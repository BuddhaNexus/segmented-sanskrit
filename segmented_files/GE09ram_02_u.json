{
    "GE09ram_02_u:0": "Vālmīki: Rāmāyaṇa, 2. Ayodhyākāṇḍa",
    "GE09ram_02_u:001.001a": "kasya cit tv atha kālasya rājā daśarathaḥ sutam",
    "GE09ram_02_u:001.001c": "bharataṃ kekayīputram abravīd raghunandanaḥ",
    "GE09ram_02_u:001.002a": "ayaṃ kekayarājasya putro vasati putraka",
    "GE09ram_02_u:001.002c": "tvāṃ netum āgato vīra yudhājin mātulas tava",
    "GE09ram_02_u:001.003a": "śrutvā daśarathasyaitad bharataḥ kekayīsutaḥ",
    "GE09ram_02_u:001.003c": "gamanāyābhicakrāma śatrughnasahitas tadā",
    "GE09ram_02_u:001.004a": "āpṛcchya pitaraṃ śūro rāmaṃ cākliṣṭakāriṇam",
    "GE09ram_02_u:001.004c": "mātṝṃś cāpi naraśreṣṭhaḥ śatrughnasahito yayau",
    "GE09ram_02_u:001.005a": "yudhājit prāpya bharataṃ saśatrughnaṃ praharṣitaḥ",
    "GE09ram_02_u:001.005c": "svapuraṃ prāviśad vīraḥ pitā tasya tutoṣa ha",
    "GE09ram_02_u:001.006a": "sa tatra nyavasad bhrātrā saha satkārasatkṛtaḥ",
    "GE09ram_02_u:001.006c": "mātulenāśvapatinā putrasnehena lālitaḥ",
    "GE09ram_02_u:001.007a": "tatrāpi nivasantau tau tarpyamāṇau ca kāmataḥ",
    "GE09ram_02_u:001.007c": "bhrātarau smaratāṃ vīrau vṛddhaṃ daśarathaṃ nṛpam",
    "GE09ram_02_u:001.008a": "rājāpi tau mahātejāḥ sasmāra proṣitau sutau",
    "GE09ram_02_u:001.008c": "ubhau bharataśatrughnau mahendravaruṇopamau",
    "GE09ram_02_u:001.009a": "sarva eva tu tasyeṣṭāś catvāraḥ puruṣarṣabhāḥ",
    "GE09ram_02_u:001.009c": "svaśarīrād vinirvṛttāś catvāra iva bāhavaḥ",
    "GE09ram_02_u:001.010a": "teṣām api mahātejā rāmo ratikaraḥ pituḥ",
    "GE09ram_02_u:001.010c": "svayambhūr iva bhūtānāṃ babhūva guṇavattaraḥ",
    "GE09ram_02_u:001.011a": "gate ca bharate rāmo lakṣmaṇaś ca mahābalaḥ",
    "GE09ram_02_u:001.011c": "pitaraṃ devasaṃkāśaṃ pūjayām āsatus tadā",
    "GE09ram_02_u:001.012a": "pitur ājñāṃ puraskṛtya paurakāryāṇi sarvaśaḥ",
    "GE09ram_02_u:001.012c": "cakāra rāmo dharmātmā priyāṇi ca hitāni ca",
    "GE09ram_02_u:001.013a": "mātṛbhyo mātṛkāryāṇi kṛtvā paramayantritaḥ",
    "GE09ram_02_u:001.013c": "gurūṇāṃ gurukāryāṇi kāle kāle 'nvavaikṣata",
    "GE09ram_02_u:001.014a": "evaṃ daśarathaḥ prīto brāhmaṇā naigamās tathā",
    "GE09ram_02_u:001.014c": "rāmasya śīlavṛttena sarve viṣayavāsinaḥ",
    "GE09ram_02_u:001.015a": "sa hi nityaṃ praśāntātmā mṛdupūrvaṃ ca bhāṣate",
    "GE09ram_02_u:001.015c": "ucyamāno 'pi paruṣaṃ nottaraṃ pratipadyate",
    "GE09ram_02_u:001.016a": "kathaṃ cid upakāreṇa kṛtenaikena tuṣyati",
    "GE09ram_02_u:001.016c": "na smaraty apakārāṇāṃ śatam apy ātmavattayā",
    "GE09ram_02_u:001.017a": "śīlavṛddhair jñānavṛddhair vayovṛddhaiś ca sajjanaiḥ",
    "GE09ram_02_u:001.017c": "kathayann āsta vai nityam astrayogyāntareṣv api",
    "GE09ram_02_u:001.018a": "kalyāṇābhijanaḥ sādhur adīnaḥ satyavāg ṛjuḥ",
    "GE09ram_02_u:001.018c": "vṛddhair abhivinītaś ca dvijair dharmārthadarśibhiḥ",
    "GE09ram_02_u:001.019a": "dharmārthakāmatattvajñaḥ smṛtimān pratibhāvanān",
    "GE09ram_02_u:001.019c": "laukike samayācare kṛtakalpo viśāradaḥ",
    "GE09ram_02_u:001.020a": "śāstrajñaś ca kṛtajñaś ca puruṣāntarakovidaḥ",
    "GE09ram_02_u:001.020c": "yaḥ pragrahānugrahayor yathānyāyaṃ vicakṣaṇaḥ",
    "GE09ram_02_u:001.021a": "āyakarmaṇy upāyajñaḥ saṃdṛṣṭavyayakarmavit",
    "GE09ram_02_u:001.021c": "śraiṣṭhyaṃ śāstrasamūheṣu prāpto vyāmiśrakeṣv api",
    "GE09ram_02_u:001.022a": "arthadharmau ca saṃgṛhya sukhatantro na cālasaḥ",
    "GE09ram_02_u:001.022c": "vaihārikāṇāṃ śilpānāṃ vijñātārthavibhāgavit",
    "GE09ram_02_u:001.023a": "ārohe vinaye caiva yukto vāraṇavājinām",
    "GE09ram_02_u:001.023c": "dhanurvedavidāṃ śreṣṭho loke",
    "GE09ram_02_u:001.024a": "abhiyātā prahartā ca senānayaviśāradaḥ",
    "GE09ram_02_u:001.024c": "apradhṛṣyaś ca saṃgrāme kruddhair api surāsuraiḥ",
    "GE09ram_02_u:001.025a": "anasūyo jitakrodho na dṛpto na ca matsarī",
    "GE09ram_02_u:001.025c": "na cāvamantā bhūtānāṃ na ca kālavaśānugaḥ",
    "GE09ram_02_u:001.026a": "evaṃ śraiṣṭhair guṇair yuktaḥ prajānāṃ pārthivātmajaḥ",
    "GE09ram_02_u:001.026c": "saṃmatas triṣu lokeṣu vasudhāyāḥ kṣamāguṇaiḥ",
    "GE09ram_02_u:001.026e": "buddhyā bṛhaspates tulyo vīryeṇāpi śacīpateḥ",
    "GE09ram_02_u:001.027a": "tathā sarvaprajākāntaiḥ prītisaṃjananaiḥ pituḥ",
    "GE09ram_02_u:001.027c": "guṇair viruruce rāmo dīptaḥ sūrya ivāṃśubhiḥ",
    "GE09ram_02_u:001.028a": "tam evaṃvṛttasaṃpannam apradhṛṣya parākramam",
    "GE09ram_02_u:001.028c": "lokapālopamaṃ nātham akāmayata medinī",
    "GE09ram_02_u:001.029a": "etais tu bahubhir yuktaṃ guṇair anupamaiḥ sutam",
    "GE09ram_02_u:001.029c": "dṛṣṭvā daśaratho rājā cakre cintāṃ paraṃtapaḥ",
    "GE09ram_02_u:001.030a": "eṣā hy asya parā prītir hṛdi saṃparivartate",
    "GE09ram_02_u:001.030c": "kadā nāma sutaṃ drakṣyāmy abhiṣiktam ahaṃ priyam",
    "GE09ram_02_u:001.031a": "vṛddhikāmo hi lokasya sarvabhūtānukampanaḥ",
    "GE09ram_02_u:001.031c": "mattaḥ priyataro loke parjanya iva vṛṣṭimān",
    "GE09ram_02_u:001.032a": "yamaśakrasamo vīrye bṛhaspatisamo matau",
    "GE09ram_02_u:001.032c": "mahīdharasamo dhṛtyāṃ mattaś ca guṇavattaraḥ",
    "GE09ram_02_u:001.033a": "mahīm aham imāṃ kṛtsnām adhitiṣṭhantam ātmajam",
    "GE09ram_02_u:001.033c": "anena vayasā dṛṣṭvā yathā svargam avāpnuyām",
    "GE09ram_02_u:001.034a": "taṃ samīkṣya mahārājo yuktaṃ samuditair guṇaiḥ",
    "GE09ram_02_u:001.034c": "niścitya sacivaiḥ sārdhaṃ yuvarājam amanyata",
    "GE09ram_02_u:001.035a": "nānānagaravāstavyān pṛthagjānapadān api",
    "GE09ram_02_u:001.035c": "samānināya medinyāḥ pradhānān pṛthivīpatiḥ",
    "GE09ram_02_u:001.036a": "atha rājavitīrṇeṣu vividheṣv āsaneṣu ca",
    "GE09ram_02_u:001.036c": "rājānam evābhimukhā niṣedur niyatā nṛpāḥ",
    "GE09ram_02_u:001.037a": "sa labdhamānair vinayānvitair nṛpaiḥ; purālayair jānapadaiś ca mānavaiḥ",
    "GE09ram_02_u:001.037c": "upopaviṣṭair nṛpatir vṛto babhau; sahasracakṣur bhagavān ivāmaraiḥ",
    "GE09ram_02_u:002.001a": "tataḥ pariṣadaṃ sarvām āmantrya vasudhādhipaḥ",
    "GE09ram_02_u:002.001c": "hitam uddharṣaṇaṃ cedam uvācāpratimaṃ vacaḥ",
    "GE09ram_02_u:002.002a": "dundubhisvanakalpena gambhīreṇānunādinā",
    "GE09ram_02_u:002.002c": "svareṇa mahatā rājā jīgmūta iva nādayan",
    "GE09ram_02_u:002.003a": "so 'ham ikṣvākubhiḥ pūrvair narendraiḥ paripālitam",
    "GE09ram_02_u:002.003c": "śreyasā yoktukāmo 'smi sukhārham akhilaṃ jagat",
    "GE09ram_02_u:002.004a": "mayāpy ācaritaṃ pūrvaiḥ panthānam anugacchatā",
    "GE09ram_02_u:002.004c": "prajā nityam atandreṇa yathāśakty abhirakṣatā",
    "GE09ram_02_u:002.005a": "idaṃ śarīraṃ kṛtsnasya lokasya caratā hitam",
    "GE09ram_02_u:002.005c": "pāṇḍur asyātapatrasyac chāyāyāṃ jaritaṃ mayā",
    "GE09ram_02_u:002.006a": "prāpya varṣasahasrāṇi bahūny āyūṃṣi jīvitaḥ",
    "GE09ram_02_u:002.006c": "jīrṇasyāsya śarīrasya viśrāntim abhirocaye",
    "GE09ram_02_u:002.007a": "rājaprabhāvajuṣṭāṃ hi durvahām ajitendriyaiḥ",
    "GE09ram_02_u:002.007c": "pariśrānto 'smi lokasya gurvīṃ dharmadhuraṃ vahan",
    "GE09ram_02_u:002.008a": "so 'haṃ viśramam icchāmi putraṃ kṛtvā prajāhite",
    "GE09ram_02_u:002.008c": "saṃnikṛṣṭān imān sarvān anumānya dvijarṣabhān",
    "GE09ram_02_u:002.009a": "anujāto hi me sarvair guṇair jyeṣṭho mamātmajaḥ",
    "GE09ram_02_u:002.009c": "puraṃdarasamo vīrye rāmaḥ parapuraṃjayaḥ",
    "GE09ram_02_u:002.010a": "taṃ candram iva puṣyeṇa yuktaṃ dharmabhṛtāṃ varam",
    "GE09ram_02_u:002.010c": "yauvarājyena yoktāsmi prītaḥ puruṣapuṃgavam",
    "GE09ram_02_u:002.011a": "anurūpaḥ sa vo nātho lakṣmīvāṃl lakṣmaṇāgrajaḥ",
    "GE09ram_02_u:002.011c": "trailokyam api nāthena yena syān nāthavattaram",
    "GE09ram_02_u:002.012a": "anena śreyasā sadyaḥ saṃyojyāham imāṃ mahīm",
    "GE09ram_02_u:002.012c": "gatakleśo bhaviṣyāmi sute tasmin niveśya vai",
    "GE09ram_02_u:002.013a": "iti bruvantaṃ muditāḥ pratyanandan nṛpā nṛpam",
    "GE09ram_02_u:002.013c": "vṛṣṭimantaṃ mahāmeghaṃ nardantam iva barhiṇaḥ",
    "GE09ram_02_u:002.014a": "tasya dharmārthaviduṣo bhāvam ājñāya sarvaśaḥ",
    "GE09ram_02_u:002.014c": "ūcuś ca manasā jñātvā vṛddhaṃ daśarathaṃ nṛpam",
    "GE09ram_02_u:002.015a": "anekavarṣasāhasro vṛddhas tvam asi pārthiva",
    "GE09ram_02_u:002.015c": "sa rāmaṃ yuvarājānam abhiṣiñcasva pārthivam",
    "GE09ram_02_u:002.016a": "iti tadvacanaṃ śrutvā rājā teṣāṃ manaḥpriyam",
    "GE09ram_02_u:002.016c": "ajānann iva jijñāsur idaṃ vacanam abravīt",
    "GE09ram_02_u:002.017a": "kathaṃ nu mayi dharmeṇa pṛthivīm anuśāsati",
    "GE09ram_02_u:002.017c": "bhavanto draṣṭum icchanti yuvarājaṃ mamātmajam",
    "GE09ram_02_u:002.018a": "te tam ūcur mahātmānaṃ paurajānapadaiḥ saha",
    "GE09ram_02_u:002.018c": "bahavo nṛpa kalyāṇā guṇāḥ putrasya santi te",
    "GE09ram_02_u:002.019a": "divyair guṇaiḥ śakrasamo rāmaḥ satyaparākramaḥ",
    "GE09ram_02_u:002.019c": "ikṣvākubhyo hi sarvebhyo 'py atirakto viśāmpate",
    "GE09ram_02_u:002.020a": "rāmaḥ satpuruṣo loke satyadharmaparāyaṇaḥ",
    "GE09ram_02_u:002.020c": "dharmajñaḥ satyasaṃdhaś ca śīlavān anasūyakaḥ",
    "GE09ram_02_u:002.021a": "kṣāntaḥ sāntvayitā ślakṣṇaḥ kṛtajño vijitendriyaḥ",
    "GE09ram_02_u:002.021c": "mṛduś ca sthiracittaś ca sadā bhavyo 'nasūyakaḥ",
    "GE09ram_02_u:002.022a": "priyavādī ca bhūtānāṃ satyavādī ca rāghavaḥ",
    "GE09ram_02_u:002.022c": "bahuśrutānāṃ vṛddhānāṃ brāhmaṇānām upāsitā",
    "GE09ram_02_u:002.023a": "tenāsyehātulā kīrtir yaśas tejaś ca vardhate",
    "GE09ram_02_u:002.023c": "devāsuramanuṣyāṇāṃ sarvāstreṣu viśāradaḥ",
    "GE09ram_02_u:002.024a": "yadā vrajati saṃgrāmaṃ grāmārthe nagarasya vā",
    "GE09ram_02_u:002.024c": "gatvā saumitrisahito nāvijitya nivartate",
    "GE09ram_02_u:002.025a": "saṃgrāmāt punar āgamya kuñjareṇa rathena vā",
    "GE09ram_02_u:002.025c": "paurān svajanavan nityaṃ kuśalaṃ paripṛcchati",
    "GE09ram_02_u:002.026a": "putreṣv agniṣu dāreṣu preṣyaśiṣyagaṇeṣu ca",
    "GE09ram_02_u:002.026c": "nikhilenānupūrvyā ca pitā putrān ivaurasān",
    "GE09ram_02_u:002.027a": "śuśrūṣante ca vaḥ śiṣyāḥ kaccit karmasu daṃśitāḥ",
    "GE09ram_02_u:002.027c": "iti naḥ puruṣavyāghraḥ sadā rāmo 'bhibhāṣate",
    "GE09ram_02_u:002.028a": "vyasaneṣu manuṣyāṇāṃ bhṛśaṃ bhavati duḥkhitaḥ",
    "GE09ram_02_u:002.028c": "utsaveṣu ca sarveṣu piteva parituṣyati",
    "GE09ram_02_u:002.029a": "satyavādī maheṣvāso vṛddhasevī jitendriyaḥ",
    "GE09ram_02_u:002.029c": "vatsaḥ śreyasi jātas te diṣṭyāsau tava rāghavaḥ",
    "GE09ram_02_u:002.029e": "diṣṭyā putraguṇair yukto mārīca iva kaśyapaḥ",
    "GE09ram_02_u:002.030a": "balam ārogyam āyuś ca rāmasya viditātmanaḥ",
    "GE09ram_02_u:002.030c": "āśaṃsate janaḥ sarvo rāṣṭre puravare tathā",
    "GE09ram_02_u:002.031a": "abhyantaraś ca bāhyaś ca paurajānapado janaḥ",
    "GE09ram_02_u:002.031c": "striyo vṛddhās taruṇyaś ca sāyaṃprātaḥ samāhitāḥ",
    "GE09ram_02_u:002.032a": "sarvān devān namasyanti rāmasyārthe yaśasvinaḥ",
    "GE09ram_02_u:002.032c": "teṣām āyācitaṃ deva tvatprasādāt samṛdhyatām",
    "GE09ram_02_u:002.033a": "rāmam indīvaraśyāmaṃ sarvaśatrunibarhaṇam",
    "GE09ram_02_u:002.033c": "paśyāmo yauvarājyasthaṃ tava rājottamātmajam",
    "GE09ram_02_u:002.034a": "taṃ devadevopamam ātmajaṃ te; sarvasya lokasya hite niviṣṭam",
    "GE09ram_02_u:002.034c": "hitāya naḥ kṣipram udārajuṣṭaṃ; mudābhiṣektuṃ varada tvam arhasi",
    "GE09ram_02_u:003.001a": "teṣām ajñalipadmāni pragṛhītāni sarvaśaḥ",
    "GE09ram_02_u:003.001c": "pratigṛhyābravīd rājā tebhyaḥ priyahitaṃ vacaḥ",
    "GE09ram_02_u:003.002a": "aho 'smi paramaprītaḥ prabhāvaś cātulo mama",
    "GE09ram_02_u:003.002c": "yan me jyeṣṭhaṃ priyaṃ putraṃ yauvarājyastham icchatha",
    "GE09ram_02_u:003.003a": "iti pratyarcya tān rājā brāhmaṇān idam abravīt",
    "GE09ram_02_u:003.003c": "vasiṣṭhaṃ vāmadevaṃ ca teṣām evopaśṛṇvatām",
    "GE09ram_02_u:003.004a": "caitraḥ śrīmān ayaṃ māsaḥ puṇyaḥ puṣpitakānanaḥ",
    "GE09ram_02_u:003.004c": "yauvarājyāya rāmasya sarvam evopakalpyatām",
    "GE09ram_02_u:003.005a": "kṛtam ity eva cābrūtām abhigamya jagatpatim",
    "GE09ram_02_u:003.005c": "yathoktavacanaṃ prītau harṣayuktau dvijarṣabhau",
    "GE09ram_02_u:003.006a": "tataḥ sumantraṃ dyutimān rājā vacanam abravīt",
    "GE09ram_02_u:003.006c": "rāmaḥ kṛtātmā bhavatā śīghram ānīiyatām iti",
    "GE09ram_02_u:003.007a": "sa tatheti pratijñāya sumantro rājaśāsanāt",
    "GE09ram_02_u:003.007c": "rāmaṃ tatrānayāṃ cakre rathena rathināṃ varam",
    "GE09ram_02_u:003.008a": "atha tatra samāsīnās tadā daśarathaṃ nṛpam",
    "GE09ram_02_u:003.008c": "prācyodīcyāḥ pratīcyāś ca dākṣiṇātyāś ca bhūmipāḥ",
    "GE09ram_02_u:003.009a": "mlecchāś cāryāś ca ye cānye vanaśailāntavāsinaḥ",
    "GE09ram_02_u:003.009c": "upāsāṃ cakrire sarve taṃ devā iva vāsavam",
    "GE09ram_02_u:003.010a": "teṣāṃ madhye sa rājarṣir marutām iva vāsavaḥ",
    "GE09ram_02_u:003.010c": "prāsādastho rathagataṃ dadarśāyāntam ātmajam",
    "GE09ram_02_u:003.011a": "gandharvarājapratimaṃ loke vikhyātapauruṣam",
    "GE09ram_02_u:003.011c": "dīrghabāhuṃ mahāsattvaṃ mattamātaṅgagāminam",
    "GE09ram_02_u:003.012a": "candrakāntānanaṃ rāmam atīva priyadarśanam",
    "GE09ram_02_u:003.012c": "rūpaudāryaguṇaiḥ puṃsāṃ dṛṣṭicittāpahāriṇam",
    "GE09ram_02_u:003.013a": "gharmābhitaptāḥ parjanyaṃ hlādayantam iva prajāḥ",
    "GE09ram_02_u:003.013c": "na tatarpa samāyāntaṃ paśyamāno narādhipaḥ",
    "GE09ram_02_u:003.014a": "avatārya sumantras taṃ rāghavaṃ syandanottamāt",
    "GE09ram_02_u:003.014c": "pituḥ samīpaṃ gacchantaṃ prāñjaliḥ pṛṣṭhato 'nvagāt",
    "GE09ram_02_u:003.015a": "sa taṃ kailāsaśṛṅgābhaṃ prāsādaṃ narapuṃgavaḥ",
    "GE09ram_02_u:003.015c": "āruroha nṛpaṃ draṣṭuṃ saha sūtena rāghavaḥ",
    "GE09ram_02_u:003.016a": "sa prāñjalir abhipretya praṇataḥ pitur antike",
    "GE09ram_02_u:003.016c": "nāma svaṃ śrāvayan rāmo vavande caraṇau pituḥ",
    "GE09ram_02_u:003.017a": "taṃ dṛṣṭvā praṇataṃ pārśve kṛtāñjalipuṭaṃ nṛpaḥ",
    "GE09ram_02_u:003.017c": "gṛhyāñjalau samākṛṣya sasvaje priyam ātmajam",
    "GE09ram_02_u:003.018a": "tasmai cābhyudyataṃ śrīmān maṇikāñcanabhūṣitam",
    "GE09ram_02_u:003.018c": "dideśa rājā ruciraṃ rāmāya paramāsanam",
    "GE09ram_02_u:003.019a": "tad āsanavaraṃ prāpya vyadīpayata rāghavaḥ",
    "GE09ram_02_u:003.019c": "svayeva prabhayā merum udaye vimalo raviḥ",
    "GE09ram_02_u:003.020a": "tena vibhrājitā tatra sā sabhābhivyarocata",
    "GE09ram_02_u:003.020c": "vimalagrahanakṣatrā śāradī dyaur ivendunā",
    "GE09ram_02_u:003.021a": "taṃ paśyamāno nṛpatis tutoṣa priyam ātmajam",
    "GE09ram_02_u:003.021c": "alaṃkṛtam ivātmānam ādarśatalasaṃsthitam",
    "GE09ram_02_u:003.022a": "sa taṃ sasmitam ābhāṣya putraṃ putravatāṃ varaḥ",
    "GE09ram_02_u:003.022c": "uvācedaṃ vaco rājā devendram iva kaśyapaḥ",
    "GE09ram_02_u:003.023a": "jyeṣṭhāyām asi me patnyāṃ sadṛśyāṃ sadṛśaḥ sutaḥ",
    "GE09ram_02_u:003.023c": "utpannas tvaṃ guṇaśreṣṭho mama rāmātmajaḥ priyaḥ",
    "GE09ram_02_u:003.024a": "tvayā yataḥ prajāś cemāḥ svaguṇair anurañjitāḥ",
    "GE09ram_02_u:003.024c": "tasmāt tvaṃ puṣyayogena yauvarājyam avāpnuhi",
    "GE09ram_02_u:003.025a": "kāmatas tvaṃ prakṛtyaiva vinīto guṇavān asi",
    "GE09ram_02_u:003.025c": "guṇavaty api tu snehāt putra vakṣyāmi te hitam",
    "GE09ram_02_u:003.026a": "bhūyo vinayam āsthāya bhava nityaṃ jitendriyaḥ",
    "GE09ram_02_u:003.026c": "kāmakrodhasamutthāni tyajethā vyasanāni ca",
    "GE09ram_02_u:003.027a": "parokṣayā vartamāno vṛttyā pratyakṣayā tathā",
    "GE09ram_02_u:003.027c": "amātyaprabhṛtīḥ sarvāḥ prakṛtīś cānurañjaya",
    "GE09ram_02_u:003.028a": "tuṣṭānuraktaprakṛtir yaḥ pālayati medinīm",
    "GE09ram_02_u:003.028c": "tasya nandanti mitrāṇi labdhvāmṛtam ivāmarāḥ",
    "GE09ram_02_u:003.028e": "tasmāt putra tvam ātmānaṃ niyamyaiva samācara",
    "GE09ram_02_u:003.029a": "tac chrutvā suhṛdas tasya rāmasya priyakāriṇaḥ",
    "GE09ram_02_u:003.029c": "tvaritāḥ śīghram abhyetya kausalyāyai nyavedayan",
    "GE09ram_02_u:003.030a": "sā hiraṇyaṃ ca gāś caiva ratnāni vividhāni ca",
    "GE09ram_02_u:003.030c": "vyādideśa priyākhyebhyaḥ kausalyā pramadottamā",
    "GE09ram_02_u:003.031a": "athābhivādya rājānaṃ ratham āruhya rāghavaḥ",
    "GE09ram_02_u:003.031c": "yayau svaṃ dyutimad veśma janaughaiḥ pratipūjitaḥ",
    "GE09ram_02_u:003.032a": "te cāpi paurā nṛpater vacas tac; chrutvā tadā lābham iveṣṭam āpya",
    "GE09ram_02_u:003.032c": "narendram āmantya gṛhāṇi gatvā; devān samānarcur atīva hṛṣṭāḥ",
    "GE09ram_02_u:004.001a": "gateṣv atha nṛpo bhūyaḥ paureṣu saha mantribhiḥ",
    "GE09ram_02_u:004.001c": "mantrayitvā tataś cakre niścayajñaḥ sa niścayam",
    "GE09ram_02_u:004.002a": "śva eva puṣyo bhavitā śvo 'bhiṣecyeta me sutaḥ",
    "GE09ram_02_u:004.002c": "rāmo rājīvatāmrākṣo yauvarājya iti prabhuḥ",
    "GE09ram_02_u:004.003a": "athāntargṛham āviśya rājā daśarathas tadā",
    "GE09ram_02_u:004.003c": "sūtam ājñāpayām āsa rāmaṃ punar ihānaya",
    "GE09ram_02_u:004.004a": "pratigṛhya sa tadvākyaṃ sūtaḥ punar upāyayau",
    "GE09ram_02_u:004.004c": "rāmasya bhavanaṃ śīghraṃ rāmam ānayituṃ punaḥ",
    "GE09ram_02_u:004.005a": "dvāḥsthair āveditaṃ tasya rāmāyāgamanaṃ punaḥ",
    "GE09ram_02_u:004.005c": "śrutvaiva cāpi rāmas taṃ prāptaṃ śaṅkānvito 'bhavat",
    "GE09ram_02_u:004.006a": "praveśya cainaṃ tvaritaṃ rāmo vacanam abravīt",
    "GE09ram_02_u:004.006c": "yad āgamanakṛtyaṃ te bhūyas tad brūhy aśeṣataḥ",
    "GE09ram_02_u:004.007a": "tam uvāca tataḥ sūto rājā tvāṃ draṣṭum icchati",
    "GE09ram_02_u:004.007c": "śrutvā pramāṇam atra tvaṃ gamanāyetarāya vā",
    "GE09ram_02_u:004.008a": "iti sūtavacaḥ śrutvā rāmo 'tha tvarayānvitaḥ",
    "GE09ram_02_u:004.008c": "prayayau rājabhavanaṃ punar draṣṭuṃ nareśvaram",
    "GE09ram_02_u:004.009a": "taṃ śrutvā samanuprāptaṃ rāmaṃ daśaratho nṛpaḥ",
    "GE09ram_02_u:004.009c": "praveśayām āsa gṛhaṃ vivikṣuḥ priyam uttamam",
    "GE09ram_02_u:004.010a": "praviśann eva ca śrīmān rāghavo bhavanaṃ pituḥ",
    "GE09ram_02_u:004.010c": "dadarśa pitaraṃ dūrāt praṇipatya kṛtāñjaliḥ",
    "GE09ram_02_u:004.011a": "praṇamantaṃ samutthāpya taṃ pariṣvajya bhūmipaḥ",
    "GE09ram_02_u:004.011c": "pradiśya cāsmai ruciram āsanaṃ punar abravīt",
    "GE09ram_02_u:004.012a": "rāma vṛddho 'smi dīrghāyur bhuktā bhogā mayepsitāḥ",
    "GE09ram_02_u:004.012c": "annavadbhiḥ kratuśatais tatheṣṭaṃ bhūridakṣiṇaiḥ",
    "GE09ram_02_u:004.013a": "jātam iṣṭam apatyaṃ me tvam adyānupamaṃ bhuvi",
    "GE09ram_02_u:004.013c": "dattam iṣṭam adhītaṃ ca mayā puruṣasattama",
    "GE09ram_02_u:004.014a": "anubhūtāni ceṣṭāni mayā vīra sukhāni ca",
    "GE09ram_02_u:004.014c": "devarṣi pitṛviprāṇām anṛṇo 'smi tathātmanaḥ",
    "GE09ram_02_u:004.015a": "na kiṃ cin mama kartavyaṃ tavānyatrābhiṣecanāt",
    "GE09ram_02_u:004.015c": "ato yat tvām ahaṃ brūyāṃ tan me tvaṃ kartum arhasi",
    "GE09ram_02_u:004.016a": "adya prakṛtayaḥ sarvās tvām icchanti narādhipam",
    "GE09ram_02_u:004.016c": "atas tvāṃ yuvarājānam abhiṣekṣyāmi putraka",
    "GE09ram_02_u:004.017a": "api cādyāśubhān rāma svapnān paśyāmi dāruṇān",
    "GE09ram_02_u:004.017c": "sanirghātā maholkāś ca patantīha mahāsvanāḥ",
    "GE09ram_02_u:004.018a": "avaṣṭabdhaṃ ca me rāma nakṣatraṃ dāruṇair grahaiḥ",
    "GE09ram_02_u:004.018c": "āvedayanti daivajñāḥ sūryāṅgārakarāhubhiḥ",
    "GE09ram_02_u:004.019a": "prāyeṇa hi nimittānām īdṛśānāṃ samudbhave",
    "GE09ram_02_u:004.019c": "rājā vā mṛtyum āpnoti ghorāṃ vāpadam ṛcchati",
    "GE09ram_02_u:004.020a": "tad yāvad eva me ceto na vimuhyati rāghava",
    "GE09ram_02_u:004.020c": "tāvad evābhiṣiñcasva calā hi prāṇināṃ matiḥ",
    "GE09ram_02_u:004.021a": "adya candro 'bhyupagataḥ puṣyāt pūrvaṃ punar vasum",
    "GE09ram_02_u:004.021c": "śvaḥ puṣya yogaṃ niyataṃ vakṣyante daivacintakāḥ",
    "GE09ram_02_u:004.022a": "tatra puṣye 'bhiṣiñcasva manas tvarayatīva mām",
    "GE09ram_02_u:004.022c": "śvas tvāham abhiṣekṣyāmi yauvarājye paraṃtapa",
    "GE09ram_02_u:004.023a": "tasmāt tvayādya vratinā niśeyaṃ niyatātmanā",
    "GE09ram_02_u:004.023c": "saha vadhvopavastavyā darbhaprastaraśāyinā",
    "GE09ram_02_u:004.024a": "suhṛdaś cāpramattās tvāṃ rakṣantv adya samantataḥ",
    "GE09ram_02_u:004.024c": "bhavanti bahuvighnāni kāryāṇy evaṃvidhāni hi",
    "GE09ram_02_u:004.025a": "viproṣitaś ca bharato yāvad eva purād itaḥ",
    "GE09ram_02_u:004.025c": "tāvad evābhiṣekas te prāptakālo mato mama",
    "GE09ram_02_u:004.026a": "kāmaṃ khalu satāṃ vṛtte bhrātā te bharataḥ sthitaḥ",
    "GE09ram_02_u:004.026c": "jyeṣṭhānuvartī dharmātmā sānukrośo jitendriyaḥ",
    "GE09ram_02_u:004.027a": "kiṃ tu cittaṃ manuṣyāṇām anityam iti me matiḥ",
    "GE09ram_02_u:004.027c": "satāṃ ca dharmanityānāṃ kṛtaśobhi ca rāghava",
    "GE09ram_02_u:004.028a": "ity uktaḥ so 'bhyanujñātaḥ śvobhāviny abhiṣecane",
    "GE09ram_02_u:004.028c": "vrajeti rāmaḥ pitaram abhivādyābhyayād gṛham",
    "GE09ram_02_u:004.029a": "praviśya cātmano veśma rājñoddiṣṭe 'bhiṣecane",
    "GE09ram_02_u:004.029c": "tasmin kṣaṇe vinirgatya mātur antaḥpuraṃ yayau",
    "GE09ram_02_u:004.030a": "tatra tāṃ pravaṇām eva mātaraṃ kṣaumavāsinīm",
    "GE09ram_02_u:004.030c": "vāgyatāṃ devatāgāre dadarśa yācatīṃ śriyam",
    "GE09ram_02_u:004.031a": "prāg eva cāgatā tatra sumitrā lakṣmaṇas tathā",
    "GE09ram_02_u:004.031c": "sītā cānāyitā śrutvā priyaṃ rāmābhiṣecanam",
    "GE09ram_02_u:004.032a": "tasmin kāle hi kausalyā tasthāv āmīlitekṣaṇā",
    "GE09ram_02_u:004.032c": "sumitrayānvāsyamānā sītayā lakṣmaṇena ca",
    "GE09ram_02_u:004.033a": "śrutvā puṣyeṇa putrasya yauvarājyābhiṣecanam",
    "GE09ram_02_u:004.033c": "prāṇāyāmena puruṣaṃ dhyāyamānā janārdanam",
    "GE09ram_02_u:004.034a": "tathā saniyamām eva so 'bhigamyābhivādya ca",
    "GE09ram_02_u:004.034c": "uvāca vacanaṃ rāmo harṣayaṃs tām idaṃ tadā",
    "GE09ram_02_u:004.035a": "amba pitrā niyukto 'smi prajāpālanakarmaṇi",
    "GE09ram_02_u:004.035c": "bhavitā śvo 'bhiṣeko me yathā me śāsanaṃ pituḥ",
    "GE09ram_02_u:004.036a": "sītayāpy upavastavyā rajanīyaṃ mayā saha",
    "GE09ram_02_u:004.036c": "evam ṛtvigupādhyāyaiḥ saha mām uktavān pitā",
    "GE09ram_02_u:004.037a": "yāni yāny atra yogyāni śvobhāviny abhiṣecane",
    "GE09ram_02_u:004.037c": "tāni me maṅgalāny adya vaidehyāś caiva kāraya",
    "GE09ram_02_u:004.038a": "etac chrutvā tu kausalyā cirakālābhikāṅkṣitam",
    "GE09ram_02_u:004.038c": "harṣabāṣpakalaṃ vākyam idaṃ rāmam abhāṣata",
    "GE09ram_02_u:004.039a": "vatsa rāma ciraṃ jīva hatās te paripanthinaḥ",
    "GE09ram_02_u:004.039c": "jñātīn me tvaṃ śriyā yuktaḥ sumitrāyāś ca nandaya",
    "GE09ram_02_u:004.040a": "kalyāṇe bata nakṣatre mayi jāto 'si putraka",
    "GE09ram_02_u:004.040c": "yena tvayā daśaratho guṇair ārādhitaḥ pitā",
    "GE09ram_02_u:004.041a": "amoghaṃ bata me kṣāntaṃ puruṣe puṣkarekṣaṇe",
    "GE09ram_02_u:004.041c": "yeyam ikṣvākurājyaśrīḥ putra tvāṃ saṃśrayiṣyati",
    "GE09ram_02_u:004.042a": "ity evam ukto mātredaṃ rāmo bhāratam abravīt",
    "GE09ram_02_u:004.042c": "prāñjaliṃ prahvam āsīnam abhivīkṣya smayann iva",
    "GE09ram_02_u:004.043a": "lakṣmaṇemāṃ mayā sārdhaṃ praśādhi tvaṃ vasuṃdharām",
    "GE09ram_02_u:004.043c": "dvitīyaṃ me 'ntarātmānaṃ tvām iyaṃ śrīr upasthitā",
    "GE09ram_02_u:004.044a": "saumitre bhuṅkṣva bhogāṃs tvam iṣṭān rājyaphalāni ca",
    "GE09ram_02_u:004.044c": "jīvitaṃ ca hi rājyaṃ ca tvadartham abhikāmaye",
    "GE09ram_02_u:004.045a": "ity uktvā lakṣmaṇaṃ rāmo mātarāv abhivādya ca",
    "GE09ram_02_u:004.045c": "abhyanujñāpya sītāṃ ca jagāma svaṃ niveśanam",
    "GE09ram_02_u:005.001a": "saṃdiśya rāmaṃ nṛpatiḥ śvobhāviny abhiṣecane",
    "GE09ram_02_u:005.001c": "purohitaṃ samāhūya vasiṣṭham idam abravīt",
    "GE09ram_02_u:005.002a": "gacchopavāsaṃ kākutsthaṃ kārayādya tapodhana",
    "GE09ram_02_u:005.002c": "śrīyaśorājyalābhāya vadhvā saha yatavratam",
    "GE09ram_02_u:005.003a": "tatheti ca sa rājānam uktvā vedavidāṃ varaḥ",
    "GE09ram_02_u:005.003c": "svayaṃ vasiṣṭho bhagavān yayau rāmaniveśanam",
    "GE09ram_02_u:005.004a": "sa rāmabhavanaṃ prāpya",
    "GE09ram_02_u:005.004c": "tisraḥ kakṣyā rathenaiva viveśa munisattamaḥ",
    "GE09ram_02_u:005.005a": "tam āgatam ṛṣiṃ rāmas tvarann iva sasaṃbhramaḥ",
    "GE09ram_02_u:005.005c": "mānayiṣyan sa mānārhaṃ niścakrāma niveśanāt",
    "GE09ram_02_u:005.006a": "abhyetya tvaramāṇaś ca rathābhyāśaṃ manīṣiṇaḥ",
    "GE09ram_02_u:005.006c": "tato 'vatārayām āsa parigṛhya rathāt svayam",
    "GE09ram_02_u:005.007a": "sa cainaṃ praśritaṃ dṛṣṭvā saṃbhāṣyābhiprasādya ca",
    "GE09ram_02_u:005.007c": "priyārhaṃ harṣayan rāmam ity uvāca purohitaḥ",
    "GE09ram_02_u:005.008a": "prasannas te pitā rāma yauvarājyam avāpsyasi",
    "GE09ram_02_u:005.008c": "upavāsaṃ bhavān adya karotu saha sītayā",
    "GE09ram_02_u:005.009a": "prātas tvām abhiṣektā hi yauvarājye narādhipaḥ",
    "GE09ram_02_u:005.009c": "pitā daśarathaḥ prītyā yayātiṃ nahuṣo yathā",
    "GE09ram_02_u:005.010a": "ity uktvā sa tadā rāmam upavāsaṃ yatavratam",
    "GE09ram_02_u:005.010c": "mantravat kārayām āsa vaidehyā sahitaṃ muniḥ",
    "GE09ram_02_u:005.011a": "tato yathāvad rāmeṇa sa rājño gurur arcitaḥ",
    "GE09ram_02_u:005.011c": "abhyanujñāpya kākutsthaṃ yayau rāmaniveśanāt",
    "GE09ram_02_u:005.012a": "suhṛdbhis tatra rāmo 'pi tān anujñāpya sarvaśaḥ",
    "GE09ram_02_u:005.012c": "sabhājito viveśātha tān anujñāpya sarvaśaḥ",
    "GE09ram_02_u:005.013a": "hṛṣṭanārī narayutaṃ rāmaveśma tadā babhau",
    "GE09ram_02_u:005.013c": "yathā mattadvijagaṇaṃ praphullanalinaṃ saraḥ",
    "GE09ram_02_u:005.014a": "sa rājabhavanaprakhyāt tasmād rāmaniveśanāt",
    "GE09ram_02_u:005.014c": "nirgatya dadṛśe mārgaṃ vasiṣṭho janasaṃvṛtam",
    "GE09ram_02_u:005.015a": "vṛndavṛndair ayodhyāyāṃ rājamārgāḥ samantataḥ",
    "GE09ram_02_u:005.015c": "babhūvur abhisaṃbādhāḥ kutūhalajanair vṛtāḥ",
    "GE09ram_02_u:005.016a": "janavṛndormisaṃgharṣaharṣasvanavatas tadā",
    "GE09ram_02_u:005.016c": "babhūva rājamārgasya sāgarasyeva",
    "GE09ram_02_u:005.017a": "siktasaṃmṛṣṭarathyā hi tad ahar vanamālinī",
    "GE09ram_02_u:005.017c": "āsīd ayodhyā nagarī samucchritagṛhadhvajā",
    "GE09ram_02_u:005.018a": "tadā hy ayodhyā nilayaḥ sastrībālābalo janaḥ",
    "GE09ram_02_u:005.018c": "rāmābhiṣekam ākāṅkṣann ākāṅkṣann udayaṃ raveḥ",
    "GE09ram_02_u:005.019a": "prajālaṃkārabhūtaṃ ca janasyānandavardhanam",
    "GE09ram_02_u:005.019c": "utsuko 'bhūj jano draṣṭuṃ tam ayodhyā mahotsavam",
    "GE09ram_02_u:005.020a": "evaṃ taṃ janasaṃbādhaṃ rājamārgaṃ purohitaḥ",
    "GE09ram_02_u:005.020c": "vyūhann iva janaughaṃ taṃ śanai rāja kulaṃ yayau",
    "GE09ram_02_u:005.021a": "sitābhraśikharaprakhyaṃ prāsadam adhiruhya saḥ",
    "GE09ram_02_u:005.021c": "samiyāya narendreṇa śakreṇeva bṛhaspatiḥ",
    "GE09ram_02_u:005.022a": "tam āgatam abhiprekṣya hitvā rājāsanaṃ nṛpaḥ",
    "GE09ram_02_u:005.022c": "papraccha sa ca tasmai tat kṛtam ity abhyavedayat",
    "GE09ram_02_u:005.023a": "guruṇā tv abhyanujñāto manujaughaṃ visṛjya tam",
    "GE09ram_02_u:005.023c": "viveśāntaḥpuraṃ rājā siṃho giriguhām iva",
    "GE09ram_02_u:005.024a": "tad agryaveṣapramadājanākulaṃ; mahendraveśmapratimaṃ niveśanam",
    "GE09ram_02_u:005.024c": "vyadīpayaṃś cāru viveśa pārthivaḥ; śaśīva tārāgaṇasaṃkulaṃ nabhaḥ",
    "GE09ram_02_u:006.001a": "gate purohite rāmaḥ snāto niyatamānasaḥ",
    "GE09ram_02_u:006.001c": "saha patnyā viśālākṣyā nārāyaṇam upāgamat",
    "GE09ram_02_u:006.002a": "pragṛhya śirasā pātrīṃ haviṣo vidhivat tadā",
    "GE09ram_02_u:006.002c": "mahate daivatāyājyaṃ juhāva jvalite 'nale",
    "GE09ram_02_u:006.003a": "śeṣaṃ ca haviṣas tasya prāśyāśāsyātmanaḥ priyam",
    "GE09ram_02_u:006.003c": "dhyāyan nārāyaṇaṃ devaṃ svāstīrṇe kuśasaṃstare",
    "GE09ram_02_u:006.004a": "vāgyataḥ saha vaidehyā bhūtvā niyatamānasaḥ",
    "GE09ram_02_u:006.004c": "śrīmaty āyatane viṣṇoḥ śiśye naravarātmajaḥ",
    "GE09ram_02_u:006.005a": "ekayāmāvaśiṣṭāyāṃ rātryāṃ prativibudhya saḥ",
    "GE09ram_02_u:006.005c": "alaṃkāravidhiṃ kṛtsnaṃ kārayām āsa veśmanaḥ",
    "GE09ram_02_u:006.006a": "tatra śṛṇvan sukhā vācaḥ sūtamāgadhabandinām",
    "GE09ram_02_u:006.006c": "pūrvāṃ saṃdhyām upāsīno jajāpa yatamānasaḥ",
    "GE09ram_02_u:006.007a": "tuṣṭāva praṇataś caiva śirasā madhusūdanam",
    "GE09ram_02_u:006.007c": "vimalakṣaumasaṃvīto vācayām āsa ca dvijān",
    "GE09ram_02_u:006.008a": "teṣāṃ puṇyāhaghoṣo 'tha gambhīramadhuras tadā",
    "GE09ram_02_u:006.008c": "ayodhyāṃ pūrayām āsa tūryaghoṣānunāditaḥ",
    "GE09ram_02_u:006.009a": "kṛtopavāsaṃ tu tadā vaidehyā saha rāghavam",
    "GE09ram_02_u:006.009c": "ayodhyā nilayaḥ śrutvā sarvaḥ pramudito janaḥ",
    "GE09ram_02_u:006.010a": "tataḥ paurajanaḥ sarvaḥ śrutvā rāmābhiṣecanam",
    "GE09ram_02_u:006.010c": "prabhātāṃ rajanīṃ dṛṣṭvā cakre śobhāṃ parāṃ punaḥ",
    "GE09ram_02_u:006.011a": "sitābhraśikharābheṣu devatāyataneṣu ca",
    "GE09ram_02_u:006.011c": "catuṣpatheṣu rathyāsu caityeṣv aṭṭālakeṣu ca",
    "GE09ram_02_u:006.012a": "nānāpaṇyasamṛddheṣu vaṇijām āpaṇeṣu ca",
    "GE09ram_02_u:006.012c": "kuṭumbināṃ samṛddheṣu śrīmatsu bhavaneṣu ca",
    "GE09ram_02_u:006.013a": "sabhāsu caiva sarvāsu vṛkṣeṣv ālakṣiteṣu ca",
    "GE09ram_02_u:006.013c": "dhvajāḥ samucchritāś citrāḥ patākāś cābhavaṃs tadā",
    "GE09ram_02_u:006.014a": "naṭanartakasaṃghānāṃ gāyakānāṃ ca gāyatām",
    "GE09ram_02_u:006.014c": "manaḥkarṇasukhā vācaḥ śuśruvuś ca tatas tataḥ",
    "GE09ram_02_u:006.015a": "rāmābhiṣekayuktāś ca kathāś cakrur mitho janāḥ",
    "GE09ram_02_u:006.015c": "rāmābhiṣeke saṃprāpte catvareṣu gṛheṣu ca",
    "GE09ram_02_u:006.016a": "bālā api krīḍamānā gṛhadvāreṣu saṃghaśaḥ",
    "GE09ram_02_u:006.016c": "rāmābhiṣekasaṃyuktāś cakrur eva mithaḥ kathāḥ",
    "GE09ram_02_u:006.017a": "kṛtapuṣpopahāraś ca dhūpagandhādhivāsitaḥ",
    "GE09ram_02_u:006.017c": "rājamārgaḥ kṛtaḥ śrīmān paurai rāmābhiṣecane",
    "GE09ram_02_u:006.018a": "prakāśīkaraṇārthaṃ ca",
    "GE09ram_02_u:006.018c": "dīpavṛkṣāṃs tathā cakrur anu rathyāsu sarvaśaḥ",
    "GE09ram_02_u:006.019a": "alaṃkāraṃ purasyaivaṃ kṛtvā tat puravāsinaḥ",
    "GE09ram_02_u:006.019c": "ākāṅkṣamāṇā rāmasya yauvarājyābhiṣecanam",
    "GE09ram_02_u:006.020a": "sametya saṃghaśaḥ sarve catvareṣu sabhāsu ca",
    "GE09ram_02_u:006.020c": "kathayanto mithas tatra praśaśaṃsur janādhipam",
    "GE09ram_02_u:006.021a": "aho mahātmā rājāyam",
    "GE09ram_02_u:006.021c": "jñātvā yo vṛddham ātmānaṃ rāmaṃ rājye 'hbiṣekṣyati",
    "GE09ram_02_u:006.022a": "sarve hy anugṛhītāḥ sma yan no rāmo mahīpatiḥ",
    "GE09ram_02_u:006.022c": "cirāya bhavitā goptā",
    "GE09ram_02_u:006.023a": "anuddhatamanā vidvān dharmātmā bhrātṛvatsalaḥ",
    "GE09ram_02_u:006.023c": "yathā ca bhrātṛṣu snigdhas tathāsmāsv api rāghavaḥ",
    "GE09ram_02_u:006.024a": "ciraṃ jīvatu dharmātmā rājā daśaratho 'naghaḥ",
    "GE09ram_02_u:006.024c": "yatprasādenābhiṣiktaṃ rāmaṃ drakṣyāmahe vayam",
    "GE09ram_02_u:006.025a": "evaṃvidhaṃ kathayatāṃ paurāṇāṃ śuśruvus tadā",
    "GE09ram_02_u:006.025c": "digbhyo 'pi śrutavṛttāntāḥ prāptā jānapadā janāḥ",
    "GE09ram_02_u:006.026a": "te tu digbhyaḥ purīṃ prāptā draṣṭuṃ rāmābhiṣecanam",
    "GE09ram_02_u:006.026c": "rāmasya pūrayām āsuḥ purīṃ jānapadā janāḥ",
    "GE09ram_02_u:006.027a": "janaughais tair visarpadbhiḥ śuśruve tatra nisvanaḥ",
    "GE09ram_02_u:006.027c": "parvasūdīrṇavegasya sāgarasyeva nisvanaḥ",
    "GE09ram_02_u:006.028a": "tatas tad indrakṣayasaṃnibhaṃ puraṃ; didṛkṣubhir jānapadair upāgataiḥ",
    "GE09ram_02_u:006.028c": "samantataḥ sasvanam ākulaṃ babhau; samudrayādobhir ivārṇavodakam",
    "GE09ram_02_u:007.001a": "jñātidāsī yato jātā kaikeyyās tu sahoṣitā",
    "GE09ram_02_u:007.001c": "prāsādaṃ candrasaṃkāśam āruroha yadṛcchayā",
    "GE09ram_02_u:007.002a": "siktarājapathāṃ kṛtsnāṃ prakīrṇakamalotpalām",
    "GE09ram_02_u:007.002c": "ayodhyāṃ mantharā tasmāt prāsādād anvavaikṣata",
    "GE09ram_02_u:007.003a": "patākābhir varārhābhir dhvajaiś ca samalaṃkṛtām",
    "GE09ram_02_u:007.003c": "siktāṃ candanatoyaiś ca śiraḥsnātajanair vṛtām",
    "GE09ram_02_u:007.004a": "avidūre sthitāṃ dṛṣṭvā dhātrīṃ papraccha mantharā",
    "GE09ram_02_u:007.004c": "uttamenābhisaṃyuktā harṣeṇārthaparā satī",
    "GE09ram_02_u:007.005a": "rāmamātā dhanaṃ kiṃ nu janebhyaḥ saṃprayacchati",
    "GE09ram_02_u:007.005c": "atimātraṃ praharṣo 'yaṃ kiṃ janasya ca śaṃsa me",
    "GE09ram_02_u:007.005e": "kārayiṣyati kiṃ vāpi saṃprahṛṣṭo mahīpatiḥ",
    "GE09ram_02_u:007.006a": "vidīryamāṇā harṣeṇa dhātrī paramayā mudā",
    "GE09ram_02_u:007.006c": "ācacakṣe 'tha kubjāyai bhūyasīṃ rāghave śriyam",
    "GE09ram_02_u:007.007a": "śvaḥ puṣyeṇa jitakrodhaṃ yauvarājyena rāghavam",
    "GE09ram_02_u:007.007c": "rājā daśaratho rāmam",
    "GE09ram_02_u:007.008a": "dhātryās tu vacanaṃ śrutvā kubjā kṣipram amarṣitā",
    "GE09ram_02_u:007.008c": "kailāsa śikharākārāt prāsādād avarohata",
    "GE09ram_02_u:007.009a": "sā dahyamānā kopena mantharā pāpadarśinī",
    "GE09ram_02_u:007.009c": "śayānām etya kaikeyīm idaṃ vacanam abravīt",
    "GE09ram_02_u:007.010a": "uttiṣṭha mūḍhe kiṃ śeṣe bhayaṃ tvām abhivartate",
    "GE09ram_02_u:007.010c": "upaplutamahaughena kim ātmānaṃ na budhyase",
    "GE09ram_02_u:007.011a": "aniṣṭe subhagākāre saubhāgyena",
    "GE09ram_02_u:007.011c": "calaṃ hi tava saubhāgyaṃ nadyaḥ srota ivoṣṇage",
    "GE09ram_02_u:007.012a": "evam uktā tu kaikeyī ruṣṭayā paruṣaṃ vacaḥ",
    "GE09ram_02_u:007.012c": "kubjayā pāpadarśinyā viṣādam agamat param",
    "GE09ram_02_u:007.013a": "kaikeyī tv abravīt kubjāṃ kaccit kṣemaṃ na manthare",
    "GE09ram_02_u:007.013c": "viṣaṇṇavadanāṃ hi tvāṃ lakṣaye bhṛśaduḥkhitām",
    "GE09ram_02_u:007.014a": "mantharā tu vacaḥ śrutvā kaikeyyā madhurākṣaram",
    "GE09ram_02_u:007.014c": "uvāca krodhasaṃyuktā vākyaṃ vākyaviśāradā",
    "GE09ram_02_u:007.015a": "sā viṣaṇṇatarā bhūtvā kubjā tasyā hitaiṣiṇī",
    "GE09ram_02_u:007.015c": "viṣādayantī provāca bhedayantī ca rāghavam",
    "GE09ram_02_u:007.016a": "akṣemaṃ sumahad devi pravṛttaṃ tvadvināśanam",
    "GE09ram_02_u:007.016c": "rāmaṃ daśaratho rājā yauvarājye 'bhiṣekṣyati",
    "GE09ram_02_u:007.017a": "sāsmy agādhe bhaye magnā duḥkhaśokasamanvitā",
    "GE09ram_02_u:007.017c": "dahyamānānaleneva tvaddhitārtham",
    "GE09ram_02_u:007.018a": "tava duḥkhena kaikeyi mama duḥkhaṃ mahad bhavet",
    "GE09ram_02_u:007.018c": "tvadvṛddhau mama vṛddhiś ca bhaved atra na saṃśayaḥ",
    "GE09ram_02_u:007.019a": "narādhipakule jātā mahiṣī tvaṃ mahīpateḥ",
    "GE09ram_02_u:007.019c": "ugratvaṃ rājadharmāṇāṃ kathaṃ devi na budhyase",
    "GE09ram_02_u:007.020a": "dharmavādī śaṭho bhartā ślakṣṇavādī ca dāruṇaḥ",
    "GE09ram_02_u:007.020c": "śuddhabhāve na jānīṣe tenaivam atisaṃdhitā",
    "GE09ram_02_u:007.021a": "upasthitaṃ payuñjānas tvayi sāntvam anarthakam",
    "GE09ram_02_u:007.021c": "arthenaivādya te bhartā kausalyāṃ yojayiṣyati",
    "GE09ram_02_u:007.022a": "apavāhya sa duṣṭātmā bharataṃ tava bandhuṣu",
    "GE09ram_02_u:007.022c": "kālyaṃ sthāpayitā rāmaṃ rājye nihatakaṇṭake",
    "GE09ram_02_u:007.023a": "śatruḥ patipravādena mātreva hitakāmyayā",
    "GE09ram_02_u:007.023c": "āśīviṣa ivāṅkena bāle paridhṛtas tvayā",
    "GE09ram_02_u:007.024a": "yathā hi kuryāt sarpo vā śatrur vā pratyupekṣitaḥ",
    "GE09ram_02_u:007.024c": "rājñā daśarathenādya saputrā tvaṃ tathā kṛtā",
    "GE09ram_02_u:007.025a": "pāpenānṛtasantvena bāle nityaṃ sukhocite",
    "GE09ram_02_u:007.025c": "rāmaṃ sthāpayatā rājye sānubandhā hatā hy asi",
    "GE09ram_02_u:007.026a": "sā prāptakālaṃ kaikeyi kṣipraṃ kuru hitaṃ tava",
    "GE09ram_02_u:007.026c": "trāyasva putram ātmānaṃ māṃ ca vismayadarśane",
    "GE09ram_02_u:007.027a": "mantharāyā vacaḥ śrutvā śayanāt sa śubhānanā",
    "GE09ram_02_u:007.027c": "evam ābharaṇaṃ tasyai kubjāyai pradadau śubham",
    "GE09ram_02_u:007.028a": "dattvā tv ābharaṇaṃ tasyai kubjāyai pramadottamā",
    "GE09ram_02_u:007.028c": "kaikeyī mantharāṃ hṛṣṭā punar evābravīd idam",
    "GE09ram_02_u:007.029a": "idaṃ tu manthare mahyam ākhyāsi paramaṃ priyam",
    "GE09ram_02_u:007.029c": "etan me priyam ākhyātuḥ kiṃ vā bhūyaḥ karomi te",
    "GE09ram_02_u:007.030a": "rāme vā bharate vāhaṃ viśeṣaṃ nopalakṣaye",
    "GE09ram_02_u:007.030c": "tasmāt tuṣṭāsmi yad rājā rāmaṃ rājye 'bhiṣekṣyati",
    "GE09ram_02_u:007.031a": "na me paraṃ kiṃ cid itas tvayā punaḥ; priyaṃ priyārhe suvacaṃ vaco varam",
    "GE09ram_02_u:007.031c": "tathā hy avocas tvam ataḥ priyottaraṃ; varaṃ paraṃ te pradadāmi taṃ",
    "GE09ram_02_u:008.001a": "mantharā tv abhyasūyyainām utsṛjyābharaṇaṃ ca tat",
    "GE09ram_02_u:008.001c": "uvācedaṃ tato vākyaṃ kopaduḥkhasamanvitā",
    "GE09ram_02_u:008.002a": "harṣaṃ kim idam asthāne kṛtavaty asi bāliśe",
    "GE09ram_02_u:008.002c": "śokasāgaramadhyastham ātmānaṃ nāvabudhyase",
    "GE09ram_02_u:008.003a": "subhagā khalu kausalyā yasyāḥ putro 'bhiṣekṣyate",
    "GE09ram_02_u:008.003c": "yauvarājyena mahatā śvaḥ puṣyeṇa dvijottamaiḥ",
    "GE09ram_02_u:008.004a": "prāptāṃ sumahatīṃ prītiṃ pratītāṃ tāṃ hatadviṣam",
    "GE09ram_02_u:008.004c": "upasthāsyasi kausalyāṃ dāsīva tvaṃ kṛtāñjaliḥ",
    "GE09ram_02_u:008.005a": "hṛṣṭāḥ khalu bhaviṣyanti rāmasya paramāḥ striyaḥ",
    "GE09ram_02_u:008.005c": "aprahṛṣṭā bhaviṣyanti snuṣās te bharatakṣaye",
    "GE09ram_02_u:008.006a": "tāṃ dṛṣṭvā paramaprītāṃ bruvantīṃ mantharāṃ tataḥ",
    "GE09ram_02_u:008.006c": "rāmasyaiva guṇān devī kaikeyī praśaśaṃsa ha",
    "GE09ram_02_u:008.007a": "dharmajño gurubhir dāntaḥ kṛtajñaḥ satyavāk śuciḥ",
    "GE09ram_02_u:008.007c": "rāmo rājñaḥ suto jyeṣṭho yauvarājyam ato 'rhati",
    "GE09ram_02_u:008.008a": "bhrātṝn bhṛtyāṃś ca dīrghāyuḥ pitṛvat pālayiṣyati",
    "GE09ram_02_u:008.008c": "saṃtapyase kathaṃ kubje śrutvā rāmābhiṣecanam",
    "GE09ram_02_u:008.009a": "bharataś cāpi rāmasya dhruvaṃ varṣaśatāt param",
    "GE09ram_02_u:008.009c": "pitṛpaitāmahaṃ rājyam avāpsyati nararṣabhaḥ",
    "GE09ram_02_u:008.010a": "sā tvam abhyudaye prāpte vartamāne ca manthare",
    "GE09ram_02_u:008.010c": "bhaviṣyati ca kalyāṇe kimarthaṃ paritapyase",
    "GE09ram_02_u:008.010e": "kausalyāto 'tiriktaṃ ca sa tu śuśrūṣate hi mām",
    "GE09ram_02_u:008.011a": "kaikeyyā vacanaṃ śrutvā mantharā bhṛśaduḥkhitā",
    "GE09ram_02_u:008.011c": "dīrgham uṣṇaṃ viniḥśvasya kaikeyīm idam abravīt",
    "GE09ram_02_u:008.012a": "anarthadarśinī maurkhyān nātmānam avabudhyase",
    "GE09ram_02_u:008.012c": "śokavyasanavistīrṇe majjantī duḥkhasāgare",
    "GE09ram_02_u:008.013a": "bhavitā rāghavo rājā rāghavasya ca yaḥ sutaḥ",
    "GE09ram_02_u:008.013c": "rājavaṃśāt tu bharataḥ kaikeyi parihāsyate",
    "GE09ram_02_u:008.014a": "na hi rājñaḥ sutāḥ sarve rājye tiṣṭhanti bhāmini",
    "GE09ram_02_u:008.014c": "sthāpyamāneṣu sarveṣu sumahān anayo bhavet",
    "GE09ram_02_u:008.015a": "tasmāj jyeṣṭhe hi kaikeyi rājyatantrāṇi pārthivāḥ",
    "GE09ram_02_u:008.015c": "sthāpayanty anavadyāṅgi guṇavatsv itareṣv api",
    "GE09ram_02_u:008.016a": "asāv atyantanirbhagnas tava putro bhaviṣyati",
    "GE09ram_02_u:008.016c": "anāthavat sukhebhyaś ca rājavaṃśāc ca vatsale",
    "GE09ram_02_u:008.017a": "sāhaṃ tvadarthe saṃprāptā tvaṃ tu māṃ nāvabudhyase",
    "GE09ram_02_u:008.017c": "sapatnivṛddhau yā me tvaṃ pradeyaṃ dātum icchasi",
    "GE09ram_02_u:008.018a": "dhruvaṃ tu bharataṃ rāmaḥ prāpya rājyam akaṇṭakam",
    "GE09ram_02_u:008.018c": "deśāntaraṃ nāyayitvā lokāntaram athāpi vā",
    "GE09ram_02_u:008.019a": "bāla eva hi mātulyaṃ bharato nāyitas tvayā",
    "GE09ram_02_u:008.019c": "saṃnikarṣāc ca sauhārdaṃ jāyate sthāvareṣv api",
    "GE09ram_02_u:008.020a": "goptā hi rāmaṃ saumitrir lakṣmaṇaṃ cāpi rāghavaḥ",
    "GE09ram_02_u:008.020c": "aśvinor iva saubhrātraṃ tayor lokeṣu viśrutam",
    "GE09ram_02_u:008.021a": "tasmān na lakṣmaṇe rāmaḥ pāpaṃ kiṃ cit kariṣyati",
    "GE09ram_02_u:008.021c": "rāmas tu bharate pāpaṃ kuryād iti na saṃśayaḥ",
    "GE09ram_02_u:008.022a": "tasmād rājagṛhād eva vanaṃ gacchatu te sutaḥ",
    "GE09ram_02_u:008.022c": "etad dhi rocate mahyaṃ bhṛśaṃ cāpi hitaṃ tava",
    "GE09ram_02_u:008.023a": "evaṃ te jñātipakṣasya śreyaś caiva bhaviṣyati",
    "GE09ram_02_u:008.023c": "yadi ced bharato dharmāt pitryaṃ rājyam avāpsyati",
    "GE09ram_02_u:008.024a": "sa te sukhocito bālo rāmasya sahajo ripuḥ",
    "GE09ram_02_u:008.024c": "samṛdhārthasya naṣṭārtho jīviṣyati kathaṃ vaśe",
    "GE09ram_02_u:008.025a": "abhidrutam ivāraṇye siṃhena gajayūthapam",
    "GE09ram_02_u:008.025c": "pracchādyamānaṃ rāmeṇa bharataṃ trātum arhasi",
    "GE09ram_02_u:008.026a": "darpān nirākṛtā pūrvaṃ tvayā saubhāgyavattayā",
    "GE09ram_02_u:008.026c": "rāmamātā sapatnī te kathaṃ vairaṃ na yātayet",
    "GE09ram_02_u:008.027a": "yadā hi rāmaḥ pṛthivīm avāpsyati; dhruvaṃ pranaṣṭo bharato bhaviṣyati",
    "GE09ram_02_u:008.027c": "ato hi saṃcintaya rājyam ātmaje; parasya cādyaiva vivāsa kāraṇam",
    "GE09ram_02_u:009.001a": "evam uktā tu kaikeyī krodhena jvalitānanā",
    "GE09ram_02_u:009.001c": "dīrgham uṣṇaṃ viniḥśvasya mantharām idam abravīt",
    "GE09ram_02_u:009.002a": "adya rāmam itaḥ kṣipraṃ vanaṃ prasthāpayāmy aham",
    "GE09ram_02_u:009.002c": "yauvarājyena bharataṃ kṣipram evābhiṣecaye",
    "GE09ram_02_u:009.003a": "idaṃ tv idānīṃ saṃpaśya kenopāyena manthare",
    "GE09ram_02_u:009.003c": "bharataḥ prāpnuyād rājyaṃ na tu rāmaḥ kathaṃ cana",
    "GE09ram_02_u:009.004a": "evam uktā tayā devyā mantharā pāpadarśinī",
    "GE09ram_02_u:009.004c": "rāmārtham upahiṃsantī kaikeyīm idam abravīt",
    "GE09ram_02_u:009.005a": "hantedānīṃ pravakṣyāmi kaikeyi śrūyatāṃ ca me",
    "GE09ram_02_u:009.005c": "yathā te bharato rājyaṃ putraḥ prāpsyati kevalam",
    "GE09ram_02_u:009.006a": "śrutvaivaṃ vacanaṃ tasyā mantharāyās tu kaikayī",
    "GE09ram_02_u:009.006c": "kiṃ cid utthāya śayanāt svāstīrṇād idam abravīt",
    "GE09ram_02_u:009.007a": "kathaya tvaṃ mamopāyaṃ kenopāyena manthare",
    "GE09ram_02_u:009.007c": "bharataḥ prāpnuyād rājyaṃ na tu rāmaḥ kathaṃ cana",
    "GE09ram_02_u:009.008a": "evam uktā tayā devyā mantharā pāpadarśinī",
    "GE09ram_02_u:009.008c": "rāmārtham upahiṃsantī kubjā vacanam abravīt",
    "GE09ram_02_u:009.009a": "tava devāsure yuddhe saha rājarṣibhiḥ patiḥ",
    "GE09ram_02_u:009.009c": "agacchat tvām upādāya devarājasya sāhyakṛt",
    "GE09ram_02_u:009.010a": "diśam āsthāya kaikeyi dakṣiṇāṃ daṇḍakān prati",
    "GE09ram_02_u:009.010c": "vaijayantam iti khyātaṃ puraṃ yatra timidhvajaḥ",
    "GE09ram_02_u:009.011a": "sa śambara iti khyātaḥ śatamāyo mahāsuraḥ",
    "GE09ram_02_u:009.011c": "dadau śakrasya saṃgrāmaṃ devasaṃghair anirjitaḥ",
    "GE09ram_02_u:009.012a": "tasmin mahati saṃgrāme rājā daśarathas tadā",
    "GE09ram_02_u:009.012c": "apavāhya tvayā devi saṃgrāmān naṣṭacetanaḥ",
    "GE09ram_02_u:009.013a": "tatrāpi vikṣataḥ śastraiḥ patis te rakṣitas tvayā",
    "GE09ram_02_u:009.013c": "tuṣṭena tena dattau te dvau varau śubhadarśane",
    "GE09ram_02_u:009.014a": "sa tvayoktaḥ patir devi yadeccheyaṃ tadā varau",
    "GE09ram_02_u:009.014c": "gṛhṇīyām iti tat tena tathety uktaṃ mahātmanā",
    "GE09ram_02_u:009.014e": "anabhijñā hy ahaṃ devi tvayaiva kathitaṃ purā",
    "GE09ram_02_u:009.015a": "tau varau yāca bhartāraṃ bharatasyābhiṣecanam",
    "GE09ram_02_u:009.015c": "pravrājanaṃ ca rāmasya tvaṃ varṣāṇi caturdaśa",
    "GE09ram_02_u:009.016a": "krodhāgāraṃ praviśyādya kruddhevāśvapateḥ sute",
    "GE09ram_02_u:009.016c": "śeṣvānantarhitāyāṃ tvaṃ bhūmau malinavāsinī",
    "GE09ram_02_u:009.016e": "mā smainaṃ pratyudīkṣethā mā cainam abhibhāṣathāḥ",
    "GE09ram_02_u:009.017a": "dayitā tvaṃ sadā bhartur atra me nāsti saṃśayaḥ",
    "GE09ram_02_u:009.017c": "tvatkṛte ca mahārājo viśed api hutāśanam",
    "GE09ram_02_u:009.018a": "na tvāṃ krodhayituṃ śakto na kruddhāṃ pratyudīkṣitum",
    "GE09ram_02_u:009.018c": "tava priyārthaṃ rājā hi prāṇān api parityajet",
    "GE09ram_02_u:009.019a": "na hy atikramituṃ śaktas tava vākyaṃ mahīpatiḥ",
    "GE09ram_02_u:009.019c": "mandasvabhāve budhyasva saubhāgyabalam ātmanaḥ",
    "GE09ram_02_u:009.020a": "maṇimuktāsuvarṇāni ratnāni vividhāni ca",
    "GE09ram_02_u:009.020c": "dadyād daśaratho rājā mā sma teṣu manaḥ kṛthāḥ",
    "GE09ram_02_u:009.021a": "yau tau devāsure yuddhe varau daśaratho 'dadāt",
    "GE09ram_02_u:009.021c": "tau smāraya mahābhāge so 'rtho mā tvām atikramet",
    "GE09ram_02_u:009.022a": "yadā tu te varaṃ dadyāt svayam utthāpya rāghavaḥ",
    "GE09ram_02_u:009.022c": "vyavasthāpya mahārājaṃ tvam imaṃ vṛṇuyā varam",
    "GE09ram_02_u:009.023a": "rāmaṃ pravrājayāraṇye nava varṣāṇi pañca ca",
    "GE09ram_02_u:009.023c": "bharataḥ kriyatāṃ rājā pṛthivyāṃ pārthivarṣabhaḥ",
    "GE09ram_02_u:009.024a": "evaṃ pravrājitaś caiva rāmo 'rāmo bhaviṣyati",
    "GE09ram_02_u:009.024c": "bharataś ca hatāmitras tava rājā bhaviṣyati",
    "GE09ram_02_u:009.025a": "yena kālena rāmaś ca vanāt pratyāgamiṣyati",
    "GE09ram_02_u:009.025c": "tena kālena putras te kṛtamūlo bhaviṣyati",
    "GE09ram_02_u:009.025e": "saṃgṛhītamanuṣyaś ca suhṛdbhiḥ sārdham ātmavān",
    "GE09ram_02_u:009.026a": "prāptakālaṃ tu te manye rājānaṃ vītasādhvasā",
    "GE09ram_02_u:009.026c": "rāmābhiṣekasaṃkalpān nigṛhya vinivartaya",
    "GE09ram_02_u:009.027a": "anartham artharūpeṇa grāhitā sā tatas tayā",
    "GE09ram_02_u:009.027c": "hṛṣṭā pratītā kaikeyī mantharām idam abravīt",
    "GE09ram_02_u:009.028a": "kubje tvāṃ nābhijānāmi śreṣṭhāṃ śreṣṭhābhidhāyinīm",
    "GE09ram_02_u:009.028c": "pṛthivyām asi kubjānām uttamā buddhiniścaye",
    "GE09ram_02_u:009.029a": "tvam eva tu mamārtheṣu nityayuktā hitaiṣiṇī",
    "GE09ram_02_u:009.029c": "nāhaṃ samavabudhyeyaṃ kubje rājñaś cikīrṣitam",
    "GE09ram_02_u:009.030a": "santi duḥsaṃsthitāḥ kubjā vakrāḥ paramapāpikāḥ",
    "GE09ram_02_u:009.030c": "tvaṃ padmam iva vātena saṃnatā priyadarśanā",
    "GE09ram_02_u:009.031a": "uras te 'bhiniviṣṭaṃ vai yāvat skandhāt samunnatam",
    "GE09ram_02_u:009.031c": "adhastāc codaraṃ śāntaṃ sunābham iva lajjitam",
    "GE09ram_02_u:009.032a": "jaghanaṃ tava nirghuṣṭaṃ raśanādāmaśobhitam",
    "GE09ram_02_u:009.032c": "jaṅghe bhṛśam upanyaste pādau cāpy āyatāv ubhau",
    "GE09ram_02_u:009.033a": "tvam āyatābhyāṃ sakthibhyāṃ manthare kṣaumavāsini",
    "GE09ram_02_u:009.033c": "agrato mama gacchantī rājahaṃsīva rājase",
    "GE09ram_02_u:009.034a": "tavedaṃ sthagu yad dīrghaṃ rathaghoṇam ivāyatam",
    "GE09ram_02_u:009.034c": "matayaḥ kṣatravidyāś ca māyāś cātra vasanti te",
    "GE09ram_02_u:009.035a": "atra te pratimokṣyāmi mālāṃ kubje hiraṇmayīm",
    "GE09ram_02_u:009.035c": "abhiṣikte ca bharate rāghave ca vanaṃ gate",
    "GE09ram_02_u:009.036a": "jātyena ca suvarṇena suniṣṭaptena sundari",
    "GE09ram_02_u:009.036c": "labdhārthā ca pratītā ca lepayiṣyāmi te sthagu",
    "GE09ram_02_u:009.037a": "mukhe ca tilakaṃ citraṃ jātarūpamayaṃ śubham",
    "GE09ram_02_u:009.037c": "kārayiṣyāmi te kubje śubhāny ābharaṇāni ca",
    "GE09ram_02_u:009.038a": "paridhāya śubhe vastre devadeva cariṣyasi",
    "GE09ram_02_u:009.038c": "candram āhvayamānena mukhenāpratimānanā",
    "GE09ram_02_u:009.038e": "gamiṣyasi gatiṃ mukhyāṃ garvayantī dviṣajjanam",
    "GE09ram_02_u:009.039a": "tavāpi kubjāḥ kubjāyāḥ",
    "GE09ram_02_u:009.039c": "pādau paricariṣyanti yathaiva tvaṃ sadā mama",
    "GE09ram_02_u:009.040a": "iti praśasyamānā sā kaikeyīm idam abravīt",
    "GE09ram_02_u:009.040c": "śayānāṃ śayane śubhre vedyām agniśikhām iva",
    "GE09ram_02_u:009.041a": "gatodake setubandho na kalyāṇi vidhīyate",
    "GE09ram_02_u:009.041c": "uttiṣṭha kuru kalyāṇaṃ rājānam anudarśaya",
    "GE09ram_02_u:009.042a": "tathā protsāhitā devī gatvā mantharayā saha",
    "GE09ram_02_u:009.042c": "krodhāgāraṃ viśālākṣī saubhāgyamadagarvitā",
    "GE09ram_02_u:009.043a": "anekaśatasāhasraṃ muktāhāraṃ varāṅganā",
    "GE09ram_02_u:009.043c": "avamucya varārhāṇi śubhāny ābharaṇāni ca",
    "GE09ram_02_u:009.044a": "tato hemopamā tatra kubjā vākyaṃ vaśaṃ gatā",
    "GE09ram_02_u:009.044c": "saṃviśya bhūmau kaikeyī mantharām idam abravīt",
    "GE09ram_02_u:009.045a": "iha vā māṃ mṛtāṃ kubje nṛpāyāvedayiṣyasi",
    "GE09ram_02_u:009.045c": "vanaṃ tu rāghave prāpte bharataḥ prāpsyati kṣitim",
    "GE09ram_02_u:009.046a": "athaitad uktvā vacanaṃ sudāruṇaṃ; nidhāya sarvābharaṇāni bhāminī",
    "GE09ram_02_u:009.046c": "asaṃvṛtām āstaraṇena medinīṃ; tadādhiśiśye patiteva kinnarī",
    "GE09ram_02_u:009.047a": "udīrṇasaṃrambhatamovṛtānanā; tathāvamuktottamamālyabhūṣaṇā",
    "GE09ram_02_u:009.047c": "narendrapatnī vimanā babhūva sā; tamovṛtā dyaur iva magnatārakā",
    "GE09ram_02_u:010.001a": "ājñāpya tu mahārājo rāghavasyābhiṣecanam",
    "GE09ram_02_u:010.001c": "priyārhāṃ priyam ākhyātuṃ viveśāntaḥpuraṃ vaśī",
    "GE09ram_02_u:010.002a": "tāṃ tatra patitāṃ bhūmau śayānām atathocitām",
    "GE09ram_02_u:010.002c": "pratapta iva duḥkhena so 'paśyaj jagatīpatiḥ",
    "GE09ram_02_u:010.003a": "sa vṛddhas taruṇīṃ bhāryāṃ prāṇebhyo 'pi garīyasīm",
    "GE09ram_02_u:010.003c": "apāpaḥ pāpasaṃkalpāṃ dadarśa dharaṇītale",
    "GE09ram_02_u:010.004a": "kareṇum iva digdhena viddhāṃ mṛgayuṇā vane",
    "GE09ram_02_u:010.004c": "mahāgaja ivāraṇye snehāt parimamarśa tām",
    "GE09ram_02_u:010.005a": "parimṛśya ca pāṇibhyām abhisaṃtrastacetanaḥ",
    "GE09ram_02_u:010.005c": "kāmī kamalapatrākṣīm uvāca vanitām idam",
    "GE09ram_02_u:010.006a": "na te 'ham abhijānāmi krodham ātmani saṃśritam",
    "GE09ram_02_u:010.006c": "devi kenābhiyuktāsi kena vāsi vimānitā",
    "GE09ram_02_u:010.007a": "yad idaṃ mama duḥkhāya śeṣe kalyāṇi pāṃsuṣu",
    "GE09ram_02_u:010.007c": "bhūmau śeṣe kimarthaṃ tvaṃ mayi kalyāṇa cetasi",
    "GE09ram_02_u:010.007e": "bhūtopahatacitteva mama cittapramāthinī",
    "GE09ram_02_u:010.008a": "santi me kuśalā vaidyā abhituṣṭāś ca sarvaśaḥ",
    "GE09ram_02_u:010.008c": "sukhitāṃ tvāṃ kariṣyanti vyādhim ācakṣva bhāmini",
    "GE09ram_02_u:010.009a": "kasya vā te priyaṃ kāryaṃ kena vā vipriyaṃ kṛtam",
    "GE09ram_02_u:010.009c": "kaḥ priyaṃ labhatām adya ko vā sumahad apriyam",
    "GE09ram_02_u:010.010a": "avadhyo vadhyatāṃ ko vā vadhyaḥ ko vā vimucyatām",
    "GE09ram_02_u:010.010c": "daridraḥ ko bhavatv āḍhyo dravyavān vāpy akiṃcanaḥ",
    "GE09ram_02_u:010.011a": "ahaṃ caiva madīyāś ca sarve tava vaśānugāḥ",
    "GE09ram_02_u:010.011c": "na te kaṃ cid abhiprāyaṃ vyāhantum aham utsahe",
    "GE09ram_02_u:010.012a": "ātmano jīvitenāpi brūhi yan manasecchasi",
    "GE09ram_02_u:010.012c": "yāvad āvartate cakraṃ tāvatī me vasuṃdharā",
    "GE09ram_02_u:010.013a": "tathoktā sā samāśvastā vaktukāmā tad apriyam",
    "GE09ram_02_u:010.013c": "paripīḍayituṃ bhūyo bhartāram upacakrame",
    "GE09ram_02_u:010.014a": "nāsmi viprakṛtā deva kena cin na vimānitā",
    "GE09ram_02_u:010.014c": "abhiprāyas tu me kaś cit tam icchāmi tvayā kṛtam",
    "GE09ram_02_u:010.015a": "pratijñāṃ pratijānīṣva yadi tvaṃ kartum icchasi",
    "GE09ram_02_u:010.015c": "atha tad vyāhariṣyāmi yad abhiprārthitaṃ mayā",
    "GE09ram_02_u:010.016a": "evam uktas tayā rājā priyayā strīvaśaṃ gataḥ",
    "GE09ram_02_u:010.016c": "tām uvāca mahātejāḥ kaikeyīm īṣadutsmitaḥ",
    "GE09ram_02_u:010.017a": "avalipte na jānāsi tvattaḥ priyataro mama",
    "GE09ram_02_u:010.017c": "manujo manujavyāghrād rāmād anyo na vidyate",
    "GE09ram_02_u:010.018a": "bhadre hṛdayam apy etad anumṛśśyoddharasva me",
    "GE09ram_02_u:010.018c": "etat samīkṣya kaikeyi brūhi yat sādhu manyase",
    "GE09ram_02_u:010.019a": "balam ātmani paśyantī na māṃ śaṅkitum arhasi",
    "GE09ram_02_u:010.019c": "kariṣyāmi tava prītiṃ sukṛtenāpi te śape",
    "GE09ram_02_u:010.020a": "tena vākyena saṃhṛṣṭā tam abhiprāyam ātmanaḥ",
    "GE09ram_02_u:010.020c": "vyājahāra mahāghoram abhyāgatam ivāntakam",
    "GE09ram_02_u:010.021a": "yathākrameṇa śapasi varaṃ mama dadāsi ca",
    "GE09ram_02_u:010.021c": "tac chṛṇvantu trayastriṃśad devāḥ sendrapurogamāḥ",
    "GE09ram_02_u:010.022a": "candrādityau nabhaś caiva grahā rātryahanī diśaḥ",
    "GE09ram_02_u:010.022c": "jagac ca pṛthivī caiva sagandharvā sarākṣasā",
    "GE09ram_02_u:010.023a": "niśācarāṇi bhūtāni gṛheṣu gṛhadevatāḥ",
    "GE09ram_02_u:010.023c": "yāni cānyāni bhūtāni jānīyur bhāṣitaṃ tava",
    "GE09ram_02_u:010.024a": "satyasaṃdho mahātejā dharmajñaḥ susamāhitaḥ",
    "GE09ram_02_u:010.024c": "varaṃ mama dadāty eṣa tan me śṛṇvantu devatāḥ",
    "GE09ram_02_u:010.025a": "iti devī maheṣvāsaṃ parigṛhyābhiśasya ca",
    "GE09ram_02_u:010.025c": "tataḥ param uvācedaṃ varadaṃ kāmamohitam",
    "GE09ram_02_u:010.026a": "varau yau me tvayā deva tadā dattau mahīpate",
    "GE09ram_02_u:010.026c": "tau tāvad aham adyaiva vakṣyāmi śṛṇu me vacaḥ",
    "GE09ram_02_u:010.027a": "abhiṣeka samārambho rāghavasyopakalpitaḥ",
    "GE09ram_02_u:010.027c": "anenaivābhiṣekeṇa bharato me 'bhiṣicyatām",
    "GE09ram_02_u:010.028a": "nava pañca ca varṣāṇi daṇḍakāraṇyam āśritaḥ",
    "GE09ram_02_u:010.028c": "cīrājinajaṭādhārī rāmo bhavatu tāpasaḥ",
    "GE09ram_02_u:010.029a": "bharato bhajatām adya yauvarājyam akaṇṭakam",
    "GE09ram_02_u:010.029c": "adya caiva hi paśyeyaṃ prayāntaṃ rāghavaṃ vane",
    "GE09ram_02_u:010.030a": "tataḥ śrutvā mahārāja kaikeyyā dāruṇaṃ vacaḥ",
    "GE09ram_02_u:010.030c": "vyathito vilavaś caiva vyāghrīṃ dṛṣṭvā yathā mṛgaḥ",
    "GE09ram_02_u:010.031a": "asaṃvṛtāyām āsīno jagatyāṃ dīrgham ucchvasan",
    "GE09ram_02_u:010.031c": "aho dhig iti sāmarṣo vācam uktvā narādhipaḥ",
    "GE09ram_02_u:010.031e": "moham āpedivān bhūyaḥ śokopahatacetanaḥ",
    "GE09ram_02_u:010.032a": "cireṇa tu nṛpaḥ saṃjñāṃ pratilabhya suduḥkhitaḥ",
    "GE09ram_02_u:010.032c": "kaikeyīm abravīt kruddhaḥ pradahann iva cakṣuṣā",
    "GE09ram_02_u:010.033a": "nṛśaṃse duṣṭacāritre kulasyāsya vināśini",
    "GE09ram_02_u:010.033c": "kiṃ kṛtaṃ tava rāmeṇa pāpe pāpaṃ mayāpi vā",
    "GE09ram_02_u:010.034a": "sadā te jananī tulyāṃ vṛttiṃ vahati rāghavaḥ",
    "GE09ram_02_u:010.034c": "tasyaiva tvam anarthāya kiṃnimittam ihodyatā",
    "GE09ram_02_u:010.035a": "tvaṃ mayātmavināśāya bhavanaṃ svaṃ praveśitā",
    "GE09ram_02_u:010.035c": "avijñānān nṛpasutā vyālī tīkṣṇaviṣā yathā",
    "GE09ram_02_u:010.036a": "jīvaloko yadā sarvo rāmasyeha guṇastavam",
    "GE09ram_02_u:010.036c": "aparādhaṃ kam uddiśya tyakṣyāmīṣṭam ahaṃ sutam",
    "GE09ram_02_u:010.037a": "kausalyāṃ vā sumitrāṃ vā tyajeyam api vā śriyam",
    "GE09ram_02_u:010.037c": "jīvitaṃ vātmano rāmaṃ na tv eva pitṛvatsalam",
    "GE09ram_02_u:010.038a": "parā bhavati me prītir dṛṣṭvā tanayam agrajam",
    "GE09ram_02_u:010.038c": "apaśyatas tu me rāmaṃ naṣṭā bhavati cetanā",
    "GE09ram_02_u:010.039a": "tiṣṭhel loko vinā sūryaṃ sasyaṃ vā salilaṃ vinā",
    "GE09ram_02_u:010.039c": "na tu rāmaṃ vinā dehe tiṣṭhet tu mama jīvitam",
    "GE09ram_02_u:010.040a": "tad alaṃ tyajyatām eṣa niścayaḥ pāpaniścaye",
    "GE09ram_02_u:010.040c": "api te caraṇau mūrdhnā spṛśāmy eṣa prasīda me",
    "GE09ram_02_u:010.041a": "sa bhūmipālo vilapann anāthavat; striyā gṛhīto dṛhaye 'timātratā",
    "GE09ram_02_u:010.041c": "papāta devyāś caraṇau prasāritāv; ubhāv asaṃspṛśya yathāturas tathā",
    "GE09ram_02_u:011.001a": "atadarhaṃ mahārājaṃ śayānam atathocitam",
    "GE09ram_02_u:011.001c": "yayātim iva puṇyānte devalokāt paricyutam",
    "GE09ram_02_u:011.002a": "anartharūpā siddhārthā abhītā bhayadarśinī",
    "GE09ram_02_u:011.002c": "punar ākārayām āsa tam eva varam aṅganā",
    "GE09ram_02_u:011.003a": "tvaṃ katthase mahārāja satyavādī dṛḍhavrataḥ",
    "GE09ram_02_u:011.003c": "mama cemaṃ varaṃ kasmād vidhārayitum icchasi",
    "GE09ram_02_u:011.004a": "evam uktas tu kaikeyyā rājā daśarathas tadā",
    "GE09ram_02_u:011.004c": "pratyuvāca tataḥ kruddho muhūrtaṃ vihvalann iva",
    "GE09ram_02_u:011.005a": "mṛte mayi gate rāme vanaṃ manujapuṃgave",
    "GE09ram_02_u:011.005c": "hantānārye mamāmitre rāmaḥ pravrājito vanam",
    "GE09ram_02_u:011.006a": "yadi satyaṃ bravīmy etat tad asatyaṃ bhaviṣyati",
    "GE09ram_02_u:011.006c": "akīrtir atulā loke dhruvaṃ paribhavaś ca me",
    "GE09ram_02_u:011.007a": "tathā vilapatas tasya paribhramitacetasaḥ",
    "GE09ram_02_u:011.007c": "astam abhyagamat sūryo rajanī cābhyavartata",
    "GE09ram_02_u:011.008a": "sa triyāmā tathārtasya",
    "GE09ram_02_u:011.008c": "rājño vilapamānasya na vyabhāsata śarvarī",
    "GE09ram_02_u:011.009a": "tathaivoṣṇaṃ viniḥśvasya vṛddho daśaratho nṛpaḥ",
    "GE09ram_02_u:011.009c": "vilalāpārtavad duḥkhaṃ gaganāsaktalocanaḥ",
    "GE09ram_02_u:011.010a": "na prabhātaṃ tvayecchāmi mayāyaṃ racito 'ñjaliḥ",
    "GE09ram_02_u:011.010c": "atha vā gamyatāṃ śīghraṃ nāham icchāmi nirghṛṇām",
    "GE09ram_02_u:011.010e": "nṛśaṃsāṃ kaikeyīṃ draṣṭuṃ yatkṛte vyasanaṃ mahat",
    "GE09ram_02_u:011.011a": "evam uktvā tato rājā kaikeyīṃ saṃyatāñjaliḥ",
    "GE09ram_02_u:011.011c": "prasādayām āsa punaḥ kaikeyīṃ cedam abravīt",
    "GE09ram_02_u:011.012a": "sādhuvṛttasya dīnasya tvadgatasya gatāyuṣaḥ",
    "GE09ram_02_u:011.012c": "prasādaḥ kriyatāṃ devi bhadre rājño viśeṣataḥ",
    "GE09ram_02_u:011.013a": "śūnyena khalu suśroṇi mayedaṃ samudāhṛtam",
    "GE09ram_02_u:011.013c": "kuru sādhu prasādaṃ me bāle sahṛdayā hy asi",
    "GE09ram_02_u:011.014a": "viśuddhabhāvasya hi duṣṭabhāvā; tāmrekṣaṇasyāśrukalasya rājñaḥ",
    "GE09ram_02_u:011.014c": "śrutvā vicitraṃ karuṇaṃ vilāpaṃ; bhartur nṛśaṃsā na cakāra vākyam",
    "GE09ram_02_u:011.015a": "tataḥ sa rājā punar eva mūrchitaḥ; priyām atuṣṭāṃ pratikūlabhāṣiṇīm",
    "GE09ram_02_u:011.015c": "samīkṣya putrasya vivāsanaṃ prati; kṣitau visaṃjño nipapāta duḥkhitaḥ",
    "GE09ram_02_u:012.001a": "putraśokārditaṃ pāpā visaṃjñaṃ patitaṃ bhuvi",
    "GE09ram_02_u:012.001c": "viveṣṭamānam udīkṣya saikṣvākam idam abravīt",
    "GE09ram_02_u:012.002a": "pāpaṃ kṛtveva kim idaṃ mama saṃśrutya saṃśravam",
    "GE09ram_02_u:012.002c": "śeṣe kṣititale sannaḥ sthityāṃ sthātuṃ tvam arhasi",
    "GE09ram_02_u:012.003a": "āhuḥ satyaṃ hi paramaṃ dharmaṃ dharmavido janāḥ",
    "GE09ram_02_u:012.003c": "satyam āśritya hi mayā tvaṃ ca dharmaṃ pracoditaḥ",
    "GE09ram_02_u:012.004a": "saṃśrutya śaibyaḥ śyenāya svāṃ tanuṃ jagatīpatiḥ",
    "GE09ram_02_u:012.004c": "pradāya pakṣiṇo rājañ jagāma gatim uttamām",
    "GE09ram_02_u:012.005a": "tatha hy alarkas tejasvī brāhmaṇe vedapārage",
    "GE09ram_02_u:012.005c": "yācamāne svake netre uddhṛtyāvimanā dadau",
    "GE09ram_02_u:012.006a": "saritāṃ tu patiḥ svalpāṃ maryādāṃ satyam anvitaḥ",
    "GE09ram_02_u:012.006c": "satyānurodhāt samaye velāṃ khāṃ nātivartate",
    "GE09ram_02_u:012.007a": "samayaṃ ca mamāryemaṃ yadi tvaṃ na kariṣyasi",
    "GE09ram_02_u:012.007c": "agratas te parityaktā parityakṣyāmi jīvitam",
    "GE09ram_02_u:012.008a": "evaṃ pracodito rājā kaikeyyā nirviśaṅkayā",
    "GE09ram_02_u:012.008c": "nāśakat pāśam unmoktuṃ balir indrakṛtaṃ yathā",
    "GE09ram_02_u:012.009a": "udbhrāntahṛdayaś cāpi vivarṇavanado 'bhavat",
    "GE09ram_02_u:012.009c": "sa dhuryo vai parispandan yugacakrāntaraṃ yathā",
    "GE09ram_02_u:012.010a": "vihvalābhyāṃ ca netrābhyām apaśyann iva bhūmipaḥ",
    "GE09ram_02_u:012.010c": "kṛcchrād dhairyeṇa saṃstabhya kaikeyīm idam abravīt",
    "GE09ram_02_u:012.011a": "yas te mantrakṛtaḥ pāṇir agnau pāpe mayā dhṛtaḥ",
    "GE09ram_02_u:012.011c": "taṃ tyajāmi svajaṃ caiva tava putraṃ saha tvayā",
    "GE09ram_02_u:012.012a": "tataḥ pāpasamācārā kaikeyī pārthivaṃ punaḥ",
    "GE09ram_02_u:012.012c": "uvāca paruṣaṃ vākyaṃ vākyajñā roṣamūrchitā",
    "GE09ram_02_u:012.013a": "kim idaṃ bhāṣase rājan vākyaṃ gararujopamam",
    "GE09ram_02_u:012.013c": "ānāyayitum akliṣṭaṃ putraṃ rāmam ihārhasi",
    "GE09ram_02_u:012.014a": "sthāpya rājye mama sutaṃ kṛtvā rāmaṃ vanecaram",
    "GE09ram_02_u:012.014c": "niḥsapatnāṃ ca māṃ kṛtvā kṛtakṛtyo bhaviṣyasi",
    "GE09ram_02_u:012.015a": "sa nunna iva tīkṣeṇa pratodena hayottamaḥ",
    "GE09ram_02_u:012.015c": "rājā pradocito 'bhīkṣṇaṃ kaikeyīm idam abravīt",
    "GE09ram_02_u:012.016a": "dharmabandhena baddho 'smi naṣṭā ca mama cetanā",
    "GE09ram_02_u:012.016c": "jyeṣṭhaṃ putraṃ priyaṃ rāmaṃ draṣṭum icchāmi dhārmikam",
    "GE09ram_02_u:012.017a": "iti rājño vacaḥ śrutvā kaikeyī tadanantaram",
    "GE09ram_02_u:012.017c": "svayam evābravīt sūtaṃ gaccha tvaṃ rāmam ānaya",
    "GE09ram_02_u:012.018a": "tataḥ sa rājā taṃ sūtaṃ sannaharṣaḥ sutaṃ prati",
    "GE09ram_02_u:012.018c": "śokāraktekṣaṇaḥ śrīmān udvīkṣyovāca dhārmikaḥ",
    "GE09ram_02_u:012.019a": "sumantraḥ karuṇaṃ śrutvā dṛṣṭvā dīnaṃ ca pārthivam",
    "GE09ram_02_u:012.019c": "pragṛhītāñjaliḥ kiṃ cit tasmād deśād apākraman",
    "GE09ram_02_u:012.020a": "yadā vaktuṃ svayaṃ dainyān na śaśāka mahīpatiḥ",
    "GE09ram_02_u:012.020c": "tadā sumantraṃ mantrajñā kaikeyī pratyuvāca ha",
    "GE09ram_02_u:012.021a": "sumantra rāmaṃ drakṣyāmi śīghram ānaya sundaram",
    "GE09ram_02_u:012.021c": "sa manyamānaḥ kalyāṇaṃ hṛdayena nananda ca",
    "GE09ram_02_u:012.022a": "sumantraś cintayām āsa tvaritaṃ coditas tayā",
    "GE09ram_02_u:012.022c": "vyaktaṃ rāmo 'bhiṣekārtham ihāyāsyati dharmavit",
    "GE09ram_02_u:012.023a": "iti sūto matiṃ kṛtvā harṣeṇa mahatā punaḥ",
    "GE09ram_02_u:012.023c": "nirjagāma mahātejā rāghavasya didṛkṣayā",
    "GE09ram_02_u:012.024a": "tataḥ purastāt sahasā vinirgato; mahīpatīn dvāragatān vilokayan",
    "GE09ram_02_u:012.024c": "dadarśa paurān vividhān mahādhanān; upasthitān dvāram upetya viṣṭhitān",
    "GE09ram_02_u:013.001a": "te tu tāṃ rajanīm uṣya brāhmaṇā vedapāragāḥ",
    "GE09ram_02_u:013.001c": "upatasthur upasthānaṃ saharājapurohitāḥ",
    "GE09ram_02_u:013.002a": "amātyā balamukhyāś ca mukhyā ye nigamasya ca",
    "GE09ram_02_u:013.002c": "rāghavasyābhiṣekārthe prīyamāṇās tu saṃgatāḥ",
    "GE09ram_02_u:013.003a": "udite vimale sūrye puṣye cābhyāgate 'hani",
    "GE09ram_02_u:013.003c": "abhiṣekāya rāmasya dvijendrair upakalpitam",
    "GE09ram_02_u:013.004a": "kāñcanā jalakumbhāś ca bhadrapīṭhaṃ svalaṃkṛtam",
    "GE09ram_02_u:013.004c": "rāmaś ca samyagāstīrṇo bhāsvarā vyāghracarmaṇā",
    "GE09ram_02_u:013.005a": "gaṅgāyamunayoḥ puṇyāt saṃgamād āhṛtaṃ jalam",
    "GE09ram_02_u:013.005c": "yāś cānyāḥ saritaḥ puṇyā hradāḥ kūpāḥ sarāṃsi ca",
    "GE09ram_02_u:013.006a": "prāgvāhāś cordhvavāhāś ca tiryagvāhāḥ samāhitāḥ",
    "GE09ram_02_u:013.006c": "tābhyaś caivāhṛtaṃ toyaṃ samudrebhyaś ca sarvaśaḥ",
    "GE09ram_02_u:013.007a": "kṣaudraṃ dadhighṛtaṃ lājā dharbhāḥ sumanasaḥ payaḥ",
    "GE09ram_02_u:013.007c": "salājāḥ kṣīribhiś channā ghaṭāḥ kāñcanarājatāḥ",
    "GE09ram_02_u:013.007e": "padmotpalayutā bhānti pūrṇāḥ paramavāriṇā",
    "GE09ram_02_u:013.008a": "candrāṃśuvikacaprakhyaṃ pāṇḍuraṃ ratnabhūṣitam",
    "GE09ram_02_u:013.008c": "sajjaṃ tiṣṭhati rāmasya vālavyajanam uttamam",
    "GE09ram_02_u:013.009a": "candramaṇḍalasaṃkāśam ātapatraṃ ca pāṇḍuram",
    "GE09ram_02_u:013.009c": "sajjaṃ dyutikaraṃ śrīmad abhiṣekapuraskṛtam",
    "GE09ram_02_u:013.010a": "pāṇḍuraś ca vṛṣaḥ sajjaḥ pāṇḍurāśvaś ca susthitaḥ",
    "GE09ram_02_u:013.010c": "prasrutaś ca gajaḥ śrīmān aupavāhyaḥ pratīkṣate",
    "GE09ram_02_u:013.011a": "aṣṭau kanyāś ca maṅgalyāḥ sarvābharaṇabhūṣitāḥ",
    "GE09ram_02_u:013.011c": "vāditrāṇi ca sarvāṇi bandinaś ca tathāpare",
    "GE09ram_02_u:013.012a": "ikṣvākūṇāṃ yathā rājye saṃbhriyetābhiṣecanam",
    "GE09ram_02_u:013.012c": "tathā jātīyām ādāya rājaputrābhiṣecanam",
    "GE09ram_02_u:013.013a": "te rājavacanāt tatra samavetā mahīpatim",
    "GE09ram_02_u:013.013c": "apaśyanto 'bruvan ko nu rājño naḥ prativedayet",
    "GE09ram_02_u:013.014a": "na paśyāmaś ca rājānam uditaś ca divākaraḥ",
    "GE09ram_02_u:013.014c": "yauvarājyābhiṣekaś ca sajjo rāmasya dhīmataḥ",
    "GE09ram_02_u:013.015a": "iti teṣu bruvāṇeṣu sārvabhaumān mahīpatīn",
    "GE09ram_02_u:013.015c": "abravīt tān idaṃ sarvān sumantro rājasatkṛtaḥ",
    "GE09ram_02_u:013.016a": "ayaṃ pṛcchāmi vacanāt sukham āyuṣmatām aham",
    "GE09ram_02_u:013.016c": "rājñaḥ saṃpratibuddhasya yac cāgamanakāraṇam",
    "GE09ram_02_u:013.017a": "ity uktvāntaḥpuradvāram ājagāma purāṇavit",
    "GE09ram_02_u:013.017c": "āśīrbhir guṇayuktābhir abhituṣṭāva rāghavam",
    "GE09ram_02_u:013.018a": "gatā bhagavatī rātrirahaḥ śivam upasthitam",
    "GE09ram_02_u:013.018c": "budhyasva nṛpaśārdūla kuru kāryam anantaram",
    "GE09ram_02_u:013.019a": "brāhmaṇā balamukhyāś ca naigamāś cāgatā nṛpa",
    "GE09ram_02_u:013.019c": "darśanaṃ pratikāṅkṣante pratibudhyasva rāghava",
    "GE09ram_02_u:013.020a": "stuvantaṃ taṃ tadā sūtaṃ sumantraṃ mantrakovidam",
    "GE09ram_02_u:013.020c": "pratibudhya tato rājā idaṃ vacanam abravīt",
    "GE09ram_02_u:013.021a": "na caiva saṃprasuto 'ham ānayed āśu rāghavam",
    "GE09ram_02_u:013.021c": "iti rājā daśarathaḥ sūtaṃ tatrānvaśāt punaḥ",
    "GE09ram_02_u:013.022a": "sa rājavacanaṃ śrutvā śirasā pratipūjya tam",
    "GE09ram_02_u:013.022c": "nirjagāma nṛpāvāsān manyamānaḥ priyaṃ mahat",
    "GE09ram_02_u:013.023a": "prapanno rājamārgaṃ ca patākā dhvajaśobhitam",
    "GE09ram_02_u:013.023c": "sa sūtas tatra śuśrāva rāmādhikaraṇāḥ kathāḥ",
    "GE09ram_02_u:013.024a": "tato dadarśa ruciraṃ kailāsasadṛśaprabham",
    "GE09ram_02_u:013.024c": "rāmaveśma sumantras tu śakraveśmasamaprabham",
    "GE09ram_02_u:013.025a": "mahākapāṭapihitaṃ vitardiśataśobhitam",
    "GE09ram_02_u:013.025c": "kāñcanapratimaikāgraṃ maṇividrumatoraṇam",
    "GE09ram_02_u:013.026a": "śāradābhraghanaprakhyaṃ dīptaṃ meruguhopamam",
    "GE09ram_02_u:013.026c": "dāmabhir varamālyānāṃ sumahadbhir alaṃkṛtam",
    "GE09ram_02_u:013.027a": "sa vājiyuktena rathena sārathir; narākulaṃ rājakulaṃ vilokayan",
    "GE09ram_02_u:013.027c": "tataḥ samāsādya mahādhanaṃ mahat; prahṛṣṭaromā sa babhūva sārathiḥ",
    "GE09ram_02_u:013.028a": "tad adrikūṭācalameghasaṃnibhaṃ; mahāvimānottamaveśmasaṃghavat",
    "GE09ram_02_u:013.028c": "avāryamāṇaḥ praviveśa sārathiḥ; prabhūtaratnaṃ makaro yathārṇavam",
    "GE09ram_02_u:014.001a": "sa tad antaḥpuradvāraṃ samatītya janākulam",
    "GE09ram_02_u:014.001c": "praviviktāṃ tataḥ kakṣyām āsasāda purāṇavit",
    "GE09ram_02_u:014.002a": "prāsakārmukabibhradbhir yuvabhir mṛṣṭakuṇḍalaiḥ",
    "GE09ram_02_u:014.002c": "apramādibhir ekāgraiḥ svanuraktair adhiṣṭhitām",
    "GE09ram_02_u:014.003a": "tatra kāṣāyiṇo vṛddhān vetrapāṇīn svalaṃkṛtān",
    "GE09ram_02_u:014.003c": "dadarśa viṣṭhitān dvāri stryadhyakṣān susamāhitān",
    "GE09ram_02_u:014.004a": "te samīkṣya samāyāntaṃ rāmapriyacikīrṣavaḥ",
    "GE09ram_02_u:014.004c": "sahabhāryāya rāmāya kṣipram evācacakṣire",
    "GE09ram_02_u:014.005a": "prativeditam ājñāya sūtam abhyantaraṃ pituḥ",
    "GE09ram_02_u:014.005c": "tatraivānāyayām āsa rāghavaḥ",
    "GE09ram_02_u:014.006a": "taṃ vaiśravaṇasaṃkāśam upaviṣṭaṃ svalaṃkṛtam",
    "GE09ram_02_u:014.006c": "dādarśa sūtaḥ paryaṅke sauvaṇo sottaracchade",
    "GE09ram_02_u:014.007a": "varāharudhirābheṇa śucinā ca sugandhinā",
    "GE09ram_02_u:014.007c": "anuliptaṃ parārdhyena candanena paraṃtapam",
    "GE09ram_02_u:014.008a": "sthitayā pārśvataś cāpi vālavyajanahastayā",
    "GE09ram_02_u:014.008c": "upetaṃ sītayā bhūyaś citrayā śaśinaṃ yathā",
    "GE09ram_02_u:014.009a": "taṃ tapantam ivādityam upapannaṃ svatejasā",
    "GE09ram_02_u:014.009c": "vavande varadaṃ bandī niyamajño vinītavat",
    "GE09ram_02_u:014.010a": "prāñjalis tu sukhaṃ pṛṣṭvā vihāraśayanāsane",
    "GE09ram_02_u:014.010c": "rājaputram uvācedaṃ sumantro rājasatkṛtaḥ",
    "GE09ram_02_u:014.011a": "kausalyā suprabhā deva pitā tvaṃ draṣṭum icchati",
    "GE09ram_02_u:014.011c": "mahiṣyā saha kaikeyyā gamyatāṃ tatra māciram",
    "GE09ram_02_u:014.012a": "evam uktas tu saṃhṛṣṭo narasiṃho mahādyutiḥ",
    "GE09ram_02_u:014.012c": "tataḥ saṃmānayām āsa sītām idam uvāca ha",
    "GE09ram_02_u:014.013a": "devi devaś ca devī ca samāgamya madantare",
    "GE09ram_02_u:014.013c": "mantreyete dhruvaṃ kiṃ cid abhiṣecanasaṃhitam",
    "GE09ram_02_u:014.014a": "lakṣayitvā hy abhiprāyaṃ priyakāmā sudakṣiṇā",
    "GE09ram_02_u:014.014c": "saṃcodayati rājānaṃ madarthaṃ madirekṣaṇā",
    "GE09ram_02_u:014.015a": "yādṛśī pariṣat tatra tādṛśo dūta āgataḥ",
    "GE09ram_02_u:014.015c": "dhruvam adyaiva māṃ rājā yauvarājye 'bhiṣekṣyati",
    "GE09ram_02_u:014.016a": "hanta śīghram ito gatvā drakṣyāmi ca mahīpatiḥ",
    "GE09ram_02_u:014.016c": "saha tvaṃ parivāreṇa sukham āssva ramasya ca",
    "GE09ram_02_u:014.017a": "patisaṃmānitā sītā bhartāram asitekṣaṇā",
    "GE09ram_02_u:014.017c": "ādvāram anuvavrāja maṅgalāny abhidadhyuṣī",
    "GE09ram_02_u:014.018a": "sa sarvān arthino dṛṣṭvā sametya pratinandya ca",
    "GE09ram_02_u:014.018c": "tataḥ pāvakasaṃkāśam āruroha rathottamam",
    "GE09ram_02_u:014.019a": "muṣṇantam iva cakṣūṃṣi prabhayā hemavarcasaṃ",
    "GE09ram_02_u:014.019c": "kareṇuśiśukalpaiś ca yuktaṃ paramavājibhiḥ",
    "GE09ram_02_u:014.020a": "hariyuktaṃ sahasrākṣo ratham indra ivāśugam",
    "GE09ram_02_u:014.020c": "prayayau tūrṇam āsthāya rāghavo jvalitaḥ śriyā",
    "GE09ram_02_u:014.021a": "sa parjanya ivākāśe svanavān abhinādayan",
    "GE09ram_02_u:014.021c": "niketān niryayau śrīmān mahābhrād iva candramāḥ",
    "GE09ram_02_u:014.022a": "chatracāmarapāṇis tu lakṣmaṇo rāghavānujaḥ",
    "GE09ram_02_u:014.022c": "jugopa bhrātaraṃ bhrātā ratham āsthāya pṛṣṭhataḥ",
    "GE09ram_02_u:014.023a": "tato halahalāśabdas tumulaḥ samajāyata",
    "GE09ram_02_u:014.023c": "tasya niṣkramamāṇasya janaughasya samantataḥ",
    "GE09ram_02_u:014.024a": "sa rāghavas tatra kathāpralāpaṃ; śuśrāva lokasya samāgatasya",
    "GE09ram_02_u:014.024c": "ātmādhikārā vividhāś ca vācaḥ; prahṛṣṭarūpasya pure janasya",
    "GE09ram_02_u:014.025a": "eṣa śriyaṃ gacchati rāghavo 'dya; rājaprasādād vipulāṃ gamiṣyan",
    "GE09ram_02_u:014.025c": "ete vayaṃ sarvasamṛddhakāmā; yeṣām ayaṃ no bhavitā praśāstā",
    "GE09ram_02_u:014.025e": "lābho janasyāsya yad eṣa sarvaṃ; prapatsyate rāṣṭram idaṃ cirāya",
    "GE09ram_02_u:014.026a": "sa ghoṣavadbhiś ca hayaiḥ sanāgaiḥ; puraḥsaraiḥ svastikasūtamāgadhaiḥ",
    "GE09ram_02_u:014.026c": "mahīyamānaḥ pravaraiś ca vādakair; abhiṣṭuto vaiśravaṇo yathā yayau",
    "GE09ram_02_u:014.027a": "kareṇumātaṅgarathāśvasaṃkulaṃ; mahājanaughaiḥ paripūrṇacatvaram",
    "GE09ram_02_u:014.027c": "prabhūtaratnaṃ bahupaṇyasaṃcayaṃ; dadarśa rāmo ruciraṃ mahāpatham",
    "GE09ram_02_u:015.001a": "sa rāmo ratham āsthāya saṃprahṛṣṭasuhṛjjanaḥ",
    "GE09ram_02_u:015.001c": "apaśyan nagaraṃ śrīmān",
    "GE09ram_02_u:015.002a": "sa gṛhair abhrasaṃkāśaiḥ pāṇḍurair upaśobhitam",
    "GE09ram_02_u:015.002c": "rājamārgaṃ yayau rāmo",
    "GE09ram_02_u:015.003a": "śobhamānam asaṃbādhaṃ taṃ rājapatham uttamam",
    "GE09ram_02_u:015.003c": "saṃvṛtaṃ vividhaiḥ paṇyair bhakṣyair uccāvacair api",
    "GE09ram_02_u:015.004a": "āśīrvādān bahūñ śṛṇvan suhṛdbhiḥ samudīritān",
    "GE09ram_02_u:015.004c": "yathārhaṃ cāpi saṃpūjya sarvān eva narān yayau",
    "GE09ram_02_u:015.005a": "pitāmahair ācaritaṃ tathaiva prapitāmahaiḥ",
    "GE09ram_02_u:015.005c": "adyopādāya taṃ mārgam abhiṣikto 'nupālaya",
    "GE09ram_02_u:015.006a": "yathā sma lālitāḥ pitrā yathā pūrvaiḥ pitāmahaiḥ",
    "GE09ram_02_u:015.006c": "tataḥ sukhataraṃ sarve rāme vatsyāma rājani",
    "GE09ram_02_u:015.007a": "alam adya hi bhuktena paramārthair alaṃ ca naḥ",
    "GE09ram_02_u:015.007c": "yathā paśyāma niryāntaṃ rāmaṃ rājye pratiṣṭhitam",
    "GE09ram_02_u:015.008a": "ato hi na priyataraṃ nānyat kiṃ cid bhaviṣyati",
    "GE09ram_02_u:015.008c": "yathābhiṣeko rāmasya",
    "GE09ram_02_u:015.009a": "etāś cānyāś ca suhṛdām udāsīnaḥ kathāḥ śubhāḥ",
    "GE09ram_02_u:015.009c": "ātmasaṃpūjanīḥ śṛṇvan yayau rāmo mahāpatham",
    "GE09ram_02_u:015.010a": "na hi tasmān manaḥ kaś cic cakṣuṣī vā narottamāt",
    "GE09ram_02_u:015.010c": "naraḥ śaknoty apākraṣṭum atikrānte 'pi rāghave",
    "GE09ram_02_u:015.011a": "sarveṣāṃ sa hi dharmātmā varṇānāṃ kurute dayām",
    "GE09ram_02_u:015.011c": "caturṇāṃ hi vayaḥsthānāṃ tena te tam anuvratāḥ",
    "GE09ram_02_u:015.012a": "sa rājakulam āsādya mahendrabhavanopamam",
    "GE09ram_02_u:015.012c": "rājaputraḥ pitur veśma praviveśa śriyā jvalan",
    "GE09ram_02_u:015.013a": "sa sarvāḥ samatikramya kakṣyā daśarathātmajaḥ",
    "GE09ram_02_u:015.013c": "saṃnivartya janaṃ sarvaṃ śuddhāntaḥpuram abhyagāt",
    "GE09ram_02_u:015.014a": "tataḥ praviṣṭe pitur antikaṃ tadā; janaḥ sa sarvo mudito nṛpātmaje",
    "GE09ram_02_u:015.014c": "pratīkṣate tasya punaḥ sma nirgamaṃ; yathodayaṃ candramasaḥ saritpatiḥ",
    "GE09ram_02_u:016.001a": "sa dadarśāsane rāmo niṣaṇṇaṃ pitaraṃ śubhe",
    "GE09ram_02_u:016.001c": "kaikeyīsahitaṃ dīnaṃ mukhena pariśuṣyatā",
    "GE09ram_02_u:016.002a": "sa pituś caraṇau pūrvam abhivādya vinītavat",
    "GE09ram_02_u:016.002c": "tato vavande caraṇau kaikeyyāḥ susamāhitaḥ",
    "GE09ram_02_u:016.003a": "rāmety uktvā ca vacanaṃ vāṣpaparyākulekṣaṇaḥ",
    "GE09ram_02_u:016.003c": "śaśāka nṛpatir dīno nekṣituṃ nābhibhāṣitum",
    "GE09ram_02_u:016.004a": "tad apūrvaṃ narapater dṛṣṭvā rūpaṃ bhayāvaham",
    "GE09ram_02_u:016.004c": "rāmo 'pi bhayam āpannaḥ padā spṛṣṭveva pannagam",
    "GE09ram_02_u:016.005a": "indriyair aprahṛṣṭais taṃ śokasaṃtāpakarśitam",
    "GE09ram_02_u:016.005c": "niḥśvasantaṃ mahārājaṃ vyathitākulacetasaṃ",
    "GE09ram_02_u:016.006a": "ūrmi mālinam akṣobhyaṃ kṣubhyantam iva sāgaram",
    "GE09ram_02_u:016.006c": "upaplutam ivādityam uktānṛtam ṛṣiṃ yathā",
    "GE09ram_02_u:016.007a": "acintyakalpaṃ hi pitus taṃ śokam upadhārayan",
    "GE09ram_02_u:016.007c": "babhūva saṃrabdhataraḥ samudra iva parvaṇi",
    "GE09ram_02_u:016.008a": "cintayām āsa ca tadā rāmaḥ pitṛhite rataḥ",
    "GE09ram_02_u:016.008c": "kiṃsvid adyaiva nṛpatir na māṃ pratyabhinandati",
    "GE09ram_02_u:016.009a": "anyadā māṃ pitā dṛṣṭvā kupito 'pi prasīdati",
    "GE09ram_02_u:016.009c": "tasya mām adya saṃprekṣya kimāyāsaḥ pravartate",
    "GE09ram_02_u:016.010a": "sa dīna iva śokārto viṣaṇṇavadanadyutiḥ",
    "GE09ram_02_u:016.010c": "kaikeyīm abhivādyaiva rāmo vacanam abravīt",
    "GE09ram_02_u:016.011a": "kaccin mayā nāparādham ajñānād yena me pitā",
    "GE09ram_02_u:016.011c": "kupitas tan mamācakṣva tvaṃ caivainaṃ prasādaya",
    "GE09ram_02_u:016.012a": "vivarṇavadano dīno na hi mām abhibhāṣate",
    "GE09ram_02_u:016.012c": "śārīro mānaso vāpi kaccid enaṃ na bādhate",
    "GE09ram_02_u:016.012e": "saṃtāpo vābhitāpo vā durlabhaṃ hi sadā sukham",
    "GE09ram_02_u:016.013a": "kaccin na kiṃ cid bharate kumāre priyadarśane",
    "GE09ram_02_u:016.013c": "śatrughne vā mahāsattve mātṝṇāṃ vā mamāśubham",
    "GE09ram_02_u:016.014a": "atoṣayan mahārājam akurvan vā pitur vacaḥ",
    "GE09ram_02_u:016.014c": "muhūrtam api neccheyaṃ jīvituṃ kupite nṛpe",
    "GE09ram_02_u:016.015a": "yatomūlaṃ naraḥ paśyet prādurbhāvam ihātmanaḥ",
    "GE09ram_02_u:016.015c": "kathaṃ tasmin na varteta pratyakṣe sati daivate",
    "GE09ram_02_u:016.016a": "kaccit te paruṣaṃ kiṃ cid abhimānāt pitā mama",
    "GE09ram_02_u:016.016c": "ukto bhavatyā kopena yatrāsya lulitaṃ manaḥ",
    "GE09ram_02_u:016.017a": "etad ācakṣva me devi tattvena paripṛcchataḥ",
    "GE09ram_02_u:016.017c": "kiṃnimittam apūrvo 'yaṃ vikāro manujādhipe",
    "GE09ram_02_u:016.018a": "ahaṃ hi vacanād rājñaḥ pateyam api pāvake",
    "GE09ram_02_u:016.018c": "bhakṣayeyaṃ viṣaṃ tīkṣṇaṃ majjeyam api cārṇave",
    "GE09ram_02_u:016.018e": "niyukto guruṇā pitrā nṛpeṇa ca hitena ca",
    "GE09ram_02_u:016.019a": "tad brūhi vacanaṃ devi rājño yad abhikāṅkṣitam",
    "GE09ram_02_u:016.019c": "kariṣye pratijāne ca rāmo dvir nābhibhāṣate",
    "GE09ram_02_u:016.020a": "tam ārjavasamāyuktam anāryā satyavādinam",
    "GE09ram_02_u:016.020c": "uvāca rāmaṃ kaikeyī vacanaṃ bhṛśadāruṇam",
    "GE09ram_02_u:016.021a": "purā devāsure yuddhe pitrā te mama rāghava",
    "GE09ram_02_u:016.021c": "rakṣitena varau dattau saśalyena mahāraṇe",
    "GE09ram_02_u:016.022a": "tatra me yācito rājā bharatasyābhiṣecanam",
    "GE09ram_02_u:016.022c": "gamanaṃ daṇḍakāraṇye tava cādyaiva rāghava",
    "GE09ram_02_u:016.023a": "yadi satyapratijñaṃ tvaṃ pitaraṃ kartum icchasi",
    "GE09ram_02_u:016.023c": "ātmānaṃ ca narareṣṭha mama vākyam idaṃ śṛṇu",
    "GE09ram_02_u:016.024a": "sa nideśe pitus tiṣṭha yathā tena pratiśrutam",
    "GE09ram_02_u:016.024c": "tvayāraṇyaṃ praveṣṭavyaṃ nava varṣāṇi pañca ca",
    "GE09ram_02_u:016.025a": "sapta sapta ca varṣāṇi daṇḍakāraṇyam āśritaḥ",
    "GE09ram_02_u:016.025c": "abhiṣekam imaṃ tyaktvā jaṭācīradharo vasa",
    "GE09ram_02_u:016.026a": "bharataḥ kosalapure praśāstu vasudhām imām",
    "GE09ram_02_u:016.026c": "nānāratnasamākīrṇaṃ savājirathakuñjarām",
    "GE09ram_02_u:016.027a": "tad apriyam amitraghno vacanaṃ maraṇopamam",
    "GE09ram_02_u:016.027c": "śrutvā na vivyathe rāmaḥ kaikeyīṃ cedam abravīt",
    "GE09ram_02_u:016.028a": "evam astu gamiṣyāmi vanaṃ vastum ahaṃ tv ataḥ",
    "GE09ram_02_u:016.028c": "jaṭācīradharo rājñaḥ pratijñām anupālayan",
    "GE09ram_02_u:016.029a": "idaṃ tu jñātum icchāmi kimarthaṃ māṃ mahīpatiḥ",
    "GE09ram_02_u:016.029c": "nābhinandati durdharṣo yathāpuram ariṃdamaḥ",
    "GE09ram_02_u:016.030a": "manyur na ca tvayā kāryo devi brūhi tavāgrataḥ",
    "GE09ram_02_u:016.030c": "yāsyāmi bhava suprītā vanaṃ cīrajaṭādharaḥ",
    "GE09ram_02_u:016.031a": "hitena guruṇā pitrā kṛtajñena nṛpeṇa ca",
    "GE09ram_02_u:016.031c": "niyujyamāno viśrabdhaṃ kiṃ na kuryād ahaṃ priyam",
    "GE09ram_02_u:016.032a": "alīkaṃ mānasaṃ tv ekaṃ hṛdayaṃ dahatīva me",
    "GE09ram_02_u:016.032c": "svayaṃ yan nāha māṃ rājā bharatasyābhiṣecanam",
    "GE09ram_02_u:016.033a": "ahaṃ hi sītāṃ rājyaṃ ca prāṇān iṣṭān dhanāni ca",
    "GE09ram_02_u:016.033c": "hṛṣṭo bhrātre svayaṃ dadyāṃ bharatāyāpracoditaḥ",
    "GE09ram_02_u:016.034a": "kiṃ punar manujendreṇa svayaṃ pitrā pracoditaḥ",
    "GE09ram_02_u:016.034c": "tava ca priyakāmārthaṃ pratijñām anupālayan",
    "GE09ram_02_u:016.035a": "tad āśvāsaya hīmaṃ tvaṃ kiṃ nv idaṃ yan mahīpatiḥ",
    "GE09ram_02_u:016.035c": "vasudhāsaktanayano mandam aśrūṇi muñcati",
    "GE09ram_02_u:016.036a": "gacchantu caivānayituṃ dūtāḥ śīghrajavair hayaiḥ",
    "GE09ram_02_u:016.036c": "bharataṃ mātulakulād adyaiva nṛpaśāsanāt",
    "GE09ram_02_u:016.037a": "daṇḍakāraṇyam eṣo 'ham ito gacchāmi satvaraḥ",
    "GE09ram_02_u:016.037c": "avicārya pitur vākyaṃ samāvastuṃ caturdaśa",
    "GE09ram_02_u:016.038a": "sā hṛṣṭā tasya tadvākyaṃ śrutvā rāmasya kaikayī",
    "GE09ram_02_u:016.038c": "prasthānaṃ śraddadhānā hi tvarayām āsa rāghavam",
    "GE09ram_02_u:016.039a": "evaṃ bhavatu yāsyanti dūtāḥ śīghrajavair hayaiḥ",
    "GE09ram_02_u:016.039c": "bharataṃ mātulakulād upāvartayituṃ narāḥ",
    "GE09ram_02_u:016.040a": "tava tv ahaṃ kṣamaṃ manye notsukasya vilambanam",
    "GE09ram_02_u:016.040c": "rāma tasmād itaḥ śīghraṃ vanaṃ tvaṃ gantum arhasi",
    "GE09ram_02_u:016.041a": "vrīḍānvitaḥ svayaṃ yac ca nṛpas tvāṃ nābhibhāṣate",
    "GE09ram_02_u:016.041c": "naitat kiṃ cin naraśreṣṭha manyur eṣo 'panīyatām",
    "GE09ram_02_u:016.042a": "yāvat tvaṃ na vanaṃ yātaḥ purād asmād abhitvaran",
    "GE09ram_02_u:016.042c": "pitā tāvan na te rāma snāsyate bhokṣyate 'pi vā",
    "GE09ram_02_u:016.043a": "dhik kaṣṭam iti niḥśvasya rājā śokapariplutaḥ",
    "GE09ram_02_u:016.043c": "mūrchito nyapatat tasmin paryaṅke hemabhūṣite",
    "GE09ram_02_u:016.044a": "rāmo 'py utthāpya rājānaṃ",
    "GE09ram_02_u:016.044c": "kaśayevāhato vājī vanaṃ gantuṃ kṛtatvaraḥ",
    "GE09ram_02_u:016.045a": "tad apriyam anāryāyā vacanaṃ dāruṇodaram",
    "GE09ram_02_u:016.045c": "śrutvā gatavyatho rāmaḥ kaikeyīṃ vākyam abravīt",
    "GE09ram_02_u:016.046a": "nāham arthaparo devi lokam āvastum utsahe",
    "GE09ram_02_u:016.046c": "viddhi mām ṛṣibhis tulyaṃ kevalaṃ dharmam āsthitam",
    "GE09ram_02_u:016.047a": "yad atrabhavataḥ kiṃ cic chakyaṃ kartuṃ priyaṃ mayā",
    "GE09ram_02_u:016.047c": "prāṇān api parityajya sarvathā kṛtam eva tat",
    "GE09ram_02_u:016.048a": "na hy ato dharmacaraṇaṃ kiṃ cid asti mahattaram",
    "GE09ram_02_u:016.048c": "yathā pitari śuśrūṣā tasya vā vacanakriyā",
    "GE09ram_02_u:016.049a": "anukto 'py atrabhavatā bhavatyā vacanād aham",
    "GE09ram_02_u:016.049c": "vane vatsyāmi vijane varṣāṇīha caturdaśa",
    "GE09ram_02_u:016.050a": "na nūnaṃ mayi kaikeyi kiṃ cid āśaṃsase guṇam",
    "GE09ram_02_u:016.050c": "yad rājānam avocas tvaṃ mameśvaratarā satī",
    "GE09ram_02_u:016.051a": "yāvan mātaram āpṛcche sītāṃ cānunayāmy aham",
    "GE09ram_02_u:016.051c": "tato 'dyaiva gamiṣyāmi daṇḍakānāṃ mahad vanam",
    "GE09ram_02_u:016.052a": "bharataḥ pālayed rājyaṃ śuśrūṣec ca pitur yathā",
    "GE09ram_02_u:016.052c": "tahā bhavatyā kartavyaṃ sa hi dharmaḥ sanātanaḥ",
    "GE09ram_02_u:016.053a": "sa rāmasya vacaḥ śrutvā bhṛśaṃ duḥkhahataḥ pitā",
    "GE09ram_02_u:016.053c": "śokād aśaknuvan bāṣpaṃ praruroda mahāsvanam",
    "GE09ram_02_u:016.054a": "vanditvā caraṇau rāmo visaṃjñasya pitus tadā",
    "GE09ram_02_u:016.054c": "kaikeyyāś cāpy anāryāyā niṣpapāta mahādyutiḥ",
    "GE09ram_02_u:016.055a": "sa rāmaḥ pitaraṃ kṛtvā kaikeyīṃ ca pradakṣiṇam",
    "GE09ram_02_u:016.055c": "niṣkramyāntaḥpurāt tasmāt svaṃ dadarśa suhṛjjanam",
    "GE09ram_02_u:016.056a": "taṃ bāṣpaparipūrṇākṣaḥ pṛṣṭhato 'nujagāma ha",
    "GE09ram_02_u:016.056c": "lakṣmaṇaḥ paramakruddhaḥ sumitrānandavardhanaḥ",
    "GE09ram_02_u:016.057a": "ābhiṣecanikaṃ bhāṇḍaṃ kṛtvā rāmaḥ pradakṣiṇam",
    "GE09ram_02_u:016.057c": "śanair jagāma sāpekṣo dṛṣṭiṃ tatrāvicālayan",
    "GE09ram_02_u:016.058a": "na cāsya mahatīṃ lakṣmīṃ rājyanāśo 'pakarṣati",
    "GE09ram_02_u:016.058c": "lokakāntasya kāntatvaṃ śītaraśmer iva kṣapā",
    "GE09ram_02_u:016.059a": "na vanaṃ gantukāmasya tyajataś ca vasuṃdharām",
    "GE09ram_02_u:016.059c": "sarvalokātigasyeva lakṣyate cittavikriyā",
    "GE09ram_02_u:016.060a": "dhārayan manasā duḥkham indriyāṇi nigṛhya ca",
    "GE09ram_02_u:016.060c": "praviveśātmavān veśma māturapriyaśaṃsivān",
    "GE09ram_02_u:016.061a": "praviśya veśmātibhṛśaṃ mudānvitaṃ; samīkṣya tāṃ cārthavipattim āgatām",
    "GE09ram_02_u:016.061c": "na caiva rāmo 'tra jagāma vikriyāṃ; suhṛjjanasyātmavipattiśaṅkayā",
    "GE09ram_02_u:017.001a": "rāmas tu bhṛśam āyasto niḥśvasann iva kuñjaraḥ",
    "GE09ram_02_u:017.001c": "jagāma sahito bhrātrā mātur antaḥpuraṃ vaśī",
    "GE09ram_02_u:017.002a": "so 'paśyat puruṣaṃ tatra vṛddhaṃ paramapūjitam",
    "GE09ram_02_u:017.002c": "upaviṣṭaṃ gṛhadvāri tiṣṭhataś cāparān bahūn",
    "GE09ram_02_u:017.003a": "praviśya prathamāṃ kakṣyāṃ dvitīyāyāṃ dadarśa saḥ",
    "GE09ram_02_u:017.003c": "brāhmaṇān vedasaṃpannān vṛddhān rājñābhisatkṛtān",
    "GE09ram_02_u:017.004a": "praṇamya rāmas tān vṛddhāṃs tṛtīyāyāṃ dadarśa saḥ",
    "GE09ram_02_u:017.004c": "striyo vṛddhāś ca bālāś ca dvārarakṣaṇatatparāḥ",
    "GE09ram_02_u:017.005a": "vardhayitvā prahṛṣṭās tāḥ praviśya ca gṛhaṃ striyaḥ",
    "GE09ram_02_u:017.005c": "nyavedayanta tvaritā rāma mātuḥ priyaṃ tadā",
    "GE09ram_02_u:017.006a": "kausalyāpi tadā devī rātriṃ sthitvā samāhitā",
    "GE09ram_02_u:017.006c": "prabhāte tv akarot pūjāṃ viṣṇoḥ putrahitaiṣiṇī",
    "GE09ram_02_u:017.007a": "sā kṣaumavasanā hṛṣṭā nityaṃ vrataparāyaṇā",
    "GE09ram_02_u:017.007c": "agniṃ juhoti sma tadā mantravat kṛtamaṅgalā",
    "GE09ram_02_u:017.008a": "praviśya ca tadā rāmo mātur antaḥpuraṃ śubham",
    "GE09ram_02_u:017.008c": "dadarśa mātaraṃ tatra hāvayantīṃ hutāśanam",
    "GE09ram_02_u:017.009a": "sā cirasyātmajaṃ dṛṣṭvā mātṛnandanam āgatam",
    "GE09ram_02_u:017.009c": "abhicakrāma saṃhṛṣṭā kiśoraṃ vaḍavā yathā",
    "GE09ram_02_u:017.010a": "tam uvāca durādharṣaṃ rāghavaṃ sutam ātmanaḥ",
    "GE09ram_02_u:017.010c": "kausalyā putravātsalyād idaṃ priyahitaṃ vacaḥ",
    "GE09ram_02_u:017.011a": "vṛddhānāṃ dharmaśīlānāṃ rājarṣīṇāṃ mahātmanām",
    "GE09ram_02_u:017.011c": "prāpnuhy āyuś ca kīrtiṃ ca dharmaṃ copahitaṃ kule",
    "GE09ram_02_u:017.012a": "satyapratijñaṃ pitaraṃ rājānaṃ paśya rāghava",
    "GE09ram_02_u:017.012c": "adyaiva hi tvāṃ dharmātmā yauvarājye 'bhiṣekṣyati",
    "GE09ram_02_u:017.013a": "mātaraṃ rāghavaḥ kiṃ cit prasāryāñjalim abravīt",
    "GE09ram_02_u:017.013c": "sa svabhāvavinītaś ca gauravāc ca tadānataḥ",
    "GE09ram_02_u:017.014a": "devi nūnaṃ na jānīṣe mahad bhayam upasthitam",
    "GE09ram_02_u:017.014c": "idaṃ tava ca duḥkhāya vaidehyā lakṣmaṇasya ca",
    "GE09ram_02_u:017.015a": "caturdaśa hi varṣāṇi vatsyāmi vijane vane",
    "GE09ram_02_u:017.015c": "madhumūlaphalair jīvan hitvā munivad āmiṣam",
    "GE09ram_02_u:017.016a": "bharatāya mahārājo yauvarājyaṃ",
    "GE09ram_02_u:017.016c": "māṃ punar daṇḍakāraṇyaṃ vivāsayati tāpasaṃ",
    "GE09ram_02_u:017.017a": "tām aduḥkhocitāṃ dṛṣṭvā patitāṃ kadalīm iva",
    "GE09ram_02_u:017.017c": "rāmas tūtthāpayām āsa mātaraṃ gatacetasaṃ",
    "GE09ram_02_u:017.018a": "upāvṛtyotthitāṃ dīnāṃ vaḍavām iva vāhitām",
    "GE09ram_02_u:017.018c": "pāṃśuguṇṭhitasarvāgnīṃ vimamarśa ca pāṇinā",
    "GE09ram_02_u:017.019a": "sā rāghavam upāsīnam asukhārtā sukhocitā",
    "GE09ram_02_u:017.019c": "uvāca puruṣavyāghram upaśṛṇvati",
    "GE09ram_02_u:017.020a": "yadi putra na jāyethā mama śokāya rāghava",
    "GE09ram_02_u:017.020c": "na sma duḥkham ato bhūyaḥ paśyeyam aham aprajā",
    "GE09ram_02_u:017.021a": "eka eva hi vandhyāyāḥ śoko bhavati mānavaḥ",
    "GE09ram_02_u:017.021c": "aprajāsmīti saṃtāpo na hy anyaḥ putra vidyate",
    "GE09ram_02_u:017.022a": "na dṛṣṭapūrvaṃ kalyāṇaṃ sukhaṃ vā patipauruṣe",
    "GE09ram_02_u:017.022c": "api putre vipaśyeyam iti rāmāsthitaṃ mayā",
    "GE09ram_02_u:017.023a": "sā bahūny amanojñāni vākyāni hṛdayacchidām",
    "GE09ram_02_u:017.023c": "ahaṃ śroṣye sapatnīnām avarāṇāṃ varā satī",
    "GE09ram_02_u:017.023e": "ato duḥkhataraṃ kiṃ nu pramadānāṃ bhaviṣyati",
    "GE09ram_02_u:017.024a": "tvayi saṃnihite 'py evam aham āsaṃ nirākṛtā",
    "GE09ram_02_u:017.024c": "kiṃ punaḥ proṣite tāta dhruvaṃ maraṇam eva me",
    "GE09ram_02_u:017.025a": "yo hi māṃ sevate kaś cid atha vāpy anuvartate",
    "GE09ram_02_u:017.025c": "kaikeyyāḥ putram anvīkṣya sa jano nābhibhāṣate",
    "GE09ram_02_u:017.026a": "daśa sapta ca varṣāṇi tava jātasya rāghava",
    "GE09ram_02_u:017.026c": "atītāni prakāṅkṣantyā mayā duḥkhaparikṣayam",
    "GE09ram_02_u:017.027a": "upavāsaiś ca yogaiś ca bahubhiś ca pariśramaiḥ",
    "GE09ram_02_u:017.027c": "duḥkhaṃ saṃvardhito moghaṃ tvaṃ hi durgatayā mayā",
    "GE09ram_02_u:017.028a": "sthiraṃ tu hṛdayaṃ manye mamedaṃ yan na dīryate",
    "GE09ram_02_u:017.028c": "prāvṛṣīva mahānadyāḥ spṛṣṭaṃ kūlaṃ navāmbhasā",
    "GE09ram_02_u:017.029a": "mamaiva nūnaṃ maraṇaṃ na vidyate; na cāvakāśo 'sti yamakṣaye mama",
    "GE09ram_02_u:017.029c": "yad antako 'dyaiva na māṃ jihīrṣati; prasahya siṃho rudatīṃ mṛgīm iva",
    "GE09ram_02_u:017.030a": "sthiraṃ hi nūnaṃ hṛdayaṃ mamāyasaṃ; na bhidyate yad bhuvi nāvadīryate",
    "GE09ram_02_u:017.030c": "anena duḥkhena ca deham arpitaṃ; dhruvaṃ hy akāle maraṇaṃ na vidyate",
    "GE09ram_02_u:017.031a": "idaṃ tu duḥkhaṃ yad anarthakāni me; vratāni dānāni ca saṃyamāś ca hi",
    "GE09ram_02_u:017.031c": "tapaś ca taptaṃ yad apatyakāraṇāt; suniṣphalaṃ bījam ivoptam ūṣare",
    "GE09ram_02_u:017.032a": "yadi hy akāle maraṇaṃ svayecchayā; labheta kaś cid guru duḥkha karśitaḥ",
    "GE09ram_02_u:017.032c": "gatāham adyaiva pareta saṃsadaṃ; vinā tvayā dhenur ivātmajena vai",
    "GE09ram_02_u:017.033a": "bhṛśam asukham amarṣitā tadā; bahu vilalāpa samīkṣya rāghavam",
    "GE09ram_02_u:017.033c": "vyasanam upaniśāmya sā mahat; sutam iva baddham avekṣya kiṃnarī",
    "GE09ram_02_u:018.001a": "tathā tu vilapantīṃ tāṃ kausalyāṃ rāmamātaram",
    "GE09ram_02_u:018.001c": "uvāca lakṣmaṇo dīnas tat kālasadṛśaṃ vacaḥ",
    "GE09ram_02_u:018.002a": "na rocate mamāpy etad ārye yad rāghavo vanam",
    "GE09ram_02_u:018.002c": "tyaktvā rājyaśriyaṃ gacchet striyā vākyavaśaṃ gataḥ",
    "GE09ram_02_u:018.003a": "viparītaś ca vṛddhaś ca viṣayaiś ca pradharṣitaḥ",
    "GE09ram_02_u:018.003c": "nṛpaḥ kim iva na brūyāc codyamānaḥ samanmathaḥ",
    "GE09ram_02_u:018.004a": "nāsyāparādhaṃ paśyāmi nāpi doṣaṃ tathā vidham",
    "GE09ram_02_u:018.004c": "yena nirvāsyate rāṣṭrād vanavāsāya rāghavaḥ",
    "GE09ram_02_u:018.005a": "na taṃ paśyāmy ahaṃ loke parokṣam api yo naraḥ",
    "GE09ram_02_u:018.005c": "amitro 'pi nirasto 'pi yo 'sya doṣam udāharet",
    "GE09ram_02_u:018.006a": "devakalpam ṛjuṃ dāntaṃ ripūṇām api vatsalam",
    "GE09ram_02_u:018.006c": "avekṣamāṇaḥ ko dharmaṃ tyajet putram akāraṇāt",
    "GE09ram_02_u:018.007a": "tad idaṃ vacanaṃ rājñaḥ punar bālyam upeyuṣaḥ",
    "GE09ram_02_u:018.007c": "putraḥ ko hṛdaye kuryād rājavṛttam anusmaran",
    "GE09ram_02_u:018.008a": "yāvad eva na jānāti kaś cid artham imaṃ naraḥ",
    "GE09ram_02_u:018.008c": "tāvad eva mayā sādham ātmasthaṃ kuru śāsanam",
    "GE09ram_02_u:018.009a": "mayā pārśve sadhanuṣā tava guptasya rāghava",
    "GE09ram_02_u:018.009c": "kaḥ samartho 'dhikaṃ kartuṃ kṛtāntasyeva tiṣṭhataḥ",
    "GE09ram_02_u:018.010a": "nirmanuṣyām imāṃ sarvām ayodhyāṃ manujarṣabha",
    "GE09ram_02_u:018.010c": "kariṣyāmi śarais tīkṣṇair yadi sthāsyati vipriye",
    "GE09ram_02_u:018.011a": "bharatasyātha pakṣyo vā yo vāsya hitam icchati",
    "GE09ram_02_u:018.011c": "sarvān etān vadhiṣyāmi mṛdur hi paribhūyate",
    "GE09ram_02_u:018.012a": "tvayā caiva mayā caiva kṛtvā vairam anuttamam",
    "GE09ram_02_u:018.012c": "kasya śaktiḥ śriyaṃ dātuṃ bharatāyāriśāsana",
    "GE09ram_02_u:018.013a": "anurakto 'smi bhāvena bhrātaraṃ devi tattvataḥ",
    "GE09ram_02_u:018.013c": "satyena dhanuṣā caiva datteneṣṭena te śape",
    "GE09ram_02_u:018.014a": "dīptam agnim araṇyaṃ vā yadi rāmaḥ pravekṣyate",
    "GE09ram_02_u:018.014c": "praviṣṭaṃ tatra māṃ devi tvaṃ pūrvam avadhāraya",
    "GE09ram_02_u:018.015a": "harāmi vīryād duḥkhaṃ te tamaḥ sūrya ivoditaḥ",
    "GE09ram_02_u:018.015c": "devī paśyatu me vīryaṃ rāghavaś caiva paśyatu",
    "GE09ram_02_u:018.016a": "etat tu vacanaṃ śrutvā lakṣmaṇasya mahātmanaḥ",
    "GE09ram_02_u:018.016c": "uvāca rāmaṃ kausalyā rudantī śokalālasā",
    "GE09ram_02_u:018.017a": "bhrātus te vadataḥ putra lakṣmaṇasya śrutaṃ tvayā",
    "GE09ram_02_u:018.017c": "yad atrānantaraṃ tat tvaṃ kuruṣva yadi rocate",
    "GE09ram_02_u:018.018a": "na cādharmyaṃ vacaḥ śrutvā sapatnyā mama bhāṣitam",
    "GE09ram_02_u:018.018c": "vihāya śokasaṃtaptāṃ gantum arhasi mām itaḥ",
    "GE09ram_02_u:018.019a": "dharmajña yadi dharmiṣṭho dharmaṃ caritum icchasi",
    "GE09ram_02_u:018.019c": "śuśrūṣa mām ihasthas tvaṃ cara dharmam anuttamam",
    "GE09ram_02_u:018.020a": "śuśrūṣur jananīṃ putra svagṛhe niyato vasan",
    "GE09ram_02_u:018.020c": "pareṇa tapasā yuktaḥ kāśyapas tridivaṃ gataḥ",
    "GE09ram_02_u:018.021a": "yathaiva rājā pūjyas te gauraveṇa tathā hy aham",
    "GE09ram_02_u:018.021c": "tvāṃ nāham anujānāmi na gantavyam ito vanam",
    "GE09ram_02_u:018.022a": "tvadviyogān na me kāryaṃ jīvitena sukhena vā",
    "GE09ram_02_u:018.022c": "tvayā saha mama śreyas tṛṇānām api bhakṣaṇam",
    "GE09ram_02_u:018.023a": "yadi tvaṃ yāsyasi vanaṃ tyaktvā māṃ śokalālasām",
    "GE09ram_02_u:018.023c": "ahaṃ prāyam ihāsiṣye na hi śakṣyāmi jīvitum",
    "GE09ram_02_u:018.024a": "tatas tvaṃ prāpsyase putra nirayaṃ lokaviśrutam",
    "GE09ram_02_u:018.024c": "brahmahatyām ivādharmāt samudraḥ saritāṃ patiḥ",
    "GE09ram_02_u:018.025a": "vilapantīṃ tathā dīnāṃ kausalyāṃ jananīṃ tataḥ",
    "GE09ram_02_u:018.025c": "uvāca rāmo dharmātmā vacanaṃ dharmasaṃhitam",
    "GE09ram_02_u:018.026a": "nāsti śaktiḥ pitur vākyaṃ samatikramituṃ mama",
    "GE09ram_02_u:018.026c": "prasādaye tvāṃ śirasā gantum icchāmy ahaṃ vanam",
    "GE09ram_02_u:018.027a": "ṛṣiṇā ca pitur vākyaṃ kurvatā vratacāriṇā",
    "GE09ram_02_u:018.027c": "gaur hatā jānatā dharmaṃ kaṇḍunāpi vipaścitā",
    "GE09ram_02_u:018.028a": "asmākaṃ ca kule pūrvaṃ sagarasyājñayā pituḥ",
    "GE09ram_02_u:018.028c": "khanadbhiḥ sāgarair bhūtim avāptaḥ sumahān vadhaḥ",
    "GE09ram_02_u:018.029a": "jāmadagnyena rāmeṇa reṇukā jananī svayam",
    "GE09ram_02_u:018.029c": "kṛttā paraśunāraṇye pitur",
    "GE09ram_02_u:018.030a": "na khalv etan mayaikena kriyate pitṛśāsanam",
    "GE09ram_02_u:018.030c": "pūrvair ayam abhipreto gato mārgo 'nugamyate",
    "GE09ram_02_u:018.031a": "tad etat tu mayā kāryaṃ kriyate bhuvi nānyathā",
    "GE09ram_02_u:018.031c": "pitur hi vacanaṃ kurvan na kaś cin nāma hīyate",
    "GE09ram_02_u:018.032a": "tām evam uktvā jananīṃ lakṣmaṇaṃ punar abravīt",
    "GE09ram_02_u:018.032c": "tava lakṣmaṇa jānāmi mayi sneham anuttamam",
    "GE09ram_02_u:018.032e": "abhiprāyam avijñāya satyasya ca śamasya ca",
    "GE09ram_02_u:018.033a": "dharmo hi paramo loke dharme satyaṃ pratiṣṭhitam",
    "GE09ram_02_u:018.033c": "dharmasaṃśritam etac ca pitur vacanam uttamam",
    "GE09ram_02_u:018.034a": "saṃśrutya ca pitur vākyaṃ mātur vā brāhmaṇasya vā",
    "GE09ram_02_u:018.034c": "na kartavyaṃ vṛthā vīra dharmam āśritya tiṣṭhatā",
    "GE09ram_02_u:018.035a": "so 'haṃ na śakṣyāmi pitur niyogam ativartitum",
    "GE09ram_02_u:018.035c": "pitur hi vacanād vīra kaikeyyāhaṃ pracoditaḥ",
    "GE09ram_02_u:018.036a": "tad enāṃ visṛjānāryāṃ kṣatradharmāśritāṃ matim",
    "GE09ram_02_u:018.036c": "dharmam āśraya mā taikṣṇyaṃ madbuddhir anugamyatām",
    "GE09ram_02_u:018.037a": "tam evam uktvā sauhārdād bhrātaraṃ lakṣmaṇāgrajaḥ",
    "GE09ram_02_u:018.037c": "uvāca bhūyaḥ kausalyāṃ prāñjaliḥ śirasānataḥ",
    "GE09ram_02_u:018.038a": "anumanyasva māṃ devi gamiṣyantam ito vanam",
    "GE09ram_02_u:018.038c": "śāpitāsi mama prāṇaiḥ kuru svastyayanāni me",
    "GE09ram_02_u:018.038e": "tīrṇapratijñaś ca vanāt punar eṣyāmy ahaṃ purīm",
    "GE09ram_02_u:018.039a": "yaśo hy ahaṃ kevalarājyakāraṇān; na pṛṣṭhataḥ kartum alaṃ mahodayam",
    "GE09ram_02_u:018.039c": "adīrghakāle na tu devi jīvite; vṛṇe 'varām adya mahīm adharmataḥ",
    "GE09ram_02_u:018.040a": "prasādayan naravṛṣabhaḥ sa mātaraṃ; parākramāj jigamiṣur eva daṇḍakān",
    "GE09ram_02_u:018.040c": "athānujaṃ bhṛśam anuśāsya darśanaṃ; cakāra tāṃ hṛdi jananīṃ pradakṣiṇam",
    "GE09ram_02_u:019.001a": "atha taṃ vyathayā dīnaṃ saviśeṣam amarṣitam",
    "GE09ram_02_u:019.001c": "śvasantam iva nāgendraṃ roṣavisphāritekṣaṇam",
    "GE09ram_02_u:019.002a": "āsādya rāmaḥ saumitriṃ suhṛdaṃ bhrātaraṃ priyam",
    "GE09ram_02_u:019.002c": "uvācedaṃ sa dhairyeṇa dhārayan sattvam ātmavān",
    "GE09ram_02_u:019.003a": "saumitre yo 'bhiṣekārthe mama saṃbhārasaṃbhramaḥ",
    "GE09ram_02_u:019.003c": "abhiṣekanivṛttyarthe so 'stu saṃbhārasaṃbhramaḥ",
    "GE09ram_02_u:019.004a": "yasyā madabhiṣekārthaṃ mānasaṃ paritapyate",
    "GE09ram_02_u:019.004c": "mātā naḥ sā yathā na syāt saviśaṅkā tathā kuru",
    "GE09ram_02_u:019.005a": "tasyāḥ śaṅkāmayaṃ duḥkhaṃ muhūrtam api notsahe",
    "GE09ram_02_u:019.005c": "manasi pratisaṃjātaṃ saumitre 'ham upekṣitum",
    "GE09ram_02_u:019.006a": "na buddhipūrvaṃ nābuddhaṃ smarāmīha kadā cana",
    "GE09ram_02_u:019.006c": "mātṝṇāṃ vā pitur vāhaṃ kṛtam alpaṃ ca vipriyam",
    "GE09ram_02_u:019.007a": "satyaḥ satyābhisaṃdhaś ca nityaṃ satyaparākramaḥ",
    "GE09ram_02_u:019.007c": "paralokabhayād bhīto nirbhayo 'stu pitā mama",
    "GE09ram_02_u:019.008a": "tasyāpi hi bhaved asmin karmaṇy apratisaṃhṛte",
    "GE09ram_02_u:019.008c": "satyaṃ neti manas tāpas tasya tāpas tapec ca mām",
    "GE09ram_02_u:019.009a": "abhiṣekavidhānaṃ tu tasmāt saṃhṛtya lakṣmaṇa",
    "GE09ram_02_u:019.009c": "anvag evāham icchāmi vanaṃ gantum itaḥ punaḥ",
    "GE09ram_02_u:019.010a": "mama pravrājanād adya kṛtakṛtyā nṛpātmajā",
    "GE09ram_02_u:019.010c": "sutaṃ bharatam avyagram abhiṣecayitā tataḥ",
    "GE09ram_02_u:019.011a": "mayi cīrājinadhare jaṭāmaṇḍaladhāriṇi",
    "GE09ram_02_u:019.011c": "gate 'raṇyaṃ ca kaikeyyā bhaviṣyati manaḥsukham",
    "GE09ram_02_u:019.012a": "buddhiḥ praṇītā yeneyaṃ manaś ca susamāhitam",
    "GE09ram_02_u:019.012c": "tat tu nārhāmi saṃkleṣṭuṃ pravrajiṣyāmi māciram",
    "GE09ram_02_u:019.013a": "kṛtāntas tv eva saumitre draṣṭavyo matpravāsane",
    "GE09ram_02_u:019.013c": "rājyasya ca vitīrṇasya punar eva nivartane",
    "GE09ram_02_u:019.014a": "kaikeyyāḥ pratipattir hi kathaṃ syān mama pīḍane",
    "GE09ram_02_u:019.014c": "yadi bhāvo na daivo 'yaṃ kṛtāntavihito bhavet",
    "GE09ram_02_u:019.015a": "jānāsi hi yathā saumya na mātṛṣu mamāntaram",
    "GE09ram_02_u:019.015c": "bhūtapūrvaṃ viśeṣo vā tasyā mayi sute 'pi vā",
    "GE09ram_02_u:019.016a": "so 'bhiṣekanivṛttyarthaiḥ pravāsārthaiś ca durvacaiḥ",
    "GE09ram_02_u:019.016c": "ugrair vākyair ahaṃ tasyā nānyad daivāt samarthaye",
    "GE09ram_02_u:019.017a": "kathaṃ prakṛtisaṃpannā rājaputrī tathāguṇā",
    "GE09ram_02_u:019.017c": "brūyāt sā prākṛteva strī matpīḍāṃ bhartṛsaṃnidhau",
    "GE09ram_02_u:019.018a": "yad acintyaṃ tu tad daivaṃ bhūteṣv api na hanyate",
    "GE09ram_02_u:019.018c": "vyaktaṃ mayi ca tasyāṃ ca patito hi viparyayaḥ",
    "GE09ram_02_u:019.019a": "kaś cid daivena saumitre yoddhum utsahate pumān",
    "GE09ram_02_u:019.019c": "yasya na grahaṇaṃ kiṃ cit karmaṇo 'nyatra dṛśyate",
    "GE09ram_02_u:019.020a": "sukhaduḥkhe bhayakrodhau lābhālābhau bhavābhavau",
    "GE09ram_02_u:019.020c": "yasya kiṃ cit tathā bhūtaṃ nanu daivasya karma tat",
    "GE09ram_02_u:019.021a": "vyāhate 'py abhiṣeke me paritāpo na vidyate",
    "GE09ram_02_u:019.021c": "tasmād aparitāpaḥ saṃs tvam apy anuvidhāya mām",
    "GE09ram_02_u:019.021e": "pratisaṃhāraya kṣipram ābhiṣecanikīṃ kriyām",
    "GE09ram_02_u:019.022a": "na lakṣmaṇāsmin mama rājyavighne; mātā yavīyasy atiśaṅkanīyā",
    "GE09ram_02_u:019.022c": "daivābhipannā hi vadanty aniṣṭaṃ; jānāsi daivaṃ ca tathā prabhāvam",
    "GE09ram_02_u:020.001a": "iti bruvati rāme tu lakṣmaṇo 'dhaḥśirā muhuḥ",
    "GE09ram_02_u:020.001c": "śrutvā madhyaṃ jagāmeva manasā duḥkhaharṣayoḥ",
    "GE09ram_02_u:020.002a": "tadā tu baddhvā bhrukuṭīṃ bhruvor madhye nararṣabha",
    "GE09ram_02_u:020.002c": "niśaśvāsa mahāsarpo bilastha iva roṣitaḥ",
    "GE09ram_02_u:020.003a": "tasya duṣprativīkṣyaṃ tad bhrukuṭīsahitaṃ tadā",
    "GE09ram_02_u:020.003c": "babhau kruddhasya siṃhasya mukhasya sadṛśaṃ mukham",
    "GE09ram_02_u:020.004a": "agrahas taṃ vidhunvaṃs tu hastī hastam ivātmanaḥ",
    "GE09ram_02_u:020.004c": "tiryag ūrdhvaṃ śarīre ca pātayitvā śirodharām",
    "GE09ram_02_u:020.005a": "agrākṣṇā vīkṣamāṇas tu tiryag bhrātaram abravīt",
    "GE09ram_02_u:020.005c": "asthāne saṃbhramo yasya jāto vai sumahān ayam",
    "GE09ram_02_u:020.006a": "dharmadoṣaprasaṅgena lokasyānatiśaṅkayā",
    "GE09ram_02_u:020.006c": "kathaṃ hy etad asaṃbhrāntas tvadvidho vaktum arhati",
    "GE09ram_02_u:020.007a": "yathā daivam aśauṇḍīraṃ śauṇḍīraḥ kṣatriyarṣabhaḥ",
    "GE09ram_02_u:020.007c": "kiṃ nāma kṛpaṇaṃ daivam aśaktam abhiśaṃsasi",
    "GE09ram_02_u:020.008a": "pāpayos tu kathaṃ nāma tayoḥ śaṅkā na vidyate",
    "GE09ram_02_u:020.008c": "santi dharmopadhāḥ ślakṣṇā dharmātman kiṃ na budhyase",
    "GE09ram_02_u:020.009a": "lokavidviṣṭam ārabdhaṃ tvadanyasyābhiṣecanam",
    "GE09ram_02_u:020.009c": "yeneyam āgatā dvaidhaṃ tava buddhir mahīpate",
    "GE09ram_02_u:020.009e": "sa hi dharmo mama dveṣyaḥ prasaṅgād yasya muhyasi",
    "GE09ram_02_u:020.010a": "yady api pratipattis te daivī cāpi tayor matam",
    "GE09ram_02_u:020.010c": "tathāpy upekṣaṇīyaṃ te na me tad api rocate",
    "GE09ram_02_u:020.011a": "viklavo vīryahīno yaḥ sa daivam anuvartate",
    "GE09ram_02_u:020.011c": "vīrāḥ saṃbhāvitātmāno na daivaṃ paryupāsate",
    "GE09ram_02_u:020.012a": "daivaṃ puruṣakāreṇa yaḥ samarthaḥ prabādhitum",
    "GE09ram_02_u:020.012c": "na daivena vipannārthaḥ puruṣaḥ so 'vasīdati",
    "GE09ram_02_u:020.013a": "drakṣyanti tv adya daivasya pauruṣaṃ puruṣasya ca",
    "GE09ram_02_u:020.013c": "daivamānuṣayor adya vyaktā vyaktir bhaviṣyati",
    "GE09ram_02_u:020.014a": "adya matpauruṣahataṃ daivaṃ drakṣyanti vai janāḥ",
    "GE09ram_02_u:020.014c": "yad daivād āhataṃ te 'dya dṛṣṭaṃ rājyābhiṣecanam",
    "GE09ram_02_u:020.015a": "atyaṅkuśam ivoddāmaṃ gajaṃ madabaloddhatam",
    "GE09ram_02_u:020.015c": "pradhāvitam ahaṃ daivaṃ pauruṣeṇa nivartaye",
    "GE09ram_02_u:020.016a": "lokapālāḥ samastās te nādya rāmābhiṣecanam",
    "GE09ram_02_u:020.016c": "na ca kṛtsnās trayo lokā vihanyuḥ kiṃ punaḥ pitā",
    "GE09ram_02_u:020.017a": "yair vivāsas tavāraṇye mitho rājan samarthitaḥ",
    "GE09ram_02_u:020.017c": "araṇye te vivatsyanti caturdaśa samās tathā",
    "GE09ram_02_u:020.018a": "ahaṃ tadāśāṃ chetsyāmi pitus tasyāś ca yā tava",
    "GE09ram_02_u:020.018c": "abhiṣekavighātena putrarājyāya vartate",
    "GE09ram_02_u:020.019a": "madbalena viruddhāya na syād daivabalaṃ tathā",
    "GE09ram_02_u:020.019c": "prabhaviṣyati duḥkhāya yathograṃ pauruṣaṃ mama",
    "GE09ram_02_u:020.020a": "ūrdhvaṃ varṣasahasrānte prajāpālyam anantaram",
    "GE09ram_02_u:020.020c": "āryaputrāḥ kariṣyanti vanavāsaṃ gate tvayi",
    "GE09ram_02_u:020.021a": "pūrvarājarṣivṛttyā hi vanavāso vidhīyate",
    "GE09ram_02_u:020.021c": "prajā nikṣipya putreṣu putravat paripālane",
    "GE09ram_02_u:020.022a": "sa ced rājany anekāgre rājyavibhramaśaṅkayā",
    "GE09ram_02_u:020.022c": "naivam icchasi dharmātman rājyaṃ rāma tvam ātmani",
    "GE09ram_02_u:020.023a": "pratijāne ca te vīra mā bhūvaṃ vīralokabhāk",
    "GE09ram_02_u:020.023c": "rājyaṃ ca tava rakṣeyam ahaṃ veleva sāgaram",
    "GE09ram_02_u:020.024a": "maṅgalair abhiṣiñcasva tatra tvaṃ vyāpṛto bhava",
    "GE09ram_02_u:020.024c": "aham eko mahīpālān alaṃ vārayituṃ balāt",
    "GE09ram_02_u:020.025a": "na śobhārthāv imau bāhū na dhanur bhūṣaṇāya me",
    "GE09ram_02_u:020.025c": "nāsirābandhanārthāya na śarāḥ stambhahetavaḥ",
    "GE09ram_02_u:020.026a": "amitradamanārthaṃ me sarvam etac catuṣṭayam",
    "GE09ram_02_u:020.026c": "na cāhaṃ kāmaye 'tyarthaṃ yaḥ syāc chatrur mato mama",
    "GE09ram_02_u:020.027a": "asinā tīkṣṇadhāreṇa vidyuccalitavarcasā",
    "GE09ram_02_u:020.027c": "pragṛhītena vai śatruṃ vajriṇaṃ vā na kalpaye",
    "GE09ram_02_u:020.028a": "khaḍganiṣpeṣaniṣpiṣṭair gahanā duścarā ca me",
    "GE09ram_02_u:020.028c": "hastyaśvanarahastoruśirobhir bhavitā mahī",
    "GE09ram_02_u:020.029a": "khaḍgadhārā hatā me 'dya dīpyamānā ivādrayaḥ",
    "GE09ram_02_u:020.029c": "patiṣyanti dvipā bhūmau meghā iva savidyutaḥ",
    "GE09ram_02_u:020.030a": "baddhagodhāṅgulitrāṇe pragṛhītaśarāsane",
    "GE09ram_02_u:020.030c": "kathaṃ puruṣamānī syāt puruṣāṇāṃ mayi sthite",
    "GE09ram_02_u:020.031a": "bahubhiś caikam atyasyann ekena ca bahūñ janān",
    "GE09ram_02_u:020.031c": "viniyokṣyāmy ahaṃ bāṇān nṛvājigajamarmasu",
    "GE09ram_02_u:020.032a": "adya me 'straprabhāvasya prabhāvaḥ prabhaviṣyati",
    "GE09ram_02_u:020.032c": "rājñaś cāprabhutāṃ kartuṃ prabhutvaṃ ca tava prabho",
    "GE09ram_02_u:020.033a": "adya candanasārasya keyūrāmokṣaṇasya ca",
    "GE09ram_02_u:020.033c": "vasūnāṃ ca vimokṣasya suhṛdāṃ pālanasya ca",
    "GE09ram_02_u:020.034a": "anurūpāv imau bāhū rāma karma kariṣyataḥ",
    "GE09ram_02_u:020.034c": "abhiṣecanavighnasya kartṝṇāṃ te nivāraṇe",
    "GE09ram_02_u:020.035a": "bravīhi ko 'dyaiva mayā viyujyatāṃ; tavāsuhṛt prāṇayaśaḥ suhṛjjanaiḥ",
    "GE09ram_02_u:020.035c": "yathā taveyaṃ vasudhā vaśe bhavet; tathaiva māṃ śādhi tavāsmi kiṃkaraḥ",
    "GE09ram_02_u:020.036a": "vimṛjya bāṣpaṃ parisāntvya cāsakṛt; sa lakṣmaṇaṃ rāghavavaṃśavardhanaḥ",
    "GE09ram_02_u:020.036c": "uvāca pitrye vacane vyavasthitaṃ; nibodha mām eṣa hi saumya satpathaḥ",
    "GE09ram_02_u:021.001a": "taṃ samīkṣya tv avahitaṃ pitur nirdeśapālane",
    "GE09ram_02_u:021.001c": "kausalyā bāṣpasaṃruddhā vaco dharmiṣṭham abravīt",
    "GE09ram_02_u:021.002a": "adṛṣṭaduḥkho dharmātmā",
    "GE09ram_02_u:021.002c": "mayi jāto daśarathāt katham uñchena vartayet",
    "GE09ram_02_u:021.003a": "yasya bhṛtyāś ca dāsāś ca mṛṣṭāny annāni bhuñjate",
    "GE09ram_02_u:021.003c": "kathaṃ sa bhokṣyate nātho vane mūlaphalāny ayam",
    "GE09ram_02_u:021.004a": "ka etac chraddadhec chrutvā kasya vā na bhaved bhayam",
    "GE09ram_02_u:021.004c": "guṇavān dayito rājño rāghavo yad vivāsyate",
    "GE09ram_02_u:021.005a": "tvayā vihīnām iha māṃ śokāgnir atulo mahān",
    "GE09ram_02_u:021.005c": "pradhakṣyati yathā kakṣaṃ citrabhānur himātyaye",
    "GE09ram_02_u:021.006a": "kathaṃ hi dhenuḥ svaṃ vatsaṃ gacchantaṃ nānugacchati",
    "GE09ram_02_u:021.006c": "ahaṃ tvānugamiṣyāmi yatra putra gamiṣyasi",
    "GE09ram_02_u:021.007a": "tathā nigaditaṃ mātrā tad vākyaṃ puruṣarṣabhaḥ",
    "GE09ram_02_u:021.007c": "śrutvā rāmo 'bravīd vākyaṃ mātaraṃ bhṛśaduḥkhitām",
    "GE09ram_02_u:021.008a": "kaikeyyā vañcito rājā mayi cāraṇyam āśrite",
    "GE09ram_02_u:021.008c": "bhavatyā ca parityakto na nūnaṃ vartayiṣyati",
    "GE09ram_02_u:021.009a": "bhartuḥ kila parityāgo nṛśaṃsaḥ kevalaṃ striyāḥ",
    "GE09ram_02_u:021.009c": "sa bhavatyā na kartavyo manasāpi vigarhitaḥ",
    "GE09ram_02_u:021.010a": "yāvaj jīvati kākutsthaḥ pitā me jagatīpatiḥ",
    "GE09ram_02_u:021.010c": "śuśrūṣā kriyatāṃ tāvat sa hi dharmaḥ sanātanaḥ",
    "GE09ram_02_u:021.011a": "evam uktā tu rāmeṇa kausalyā śubha darśanā",
    "GE09ram_02_u:021.011c": "tathety uvāca suprītā rāmam akliṣṭakāriṇam",
    "GE09ram_02_u:021.012a": "evam uktas tu vacanaṃ rāmo dharmabhṛtāṃ varaḥ",
    "GE09ram_02_u:021.012c": "bhūyas tām abravīd vākyaṃ mātaraṃ bhṛśaduḥkhitām",
    "GE09ram_02_u:021.013a": "mayā caiva bhavatyā ca kartavyaṃ vacanaṃ pituḥ",
    "GE09ram_02_u:021.013c": "rājā bhartā guruḥ śreṣṭhaḥ sarveṣām īśvaraḥ prabhuḥ",
    "GE09ram_02_u:021.014a": "imāni tu mahāraṇye vihṛtya nava pañca ca",
    "GE09ram_02_u:021.014c": "varṣāṇi paramaprītaḥ sthāsyāmi vacane tava",
    "GE09ram_02_u:021.015a": "evam uktā priyaṃ putraṃ bāṣpapūrṇānanā tadā",
    "GE09ram_02_u:021.015c": "uvāca paramārtā tu kausalyā putravatsalā",
    "GE09ram_02_u:021.016a": "āsāṃ rāma sapatnīnāṃ vastuṃ madhye na me kṣamam",
    "GE09ram_02_u:021.016c": "naya mām api kākutstha vanaṃ vanyaṃ mṛgīṃ yathā",
    "GE09ram_02_u:021.016e": "yadi te gamane buddhiḥ kṛtā pitur apekṣayā",
    "GE09ram_02_u:021.017a": "tāṃ tathā rudatīṃ rāmo rudan vacanam abravīt",
    "GE09ram_02_u:021.017c": "jīvantyā hi striyā bhartā daivataṃ prabhur eva ca",
    "GE09ram_02_u:021.017e": "bhavatyā mama caivādya rājā prabhavati prabhuḥ",
    "GE09ram_02_u:021.018a": "bharataś cāpi dharmātmā sarvabhūtapriyaṃvadaḥ",
    "GE09ram_02_u:021.018c": "bhavatīm anuvarteta sa hi dharmarataḥ sadā",
    "GE09ram_02_u:021.019a": "yathā mayi tu niṣkrānte putraśokena pārthivaḥ",
    "GE09ram_02_u:021.019c": "śramaṃ nāvāpnuyāt kiṃ cid apramattā tathā kuru",
    "GE09ram_02_u:021.020a": "vratopavāsaniratā yā nārī paramottamā",
    "GE09ram_02_u:021.020c": "bhartāraṃ nānuvarteta sā ca pāpagatir bhavet",
    "GE09ram_02_u:021.021a": "śuśrūṣam eva kurvīta bhartuḥ priyahite ratā",
    "GE09ram_02_u:021.021c": "eṣa dharmaḥ purā dṛṣṭo loke vede śrutaḥ smṛtaḥ",
    "GE09ram_02_u:021.022a": "pūjyās te matkṛte devi brāhmaṇāś caiva suvratāḥ",
    "GE09ram_02_u:021.022c": "evaṃ kālaṃ pratīkṣasva mamāgamanakāṅkṣiṇī",
    "GE09ram_02_u:021.023a": "prāpsyase paramaṃ kāmaṃ mayi pratyāgate sati",
    "GE09ram_02_u:021.023c": "yadi dharmabhṛtāṃ śreṣṭho dhārayiṣyati jīvitam",
    "GE09ram_02_u:021.024a": "evam uktā tu rāmeṇa bāṣpaparyākulekṣaṇā",
    "GE09ram_02_u:021.024c": "kausalyā putraśokārtā rāmaṃ vacanam abravīt",
    "GE09ram_02_u:021.024e": "gaccha putra tvam ekāgro bhadraṃ te 'stu sadā vibho",
    "GE09ram_02_u:021.025a": "tathā hi rāmaṃ vanavāsaniścitaṃ; samīkṣya devī parameṇa cetasā",
    "GE09ram_02_u:021.025c": "uvāca rāmaṃ śubhalakṣaṇaṃ vaco; babhūva ca svastyayanābhikāṅkṣiṇī",
    "GE09ram_02_u:022.001a": "sāpanīya tam āyāsam upaspṛśya jalaṃ śuci",
    "GE09ram_02_u:022.001c": "cakāra mātā rāmasya maṅgalāni manasvinī",
    "GE09ram_02_u:022.002a": "svasti sādhyāś ca viśve ca marutaś ca maharṣayaḥ",
    "GE09ram_02_u:022.002c": "svasti dhātā vidhātā ca svasti pūṣā bhago 'ryamā",
    "GE09ram_02_u:022.003a": "ṛtavaś caiva pakṣāś ca māsāḥ saṃvatsarāḥ kṣapāḥ",
    "GE09ram_02_u:022.003c": "dināni ca muhūrtāś ca svasti kurvantu te sadā",
    "GE09ram_02_u:022.004a": "smṛtir dhṛtiś ca dharmaś ca pāntu tvāṃ putra sarvataḥ",
    "GE09ram_02_u:022.004c": "skandaś ca bhagavān devaḥ somaś ca sabṛhaspatiḥ",
    "GE09ram_02_u:022.005a": "saptarṣayo nāradaś ca te tvāṃ rakṣantu sarvataḥ",
    "GE09ram_02_u:022.005c": "nakṣatrāṇi ca sarvāṇi grahāś ca sahadevatāḥ",
    "GE09ram_02_u:022.005e": "mahāvanāni carato muniveṣasya dhīmataḥ",
    "GE09ram_02_u:022.006a": "plavagā vṛścikā daṃśā maśakāś caiva kānane",
    "GE09ram_02_u:022.006c": "sarīsṛpāś ca kīṭāś ca mā bhūvan gahane tava",
    "GE09ram_02_u:022.007a": "mahādvipāś ca siṃhāś ca vyāghrā ṛkṣāś ca daṃṣṭriṇaḥ",
    "GE09ram_02_u:022.007c": "mahiṣāḥ śṛṅgiṇo raudrā na te druhyantu putraka",
    "GE09ram_02_u:022.008a": "nṛmāṃsabhojanā raudrā ye cānye sattvajātayaḥ",
    "GE09ram_02_u:022.008c": "mā ca tvāṃ hiṃsiṣuḥ putra mayā saṃpūjitās tv iha",
    "GE09ram_02_u:022.009a": "āgamās te śivāḥ santu sidhyantu ca parākramāḥ",
    "GE09ram_02_u:022.009c": "sarvasaṃpattayo rāma svastimān gaccha putraka",
    "GE09ram_02_u:022.010a": "svasti te 'stv āntarikṣebhyaḥ pārthivebhyaḥ punaḥ punaḥ",
    "GE09ram_02_u:022.010c": "sarvebhyaś caiva devebhyo ye ca te paripanthinaḥ",
    "GE09ram_02_u:022.011a": "sarvalokaprabhur brahmā bhūtabhartā tatharṣayaḥ",
    "GE09ram_02_u:022.011c": "ye ca śeṣāḥ surās te tvāṃ rakṣantu vanavāsinam",
    "GE09ram_02_u:022.012a": "iti mālyaiḥ suragaṇān gandhaiś cāpi yaśasvinī",
    "GE09ram_02_u:022.012c": "stutibhiś cānurūpābhir ānarcāyatalocanā",
    "GE09ram_02_u:022.013a": "yan maṅgalaṃ sahasrākṣe sarvadevanamaskṛte",
    "GE09ram_02_u:022.013c": "vṛtranāśe samabhavat tat te bhavatu maṅgalam",
    "GE09ram_02_u:022.014a": "yan maṅgalaṃ suparṇasya vinatākalpayat purā",
    "GE09ram_02_u:022.014c": "amṛtaṃ prārthayānasya tat te bhavatu maṅgalam",
    "GE09ram_02_u:022.015a": "oṣadhīṃ cāpi siddhārthāṃ viśalyakaraṇīṃ śubhām",
    "GE09ram_02_u:022.015c": "cakāra rakṣāṃ kausalyā mantrair abhijajāpa ca",
    "GE09ram_02_u:022.016a": "ānamya mūrdhni cāghrāya pariṣvajya yaśasvinī",
    "GE09ram_02_u:022.016c": "avadat putra siddhārtho gaccha rāma yathāsukham",
    "GE09ram_02_u:022.017a": "arogaṃ sarvasiddhārtham ayodhyāṃ punar āgatam",
    "GE09ram_02_u:022.017c": "paśyāmi tvāṃ sukhaṃ vatsa susthitaṃ rājaveśmani",
    "GE09ram_02_u:022.018a": "mayārcitā devagaṇāḥ śivādayo; maharṣayo bhūtamahāsuroragāḥ",
    "GE09ram_02_u:022.018c": "abhiprayātasya vanaṃ cirāya te; hitāni kāṅkṣantu diśaś ca rāghava",
    "GE09ram_02_u:022.019a": "itīva cāśrupratipūrṇalocanā; samāpya ca svastyayanaṃ yathāvidhi",
    "GE09ram_02_u:022.019c": "pradakṣiṇaṃ caiva cakāra rāghavaṃ; punaḥ punaś cāpi nipīḍya sasvaje",
    "GE09ram_02_u:022.020a": "tathā tu devyā sa kṛtapradakṣiṇo; nipīḍya mātuś caraṇau punaḥ punaḥ",
    "GE09ram_02_u:022.020c": "jagāma sītānilayaṃ mahāyaśāḥ; sa rāghavaḥ prajvalitaḥ svayā śriyā",
    "GE09ram_02_u:023.001a": "abhivādya tu kausalyāṃ rāmaḥ saṃprasthito vanam",
    "GE09ram_02_u:023.001c": "kṛtasvastyayano mātrā dharmiṣṭhe vartmani sthitaḥ",
    "GE09ram_02_u:023.002a": "virājayan rājasuto rājamārgaṃ narair vṛtam",
    "GE09ram_02_u:023.002c": "hṛdayāny āmamantheva janasya guṇavattayā",
    "GE09ram_02_u:023.003a": "vaidehī cāpi tat sarvaṃ na śuśrāva tapasvinī",
    "GE09ram_02_u:023.003c": "tad eva hṛdi tasyāś ca yauvarājyābhiṣecanam",
    "GE09ram_02_u:023.004a": "devakāryaṃ sma sā kṛtvā kṛtajñā hṛṣṭacetanā",
    "GE09ram_02_u:023.004c": "abhijñā rājadharmāṇāṃ rājaputraṃ pratīkṣate",
    "GE09ram_02_u:023.005a": "praviveśātha rāmas tu svaveśma suvibhūṣitam",
    "GE09ram_02_u:023.005c": "prahṛṣṭajanasaṃpūrṇaṃ hriyā kiṃ cid avāṅmukhaḥ",
    "GE09ram_02_u:023.006a": "atha sītā samutpatya vepamānā ca taṃ patim",
    "GE09ram_02_u:023.006c": "apaśyac chokasaṃtaptaṃ cintāvyākulilendriyam",
    "GE09ram_02_u:023.007a": "vivarṇavadanaṃ dṛṣṭvā taṃ prasvinnam amarṣaṇam",
    "GE09ram_02_u:023.007c": "āha duḥkhābhisaṃtaptā kim idānīm idaṃ prabho",
    "GE09ram_02_u:023.008a": "adya bārhaspataḥ śrīmān yuktaḥ puṣyo na rāghava",
    "GE09ram_02_u:023.008c": "procyate brāhmaṇaiḥ prājñaiḥ kena tvam asi durmanāḥ",
    "GE09ram_02_u:023.009a": "na te śataśalākena jalaphenanibhena ca",
    "GE09ram_02_u:023.009c": "āvṛtaṃ vadanaṃ valgu chatreṇābhivirājate",
    "GE09ram_02_u:023.010a": "vyajanābhyāṃ ca mukhyābhyāṃ śatapatranibhekṣaṇam",
    "GE09ram_02_u:023.010c": "candrahaṃsaprakāśābhyāṃ vījyate na tavānanam",
    "GE09ram_02_u:023.011a": "vāgmino bandinaś cāpi prahṛṣṭās tvaṃ nararṣabha",
    "GE09ram_02_u:023.011c": "stuvanto nādya dṛśyante maṅgalaiḥ sūtamāgadhāḥ",
    "GE09ram_02_u:023.012a": "na te kṣaudraṃ ca dadhi ca brāhmaṇā vedapāragāḥ",
    "GE09ram_02_u:023.012c": "mūrdhni mūrdhāvasiktasya dadhati sma vidhānataḥ",
    "GE09ram_02_u:023.013a": "na tvāṃ prakṛtayaḥ sarvā śreṇīmukhyāś ca bhūṣitāḥ",
    "GE09ram_02_u:023.013c": "anuvrajitum icchanti paurajāpapadās tathā",
    "GE09ram_02_u:023.014a": "caturbhir vegasaṃpannair hayaiḥ kāñcanabhūṣaṇaiḥ",
    "GE09ram_02_u:023.014c": "mukhyaḥ puṣyaratho yuktaḥ kiṃ na gacchati te 'grataḥ",
    "GE09ram_02_u:023.015a": "na hastī cāgrataḥ śrīmāṃs tava lakṣaṇapūjitaḥ",
    "GE09ram_02_u:023.015c": "prayāṇe lakṣyate vīra kṛṣṇameghagiri prabhaḥ",
    "GE09ram_02_u:023.016a": "na ca kāñcanacitraṃ te paśyāmi priyadarśana",
    "GE09ram_02_u:023.016c": "bhadrāsanaṃ puraskṛtya yāntaṃ vīrapuraḥsaram",
    "GE09ram_02_u:023.017a": "abhiṣeko yadā sajjaḥ kim idānīm idaṃ tava",
    "GE09ram_02_u:023.017c": "apūrvo mukhavarṇaś ca na praharṣaś ca lakṣyate",
    "GE09ram_02_u:023.018a": "itīva vilapantīṃ tāṃ provāca raghunandanaḥ",
    "GE09ram_02_u:023.018c": "sīte tatrabhavāṃs tāta pravrājayati māṃ vanam",
    "GE09ram_02_u:023.019a": "kule mahati saṃbhūte dharmajñe dharmacāriṇi",
    "GE09ram_02_u:023.019c": "śṛṇu jānaki yenedaṃ krameṇābhyāgataṃ mama",
    "GE09ram_02_u:023.020a": "rājñā satyapratijñena pitrā daśarathena me",
    "GE09ram_02_u:023.020c": "kaikeyyai prītamanasā purā dattau mahāvarau",
    "GE09ram_02_u:023.021a": "tayādya mama sajje 'sminn abhiṣeke nṛpodyate",
    "GE09ram_02_u:023.021c": "pracoditaḥ sa samayo dharmeṇa pratinirjitaḥ",
    "GE09ram_02_u:023.022a": "caturdaśa hi varṣāṇi vastavyaṃ daṇḍake mayā",
    "GE09ram_02_u:023.022c": "pitrā me bharataś cāpi yauvarājye niyojitaḥ",
    "GE09ram_02_u:023.022e": "so 'haṃ tvām āgato draṣṭuṃ prasthito vijanaṃ vanam",
    "GE09ram_02_u:023.023a": "bharatasya samīpe te nāhaṃ kathyaḥ kadā cana",
    "GE09ram_02_u:023.023c": "ṛddhiyuktā hi puruṣā na sahante parastavam",
    "GE09ram_02_u:023.023e": "tasmān na te guṇāḥ kathyā bharatasyāgrato mama",
    "GE09ram_02_u:023.024a": "nāpi tvaṃ tena bhartavyā viśeṣeṇa kadā cana",
    "GE09ram_02_u:023.024c": "anukūlatayā śakyaṃ samīpe tasya vartitum",
    "GE09ram_02_u:023.025a": "ahaṃ cāpi pratijñāṃ tāṃ guroḥ samanupālayan",
    "GE09ram_02_u:023.025c": "vanam adyaiva yāsyāmi sthirā bhava manasvini",
    "GE09ram_02_u:023.026a": "yāte ca mayi kalyāṇi vanaṃ muniniṣevitam",
    "GE09ram_02_u:023.026c": "vratopavāsaratayā bhavitavyaṃ tvayānaghe",
    "GE09ram_02_u:023.027a": "kālyam utthāya devānāṃ kṛtvā pūjāṃ yathāvidhi",
    "GE09ram_02_u:023.027c": "vanditavyo daśarathaḥ pitā mama nareśvaraḥ",
    "GE09ram_02_u:023.028a": "mātā ca mama kausalyā vṛddhā saṃtāpakarśitā",
    "GE09ram_02_u:023.028c": "dharmam evāgrataḥ kṛtvā tvattaḥ saṃmānam arhati",
    "GE09ram_02_u:023.029a": "vanditavyāś ca te nityaṃ yāḥ śeṣā mama mātaraḥ",
    "GE09ram_02_u:023.029c": "snehapraṇayasaṃbhogaiḥ samā hi mama mātaraḥ",
    "GE09ram_02_u:023.030a": "bhrātṛputrasamau cāpi draṣṭavyau ca viśeṣataḥ",
    "GE09ram_02_u:023.030c": "tvayā lakṣmaṇaśatrughnau prāṇaiḥ priyatarau mama",
    "GE09ram_02_u:023.031a": "vipriyaṃ na ca kartavyaṃ bharatasya kadā cana",
    "GE09ram_02_u:023.031c": "sa hi rājā prabhuś caiva deśasya ca kulasya ca",
    "GE09ram_02_u:023.032a": "ārādhitā hi śīlena prayatnaiś copasevitāḥ",
    "GE09ram_02_u:023.032c": "rājānaḥ saṃprasīdanti prakupyanti",
    "GE09ram_02_u:023.033a": "aurasān api putrān hi tyajanty ahitakāriṇaḥ",
    "GE09ram_02_u:023.033c": "samarthān saṃpragṛhṇanti janān api narādhipāḥ",
    "GE09ram_02_u:023.034a": "ahaṃ gamiṣyāmi mahāvanaṃ priye; tvayā hi vastavyam ihaiva bhāmini",
    "GE09ram_02_u:023.034c": "yathā vyalīkaṃ kuruṣe na kasya cit; tathā tvayā kāryam idaṃ vaco mama",
    "GE09ram_02_u:024.001a": "evam uktā tu vaidehī priyārhā priyavādinī",
    "GE09ram_02_u:024.001c": "praṇayād eva saṃkruddhā bhartāram idam abravīt",
    "GE09ram_02_u:024.002a": "āryaputra pitā mātā bhrātā putras tathā snuṣā",
    "GE09ram_02_u:024.002c": "svāni puṇyāni bhuñjānāḥ svaṃ svaṃ bhāgyam upāsate",
    "GE09ram_02_u:024.003a": "bhartur bhāgyaṃ tu bhāryaikā prāpnoti puruṣarṣabha",
    "GE09ram_02_u:024.003c": "ataś caivāham ādiṣṭā vane vastavyam ity api",
    "GE09ram_02_u:024.004a": "na pitā nātmajo nātmā na mātā na sakhījanaḥ",
    "GE09ram_02_u:024.004c": "iha pretya ca nārīṇāṃ patir eko gatiḥ sadā",
    "GE09ram_02_u:024.005a": "yadi tvaṃ prasthito durgaṃ vanam adyaiva rāghava",
    "GE09ram_02_u:024.005c": "agratas te gamiṣyāmi mṛdnantī kuśakaṇṭakān",
    "GE09ram_02_u:024.006a": "īrṣyā roṣau bahiṣkṛtya bhuktaśeṣam ivodakam",
    "GE09ram_02_u:024.006c": "naya māṃ vīra viśrabdhaḥ pāpaṃ mayi na vidyate",
    "GE09ram_02_u:024.007a": "prāsādāgrair vimānair vā vaihāyasagatena vā",
    "GE09ram_02_u:024.007c": "sarvāvasthāgatā bhartuḥ pādacchāyā viśiṣyate",
    "GE09ram_02_u:024.008a": "anuśiṣṭāsmi mātrā ca pitrā ca vividhāśrayam",
    "GE09ram_02_u:024.008c": "nāsmi saṃprati vaktavyā vartitavyaṃ yathā mayā",
    "GE09ram_02_u:024.009a": "sukhaṃ vane nivatsyāmi yathaiva bhavane pituḥ",
    "GE09ram_02_u:024.009c": "acintayantī trīṃl lokāṃś cintayantī pativratam",
    "GE09ram_02_u:024.010a": "śuśrūṣamāṇā te nityaṃ niyatā brahmacāriṇī",
    "GE09ram_02_u:024.010c": "saha raṃsye tvayā vīra vaneṣu madhugandhiṣu",
    "GE09ram_02_u:024.011a": "tvaṃ hi kartuṃ vane śakto rāma saṃparipālanam",
    "GE09ram_02_u:024.011c": "anyasya pai janasyeha kiṃ punar mama mānada",
    "GE09ram_02_u:024.012a": "phalamūlāśanā nityaṃ bhaviṣyāmi na saṃśayaḥ",
    "GE09ram_02_u:024.012c": "na te duḥkhaṃ kariṣyāmi nivasantī saha tvayā",
    "GE09ram_02_u:024.013a": "icchāmi saritaḥ śailān palvalāni vanāni ca",
    "GE09ram_02_u:024.013c": "draṣṭuṃ sarvatra nirbhītā tvayā nāthena dhīmatā",
    "GE09ram_02_u:024.014a": "haṃsakāraṇḍavākīrṇāḥ padminīḥ sādhupuṣpitāḥ",
    "GE09ram_02_u:024.014c": "iccheyaṃ sukhinī draṣṭuṃ tvayā vīreṇa saṃgatā",
    "GE09ram_02_u:024.015a": "saha tvayā viśālākṣa raṃsye paramanandinī",
    "GE09ram_02_u:024.015c": "evaṃ varṣasahasrāṇāṃ śataṃ vāhaṃ tvayā saha",
    "GE09ram_02_u:024.016a": "svarge 'pi ca vinā vāso bhavitā yadi rāghava",
    "GE09ram_02_u:024.016c": "tvayā mama naravyāghra nāhaṃ tam api rocaye",
    "GE09ram_02_u:024.017a": "ahaṃ gamiṣyāmi vanaṃ sudurgamaṃ; mṛgāyutaṃ vānaravāraṇair yutam",
    "GE09ram_02_u:024.017c": "vane nivatsyāmi yathā pitur gṛhe; tavaiva pādāv upagṛhya saṃmatā",
    "GE09ram_02_u:024.018a": "ananyabhāvām anuraktacetasaṃ; tvayā viyuktāṃ maraṇāya niścitām",
    "GE09ram_02_u:024.018c": "nayasva māṃ sādhu kuruṣva yācanāṃ; na te mayāto gurutā bhaviṣyati",
    "GE09ram_02_u:024.019a": "tathā bruvāṇām api dharmavatsalo; na ca sma sītāṃ nṛvaro ninīṣati",
    "GE09ram_02_u:024.019c": "uvāca caināṃ bahu saṃnivartane; vane nivāsasya ca duḥkhitāṃ prati",
    "GE09ram_02_u:025.001a": "sa evaṃ bruvatīṃ sītāṃ dharmajño dharmavatsalaḥ",
    "GE09ram_02_u:025.001c": "nivartanārthe dharmātmā vākyam etad uvāca ha",
    "GE09ram_02_u:025.002a": "sīte mahākulīnāsi dharme ca niratā sadā",
    "GE09ram_02_u:025.002c": "ihācara svadharmaṃ tvaṃ mā yathā manasaḥ sukham",
    "GE09ram_02_u:025.003a": "sīte yathā tvāṃ vakṣyāmi tathā kāryaṃ tvayābale",
    "GE09ram_02_u:025.003c": "vane doṣā hi bahavo vadatas tān nibodha me",
    "GE09ram_02_u:025.004a": "sīte vimucyatām eṣā vanavāsakṛtā matiḥ",
    "GE09ram_02_u:025.004c": "bahudoṣaṃ hi kāntāraṃ vanam ity abhidhīyate",
    "GE09ram_02_u:025.005a": "hitabuddhyā khalu vaco mayaitad abhidhīyate",
    "GE09ram_02_u:025.005c": "sadā sukhaṃ na jānāmi duḥkham eva sadā vanam",
    "GE09ram_02_u:025.006a": "girinirjharasaṃbhūtā girikandaravāsinām",
    "GE09ram_02_u:025.006c": "siṃhānāṃ ninadā duḥkhāḥ śrotuṃ duḥkham ato vanam",
    "GE09ram_02_u:025.007a": "supyate parṇaśayyāsu svayaṃ bhagnāsu bhūtale",
    "GE09ram_02_u:025.007c": "rātriṣu śramakhinnena tasmād duḥkhataraṃ vanam",
    "GE09ram_02_u:025.008a": "upavāsaś ca kartavyā yathāprāṇena maithili",
    "GE09ram_02_u:025.008c": "jaṭābhāraś ca kartavyo valkalāmbaradhāriṇā",
    "GE09ram_02_u:025.009a": "atīva vātas timiraṃ bubhukṣā cātra nityaśaḥ",
    "GE09ram_02_u:025.009c": "bhayāni ca mahānty atra tato duḥkhataraṃ vanam",
    "GE09ram_02_u:025.010a": "sarīsṛpāś ca bahavo bahurūpāś ca bhāmini",
    "GE09ram_02_u:025.010c": "caranti pṛthivīṃ darpād ato dukhataraṃ vanam",
    "GE09ram_02_u:025.011a": "nadīnilayanāḥ sarpā nadīkuṭilagāminaḥ",
    "GE09ram_02_u:025.011c": "tiṣṭhanty āvṛtya panthānam ato duḥkhataraṃ vanam",
    "GE09ram_02_u:025.012a": "pataṃgā vṛścikāḥ kīṭā daṃśāś ca maśakaiḥ saha",
    "GE09ram_02_u:025.012c": "bādhante nityam abale sarvaṃ duḥkham ato vanam",
    "GE09ram_02_u:025.013a": "drumāḥ kaṇṭakinaś caiva kuśakāśāś ca bhāmini",
    "GE09ram_02_u:025.013c": "vane vyākulaśākhāgrās tena duḥkhataraṃ vanam",
    "GE09ram_02_u:025.014a": "tad alaṃ te vanaṃ gatvā kṣamaṃ na hi vanaṃ tava",
    "GE09ram_02_u:025.014c": "vimṛśann iha paśyāmi bahudoṣataraṃ vanam",
    "GE09ram_02_u:025.015a": "vanaṃ tu netuṃ na kṛtā matis tadā; babhūva rāmeṇa yadā mahātmanā",
    "GE09ram_02_u:025.015c": "na tasya sītā vacanaṃ cakāra tat; tato 'bravīd rāmam idaṃ suduḥkhitā",
    "GE09ram_02_u:026.001a": "etat tu vacanaṃ śrutvā sītā rāmasya duḥkhitā",
    "GE09ram_02_u:026.001c": "prasaktāśrumukhī mandam idaṃ vacanam abravīt",
    "GE09ram_02_u:026.002a": "ye tvayā kīrtitā doṣā vane vastavyatāṃ prati",
    "GE09ram_02_u:026.002c": "guṇān ity eva tān viddhi tava snehapuraskṛtān",
    "GE09ram_02_u:026.003a": "tvayā ca saha gantavyaṃ mayā gurujanājñayā",
    "GE09ram_02_u:026.003c": "tvadviyogena me rāma tyaktavyam iha jīvitam",
    "GE09ram_02_u:026.004a": "na ca māṃ tvatsamīpastham api śaknoti rāghava",
    "GE09ram_02_u:026.004c": "surāṇām īśvaraḥ śakraḥ pradharṣayitum ojasā",
    "GE09ram_02_u:026.005a": "patihīnā tu yā nārī na sā śakṣyati jīvitum",
    "GE09ram_02_u:026.005c": "kāmam evaṃvidhaṃ rāma tvayā mama vidarśitam",
    "GE09ram_02_u:026.006a": "atha cāpi mahāprājña brāhmaṇānāṃ mayā śrutam",
    "GE09ram_02_u:026.006c": "purā pitṛgṛhe satyaṃ vastavyaṃ kila me vane",
    "GE09ram_02_u:026.007a": "lakṣaṇibhyo dvijātibhyaḥ śrutvāhaṃ vacanaṃ gṛhe",
    "GE09ram_02_u:026.007c": "vanavāsakṛtotsāhā nityam eva mahābala",
    "GE09ram_02_u:026.008a": "ādeśo vanavāsasya prāptavyaḥ sa mayā kila",
    "GE09ram_02_u:026.008c": "sā tvayā saha tatrāhaṃ yāsyāmi priya nānyathā",
    "GE09ram_02_u:026.009a": "kṛtādeśā bhaviṣyāmi gamiṣyāmi saha tvayā",
    "GE09ram_02_u:026.009c": "kālaś cāyaṃ samutpannaḥ satyavāg bhavatu dvijaḥ",
    "GE09ram_02_u:026.010a": "vanavāse hi jānāmi duḥkhāni bahudhā kila",
    "GE09ram_02_u:026.010c": "prāpyante niyataṃ vīra puruṣair akṛtātmabhiḥ",
    "GE09ram_02_u:026.011a": "kanyayā ca pitur gehe vanavāsaḥ śruto mayā",
    "GE09ram_02_u:026.011c": "bhikṣiṇyāḥ sādhuvṛttāyā mama mātur ihāgrataḥ",
    "GE09ram_02_u:026.012a": "prasāditaś ca vai pūrvaṃ tvaṃ vai bahuvidhaṃ prabho",
    "GE09ram_02_u:026.012c": "gamanaṃ vanavāsasya kāṅkṣitaṃ hi saha tvayā",
    "GE09ram_02_u:026.013a": "kṛtakṣaṇāhaṃ bhadraṃ te gamanaṃ prati rāghava",
    "GE09ram_02_u:026.013c": "vanavāsasya śūrasya caryā hi mama rocate",
    "GE09ram_02_u:026.014a": "śuddhātman premabhāvād dhi bhaviṣyāmi vikalmaṣā",
    "GE09ram_02_u:026.014c": "bhartāram anugacchantī bhartā hi mama daivatam",
    "GE09ram_02_u:026.015a": "pretyabhāve 'pi kalyāṇaḥ saṃgamo me saha tvayā",
    "GE09ram_02_u:026.015c": "śrutir hi śrūyate puṇyā brāhmaṇānāṃ yaśasvinām",
    "GE09ram_02_u:026.016a": "iha loke ca pitṛbhir yā strī yasya mahāmate",
    "GE09ram_02_u:026.016c": "adbhir dattā svadharmeṇa pretyabhāve 'pi tasya sā",
    "GE09ram_02_u:026.017a": "evam asmāt svakāṃ nārīṃ suvṛttāṃ hi pativratām",
    "GE09ram_02_u:026.017c": "nābhirocayase netuṃ tvaṃ māṃ keneha hetunā",
    "GE09ram_02_u:026.018a": "bhaktāṃ pativratāṃ dīnāṃ māṃ samāṃ sukhaduḥkhayoḥ",
    "GE09ram_02_u:026.018c": "netum arhasi kākutstha samānasukhaduḥkhinīm",
    "GE09ram_02_u:026.019a": "yadi māṃ duḥkhitām evaṃ vanaṃ netuṃ na cecchasi",
    "GE09ram_02_u:026.019c": "viṣam agniṃ jalaṃ vāham āsthāsye mṛtyukāraṇāt",
    "GE09ram_02_u:026.020a": "evaṃ bahuvidhaṃ taṃ sā yācate gamanaṃ prati",
    "GE09ram_02_u:026.020c": "nānumene mahābāhus tāṃ netuṃ vijanaṃ vanam",
    "GE09ram_02_u:026.021a": "evam uktā tu sā cintāṃ maithilī samupāgatā",
    "GE09ram_02_u:026.021c": "snāpayantīva gām uṣṇair aśrubhir nayanacyutaiḥ",
    "GE09ram_02_u:026.022a": "cintayantīṃ tathā tāṃ tu nivartayitum ātmavān",
    "GE09ram_02_u:026.022c": "krodhāviṣṭāṃ tu vaidehīṃ kākutstho bahv asāntvayat",
    "GE09ram_02_u:027.001a": "sāntvyamānā tu rāmeṇa maithilī janakātmajā",
    "GE09ram_02_u:027.001c": "vanavāsanimittāya bhartāram idam abravīt",
    "GE09ram_02_u:027.002a": "sā tam uttamasaṃvignā sītā vipulavakṣasaṃ",
    "GE09ram_02_u:027.002c": "praṇayāc cābhimānāc ca paricikṣepa rāghavam",
    "GE09ram_02_u:027.003a": "kiṃ tvāmanyata vaidehaḥ pitā me mithilādhipaḥ",
    "GE09ram_02_u:027.003c": "rāma jāmātaraṃ prāpya striyaṃ puruṣavigraham",
    "GE09ram_02_u:027.004a": "anṛtaṃ balaloko 'yam ajñānād yad dhi vakṣyati",
    "GE09ram_02_u:027.004c": "tejo nāsti paraṃ rāme tapatīva divākare",
    "GE09ram_02_u:027.005a": "kiṃ hi kṛtvā viṣaṇṇas tvaṃ kuto vā bhayam asti te",
    "GE09ram_02_u:027.005c": "yat parityaktukāmas tvaṃ mām ananyaparāyaṇām",
    "GE09ram_02_u:027.006a": "dyumatsenasutaṃ vīra satyavantam anuvratām",
    "GE09ram_02_u:027.006c": "sāvitrīm iva māṃ viddhi tvam ātmavaśavartinīm",
    "GE09ram_02_u:027.007a": "na tv ahaṃ manasāpy anyaṃ draṣṭāsmi tvadṛte 'nagha",
    "GE09ram_02_u:027.007c": "tvayā rāghava gaccheyaṃ yathānyā kulapāṃsanī",
    "GE09ram_02_u:027.008a": "svayaṃ tu bhāryāṃ kaumārīṃ ciram adhyuṣitāṃ satīm",
    "GE09ram_02_u:027.008c": "śailūṣa iva māṃ rāma parebhyo dātum icchasi",
    "GE09ram_02_u:027.009a": "sa mām anādāya vanaṃ na tvaṃ prasthātum arhasi",
    "GE09ram_02_u:027.009c": "tapo vā yadi vāraṇyaṃ svargo vā syāt saha tvayā",
    "GE09ram_02_u:027.010a": "na ca me bhavitā tatra kaś cit pathi pariśramaḥ",
    "GE09ram_02_u:027.010c": "pṛṣṭhatas tava gacchantyā vihāraśayaneṣv api",
    "GE09ram_02_u:027.011a": "kuśakāśaśareṣīkā ye ca kaṇṭakino drumāḥ",
    "GE09ram_02_u:027.011c": "tūlājinasamasparśā mārge mama saha tvayā",
    "GE09ram_02_u:027.012a": "mahāvāta samuddhūtaṃ yan mām avakariṣyati",
    "GE09ram_02_u:027.012c": "rajo ramaṇa tan manye parārdhyam iva candanam",
    "GE09ram_02_u:027.013a": "śādvaleṣu yad āsiṣye vanānte vanagoracā",
    "GE09ram_02_u:027.013c": "kuthāstaraṇatalpeṣu kiṃ syāt sukhataraṃ tataḥ",
    "GE09ram_02_u:027.014a": "patraṃ mūlaṃ phalaṃ yat tvam alpaṃ vā yadi vā bahu",
    "GE09ram_02_u:027.014c": "dāsyasi svayam āhṛtya tan me 'mṛtarasopamam",
    "GE09ram_02_u:027.015a": "na mātur na pitus tatra smariṣyāmi na veśmanaḥ",
    "GE09ram_02_u:027.015c": "ārtavāny upabhuñjānā puṣpāṇi ca phalāni ca",
    "GE09ram_02_u:027.016a": "na ca tatra gataḥ kiṃ cid draṣṭum arhasi vipriyam",
    "GE09ram_02_u:027.016c": "matkṛte na ca te śoko na bhaviṣyāmi durbharā",
    "GE09ram_02_u:027.017a": "yas tvayā saha sa svargo nirayo yas tvayā vinā",
    "GE09ram_02_u:027.017c": "iti jānan parāṃ prītiṃ gaccha rāma mayā saha",
    "GE09ram_02_u:027.018a": "atha mām evam avyagrāṃ vanaṃ naiva nayiṣyasi",
    "GE09ram_02_u:027.018c": "viṣam adyaiva pāsyāmi mā viśaṃ dviṣatāṃ vaśam",
    "GE09ram_02_u:027.019a": "paścād api hi duḥkhena mama naivāsti jīvitam",
    "GE09ram_02_u:027.019c": "ujjhitāyās tvayā nātha tadaiva maraṇaṃ varam",
    "GE09ram_02_u:027.020a": "idaṃ hi sahituṃ śokaṃ muhūrtam api notsahe",
    "GE09ram_02_u:027.020c": "kiṃ punar daśavarṣāṇi trīṇi caikaṃ ca duḥkhitā",
    "GE09ram_02_u:027.021a": "iti sā śokasaṃtaptā vilapya karuṇaṃ bahu",
    "GE09ram_02_u:027.021c": "cukrośa patim āyastā bhṛśam āliṅgya sasvaram",
    "GE09ram_02_u:027.022a": "sā viddhā bahubhir vākyair digdhair iva gajāṅganā",
    "GE09ram_02_u:027.022c": "cira saṃniyataṃ bāṣpaṃ mumocāgnim ivāraṇiḥ",
    "GE09ram_02_u:027.023a": "tasyāḥ sphaṭikasaṃkāśaṃ vāri saṃtāpasaṃbhavam",
    "GE09ram_02_u:027.023c": "netrābhyāṃ parisusrāva paṅkajābhyām ivodakam",
    "GE09ram_02_u:027.024a": "tāṃ pariṣvajya bāhubhyāṃ visaṃjñām iva duḥkhitām",
    "GE09ram_02_u:027.024c": "uvāca vacanaṃ rāmaḥ pariviśvāsayaṃs tadā",
    "GE09ram_02_u:027.025a": "na devi tava duḥkhena svargam apy abhirocaye",
    "GE09ram_02_u:027.025c": "na hi me 'sti bhayaṃ kiṃ cit svayambhor iva sarvataḥ",
    "GE09ram_02_u:027.026a": "tava sarvam abhiprāyam avijñāya śubhānane",
    "GE09ram_02_u:027.026c": "vāsaṃ na rocaye 'raṇye śaktimān api rakṣaṇe",
    "GE09ram_02_u:027.027a": "yat sṛṣṭāsi mayā sārdhaṃ vanavāsāya maithili",
    "GE09ram_02_u:027.027c": "na vihātuṃ mayā śakyā kīrtir ātmavatā yathā",
    "GE09ram_02_u:027.028a": "dharmas tu gajanāsoru sadbhir ācaritaḥ purā",
    "GE09ram_02_u:027.028c": "taṃ cāham anuvarte 'dya yathā sūryaṃ suvarcalā",
    "GE09ram_02_u:027.029a": "eṣa dharmas tu suśroṇi pitur mātuś ca vaśyatā",
    "GE09ram_02_u:027.029c": "ataś cājñāṃ vyatikramya nāhaṃ jīvitum utsahe",
    "GE09ram_02_u:027.030a": "sa māṃ pitā yathā śāsti satyadharmapathe sthitaḥ",
    "GE09ram_02_u:027.030c": "tathā vartitum icchāmi sa hi dharmaḥ sanātanaḥ",
    "GE09ram_02_u:027.030e": "anugacchasva māṃ bhīru sahadharmacarī bhava",
    "GE09ram_02_u:027.031a": "brāhmaṇebhyaś ca ratnāni bhikṣukebhyaś ca bhojanam",
    "GE09ram_02_u:027.031c": "dehi cāśaṃsamānebhyaḥ saṃtvarasva ca māciram",
    "GE09ram_02_u:027.032a": "anukūlaṃ tu sā bhartur jñātvā gamanam ātmanaḥ",
    "GE09ram_02_u:027.032c": "kṣipraṃ pramuditā devī dātum evopacakrame",
    "GE09ram_02_u:027.033a": "tataḥ prahṛṣṭā paripūrṇamānasā; yaśasvinī bhartur avekṣya bhāṣitam",
    "GE09ram_02_u:027.033c": "dhanāni ratnāni ca dātum aṅganā; pracakrame dharmabhṛtāṃ manasvinī",
    "GE09ram_02_u:028.001a": "tato 'bravīn mahātejā rāmo lakṣmaṇam agrataḥ",
    "GE09ram_02_u:028.001c": "sthitaṃ prāggāminaṃ vīraṃ yācamānaṃ kṛtāñjalim",
    "GE09ram_02_u:028.002a": "mayādya saha saumitre tvayi gacchati tad vanam",
    "GE09ram_02_u:028.002c": "ko bhariṣyati kausalyāṃ sumitrāṃ vā yaśasvinīm",
    "GE09ram_02_u:028.003a": "abhivarṣati kāmair yaḥ parjanyaḥ pṛthivīm iva",
    "GE09ram_02_u:028.003c": "sa kāmapāśaparyasto mahātejā mahīpatiḥ",
    "GE09ram_02_u:028.004a": "sā hi rājyam idaṃ prāpya nṛpasyāśvapateḥ sutā",
    "GE09ram_02_u:028.004c": "duḥkhitānāṃ sapatnīnāṃ na kariṣyati śobhanam",
    "GE09ram_02_u:028.005a": "evam uktas tu rāmeṇa lakṣmaṇaḥ ślakṣṇayā girā",
    "GE09ram_02_u:028.005c": "pratyuvāca tadā rāmaṃ vākyajño vākyakovidam",
    "GE09ram_02_u:028.006a": "tavaiva tejasā vīra bharataḥ pūjayiṣyati",
    "GE09ram_02_u:028.006c": "kausalyāṃ ca sumitrāṃ ca prayato nātra saṃśayaḥ",
    "GE09ram_02_u:028.007a": "kausalyā bibhṛyād āryā sahasram api madvidhān",
    "GE09ram_02_u:028.007c": "yasyāḥ sahasraṃ grāmāṇāṃ saṃprāptam upajīvanam",
    "GE09ram_02_u:028.008a": "dhanur ādāya saśaraṃ",
    "GE09ram_02_u:028.008c": "agratas te gamiṣyāmi panthānam anudarśayan",
    "GE09ram_02_u:028.009a": "āhariṣyāmi te nityaṃ mūlāni ca phalāni ca",
    "GE09ram_02_u:028.009c": "vanyāni yāni cānyāni svāhārāṇi tapasvinām",
    "GE09ram_02_u:028.010a": "bhavāṃs tu saha vaidehyā girisānuṣu raṃsyate",
    "GE09ram_02_u:028.010c": "ahaṃ sarvaṃ kariṣyāmi jāgrataḥ svapataś ca te",
    "GE09ram_02_u:028.011a": "rāmas tv anena vākyena suprītaḥ pratyuvāca tam",
    "GE09ram_02_u:028.011c": "vrajāpṛcchasva saumitre sarvam eva suhṛjjanam",
    "GE09ram_02_u:028.012a": "ye ca rājño dadau divye mahātmā varuṇaḥ svayam",
    "GE09ram_02_u:028.012c": "janakasya mahāyajñe dhanuṣī raudradarśane",
    "GE09ram_02_u:028.013a": "abhedyakavace divye tūṇī cākṣayasāyakau",
    "GE09ram_02_u:028.013c": "ādityavimalau cobhau khaḍgau hemapariṣkṛtau",
    "GE09ram_02_u:028.014a": "satkṛtya nihitaṃ sarvam etad ācāryasadmani",
    "GE09ram_02_u:028.014c": "sa tvam āyudham ādāya kṣipram āvraja lakṣmaṇa",
    "GE09ram_02_u:028.015a": "sa suhṛjjanam āmantrya vanavāsāya niścitaḥ",
    "GE09ram_02_u:028.015c": "ikṣvākugurum āmantrya jagrāhāyudham uttamam",
    "GE09ram_02_u:028.016a": "tad divyaṃ rājaśārdūlaḥ satkṛtaṃ mālyabhūṣitam",
    "GE09ram_02_u:028.016c": "rāmāya darśayām āsa saumitriḥ sarvam āyudham",
    "GE09ram_02_u:028.017a": "tam uvācātmavān rāmaḥ prītyā lakṣmaṇam āgatam",
    "GE09ram_02_u:028.017c": "kāle tvam āgataḥ saumya kāṅkṣite mama lakṣmaṇa",
    "GE09ram_02_u:028.018a": "ahaṃ pradātum icchāmi yad idaṃ māmakaṃ dhanam",
    "GE09ram_02_u:028.018c": "brāhmaṇebhyas tapasvibhyas tvayā saha paraṃtapa",
    "GE09ram_02_u:028.019a": "vasantīha dṛḍhaṃ bhaktyā guruṣu dvijasattamāḥ",
    "GE09ram_02_u:028.019c": "teṣām api ca me bhūyaḥ sarveṣāṃ copajīvinām",
    "GE09ram_02_u:028.020a": "vasiṣṭhaputraṃ tu suyajñam āryaṃ; tvam ānayāśu pravaraṃ dvijānām",
    "GE09ram_02_u:028.020c": "abhiprayāsyāmi vanaṃ samastān; abhyarcya śiṣṭān aparān dvijātīn",
    "GE09ram_02_u:029.001a": "tataḥ śāsanam ājñāya bhrātuḥ śubhataraṃ priyam",
    "GE09ram_02_u:029.001c": "gatvā sa praviveśāśu suyajñasya niveśanam",
    "GE09ram_02_u:029.002a": "taṃ vipram agnyagārasthaṃ vanditvā lakṣmaṇo 'bravīt",
    "GE09ram_02_u:029.002c": "sakhe 'bhyāgaccha paśya tvaṃ veśma duṣkarakāriṇaḥ",
    "GE09ram_02_u:029.003a": "tataḥ saṃdhyām upāsyāśu gatvā saumitriṇā saha",
    "GE09ram_02_u:029.003c": "juṣṭaṃ tat prāviśal lakṣmyā ramyaṃ rāmaniveśanam",
    "GE09ram_02_u:029.004a": "tam āgataṃ vedavidaṃ prāñjaliḥ sītayā saha",
    "GE09ram_02_u:029.004c": "suyajñam abhicakrāma rāghavo 'gnim ivārcitam",
    "GE09ram_02_u:029.005a": "jātarūpamayair mukhyair aṅgadaiḥ kuṇḍalaiḥ śubhaiḥ",
    "GE09ram_02_u:029.005c": "sahema sūtrair maṇibhiḥ keyūrair valayair api",
    "GE09ram_02_u:029.006a": "anyaiś ca ratnair bahubhiḥ kākutsthaḥ pratyapūjayat",
    "GE09ram_02_u:029.006c": "suyajñaṃ sa tadovāca rāmaḥ sītāpracoditaḥ",
    "GE09ram_02_u:029.007a": "hāraṃ ca hemasūtraṃ ca bhāryāyai saumya hāraya",
    "GE09ram_02_u:029.007c": "raśanāṃ cādhunā sītā dātum icchati te sakhe",
    "GE09ram_02_u:029.008a": "paryaṅkam agryāstaraṇaṃ nānāratnavibhūṣitam",
    "GE09ram_02_u:029.008c": "tam apīcchati vaidehī pratiṣṭhāpayituṃ tvayi",
    "GE09ram_02_u:029.009a": "nāgaḥ śatruṃ jayo nāma mātulo yaṃ dadau mama",
    "GE09ram_02_u:029.009c": "taṃ te gajasahasreṇa dadāmi dvijapuṃgava",
    "GE09ram_02_u:029.010a": "ity uktaḥ sa hi rāmeṇa suyajñaḥ pratigṛhya tat",
    "GE09ram_02_u:029.010c": "rāmalakṣmaṇasītānāṃ prayuyojāśiṣaḥ śivāḥ",
    "GE09ram_02_u:029.011a": "atha bhrātaram avyagraṃ priyaṃ rāmaḥ priyaṃvadaḥ",
    "GE09ram_02_u:029.011c": "saumitriṃ tam uvācedaṃ brahmeva tridaśeśvaram",
    "GE09ram_02_u:029.012a": "agastyaṃ kauśikaṃ caiva tāv ubhau brāhmaṇottamau",
    "GE09ram_02_u:029.012c": "arcayāhūya saumitre ratnaiḥ sasyam ivāmbubhiḥ",
    "GE09ram_02_u:029.013a": "kausalyāṃ ca ya āśīrbhir bhaktaḥ paryupatiṣṭhati",
    "GE09ram_02_u:029.013c": "ācāryas taittirīyāṇām abhirūpaś ca vedavit",
    "GE09ram_02_u:029.014a": "tasya yānaṃ ca dāsīś ca saumitre saṃpradāpaya",
    "GE09ram_02_u:029.014c": "kauśeyāni ca vastrāṇi yāvat tuṣyati sa dvijaḥ",
    "GE09ram_02_u:029.015a": "sūtaś citrarathaś cāryaḥ sacivaḥ suciroṣitaḥ",
    "GE09ram_02_u:029.015c": "toṣayainaṃ mahārhaiś ca ratnair vastrair dhanais tathā",
    "GE09ram_02_u:029.016a": "śālivāhasahasraṃ ca dve śate bhadrakāṃs tathā",
    "GE09ram_02_u:029.016c": "vyañjanārthaṃ ca saumitre gosahasram upākuru",
    "GE09ram_02_u:029.017a": "tataḥ sa puruṣavyāghras tad dhanaṃ lakṣmaṇaḥ svayam",
    "GE09ram_02_u:029.017c": "yathoktaṃ brāhmaṇendrāṇām adadād dhanado yathā",
    "GE09ram_02_u:029.018a": "athābravīd bāṣpakalāṃs tiṣṭhataś copajīvinaḥ",
    "GE09ram_02_u:029.018c": "saṃpradāya bahu dravyam ekaikasyopajīvinaḥ",
    "GE09ram_02_u:029.019a": "lakṣmaṇasya ca yad veśma gṛhaṃ ca yad idaṃ mama",
    "GE09ram_02_u:029.019c": "aśūnyaṃ kāryam ekaikaṃ yāvadāgamanaṃ mama",
    "GE09ram_02_u:029.020a": "ity uktvā duḥkhitaṃ sarvaṃ janaṃ tam upajīvinam",
    "GE09ram_02_u:029.020c": "uvācedaṃ dhanadhyakṣaṃ dhanam ānīyatām iti",
    "GE09ram_02_u:029.020e": "tato 'sya dhanam ājahruḥ sarvam evopajīvinaḥ",
    "GE09ram_02_u:029.021a": "tataḥ sa puruṣavyāghras tad dhanaṃ sahalakṣmaṇaḥ",
    "GE09ram_02_u:029.021c": "dvijebhyo bālavṛddhebhyaḥ kṛpaṇebhyo 'bhyadāpayat",
    "GE09ram_02_u:029.022a": "tatrāsīt piṅgalo gārgyas trijaṭo nāma vai dvijaḥ",
    "GE09ram_02_u:029.022c": "ā pañcamāyāḥ kakṣyāyā nainaṃ kaś cid avārayat",
    "GE09ram_02_u:029.023a": "sa rājaputram āsādya trijaṭo vākyam abravīt",
    "GE09ram_02_u:029.023c": "nirdhano bahuputro 'smi rājaputra mahāyaśaḥ",
    "GE09ram_02_u:029.023e": "uñchavṛttir vane nityaṃ pratyavekṣasva mām iti",
    "GE09ram_02_u:029.024a": "tam uvāca tato rāmaḥ parihāsasamanvitam",
    "GE09ram_02_u:029.024c": "gavāṃ sahasram apy ekaṃ na tu viśrāṇitaṃ mayā",
    "GE09ram_02_u:029.024e": "parikṣipasi daṇḍena yāvat tāvad avāpsyasi",
    "GE09ram_02_u:029.025a": "sa śāṭīṃ tvaritaḥ kaṭyāṃ saṃbhrāntaḥ pariveṣṭya tām",
    "GE09ram_02_u:029.025c": "āvidhya daṇḍaṃ cikṣepa sarvaprāṇena vegitaḥ",
    "GE09ram_02_u:029.026a": "uvāca ca tato rāmas taṃ gārgyam abhisāntvayan",
    "GE09ram_02_u:029.026c": "manyur na khalu kartavyaḥ parihāso hy ayaṃ mama",
    "GE09ram_02_u:029.027a": "tataḥ sabhāryas trijaṭo mahāmunir; gavām anīkaṃ pratigṛhya moditaḥ",
    "GE09ram_02_u:029.027c": "yaśobalaprītisukhopabṛṃhiṇīs; tad āśiṣaḥ pratyavadan mahātmanaḥ",
    "GE09ram_02_u:030.001a": "dattvā tu saha vaidehyā brāhmaṇebhyo dhanaṃ bahu",
    "GE09ram_02_u:030.001c": "jagmatuḥ pitaraṃ draṣṭuṃ sītayā saha rāghavau",
    "GE09ram_02_u:030.002a": "tato gṛhīte duṣprekṣye aśobhetāṃ tadāyudhe",
    "GE09ram_02_u:030.002c": "mālādāmabhir āsakte sītayā",
    "GE09ram_02_u:030.003a": "tataḥ prāsādaharmyāṇi vimānaśikharāṇi ca",
    "GE09ram_02_u:030.003c": "adhiruhya janaḥ śrīmān udāsīno vyalokayat",
    "GE09ram_02_u:030.004a": "na hi rathyāḥ sma śakyante gantuṃ bahujanākulāḥ",
    "GE09ram_02_u:030.004c": "āruhya tasmāt prāsādān dīnāḥ paśyanti rāghavam",
    "GE09ram_02_u:030.005a": "padātiṃ varjitacchatraṃ rāmaṃ dṛṣṭvā tadā janāḥ",
    "GE09ram_02_u:030.005c": "ūcur bahuvidhā vācaḥ śokopahatacetasaḥ",
    "GE09ram_02_u:030.006a": "yaṃ yāntam anuyāti sma caturaṅgabalaṃ mahat",
    "GE09ram_02_u:030.006c": "tam ekaṃ sītayā sārdham anuyāti sma lakṣmaṇaḥ",
    "GE09ram_02_u:030.007a": "aiśvaryasya rasajñaḥ san kāmināṃ caiva kāmadaḥ",
    "GE09ram_02_u:030.007c": "necchaty evānṛtaṃ kartuṃ pitaraṃ dharmagauravāt",
    "GE09ram_02_u:030.008a": "yā na śakyā purā draṣṭuṃ bhūtair ākāśagair api",
    "GE09ram_02_u:030.008c": "tām adya sītāṃ paśyanti rājamārgagatā janāḥ",
    "GE09ram_02_u:030.009a": "aṅgarāgocitāṃ sītāṃ raktacandana sevinīm",
    "GE09ram_02_u:030.009c": "varṣam uṣṇaṃ ca śītaṃ ca neṣyaty āśu vivarṇatām",
    "GE09ram_02_u:030.010a": "adya nūnaṃ daśarathaḥ sattvam āviśya bhāṣate",
    "GE09ram_02_u:030.010c": "na hi rājā priyaṃ putraṃ vivāsayitum arhati",
    "GE09ram_02_u:030.011a": "nirguṇasyāpi putrasyā kāthaṃ syād vipravāsanam",
    "GE09ram_02_u:030.011c": "kiṃ punar yasya loko 'yaṃ jito vṛttena kevalam",
    "GE09ram_02_u:030.012a": "ānṛśaṃsyam anukrośaḥ śrutaṃ śīlaṃ damaḥ śamaḥ",
    "GE09ram_02_u:030.012c": "rāghavaṃ śobhayanty ete ṣaḍguṇāḥ puruṣottamam",
    "GE09ram_02_u:030.013a": "tasmāt tasyopaghātena prajāḥ paramapīḍitāḥ",
    "GE09ram_02_u:030.013c": "audakānīva sattvāni grīṣme salilasaṃkṣayāt",
    "GE09ram_02_u:030.014a": "pīḍayā pīḍitaṃ sarvaṃ jagad asya jagatpateḥ",
    "GE09ram_02_u:030.014c": "mūlasyevopaghātena vṛkṣaḥ puṣpaphalopagaḥ",
    "GE09ram_02_u:030.015a": "te lakṣmaṇa iva kṣipraṃ sapatnyaḥ sahabāndhavāḥ",
    "GE09ram_02_u:030.015c": "gacchantam anugacchāmo yena gacchati rāghavaḥ",
    "GE09ram_02_u:030.016a": "udyānāni parityajya kṣetrāṇi ca gṛhāṇi ca",
    "GE09ram_02_u:030.016c": "ekaduḥkhasukhā rāmam anugacchāma dhārmikam",
    "GE09ram_02_u:030.017a": "samuddhṛtanidhānāni paridhvastājirāṇi ca",
    "GE09ram_02_u:030.017c": "upāttadhanadhānyāni hṛtasārāṇi sarvaśaḥ",
    "GE09ram_02_u:030.018a": "rajasābhyavakīrṇāni parityaktāni daivataiḥ",
    "GE09ram_02_u:030.018c": "asmattyaktāni veśmāni kaikeyī pratipadyatām",
    "GE09ram_02_u:030.019a": "vanaṃ nagaram evāstu yena gacchati rāghavaḥ",
    "GE09ram_02_u:030.019c": "asmābhiś ca parityaktaṃ puraṃ saṃpadyatāṃ vanam",
    "GE09ram_02_u:030.020a": "bilāni daṃṣṭriṇaḥ sarve sānūni mṛgapakṣiṇaḥ",
    "GE09ram_02_u:030.020c": "asmattyaktaṃ prapadyantāṃ sevyamānaṃ tyajantu ca",
    "GE09ram_02_u:030.021a": "ity evaṃ vividhā vāco nānājanasamīritāḥ",
    "GE09ram_02_u:030.021c": "śuśrāva rāmaḥ śrutvā ca na vicakre 'sya mānasaṃ",
    "GE09ram_02_u:030.022a": "pratīkṣamāṇo 'bhijanaṃ tadārtam; anārtarūpaḥ prahasann ivātha",
    "GE09ram_02_u:030.022c": "jagāma rāmaḥ pitaraṃ didṛkṣuḥ; pitur nideśaṃ vidhivac cikīrṣuḥ",
    "GE09ram_02_u:030.023a": "tat pūrvam aikṣvākasuto mahātmā; rāmo gamiṣyan vanam ārtarūpam",
    "GE09ram_02_u:030.023c": "vyatiṣṭhata prekṣya tadā sumantraṃ; pitur mahātmā pratihāraṇārtham",
    "GE09ram_02_u:030.024a": "pitur nideśena tu dharmavatsalo; vanapraveśe kṛtabuddhiniścayaḥ",
    "GE09ram_02_u:030.024c": "sa rāghavaḥ prekṣya sumantram abravīn; nivedayasvāgamanaṃ nṛpāya me",
    "GE09ram_02_u:031.001a": "sa rāmapreṣitaḥ kṣipraṃ saṃtāpakaluṣendriyaḥ",
    "GE09ram_02_u:031.001c": "praviśya nṛpatiṃ sūto niḥśvasantaṃ dadarśa ha",
    "GE09ram_02_u:031.002a": "ālokya tu mahāprājñaḥ paramākula cetasaṃ",
    "GE09ram_02_u:031.002c": "rāmam evānuśocantaṃ sūtaḥ prāñjalir āsadat",
    "GE09ram_02_u:031.003a": "ayaṃ sa puruṣavyāghra dvāri tiṣṭhati te sutaḥ",
    "GE09ram_02_u:031.003c": "brāhmaṇebhyo dhanaṃ dattvā sarvaṃ caivopajīvinām",
    "GE09ram_02_u:031.004a": "sa tvā paśyatu bhadraṃ te rāmaḥ satyaparākramaḥ",
    "GE09ram_02_u:031.004c": "sarvān suhṛda āpṛcchya tvām idānīṃ didṛkṣate",
    "GE09ram_02_u:031.005a": "gamiṣyati mahāraṇyaṃ taṃ paśya jagatīpate",
    "GE09ram_02_u:031.005c": "vṛtaṃ rājaguṇaiḥ sarvair ādityam iva raśmibhiḥ",
    "GE09ram_02_u:031.006a": "sa satyavādī dharmātmā gāmbhīryāt sāgaropamaḥ",
    "GE09ram_02_u:031.006c": "ākāśa iva niṣpaṅko narendraḥ pratyuvāca tam",
    "GE09ram_02_u:031.007a": "sumantrānaya me dārān ye ke cid iha māmakāḥ",
    "GE09ram_02_u:031.007c": "dāraiḥ parivṛtaḥ sarvair draṣṭum icchāmi rāghavam",
    "GE09ram_02_u:031.008a": "so 'ntaḥpuram atītyaiva striyas tā vākyam abravīt",
    "GE09ram_02_u:031.008c": "āryo hvayati vo rājā gamyatāṃ tatra māciram",
    "GE09ram_02_u:031.009a": "evam uktāḥ striyaḥ sarvāḥ sumantreṇa nṛpājñayā",
    "GE09ram_02_u:031.009c": "pracakramus tad bhavanaṃ bhartur ājñāya śāsanam",
    "GE09ram_02_u:031.010a": "ardhasaptaśatās tās tu pramadās tāmralocanāḥ",
    "GE09ram_02_u:031.010c": "kausalyāṃ parivāryātha śanair jagmur dhṛtavratāḥ",
    "GE09ram_02_u:031.011a": "āgateṣu ca dāreṣu samavekṣya mahīpatiḥ",
    "GE09ram_02_u:031.011c": "uvāca rājā taṃ sūtaṃ sumantrānaya me sutam",
    "GE09ram_02_u:031.012a": "sa sūto rāmam ādāya lakṣmaṇaṃ maithilīṃ tadā",
    "GE09ram_02_u:031.012c": "jagāmābhimukhas tūrṇaṃ sakāśaṃ jagatīpateḥ",
    "GE09ram_02_u:031.013a": "sa rājā putram āyāntaṃ dṛṣṭvā dūrāt kṛtāñjalim",
    "GE09ram_02_u:031.013c": "utpapātāsanāt tūrṇam ārtaḥ strījanasaṃvṛtaḥ",
    "GE09ram_02_u:031.014a": "so 'bhidudrāva vegena rāmaṃ dṛṣṭvā viśāṃ patiḥ",
    "GE09ram_02_u:031.014c": "tam asaṃprāpya duḥkhārtaḥ papāta bhuvi mūrchitaḥ",
    "GE09ram_02_u:031.015a": "taṃ rāmo 'bhyapātat kṣipraṃ lakṣmaṇaś ca mahārathaḥ",
    "GE09ram_02_u:031.015c": "visaṃjñam iva duḥkhena saśokaṃ nṛpatiṃ tadā",
    "GE09ram_02_u:031.016a": "strīsahasraninādaś ca saṃjajñe rājaveśmani",
    "GE09ram_02_u:031.016c": "hāhā rāmeti sahasā bhūṣaṇadhvanimūrchitaḥ",
    "GE09ram_02_u:031.017a": "taṃ pariṣvajya bāhubhyāṃ tāv ubhau rāmalakṣmaṇau",
    "GE09ram_02_u:031.017c": "paryaṅke sītayā sārdhaṃ rudantaḥ samaveśayan",
    "GE09ram_02_u:031.018a": "atha rāmo muhūrtena labdhasaṃjñaṃ mahīpatim",
    "GE09ram_02_u:031.018c": "uvāca prāñjalir bhūtvā śokārṇavapariplutam",
    "GE09ram_02_u:031.019a": "āpṛcche tvāṃ mahārāja sarveṣām īśvaro 'si naḥ",
    "GE09ram_02_u:031.019c": "prasthitaṃ daṇḍakāraṇyaṃ paśya tvaṃ kuśalena mām",
    "GE09ram_02_u:031.020a": "lakṣmaṇaṃ cānujānīhi sītā cānveti māṃ vanam",
    "GE09ram_02_u:031.020c": "kāraṇair bahubhis tathyair vāryamāṇau na cecchataḥ",
    "GE09ram_02_u:031.021a": "anujānīhi sarvān naḥ śokam utsṛjya mānada",
    "GE09ram_02_u:031.021c": "lakṣmaṇaṃ māṃ ca sītāṃ ca prajāpatir iva prajāḥ",
    "GE09ram_02_u:031.022a": "pratīkṣamāṇam avyagram anujñāṃ jagatīpateḥ",
    "GE09ram_02_u:031.022c": "uvāca rarjā saṃprekṣya vanavāsāya rāghavam",
    "GE09ram_02_u:031.023a": "ahaṃ rāghava kaikeyyā varadānena mohitaḥ",
    "GE09ram_02_u:031.023c": "ayodhyāyās tvam evādya bhava rājā nigṛhya mām",
    "GE09ram_02_u:031.024a": "evam ukto nṛpatinā rāmo dharmabhṛtāṃ varaḥ",
    "GE09ram_02_u:031.024c": "pratyuvācāñjaliṃ kṛtvā pitaraṃ vākyakovidaḥ",
    "GE09ram_02_u:031.025a": "bhavān varṣasahasrāya pṛthivyā nṛpate patiḥ",
    "GE09ram_02_u:031.025c": "ahaṃ tv araṇye vatsyāmi na me kāryaṃ tvayānṛtam",
    "GE09ram_02_u:031.026a": "śreyase vṛddhaye tāta punarāgamanāya ca",
    "GE09ram_02_u:031.026c": "gacchasvāriṣṭam avyagraḥ panthānam akutobhayam",
    "GE09ram_02_u:031.027a": "adya tv idānīṃ rajanīṃ putra mā gaccha sarvathā",
    "GE09ram_02_u:031.027c": "mātaraṃ māṃ ca saṃpaśyan vasemām adya śarvarīm",
    "GE09ram_02_u:031.027e": "tarpitaḥ sarvakāmais tvaṃ śvaḥkāle sādhayiṣyasi",
    "GE09ram_02_u:031.028a": "atha rāmas tathā śrutvā pitur ārtasya bhāṣitam",
    "GE09ram_02_u:031.028c": "lakṣmaṇena saha bhrātrā dīno vacanam abravīt",
    "GE09ram_02_u:031.029a": "prāpsyāmi yān adya guṇān ko me śvastān pradāsyati",
    "GE09ram_02_u:031.029c": "apakramaṇam evātaḥ sarvakāmair ahaṃ vṛṇe",
    "GE09ram_02_u:031.030a": "iyaṃ sarāṣṭrā sajanā dhanadhānyasamākulā",
    "GE09ram_02_u:031.030c": "mayā visṛṣṭā vasudhā bharatāya pradīyatām",
    "GE09ram_02_u:031.031a": "apagacchatu te duḥkhaṃ mā bhūr bāṣpapariplutaḥ",
    "GE09ram_02_u:031.031c": "na hi kṣubhyati durdharṣaḥ samudraḥ saritāṃ patiḥ",
    "GE09ram_02_u:031.032a": "naivāhaṃ rājyam icchāmi na sukhaṃ na ca maithilīm",
    "GE09ram_02_u:031.032c": "tvām ahaṃ satyam icchāmi nānṛtaṃ puruṣarṣabha",
    "GE09ram_02_u:031.033a": "puraṃ ca rāṣṭraṃ ca mahī ca kevalā; mayā nisṛṣṭā bharatāya dīyatām",
    "GE09ram_02_u:031.033c": "ahaṃ nideśaṃ bhavato 'nupālayan; vanaṃ gamiṣyāmi cirāya sevitum",
    "GE09ram_02_u:031.034a": "mayā nisṛṣṭāṃ bharato mahīm imāṃ; saśailakhaṇḍāṃ sapurāṃ sakānanām",
    "GE09ram_02_u:031.034c": "śivāṃ susīmām anuśāstu kevalaṃ; tvayā yad uktaṃ nṛpate yathāstu tat",
    "GE09ram_02_u:031.035a": "na me tathā pārthiva dhīyate mano; mahatsu kāmeṣu na cātmanaḥ priye",
    "GE09ram_02_u:031.035c": "yathā nideśe tava śiṣṭasaṃmate; vyapaitu duḥkhaṃ tava matkṛte 'nagha",
    "GE09ram_02_u:031.036a": "tad adya naivānagha rājyam avyayaṃ; na sarvakāmān na sukhaṃ na maithilīm",
    "GE09ram_02_u:031.036c": "na jīvitaṃ tvām anṛtena yojayan; vṛṇīya satyaṃ vratam astu te tathā",
    "GE09ram_02_u:031.037a": "phalāni mūlāni ca bhakṣayan vane; girīṃś ca paśyan saritaḥ sarāṃsi ca",
    "GE09ram_02_u:031.037c": "vanaṃ praviśyaiva vicitrapādapaṃ; sukhī bhaviṣyāmi tavāstu nirvṛtiḥ",
    "GE09ram_02_u:032.001a": "tataḥ sumantram aikṣvākaḥ pīḍito 'tra pratijñayā",
    "GE09ram_02_u:032.001c": "sabāṣpam atiniḥśvasya jagādedaṃ punaḥ punaḥ",
    "GE09ram_02_u:032.002a": "sūta ratnasusaṃpūrṇā caturvidhabalā camūḥ",
    "GE09ram_02_u:032.002c": "rāgavasyānuyātrārthaṃ kṣipraṃ pratividhīyatām",
    "GE09ram_02_u:032.003a": "rūpājīvā ca śālinyo vaṇijaś ca mahādhanāḥ",
    "GE09ram_02_u:032.003c": "śobhayantu kumārasya vāhinīṃ suprasāritāḥ",
    "GE09ram_02_u:032.004a": "ye cainam upajīvanti ramate yaiś ca vīryataḥ",
    "GE09ram_02_u:032.004c": "teṣāṃ bahuvidhaṃ dattvā tān apy atra niyojaya",
    "GE09ram_02_u:032.005a": "nighnan mṛgān kuñjarāṃś ca pibaṃś cāraṇyakaṃ madhu",
    "GE09ram_02_u:032.005c": "nadīś ca vividhāḥ paśyan na rājyaṃ saṃsmariṣyati",
    "GE09ram_02_u:032.006a": "dhānyakośaś ca yaḥ kaś cid dhanakośaś ca māmakaḥ",
    "GE09ram_02_u:032.006c": "tau rāmam anugacchetāṃ vasantaṃ nirjane vane",
    "GE09ram_02_u:032.007a": "yajan puṇyeṣu deśeṣu visṛjaṃś cāptadakṣiṇāḥ",
    "GE09ram_02_u:032.007c": "ṛṣibhiś ca samāgamya pravatsyati sukhaṃ vane",
    "GE09ram_02_u:032.008a": "bharataś ca mahābāhur ayodhyāṃ pālayiṣyati",
    "GE09ram_02_u:032.008c": "sarvakāmaiḥ punaḥ śrīmān rāmaḥ saṃsādhyatām iti",
    "GE09ram_02_u:032.009a": "evaṃ bruvati kākutsthe kaikeyyā bhayam āgatam",
    "GE09ram_02_u:032.009c": "mukhaṃ cāpy agamāc cheṣaṃ svaraś cāpi nyarudhyata",
    "GE09ram_02_u:032.010a": "sā viṣaṇṇā ca saṃtrastā kaikeyī vākyam abravīt",
    "GE09ram_02_u:032.010c": "rājyaṃ gatajanaṃ sādho pītamaṇḍāṃ surām iva",
    "GE09ram_02_u:032.010e": "nirāsvādyatamaṃ śūnyaṃ bharato nābhipatsyate",
    "GE09ram_02_u:032.011a": "kaikeyyāṃ muktalajjāyāṃ vadantyām atidāruṇam",
    "GE09ram_02_u:032.011c": "rājā daśaratho vākyam uvācāyatalocanām",
    "GE09ram_02_u:032.011e": "vahantaṃ kiṃ tudasi māṃ niyujya dhuri māhite",
    "GE09ram_02_u:032.012a": "kaikeyī dviguṇaṃ kruddhā rājānam idam abravīt",
    "GE09ram_02_u:032.012c": "tavaiva vaṃśe sagaro jyeṣṭhaṃ putram upārudhat",
    "GE09ram_02_u:032.012e": "asamañja iti khyātaṃ tathāyaṃ gantum arhati",
    "GE09ram_02_u:032.013a": "evam ukto dhig ity eva rājā daśaratho 'bravīt",
    "GE09ram_02_u:032.013c": "vrīḍitaś ca janaḥ sarvaḥ sā ca tan nāvabudhyata",
    "GE09ram_02_u:032.014a": "tatra vṛddho mahāmātraḥ siddhārtho nāma nāmataḥ",
    "GE09ram_02_u:032.014c": "śucir bahumato rājñaḥ kaikeyīm idam abravīt",
    "GE09ram_02_u:032.015a": "asamañjo gṛhītvā tu krīḍitaḥ pathi dārakān",
    "GE09ram_02_u:032.015c": "sarayvāḥ prakṣipann apsu ramate tena durmatiḥ",
    "GE09ram_02_u:032.016a": "taṃ dṛṣṭvā nāgaraḥ sarve kruddhā rājānam abruvan",
    "GE09ram_02_u:032.016c": "asamañjaṃ vṛṣīṇvaikam asmān vā rāṣṭravardhana",
    "GE09ram_02_u:032.017a": "tān uvāca tato rājā kiṃnimittam idaṃ bhayam",
    "GE09ram_02_u:032.017c": "tāś cāpi rājñā saṃpṛṣṭā vākyaṃ prakṛtayo 'bruvan",
    "GE09ram_02_u:032.018a": "krīḍitas tv eṣa naḥ putrān bālān udbhrāntacetanaḥ",
    "GE09ram_02_u:032.018c": "sarayvāṃ prakṣipan maurkhyād atulāṃ prītim aśnute",
    "GE09ram_02_u:032.019a": "sa tāsāṃ vacanaṃ śrutvā prakṛtīnāṃ narādhipa",
    "GE09ram_02_u:032.019c": "taṃ tatyājāhitaṃ putraṃ tāsāṃ priyacikīrṣayā",
    "GE09ram_02_u:032.020a": "ity evam atyajad rājā sagaro vai sudhārmikaḥ",
    "GE09ram_02_u:032.020c": "rāmaḥ kim akarot pāpaṃ yenaivam uparudhyate",
    "GE09ram_02_u:032.021a": "śrutvā tu siddhārthavaco rājā śrāntatarasvanaḥ",
    "GE09ram_02_u:032.021c": "śokopahatayā vācā kaikeyīm idam abravīt",
    "GE09ram_02_u:032.022a": "anuvrajiṣyāmy aham adya rāmaṃ; rājyaṃ parityajya sukhaṃ dhanaṃ ca",
    "GE09ram_02_u:032.022c": "sahaiva rājñā bharatena ca tvaṃ; yathā sukhaṃ bhuṅkṣva cirāya rājyam",
    "GE09ram_02_u:033.001a": "mahāmātravacaḥ śrutvā rāmo daśarathaṃ tadā",
    "GE09ram_02_u:033.001c": "anvabhāṣata vākyaṃ tu vinayajño vinītavat",
    "GE09ram_02_u:033.002a": "tyaktabhogasya me rājan vane vanyena jīvataḥ",
    "GE09ram_02_u:033.002c": "kiṃ kāryam anuyātreṇa tyaktasaṅgasya sarvataḥ",
    "GE09ram_02_u:033.003a": "yo hi dattvā dvipaśreṣṭhaṃ kakṣyāyāṃ kurute manaḥ",
    "GE09ram_02_u:033.003c": "rajjusnehena kiṃ tasya tyajataḥ kuñjarottamam",
    "GE09ram_02_u:033.004a": "tathā mama satāṃ śreṣṭha kiṃ dhvajinyā jagatpate",
    "GE09ram_02_u:033.004c": "sarvāṇy evānujānāmi cīrāṇy evānayantu me",
    "GE09ram_02_u:033.005a": "khanitrapiṭake cobhe mamānayata",
    "GE09ram_02_u:033.005c": "caturdaśa vane vāsaṃ varṣāṇi vasato mama",
    "GE09ram_02_u:033.006a": "atha cīrāṇi kaikeyī svayam āhṛtya rāghavam",
    "GE09ram_02_u:033.006c": "uvāca paridhatsveti janaughe nirapatrapā",
    "GE09ram_02_u:033.007a": "sa cīre puruṣavyāghraḥ kaikeyyāḥ pratigṛhya te",
    "GE09ram_02_u:033.007c": "sūkṣmavastram avakṣipya munivastrāṇy avasta ha",
    "GE09ram_02_u:033.008a": "lakṣmaṇaś cāpi tatraiva vihāya vasane śubhe",
    "GE09ram_02_u:033.008c": "tāpasāc chādane caiva jagrāha pitur agrataḥ",
    "GE09ram_02_u:033.009a": "athātmaparidhānārthaṃ sītā kauśeyavāsinī",
    "GE09ram_02_u:033.009c": "samīkṣya cīraṃ saṃtrastā pṛṣatī vāgurām iva",
    "GE09ram_02_u:033.010a": "sā vyapatrapamāṇeva pratigṛhya ca durmanāḥ",
    "GE09ram_02_u:033.010c": "gandharvarājapratimaṃ bhartāram idam abravīt",
    "GE09ram_02_u:033.010e": "kathaṃ nu cīraṃ badhnanti munayo vanavāsinaḥ",
    "GE09ram_02_u:033.011a": "kṛtvā kaṇṭhe ca sā cīram ekam ādāya pāṇinā",
    "GE09ram_02_u:033.011c": "tasthau hy akuṣalā tatra vrīḍitā janakātmaja",
    "GE09ram_02_u:033.012a": "tasyās tat kṣipram āgamya rāmo dharmabhṛtāṃ varaḥ",
    "GE09ram_02_u:033.012c": "cīraṃ babandha sītāyāḥ kauśeyasyopari svayam",
    "GE09ram_02_u:033.013a": "tasyāṃ cīraṃ vasānāyāṃ nāthavatyām anāthavat",
    "GE09ram_02_u:033.013c": "pracukrośa janaḥ sarvo dhik tvāṃ daśarathaṃ tv iti",
    "GE09ram_02_u:033.014a": "sa niḥśvasyoṣṇam aikṣvākas tāṃ bhāryām idam abravīt",
    "GE09ram_02_u:033.014c": "kaikeyi kuśacīreṇa na sītā gantum arhati",
    "GE09ram_02_u:033.015a": "nanu paryāptam etat te pāpe rāmavivāsanam",
    "GE09ram_02_u:033.015c": "kim ebhiḥ kṛpaṇair bhūyaḥ pātakair api te kṛtaiḥ",
    "GE09ram_02_u:033.016a": "evaṃ bruvantaṃ pitaraṃ rāmaḥ saṃprasthito vanam",
    "GE09ram_02_u:033.016c": "avākśirasam āsīnam idaṃ vacanam abravīt",
    "GE09ram_02_u:033.017a": "iyaṃ dhārmika kausalyā mama mātā yaśasvinī",
    "GE09ram_02_u:033.017c": "vṛddhā cākṣudraśīlā ca na ca tvāṃ devagarhite",
    "GE09ram_02_u:033.018a": "mayā vihīnāṃ varada prapannāṃ śokasāgaram",
    "GE09ram_02_u:033.018c": "adṛṣṭapūrvavyasanāṃ bhūyaḥ saṃmantum arhasi",
    "GE09ram_02_u:033.019a": "imāṃ mahendropamajātagarbhiṇīṃ; tathā vidhātuṃ janamīṃ mamārhasi",
    "GE09ram_02_u:033.019c": "yathā vanasthe mayi śokakarśitā; na jīvitaṃ nyasya yamakṣayaṃ vrajet",
    "GE09ram_02_u:034.001a": "rāmasya tu vacaḥ śrutvā muniveṣadharaṃ ca tam",
    "GE09ram_02_u:034.001c": "samīkṣya saha bhāryābhī rājā vigatacetanaḥ",
    "GE09ram_02_u:034.002a": "nainaṃ duḥkhena saṃtaptaḥ pratyavaikṣata rāghavam",
    "GE09ram_02_u:034.002c": "na cainam abhisaṃprekṣya pratyabhāṣata durmanāḥ",
    "GE09ram_02_u:034.003a": "sa muhūrtam ivāsaṃjño duḥkhitaś ca mahīpatiḥ",
    "GE09ram_02_u:034.003c": "vilalāpa mahābāhū rāmam evānucintayan",
    "GE09ram_02_u:034.004a": "manye khalu mayā pūrvaṃ vivatsā bahavaḥ kṛtāḥ",
    "GE09ram_02_u:034.004c": "prāṇino hiṃsitā vāpi tasmād idam upasthitam",
    "GE09ram_02_u:034.005a": "na tv evānāgate kāle dehāc cyavati jīvitam",
    "GE09ram_02_u:034.005c": "kaikeyyā kliśyamānasya mṛtyur mama na vidyate",
    "GE09ram_02_u:034.006a": "yo 'haṃ pāvakasaṃkāśaṃ paśyāmi purataḥ sthitam",
    "GE09ram_02_u:034.006c": "vihāya vasane sūkṣme tāpasācchādam ātmajam",
    "GE09ram_02_u:034.007a": "ekasyāḥ khalu kaikeyyāḥ kṛte 'yaṃ kliśyate janaḥ",
    "GE09ram_02_u:034.007c": "svārthe prayatamānāyāḥ saṃśritya nikṛtiṃ tv imām",
    "GE09ram_02_u:034.008a": "evam uktvā tu vacanaṃ bāṣpeṇa pihitekṣṇaha",
    "GE09ram_02_u:034.008c": "rāmeti sakṛd evoktvā vyāhartuṃ na śaśāka ha",
    "GE09ram_02_u:034.009a": "saṃjñāṃ tu pratilabhyaiva muhūrtāt sa mahīpatiḥ",
    "GE09ram_02_u:034.009c": "netrābhyām aśrupūrṇābhyāṃ sumantram idam abravīt",
    "GE09ram_02_u:034.010a": "aupavāhyaṃ rathaṃ yuktvā tvam āyāhi hayottamaiḥ",
    "GE09ram_02_u:034.010c": "prāpayainaṃ mahābhāgam ito janapadāt param",
    "GE09ram_02_u:034.011a": "evaṃ manye guṇavatāṃ guṇānāṃ phalam ucyate",
    "GE09ram_02_u:034.011c": "pitrā mātrā ca yat sādhur vīro nirvāsyate vanam",
    "GE09ram_02_u:034.012a": "rājño vacanam ājñāya sumantraḥ śīghravikramaḥ",
    "GE09ram_02_u:034.012c": "yojayitvāyayau tatra ratham aśvair alaṃkṛtam",
    "GE09ram_02_u:034.013a": "taṃ rathaṃ rājaputrāya sūtaḥ kanakabhūṣitam",
    "GE09ram_02_u:034.013c": "ācacakṣe 'ñjaliṃ kṛtvā yuktaṃ paramavājibhiḥ",
    "GE09ram_02_u:034.014a": "rājā satvaram āhūya vyāpṛtaṃ vittasaṃcaye",
    "GE09ram_02_u:034.014c": "uvāca deśakālajño niścitaṃ sarvataḥ śuci",
    "GE09ram_02_u:034.015a": "vāsāṃsi ca mahārhāṇi bhūṣaṇāni varāṇi ca",
    "GE09ram_02_u:034.015c": "varṣāṇy etāni saṃkhyāya vaidehyāḥ kṣipram ānaya",
    "GE09ram_02_u:034.016a": "narendreṇaivam uktas tu gatvā kośagṛhaṃ tataḥ",
    "GE09ram_02_u:034.016c": "prāyacchat sarvam āhṛtya sītāyai kṣipram eva tat",
    "GE09ram_02_u:034.017a": "sā sujātā sujātāni vaidehī prasthitā vanam",
    "GE09ram_02_u:034.017c": "bhūṣayām āsa gātrāṇi tair vicitrair vibhūṣaṇaiḥ",
    "GE09ram_02_u:034.018a": "vyarājayata vaidehī veśma tat suvibhūṣitā",
    "GE09ram_02_u:034.018c": "udyato 'ṃśumataḥ kāle khaṃ prabheva vivasvataḥ",
    "GE09ram_02_u:034.019a": "tāṃ bhujābhyāṃ pariṣvajya śvaśrūr vacanam abravīt",
    "GE09ram_02_u:034.019c": "anācarantīṃ kṛpaṇaṃ mūdhny upāghrāya maithilīm",
    "GE09ram_02_u:034.020a": "asatyaḥ sarvaloke 'smin satataṃ satkṛtāḥ priyaiḥ",
    "GE09ram_02_u:034.020c": "bhartāraṃ nānumanyante vinipātagataṃ striyaḥ",
    "GE09ram_02_u:034.021a": "sa tvayā nāvamantavyaḥ putraḥ pravrājito mama",
    "GE09ram_02_u:034.021c": "tava daivatam astv eṣa nirdhanaḥ sadhano 'pi vā",
    "GE09ram_02_u:034.022a": "vijñāya vacanaṃ sītā tasyā dharmārthasaṃhitam",
    "GE09ram_02_u:034.022c": "kṛtāñjalir uvācedaṃ śvaśrūm abhimukhe sthitā",
    "GE09ram_02_u:034.023a": "kariṣye sarvam evāham āryā yad anuśāsti mām",
    "GE09ram_02_u:034.023c": "abhijñāsmi yathā bhartur vartitavyaṃ śrutaṃ ca me",
    "GE09ram_02_u:034.024a": "na mām asajjanenāryā samānayitum arhati",
    "GE09ram_02_u:034.024c": "dharmād vicalituṃ nāham alaṃ candrād iva prabhā",
    "GE09ram_02_u:034.025a": "nātantrī vādyate vīṇā nācakro vartate rathaḥ",
    "GE09ram_02_u:034.025c": "nāpatiḥ sukham edhate yā syād api śatātmajā",
    "GE09ram_02_u:034.026a": "mitaṃ dadāti hi pitā mitaṃ mātā mitaṃ sutaḥ",
    "GE09ram_02_u:034.026c": "amitasya hi dātāraṃ bhartāraṃ kā na pūjayet",
    "GE09ram_02_u:034.027a": "sāham evaṃgatā śreṣṭhā śrutadharmaparāvarā",
    "GE09ram_02_u:034.027c": "ārye kim avamanyeyaṃ strīṇāṃ bhartā hi daivatam",
    "GE09ram_02_u:034.028a": "sītāyā vacanaṃ śrutvā kausalyā hṛdayaṃgamam",
    "GE09ram_02_u:034.028c": "śuddhasattvā mumocāśru sahasā duḥkhaharṣajam",
    "GE09ram_02_u:034.029a": "tāṃ prāñjalir abhikramya mātṛmadhye 'tisatkṛtām",
    "GE09ram_02_u:034.029c": "rāmaḥ paramadharmajño mātaraṃ vākyam abravīt",
    "GE09ram_02_u:034.030a": "amba mā duḥkhitā bhūs tvaṃ paśya tvaṃ pitaraṃ mama",
    "GE09ram_02_u:034.030c": "kṣayo hi vanavāsasya kṣipram eva bhaviṣyati",
    "GE09ram_02_u:034.031a": "suptāyās te gamiṣyanti navavarṣāṇi pañca ca",
    "GE09ram_02_u:034.031c": "sā samagram iha prāptaṃ māṃ drakṣyasi suhṛdvṛtam",
    "GE09ram_02_u:034.032a": "etāvad abhinītārtham uktvā sa jananīṃ vacaḥ",
    "GE09ram_02_u:034.032c": "trayaḥ śataśatārdhā hi dadarśāvekṣya mātaraḥ",
    "GE09ram_02_u:034.033a": "tāś cāpi sa tathaivārtā mātṝr daśarathātmajaḥ",
    "GE09ram_02_u:034.033c": "dharmayuktam idaṃ vākyaṃ nijagāda kṛtāñjaliḥ",
    "GE09ram_02_u:034.034a": "saṃvāsāt paruṣaṃ kiṃ cid ajñānād vāpi yat kṛtam",
    "GE09ram_02_u:034.034c": "tan me samanujānīta sarvāś cāmantrayāmi vaḥ",
    "GE09ram_02_u:034.035a": "jajñe 'tha tāsāṃ saṃnādaḥ krauñcīnām iva niḥsvanaḥ",
    "GE09ram_02_u:034.035c": "mānavendrasya bhāryāṇām evaṃ vadati rāghave",
    "GE09ram_02_u:034.036a": "murajapaṇavameghaghoṣavad; daśarathaveśma babhūva yat purā",
    "GE09ram_02_u:034.036c": "vilapita paridevanākulaṃ; vyasanagataṃ tad abhūt suduḥkhitam",
    "GE09ram_02_u:035.001a": "atha rāmaś ca sītā ca lakṣmaṇaś ca kṛtāñjaliḥ",
    "GE09ram_02_u:035.001c": "upasaṃgṛhya rājānaṃ cakrur dīnāḥ pradakṣiṇam",
    "GE09ram_02_u:035.002a": "taṃ cāpi samanujñāpya dharmajñaḥ sītayā saha",
    "GE09ram_02_u:035.002c": "rāghavaḥ śokasaṃmūḍho jananīm abhyavādayat",
    "GE09ram_02_u:035.003a": "anvakṣaṃ lakṣmaṇo bhrātuḥ kausalyām abhyavādayat",
    "GE09ram_02_u:035.003c": "atha mātuḥ sumitrāyā jagrāha caraṇau punaḥ",
    "GE09ram_02_u:035.004a": "taṃ vandamānaṃ rudatī mātā saumitrim abravīt",
    "GE09ram_02_u:035.004c": "hitakāmā mahābāhuṃ mūrdhny upāghrāya lakṣmaṇam",
    "GE09ram_02_u:035.005a": "sṛṣṭas tvaṃ vanavāsāya svanuraktaḥ suhṛjjane",
    "GE09ram_02_u:035.005c": "rāme pramādaṃ mā kārṣīḥ putra bhrātari gacchati",
    "GE09ram_02_u:035.006a": "vyasanī vā samṛddho vā gatir eṣa tavānagha",
    "GE09ram_02_u:035.006c": "eṣa loke satāṃ dharmo yaj jyeṣṭhavaśago bhavet",
    "GE09ram_02_u:035.007a": "idaṃ hi vṛttam ucitaṃ kulasyāsya sanātanam",
    "GE09ram_02_u:035.007c": "dānaṃ dīkṣā ca yajñeṣu tanutyāgo mṛdheṣu ca",
    "GE09ram_02_u:035.008a": "rāmaṃ daśarathaṃ viddhi māṃ viddhi janakātmajām",
    "GE09ram_02_u:035.008c": "ayodhyām aṭavīṃ viddhi gaccha tāta yathāsukham",
    "GE09ram_02_u:035.009a": "tataḥ sumantraḥ kākutsthaṃ prāñjalir vākyam abravīt",
    "GE09ram_02_u:035.009c": "vinīto vinayajñaś ca mātalir vāsavaṃ yathā",
    "GE09ram_02_u:035.010a": "ratham āroha bhadraṃ te rājaputra mahāyaśaḥ",
    "GE09ram_02_u:035.010c": "kṣipraṃ tvāṃ prāpayiṣyāmi yatra māṃ rāma vakṣyasi",
    "GE09ram_02_u:035.011a": "caturdaśa hi varṣāṇi vastavyāni vane tvayā",
    "GE09ram_02_u:035.011c": "tāny upakramitavyāni yāni devyāsi coditaḥ",
    "GE09ram_02_u:035.012a": "taṃ rathaṃ sūryasaṃkāśaṃ sītā hṛṣṭena cetasā",
    "GE09ram_02_u:035.012c": "āruroha varārohā kṛtvālaṃkāram ātmanaḥ",
    "GE09ram_02_u:035.013a": "tathaivāyudhajātāni bhrātṛbhyāṃ kavacāni ca",
    "GE09ram_02_u:035.013c": "rathopasthe pratinyasya sacarmakaṭhinaṃ ca tat",
    "GE09ram_02_u:035.014a": "sītātṛtīyān ārūḍhān dṛṣṭvā dhṛṣṭam acodayat",
    "GE09ram_02_u:035.014c": "sumantraḥ saṃmatān aśvān vāyuvegasamāñ jave",
    "GE09ram_02_u:035.015a": "prayāte tu mahāraṇyaṃ cirarātrāya rāghave",
    "GE09ram_02_u:035.015c": "babhūva nagare mūrcchā balamūrcchā janasya ca",
    "GE09ram_02_u:035.016a": "tat samākulasaṃbhrāntaṃ mattasaṃkupita dvipam",
    "GE09ram_02_u:035.016c": "hayaśiñjitanirghoṣaṃ puram āsīn mahāsvanam",
    "GE09ram_02_u:035.017a": "tataḥ sabālavṛddhā sā purī paramapīḍitā",
    "GE09ram_02_u:035.017c": "rāmam evābhidudrāva gharmārtaḥ salilaṃ yathā",
    "GE09ram_02_u:035.018a": "pārśvataḥ pṛṣṭhataś cāpi lambamānās tadunmukhāḥ",
    "GE09ram_02_u:035.018c": "bāṣpapūrṇamukhāḥ sarve tam ūcur bhṛśaduḥkhitāḥ",
    "GE09ram_02_u:035.019a": "saṃyaccha vājināṃ raśmīn sūta yāhi śanaiḥ śanaiḥ",
    "GE09ram_02_u:035.019c": "mukhaṃ drakṣyāmi rāmasya durdarśaṃ no bhaviṣyati",
    "GE09ram_02_u:035.020a": "āyasaṃ hṛdayaṃ nūnaṃ rāmamātur asaṃśayam",
    "GE09ram_02_u:035.020c": "yad devagarbhapratime vanaṃ yāti na bhidyate",
    "GE09ram_02_u:035.021a": "kṛtakṛtyā hi vaidehī chāyevānugatā patim",
    "GE09ram_02_u:035.021c": "na jahāti ratā dharme merum arkaprabhā yathā",
    "GE09ram_02_u:035.022a": "aho lakṣmaṇa siddhārthaḥ satatāṃ priyavādinam",
    "GE09ram_02_u:035.022c": "bhrātaraṃ devasaṃkāśaṃ yas tvaṃ paricariṣyasi",
    "GE09ram_02_u:035.023a": "mahaty eṣā hi te siddhir eṣa cābhyudayo mahān",
    "GE09ram_02_u:035.023c": "eṣa svargasya mārgaś ca yad enam anugacchasi",
    "GE09ram_02_u:035.023e": "evaṃ vadantas te soḍhuṃ na śekur bāṣpam āgatam",
    "GE09ram_02_u:035.024a": "atha rājā vṛtaḥ strībhir dīnābhir dīnacetanaḥ",
    "GE09ram_02_u:035.024c": "nirjagāma priyaṃ putraṃ drakṣyāmīti bruvan gṛhāt",
    "GE09ram_02_u:035.025a": "śuśruve cāgrataḥ strīṇāṃ rudantīnāṃ mahāsvanaḥ",
    "GE09ram_02_u:035.025c": "yathā nādaḥ kareṇūnāṃ baddhe mahati kuñjare",
    "GE09ram_02_u:035.026a": "pitā ca rājā kākutsthaḥ śrīmān sannas tadā babhau",
    "GE09ram_02_u:035.026c": "paripūrṇaḥ śaśī kāle graheṇopapluto yathā",
    "GE09ram_02_u:035.027a": "tato halahalāśabdo jajñe rāmasya pṛṣṭhataḥ",
    "GE09ram_02_u:035.027c": "narāṇāṃ prekṣya rājānaṃ sīdantaṃ bhṛśaduḥkhitam",
    "GE09ram_02_u:035.028a": "hā rāmeti janāḥ ke cid rāmamāteti cāpare",
    "GE09ram_02_u:035.028c": "antaḥpuraṃ samṛddhaṃ ca krośantaṃ paryadevayan",
    "GE09ram_02_u:035.029a": "anvīkṣamāṇo rāmas tu viṣaṇṇaṃ bhrāntacetasaṃ",
    "GE09ram_02_u:035.029c": "rājānaṃ mātaraṃ caiva dadarśānugatau pathi",
    "GE09ram_02_u:035.029e": "dharmapāśena saṃkṣiptaḥ prakāśaṃ nābhyudaikṣata",
    "GE09ram_02_u:035.030a": "padātinau ca yānārhāv aduḥkhārhau sukhocitau",
    "GE09ram_02_u:035.030c": "dṛṣṭvā saṃcodayām āsa śīghraṃ yāhīti sārathim",
    "GE09ram_02_u:035.031a": "na hi tat puruṣavyāghro duḥkhadaṃ darśanaṃ pituḥ",
    "GE09ram_02_u:035.031c": "mātuś ca sahituṃ śaktas totrārdita iva dvipaḥ",
    "GE09ram_02_u:035.032a": "tathā rudantīṃ kausalyāṃ rathaṃ tam anudhāvatīm",
    "GE09ram_02_u:035.032c": "krośantīṃ rāma rāmeti hā sīte lakṣmaṇeti ca",
    "GE09ram_02_u:035.032e": "asakṛt praikṣata tadā nṛtyantīm iva mātaram",
    "GE09ram_02_u:035.033a": "tiṣṭheti rājā cukroṣa yāhi yāhīti rāghavaḥ",
    "GE09ram_02_u:035.033c": "sumantrasya babhūvātmā cakrayor iva cāntarā",
    "GE09ram_02_u:035.034a": "nāśrauṣam iti rājānam upālabdho 'pi vakṣyasi",
    "GE09ram_02_u:035.034c": "ciraṃ duḥkhasya pāpiṣṭham iti rāmas tam abravīt",
    "GE09ram_02_u:035.035a": "rāmasya sa vacaḥ kurvann anujñāpya ca taṃ janam",
    "GE09ram_02_u:035.035c": "vrajato 'pi hayāñ śīghraṃ codayām āsa sārathiḥ",
    "GE09ram_02_u:035.036a": "nyavartata jano rājño rāmaṃ kṛtvā pradakṣiṇam",
    "GE09ram_02_u:035.036c": "manasāpy aśruvegaiś ca na nyavartata mānuṣam",
    "GE09ram_02_u:035.037a": "yam icchet punar āyāntaṃ nainaṃ dūram anuvrajet",
    "GE09ram_02_u:035.037c": "ity amātyā mahārājam ūcur daśarathaṃ vacaḥ",
    "GE09ram_02_u:035.038a": "teṣāṃ vacaḥ sarvaguṇopapannaṃ; prasvinnagātraḥ praviṣaṇṇarūpaḥ",
    "GE09ram_02_u:035.038c": "niśamya rājā kṛpaṇaḥ sabhāryo; vyavasthitas taṃ sutam īkṣamāṇaḥ",
    "GE09ram_02_u:036.001a": "tasmiṃs tu puruṣavyāghre niṣkrāmati kṛtāñjalau",
    "GE09ram_02_u:036.001c": "ārtaśabdo hi saṃjajñe strīṇām antaḥpure mahān",
    "GE09ram_02_u:036.002a": "anāthasya janasyāsya durbalasya tapasvinaḥ",
    "GE09ram_02_u:036.002c": "yo gatiṃ śaraṇaṃ cāsīt sa nāthaḥ kva nu gacchati",
    "GE09ram_02_u:036.003a": "na krudhyaty abhiśasto 'pi krodhanīyāni varjayan",
    "GE09ram_02_u:036.003c": "kruddhān prasādayan sarvān samaduḥkhaḥ kva gacchati",
    "GE09ram_02_u:036.004a": "kausalyāyāṃ mahātejā yathā mātari vartate",
    "GE09ram_02_u:036.004c": "tathā yo vartate 'smāsu mahātmā kva nu gacchati",
    "GE09ram_02_u:036.005a": "kaikeyyā kliśyamānena rājñā saṃcodito vanam",
    "GE09ram_02_u:036.005c": "paritrātā janasyāsya jagataḥ kva nu gacchati",
    "GE09ram_02_u:036.006a": "aho niścetano rājā jīvalokasya saṃpriyam",
    "GE09ram_02_u:036.006c": "dharmyaṃ satyavrataṃ rāmaṃ vanavāso pravatsyati",
    "GE09ram_02_u:036.007a": "iti sarvā mahiṣyas tā vivatsā iva dhenavaḥ",
    "GE09ram_02_u:036.007c": "ruruduś caiva duḥkhārtāḥ sasvaraṃ ca vicukruśuḥ",
    "GE09ram_02_u:036.008a": "sa tam antaḥpure ghoram ārtaśabdaṃ mahīpatiḥ",
    "GE09ram_02_u:036.008c": "putraśokābhisaṃtaptaḥ śrutvā cāsīt suduḥkhitaḥ",
    "GE09ram_02_u:036.009a": "nāgnihotrāṇy ahūyanta sūryaś cāntaradhīyata",
    "GE09ram_02_u:036.009c": "vyasṛjan kavalān nāgā gāvo vatsān na pāyayan",
    "GE09ram_02_u:036.010a": "triśaṅkur lohitāṅgaś ca bṛhaspatibudhāv api",
    "GE09ram_02_u:036.010c": "dāruṇāḥ somam abhyetya grahāḥ sarve vyavasthitāḥ",
    "GE09ram_02_u:036.011a": "nakṣatrāṇi gatārcīṃṣi grahāś ca gatatejasaḥ",
    "GE09ram_02_u:036.011c": "viśākhāś ca sadhūmāś ca nabhasi pracakāśire",
    "GE09ram_02_u:036.012a": "akasmān nāgaraḥ sarvo jano dainyam upāgamat",
    "GE09ram_02_u:036.012c": "āhāre vā vihāre vā na kaś cid akaron manaḥ",
    "GE09ram_02_u:036.013a": "bāṣpaparyākulamukho rājamārgagato janaḥ",
    "GE09ram_02_u:036.013c": "na hṛṣṭo lakṣyate kaś cit sarvaḥ śokaparāyaṇaḥ",
    "GE09ram_02_u:036.014a": "na vāti pavanaḥ śīto na śaśī saumyadarśanaḥ",
    "GE09ram_02_u:036.014c": "na sūryas tapate lokaṃ sarvaṃ paryākulaṃ jagat",
    "GE09ram_02_u:036.015a": "anarthinaḥ sutāḥ strīṇāṃ bhartāro bhrātaras tathā",
    "GE09ram_02_u:036.015c": "sarve sarvaṃ parityajya rāmam evānvacintayan",
    "GE09ram_02_u:036.016a": "ye tu rāmasya suhṛdaḥ sarve te mūḍhacetasaḥ",
    "GE09ram_02_u:036.016c": "śokabhāreṇa cākrāntāḥ śayanaṃ na juhus tadā",
    "GE09ram_02_u:036.017a": "tatas tv ayodhyā rahitā mahātmanā; puraṃdareṇeva mahī saparvatā",
    "GE09ram_02_u:036.017c": "cacāla ghoraṃ bhayabhārapīḍitā; sanāgayodhāśvagaṇā nanāda ca",
    "GE09ram_02_u:037.001a": "yāvat tu niryatas tasya rajorūpam adṛśyata",
    "GE09ram_02_u:037.001c": "naivekṣvākuvaras tāvat saṃjahārātmacakṣuṣī",
    "GE09ram_02_u:037.002a": "yāvad rājā priyaṃ putraṃ paśyaty atyantadhārmikam",
    "GE09ram_02_u:037.002c": "tāvad vyavardhatevāsya dharaṇyāṃ putradarśane",
    "GE09ram_02_u:037.003a": "na paśyati rajo 'py asya yadā rāmasya bhūmipaḥ",
    "GE09ram_02_u:037.003c": "tadārtaś ca viṣaṇṇaś ca papāta dharaṇītale",
    "GE09ram_02_u:037.004a": "tasya dakṣiṇam anvagāt kausalyā bāhum aṅganā",
    "GE09ram_02_u:037.004c": "vāmaṃ cāsyānvagāt pārśvaṃ kaikeyī bharatapriyā",
    "GE09ram_02_u:037.005a": "tāṃ nayena ca saṃpanno dharmeṇa nivayena ca",
    "GE09ram_02_u:037.005c": "uvāca rājā kaikeyīṃ samīkṣya vyathitendriyaḥ",
    "GE09ram_02_u:037.006a": "kaikeyi mā mamāṅgāni sprākṣīs tvaṃ duṣṭacāriṇī",
    "GE09ram_02_u:037.006c": "na hi tvāṃ draṣṭum icchāmi na bhāryā na ca bāndhavī",
    "GE09ram_02_u:037.007a": "ye ca tvām upajīvanti nāhaṃ teṣāṃ na te mama",
    "GE09ram_02_u:037.007c": "kevalārthaparāṃ hi tvāṃ tyaktadharmāṃ tyajāmy aham",
    "GE09ram_02_u:037.008a": "agṛhṇāṃ yac ca te pāṇim agniṃ paryaṇayaṃ ca yat",
    "GE09ram_02_u:037.008c": "anujānāmi tat sarvam asmiṃl loke paratra ca",
    "GE09ram_02_u:037.009a": "bharataś cet pratītaḥ syād rājyaṃ prāpyedam avyayam",
    "GE09ram_02_u:037.009c": "yan me sa dadyāt pitrarthaṃ mā mā tad dattam āgamat",
    "GE09ram_02_u:037.010a": "atha reṇusamudhvastaṃ tam utthāpya narādhipam",
    "GE09ram_02_u:037.010c": "nyavartata tadā devī kausalyā śokakarśitā",
    "GE09ram_02_u:037.011a": "hatveva brāhmaṇaṃ kāmāt spṛṣṭvāgnim iva pāṇinā",
    "GE09ram_02_u:037.011c": "anvatapyata dharmātmā putraṃ saṃcintya tāpasaṃ",
    "GE09ram_02_u:037.012a": "nivṛtyaiva nivṛtyaiva sīdato rathavartmasu",
    "GE09ram_02_u:037.012c": "rājño nātibabhau rūpaṃ grastasyāṃśumato yathā",
    "GE09ram_02_u:037.013a": "vilalāpa ca duḥkhārtaḥ priyaṃ putram anusmaran",
    "GE09ram_02_u:037.013c": "nagarāntam anuprāptaṃ buddhvā putram athābravīt",
    "GE09ram_02_u:037.014a": "vāhanānāṃ ca mukhyānāṃ vahatāṃ taṃ mamātmajam",
    "GE09ram_02_u:037.014c": "padāni pathi dṛśyante sa mahātmā na dṛśyate",
    "GE09ram_02_u:037.015a": "sa nūnaṃ kva cid evādya vṛkṣamūlam upāśritaḥ",
    "GE09ram_02_u:037.015c": "kāṣṭhaṃ vā yadi vāśmānam upadhāya śayiṣyate",
    "GE09ram_02_u:037.016a": "utthāsyati ca medinyāḥ kṛpaṇaḥ pāṃśuguṇṭhitaḥ",
    "GE09ram_02_u:037.016c": "viniḥśvasan prasravaṇāt kareṇūnām ivarṣabhaḥ",
    "GE09ram_02_u:037.017a": "drakṣyanti nūnaṃ puruṣā dīrghabāhuṃ vanecarāḥ",
    "GE09ram_02_u:037.017c": "rāmam utthāya gacchantaṃ lokanātham anāthavat",
    "GE09ram_02_u:037.018a": "sakāmā bhava kaikeyi vidhavā rājyam āvasa",
    "GE09ram_02_u:037.018c": "na hi taṃ puruṣavyāghraṃ vinā jīvitum utsahe",
    "GE09ram_02_u:037.019a": "ity evaṃ vilapan rājā janaughenābhisaṃvṛtaḥ",
    "GE09ram_02_u:037.019c": "apasnāta ivāriṣṭaṃ praviveśa",
    "GE09ram_02_u:037.020a": "śūnyacatvaraveśmāntāṃ saṃvṛtāpaṇadevatām",
    "GE09ram_02_u:037.020c": "klāntadurbaladuḥkhārtāṃ nātyākīrṇamahāpathām",
    "GE09ram_02_u:037.021a": "tām avekṣya purīṃ sarvāṃ rāmam evānucintayan",
    "GE09ram_02_u:037.021c": "vilapan prāviśad rājā gṛhaṃ sūrya ivāmbudam",
    "GE09ram_02_u:037.022a": "mahāhradam ivākṣobhyaṃ suparṇena hṛtoragam",
    "GE09ram_02_u:037.022c": "rāmeṇa rahitaṃ veśma vaidehyā lakṣmaṇena ca",
    "GE09ram_02_u:037.023a": "kausalyāyā gṛhaṃ śīghraṃ rāma mātur nayantu mām",
    "GE09ram_02_u:037.023c": "iti bruvantaṃ rājānam anayan dvāradarśitaḥ",
    "GE09ram_02_u:037.024a": "tatas tatra praviṣṭasya kausalyāyā niveśanam",
    "GE09ram_02_u:037.024c": "adhiruhyāpi śayanaṃ babhūva lulitaṃ manaḥ",
    "GE09ram_02_u:037.025a": "tac ca dṛṣṭvā mahārājo bhujam udyamya vīryavān",
    "GE09ram_02_u:037.025c": "uccaiḥ svareṇa cukrośa hā rāghava jahāsi mām",
    "GE09ram_02_u:037.026a": "sukhitā bata taṃ kālaṃ jīviṣyanti narottamāḥ",
    "GE09ram_02_u:037.026c": "pariṣvajanto ye rāmaṃ drakṣyanti punar āgatam",
    "GE09ram_02_u:037.027a": "na tvāṃ paśyāmi kausalye sādhu māṃ pāṇinā spṛśa",
    "GE09ram_02_u:037.027c": "rāmaṃ me 'nugatā dṛṣṭir adyāpi na nivartate",
    "GE09ram_02_u:037.028a": "taṃ rāmam evānuvicintayantaṃ; samīkṣya devī śayane narendram",
    "GE09ram_02_u:037.028c": "upopaviśyādhikam ārtarūpā; viniḥśvasantī vilalāpa kṛcchraṃ",
    "GE09ram_02_u:038.001a": "tataḥ samīkṣya śayane sannaṃ śokena pārthivam",
    "GE09ram_02_u:038.001c": "kausalyā putraśokārtā tam uvāca mahīpatim",
    "GE09ram_02_u:038.002a": "rāghavo naraśārdūla viṣam uptvā dvijihvavat",
    "GE09ram_02_u:038.002c": "vicariṣyati kaikeyī nirmukteva hi pannagī",
    "GE09ram_02_u:038.003a": "vivāsya rāmaṃ subhagā labdhakāmā samāhitā",
    "GE09ram_02_u:038.003c": "trāsayiṣyati māṃ bhūyo duṣṭāhir iva veśmani",
    "GE09ram_02_u:038.004a": "atha sma nagare rāmaś caran bhaikṣaṃ gṛhe vaset",
    "GE09ram_02_u:038.004c": "kāmakāro varaṃ dātum api dāsaṃ mamātmajam",
    "GE09ram_02_u:038.005a": "pātayitvā tu kaikeyyā rāmaṃ sthānād yatheṣṭataḥ",
    "GE09ram_02_u:038.005c": "pradiṣṭo rakṣasāṃ bhāgaḥ parvaṇīvāhitāgninā",
    "GE09ram_02_u:038.006a": "gajarājagatir vīro mahābāhur dhanurdharaḥ",
    "GE09ram_02_u:038.006c": "vanam āviśate nūnaṃ sabhāryaḥ sahalakṣmaṇaḥ",
    "GE09ram_02_u:038.007a": "vane tv adṛṣṭaduḥkhānāṃ kaikeyyānumate tvayā",
    "GE09ram_02_u:038.007c": "tyaktānāṃ vanavāsāya kā nv avasthā bhaviṣyati",
    "GE09ram_02_u:038.008a": "te ratnahīnās taruṇāḥ phalakāle vivāsitāḥ",
    "GE09ram_02_u:038.008c": "kathaṃ vatsyanti kṛpaṇāḥ phalamūlaiḥ kṛtāśanāḥ",
    "GE09ram_02_u:038.009a": "apīdānīṃ sa kālaḥ syān mama śokakṣayaḥ śivaḥ",
    "GE09ram_02_u:038.009c": "sabhāryaṃ yat saha bhrātrā paśyeyam iha rāghavam",
    "GE09ram_02_u:038.010a": "śrutvaivopasthitau vīrau kadāyodhyā bhaviṣyati",
    "GE09ram_02_u:038.010c": "yaśasvinī hṛṣṭajanā sūcchritadhvajamālinī",
    "GE09ram_02_u:038.011a": "kadā prekṣya naravyāghrāv araṇyāt punarāgatau",
    "GE09ram_02_u:038.011c": "nandiṣyati purī hṛṣṭā samudra iva parvaṇi",
    "GE09ram_02_u:038.012a": "kadāyodhyāṃ mahābāhuḥ purīṃ vīraḥ pravekṣyati",
    "GE09ram_02_u:038.012c": "puraskṛtya rathe sītāṃ vṛṣabho govadhūm iva",
    "GE09ram_02_u:038.013a": "kadā prāṇisahasrāṇi rājamārge mamātmajau",
    "GE09ram_02_u:038.013c": "lājair avakariṣyanti praviśantāv ariṃdamau",
    "GE09ram_02_u:038.014a": "kadā sumanasaḥ kanyā dvijātīnāṃ phalāni ca",
    "GE09ram_02_u:038.014c": "pradiśantyaḥ purīṃ hṛṣṭāḥ kariṣyanti pradakṣiṇam",
    "GE09ram_02_u:038.015a": "kadā pariṇato buddhyā vayasā cāmaraprabhaḥ",
    "GE09ram_02_u:038.015c": "abhyupaiṣyati dharmajñas trivarṣa iva māṃ lalan",
    "GE09ram_02_u:038.016a": "niḥsaṃśayaṃ mayā manye purā vīra kadaryayā",
    "GE09ram_02_u:038.016c": "pātu kāmeṣu vatseṣu mātṝṇāṃ śātitāḥ stanāḥ",
    "GE09ram_02_u:038.017a": "sāhaṃ gaur iva siṃhena vivatsā vatsalā kṛtā",
    "GE09ram_02_u:038.017c": "kaikeyyā puruṣavyāghra bālavatseva gaur balāt",
    "GE09ram_02_u:038.018a": "na hi tāvad guṇair juṣṭaṃ sarvaśāstraviśāradam",
    "GE09ram_02_u:038.018c": "ekaputrā vinā putram ahaṃ jīvitum utsahe",
    "GE09ram_02_u:038.019a": "na hi me jīvite kiṃ cit sāmartham iha kalpyate",
    "GE09ram_02_u:038.019c": "apaśyantyāḥ priyaṃ putraṃ mahābāhuṃ mahābalam",
    "GE09ram_02_u:038.020a": "ayaṃ hi māṃ dīpayate samutthitas; tanūjaśokaprabhavo hutāśanaḥ",
    "GE09ram_02_u:038.020c": "mahīm imāṃ raśmibhir uttamaprabho; yathā nidāghe bhagavān divākaraḥ",
    "GE09ram_02_u:039.001a": "vilapantīṃ tathā tāṃ tu kausalyāṃ pramadottamām",
    "GE09ram_02_u:039.001c": "idaṃ dharme sthitā dharmyaṃ sumitrā vākyam abravīt",
    "GE09ram_02_u:039.002a": "tavārye sadguṇair yuktaḥ putraḥ sa puruṣottamaḥ",
    "GE09ram_02_u:039.002c": "kiṃ te vilapitenaivaṃ kṛpaṇaṃ ruditena vā",
    "GE09ram_02_u:039.003a": "yas tavārye gataḥ putras tyaktvā rājyaṃ mahābalaḥ",
    "GE09ram_02_u:039.003c": "sādhu kurvan mahātmānaṃ pitaraṃ satyavādinām",
    "GE09ram_02_u:039.004a": "śiṣṭair ācarite samyak śaśvat pretya phalodaye",
    "GE09ram_02_u:039.004c": "rāmo dharme sthitaḥ śreṣṭho na sa śocyaḥ kadā cana",
    "GE09ram_02_u:039.005a": "vartate cottamāṃ vṛttiṃ lakṣmaṇo 'smin sadānaghaḥ",
    "GE09ram_02_u:039.005c": "dayāvān sarvabhūteṣu lābhas tasya mahātmanaḥ",
    "GE09ram_02_u:039.006a": "araṇyavāse yad duḥkhaṃ jānatī vai sukhocitā",
    "GE09ram_02_u:039.006c": "anugacchati vaidehī dharmātmānaṃ tavātmajam",
    "GE09ram_02_u:039.007a": "kīrtibhūtāṃ patākāṃ yo loke bhrāmayati prabhuḥ",
    "GE09ram_02_u:039.007c": "damasatyavrataparaḥ kiṃ na prāptas tavātmajaḥ",
    "GE09ram_02_u:039.008a": "vyaktaṃ rāmasya vijñāya śaucaṃ māhātmyam uttamam",
    "GE09ram_02_u:039.008c": "na gātram aṃśubhiḥ sūryaḥ saṃtāpayitum arhati",
    "GE09ram_02_u:039.009a": "śivaḥ sarveṣu kāleṣu kānanebhyo viniḥsṛtaḥ",
    "GE09ram_02_u:039.009c": "rāghavaṃ yuktaśītoṣṇaḥ seviṣyati sukho 'nilaḥ",
    "GE09ram_02_u:039.010a": "śayānam anaghaṃ rātrau pitevābhipariṣvajan",
    "GE09ram_02_u:039.010c": "raśmibhiḥ saṃspṛśañ śītaiś candramā hlādayiṣyati",
    "GE09ram_02_u:039.011a": "dadau cāstrāṇi divyāni yasmai brahmā mahaujase",
    "GE09ram_02_u:039.011c": "dānavendraṃ hataṃ dṛṣṭvā timidhvajasutaṃ raṇe",
    "GE09ram_02_u:039.012a": "pṛthivyā saha vaidehyā śriyā ca puruṣarṣabhaḥ",
    "GE09ram_02_u:039.012c": "kṣipraṃ tisṛbhir etābhiḥ saha rāmo 'bhiṣekṣyate",
    "GE09ram_02_u:039.013a": "duḥkhajaṃ visṛjanty asraṃ niṣkrāmantam udīkṣya yam",
    "GE09ram_02_u:039.013c": "samutsrakṣyasi netrābhyāṃ kṣipram ānandajaṃ payaḥ",
    "GE09ram_02_u:039.014a": "abhivādayamānaṃ taṃ dṛṣṭvā sasuhṛdaṃ sutam",
    "GE09ram_02_u:039.014c": "mudāśru mokṣyase kṣipraṃ meghalekeva vārṣikī",
    "GE09ram_02_u:039.015a": "putras te varadaḥ kṣipram ayodhyāṃ punar āgataḥ",
    "GE09ram_02_u:039.015c": "karābhyāṃ mṛdupīnābhyāṃ caraṇau pīḍayiṣyati",
    "GE09ram_02_u:039.016a": "niśamya tal lakṣmaṇamātṛvākyaṃ; rāmasya mātur naradevapatnyāḥ",
    "GE09ram_02_u:039.016c": "sadyaḥ śarīre vinanāśa śokaḥ; śaradgato megha ivālpatoyaḥ",
    "GE09ram_02_u:040.001a": "anuraktā mahātmānaṃ rāmaṃ satyaparakramam",
    "GE09ram_02_u:040.001c": "anujagmuḥ prayāntaṃ taṃ vanavāsāya mānavāḥ",
    "GE09ram_02_u:040.002a": "nivartite 'pi ca balāt suhṛdvarge ca rājini",
    "GE09ram_02_u:040.002c": "naiva te saṃnyavartanta rāmasyānugatā ratham",
    "GE09ram_02_u:040.003a": "ayodhyānilayānāṃ hi puruṣāṇāṃ mahāyaśāḥ",
    "GE09ram_02_u:040.003c": "babhūva guṇasaṃpannaḥ pūrṇacandra iva priyaḥ",
    "GE09ram_02_u:040.004a": "sa yācyamānaḥ kākutsthaḥ svābhiḥ prakṛtibhis tadā",
    "GE09ram_02_u:040.004c": "kurvāṇaḥ pitaraṃ satyaṃ vanam evānvapadyata",
    "GE09ram_02_u:040.005a": "avekṣamāṇaḥ sasnehaṃ cakṣuṣā prapibann iva",
    "GE09ram_02_u:040.005c": "uvāca rāmaḥ snehena tāḥ prajāḥ svāḥ prajā iva",
    "GE09ram_02_u:040.006a": "yā prītir bahumānaś ca mayy ayodhyānivāsinām",
    "GE09ram_02_u:040.006c": "matpriyārthaṃ viśeṣeṇa bharate sā niveśyatām",
    "GE09ram_02_u:040.007a": "sa hi kalyāṇa cāritraḥ kaikeyyānandavardhanaḥ",
    "GE09ram_02_u:040.007c": "kariṣyati yathāvad vaḥ priyāṇi ca hitāni ca",
    "GE09ram_02_u:040.008a": "jñānavṛddho vayobālo mṛdur vīryaguṇānvitaḥ",
    "GE09ram_02_u:040.008c": "anurūpaḥ sa vo bhartā bhaviṣyati bhayāpahaḥ",
    "GE09ram_02_u:040.009a": "sa hi rājaguṇair yukto yuvarājaḥ samīkṣitaḥ",
    "GE09ram_02_u:040.009c": "api cāpi mayā śiṣṭaiḥ kāryaṃ vo bhartṛśāsanam",
    "GE09ram_02_u:040.010a": "na ca tapyed yathā cāsau vanavāsaṃ gate mayi",
    "GE09ram_02_u:040.010c": "mahārājas tathā kāryo mama priyacikīrṣayā",
    "GE09ram_02_u:040.011a": "yathā yathā dāśarathir dharmam evāsthito 'bhavat",
    "GE09ram_02_u:040.011c": "tathā tathā prakṛtayo rāmaṃ patim akāmayan",
    "GE09ram_02_u:040.012a": "bāṣpeṇa pihitaṃ dīnaṃ rāmaḥ saumitriṇā saha",
    "GE09ram_02_u:040.012c": "cakarṣeva guṇair baddhvā janaṃ punar ivāsanam",
    "GE09ram_02_u:040.013a": "te dvijās trividhaṃ vṛddhā jñānena vayasaujasā",
    "GE09ram_02_u:040.013c": "vayaḥprakampaśiraso dūrād ūcur idaṃ vacaḥ",
    "GE09ram_02_u:040.014a": "vahanto javanā rāmaṃ bho bho jātyās turaṃgamāḥ",
    "GE09ram_02_u:040.014c": "nivartadhvaṃ na gantavyaṃ hitā bhavata bhartari",
    "GE09ram_02_u:040.014e": "upavāhyas tu vo bhartā nāpavāhyaḥ purād vanam",
    "GE09ram_02_u:040.015a": "evam ārtapralāpāṃs tān vṛddhān pralapato dvijān",
    "GE09ram_02_u:040.015c": "avekṣya sahasā rāmo rathād avatatāra ha",
    "GE09ram_02_u:040.016a": "padbhyām eva jagāmātha sasītaḥ sahalakṣmaṇaḥ",
    "GE09ram_02_u:040.016c": "saṃnikṛṣṭapadanyāso rāmo vanaparāyaṇaḥ",
    "GE09ram_02_u:040.017a": "dvijātīṃs tu padātīṃs tān rāmaś cāritravatsalaḥ",
    "GE09ram_02_u:040.017c": "na śaśāka ghṛṇācakṣuḥ parimoktuṃ rathena saḥ",
    "GE09ram_02_u:040.018a": "gacchantam eva taṃ dṛṣṭvā rāmaṃ saṃbhrāntamānasāḥ",
    "GE09ram_02_u:040.018c": "ūcuḥ paramasaṃtaptā rāmaṃ vākyam idaṃ dvijāḥ",
    "GE09ram_02_u:040.019a": "brāhmaṇyaṃ kṛtsnam etat tvāṃ brahmaṇyam anugacchati",
    "GE09ram_02_u:040.019c": "dvijaskandhādhirūḍhās tvām agnayo 'py anuyānty amī",
    "GE09ram_02_u:040.020a": "vājapeyasamutthāni chatrāṇy etāni paśya naḥ",
    "GE09ram_02_u:040.020c": "pṛṣṭhato 'nuprayātāni haṃsān iva jalātyaye",
    "GE09ram_02_u:040.021a": "anavāptātapatrasya raśmisaṃtāpitasya te",
    "GE09ram_02_u:040.021c": "ebhiś chāyāṃ kariṣyāmaḥ svaiś chatrair vājapeyikaiḥ",
    "GE09ram_02_u:040.022a": "yā hi naḥ satataṃ buddhir vedamantrānusāriṇī",
    "GE09ram_02_u:040.022c": "tvatkṛte sā kṛtā vatsa vanavāsānusāriṇī",
    "GE09ram_02_u:040.023a": "hṛdayeṣv avatiṣṭhante vedā ye naḥ paraṃ dhanam",
    "GE09ram_02_u:040.023c": "vatsyanty api gṛheṣv eva dārāś cāritrarakṣitāḥ",
    "GE09ram_02_u:040.024a": "na punar niścayaḥ kāryas tvadgatau sukṛtā matiḥ",
    "GE09ram_02_u:040.024c": "tvayi dharmavyapekṣe tu kiṃ syād dharmam avekṣitum",
    "GE09ram_02_u:040.025a": "yācito no nivartasva haṃsaśuklaśiroruhaiḥ",
    "GE09ram_02_u:040.025c": "śirobhir nibhṛtācāra mahīpatanapāṃśulaiḥ",
    "GE09ram_02_u:040.026a": "bahūnāṃ vitatā yajñā dvijānāṃ ya ihāgatāḥ",
    "GE09ram_02_u:040.026c": "teṣāṃ samāptir āyattā tava vatsa nivartane",
    "GE09ram_02_u:040.027a": "bhaktimanti hi bhūtāni jaṃgamājaṃgamāni ca",
    "GE09ram_02_u:040.027c": "yācamāneṣu teṣu tvaṃ bhaktiṃ bhakteṣu darśaya",
    "GE09ram_02_u:040.028a": "anugaṃtum aśaktās tvāṃ mūlair uddhṛtavegibhiḥ",
    "GE09ram_02_u:040.028c": "unnatā vāyuvegena vikrośantīva",
    "GE09ram_02_u:040.029a": "niśceṣṭāhārasaṃcārā vṛkṣaikasthānaviṣṭhitāḥ",
    "GE09ram_02_u:040.029c": "pakṣiṇo 'pi prayācante sarvabhūtānukampinam",
    "GE09ram_02_u:040.030a": "evaṃ vikrośatāṃ teṣāṃ dvijātīnāṃ nivartane",
    "GE09ram_02_u:040.030c": "dadṛśe tamasā tatra vārayantīva rāghavam",
    "GE09ram_02_u:041.001a": "tatas tu tamasā tīraṃ ramyam āśritya rāghavaḥ",
    "GE09ram_02_u:041.001c": "sītām udvīkṣya saumitrim idaṃ vacanam abravīt",
    "GE09ram_02_u:041.002a": "iyam adya niśā pūrvā saumitre prasthitā vanam",
    "GE09ram_02_u:041.002c": "vanavāsasya bhadraṃ te sa notkaṇṭhitum arhasi",
    "GE09ram_02_u:041.003a": "paśya śūnyāny araṇyāni rudantīva samantataḥ",
    "GE09ram_02_u:041.003c": "yathānilayam āyadbhir nilīnāni mṛgadvijaiḥ",
    "GE09ram_02_u:041.004a": "adyāyodhyā tu nagarī rājadhānī pitur mama",
    "GE09ram_02_u:041.004c": "sastrīpuṃsā gatān asmāñ śociṣyati na saṃśayaḥ",
    "GE09ram_02_u:041.005a": "bharataḥ khalu dharmātmā pitaraṃ mātaraṃ ca me",
    "GE09ram_02_u:041.005c": "dharmārthakāmasahitair vākyair āśvāsayiṣyati",
    "GE09ram_02_u:041.006a": "bharatasyānṛśaṃsatvaṃ saṃcintyāhaṃ punaḥ punaḥ",
    "GE09ram_02_u:041.006c": "nānuśocāmi pitaraṃ mātaraṃ cāpi lakṣmaṇa",
    "GE09ram_02_u:041.007a": "tvayā kāryaṃ naravyāghra mām anuvrajatā kṛtam",
    "GE09ram_02_u:041.007c": "anveṣṭavyā hi vaidehyā rakṣaṇārthe sahāyatā",
    "GE09ram_02_u:041.008a": "adbhir eva tu saumitre vatsyāmy adya niśām imām",
    "GE09ram_02_u:041.008c": "etad dhi rocate mahyaṃ vanye 'pi vividhe sati",
    "GE09ram_02_u:041.009a": "evam uktvā tu saumitraṃ sumantram api rāghavaḥ",
    "GE09ram_02_u:041.009c": "apramattas tvam aśveṣu bhava saumyety uvāca ha",
    "GE09ram_02_u:041.010a": "so 'śvān sumantraḥ saṃyamya sūrye 'staṃ samupāgate",
    "GE09ram_02_u:041.010c": "prabhūtayavasān kṛtvā babhūva pratyanantaraḥ",
    "GE09ram_02_u:041.011a": "upāsyatu śivāṃ saṃdhyāṃ dṛṣṭvā rātrim upasthitām",
    "GE09ram_02_u:041.011c": "rāmasya śayanaṃ cakre sūtaḥ saumitriṇā saha",
    "GE09ram_02_u:041.012a": "tāṃ śayyāṃ tamasātīre vīkṣya vṛkṣadalaiḥ kṛtām",
    "GE09ram_02_u:041.012c": "rāmaḥ saumitriṇāṃ sārdhaṃ sabhāryaḥ saṃviveśa ha",
    "GE09ram_02_u:041.013a": "sabhāryaṃ saṃprasuptaṃ taṃ bhrātaraṃ vīkṣya lakṣmaṇaḥ",
    "GE09ram_02_u:041.013c": "kathayām āsa sūtāya rāmasya vividhān guṇān",
    "GE09ram_02_u:041.014a": "jāgrato hy eva tāṃ rātriṃ saumitrer udito raviḥ",
    "GE09ram_02_u:041.014c": "sūtasya tamasātīre rāmasya bruvato guṇān",
    "GE09ram_02_u:041.015a": "gokulākulatīrāyās tamasāyā vidūrataḥ",
    "GE09ram_02_u:041.015c": "avasat tatra tāṃ rātriṃ rāmaḥ prakṛtibhiḥ saha",
    "GE09ram_02_u:041.016a": "utthāya tu mahātejāḥ prakṛtīs tā niśāmya ca",
    "GE09ram_02_u:041.016c": "abravīd bhrātaraṃ rāmo lakṣmaṇaṃ puṇyalakṣaṇam",
    "GE09ram_02_u:041.017a": "asmadvyapekṣān saumitre nirapekṣān gṛheṣv api",
    "GE09ram_02_u:041.017c": "vṛkṣamūleṣu saṃsuptān paśya lakṣmaṇa sāmpratam",
    "GE09ram_02_u:041.018a": "yathaite niyamaṃ paurāḥ kurvanty asmannivartane",
    "GE09ram_02_u:041.018c": "api prāṇān asiṣyanti na tu tyakṣyanti niścayam",
    "GE09ram_02_u:041.019a": "yāvad eva tu saṃsuptās tāvad eva vayaṃ laghu",
    "GE09ram_02_u:041.019c": "ratham āruhya gacchāmaḥ panthānam akutobhayam",
    "GE09ram_02_u:041.020a": "ato bhūyo 'pi nedānīm ikṣvākupuravāsinaḥ",
    "GE09ram_02_u:041.020c": "svapeyur anuraktā māṃ vṛkṣamūlāni saṃśritāḥ",
    "GE09ram_02_u:041.021a": "paurā hy ātmakṛtād duḥkhād vipramocyā nṛpātmajaiḥ",
    "GE09ram_02_u:041.021c": "na tu khalv ātmanā yojyā duḥkhena puravāsinaḥ",
    "GE09ram_02_u:041.022a": "abravīl lakṣmaṇo rāmaṃ sākṣād dharmam iva sthitam",
    "GE09ram_02_u:041.022c": "rocate me mahāprājña kṣipram āruhyatām iti",
    "GE09ram_02_u:041.023a": "sūtas tataḥ saṃtvaritaḥ syandanaṃ tair hayottamaiḥ",
    "GE09ram_02_u:041.023c": "yojayitvātha rāmāya prāñjaliḥ pratyavedayat",
    "GE09ram_02_u:041.024a": "mohanārthaṃ tu paurāṇāṃ sūtaṃ rāmo 'bravīd vacaḥ",
    "GE09ram_02_u:041.024c": "udaṅmukhaḥ prayāhi tvaṃ ratham āsthāya sārathe",
    "GE09ram_02_u:041.025a": "muhūrtaṃ tvaritaṃ gatvā nirgataya rathaṃ punaḥ",
    "GE09ram_02_u:041.025c": "yathā na vidyuḥ paurā māṃ tathā kuru samāhitaḥ",
    "GE09ram_02_u:041.026a": "rāmasya vacanaṃ śrutvā tathā cakre sa sārathiḥ",
    "GE09ram_02_u:041.026c": "pratyāgamya ca rāmasya syandanaṃ pratyavedayat",
    "GE09ram_02_u:041.027a": "taṃ syandanam adhiṣṭhāya rāghavaḥ saparicchadaḥ",
    "GE09ram_02_u:041.027c": "śīghragām ākulāvartāṃ tamasām ataran nadīm",
    "GE09ram_02_u:041.028a": "sa saṃtīrya mahābāhuḥ śrīmāñ śivam akaṇṭakam",
    "GE09ram_02_u:041.028c": "prāpadyata mahāmārgam abhayaṃ bhayadarśinām",
    "GE09ram_02_u:041.029a": "prabhātāyāṃ tu śarvaryāṃ paurās te rāghavo vinā",
    "GE09ram_02_u:041.029c": "śokopahataniśceṣṭā babhūvur hatacetasaḥ",
    "GE09ram_02_u:041.030a": "śokajāśruparidyūnā vīkṣamāṇās tatas tataḥ",
    "GE09ram_02_u:041.030c": "ālokam api rāmasya na paśyanti sma duḥkhitāḥ",
    "GE09ram_02_u:041.031a": "tato mārgānusāreṇa gatvā kiṃ cit kṣaṇaṃ punaḥ",
    "GE09ram_02_u:041.031c": "mārganāśād viṣādena mahatā samabhiplutaḥ",
    "GE09ram_02_u:041.032a": "rathasya mārganāśena nyavartanta manasvinaḥ",
    "GE09ram_02_u:041.032c": "kim idaṃ kiṃ kariṣyāmo daivenopahatā iti",
    "GE09ram_02_u:041.033a": "tato yathāgatenaiva mārgeṇa klāntacetasaḥ",
    "GE09ram_02_u:041.033c": "ayodhyām agaman sarve purīṃ vyathitasajjanām",
    "GE09ram_02_u:042.001a": "anugamya nivṛttānāṃ rāmaṃ nagaravāsinām",
    "GE09ram_02_u:042.001c": "udgatānīva sattvāni babhūvur amanasvinām",
    "GE09ram_02_u:042.002a": "svaṃ svaṃ nilayam āgamya putradāraiḥ samāvṛtāḥ",
    "GE09ram_02_u:042.002c": "aśrūṇi mumucuḥ sarve bāṣpeṇa pihitānanāḥ",
    "GE09ram_02_u:042.003a": "na cāhṛṣyan na cāmodan vaṇijo na prasārayan",
    "GE09ram_02_u:042.003c": "na cāśobhanta paṇyāni nāpacan gṛhamedhinaḥ",
    "GE09ram_02_u:042.004a": "naṣṭaṃ dṛṣṭvā nābhyanandan vipulaṃ vā dhanāgamam",
    "GE09ram_02_u:042.004c": "putraṃ prathamajaṃ labdhvā jananī nābhyanandata",
    "GE09ram_02_u:042.005a": "gṛhe gṛhe rudantyaś ca bhartāraṃ gṛham āgatam",
    "GE09ram_02_u:042.005c": "vyagarhayanto duḥkhārtā vāgbhis totrair iva dvipān",
    "GE09ram_02_u:042.006a": "kiṃ nu teṣāṃ gṛhaiḥ kāryaṃ kiṃ dāraiḥ kiṃ dhanena vā",
    "GE09ram_02_u:042.006c": "putrair vā kiṃ sukhair vāpi ye na paśyanti rāghavam",
    "GE09ram_02_u:042.007a": "ekaḥ satpuruṣo loke lakṣmaṇaḥ saha sītayā",
    "GE09ram_02_u:042.007c": "yo 'nugacchati kākutsthaṃ rāmaṃ paricaran vane",
    "GE09ram_02_u:042.008a": "āpagāḥ kṛtapuṇyās tāḥ padminyaś ca sarāṃsi ca",
    "GE09ram_02_u:042.008c": "yeṣu snāsyati kākutstho vigāhya salilaṃ śuci",
    "GE09ram_02_u:042.009a": "śobhayiṣyanti kākutstham aṭavyo ramyakānanāḥ",
    "GE09ram_02_u:042.009c": "āpagāś ca mahānūpāḥ sānumantaś ca parvatāḥ",
    "GE09ram_02_u:042.010a": "kānanaṃ vāpi śailaṃ vā yaṃ rāmo 'bhigamiṣyati",
    "GE09ram_02_u:042.010c": "priyātithim iva prāptaṃ nainaṃ śakṣyanty anarcitum",
    "GE09ram_02_u:042.011a": "vicitrakusumāpīḍā bahumañjaridhāriṇaḥ",
    "GE09ram_02_u:042.011c": "akāle cāpi mukhyāni puṣpāṇi ca phalāni ca",
    "GE09ram_02_u:042.011e": "darśayiṣyanty anukrośād girayo rāmam āgatam",
    "GE09ram_02_u:042.012a": "vidarśayanto vividhān bhūyaś citrāṃś ca nirjharān",
    "GE09ram_02_u:042.012c": "pādapāḥ parvatāgreṣu ramayiṣyanti rāghavam",
    "GE09ram_02_u:042.013a": "yatra rāmo bhayaṃ nātra nāsti tatra parābhavaḥ",
    "GE09ram_02_u:042.013c": "sa hi śūro mahābāhuḥ putro daśarathasya ca",
    "GE09ram_02_u:042.014a": "purā bhavati no dūrād anugacchāma rāghavam",
    "GE09ram_02_u:042.014c": "pādacchāyā sukhā bhartus tādṛśasya mahātmanaḥ",
    "GE09ram_02_u:042.014e": "sa hi nātho janasyāsya sa gatiḥ sa parāyaṇam",
    "GE09ram_02_u:042.015a": "vayaṃ paricariṣyāmaḥ sītāṃ yūyaṃ tu rāghavam",
    "GE09ram_02_u:042.015c": "iti paurastriyo bhartṝn duḥkhārtās tat tad abruvan",
    "GE09ram_02_u:042.016a": "yuṣmākaṃ rāghavo 'raṇye yogakṣemaṃ vidhāsyati",
    "GE09ram_02_u:042.016c": "sītā nārījanasyāsya yogakṣemaṃ kariṣyati",
    "GE09ram_02_u:042.017a": "ko nv anenāpratītena sotkaṇṭhitajanena ca",
    "GE09ram_02_u:042.017c": "saṃprīyetāmanojñena vāsena",
    "GE09ram_02_u:042.018a": "kaikeyyā yadi ced rājyaṃ syād adharmyam anāthavat",
    "GE09ram_02_u:042.018c": "na hi no jīvitenārthaḥ kutaḥ putraiḥ kuto dhanaiḥ",
    "GE09ram_02_u:042.019a": "yayā putraś ca bhartā ca tyaktāv aiśvaryakāraṇāt",
    "GE09ram_02_u:042.019c": "kaṃ sā parihared anyaṃ kaikeyī kulapāṃsanī",
    "GE09ram_02_u:042.020a": "kaikeyyā na vayaṃ rājye bhṛtakā nivasemahi",
    "GE09ram_02_u:042.020c": "jīvantyā jātu jīvantyaḥ putrair api śapāmahe",
    "GE09ram_02_u:042.021a": "yā putraṃ pārthivendrasya pravāsayati nirghṛṇā",
    "GE09ram_02_u:042.021c": "kas tāṃ prāpya sukhaṃ jīved adharmyāṃ duṣṭacāriṇīm",
    "GE09ram_02_u:042.022a": "na hi pravrajite rāme jīviṣyati mahīpatiḥ",
    "GE09ram_02_u:042.022c": "mṛte daśarathe vyaktaṃ vilopas tadanantaram",
    "GE09ram_02_u:042.023a": "te viṣaṃ pibatāloḍya kṣīṇapuṇyāḥ sudurgatāḥ",
    "GE09ram_02_u:042.023c": "rāghavaṃ vānugacchadhvam aśrutiṃ vāpi gacchata",
    "GE09ram_02_u:042.024a": "mithyā pravrājito rāmaḥ sabhāryaḥ sahalakṣmaṇaḥ",
    "GE09ram_02_u:042.024c": "bharate saṃniṣṛṣṭāḥ smaḥ saunike paśavo yathā",
    "GE09ram_02_u:042.025a": "tās tathā vilapantyas tu nagare nāgarastriyaḥ",
    "GE09ram_02_u:042.025c": "cukruśur bhṛśasaṃtaptā mṛtyor iva bhayāgame",
    "GE09ram_02_u:042.026a": "tathā striyo rāmanimittam āturā; yathā sute bhrātari vā vivāsite",
    "GE09ram_02_u:042.026c": "vilapya dīnā rurudur vicetasaḥ; sutair hi tāsām adhiko hi so 'bhavat",
    "GE09ram_02_u:043.001a": "rāmo 'pi rātriśeṣeṇa tenaiva mahad antaram",
    "GE09ram_02_u:043.001c": "jagāma puruṣavyāghraḥ pitur ājñām anusmaran",
    "GE09ram_02_u:043.002a": "tathaiva gacchatas tasya vyapāyād rajanī śivā",
    "GE09ram_02_u:043.002c": "upāsya sa śivāṃ saṃdhyāṃ viṣayāntaṃ vyagāhata",
    "GE09ram_02_u:043.003a": "grāmān vikṛṣṭasīmāṃs tān puṣpitāni vanāni ca",
    "GE09ram_02_u:043.003c": "paśyann atiyayau śīghraṃ śarair iva hayottamaiḥ",
    "GE09ram_02_u:043.004a": "śṛṇvan vāco manuṣyāṇāṃ grāmasaṃvāsavāsinām",
    "GE09ram_02_u:043.004c": "rājānaṃ dhig daśarathaṃ kāmasya vaśam āgatam",
    "GE09ram_02_u:043.005a": "hā nṛśaṃsādya kaikeyī pāpā pāpānubandhinī",
    "GE09ram_02_u:043.005c": "tīkṣṇā saṃbhinnamaryādā tīkṣṇe karmaṇi vartate",
    "GE09ram_02_u:043.006a": "yā putram īdṛśaṃ rājñaḥ pravāsayati dhārmikam",
    "GE09ram_02_u:043.006c": "vana vāse mahāprājñaṃ sānukrośam atandritam",
    "GE09ram_02_u:043.007a": "etā vāco manuṣyāṇāṃ grāmasaṃvāsavāsinām",
    "GE09ram_02_u:043.007c": "śṛṇvann atiyayau vīraḥ kosalān kosaleśvaraḥ",
    "GE09ram_02_u:043.008a": "tato vedaśrutiṃ nāma śivavārivahāṃ nadīm",
    "GE09ram_02_u:043.008c": "uttīryābhimukhaḥ prāyād agastyādhyuṣitāṃ diśam",
    "GE09ram_02_u:043.009a": "gatvā tu suciraṃ kālaṃ tataḥ śītajalāṃ nadīm",
    "GE09ram_02_u:043.009c": "gomatīṃ goyutānūpām atarat sāgaraṃgamām",
    "GE09ram_02_u:043.010a": "gomatīṃ cāpy atikramya rāghavaḥ śīghragair hayaiḥ",
    "GE09ram_02_u:043.010c": "mayūrahaṃsābhirutāṃ tatāra syandikāṃ nadīm",
    "GE09ram_02_u:043.011a": "sa mahīṃ manunā rājñā dattām ikṣvākave purā",
    "GE09ram_02_u:043.011c": "sphītāṃ rāṣṭrāvṛtāṃ rāmo vaidehīm anvadarśayat",
    "GE09ram_02_u:043.012a": "sūta ity eva cābhāṣya sārathiṃ tam abhīkṣṇaśaḥ",
    "GE09ram_02_u:043.012c": "haṃsamattasvaraḥ śrīmān uvāca puruṣarṣabhaḥ",
    "GE09ram_02_u:043.013a": "kadāhaṃ punar āgamya sarayvāḥ puṣpite vane",
    "GE09ram_02_u:043.013c": "mṛgayāṃ paryāṭaṣyāmi mātrā pitrā ca saṃgataḥ",
    "GE09ram_02_u:043.014a": "nātyartham abhikāṅkṣāmi mṛgayāṃ sarayūvane",
    "GE09ram_02_u:043.014c": "ratir hy eṣātulā loke rājarṣigaṇasaṃmatā",
    "GE09ram_02_u:043.015a": "sa tam adhvānam aikṣvākaḥ sūtaṃ madhurayā girā",
    "GE09ram_02_u:043.015c": "taṃ tam artham abhipretya yayauvākyam udīrayan",
    "GE09ram_02_u:044.001a": "viśālān kosalān ramyān yātvā lakṣmaṇapūrvajaḥ",
    "GE09ram_02_u:044.001c": "āsasāda mahābāhuḥ śṛṅgaverapuraṃ",
    "GE09ram_02_u:044.002a": "tatra tripathagāṃ divyāṃ śivatoyām aśaivalām",
    "GE09ram_02_u:044.002c": "dadarśa rāghavo gaṅgāṃ puṇyām ṛṣinisevitām",
    "GE09ram_02_u:044.003a": "haṃsasārasasaṃghuṣṭāṃ cakravākopakūjitām",
    "GE09ram_02_u:044.003c": "śiṃśumaraiś ca nakraiś ca bhujaṃgaiś ca niṣevitām",
    "GE09ram_02_u:044.004a": "tām ūrmikalilāvartām anvavekṣya mahārathaḥ",
    "GE09ram_02_u:044.004c": "sumantram abravīt sūtam ihaivādya vasāmahe",
    "GE09ram_02_u:044.005a": "avidūrād ayaṃ nadyā bahupuṣpapravālavān",
    "GE09ram_02_u:044.005c": "sumahān iṅgudīvṛkṣo vasāmo 'traiva sārathe",
    "GE09ram_02_u:044.006a": "lakṣaṇaś ca sumantraś ca bāḍham ity eva rāghavam",
    "GE09ram_02_u:044.006c": "uktvā tam iṅgudīvṛkṣaṃ tadopayayatur hayaiḥ",
    "GE09ram_02_u:044.007a": "rāmo 'bhiyāya taṃ ramyaṃ vṛkṣam ikṣvākunandanaḥ",
    "GE09ram_02_u:044.007c": "rathād avātarat tasmāt sabhāryaḥ sahalakṣmaṇaḥ",
    "GE09ram_02_u:044.008a": "sumantro 'py avatīryaiva mocayitvā hayottamān",
    "GE09ram_02_u:044.008c": "vṛkṣamūlagataṃ rāmam upatasthe kṛtāñjaliḥ",
    "GE09ram_02_u:044.009a": "tatra rājā guho nāma rāmasyātmasamaḥ sakhā",
    "GE09ram_02_u:044.009c": "niṣādajātyo balavān sthapatiś ceti viśrutaḥ",
    "GE09ram_02_u:044.010a": "sa śrutvā puruṣavyāghraṃ rāmaṃ viṣayam āgatam",
    "GE09ram_02_u:044.010c": "vṛddhaiḥ parivṛto 'mātyair jñātibhiś cāpy upāgataḥ",
    "GE09ram_02_u:044.011a": "tato niṣādādhipatiṃ dṛṣṭvā dūrād avasthitam",
    "GE09ram_02_u:044.011c": "saha saumitriṇā rāmaḥ samāgacchad guhena saḥ",
    "GE09ram_02_u:044.012a": "tam ārtaḥ saṃpariṣvajya guho rāghavam abravīt",
    "GE09ram_02_u:044.012c": "yathāyodhyā tathedaṃ te rāma kiṃ karavāṇi te",
    "GE09ram_02_u:044.013a": "tato guṇavadannādyam upādāya pṛthagvidham",
    "GE09ram_02_u:044.013c": "arghyaṃ copānayat kṣipraṃ vākyaṃ cedam uvāca ha",
    "GE09ram_02_u:044.014a": "svāgataṃ te mahābāho taveyam akhilā mahī",
    "GE09ram_02_u:044.014c": "vayaṃ preṣyā bhavān bhartā sādhu rājyaṃ praśādhi naḥ",
    "GE09ram_02_u:044.015a": "bhakṣyaṃ bhojyaṃ ca peyaṃ ca lehyaṃ cedam upasthitam",
    "GE09ram_02_u:044.015c": "śayanāni ca mukhyāni vājināṃ khādanaṃ ca te",
    "GE09ram_02_u:044.016a": "guham eva bruvāṇaṃ taṃ rāghavaḥ pratyuvāca ha",
    "GE09ram_02_u:044.016c": "arcitāś caiva hṛṣṭāś ca bhavatā sarvathā vayam",
    "GE09ram_02_u:044.017a": "padbhyām abhigamāc caiva snehasaṃdarśanena ca",
    "GE09ram_02_u:044.017c": "bhujābhyāṃ sādhuvṛttābhyāṃ pīḍayan vākyam abravīt",
    "GE09ram_02_u:044.018a": "diṣṭyā tvāṃ guha paśyāmi arogaṃ saha bāndhavaiḥ",
    "GE09ram_02_u:044.018c": "api te kūśalaṃ rāṣṭre mitreṣu ca dhaneṣu ca",
    "GE09ram_02_u:044.019a": "yat tv idaṃ bhavatā kiṃ cit prītyā samupakalpitam",
    "GE09ram_02_u:044.019c": "sarvaṃ tad anujānāmi na hi varte pratigrahe",
    "GE09ram_02_u:044.020a": "kuśacīrājinadharaṃ phalamūlāśanaṃ ca mām",
    "GE09ram_02_u:044.020c": "viddhi praṇihitaṃ dharme tāpasaṃ vanagocaram",
    "GE09ram_02_u:044.021a": "aśvānāṃ khādanenāham arthī nānyena kena cit",
    "GE09ram_02_u:044.021c": "etāvatātrabhavatā bhaviṣyāmi supūjitaḥ",
    "GE09ram_02_u:044.022a": "ete hi dayitā rājñaḥ pitur daśarathasya me",
    "GE09ram_02_u:044.022c": "etaiḥ suvihitair aśvair bhaviṣyāmy aham arcitaḥ",
    "GE09ram_02_u:044.023a": "aśvānāṃ pratipānaṃ ca khādanaṃ caiva so 'nvaśāt",
    "GE09ram_02_u:044.023c": "guhas tatraiva puruṣāṃs tvaritaṃ dīyatām iti",
    "GE09ram_02_u:044.024a": "tataś cīrottarāsaṅgaḥ saṃdhyām anvāsya paścimām",
    "GE09ram_02_u:044.024c": "jalam evādade bhojyaṃ lakṣmaṇenāhṛtaṃ svayam",
    "GE09ram_02_u:044.025a": "tasya bhūmau śayānasya pādau prakṣālya lakṣmaṇaḥ",
    "GE09ram_02_u:044.025c": "sabhāryasya tato 'bhyetya tasthau vṛkṣam upāśritaḥ",
    "GE09ram_02_u:044.026a": "guho 'pi saha sūtena saumitrim anubhāṣayan",
    "GE09ram_02_u:044.026c": "anvajāgrat tato rāmam apramatto dhanurdharaḥ",
    "GE09ram_02_u:044.027a": "tathā śayānasya tato 'sya dhīmato; yaśasvino dāśarather mahātmanaḥ",
    "GE09ram_02_u:044.027c": "adṛṣṭaduḥkhasya sukhocitasya sā; tadā vyatīyāya cireṇa śarvarī",
    "GE09ram_02_u:045.001a": "taṃ jāgratam adambhena bhrātur arthāya lakṣmaṇam",
    "GE09ram_02_u:045.001c": "guhaḥ saṃtāpasaṃtapto rāghavaṃ vākyam abravīt",
    "GE09ram_02_u:045.002a": "iyaṃ tāta sukhā śayyā tvadartham upakalpitā",
    "GE09ram_02_u:045.002c": "pratyāśvasihi sādhv asyāṃ rājaputra yathāsukham",
    "GE09ram_02_u:045.003a": "ucito 'yaṃ janaḥ sarvaḥ kleśānāṃ tvaṃ sukhocitaḥ",
    "GE09ram_02_u:045.003c": "guptyarthaṃ jāgariṣyāmaḥ kākutsthasya vayaṃ niśām",
    "GE09ram_02_u:045.004a": "na hi rāmāt priyataro mamāsti bhuvi kaś cana",
    "GE09ram_02_u:045.004c": "bravīmy etad ahaṃ satyaṃ satyenaiva ca te śape",
    "GE09ram_02_u:045.005a": "asya prasādād āśaṃse loke 'smin sumahad yaśaḥ",
    "GE09ram_02_u:045.005c": "dharmāvāptiṃ ca vipulām arthāvāptiṃ ca kevalām",
    "GE09ram_02_u:045.006a": "so 'haṃ priyasakhaṃ rāmaṃ śayānaṃ saha sītayā",
    "GE09ram_02_u:045.006c": "rakṣiṣyāmi dhanuṣpāṇiḥ sarvato jñātibhiḥ saha",
    "GE09ram_02_u:045.007a": "na hi me 'viditaṃ kiṃ cid vane 'smiṃś carataḥ sadā",
    "GE09ram_02_u:045.007c": "caturaṅgaṃ hy api balaṃ sumahat prasahemahi",
    "GE09ram_02_u:045.008a": "lakṣmaṇas taṃ tadovāca rakṣyamāṇās tvayānagha",
    "GE09ram_02_u:045.008c": "nātra bhītā vayaṃ sarve dharmam evānupaśyatā",
    "GE09ram_02_u:045.009a": "kathaṃ dāśarathau bhūmau śayāne saha sītayā",
    "GE09ram_02_u:045.009c": "śakyā nidrā mayā labdhuṃ jīvitaṃ vā sukhāni vā",
    "GE09ram_02_u:045.010a": "yo na devāsuraiḥ sarvaiḥ śakyaḥ prasahituṃ yudhi",
    "GE09ram_02_u:045.010c": "taṃ paśya sukhasaṃviṣṭaṃ tṛṇeṣu saha sītayā",
    "GE09ram_02_u:045.011a": "yo mantra tapasā labdho vividhaiś ca pariśramaiḥ",
    "GE09ram_02_u:045.011c": "eko daśarathasyaiṣa putraḥ sadṛśalakṣaṇaḥ",
    "GE09ram_02_u:045.012a": "asmin pravrajito rājā na ciraṃ vartayiṣyati",
    "GE09ram_02_u:045.012c": "vidhavā medinī nūnaṃ kṣipram eva bhaviṣyati",
    "GE09ram_02_u:045.013a": "vinadya sumahānādaṃ śrameṇoparatāḥ striyaḥ",
    "GE09ram_02_u:045.013c": "nirghoṣoparataṃ tāta manye rājaniveśanam",
    "GE09ram_02_u:045.014a": "kausalyā caiva rājā ca tathaiva jananī mama",
    "GE09ram_02_u:045.014c": "nāśaṃse yadi jīvanti sarve te śarvarīm imām",
    "GE09ram_02_u:045.015a": "jīved api hi me mātā śatrughnasyānvavekṣayā",
    "GE09ram_02_u:045.015c": "tad duḥkhaṃ yat tu kausalyā vīrasūr vinaśiṣyati",
    "GE09ram_02_u:045.016a": "anuraktajanākīrṇā sukhālokapriyāvahā",
    "GE09ram_02_u:045.016c": "rājavyasanasaṃsṛṣṭā sā purī",
    "GE09ram_02_u:045.017a": "atikrāntam atikrāntam anavāpya manoratham",
    "GE09ram_02_u:045.017c": "rājye rāmam anikṣipya pitā me vinaśiṣyati",
    "GE09ram_02_u:045.018a": "siddhārthāḥ pitaraṃ vṛttaṃ tasmin kāle hy upasthite",
    "GE09ram_02_u:045.018c": "pretakāryeṣu sarveṣu saṃskariṣyanti bhūmipam",
    "GE09ram_02_u:045.019a": "ramyacatvarasaṃsthānāṃ suvibhaktamahāpathām",
    "GE09ram_02_u:045.019c": "harmyaprāsādasaṃpannāṃ gaṇikāvaraśobhitām",
    "GE09ram_02_u:045.020a": "rathāśvagajasaṃbādhāṃ tūryanādavināditām",
    "GE09ram_02_u:045.020c": "sarvakalyāṇasaṃpūrṇāṃ hṛṣṭapuṣṭajanākulām",
    "GE09ram_02_u:045.021a": "ārāmodyānasaṃpannāṃ samājotsavaśālinīm",
    "GE09ram_02_u:045.021c": "sukhitā vicariṣyanti rājadhānīṃ pitur mama",
    "GE09ram_02_u:045.022a": "api satyapratijñena sārdhaṃ kuśalinā vayam",
    "GE09ram_02_u:045.022c": "nivṛtte vanavāse 'sminn ayodhyāṃ praviśemahi",
    "GE09ram_02_u:045.023a": "paridevayamānasya duḥkhārtasya mahātmanaḥ",
    "GE09ram_02_u:045.023c": "tiṣṭhato rājaputrasya śarvarī sātyavartata",
    "GE09ram_02_u:045.024a": "tathā hi satyaṃ bruvati prajāhite; narendraputre gurusauhṛdād guhaḥ",
    "GE09ram_02_u:045.024c": "mumoca bāṣpaṃ vyasanābhipīḍito; jvarāturo nāga iva vyathāturaḥ",
    "GE09ram_02_u:046.001a": "prabhātāyāṃ tu śarvaryāṃ pṛthu vṛkṣā mahāyaśāḥ",
    "GE09ram_02_u:046.001c": "uvāca rāmaḥ saumitriṃ lakṣmaṇaṃ śubhalakṣaṇam",
    "GE09ram_02_u:046.002a": "bhāskarodayakālo 'yaṃ gatā bhagavatī niśā",
    "GE09ram_02_u:046.002c": "asau sukṛṣṇo vihagaḥ kokilas tāta kūjati",
    "GE09ram_02_u:046.003a": "barhiṇānāṃ ca nirghoṣaḥ śrūyate nadatāṃ vane",
    "GE09ram_02_u:046.003c": "tarāma jāhnavīṃ saumya śīghragāṃ sāgaraṃgamām",
    "GE09ram_02_u:046.004a": "vijñāya rāmasya vacaḥ saumitrir mitranandanaḥ",
    "GE09ram_02_u:046.004c": "guham āmantrya sūtaṃ ca so 'tiṣṭhad bhrātur agrataḥ",
    "GE09ram_02_u:046.005a": "tataḥ kalāpān saṃnahya khaḍgau baddhvā ca dhanvinau",
    "GE09ram_02_u:046.005c": "jagmatur yena tau gaṅgāṃ sītayā saha rāghavau",
    "GE09ram_02_u:046.006a": "rāmam eva tu dharmajñam upagamya vinītavat",
    "GE09ram_02_u:046.006c": "kim ahaṃ karavāṇīti sūtaḥ prāñjalir abravīt",
    "GE09ram_02_u:046.007a": "nivartasvety uvācainam etāvad dhi kṛtaṃ mama",
    "GE09ram_02_u:046.007c": "yānaṃ vihāya padbhyāṃ tu gamiṣyāmo mahāvanam",
    "GE09ram_02_u:046.008a": "ātmānaṃ tv abhyanujñātam avekṣyārtaḥ sa sārathiḥ",
    "GE09ram_02_u:046.008c": "sumantraḥ puruṣavyāghram aikṣvākam idam abravīt",
    "GE09ram_02_u:046.009a": "nātikrāntam idaṃ loke puruṣeṇeha kena cit",
    "GE09ram_02_u:046.009c": "tava sabhrātṛbhāryasya vāsaḥ prākṛtavad vane",
    "GE09ram_02_u:046.010a": "na manye brahmacarye 'sti svadhīte vā phalodayaḥ",
    "GE09ram_02_u:046.010c": "mārdavārjavayor vāpi tvāṃ ced vyasanam āgatam",
    "GE09ram_02_u:046.011a": "saha rāghava vaidehyā bhrātrā caiva vane vasan",
    "GE09ram_02_u:046.011c": "tvaṃ gatiṃ prāpsyase vīra trīṃl lokāṃs tu jayann iva",
    "GE09ram_02_u:046.012a": "vayaṃ khalu hatā rāma ye tayāpy upavañcitāḥ",
    "GE09ram_02_u:046.012c": "kaikeyyā vaśam eṣyāmaḥ pāpāyā duḥkhabhāginaḥ",
    "GE09ram_02_u:046.013a": "iti bruvann ātma samaṃ sumantraḥ sārathis tadā",
    "GE09ram_02_u:046.013c": "dṛṣṭvā dura gataṃ rāmaṃ duḥkhārto rurude ciram",
    "GE09ram_02_u:046.014a": "tatas tu vigate bāṣpe sūtaṃ spṛṣṭodakaṃ śucim",
    "GE09ram_02_u:046.014c": "rāmas tu madhuraṃ vākyaṃ punaḥ punar uvāca tam",
    "GE09ram_02_u:046.015a": "ikṣvākūṇāṃ tvayā tulyaṃ suhṛdaṃ nopalakṣaye",
    "GE09ram_02_u:046.015c": "yathā daśaratho rājā māṃ na śocet tathā kuru",
    "GE09ram_02_u:046.016a": "śokopahata cetāś ca vṛddhaś ca jagatīpatiḥ",
    "GE09ram_02_u:046.016c": "kāma bhārāvasannaś ca tasmād etad bravīmi te",
    "GE09ram_02_u:046.017a": "yad yad ājñāpayet kiṃ cit sa mahātmā mahīpatiḥ",
    "GE09ram_02_u:046.017c": "kaikeyyāḥ priyakāmārthaṃ kāryaṃ tad avikāṅkṣayā",
    "GE09ram_02_u:046.018a": "etadarthaṃ hi rājyāni praśāsati nareśvarāḥ",
    "GE09ram_02_u:046.018c": "yad eṣāṃ sarvakṛtyeṣu mano na pratihanyate",
    "GE09ram_02_u:046.019a": "tad yathā sa mahārājo nālīkam adhigacchati",
    "GE09ram_02_u:046.019c": "na ca tāmyati duḥkhena sumantra kuru tat tathā",
    "GE09ram_02_u:046.020a": "adṛṣṭaduḥkhaṃ rājānaṃ vṛddham āryaṃ jitendriyam",
    "GE09ram_02_u:046.020c": "brūyās tvam abhivādyaiva mama hetor idaṃ vacaḥ",
    "GE09ram_02_u:046.021a": "naivāham anuśocāmi lakṣmaṇo na ca maithilī",
    "GE09ram_02_u:046.021c": "ayodhyāyāś cyutāś ceti vane vatsyāmaheti vā",
    "GE09ram_02_u:046.022a": "caturdaśasu varṣeṣu nivṛtteṣu punaḥ punaḥ",
    "GE09ram_02_u:046.022c": "lakṣmaṇaṃ māṃ ca sītāṃ ca drakṣyasi kṣipram āgatān",
    "GE09ram_02_u:046.023a": "evam uktvā tu rājānaṃ mātaraṃ ca sumantra me",
    "GE09ram_02_u:046.023c": "anyāś ca devīḥ sahitāḥ kaikeyīṃ ca punaḥ punaḥ",
    "GE09ram_02_u:046.024a": "ārogyaṃ brūhi kausalyām atha pādābhivandanam",
    "GE09ram_02_u:046.024c": "sītāyā mama cāryasya vacanāl lakṣmaṇasya ca",
    "GE09ram_02_u:046.025a": "brūyāś ca hi mahārājaṃ bharataṃ kṣipram ānaya",
    "GE09ram_02_u:046.025c": "āgataś cāpi bharataḥ sthāpyo nṛpamate pade",
    "GE09ram_02_u:046.026a": "bharataṃ ca pariṣvajya yauvarājye 'bhiṣicya ca",
    "GE09ram_02_u:046.026c": "asmatsaṃtāpajaṃ duḥkhaṃ na tvām abhibhaviṣyati",
    "GE09ram_02_u:046.027a": "bharataś cāpi vaktavyo yathā rājani vartase",
    "GE09ram_02_u:046.027c": "tathā mātṛṣu vartethāḥ sarvāsv evāviśeṣataḥ",
    "GE09ram_02_u:046.028a": "yathā ca tava kaikeyī sumitrā cāviśeṣataḥ",
    "GE09ram_02_u:046.028c": "tathaiva devī kausalyā mama mātā viśeṣataḥ",
    "GE09ram_02_u:046.029a": "nivartyamāno rāmeṇa sumantraḥ śokakarśitaḥ",
    "GE09ram_02_u:046.029c": "tat sarvaṃ vacanaṃ śrutvā snehāt kākutstham abravīt",
    "GE09ram_02_u:046.030a": "yad ahaṃ nopacāreṇa brūyāṃ snehād aviklavaḥ",
    "GE09ram_02_u:046.030c": "bhaktimān iti tat tāvad vākyaṃ tvaṃ kṣantum arhasi",
    "GE09ram_02_u:046.031a": "kathaṃ hi tvadvihīno 'haṃ pratiyāsyāmi tāṃ purīm",
    "GE09ram_02_u:046.031c": "tava tāta viyogena putraśokākulām iva",
    "GE09ram_02_u:046.032a": "sarāmam api tāvan me rathaṃ dṛṣṭvā tadā janaḥ",
    "GE09ram_02_u:046.032c": "vinā rāmaṃ rathaṃ dṛṣṭvā vidīryetāpi sā purī",
    "GE09ram_02_u:046.033a": "dainyaṃ hi nagarī gacched dṛṣṭvā śūnyam imaṃ ratham",
    "GE09ram_02_u:046.033c": "sūtāvaśeṣaṃ svaṃ sainyaṃ hatavīram ivāhave",
    "GE09ram_02_u:046.034a": "dūre 'pi nivasantaṃ tvāṃ mānasenāgrataḥ sthitam",
    "GE09ram_02_u:046.034c": "cintayantyo 'dya nūnaṃ tvāṃ nirāhārāḥ kṛtāḥ prajāḥ",
    "GE09ram_02_u:046.035a": "ārtanādo hi yaḥ paurair muktas tadvipravāsane",
    "GE09ram_02_u:046.035c": "rathasthaṃ māṃ niśāmyaiva kuryuḥ śataguṇaṃ tataḥ",
    "GE09ram_02_u:046.036a": "ahaṃ kiṃ cāpi vakṣyāmi devīṃ tava suto mayā",
    "GE09ram_02_u:046.036c": "nīto 'sau mātulakulaṃ saṃtāpaṃ mā kṛthā iti",
    "GE09ram_02_u:046.037a": "asatyam api naivāhaṃ brūyāṃ vacanam īdṛśam",
    "GE09ram_02_u:046.037c": "katham apriyam evāhaṃ brūyāṃ satyam idaṃ vacaḥ",
    "GE09ram_02_u:046.038a": "mama tāvan niyogasthās tvadbandhujanavāhinaḥ",
    "GE09ram_02_u:046.038c": "kathaṃ rathaṃ tvayā hīnaṃ pravakṣyanti hayottamāḥ",
    "GE09ram_02_u:046.039a": "yadi me yācamānasya tyāgam eva kariṣyasi",
    "GE09ram_02_u:046.039c": "saratho 'gniṃ pravekṣyāmi tyakta mātra iha tvayā",
    "GE09ram_02_u:046.040a": "bhaviṣyanti vane yāni tapovighnakarāṇi te",
    "GE09ram_02_u:046.040c": "rathena pratibādhiṣye tāni sattvāni rāghava",
    "GE09ram_02_u:046.041a": "tat kṛtena mayā prāptaṃ ratha caryā kṛtaṃ sukham",
    "GE09ram_02_u:046.041c": "āśaṃse tvatkṛtenāhaṃ vanavāsakṛtaṃ sukham",
    "GE09ram_02_u:046.042a": "prasīdecchāmi te 'raṇye bhavituṃ pratyanantaraḥ",
    "GE09ram_02_u:046.042c": "prītyābhihitam icchāmi bhava me patyanantaraḥ",
    "GE09ram_02_u:046.043a": "tava śuśrūṣaṇaṃ mūrdhnā kariṣyāmi vane vasan",
    "GE09ram_02_u:046.043c": "ayodhyāṃ devalokaṃ vā sarvathā prajahāmy aham",
    "GE09ram_02_u:046.044a": "na hi śakyā praveṣṭuṃ sā mayāyodhyā tvayā vinā",
    "GE09ram_02_u:046.044c": "rājadhānī mahendrasya yathā duṣkṛtakarmaṇā",
    "GE09ram_02_u:046.045a": "ime cāpi hayā vīra yadi te vanavāsinaḥ",
    "GE09ram_02_u:046.045c": "paricaryāṃ kariṣyanti prāpsyanti paramāṃ gatim",
    "GE09ram_02_u:046.046a": "vanavāse kṣayaṃ prāpte mamaiṣa hi manorathaḥ",
    "GE09ram_02_u:046.046c": "yad anena rathenaiva tvāṃ vaheyaṃ purīṃ punaḥ",
    "GE09ram_02_u:046.047a": "caturdaśa hi varṣāṇi sahitasya tvayā vane",
    "GE09ram_02_u:046.047c": "kṣaṇabhūtāni yāsyanti śataśas tu tato 'nyathā",
    "GE09ram_02_u:046.048a": "bhṛtyavatsala tiṣṭhantaṃ bhartṛputragate pathi",
    "GE09ram_02_u:046.048c": "bhaktaṃ bhṛtyaṃ sthitaṃ sthityāṃ tvaṃ na māṃ hātum arhasi",
    "GE09ram_02_u:046.049a": "evaṃ bahuvidhaṃ dīnaṃ yācamānaṃ punaḥ punaḥ",
    "GE09ram_02_u:046.049c": "rāmo bhṛtyānukampī tu sumantram idam abravīt",
    "GE09ram_02_u:046.050a": "jānāmi paramāṃ bhaktiṃ mayi te bhartṛvatsala",
    "GE09ram_02_u:046.050c": "śṛṇu cāpi yadarthaṃ tvāṃ preṣayāmi purīm itaḥ",
    "GE09ram_02_u:046.051a": "nagarīṃ tvāṃ gataṃ dṛṣṭvā jananī me yavīyasī",
    "GE09ram_02_u:046.051c": "kaikeyī pratyayaṃ gacched iti rāmo vanaṃ gataḥ",
    "GE09ram_02_u:046.052a": "parituṣṭā hi sā devi vanavāsaṃ gate mayi",
    "GE09ram_02_u:046.052c": "rājānaṃ nātiśaṅketa mithyāvādīti dhārmikam",
    "GE09ram_02_u:046.053a": "eṣa me prathamaḥ kalpo yad ambā me yavīyasī",
    "GE09ram_02_u:046.053c": "bharatārakṣitaṃ sphītaṃ putrarājyam avāpnuyāt",
    "GE09ram_02_u:046.054a": "mama priyārthaṃ rājñaś ca sarathas tvaṃ purīṃ vraja",
    "GE09ram_02_u:046.054c": "saṃdiṣṭaś cāsi yānarthāṃs tāṃs tān brūyās tathātathā",
    "GE09ram_02_u:046.055a": "ity uktvā vacanaṃ sūtaṃ sāntvayitvā punaḥ punaḥ",
    "GE09ram_02_u:046.055c": "guhaṃ vacanam aklībaṃ rāmo hetumad abravīt",
    "GE09ram_02_u:046.055e": "jaṭāḥ kṛtvā gamiṣyāmi nyagrodhakṣīram ānaya",
    "GE09ram_02_u:046.056a": "tat kṣīraṃ rājaputrāya guhaḥ kṣipram upāharat",
    "GE09ram_02_u:046.056c": "lakṣmaṇasyātmanaś caiva rāmas tenākaroj jaṭāḥ",
    "GE09ram_02_u:046.057a": "tau tadā cīravasanau",
    "GE09ram_02_u:046.057c": "aśobhetām ṛṣisamau bhrātarau rāmalakṣmaṇau",
    "GE09ram_02_u:046.058a": "tato vaikhānasaṃ mārgam āsthitaḥ sahalakṣmaṇaḥ",
    "GE09ram_02_u:046.058c": "vratam ādiṣṭavān rāmaḥ sahāyaṃ guham abravīt",
    "GE09ram_02_u:046.059a": "apramatto bale kośe durge janapade tathā",
    "GE09ram_02_u:046.059c": "bhavethā guha rājyaṃ hi durārakṣatamaṃ matam",
    "GE09ram_02_u:046.060a": "tatas taṃ samanujñāya guham ikṣvākunandanaḥ",
    "GE09ram_02_u:046.060c": "jagāma tūrṇam avyagraḥ sabhāryaḥ sahalakṣmaṇaḥ",
    "GE09ram_02_u:046.061a": "sa tu dṛṣṭvā nadītīre nāvam ikṣvākunandanaḥ",
    "GE09ram_02_u:046.061c": "titīrṣuḥ śīghragāṃ gaṅgām idaṃ lakṣmaṇam abravīt",
    "GE09ram_02_u:046.062a": "āroha tvaṃ nara vyāghra sthitāṃ nāvam imāṃ śanaiḥ",
    "GE09ram_02_u:046.062c": "sītāṃ cāropayānvakṣaṃ parigṛhya manasvinīm",
    "GE09ram_02_u:046.063a": "sa bhrātuḥ śāsanaṃ śrutvā sarvam apratikūlayan",
    "GE09ram_02_u:046.063c": "āropya maithilīṃ pūrvam ārurohātmavāṃs tataḥ",
    "GE09ram_02_u:046.064a": "athāruroha tejasvī svayaṃ",
    "GE09ram_02_u:046.064c": "tato niṣādādhipatir guho jñātīn acodayat",
    "GE09ram_02_u:046.065a": "anujñāya sumantraṃ ca sabalaṃ caiva taṃ guham",
    "GE09ram_02_u:046.065c": "āsthāya nāvaṃ rāmas tu codayām āsa nāvikān",
    "GE09ram_02_u:046.066a": "tatas taiś coditā sā nauḥ karṇadhārasamāhitā",
    "GE09ram_02_u:046.066c": "śubhasphyavegābhihatā śīghraṃ salilam atyagāt",
    "GE09ram_02_u:046.067a": "madhyaṃ tu samanuprāpya bhāgīrathyās tv aninditā",
    "GE09ram_02_u:046.067c": "vaidehī prāñjalir bhūtvā tāṃ nadīm idam abravīt",
    "GE09ram_02_u:046.068a": "putro daśarathasyāyaṃ mahārājasya dhīmataḥ",
    "GE09ram_02_u:046.068c": "nideśaṃ pālayatv enaṃ gaṅge tvadabhirakṣitaḥ",
    "GE09ram_02_u:046.069a": "caturdaśa hi varṣāṇi samagrāṇy uṣya kānane",
    "GE09ram_02_u:046.069c": "bhrātrā saha mayā caiva punaḥ pratyāgamiṣyati",
    "GE09ram_02_u:046.070a": "tatas tvāṃ devi subhage kṣemeṇa punar āgatā",
    "GE09ram_02_u:046.070c": "yakṣye pramuditā gaṅge sarvakāmasamṛddhaye",
    "GE09ram_02_u:046.071a": "tvaṃ hi tripathagā devi brahma lokaṃ samīkṣase",
    "GE09ram_02_u:046.071c": "bhāryā codadhirājasya loke 'smin saṃpradṛśyase",
    "GE09ram_02_u:046.072a": "sā tvāṃ devi namasyāmi praśaṃsāmi ca śobhane",
    "GE09ram_02_u:046.072c": "prāpta rājye naravyāghra śivena punar āgate",
    "GE09ram_02_u:046.073a": "gavāṃ śatasahasrāṇi vastrāṇy annaṃ ca peśalam",
    "GE09ram_02_u:046.073c": "brāhmaṇebhyaḥ pradāsyāmi tava priyacikīrṣayā",
    "GE09ram_02_u:046.074a": "tathā saṃbhāṣamāṇā sā sītā gaṅgām aninditā",
    "GE09ram_02_u:046.074c": "dakṣiṇā dakṣiṇaṃ tīraṃ kṣipram evābhyupāgamat",
    "GE09ram_02_u:046.075a": "tīraṃ tu samanuprāpya nāvaṃ hitvā nararṣabhaḥ",
    "GE09ram_02_u:046.075c": "prātiṣṭhata saha bhrātrā vaidehyā ca paraṃtapaḥ",
    "GE09ram_02_u:046.076a": "athābravīn mahābāhuḥ sumitrānandavardhanam",
    "GE09ram_02_u:046.076c": "agrato gaccha saumitre sītā tvām anugacchatu",
    "GE09ram_02_u:046.077a": "pṛṣṭhato 'haṃ gamiṣyāmi tvāṃ ca sītāṃ ca pālayan",
    "GE09ram_02_u:046.077c": "adya duḥkhaṃ tu vaidehī vanavāsasya vetsyati",
    "GE09ram_02_u:046.078a": "gataṃ tu gaṅgāparapāram āśu; rāmaṃ sumantraḥ pratataṃ nirīkṣya",
    "GE09ram_02_u:046.078c": "adhvaprakarṣād vinivṛttadṛṣṭir; mumoca bāṣpaṃ vyathitas tapasvī",
    "GE09ram_02_u:046.079a": "tau tatra hatvā caturo mahāmṛgān; varāham ṛśyaṃ pṛṣataṃ mahārurum",
    "GE09ram_02_u:046.079c": "ādāya medhyaṃ tvaritaṃ bubhukṣitau; vāsāya kāle yayatur vanaspatim",
    "GE09ram_02_u:047.001a": "sa taṃ vṛkṣaṃ samāsādya saṃdhyām anvāsya paścimām",
    "GE09ram_02_u:047.001c": "rāmo ramayatāṃ śreṣṭha iti hovāca lakṣmaṇam",
    "GE09ram_02_u:047.002a": "adyeyaṃ prathamā rātrir yātā janapadād bahiḥ",
    "GE09ram_02_u:047.002c": "yā sumantreṇa rahitā tāṃ notkaṇṭhitum arhasi",
    "GE09ram_02_u:047.003a": "jāgartavyam atandribhyām adya prabhṛti rātriṣu",
    "GE09ram_02_u:047.003c": "yogakṣemo hi sītāyā vartate lakṣmaṇāvayoḥ",
    "GE09ram_02_u:047.004a": "rātriṃ kathaṃ cid evemāṃ saumitre vartayāmahe",
    "GE09ram_02_u:047.004c": "upāvartāmahe bhūmāv āstīrya svayam ārjitaiḥ",
    "GE09ram_02_u:047.005a": "sa tu saṃviśya medinyāṃ mahārhaśayanocitaḥ",
    "GE09ram_02_u:047.005c": "imāḥ saumitraye rāmo vyājahāra kathāḥ śubhāḥ",
    "GE09ram_02_u:047.006a": "dhruvam adya mahārājo duḥkhaṃ svapiti lakṣmaṇa",
    "GE09ram_02_u:047.006c": "kṛtakāmā tu kaikeyī tuṣṭā bhavitum arhati",
    "GE09ram_02_u:047.007a": "sā hi devī mahārājaṃ kaikeyī rājyakāraṇāt",
    "GE09ram_02_u:047.007c": "api na cyāvayet prāṇān dṛṣṭvā bharatam āgatam",
    "GE09ram_02_u:047.008a": "anāthaś caiva vṛddhaś ca mayā caiva vinākṛtaḥ",
    "GE09ram_02_u:047.008c": "kiṃ kariṣyati kāmātmā kaikeyyā vaśam āgataḥ",
    "GE09ram_02_u:047.009a": "idaṃ vyasanam ālokya rājñaś ca mativibhramam",
    "GE09ram_02_u:047.009c": "kāma evārdhadharmābhyāṃ garīyān iti me matiḥ",
    "GE09ram_02_u:047.010a": "ko hy avidvān api pumān pramadāyāḥ kṛte tyajet",
    "GE09ram_02_u:047.010c": "chandānuvartinaṃ putraṃ tāto mām iva lakṣmaṇa",
    "GE09ram_02_u:047.011a": "sukhī bata sabhāryaś ca bharataḥ kekayīsutaḥ",
    "GE09ram_02_u:047.011c": "muditān kosalān eko yo bhokṣyaty adhirājavat",
    "GE09ram_02_u:047.012a": "sa hi sarvasya rājyasya mukham ekaṃ bhaviṣyati",
    "GE09ram_02_u:047.012c": "tāte ca vayasātīte mayi cāraṇyam āśrite",
    "GE09ram_02_u:047.013a": "arthadharmau parityajya yaḥ kāmam anuvartate",
    "GE09ram_02_u:047.013c": "evam āpadyate kṣipraṃ rājā daśaratho yathā",
    "GE09ram_02_u:047.014a": "manye daśarathāntāya mama pravrājanāya ca",
    "GE09ram_02_u:047.014c": "kaikeyī saumya saṃprāptā rājyāya bharatasya ca",
    "GE09ram_02_u:047.015a": "apīdānīṃ na kaikeyī saubhāgyamadamohitā",
    "GE09ram_02_u:047.015c": "kausalyāṃ ca sumitrāṃ ca saṃprabādheta matkṛte",
    "GE09ram_02_u:047.016a": "mā sma matkāraṇād devī sumitrā duḥkham āvaset",
    "GE09ram_02_u:047.016c": "ayodhyām ita eva tvaṃ kāle praviśa lakṣmaṇa",
    "GE09ram_02_u:047.017a": "aham eko gamiṣyāmi sītayā saha daṇḍakān",
    "GE09ram_02_u:047.017c": "anāthāyā hi nāthas tvaṃ kausalyāyā bhaviṣyasi",
    "GE09ram_02_u:047.018a": "kṣudrakarmā hi kaikeyī dveṣād anyāyyam ācaret",
    "GE09ram_02_u:047.018c": "paridadyā hi dharmajñe bharate mama mātaram",
    "GE09ram_02_u:047.019a": "nūnaṃ jātyantare kasmiṃḥ striyaḥ putrair viyojitāḥ",
    "GE09ram_02_u:047.019c": "jananyā mama saumitre tad apy etad upasthitam",
    "GE09ram_02_u:047.020a": "mayā hi cirapuṣṭena duḥkhasaṃvardhitena ca",
    "GE09ram_02_u:047.020c": "viprāyujyata kausalyā phalakāle dhig astu mām",
    "GE09ram_02_u:047.021a": "mā sma sīmantinī kā cij janayet putram īdṛśam",
    "GE09ram_02_u:047.021c": "saumitre yo 'ham ambāyā dadmi śokam anantakam",
    "GE09ram_02_u:047.022a": "manye prītiviśiṣṭā sā matto lakṣmaṇasārikā",
    "GE09ram_02_u:047.022c": "yasyās tac chrūyate vākyaṃ śuka pādam arer daśa",
    "GE09ram_02_u:047.023a": "śocantyāś cālpabhāgyāyā na kiṃ cid upakurvatā",
    "GE09ram_02_u:047.023c": "purtreṇa kim aputrāyā mayā kāryam ariṃdama",
    "GE09ram_02_u:047.024a": "alpabhāgyā hi me mātā kausalyā rahitā mayā",
    "GE09ram_02_u:047.024c": "śete paramaduḥkhārtā patitā śokasāgare",
    "GE09ram_02_u:047.025a": "eko hy aham ayodhyāṃ ca pṛthivīṃ cāpi lakṣmaṇa",
    "GE09ram_02_u:047.025c": "tareyam iṣubhiḥ kruddho nanu vīryam akāraṇam",
    "GE09ram_02_u:047.026a": "adharmabhaya bhītaś ca paralokasya cānagha",
    "GE09ram_02_u:047.026c": "tena lakṣmaṇa nādyāham ātmānam abhiṣecaye",
    "GE09ram_02_u:047.027a": "etad anyac ca karuṇaṃ vilapya vijane bahu",
    "GE09ram_02_u:047.027c": "aśrupūrṇamukho rāmo niśi tūṣṇīm upāviśat",
    "GE09ram_02_u:047.028a": "vilapyoparataṃ rāmaṃ gatārciṣam",
    "GE09ram_02_u:047.028c": "samudram iva nirvegam āśvāsayata lakṣmaṇaḥ",
    "GE09ram_02_u:047.029a": "dhruvam adya purī rāma ayodhyā yudhināṃ vara",
    "GE09ram_02_u:047.029c": "niṣprabhā tvayi niṣkrānte gatacandreva śarvarī",
    "GE09ram_02_u:047.030a": "naitad aupayikaṃ rāma yad idaṃ paritapyase",
    "GE09ram_02_u:047.030c": "viṣādayasi sītāṃ ca māṃ caiva puruṣarṣabha",
    "GE09ram_02_u:047.031a": "na ca sītā tvayā hīnā na cāham api rāghava",
    "GE09ram_02_u:047.031c": "muhūrtam api jīvāvo jalān matsyāv ivoddhṛtau",
    "GE09ram_02_u:047.032a": "na hi tātaṃ na śatrughnaṃ na sumitrāṃ paraṃtapa",
    "GE09ram_02_u:047.032c": "draṣṭum iccheyam adyāhaṃ svargaṃ vāpi tvayā vinā",
    "GE09ram_02_u:047.033a": "sa lakṣmaṇasyottama puṣkalaṃ vaco; niśamya caivaṃ vanavāsam ādarāt",
    "GE09ram_02_u:047.033c": "samāḥ samastā vidadhe paraṃtapaḥ; prapadya dharmaṃ sucirāya rāghavaḥ",
    "GE09ram_02_u:048.001a": "te tu tasmin mahāvṛkṣa uṣitvā rajanīṃ śivām",
    "GE09ram_02_u:048.001c": "vimale 'bhyudite sūrye tasmād deśāt pratasthire",
    "GE09ram_02_u:048.002a": "yatra bhāgīrathī gaṅgā yamunām abhivartate",
    "GE09ram_02_u:048.002c": "jagmus taṃ deśam uddiśya vigāhya sumahad vanam",
    "GE09ram_02_u:048.003a": "te bhūmim āgān vividhān deśāṃś cāpi manoramān",
    "GE09ram_02_u:048.003c": "adṛṣṭapūrvān paśyantas tatra tatra yaśasvinaḥ",
    "GE09ram_02_u:048.004a": "yathākṣemeṇa gacchan sa paśyaṃś ca vividhān drumān",
    "GE09ram_02_u:048.004c": "nivṛttamātre divase rāmaḥ saumitrim abravīt",
    "GE09ram_02_u:048.005a": "prayāgam abhitaḥ paśya saumitre dhūmam unnatam",
    "GE09ram_02_u:048.005c": "agner bhagavataḥ ketuṃ manye saṃnihito muniḥ",
    "GE09ram_02_u:048.006a": "nūnaṃ prāptāḥ sma saṃbhedaṃ gaṅgāyamunayor vayam",
    "GE09ram_02_u:048.006c": "tathā hi śrūyate śambdo vāriṇā vārighaṭṭitaḥ",
    "GE09ram_02_u:048.007a": "dārūṇi paribhinnāni vanajair upajīvibhiḥ",
    "GE09ram_02_u:048.007c": "bharadvājāśrame caite dṛśyante vividhā drumāḥ",
    "GE09ram_02_u:048.008a": "dhanvinau tau sukhaṃ gatvā lambamāne divākare",
    "GE09ram_02_u:048.008c": "gaṅgāyamunayoḥ saṃdhau prāpatur nilayaṃ muneḥ",
    "GE09ram_02_u:048.009a": "rāmas tv āśramam āsādya trāsayan mṛgapakṣiṇaḥ",
    "GE09ram_02_u:048.009c": "gatvā muhūrtam adhvānaṃ bharadvājam upāgamat",
    "GE09ram_02_u:048.010a": "tatas tv āśramam āsādya muner darśanakāṅkṣiṇau",
    "GE09ram_02_u:048.010c": "sītayānugatau vīrau dūrād evāvatasthatuḥ",
    "GE09ram_02_u:048.011a": "hutāgnihotraṃ dṛṣṭvaiva mahābhāgaṃ kṛtāñjaliḥ",
    "GE09ram_02_u:048.011c": "rāmaḥ saumitriṇā sārdhaṃ sītayā cābhyavādayat",
    "GE09ram_02_u:048.012a": "nyavedayata cātmānaṃ tasmai lakṣmaṇapūrvajaḥ",
    "GE09ram_02_u:048.012c": "putrau daśarathasyāvāṃ bhagavan rāmalakṣmaṇau",
    "GE09ram_02_u:048.013a": "bhāryā mameyaṃ vaidehī kalyāṇī janakātmajā",
    "GE09ram_02_u:048.013c": "māṃ cānuyātā vijanaṃ tapovanam aninditā",
    "GE09ram_02_u:048.014a": "pitrā pravrājyamānaṃ māṃ saumitrir anujaḥ priyaḥ",
    "GE09ram_02_u:048.014c": "ayam anvagamad bhrātā vanam eva dṛḍhavrataḥ",
    "GE09ram_02_u:048.015a": "pitrā niyuktā bhagavan praveṣyāmas tapovanam",
    "GE09ram_02_u:048.015c": "dharmam evācariṣyāmas tatra mūlaphalāśanāḥ",
    "GE09ram_02_u:048.016a": "tasya tadvacanaṃ śrutvā rājaputrasya dhīmataḥ",
    "GE09ram_02_u:048.016c": "upānayata dharmātmā gām arghyam udakaṃ tataḥ",
    "GE09ram_02_u:048.017a": "mṛgapakṣibhir āsīno munibhiś ca samantataḥ",
    "GE09ram_02_u:048.017c": "rāmam āgatam abhyarcya svāgatenāha taṃ muniḥ",
    "GE09ram_02_u:048.018a": "pratigṛhya ca tām arcām upaviṣṭaṃ sarāghavam",
    "GE09ram_02_u:048.018c": "bharadvājo 'bravīd vākyaṃ dharmayuktam idaṃ tadā",
    "GE09ram_02_u:048.019a": "cirasya khalu kākutstha paśyāmi tvām ihāgatam",
    "GE09ram_02_u:048.019c": "śrutaṃ tava mayā cedaṃ vivāsanam akāraṇam",
    "GE09ram_02_u:048.020a": "avakāśo vivikto 'yaṃ mahānadyoḥ samāgame",
    "GE09ram_02_u:048.020c": "puṇyaś ca ramaṇīyaś ca vasatv iha bhagān sukham",
    "GE09ram_02_u:048.021a": "evam uktas tu vacanaṃ bharadvājena rāghavaḥ",
    "GE09ram_02_u:048.021c": "pratyuvāca śubhaṃ vākyaṃ rāmaḥ sarvahite rataḥ",
    "GE09ram_02_u:048.022a": "bhagavann ita āsannaḥ paurajānapado janaḥ",
    "GE09ram_02_u:048.022c": "āgamiṣyati vaidehīṃ māṃ cāpi prekṣako janaḥ",
    "GE09ram_02_u:048.022e": "anena kāraṇenāham iha vāsaṃ na rocaye",
    "GE09ram_02_u:048.023a": "ekānte paśya bhagavann āśramasthānam uttamam",
    "GE09ram_02_u:048.023c": "ramate yatra vaidehī sukhārhā janakātmajā",
    "GE09ram_02_u:048.024a": "etac chrutvā śubhaṃ vākyaṃ bharadvājo mahāmuniḥ",
    "GE09ram_02_u:048.024c": "rāghavasya tato vākyam artha grāhakam abravīt",
    "GE09ram_02_u:048.025a": "daśakrośa itas tāta girir yasmin nivatsyasi",
    "GE09ram_02_u:048.025c": "maharṣisevitaḥ puṇyaḥ sarvataḥ sukha darśanaḥ",
    "GE09ram_02_u:048.026a": "golāṅgūlānucarito vānararkṣaniṣevitaḥ",
    "GE09ram_02_u:048.026c": "citrakūṭa iti khyāto gandhamādanasaṃnibhaḥ",
    "GE09ram_02_u:048.027a": "yāvatā citra kūṭasya naraḥ śṛṅgāṇy avekṣate",
    "GE09ram_02_u:048.027c": "kalyāṇāni samādhatte na pāpe kurute manaḥ",
    "GE09ram_02_u:048.028a": "ṛṣayas tatra bahavo vihṛtya śaradāṃ śatam",
    "GE09ram_02_u:048.028c": "tapasā divam ārūḍhāḥ kapālaśirasā saha",
    "GE09ram_02_u:048.029a": "praviviktam ahaṃ manye taṃ vāsaṃ bhavataḥ sukham",
    "GE09ram_02_u:048.029c": "iha vā vanavāsāya vasa rāma mayā saha",
    "GE09ram_02_u:048.030a": "sa rāmaṃ sarvakāmais taṃ bharadvājaḥ priyātithim",
    "GE09ram_02_u:048.030c": "sabhāryaṃ saha ca bhrātrā pratijagrāha dharmavit",
    "GE09ram_02_u:048.031a": "tasya prayāge rāmasya taṃ maharṣim upeyuṣaḥ",
    "GE09ram_02_u:048.031c": "prapannā rajanī puṇyā citrāḥ kathayataḥ kathāḥ",
    "GE09ram_02_u:048.032a": "prabhātāyāṃ rajanyāṃ tu bharadvājam upāgamat",
    "GE09ram_02_u:048.032c": "uvāca naraśārdūlo muniṃ",
    "GE09ram_02_u:048.033a": "śarvarīṃ bhavanann adya satyaśīla tavāśrame",
    "GE09ram_02_u:048.033c": "uṣitāḥ smeha vasatim anujānātu no bhavān",
    "GE09ram_02_u:048.034a": "rātryāṃ tu tasyāṃ vyuṣṭāyāṃ bharadvājo 'bravīd idam",
    "GE09ram_02_u:048.034c": "madhumūlaphalopetaṃ citrakūṭaṃ vrajeti ha",
    "GE09ram_02_u:048.035a": "tatra kuñjarayūthāni mṛgayūthāni cābhitaḥ",
    "GE09ram_02_u:048.035c": "vicaranti vanānteṣu tāni drakṣyasi rāghava",
    "GE09ram_02_u:048.036a": "prahṛṣṭakoyaṣṭikakokilasvanair; vināditaṃ taṃ vasudhādharaṃ śivam",
    "GE09ram_02_u:048.036c": "mṛgaiś ca mattair bahubhiś ca kuñjaraiḥ; suramyam āsādya samāvasāśramam",
    "GE09ram_02_u:049.001a": "uṣitvā rajanīṃ tatra rājaputrāv ariṃdamau",
    "GE09ram_02_u:049.001c": "maharṣim abhivādyātha jagmatus taṃ giriṃ prati",
    "GE09ram_02_u:049.002a": "prasthitāṃś caiva tān prekṣya pitā putrān ivānvagāt",
    "GE09ram_02_u:049.002c": "tataḥ pracakrame vaktuṃ vacanaṃ sa mahāmuniḥ",
    "GE09ram_02_u:049.003a": "athāsādya tu kālindīṃ śīghrasrotasamāpagām",
    "GE09ram_02_u:049.003c": "tatra yūyaṃ plavaṃ kṛtvā taratāṃśumatīṃ nadīm",
    "GE09ram_02_u:049.004a": "tato nyagrodham āsādya mahāntaṃ haritacchadam",
    "GE09ram_02_u:049.004c": "vivṛddhaṃ bahubhir vṛkṣaiḥ śyāmaṃ siddhopasevitam",
    "GE09ram_02_u:049.005a": "krośamātraṃ tato gatvā nīlaṃ drakṣyatha kānanam",
    "GE09ram_02_u:049.005c": "palāśabadarīmiśraṃ rāma vaṃśaiś ca yāmunaiḥ",
    "GE09ram_02_u:049.006a": "sa panthāś citrakūṭasya gataḥ subahuśo mayā",
    "GE09ram_02_u:049.006c": "ramyo mārdavayuktaś ca vanadāvair vivarjitaḥ",
    "GE09ram_02_u:049.006e": "iti panthānam āvedya maharṣiḥ sa nyavartata",
    "GE09ram_02_u:049.007a": "upāvṛtte munau tasmin rāmo lakṣmaṇam abravīt",
    "GE09ram_02_u:049.007c": "kṛtapuṇyāḥ sma saumitre munir yan no 'nukampate",
    "GE09ram_02_u:049.008a": "iti tau puruṣavyāghrau mantrayitvā manasvinau",
    "GE09ram_02_u:049.008c": "sītām evāgrataḥ kṛtvā kālindīṃ jagmatur nadīm",
    "GE09ram_02_u:049.009a": "tau kāṣṭhasaṃghāṭam atho cakratuḥ sumahāplavam",
    "GE09ram_02_u:049.009c": "cakāra lakṣmaṇaś chittvā sītāyāḥ sukhamānasaṃ",
    "GE09ram_02_u:049.010a": "tatra śriyam ivācintyāṃ rāmo dāśarathiḥ priyām",
    "GE09ram_02_u:049.010c": "īṣatsaṃlajjamānāṃ tām adhyāropayata plavam",
    "GE09ram_02_u:049.011a": "tataḥ plavenāṃśumatīṃ śīghragām ūrmimālinīm",
    "GE09ram_02_u:049.011c": "tīrajair bahubhir vṛkṣaiḥ saṃterur yamunāṃ nadīm",
    "GE09ram_02_u:049.012a": "te tīrṇāḥ plavam utsṛjya prasthāya yamunāvanāt",
    "GE09ram_02_u:049.012c": "śyāmaṃ nyagrodham āseduḥ śītalaṃ haritacchadam",
    "GE09ram_02_u:049.013a": "kausalyāṃ caiva paśyeyaṃ sumitrāṃ ca yaśasvinīm",
    "GE09ram_02_u:049.013c": "iti sītāñjaliṃ kṛtvā paryagachad vanaspatim",
    "GE09ram_02_u:049.014a": "krośamātraṃ tato gatvā bhrātarau rāmalakṣmaṇau",
    "GE09ram_02_u:049.014c": "bahūn medhyān mṛgān hatvā ceratur yamunāvane",
    "GE09ram_02_u:049.015a": "vihṛtya te barhiṇapūganādite; śubhe vane vāraṇavānarāyute",
    "GE09ram_02_u:049.015c": "samaṃ nadīvapram upetya saṃmataṃ; nivāsam ājagmur adīnadarśanaḥ",
    "GE09ram_02_u:050.001a": "atha rātryāṃ vyatītāyām avasuptam anantaram",
    "GE09ram_02_u:050.001c": "prabodhayām āsa śanair lakṣmaṇaṃ raghunandanaḥ",
    "GE09ram_02_u:050.002a": "saumitre śṛṇu vanyānāṃ valgu vyāharatāṃ svanam",
    "GE09ram_02_u:050.002c": "saṃpratiṣṭhāmahe kālaḥ prasthānasya paraṃtapa",
    "GE09ram_02_u:050.003a": "sa suptaḥ samaye bhrātrā lakṣmaṇaḥ pratibodhitaḥ",
    "GE09ram_02_u:050.003c": "jahau nidrāṃ ca tandrīṃ ca prasaktaṃ ca pathi śramam",
    "GE09ram_02_u:050.004a": "tata utthāya te sarve spṛṣṭvā nadyāḥ śivaṃ jalam",
    "GE09ram_02_u:050.004c": "panthānam ṛṣiṇoddiṣṭaṃ citrakūṭasya taṃ yayuḥ",
    "GE09ram_02_u:050.005a": "tataḥ saṃprasthitaḥ kāle rāmaḥ saumitriṇā saha",
    "GE09ram_02_u:050.005c": "sītāṃ kamalapatrākṣīm idaṃ vacanam abravīt",
    "GE09ram_02_u:050.006a": "ādīptān iva vaidehi sarvataḥ puṣpitān nagān",
    "GE09ram_02_u:050.006c": "svaiḥ puṣpaiḥ kiṃśukān paśya mālinaḥ śiśirātyaye",
    "GE09ram_02_u:050.007a": "paśya bhallātakān phullān narair anupasevitān",
    "GE09ram_02_u:050.007c": "phalapatrair avanatān nūnaṃ śakṣyāmi jīvitum",
    "GE09ram_02_u:050.008a": "paśya droṇapramāṇāni lambamānāni lakṣmaṇa",
    "GE09ram_02_u:050.008c": "madhūni madhukārībhiḥ saṃbhṛtāni nage nage",
    "GE09ram_02_u:050.009a": "eṣa krośati natyūhas taṃ śikhī pratikūjati",
    "GE09ram_02_u:050.009c": "ramaṇīye vanoddeśe puṣpasaṃstarasaṃkaṭe",
    "GE09ram_02_u:050.010a": "mātaṃgayūthānusṛtaṃ pakṣisaṃghānunāditam",
    "GE09ram_02_u:050.010c": "citrakūṭam imaṃ paśya pravṛddhaśikharaṃ girim",
    "GE09ram_02_u:050.011a": "tatas tau pādacāreṇa gacchantau saha sītayā",
    "GE09ram_02_u:050.011c": "ramyam āsedatuḥ śailaṃ citrakūṭaṃ manoramam",
    "GE09ram_02_u:050.012a": "taṃ tu parvatam āsādya nānāpakṣigaṇāyutam",
    "GE09ram_02_u:050.012c": "ayaṃ vāso bhavet tāvad atra saumya ramemahi",
    "GE09ram_02_u:050.013a": "lakṣmaṇānaya dārūṇi dṛḍhāni ca varāṇi ca",
    "GE09ram_02_u:050.013c": "kuruṣvāvasathaṃ saumya vāse me 'bhirataṃ manaḥ",
    "GE09ram_02_u:050.014a": "tasya tadvacanaṃ śrutvā saumitrir vividhān drumān",
    "GE09ram_02_u:050.014c": "ājahāra tataś cakre parṇa śālām ariṃ dama",
    "GE09ram_02_u:050.015a": "śuśrūṣamāṇam ekāgram idaṃ vacanam abravīt",
    "GE09ram_02_u:050.015c": "aiṇeyaṃ māṃsam āhṛtya śālāṃ yakṣyāmahe vayam",
    "GE09ram_02_u:050.016a": "sa lakṣmaṇaḥ kṛṣṇamṛgaṃ hatvā medhyaṃ patāpavān",
    "GE09ram_02_u:050.016c": "atha cikṣepa saumitriḥ samiddhe jātavedasi",
    "GE09ram_02_u:050.017a": "taṃ tu pakvaṃ samājñāya niṣṭaptaṃ chinnaśoṇitam",
    "GE09ram_02_u:050.017c": "lakṣmaṇaḥ puruṣavyāghram atha rāghavam abravīt",
    "GE09ram_02_u:050.018a": "ayaṃ kṛṣṇaḥ samāptāṅgaḥ śṛtaḥ kṛṣṇa mṛgo yathā",
    "GE09ram_02_u:050.018c": "devatā devasaṃkāśa yajasva kuśalo hy asi",
    "GE09ram_02_u:050.019a": "rāmaḥ snātvā tu niyato guṇavāñ japyakovidaḥ",
    "GE09ram_02_u:050.019c": "pāpasaṃśamanaṃ rāmaś cakāra balim uttamam",
    "GE09ram_02_u:050.020a": "tāṃ vṛkṣaparṇac chadanāṃ manojñāṃ; yathāpradeśaṃ sukṛtāṃ nivātām",
    "GE09ram_02_u:050.020c": "vāsāya sarve viviśuḥ sametāḥ; sabhāṃ yathā deva gaṇāḥ sudharmām",
    "GE09ram_02_u:050.021a": "anekanānāmṛgapakṣisaṃkule; vicitrapuṣpastabalair drumair yute",
    "GE09ram_02_u:050.021c": "vanottame vyālamṛgānunādite; tathā vijahruḥ susukhaṃ jitendriyāḥ",
    "GE09ram_02_u:050.022a": "suramyam āsādya tu citrakūṭaṃ; nadīṃ ca tāṃ mālyavatīṃ sutīrthām",
    "GE09ram_02_u:050.022c": "nananda hṛṣṭo mṛgapakṣijuṣṭāṃ; jahau ca duḥkhaṃ puravipravāsāt",
    "GE09ram_02_u:051.001a": "kathayitvā suduḥkhārtaḥ sumantreṇa ciraṃ saha",
    "GE09ram_02_u:051.001c": "rāme dakṣiṇa kūlasthe jagāma svagṛhaṃ guhaḥ",
    "GE09ram_02_u:051.002a": "anujñātaḥ sumantro 'tha yojayitvā hayottamān",
    "GE09ram_02_u:051.002c": "ayodhyām eva nagarīṃ prayayau gāḍhadurmanāḥ",
    "GE09ram_02_u:051.003a": "sa vanāni sugandhīni saritaś ca sarāṃsi ca",
    "GE09ram_02_u:051.003c": "paśyann atiyayau śīghraṃ grāmāṇi nagarāṇi ca",
    "GE09ram_02_u:051.004a": "tataḥ sāyāhnasamaye tṛtīye 'hani sārathiḥ",
    "GE09ram_02_u:051.004c": "ayodhyāṃ samanuprāpya nirānandāṃ dadarśa ha",
    "GE09ram_02_u:051.005a": "sa śūnyām iva niḥśabdāṃ dṛṣṭvā paramadurmanāḥ",
    "GE09ram_02_u:051.005c": "sumantraś cintayām āsa śokavegasamāhataḥ",
    "GE09ram_02_u:051.006a": "kaccin na sagajā sāśvā sajanā sajanādhipā",
    "GE09ram_02_u:051.006c": "rāma saṃtāpaduḥkhena dagdhā śokāgninā purī",
    "GE09ram_02_u:051.006e": "iti cintāparaḥ sūtas tvaritaḥ praviveśa ha",
    "GE09ram_02_u:051.007a": "sumantram abhiyāntaṃ taṃ śataśo 'tha sahasraśaḥ",
    "GE09ram_02_u:051.007c": "kva rāma iti pṛcchantaḥ sūtam abhyadravan narāḥ",
    "GE09ram_02_u:051.008a": "teṣāṃ śaśaṃsa gaṅgāyām aham āpṛcchya rāghavam",
    "GE09ram_02_u:051.008c": "anujñāto nivṛtto 'smi dhārmikeṇa mahātmanā",
    "GE09ram_02_u:051.009a": "te tīrṇā iti vijñāya bāṣpapūrṇamukhā",
    "GE09ram_02_u:051.009c": "aho dhig iti niḥśvasya hā rāmeti ca cukruśuḥ",
    "GE09ram_02_u:051.010a": "śuśrāva ca vacas teṣāṃ vṛndaṃ vṛndaṃ ca tiṣṭhatām",
    "GE09ram_02_u:051.010c": "hatāḥ sma khalu ye neha paśyāma iti rāghavam",
    "GE09ram_02_u:051.011a": "dānayajñavivāheṣu samājeṣu mahatsu ca",
    "GE09ram_02_u:051.011c": "na drakṣyāmaḥ punar jātu dhārmikaṃ rāmam antarā",
    "GE09ram_02_u:051.012a": "kiṃ samarthaṃ janasyāsya kiṃ priyaṃ kiṃ sukhāvaham",
    "GE09ram_02_u:051.012c": "iti rāmeṇa nagaraṃ pitṛvat paripālitam",
    "GE09ram_02_u:051.013a": "vātāyanagatānāṃ ca strīṇām",
    "GE09ram_02_u:051.013c": "rāmaśokābhitaptānāṃ śuśrāva paridevanam",
    "GE09ram_02_u:051.014a": "sa rājamārgamadhyena sumantraḥ pihitānanaḥ",
    "GE09ram_02_u:051.014c": "yatra rājā daśarathas tad evopayayau gṛham",
    "GE09ram_02_u:051.015a": "so 'vatīrya rathāc chīghraṃ rājaveśma praviśya ca",
    "GE09ram_02_u:051.015c": "kakṣyāḥ saptābhicakrāma",
    "GE09ram_02_u:051.016a": "tato daśarathastrīṇāṃ prāsādebhyas tatas tataḥ",
    "GE09ram_02_u:051.016c": "rāmaśokābhitaptānāṃ mandaṃ śuśrāva jalpitam",
    "GE09ram_02_u:051.017a": "saha rāmeṇa niryāto vinā rāmam ihāgataḥ",
    "GE09ram_02_u:051.017c": "sūtaḥ kiṃ nāma kausalyāṃ śocantīṃ prativakṣyati",
    "GE09ram_02_u:051.018a": "yathā ca manye durjīvam evaṃ na sukaraṃ dhruvam",
    "GE09ram_02_u:051.018c": "ācchidya putre niryāte kausalyā yatra jīvati",
    "GE09ram_02_u:051.019a": "satya rūpaṃ tu tadvākyaṃ rājñaḥ strīṇāṃ niśāmayan",
    "GE09ram_02_u:051.019c": "pradīptam iva śokena viveśa sahasā gṛham",
    "GE09ram_02_u:051.020a": "sa praviśyāṣṭamīṃ kakṣyāṃ rājānaṃ dīnam ātulam",
    "GE09ram_02_u:051.020c": "putraśokaparidyūnam apaśyat pāṇḍare gṛhe",
    "GE09ram_02_u:051.021a": "abhigamya tam āsīnaṃ narendram abhivādya ca",
    "GE09ram_02_u:051.021c": "sumantro rāmavacanaṃ yathoktaṃ pratyavedayat",
    "GE09ram_02_u:051.022a": "sa tūṣṇīm eva tac chrutvā rājā vibhrānta cetanaḥ",
    "GE09ram_02_u:051.022c": "mūrchito nyapatad bhūmau rāmaśokābhipīḍitaḥ",
    "GE09ram_02_u:051.023a": "tato 'ntaḥpuram āviddhaṃ mūrchite pṛthivīpatau",
    "GE09ram_02_u:051.023c": "uddhṛtya bāhū cukrośa nṛpatau patite kṣitau",
    "GE09ram_02_u:051.024a": "sumitrayā tu sahitā kausalyā patitaṃ patim",
    "GE09ram_02_u:051.024c": "utthāpayām āsa tadā vacanaṃ cedam abravīt",
    "GE09ram_02_u:051.025a": "imaṃ tasya mahābhāga dūtaṃ duṣkarakāriṇaḥ",
    "GE09ram_02_u:051.025c": "vanavāsād anuprāptaṃ kasmān na pratibhāṣase",
    "GE09ram_02_u:051.026a": "adyemam anayaṃ kṛtvā vyapatrapasi rāghava",
    "GE09ram_02_u:051.026c": "uttiṣṭha sukṛtaṃ te 'stu śoke na syāt sahāyatā",
    "GE09ram_02_u:051.027a": "deva yasyā bhayād rāmaṃ nānupṛcchasi sārathim",
    "GE09ram_02_u:051.027c": "neha tiṣṭhati kaikeyī viśrabdhaṃ pratibhāṣyatām",
    "GE09ram_02_u:051.028a": "sā tathoktvā mahārājaṃ kausalyā śokalālasā",
    "GE09ram_02_u:051.028c": "dharaṇyāṃ nipapātāśu bāṣpaviplutabhāṣiṇī",
    "GE09ram_02_u:051.029a": "evaṃ vilapatīṃ dṛṣṭvā kausalyāṃ patitāṃ bhuvi",
    "GE09ram_02_u:051.029c": "patiṃ cāvekṣya tāḥ sarvāḥ sasvaraṃ ruruduḥ striyaḥ",
    "GE09ram_02_u:051.030a": "tatas tam antaḥpuranādam utthitaṃ; samīkṣya vṛddhās taruṇāś ca mānavāḥ",
    "GE09ram_02_u:051.030c": "striyaś ca sarvā ruruduḥ samantataḥ; puraṃ tadāsīt punar eva saṃkulam",
    "GE09ram_02_u:052.001a": "pratyāśvasto yadā rājā mohāt pratyāgataḥ punaḥ",
    "GE09ram_02_u:052.001c": "athājuhāva taṃ sūtaṃ rāmavṛttāntakāraṇāt",
    "GE09ram_02_u:052.002a": "vṛddhaṃ paramasaṃtaptaṃ navagraham iva dvipam",
    "GE09ram_02_u:052.002c": "viniḥśvasantaṃ dhyāyantam asvastham iva kuñjaram",
    "GE09ram_02_u:052.003a": "rājā tu rajasā sūtaṃ dhvastāṅgaṃ samupasthitam",
    "GE09ram_02_u:052.003c": "aśru pūrṇamukhaṃ dīnam uvāca paramārtavat",
    "GE09ram_02_u:052.004a": "kva nu vatsyati dharmātmā vṛkṣamūlam upāśritaḥ",
    "GE09ram_02_u:052.004c": "so 'tyantasukhitaḥ sūta kim aśiṣyati rāghavaḥ",
    "GE09ram_02_u:052.004e": "bhūmipālātmajo bhūmau śete katham anāthavat",
    "GE09ram_02_u:052.005a": "yaṃ yāntam anuyānti sma padāti rathakuñjarāḥ",
    "GE09ram_02_u:052.005c": "sa vatsyati kathaṃ rāmo vijanaṃ vanam āśritaḥ",
    "GE09ram_02_u:052.006a": "vyālair mṛgair ācaritaṃ kṛṣṇasarpaniṣevitam",
    "GE09ram_02_u:052.006c": "kathaṃ kumārau vaidehyā sārdhaṃ vanam upasthitau",
    "GE09ram_02_u:052.007a": "sukumāryā tapasvinyā sumantra saha sītayā",
    "GE09ram_02_u:052.007c": "rājaputrau kathaṃ pādair avaruhya rathād gatau",
    "GE09ram_02_u:052.008a": "siddhārthaḥ khalu sūta tvaṃ yena dṛṣṭau mamātmajau",
    "GE09ram_02_u:052.008c": "vanāntaṃ praviśantau tāv aśvināv iva mandaram",
    "GE09ram_02_u:052.009a": "kim uvāca vaco rāmaḥ kim uvāca ca lakṣmaṇaḥ",
    "GE09ram_02_u:052.009c": "sumantra vanam āsādya kim uvāca ca maithilī",
    "GE09ram_02_u:052.009e": "āsitaṃ śayitaṃ bhuktaṃ sūta rāmasya kīrtaya",
    "GE09ram_02_u:052.010a": "iti sūto narendreṇa coditaḥ sajjamānayā",
    "GE09ram_02_u:052.010c": "uvāca vācā rājānaṃ sabāṣpaparirabdhayā",
    "GE09ram_02_u:052.011a": "abravīn māṃ mahārāja dharmam evānupālayan",
    "GE09ram_02_u:052.011c": "añjaliṃ rāghavaḥ kṛtvā śirasābhipraṇamya ca",
    "GE09ram_02_u:052.012a": "sūta madvacanāt tasya tātasya viditātmanaḥ",
    "GE09ram_02_u:052.012c": "śirasā vandanīyasya vandyau pādau mahātmanaḥ",
    "GE09ram_02_u:052.013a": "sarvam antaḥpuraṃ vācyaṃ sūta mad vacanāt tvayā",
    "GE09ram_02_u:052.013c": "ārogyam aviśeṣeṇa yathārhaṃ cābhivādanam",
    "GE09ram_02_u:052.014a": "mātā ca mama kausalyā kuśalaṃ cābhivādanam",
    "GE09ram_02_u:052.014c": "devi devasya pādau ca devavat paripālaya",
    "GE09ram_02_u:052.015a": "bharataḥ kuśalaṃ vācyo vācyo madvacanena ca",
    "GE09ram_02_u:052.015c": "sarvāsv eva yathānyāyaṃ vṛttiṃ vartasva mātṛṣu",
    "GE09ram_02_u:052.016a": "vaktavyaś ca mahābāhur ikṣvākukulanandanaḥ",
    "GE09ram_02_u:052.016c": "pitaraṃ yauvarājyastho rājyastham anupālaya",
    "GE09ram_02_u:052.017a": "ity evaṃ māṃ mahārāja bruvann eva mahāyaśāḥ",
    "GE09ram_02_u:052.017c": "rāmo rājīvatāmrākṣo bhṛśam aśrūṇy avartayat",
    "GE09ram_02_u:052.018a": "lakṣmaṇas tu susaṃkruddho niḥśvasan vākyam abravīt",
    "GE09ram_02_u:052.018c": "kenāyam aparādhena rājaputro vivāsitaḥ",
    "GE09ram_02_u:052.019a": "yadi pravrājito rāmo lobhakāraṇakāritam",
    "GE09ram_02_u:052.019c": "varadānanimittaṃ vā sarvathā duṣkṛtaṃ kṛtam",
    "GE09ram_02_u:052.019e": "rāmasya tu parityāge na hetum upalakṣaye",
    "GE09ram_02_u:052.020a": "asamīkṣya samārabdhaṃ viruddhaṃ buddhilāghavāt",
    "GE09ram_02_u:052.020c": "janayiṣyati saṃkrośaṃ rāghavasya vivāsanam",
    "GE09ram_02_u:052.021a": "ahaṃ tāvan mahārāje pitṛtvaṃ nopalakṣaye",
    "GE09ram_02_u:052.021c": "bhrātā bhartā ca bandhuś ca pitā ca mama rāghavaḥ",
    "GE09ram_02_u:052.022a": "sarvalokapriyaṃ tyaktvā sarvalokahite ratam",
    "GE09ram_02_u:052.022c": "sarvaloko 'nurajyeta kathaṃ tvānena karmaṇā",
    "GE09ram_02_u:052.023a": "jānakī tu mahārāja niḥśvasantī tapasvinī",
    "GE09ram_02_u:052.023c": "bhūtopahatacitteva viṣṭhitā vṛṣmṛtā sthitā",
    "GE09ram_02_u:052.024a": "adṛṣṭapūrvavyasanā rājaputrī yaśasvinī",
    "GE09ram_02_u:052.024c": "tena duḥkhena rudatī naiva māṃ kiṃ cid abravīt",
    "GE09ram_02_u:052.025a": "udvīkṣamāṇā bhartāraṃ mukhena pariśuṣyatā",
    "GE09ram_02_u:052.025c": "mumoca sahasā bāṣpaṃ māṃ prayāntam udīkṣya sā",
    "GE09ram_02_u:052.026a": "tathaiva rāmo 'śrumukhaḥ kṛtāñjaliḥ; sthito 'bhaval lakṣmaṇabāhupālitaḥ",
    "GE09ram_02_u:052.026c": "tathaiva sītā rudatī tapasvinī; nirīkṣate rājarathaṃ tathaiva mām",
    "GE09ram_02_u:053.001a": "mama tv aśvā nivṛttasya na prāvartanta vartmani",
    "GE09ram_02_u:053.001c": "uṣṇam aśru vimuñcanto rāme saṃprasthite vanam",
    "GE09ram_02_u:053.002a": "ubhābhyāṃ rājaputrābhyām atha kṛtvāham ajñalim",
    "GE09ram_02_u:053.002c": "prasthito ratham āsthāya tad duḥkham api dhārayan",
    "GE09ram_02_u:053.003a": "guheva sārdhaṃ tatraiva sthito 'smi divasān bahūn",
    "GE09ram_02_u:053.003c": "āśayā yadi māṃ rāmaḥ punaḥ śabdāpayed iti",
    "GE09ram_02_u:053.004a": "viṣaye te mahārāja rāmavyasanakarśitāḥ",
    "GE09ram_02_u:053.004c": "api vṛkṣāḥ parimlānaḥ sapuṣpāṅkurakorakāḥ",
    "GE09ram_02_u:053.005a": "na ca sarpanti sattvāni vyālā na prasaranti ca",
    "GE09ram_02_u:053.005c": "rāmaśokābhibhūtaṃ tan niṣkūjam abhavad vanam",
    "GE09ram_02_u:053.006a": "līnapuṣkarapatrāś ca narendra kaluṣodakāḥ",
    "GE09ram_02_u:053.006c": "saṃtaptapadmāḥ padminyo līnamīnavihaṃgamāḥ",
    "GE09ram_02_u:053.007a": "jalajāni ca puṣpāṇi mālyāni sthalajāni ca",
    "GE09ram_02_u:053.007c": "nādya bhānty alpagandhīni phalāni ca yathā puram",
    "GE09ram_02_u:053.008a": "praviśantam ayodhyāṃ māṃ na kaś cid abhinandati",
    "GE09ram_02_u:053.008c": "narā rāmam apaśyanto niḥśvasanti muhur muhuḥ",
    "GE09ram_02_u:053.009a": "harmyair vimānaiḥ prāsādair avekṣya ratham āgatam",
    "GE09ram_02_u:053.009c": "hāhākārakṛtā nāryo rāmādarśanakarśitāḥ",
    "GE09ram_02_u:053.010a": "āyatair vimalair netrair aśruvegapariplutaiḥ",
    "GE09ram_02_u:053.010c": "anyonyam abhivīkṣante vyaktam ārtatarāḥ striyaḥ",
    "GE09ram_02_u:053.011a": "nāmitrāṇāṃ na mitrāṇām udāsīnajanasya ca",
    "GE09ram_02_u:053.011c": "aham ārtatayā kaṃ cid viśeṣaṃ nopalakṣaye",
    "GE09ram_02_u:053.012a": "aprahṛṣṭamanuṣyā ca dīnanāgaturaṃgamā",
    "GE09ram_02_u:053.012c": "ārtasvaraparimlānā viniḥśvasitaniḥsvanā",
    "GE09ram_02_u:053.013a": "nirānandā mahārāja rāmapravrājanātulā",
    "GE09ram_02_u:053.013c": "kausalyā putra hīneva ayodhyā pratibhāti mā",
    "GE09ram_02_u:053.014a": "sūtasya vacanaṃ śrutvā vācā paramadīnayā",
    "GE09ram_02_u:053.014c": "bāṣpopahatayā rājā taṃ sūtam idam abravīt",
    "GE09ram_02_u:053.015a": "kaikeyyā viniyuktena pāpābhijanabhāvayā",
    "GE09ram_02_u:053.015c": "mayā na mantrakuśalair vṛddhaiḥ saha samarthitam",
    "GE09ram_02_u:053.016a": "na suhṛdbhir na cāmātyair mantrayitvā na naigamaiḥ",
    "GE09ram_02_u:053.016c": "mayāyam arthaḥ saṃmohāt strīhetoḥ sahasā kṛtaḥ",
    "GE09ram_02_u:053.017a": "bhavitavyatayā nūnam idaṃ vā vyasanaṃ mahat",
    "GE09ram_02_u:053.017c": "kulasyāsya vināśāya prāptaṃ sūta yadṛcchayā",
    "GE09ram_02_u:053.018a": "sūta yady asti te kiṃ cin mayāpi sukṛtaṃ kṛtam",
    "GE09ram_02_u:053.018c": "tvaṃ prāpayāśu māṃ rāmaṃ prāṇāḥ saṃtvarayanti mām",
    "GE09ram_02_u:053.019a": "yad yad yāpi mamaivājñā nivartayatu rāghavam",
    "GE09ram_02_u:053.019c": "na śakṣyāmi vinā rāma muhūrtam api jīvitum",
    "GE09ram_02_u:053.020a": "atha vāpi mahābāhur gato dūraṃ bhaviṣyati",
    "GE09ram_02_u:053.020c": "mām eva ratham āropya śīghraṃ rāmāya darśaya",
    "GE09ram_02_u:053.021a": "vṛttadaṃṣṭro maheṣvāsaḥ kvāsau lakṣmaṇapūrvajaḥ",
    "GE09ram_02_u:053.021c": "yadi jīvāmi sādhv enaṃ paśyeyaṃ saha sītayā",
    "GE09ram_02_u:053.022a": "lohitākṣaṃ mahābāhum āmuktamaṇikuṇḍalam",
    "GE09ram_02_u:053.022c": "rāmaṃ yadi na paśyāmi gamiṣyāmi yamakṣayam",
    "GE09ram_02_u:053.023a": "ato nu kiṃ duḥkhataraṃ yo 'ham ikṣvākunandanam",
    "GE09ram_02_u:053.023c": "imām avasthām āpanno neha paśyāmi rāghavam",
    "GE09ram_02_u:053.024a": "hā rāma rāmānuja hā hā vaidehi tapasvinī",
    "GE09ram_02_u:053.024c": "na māṃ jānīta duḥkhena mriyamāṇam anāthavat",
    "GE09ram_02_u:053.024e": "dustaro jīvatā devi mayāyaṃ śokasāgaraḥ",
    "GE09ram_02_u:053.025a": "aśobhanaṃ yo 'ham ihādya rāghavaṃ; didṛkṣamāṇo na labhe salakṣmaṇam",
    "GE09ram_02_u:053.025c": "itīva rājā vilapan mahāyaśāḥ; papāta tūrṇaṃ śayane sa mūrchitaḥ",
    "GE09ram_02_u:053.026a": "iti vilapati pārthive pranaṣṭe; karuṇataraṃ dviguṇaṃ ca rāmahetoḥ",
    "GE09ram_02_u:053.026c": "vacanam anuniśamya tasya devī; bhayam agamat punar eva rāmamātā",
    "GE09ram_02_u:054.001a": "tato bhūtopasṛṣṭeva vepamānā punaḥ punaḥ",
    "GE09ram_02_u:054.001c": "dharaṇyāṃ gatasattveva kausalyā sūtam abravīt",
    "GE09ram_02_u:054.002a": "naya māṃ yatra kākutsthaḥ sītā yatra ca lakṣmaṇaḥ",
    "GE09ram_02_u:054.002c": "tān vinā kṣaṇam apy atra jīvituṃ notsahe hy aham",
    "GE09ram_02_u:054.003a": "nivartaya rathaṃ śīghraṃ daṇḍakān naya mām api",
    "GE09ram_02_u:054.003c": "atha tān nānugacchāmi gamiṣyāmi yamakṣayam",
    "GE09ram_02_u:054.004a": "bāṣpavegaupahatayā sa vācā sajjamānayā",
    "GE09ram_02_u:054.004c": "idam āśvāsayan devīṃ sūtaḥ prāñjalir abravīt",
    "GE09ram_02_u:054.005a": "tyaja śokaṃ ca mohaṃ ca saṃbhramaṃ duḥkhajaṃ tathā",
    "GE09ram_02_u:054.005c": "vyavadhūya ca saṃtāpaṃ vane vatsyati rāghavaḥ",
    "GE09ram_02_u:054.006a": "lakṣmaṇaś cāpi rāmasya pādau paricaran vane",
    "GE09ram_02_u:054.006c": "ārādhayati dharmajñaḥ paralokaṃ jitendriyaḥ",
    "GE09ram_02_u:054.007a": "vijane 'pi vane sītā vāsaṃ prāpya gṛheṣv iva",
    "GE09ram_02_u:054.007c": "visrambhaṃ labhate 'bhītā rāme saṃnyasta mānasā",
    "GE09ram_02_u:054.008a": "nāsyā dainyaṃ kṛtaṃ kiṃ cit susūkṣmam api lakṣaye",
    "GE09ram_02_u:054.008c": "uciteva pravāsānāṃ vaidehī pratibhāti mā",
    "GE09ram_02_u:054.009a": "nagaropavanaṃ gatvā yathā sma ramate purā",
    "GE09ram_02_u:054.009c": "tathaiva ramate sītā nirjaneṣu vaneṣv api",
    "GE09ram_02_u:054.010a": "bāleva ramate sītā bālacandranibhānanā",
    "GE09ram_02_u:054.010c": "rāmā rāme hy adīnātmā vijane 'pi vane satī",
    "GE09ram_02_u:054.011a": "tadgataṃ hṛdayaṃ hy asyās tad adhīnaṃ ca jīvitam",
    "GE09ram_02_u:054.011c": "ayodhyāpi bhavet tasyā rāma hīnā tathā vanam",
    "GE09ram_02_u:054.012a": "pathi pṛcchati vaidehī grāmāṃś ca nagarāṇi ca",
    "GE09ram_02_u:054.012c": "gatiṃ dṛṣṭvā nadīnāṃ ca pādapān vividhān api",
    "GE09ram_02_u:054.013a": "adhvanā vāta vegena saṃbhrameṇātapena ca",
    "GE09ram_02_u:054.013c": "na hi gacchati vaidehyāś candrāṃśusadṛśī prabhā",
    "GE09ram_02_u:054.014a": "sadṛśaṃ śatapatrasya pūrṇacandropamaprabham",
    "GE09ram_02_u:054.014c": "vadanaṃ tadvadānyāyā vaidehyā na vikampate",
    "GE09ram_02_u:054.015a": "alaktarasaraktābhāv alaktarasavarjitau",
    "GE09ram_02_u:054.015c": "adyāpi caraṇau tasyāḥ padmakośasamaprabhau",
    "GE09ram_02_u:054.016a": "nūpurodghuṣṭaheleva khelaṃ gacchati bhāminī",
    "GE09ram_02_u:054.016c": "idānīm api vaidehī tadrāgā nyastabhūṣaṇā",
    "GE09ram_02_u:054.017a": "gajaṃ vā vīkṣya siṃhaṃ vā vyāghraṃ vā vanam āśritā",
    "GE09ram_02_u:054.017c": "nāhārayati saṃtrāsaṃ bāhū rāmasya saṃśritā",
    "GE09ram_02_u:054.018a": "na śocyās te na cātmā te śocyo nāpi janādhipaḥ",
    "GE09ram_02_u:054.018c": "idaṃ hi caritaṃ loke pratiṣṭhāsyati śāśvatam",
    "GE09ram_02_u:054.019a": "vidhūya śokaṃ parihṛṣṭamānasā; maharṣiyāte pathi suvyavasthitāḥ",
    "GE09ram_02_u:054.019c": "vane ratā vanyaphalāśanāḥ pituḥ; śubhāṃ pratijñāṃ paripālayanti te",
    "GE09ram_02_u:054.020a": "tathāpi sūtena suyuktavādinā; nivāryamāṇā sutaśokakarśitā",
    "GE09ram_02_u:054.020c": "na caiva devī virarāma kūjitāt; priyeti putreti ca rāghaveti ca",
    "GE09ram_02_u:055.001a": "vanaṃ gate dharmapare rāme ramayatāṃ vare",
    "GE09ram_02_u:055.001c": "kausalyā rudatī svārtā bhartāram idam abravīt",
    "GE09ram_02_u:055.002a": "yady apitriṣu lokeṣu prathitaṃ te mayad yaśaḥ",
    "GE09ram_02_u:055.002c": "sānukrośo vadānyaś ca priyavādī ca rāghavaḥ",
    "GE09ram_02_u:055.003a": "kathaṃ naravaraśreṣṭha putrau tau saha sītayā",
    "GE09ram_02_u:055.003c": "duḥkhitau sukhasaṃvṛddhau vane duḥkhaṃ sahiṣyataḥ",
    "GE09ram_02_u:055.004a": "sā nūnaṃ taruṇī śyāmā sukumārī sukhocitā",
    "GE09ram_02_u:055.004c": "katham uṣṇaṃ ca śītaṃ ca maithilī prasahiṣyate",
    "GE09ram_02_u:055.005a": "bhuktvāśanaṃ viśālākṣī sūpadaṃśānvitaṃ śubham",
    "GE09ram_02_u:055.005c": "vanyaṃ naivāram āhāraṃ kathaṃ sītopabhokṣyate",
    "GE09ram_02_u:055.006a": "gītavāditranirghoṣaṃ śrutvā śubham aninditā",
    "GE09ram_02_u:055.006c": "kathaṃ kravyādasiṃhānāṃ śabdaṃ śroṣyaty aśobhanam",
    "GE09ram_02_u:055.007a": "mahendradhvajasaṃkāśaḥ kva nu śete mahābhujaḥ",
    "GE09ram_02_u:055.007c": "bhujaṃ parighasaṃkāśam upadhāya mahābalaḥ",
    "GE09ram_02_u:055.008a": "padmavarṇaṃ sukeśāntaṃ padmaniḥśvāsam uttamam",
    "GE09ram_02_u:055.008c": "kadā drakṣyāmi rāmasya vadanaṃ puṣkarekṣaṇam",
    "GE09ram_02_u:055.009a": "vajrasāramayaṃ nūnaṃ hṛdayaṃ me na saṃśayaḥ",
    "GE09ram_02_u:055.009c": "apaśyantyā na taṃ yad vai phalatīdaṃ sahasradhā",
    "GE09ram_02_u:055.010a": "yadi pañcadaśe varṣe rāghavaḥ punar eṣyati",
    "GE09ram_02_u:055.010c": "jahyād rājyaṃ ca kośaṃ ca bharatenopabhokṣyate",
    "GE09ram_02_u:055.011a": "evaṃ kanīyasā bhrātrā bhuktaṃ rājyaṃ viśāṃ pate",
    "GE09ram_02_u:055.011c": "bhrātā jyeṣṭhā variṣṭhāś ca kimarthaṃ nāvamaṃsyate",
    "GE09ram_02_u:055.012a": "na pareṇāhṛtaṃ bhakṣyaṃ vyāghraḥ khāditum icchati",
    "GE09ram_02_u:055.012c": "evam eva naravyāghraḥ paralīḍhaṃ na maṃsyate",
    "GE09ram_02_u:055.013a": "havir ājyaṃ puroḍāśāḥ kuśā yūpāś ca khādirāḥ",
    "GE09ram_02_u:055.013c": "naitāni yātayāmāni kurvanti punar adhvare",
    "GE09ram_02_u:055.014a": "tathā hy āttam idaṃ rājyaṃ hṛtasārāṃ surām iva",
    "GE09ram_02_u:055.014c": "nābhimantum alaṃ rāmo naṣṭasomam ivādhvaram",
    "GE09ram_02_u:055.015a": "naivaṃvidham asatkāraṃ rāghavo marṣayiṣyati",
    "GE09ram_02_u:055.015c": "balavān iva śārdūlo bāladher abhimarśanam",
    "GE09ram_02_u:055.016a": "sa tādṛśaḥ siṃhabalo vṛṣabhākṣo nararṣabhaḥ",
    "GE09ram_02_u:055.016c": "svayam eva hataḥ pitrā jalajenātmajo yathā",
    "GE09ram_02_u:055.017a": "dvijāti carito dharmaḥ śāstradṛṣṭaḥ sanātanaḥ",
    "GE09ram_02_u:055.017c": "yadi te dharmanirate tvayā putre vivāsite",
    "GE09ram_02_u:055.018a": "gatir evāk patir nāryā dvitīyā gatir ātmajaḥ",
    "GE09ram_02_u:055.018c": "tṛtīyā jñātayo rājaṃś caturthī neha vidyate",
    "GE09ram_02_u:055.019a": "tatra tvaṃ caiva me nāsti rāmaś ca vanam āśritaḥ",
    "GE09ram_02_u:055.019c": "na vanaṃ gantum icchāmi sarvathā hi hatā tvayā",
    "GE09ram_02_u:055.020a": "hataṃ tvayā rājyam idaṃ sarāṣṭraṃ; hatas tathātmā saha mantribhiś ca",
    "GE09ram_02_u:055.020c": "hatā saputrāsmi hatāś ca paurāḥ; sutaś ca bhāryā ca tava prahṛṣṭau",
    "GE09ram_02_u:055.021a": "imāṃ giraṃ dāruṇaśabdasaṃśritāṃ; niśamya rājāpi mumoha duḥkhitaḥ",
    "GE09ram_02_u:055.021c": "tataḥ sa śokaṃ praviveśa pārthivaḥ; svaduṣkṛtaṃ cāpi punas tadāsmarat",
    "GE09ram_02_u:056.001a": "evaṃ tu kruddhayā rājā rāmamātrā saśokayā",
    "GE09ram_02_u:056.001c": "śrāvitaḥ paruṣaṃ vākyaṃ cintayām āsa duḥkhitaḥ",
    "GE09ram_02_u:056.002a": "tasya cintayamānasya pratyabhāt karma duṣkṛtam",
    "GE09ram_02_u:056.002c": "yad anena kṛtaṃ pūrvam ajñānāc chabdavedhinā",
    "GE09ram_02_u:056.003a": "amanās tena śokena rāmaśokena ca prabhuḥ",
    "GE09ram_02_u:056.003c": "dahyamānas tu śokābhyāṃ kausalyām āha bhūpatiḥ",
    "GE09ram_02_u:056.004a": "prasādaye tvāṃ kausalye racito 'yaṃ mayāñjaliḥ",
    "GE09ram_02_u:056.004c": "vatsalā cānṛśaṃsā ca tvaṃ hi nityaṃ pareṣv api",
    "GE09ram_02_u:056.005a": "bhartā tu khalu nārīṇāṃ guṇavān nirguṇo 'pi vā",
    "GE09ram_02_u:056.005c": "dharmaṃ vimṛśamānānāṃ pratyakṣaṃ devi daivatam",
    "GE09ram_02_u:056.006a": "sā tvaṃ dharmaparā nityaṃ dṛṣṭalokaparāvara",
    "GE09ram_02_u:056.006c": "nārhase vipriyaṃ vaktuṃ duḥkhitāpi suduḥkhitam",
    "GE09ram_02_u:056.007a": "tad vākyaṃ karuṇaṃ rājñaḥ śrutvā dīnasya bhāṣitam",
    "GE09ram_02_u:056.007c": "kausalyā vyasṛjad bāṣpaṃ praṇālīva navodakam",
    "GE09ram_02_u:056.008a": "sa mūdrhṇi baddhvā rudatī rājñaḥ padmam ivāñjalim",
    "GE09ram_02_u:056.008c": "saṃbhramād abravīt trastā tvaramāṇākṣaraṃ vacaḥ",
    "GE09ram_02_u:056.009a": "prasīda śirasā yāce bhūmau nitatitāsmi te",
    "GE09ram_02_u:056.009c": "yācitāsmi hatā deva hantavyāhaṃ na hi tvayā",
    "GE09ram_02_u:056.010a": "naiṣā hi sā strī bhavati ślāghanīyena dhīmatā",
    "GE09ram_02_u:056.010c": "ubhayor lokayor vīra patyā yā saṃprasādyate",
    "GE09ram_02_u:056.011a": "jānāmi dharmaṃ dharmajña tvāṃ jāne satyavādinam",
    "GE09ram_02_u:056.011c": "putraśokārtayā tat tu mayā kim api bhāṣitam",
    "GE09ram_02_u:056.012a": "śoko nāśayate dhairyaṃ śoko nāśayate śrutam",
    "GE09ram_02_u:056.012c": "śoko nāśayate sarvaṃ nāsti śokasamo ripuḥ",
    "GE09ram_02_u:056.013a": "śayam āpatitaḥ soḍhuṃ praharo ripuhastataḥ",
    "GE09ram_02_u:056.013c": "soḍhum āpatitaḥ śokaḥ susūkṣmo 'pi na śakyate",
    "GE09ram_02_u:056.014a": "vanavāsāya rāmasya pañcarātro 'dya gaṇyate",
    "GE09ram_02_u:056.014c": "yaḥ śokahataharṣāyāḥ pañcavarṣopamo mama",
    "GE09ram_02_u:056.015a": "taṃ hi cintayamānāyāḥ śoko 'yaṃ hṛdi vardhate",
    "GE09ram_02_u:056.015c": "adīnām iva vegena samudrasalilaṃ mahat",
    "GE09ram_02_u:056.016a": "evaṃ hi kathayantyās tu kausalyāyāḥ śubhaṃ vacaḥ",
    "GE09ram_02_u:056.016c": "mandaraśmir abhūt suryo rajanī cābhyavartata",
    "GE09ram_02_u:056.017a": "atha prahlādito vākyair devyā kausalyayā nṛpaḥ",
    "GE09ram_02_u:056.017c": "śokena ca samākrānto nidrāyā vaśam eyivān",
    "GE09ram_02_u:057.001a": "pratibuddho muhur tena śokopahatacetanaḥ",
    "GE09ram_02_u:057.001c": "atha rājā daśarathaḥ sa cintām abhyapadyata",
    "GE09ram_02_u:057.002a": "rāmalakṣmaṇayoś caiva vivāsād vāsavopamam",
    "GE09ram_02_u:057.002c": "āviveśopasargas taṃ tamaḥ sūryam ivāsuram",
    "GE09ram_02_u:057.003a": "sa rājā rajanīṃ ṣaṣṭhīṃ rāme pravrajite vanam",
    "GE09ram_02_u:057.003c": "ardharātre daśarathaḥ saṃsmaran duṣkṛtaṃ kṛtam",
    "GE09ram_02_u:057.003e": "kausalyāṃ putraśokārtām idaṃ vacanam abravīt",
    "GE09ram_02_u:057.004a": "yad ācarati kalyāṇi śubhaṃ vā yadi vāśubham",
    "GE09ram_02_u:057.004c": "tad eva labhate bhadre kartā karmajam ātmanaḥ",
    "GE09ram_02_u:057.005a": "guru lāghavam arthānām ārambhe karmaṇāṃ phalam",
    "GE09ram_02_u:057.005c": "doṣaṃ vā yo na jānāti sa bāla iti hocyate",
    "GE09ram_02_u:057.006a": "kaś cid āmravaṇaṃ chittvā palāśāṃś ca niṣiñcati",
    "GE09ram_02_u:057.006c": "puṣpaṃ dṛṣṭvā phale gṛdhnuḥ sa śocati phalāgame",
    "GE09ram_02_u:057.007a": "so 'ham āmravaṇaṃ chittvā palāśāṃś ca nyaṣecayam",
    "GE09ram_02_u:057.007c": "rāmaṃ phalāgame tyaktvā paścāc chocāmi durmatiḥ",
    "GE09ram_02_u:057.008a": "labdhaśabdena kausalye kumāreṇa dhanuṣmatā",
    "GE09ram_02_u:057.008c": "kumāraḥ śabdavedhīti mayā pāpam idaṃ kṛtam",
    "GE09ram_02_u:057.008e": "tad idaṃ me 'nusaṃprāptaṃ devi duḥkhaṃ svayaṃ kṛtam",
    "GE09ram_02_u:057.009a": "saṃmohād iha bālena yathā syād bhakṣitaṃ viṣam",
    "GE09ram_02_u:057.009c": "evaṃ mamāpy avijñātaṃ śabdavedhyamayaṃ phalam",
    "GE09ram_02_u:057.010a": "devy anūḍhā tvam abhavo yuvarājo bhavāmy aham",
    "GE09ram_02_u:057.010c": "tataḥ prāvṛḍ anuprāptā madakāmavivardhinī",
    "GE09ram_02_u:057.011a": "upāsyahi rasān bhaumāṃs taptvā ca jagad aṃśubhiḥ",
    "GE09ram_02_u:057.011c": "paretācaritāṃ bhīmāṃ ravir āviśate diśam",
    "GE09ram_02_u:057.012a": "uṣṇam antardadhe sadyaḥ snigdhā dadṛśire ghanāḥ",
    "GE09ram_02_u:057.012c": "tato jahṛṣire sarve bhekasāraṅgabarhiṇaḥ",
    "GE09ram_02_u:057.013a": "patitenāmbhasā channaḥ patamānena cāsakṛt",
    "GE09ram_02_u:057.013c": "ābabhau mattasāraṅgas toyarāśir ivācalaḥ",
    "GE09ram_02_u:057.014a": "tasminn atisukhe kāle dhanuṣmān iṣumān rathī",
    "GE09ram_02_u:057.014c": "vyāyāma kṛtasaṃkalpaḥ sarayūm anvagāṃ nadīm",
    "GE09ram_02_u:057.015a": "nipāne mahiṣaṃ rātrau gajaṃ vābhyāgataṃ nadīm",
    "GE09ram_02_u:057.015c": "anyaṃ vā śvāpadaṃ kaṃ cij jighāṃsur ajitendriyaḥ",
    "GE09ram_02_u:057.016a": "athāndhakāre tv aśrauṣaṃ jale kumbhasya paryataḥ",
    "GE09ram_02_u:057.016c": "acakṣur viṣaye ghoṣaṃ vāraṇasyeva nardataḥ",
    "GE09ram_02_u:057.017a": "tato 'haṃ śaram uddhṛtya dīptam āśīviṣopamam",
    "GE09ram_02_u:057.017c": "amuñcaṃ niśitaṃ bāṇam aham āśīviṣopamam",
    "GE09ram_02_u:057.018a": "tatra vāg uṣasi vyaktā prādurāsīd",
    "GE09ram_02_u:057.018c": "hā heti patatas toye vāg abhūt tatra mānuṣī",
    "GE09ram_02_u:057.018e": "katham asmadvidhe śastraṃ nipatet tu tapasvini",
    "GE09ram_02_u:057.019a": "praviviktāṃ nadīṃ rātrāv udāhāro 'ham āgataḥ",
    "GE09ram_02_u:057.019c": "iṣuṇābhihataḥ kena kasya vā kiṃ kṛtaṃ mayā",
    "GE09ram_02_u:057.020a": "ṛṣer hi nyasta daṇḍasya vane vanyena jīvataḥ",
    "GE09ram_02_u:057.020c": "kathaṃ nu śastreṇa vadho madvidhasya vidhīyate",
    "GE09ram_02_u:057.021a": "jaṭābhāradharasyaiva valkalājinavāsasaḥ",
    "GE09ram_02_u:057.021c": "ko vadhena mamārthī syāt kiṃ vāsyāpakṛtaṃ mayā",
    "GE09ram_02_u:057.022a": "evaṃ niṣphalam ārabdhaṃ kevalānarthasaṃhitam",
    "GE09ram_02_u:057.022c": "na kaś cit sādhu manyeta yathaiva gurutalpagam",
    "GE09ram_02_u:057.023a": "nemaṃ tathānuśocāmi jīvitakṣayam ātmanaḥ",
    "GE09ram_02_u:057.023c": "mātaraṃ pitaraṃ cobhāv anuśocāmi madvidhe",
    "GE09ram_02_u:057.024a": "tad etān mithunaṃ vṛddhaṃ cirakālabhṛtaṃ mayā",
    "GE09ram_02_u:057.024c": "mayi pañcatvam āpanne kāṃ vṛttiṃ vartayiṣyati",
    "GE09ram_02_u:057.025a": "vṛddhau ca mātāpitarāv ahaṃ caikeṣuṇā hataḥ",
    "GE09ram_02_u:057.025c": "kena sma nihatāḥ sarve subālenākṛtātmanā",
    "GE09ram_02_u:057.026a": "taṃ giraṃ karuṇāṃ śrutvā mama dharmānukāṅkṣiṇaḥ",
    "GE09ram_02_u:057.026c": "karābhyāṃ saśaraṃ cāpaṃ vyathitasyāpatad bhuvi",
    "GE09ram_02_u:057.027a": "taṃ deśam aham āgamya dīnasattvaḥ sudurmanāḥ",
    "GE09ram_02_u:057.027c": "apaśyam iṣuṇā tīre sarayvās tāpasaṃ hatam",
    "GE09ram_02_u:057.028a": "sa mām udvīkṣya netrābhyāṃ trastam asvasthacetasaṃ",
    "GE09ram_02_u:057.028c": "ity uvāca vacaḥ krūraṃ didhakṣann iva tejasā",
    "GE09ram_02_u:057.029a": "kiṃ tavāpakṛtaṃ rājan vane nivasatā mayā",
    "GE09ram_02_u:057.029c": "jihīrṣiur ambho gurvarthaṃ yad ahaṃ tāḍitas tvayā",
    "GE09ram_02_u:057.030a": "ekena khalu bāṇena marmaṇy abhihate mayi",
    "GE09ram_02_u:057.030c": "dvāv andhau nihatau vṛddhau mātā janayitā ca me",
    "GE09ram_02_u:057.031a": "tau nūnaṃ durbalāv andhau matpratīkṣau pipāsitau",
    "GE09ram_02_u:057.031c": "ciram āśākṛtāṃ tṛṣṇāṃ kaṣṭāṃ saṃdhārayiṣyataḥ",
    "GE09ram_02_u:057.032a": "na nūnaṃ tapaso vāsti phalayogaḥ śrutasya vā",
    "GE09ram_02_u:057.032c": "pitā yan māṃ na jānāti śayānaṃ patitaṃ bhuvi",
    "GE09ram_02_u:057.033a": "jānann api ca kiṃ kuryād aśaktir aparikramaḥ",
    "GE09ram_02_u:057.033c": "bhidyamānam ivāśaktas trātum anyo nago nagam",
    "GE09ram_02_u:057.034a": "pitus tvam eva me gatvā śīghram ācakṣva rāghava",
    "GE09ram_02_u:057.034c": "na tvām anudahet kruddho vanaṃ vahnir ivaidhitaḥ",
    "GE09ram_02_u:057.035a": "iyam ekapadī rājan yato me pitur āśramaḥ",
    "GE09ram_02_u:057.035c": "taṃ prasādaya gatvā tvaṃ na tvāṃ sa kupitaḥ śapet",
    "GE09ram_02_u:057.036a": "viśalyaṃ kuru māṃ rājan marma me niśitaḥ śaraḥ",
    "GE09ram_02_u:057.036c": "ruṇaddhi mṛdu sotsedhaṃ tīram amburayo yathā",
    "GE09ram_02_u:057.037a": "na dvijātir ahaṃ rājan mā bhūt te manaso vyathā",
    "GE09ram_02_u:057.037c": "śūdrāyām asmi vaiśyena jāto janapadādhipa",
    "GE09ram_02_u:057.038a": "itīva vadataḥ kṛcchrād",
    "GE09ram_02_u:057.038c": "tasya tv ānamyamānasya taṃ bāṇam aham uddharam",
    "GE09ram_02_u:057.039a": "jalārdragātraṃ tu vilapya kṛcchān; marmavraṇaṃ saṃtatam ucchasantam",
    "GE09ram_02_u:057.039c": "tataḥ sarayvāṃ tam ahaṃ śayānaṃ; samīkṣya bhadre subhṛśaṃ viṣaṇṇaḥ",
    "GE09ram_02_u:058.001a": "tad ajñānān mahat pāpaṃ kṛtvā saṃkulitendriyaḥ",
    "GE09ram_02_u:058.001c": "ekas tv acintayaṃ buddhyā kathaṃ nu sukṛtaṃ bhavet",
    "GE09ram_02_u:058.002a": "tatas taṃ ghaṭam ādaya pūrṇaṃ paramavāriṇā",
    "GE09ram_02_u:058.002c": "āśramaṃ tam ahaṃ prāpya yathākhyātapathaṃ gataḥ",
    "GE09ram_02_u:058.003a": "tatrāhaṃ durbalāv andhau vṛddhāv apariṇāyakau",
    "GE09ram_02_u:058.003c": "apaśyaṃ tasya pitarau lūnapakṣāv iva dvijau",
    "GE09ram_02_u:058.004a": "tannimittābhir āsīnau kathābhir aparikramau",
    "GE09ram_02_u:058.004c": "tām āśāṃ matkṛte hīnāv udāsīnāv anāthavat",
    "GE09ram_02_u:058.005a": "padaśabdaṃ tu me śrutvā munir vākyam abhāṣata",
    "GE09ram_02_u:058.005c": "kiṃ cirāyasi me putra pānīyaṃ kṣipram ānaya",
    "GE09ram_02_u:058.006a": "yannimittam idaṃ tāta salile krīḍitaṃ tvayā",
    "GE09ram_02_u:058.006c": "utkaṇṭhitā te māteyaṃ praviśa kṣipram āśramam",
    "GE09ram_02_u:058.007a": "yad vyalīkaṃ kṛtaṃ putra mātrā te yadi vā mayā",
    "GE09ram_02_u:058.007c": "na tan manasi kartavyaṃ tvayā tāta tapasvinā",
    "GE09ram_02_u:058.008a": "tvaṃ gatis tv agatīnāṃ ca cakṣus tvaṃ hīnacakṣuṣām",
    "GE09ram_02_u:058.008c": "samāsaktās tvayi prāṇāḥ kiṃ cin nau nābhibhāṣase",
    "GE09ram_02_u:058.009a": "munim avyaktayā vācā tam ahaṃ sajjamānayā",
    "GE09ram_02_u:058.009c": "hīnavyañjanayā prekṣya bhīto bhīta ivābruvam",
    "GE09ram_02_u:058.010a": "manasaḥ karma ceṣṭābhir abhisaṃstabhya vāgbalam",
    "GE09ram_02_u:058.010c": "ācacakṣe tv ahaṃ tasmai putravyasanajaṃ bhayam",
    "GE09ram_02_u:058.011a": "kṣatriyo 'haṃ daśaratho nāhaṃ putro mahātmanaḥ",
    "GE09ram_02_u:058.011c": "sajjanāvamataṃ duḥkham idaṃ prāptaṃ svakarmajam",
    "GE09ram_02_u:058.012a": "bhagavaṃś cāpahasto 'haṃ sarayūtīram āgataḥ",
    "GE09ram_02_u:058.012c": "jighāṃsuḥ śvāpadaṃ kiṃ cin nipāne vāgataṃ gajam",
    "GE09ram_02_u:058.013a": "tatra śruto mayā śabdo jale kumbhasya pūryataḥ",
    "GE09ram_02_u:058.013c": "dvipo 'yam iti matvā hi bāṇenābhihato mayā",
    "GE09ram_02_u:058.014a": "gatvā nadyās tatas tīram apaśyam iṣuṇā hṛdi",
    "GE09ram_02_u:058.014c": "vinirbhinnaṃ gataprāṇaṃ śayānaṃ bhuvi tāpasaṃ",
    "GE09ram_02_u:058.015a": "bhagavañ śabdam ālakṣya mayā gajajighāṃsunā",
    "GE09ram_02_u:058.015c": "visṛṣṭo 'mbhasi nārācas tena te nihataḥ sutaḥ",
    "GE09ram_02_u:058.016a": "sa coddhṛtena bāṇena tatraiva svargam āsthitaḥ",
    "GE09ram_02_u:058.016c": "bhagavantāv ubhau śocann andhāv iti vilapya ca",
    "GE09ram_02_u:058.017a": "ajñānād bhavataḥ putraḥ sahasābhihato mayā",
    "GE09ram_02_u:058.017c": "śeṣam evaṃgate yat syāt tat prasīdatu me muniḥ",
    "GE09ram_02_u:058.018a": "sa tac chrutvā vacaḥ krūraṃ niḥśvasañ śokakarśitaḥ",
    "GE09ram_02_u:058.018c": "mām uvāca mahātejāḥ kṛtāñjalim upasthitam",
    "GE09ram_02_u:058.019a": "yady etad aśubhaṃ karma na sma me kathayeḥ svayam",
    "GE09ram_02_u:058.019c": "phalen mūrdhā sma te rājan sadyaḥ śatasahasradhā",
    "GE09ram_02_u:058.020a": "kṣatriyeṇa vadho rājan vānaprasthe viśeṣataḥ",
    "GE09ram_02_u:058.020c": "jñānapūrvaṃ kṛtaḥ sthānāc cyāvayed api vajriṇam",
    "GE09ram_02_u:058.021a": "ajñānād dhi kṛtaṃ yasmād idaṃ tenaiva jīvasi",
    "GE09ram_02_u:058.021c": "api hy adya kulaṃ nasyād rāghavāṇāṃ kuto bhavān",
    "GE09ram_02_u:058.022a": "naya nau nṛpa taṃ deśam iti māṃ cābhyabhāṣata",
    "GE09ram_02_u:058.022c": "adya taṃ draṣṭum icchāvaḥ putraṃ paścimadarśanam",
    "GE09ram_02_u:058.023a": "rudhireṇāvasitāṅgaṃ prakīrṇājinavāsasaṃ",
    "GE09ram_02_u:058.023c": "śayānaṃ bhuvi niḥsaṃjñaṃ dharmarājavaśaṃ gatam",
    "GE09ram_02_u:058.024a": "athāham ekas taṃ deśaṃ nītvā tau bhṛśaduḥkhitau",
    "GE09ram_02_u:058.024c": "asparśayam ahaṃ putraṃ taṃ muniṃ saha bhāryayā",
    "GE09ram_02_u:058.025a": "tau putram ātmanaḥ spṛṣṭvā tam āsādya tapasvinau",
    "GE09ram_02_u:058.025c": "nipetatuḥ śarīre 'sya pitā cāsyedam abravīt",
    "GE09ram_02_u:058.026a": "na nv ahaṃ te priyaḥ putra mātaraṃ paśya dhārmika",
    "GE09ram_02_u:058.026c": "kiṃ nu nāliṅgase putra sukumāra vaco vada",
    "GE09ram_02_u:058.027a": "kasya vāpararātre 'haṃ śroṣyāmi hṛdayaṃgamam",
    "GE09ram_02_u:058.027c": "adhīyānasya madhuraṃ śāstraṃ vānyad viśeṣataḥ",
    "GE09ram_02_u:058.028a": "ko māṃ saṃdhyām upāsyaiva snātvā hutahutāśanaḥ",
    "GE09ram_02_u:058.028c": "ślāghayiṣyaty upāsīnaḥ putraśokabhayārditam",
    "GE09ram_02_u:058.029a": "kandamūlaphalaṃ hṛtvā ko māṃ priyam ivātithim",
    "GE09ram_02_u:058.029c": "bhojayiṣyaty akarmaṇyam apragraham anāyakam",
    "GE09ram_02_u:058.030a": "imām andhāṃ ca vṛddhāṃ ca mātaraṃ te tapasvinīm",
    "GE09ram_02_u:058.030c": "kathaṃ putra bhariṣyāmi kṛpaṇāṃ putragardhinīm",
    "GE09ram_02_u:058.031a": "tiṣṭha mā mā gamaḥ putra yamasya sadanaṃ prati",
    "GE09ram_02_u:058.031c": "śvo mayā saha gantāsi jananyā ca samedhitaḥ",
    "GE09ram_02_u:058.032a": "ubhāv api ca śokārtāv anāthau kṛpaṇau vane",
    "GE09ram_02_u:058.032c": "kṣipram eva gamiṣyāvas tvayā hīnau yamakṣayam",
    "GE09ram_02_u:058.033a": "tato vaivasvataṃ dṛṣṭvā taṃ pravakṣyāmi bhāratīm",
    "GE09ram_02_u:058.033c": "kṣamatāṃ dharmarājo me bibhṛyāt pitarāv ayam",
    "GE09ram_02_u:058.034a": "apāpo 'si yathā putra nihataḥ pāpakarmaṇā",
    "GE09ram_02_u:058.034c": "tena satyena gacchāśu ye lokāḥ śastrayodhinām",
    "GE09ram_02_u:058.035a": "yānti śūrā gatiṃ yāṃ ca saṃgrāmeṣv anivartinaḥ",
    "GE09ram_02_u:058.035c": "hatās tv abhimukhāḥ putra gatiṃ tāṃ paramāṃ vraja",
    "GE09ram_02_u:058.036a": "yāṃ gatiṃ sagaraḥ śaibyo dilīpo janamejayaḥ",
    "GE09ram_02_u:058.036c": "nahuṣo dhundhumāraś ca prāptās tāṃ gaccha putraka",
    "GE09ram_02_u:058.037a": "yā gatiḥ sarvasādhūnāṃ svādhyāyāt patasaś ca yā",
    "GE09ram_02_u:058.037c": "bhūmidasyāhitāgneś ca ekapatnīvratasya ca",
    "GE09ram_02_u:058.038a": "gosahasrapradātṝṇāṃ yā yā gurubhṛtām api",
    "GE09ram_02_u:058.038c": "dehanyāsakṛtāṃ yā ca tāṃ gatiṃ gaccha putraka",
    "GE09ram_02_u:058.038e": "na hi tv asmin kule jāto gacchaty akuśalāṃ gatim",
    "GE09ram_02_u:058.039a": "evaṃ sa kṛpaṇaṃ tatra paryadevayatāsakṛt",
    "GE09ram_02_u:058.039c": "tato 'smai kartum udakaṃ pravṛttaḥ saha bhāryayā",
    "GE09ram_02_u:058.040a": "sa tu divyena rūpeṇa muniputraḥ svakarmabhiḥ",
    "GE09ram_02_u:058.040c": "āśvāsya ca muhūrtaṃ tu pitarau vākyam abravīt",
    "GE09ram_02_u:058.041a": "sthānam asmi mahat prāpto bhavatoḥ paricāraṇāt",
    "GE09ram_02_u:058.041c": "bhavantāv api ca kṣipraṃ mama mūlam upaiṣyataḥ",
    "GE09ram_02_u:058.042a": "evam uktvā tu divyena vimānena vapuṣmatā",
    "GE09ram_02_u:058.042c": "āruroha divaṃ kṣipraṃ muniputro jitendriyaḥ",
    "GE09ram_02_u:058.043a": "sa kṛtvā tūdakaṃ tūrṇaṃ tāpasaḥ saha bhāryayā",
    "GE09ram_02_u:058.043c": "mām uvāca mahātejāḥ kṛtāñjalim upasthitam",
    "GE09ram_02_u:058.044a": "adyaiva jahi māṃ rājan maraṇe nāsti me vyathā",
    "GE09ram_02_u:058.044c": "yac chareṇaikaputraṃ māṃ tvam akārṣīr aputrakam",
    "GE09ram_02_u:058.045a": "tvayā tu yad avijñānān nihato me sutaḥ śuciḥ",
    "GE09ram_02_u:058.045c": "tena tvām abhiśapsyāmi suduḥkham atidāruṇam",
    "GE09ram_02_u:058.046a": "putravyasanajaṃ duḥkhaṃ yad etan mama sāmpratam",
    "GE09ram_02_u:058.046c": "evaṃ tvaṃ putraśokena rājan kālaṃ kariṣyasi",
    "GE09ram_02_u:058.047a": "tasmān mām āgataṃ bhadre tasyodārasya tadvacaḥ",
    "GE09ram_02_u:058.047c": "yad ahaṃ putraśokena saṃtyakṣyāmy adya jīvitam",
    "GE09ram_02_u:058.048a": "yadi māṃ saṃspṛśed rāmaḥ sakṛd adyālabheta vā",
    "GE09ram_02_u:058.048c": "na tan me sadṛśaṃ devi yan mayā rāghave kṛtam",
    "GE09ram_02_u:058.049a": "cakṣuṣā tvāṃ na paśyāmi smṛtir mama vilupyate",
    "GE09ram_02_u:058.049c": "dūtā vaivasvatasyaite kausalye tvarayanti mām",
    "GE09ram_02_u:058.050a": "atas tu kiṃ duḥkhataraṃ yad ahaṃ jīvitakṣaye",
    "GE09ram_02_u:058.050c": "na hi paśyāmi dharmajñaṃ rāmaṃ satyaparākyamam",
    "GE09ram_02_u:058.051a": "na te manuṣyā devās te ye cāruśubhakuṇḍalam",
    "GE09ram_02_u:058.051c": "mukhaṃ drakṣyanti rāmasya varṣe pañcadaśe punaḥ",
    "GE09ram_02_u:058.052a": "padmapatrekṣaṇaṃ subhru sudaṃṣṭraṃ cārunāsikam",
    "GE09ram_02_u:058.052c": "dhanyā drakṣyanti rāmasya tārādhipanibhaṃ mukham",
    "GE09ram_02_u:058.053a": "sadṛśaṃ śāradasyendoḥ phullasya kamalasya ca",
    "GE09ram_02_u:058.053c": "sugandhi mama nāthasya dhanyā drakṣyanti tanmukham",
    "GE09ram_02_u:058.054a": "nivṛttavanavāsaṃ tam ayodhyāṃ punar āgatam",
    "GE09ram_02_u:058.054c": "drakṣyanti sukhino rāmaṃ śukraṃ mārgagataṃ yathā",
    "GE09ram_02_u:058.055a": "ayam ātmabhavaḥ śoko mām anātham acetanam",
    "GE09ram_02_u:058.055c": "saṃsādayati vegena yathā kūlaṃ nadīrayaḥ",
    "GE09ram_02_u:058.056a": "hā rāghava mahābāho hā mamāyāsa",
    "GE09ram_02_u:058.056c": "rājā daśarathaḥ śocañ jīvitāntam upāgamat",
    "GE09ram_02_u:058.057a": "tathā tu dīnaṃ kathayan narādhipaḥ; priyasya putrasya vivāsanāturaḥ",
    "GE09ram_02_u:058.057c": "gate 'rdharātre bhṛśaduḥkhapīḍitas; tadā jahau prāṇam udāradarśanaḥ",
    "GE09ram_02_u:059.001a": "atha rātryāṃ vyatītāyāṃ prātar evāpare 'hani",
    "GE09ram_02_u:059.001c": "bandinaḥ paryupātiṣṭhaṃs tat pārthivaniveśanam",
    "GE09ram_02_u:059.002a": "tataḥ śucisamācārāḥ paryupasthāna kovidaḥ",
    "GE09ram_02_u:059.002c": "strīvarṣavarabhūyiṣṭhā upatasthur yathāpuram",
    "GE09ram_02_u:059.003a": "haricandanasaṃpṛktam udakaṃ kāñcanair ghaṭaiḥ",
    "GE09ram_02_u:059.003c": "āninyuḥ snānaśikṣājñā yathākālaṃ yathāvidhi",
    "GE09ram_02_u:059.004a": "maṅgalālambhanīyāni prāśanīyān upaskarān",
    "GE09ram_02_u:059.004c": "upaninyus tathāpy anyāḥ kumārī bahulāḥ striyaḥ",
    "GE09ram_02_u:059.005a": "atha yāḥ kosalendrasya śayanaṃ pratyanantarāḥ",
    "GE09ram_02_u:059.005c": "tāḥ striyas tu samāgamya bhartāraṃ pratyabodhayan",
    "GE09ram_02_u:059.006a": "tā vepathuparītāś ca rājñaḥ prāṇeṣu śaṅkitāḥ",
    "GE09ram_02_u:059.006c": "pratisrotas tṛṇāgrāṇāṃ sadṛśaṃ saṃcakampire",
    "GE09ram_02_u:059.007a": "atha saṃvepamanānāṃ strīṇāṃ dṛṣṭvā ca pārthivam",
    "GE09ram_02_u:059.007c": "yat tad āśaṅkitaṃ pāpaṃ tasya jajñe viniścayaḥ",
    "GE09ram_02_u:059.008a": "tataḥ pracukruśur dīnāḥ sasvaraṃ tā varāṅganāḥ",
    "GE09ram_02_u:059.008c": "kareṇava ivāraṇye sthānapracyutayūthapāḥ",
    "GE09ram_02_u:059.009a": "tāsām ākranda śabdena sahasodgatacetane",
    "GE09ram_02_u:059.009c": "kausalyā ca sumitrāca tyaktanidre babhūvatuḥ",
    "GE09ram_02_u:059.010a": "kausalyā ca sumitrā ca dṛṣṭvā spṛṣṭvā ca pārthivam",
    "GE09ram_02_u:059.010c": "hā nātheti parikruśya petatur dharaṇītale",
    "GE09ram_02_u:059.011a": "sā kosalendraduhitā veṣṭamānā mahītale",
    "GE09ram_02_u:059.011c": "na babhrāja rajodhvastā tāreva gaganacyutā",
    "GE09ram_02_u:059.012a": "tat samuttrastasaṃbhrāntaṃ",
    "GE09ram_02_u:059.012c": "sarvatas tumulākrandaṃ paritāpārtabāndhavam",
    "GE09ram_02_u:059.013a": "sadyo nipatitānandaṃ dīnaviklavadarśanam",
    "GE09ram_02_u:059.013c": "babhūva naradevasya sadma diṣṭāntam īyuṣaḥ",
    "GE09ram_02_u:059.014a": "atītam ājñāya tu pārthivarṣabhaṃ; yaśasvinaṃ saṃparivārya patnayaḥ",
    "GE09ram_02_u:059.014c": "bhṛśaṃ rudantyaḥ karuṇaṃ suduḥkhitāḥ; pragṛhya bāhū vyalapann anāthavat",
    "GE09ram_02_u:060.001a": "tam agnim iva saṃśāntam ambuhīnam ivārṇavam",
    "GE09ram_02_u:060.001c": "hataprabham ivādityaṃ svargathaṃ prekṣya bhūmipam",
    "GE09ram_02_u:060.002a": "kausalyā bāṣpapūrṇākṣī vividhaṃ śokakarśitā",
    "GE09ram_02_u:060.002c": "upagṛhya śiro rājñaḥ kaikeyīṃ pratyabhāṣata",
    "GE09ram_02_u:060.003a": "sakāmā bhava kaikeyi bhuṅkṣva rājyam akaṇṭakam",
    "GE09ram_02_u:060.003c": "tyaktvā rājānam ekāgrā nṛśaṃse duṣṭacāriṇi",
    "GE09ram_02_u:060.004a": "vihāya māṃ gato rāmo bhartā ca svargato mama",
    "GE09ram_02_u:060.004c": "vipathe sārthahīneva nāhaṃ jīvitum utsahe",
    "GE09ram_02_u:060.005a": "bhartāraṃ taṃ parityajya kā strī daivatam ātmanaḥ",
    "GE09ram_02_u:060.005c": "icchej jīvitum anyatra kaikeyyās tyaktadharmaṇaḥ",
    "GE09ram_02_u:060.006a": "na lubdho budhyate doṣān kiṃ pākam iva bhakṣayan",
    "GE09ram_02_u:060.006c": "kubjānimittaṃ kaikeyyā rāghavāṇān kulaṃ hatam",
    "GE09ram_02_u:060.007a": "aniyoge niyuktena rājñā rāmaṃ vivāsitam",
    "GE09ram_02_u:060.007c": "sabhāryaṃ janakaḥ śrutvā patitapsyaty ahaṃ yathā",
    "GE09ram_02_u:060.008a": "rāmaḥ kamalapatrākṣo jīvanāśam ito gataḥ",
    "GE09ram_02_u:060.008c": "videharājasya sutā tahā sītā tapasvinī",
    "GE09ram_02_u:060.008e": "duḥkhasyānucitā duḥkhaṃ vane paryudvijiṣyati",
    "GE09ram_02_u:060.009a": "nadatāṃ bhīmaghoṣāṇāṃ niśāsu mṛgapakṣiṇām",
    "GE09ram_02_u:060.009c": "niśamya nūnaṃ saṃstrastā rāghavaṃ saṃśrayiṣyati",
    "GE09ram_02_u:060.010a": "vṛddhaś caivālpaputraś ca vaidehīm anicintayan",
    "GE09ram_02_u:060.010c": "so 'pi śokasamāviṣṭo nanu tyakṣyati jīvitam",
    "GE09ram_02_u:060.011a": "tāṃ tataḥ saṃpariṣvajya vilapantīṃ tapasvinīm",
    "GE09ram_02_u:060.011c": "vyapaninyuḥ suduḥkhārtāṃ kausalyāṃ vyāvahārikāḥ",
    "GE09ram_02_u:060.012a": "tailadroṇyām athāmātyāḥ saṃveśya jagatīpatim",
    "GE09ram_02_u:060.012c": "rājñaḥ sarvāṇy athādiṣṭāś cakruḥ karmāṇy anantaram",
    "GE09ram_02_u:060.013a": "na tu saṃkalanaṃ rājño vinā putreṇa mantriṇaḥ",
    "GE09ram_02_u:060.013c": "sarvajñāḥ kartum īṣus te tato rakṣanti bhūmipam",
    "GE09ram_02_u:060.014a": "tailadroṇyāṃ tu sacivaiḥ śāyitaṃ taṃ narādhipam",
    "GE09ram_02_u:060.014c": "hā mṛto 'yam iti jñātvā striyas tāḥ paryadevayan",
    "GE09ram_02_u:060.015a": "bāhūn udyamya kṛpaṇā netraprasravaṇair mukhaiḥ",
    "GE09ram_02_u:060.015c": "rudantyaḥ śokasaṃtaptāḥ kṛpaṇaṃ paryadevayan",
    "GE09ram_02_u:060.016a": "niśānakṣatrahīneva strīva bhartṛvivarjitā",
    "GE09ram_02_u:060.016c": "purī nārājatāyodhyā hīnā rājñā mahātmanā",
    "GE09ram_02_u:060.017a": "bāṣpaparyākulajanā hāhābhūtakulāṅganā",
    "GE09ram_02_u:060.017c": "śūnyacatvaraveśmāntā na babhrāja yathāpuram",
    "GE09ram_02_u:060.018a": "gataprabhā dyaur iva bhāskaraṃ vinā; vyapetanakṣatragaṇeva śarvarī",
    "GE09ram_02_u:060.018c": "purī babhāse rahitā mahātmanā; na cāsrakaṇṭhākulamārgacatvarā",
    "GE09ram_02_u:060.019a": "narāś ca nāryaś ca sametya saṃghaśo; vigarhamāṇā bharatasya mātaram",
    "GE09ram_02_u:060.019c": "tadā nagaryāṃ naradevasaṃkṣaye; babhūvur ārtā na ca śarma lebhire",
    "GE09ram_02_u:061.001a": "vyatītāyāṃ tu śarvaryām ādityasyodaye tataḥ",
    "GE09ram_02_u:061.001c": "sametya rājakartāraḥ sabhām īyur dvijātayaḥ",
    "GE09ram_02_u:061.002a": "mārkaṇḍeyo 'tha maudgalyo vāmadevaś ca kāśyapaḥ",
    "GE09ram_02_u:061.002c": "kātyayano gautamaś ca jābāliś ca mahāyaśāḥ",
    "GE09ram_02_u:061.003a": "ete dvijāḥ sahāmātyaiḥ pṛthag vācam udīrayan",
    "GE09ram_02_u:061.003c": "vasiṣṭham evābhimukhāḥ śreṣṭho rājapurohitam",
    "GE09ram_02_u:061.004a": "atītā śarvarī duḥkhaṃ yā no varṣaśatopamā",
    "GE09ram_02_u:061.004c": "asmin pañcatvam āpanne putraśokena pārthive",
    "GE09ram_02_u:061.005a": "svargataś ca mahārājo rāmaś cāraṇyam āśritaḥ",
    "GE09ram_02_u:061.005c": "lakṣmaṇaś cāpi tejasvī rāmeṇaiva gataḥ saha",
    "GE09ram_02_u:061.006a": "ubhau bharataśatrughnau kkekayeṣu paraṃtapau",
    "GE09ram_02_u:061.006c": "pure rājagṛhe ramye mātāmahaniveśane",
    "GE09ram_02_u:061.007a": "ikṣvākūṇām ihādyaiva kaś cid rājā vidhīyatām",
    "GE09ram_02_u:061.007c": "arājakaṃ hi no rāṣṭraṃ na vināśam avāpnuyāt",
    "GE09ram_02_u:061.008a": "nārājale janapade vidyunmālī mahāsvanaḥ",
    "GE09ram_02_u:061.008c": "abhivarṣati parjanyo mahīṃ divyena vāriṇā",
    "GE09ram_02_u:061.009a": "nārājake janapade bījamuṣṭiḥ",
    "GE09ram_02_u:061.009c": "nārākake pituḥ putro bhāryā vā vartate vaśe",
    "GE09ram_02_u:061.010a": "arājake dhanaṃ nāsti nāsti bhāryāpy arājake",
    "GE09ram_02_u:061.010c": "idam atyāhitaṃ cānyat kutaḥ satyam arājake",
    "GE09ram_02_u:061.011a": "nārājake janapade kārayanti sabhāṃ narāḥ",
    "GE09ram_02_u:061.011c": "udyānāni ca ramyāṇi hṛṣṭāḥ puṇyagṛhāṇi ca",
    "GE09ram_02_u:061.012a": "nārājake janapade yajñaśīlā dvijātayaḥ",
    "GE09ram_02_u:061.012c": "satrāṇy anvāsate dāntā brāhmaṇāḥ saṃśitavratāḥ",
    "GE09ram_02_u:061.013a": "nārājake janapade",
    "GE09ram_02_u:061.013c": "utsavāś ca samājāś ca vardhante rāṣṭravardhanāḥ",
    "GE09ram_02_u:061.014a": "nārajake janapade siddhārthā vyavahāriṇaḥ",
    "GE09ram_02_u:061.014c": "kathābhir anurajyante kathāśīlāḥ kathāpriyaiḥ",
    "GE09ram_02_u:061.015a": "nārājake janapade vāhanaiḥ śīghragāmibhiḥ",
    "GE09ram_02_u:061.015c": "narā niryānty araṇyāni nārībhiḥ saha kāminaḥ",
    "GE09ram_02_u:061.016a": "nārākaje janapade dhanavantaḥ surakṣitāḥ",
    "GE09ram_02_u:061.016c": "śerate vivṛta dvārāḥ kṛṣigorakṣajīvinaḥ",
    "GE09ram_02_u:061.017a": "nārājake janapade vaṇijo dūragāminaḥ",
    "GE09ram_02_u:061.017c": "gacchanti kṣemam adhvānaṃ bahupuṇyasamācitāḥ",
    "GE09ram_02_u:061.018a": "nārājake janapade caraty ekacaro vaśī",
    "GE09ram_02_u:061.018c": "bhāvayann ātmanātmānaṃ yatrasāyaṃgṛho",
    "GE09ram_02_u:061.019a": "nārājake janapade yogakṣemaṃ pravartate",
    "GE09ram_02_u:061.019c": "na cāpy arājake senā śatrūn viṣahate yudhi",
    "GE09ram_02_u:061.020a": "yathā hy anudakā nadyo yathā vāpy atṛṇaṃ vanam",
    "GE09ram_02_u:061.020c": "agopālā yathā gāvas tathā rāṣṭram arājakam",
    "GE09ram_02_u:061.021a": "nārājake janapade svakaṃ bhavati kasya cit",
    "GE09ram_02_u:061.021c": "matsyā iva narā nityaṃ bhakṣayanti parasparam",
    "GE09ram_02_u:061.022a": "yehi saṃbhinnamaryādā nāstikāś chinnasaṃśayāḥ",
    "GE09ram_02_u:061.022c": "te 'pi bhāvāya kalpante rājadaṇḍanipīḍitāḥ",
    "GE09ram_02_u:061.023a": "aho tama ivedaṃ syān na prajñāyeta kiṃ cana",
    "GE09ram_02_u:061.023c": "rājā cen na bhaveṃl loke vibhajan sādhvasādhunī",
    "GE09ram_02_u:061.024a": "jīvaty api mahārāje tavaiva vacanaṃ vayam",
    "GE09ram_02_u:061.024c": "nātikramāmahe sarve velāṃ prāpyeva sāgaraḥ",
    "GE09ram_02_u:061.025a": "sa naḥ samīkṣya dvijavaryavṛttaṃ; nṛpaṃ vinā rājyam araṇyabhūtam",
    "GE09ram_02_u:061.025c": "kumāram ikṣvākusutaṃ vadānyaṃ; tvam eva rājānam ihābhiṣiñcaya",
    "GE09ram_02_u:062.001a": "teṣāṃ tadvacanaṃ śrutvā vasiṣṭhaḥ pratyuvāca ha",
    "GE09ram_02_u:062.001c": "mitrāmātyagaṇān sarvān brāhmaṇāṃs tān idaṃ vacaḥ",
    "GE09ram_02_u:062.002a": "yad asau mātulakule pure rājagṛhe sukhī",
    "GE09ram_02_u:062.002c": "bharato vasati bhrātrā śatrughnena samanvitaḥ",
    "GE09ram_02_u:062.003a": "tac chīghraṃ javanā dūtā gacchantu tvaritair hayaiḥ",
    "GE09ram_02_u:062.003c": "ānetuṃ bhrātarau vīrau kiṃ samīkṣāmahe vayam",
    "GE09ram_02_u:062.004a": "gacchantv iti tataḥ sarve vasiṣṭhaṃ vākyam abruvan",
    "GE09ram_02_u:062.004c": "teṣāṃ tadvacanaṃ śrutvā vasiṣṭho vākyam abravīt",
    "GE09ram_02_u:062.005a": "ehi siddhārtha vijaya jayantāśokanandana",
    "GE09ram_02_u:062.005c": "śrūyatām itikartavyaṃ sarvān eva bravīmi vaḥ",
    "GE09ram_02_u:062.006a": "puraṃ rājagṛhaṃ gatvā śīghraṃ śīghrajavair hayaiḥ",
    "GE09ram_02_u:062.006c": "tyaktaśokair idaṃ vācyaḥ śāsanād bharato mama",
    "GE09ram_02_u:062.007a": "purohitas tvāṃ kuśalaṃ prāha sarve ca mantriṇaḥ",
    "GE09ram_02_u:062.007c": "tvaramāṇaś ca niryāhi kṛtyam ātyayikaṃ tvayā",
    "GE09ram_02_u:062.008a": "mā cāsmai proṣitaṃ rāmaṃ mā cāsmai pitaraṃ mṛtam",
    "GE09ram_02_u:062.008c": "bhavantaḥ śaṃsiṣur gatvā rāghavāṇām imaṃ kṣayam",
    "GE09ram_02_u:062.009a": "kauśeyāni ca vastrāṇi bhūṣaṇāni varāṇi ca",
    "GE09ram_02_u:062.009c": "kṣipram ādāya rājñaś ca bharatasya ca gacchata",
    "GE09ram_02_u:062.009e": "vasiṣṭhenābhyanujñātā dūtāḥ saṃtvaritā yayuḥ",
    "GE09ram_02_u:062.010a": "te hastina pure gaṅgāṃ tīrtvā pratyaṅmukhā yayuḥ",
    "GE09ram_02_u:062.010c": "pāñcāladeśam āsādya madhyena kurujāṅgalam",
    "GE09ram_02_u:062.011a": "te prasannodakāṃ divyāṃ nānāvihagasevitām",
    "GE09ram_02_u:062.011c": "upātijagmur vegena śaradaṇḍāṃ janākulām",
    "GE09ram_02_u:062.012a": "nikūlavṛkṣam āsādya divyaṃ satyopayācanam",
    "GE09ram_02_u:062.012c": "abhigamyābhivādyaṃ taṃ kuliṅgāṃ prāviśan purīm",
    "GE09ram_02_u:062.013a": "abhikālaṃ tataḥ prāpya tejo'bhibhavanāc cyutāḥ",
    "GE09ram_02_u:062.013c": "yayur madhyena bāhlīkān sudāmānaṃ ca parvatam",
    "GE09ram_02_u:062.013e": "viṣṇoḥ padaṃ prekṣamāṇā vipāśāṃ cāpi śālmalīm",
    "GE09ram_02_u:062.014a": "te śrāntavāhanā dūtā vikṛṣṭena satā pathā",
    "GE09ram_02_u:062.014c": "giri vrajaṃ pura varaṃ śīghram āsedur añjasā",
    "GE09ram_02_u:062.015a": "bhartuḥ priyārthaṃ kularakṣaṇārthaṃ; bhartuś ca vaṃśasya parigrahārtham",
    "GE09ram_02_u:062.015c": "aheḍamānās tvarayā sma dūtā; rātryāṃ tu te tat puram eva yātāḥ",
    "GE09ram_02_u:063.001a": "yām eva rātriṃ te dūtāḥ praviśanti sma tāṃ purīm",
    "GE09ram_02_u:063.001c": "bharatenāpi tāṃ rātriṃ svapno dṛṣṭo 'yam apriyaḥ",
    "GE09ram_02_u:063.002a": "vyuṣṭām eva tu tāṃ rātriṃ dṛṣṭvā taṃ svapnam apriyam",
    "GE09ram_02_u:063.002c": "putro rājādhirājasya subhṛśaṃ paryatapyata",
    "GE09ram_02_u:063.003a": "tapyamānaṃ samājñāya vayasyāḥ priyavādinaḥ",
    "GE09ram_02_u:063.003c": "āyāsaṃ hi vineṣyantaḥ sabhāyāṃ cakrire kathāḥ",
    "GE09ram_02_u:063.004a": "vādayanti tathā śāntiṃ lāsayanty api cāpare",
    "GE09ram_02_u:063.004c": "nāṭakāny apare prāhur hāsyāni vividhāni ca",
    "GE09ram_02_u:063.005a": "sa tair mahātmā bharataḥ sakhibhiḥ priya vādibhiḥ",
    "GE09ram_02_u:063.005c": "goṣṭhīhāsyāni kurvadbhir na prāhṛṣyata rāghavaḥ",
    "GE09ram_02_u:063.006a": "tam abravīt priyasakho bharataṃ sakhibhir vṛtam",
    "GE09ram_02_u:063.006c": "suhṛdbhiḥ paryupāsīnaḥ kiṃ sakhe nānumodase",
    "GE09ram_02_u:063.007a": "evaṃ bruvāṇaṃ suhṛdaṃ bharataḥ pratyuvāca ha",
    "GE09ram_02_u:063.007c": "śṛṇu tvaṃ yan nimittaṃme dainyam etad upāgatam",
    "GE09ram_02_u:063.008a": "svapne pitaram adrākṣaṃ malinaṃ muktamūrdhajam",
    "GE09ram_02_u:063.008c": "patantam adriśikharāt kaluṣe gomaye hrade",
    "GE09ram_02_u:063.009a": "plavamānaś ca me dṛṣṭaḥ sa tasmin gomayahrade",
    "GE09ram_02_u:063.009c": "pibann añjalinā tailaṃ hasann iva muhur muhuḥ",
    "GE09ram_02_u:063.010a": "tatas tilodanaṃ bhuktvā punaḥ punar adhaḥśirāḥ",
    "GE09ram_02_u:063.010c": "tailenābhyaktasarvāṅgas tailam evāvagāhata",
    "GE09ram_02_u:063.011a": "svapne 'pi sāgaraṃ śuṣkaṃ candraṃ ca patitaṃ bhuvi",
    "GE09ram_02_u:063.011c": "sahasā cāpi saṃśantaṃ jvalitaṃ jātavedasaṃ",
    "GE09ram_02_u:063.012a": "avadīrṇāṃ ca pṛthivīṃ śuṣkāṃś ca vividhān drumān",
    "GE09ram_02_u:063.012c": "ahaṃ paśyāmi vidhvastān sadhūmāṃś caiva pārvatān",
    "GE09ram_02_u:063.013a": "pīṭhe kārṣṇāyase cainaṃ niṣaṇṇaṃ kṛṣṇavāsasaṃ",
    "GE09ram_02_u:063.013c": "prahasanti sma rājānaṃ pramadāḥ kṛṣṇapiṅgalāḥ",
    "GE09ram_02_u:063.014a": "tvaramāṇaś ca dharmātmā raktamālyānulepanaḥ",
    "GE09ram_02_u:063.014c": "rathena kharayuktena prayāto dakṣiṇāmukhaḥ",
    "GE09ram_02_u:063.015a": "evam etan mayā dṛṣṭam imāṃ rātriṃ bhayāvahām",
    "GE09ram_02_u:063.015c": "ahaṃ rāmo 'tha vā rājā lakṣmaṇo vā mariṣyati",
    "GE09ram_02_u:063.016a": "naro yānena yaḥ svapne kharayuktena yāti hi",
    "GE09ram_02_u:063.016c": "acirāt tasya dhūmāgraṃ citāyāṃ saṃpradṛśyate",
    "GE09ram_02_u:063.016e": "etannimittaṃ dīno 'haṃ tan na vaḥ pratipūjaye",
    "GE09ram_02_u:063.017a": "śuṣyatīva ca me kaṇṭho na svastham iva me manaḥ",
    "GE09ram_02_u:063.017c": "jugupsann iva cātmānaṃ na ca paśyāmi kāraṇam",
    "GE09ram_02_u:063.018a": "imāṃ hi duḥsvapnagatiṃ niśāmya tām; anekarūpām avitarkitāṃ purā",
    "GE09ram_02_u:063.018c": "bhayaṃ mahat tad dhṛdayān na yāti me; vicintya rājānam acintyadarśanam",
    "GE09ram_02_u:064.001a": "bharate bruvati svapnaṃ dūtās te klāntavāhanāḥ",
    "GE09ram_02_u:064.001c": "praviśyāsahyaparikhaṃ ramyaṃ rājagṛhaṃ puram",
    "GE09ram_02_u:064.002a": "samāgamya tu rājñā ca rājaputreṇa cārcitāḥ",
    "GE09ram_02_u:064.002c": "rājñaḥ pādau gṛhītvā tu tam ūcur bharataṃ vacaḥ",
    "GE09ram_02_u:064.003a": "purohitas tvā kuśalaṃ prāha sarve ca mantriṇaḥ",
    "GE09ram_02_u:064.003c": "tvaramāṇaś ca niryāhi kṛtyam ātyayikaṃ tvayā",
    "GE09ram_02_u:064.004a": "atra viṃśatikoṭyas tu nṛpater mātulasya te",
    "GE09ram_02_u:064.004c": "daśakoṭyas tu saṃpūrṇās tathaiva ca nṛpātmaja",
    "GE09ram_02_u:064.005a": "pratigṛhya ca tat sarvaṃ svanuraktaḥ suhṛjjane",
    "GE09ram_02_u:064.005c": "dūtān uvāca bharataḥ kāmaiḥ saṃpratipūjya tān",
    "GE09ram_02_u:064.006a": "kaccit sukuśalī rājā pitā daśaratho mama",
    "GE09ram_02_u:064.006c": "kaccic cārāgatā rāme lakṣmaṇe vā mahātmani",
    "GE09ram_02_u:064.007a": "āryā ca dharmaniratā dharmajñā dharmadarśinī",
    "GE09ram_02_u:064.007c": "arogā cāpi kausalyā mātā rāmasya dhīmataḥ",
    "GE09ram_02_u:064.008a": "kaccit sumitrā dharmajñā jananī lakṣmaṇasya yā",
    "GE09ram_02_u:064.008c": "śatrughnasya ca vīrasya sārogā cāpi madhyamā",
    "GE09ram_02_u:064.009a": "ātmakāmā sadā caṇḍī krodhanā prājñamāninī",
    "GE09ram_02_u:064.009c": "arogā cāpi kaikeyī mātā me kim uvāca ha",
    "GE09ram_02_u:064.010a": "evam uktās tu te dūtā bharatena mahātmanā",
    "GE09ram_02_u:064.010c": "ūcuḥ saṃpraśritaṃ vākyam idaṃ taṃ bharataṃ tadā",
    "GE09ram_02_u:064.010e": "kuśalās te naravyāghra yeṣāṃ kuśalam icchasi",
    "GE09ram_02_u:064.011a": "bharataś cāpi tān dūtān evam ukto 'bhyabhāṣata",
    "GE09ram_02_u:064.011c": "āpṛcche 'haṃ mahārājaṃ dūtāḥ saṃtvarayanti mām",
    "GE09ram_02_u:064.012a": "evam uktvā tu tān dūtān bharataḥ pārthivātmajaḥ",
    "GE09ram_02_u:064.012c": "dūtaiḥ saṃcodito vākyaṃ mātāmaham uvāca ha",
    "GE09ram_02_u:064.013a": "rājan pitur gamiṣyāmi sakāśaṃ dūtacoditaḥ",
    "GE09ram_02_u:064.013c": "punar apy aham eṣyāmi yadā me tvaṃ smariṣyasi",
    "GE09ram_02_u:064.014a": "bharatenaivam uktas tu nṛpo mātāmahas tadā",
    "GE09ram_02_u:064.014c": "tam uvāca śubhaṃ vākyaṃ śirasy āghrāya rāghavam",
    "GE09ram_02_u:064.015a": "gaccha tātānujāne tvāṃ kaikeyī suprajās tvayā",
    "GE09ram_02_u:064.015c": "mātaraṃ kuśalaṃ brūyāḥ pitaraṃ ca paraṃtapa",
    "GE09ram_02_u:064.016a": "purohitaṃ ca kuśalaṃ ye cānye dvijasattamāḥ",
    "GE09ram_02_u:064.016c": "tau ca tāta maheṣvāsau bhrātaru rāmalakṣmaṇau",
    "GE09ram_02_u:064.017a": "tasmai hastyuttamāṃś citrān kambalān ajināni ca",
    "GE09ram_02_u:064.017c": "abhisatkṛtya kaikeyo bharatāya dhanaṃ dadau",
    "GE09ram_02_u:064.018a": "rukma niṣkasahasre dve ṣoḍaśāśvaśatāni ca",
    "GE09ram_02_u:064.018c": "satkṛtya kaikeyī putraṃ kekayo dhanam ādiśat",
    "GE09ram_02_u:064.019a": "tathāmātyān abhipretān viśvāsyāṃś ca guṇānvitān",
    "GE09ram_02_u:064.019c": "dadāv aśvapatiḥ śīghraṃ",
    "GE09ram_02_u:064.020a": "airāvatān aindraśirān nāgān vai priyadarśanān",
    "GE09ram_02_u:064.020c": "kharāñ śīghrān susaṃyuktān mātulo 'smai dhanaṃ dadau",
    "GE09ram_02_u:064.021a": "antaḥpure 'tisaṃvṛddhān vyāghravīryabalānvitān",
    "GE09ram_02_u:064.021c": "daṃṣṭrāyudhān mahākāyāñ śunaś copāyanaṃ dadau",
    "GE09ram_02_u:064.022a": "sa mātāmaham āpṛcchya mātulaṃ ca yudhājitam",
    "GE09ram_02_u:064.022c": "ratham āruhya bharataḥ śatrughnasahito yayau",
    "GE09ram_02_u:064.023a": "rathān maṇḍalacakrāṃś ca yojayitvā paraḥśatam",
    "GE09ram_02_u:064.023c": "uṣṭrago'śvakharair bhṛtyā bharataṃ yāntam anvayuḥ",
    "GE09ram_02_u:064.024a": "balena gupto bharato mahātmā; sahāryakasyātmasamair amātyaiḥ",
    "GE09ram_02_u:064.024c": "ādāya śatrughnam apetaśatrur; gṛhād yayau siddha ivendralokāt",
    "GE09ram_02_u:065.001a": "sa prāṅmukho rājagṛhād abhiniryāya vīryavān",
    "GE09ram_02_u:065.001c": "hrādinīṃ dūrapārāṃ ca pratyaksrotas taraṅgiṇīm",
    "GE09ram_02_u:065.001e": "śatadrūm atarac chrīmān nadīm ikṣvākunandanaḥ",
    "GE09ram_02_u:065.002a": "eladhāne nadīṃ tīrtvā prāpya cāparaparpaṭān",
    "GE09ram_02_u:065.002c": "śilām ākurvatīṃ tīrtvā āgneyaṃ śalyakartanam",
    "GE09ram_02_u:065.003a": "satyasaṃdhaḥ śuciḥ śrīmān prekṣamāṇaḥ śilāvahām",
    "GE09ram_02_u:065.003c": "atyayāt sa mahāśailān vanaṃ caitrarathaṃ prati",
    "GE09ram_02_u:065.004a": "veginīṃ ca kuliṅgākhyāṃ hrādinīṃ parvatāvṛtām",
    "GE09ram_02_u:065.004c": "yamunāṃ prāpya saṃtīrṇo balam āśvāsayat tadā",
    "GE09ram_02_u:065.005a": "śītīkṛtya tu gātrāṇi klāntān āśvāsya vājinaḥ",
    "GE09ram_02_u:065.005c": "tatra snātvā ca pītvā ca prāyād ādāya codakam",
    "GE09ram_02_u:065.006a": "rājaputro mahāraṇyam",
    "GE09ram_02_u:065.006c": "bhadro bhadreṇa yānena mārutaḥ kham ivātyayāt",
    "GE09ram_02_u:065.007a": "toraṇaṃ dakṣiṇārdhena jambūprastham upāgamat",
    "GE09ram_02_u:065.007c": "varūthaṃ ca yayau ramyaṃ grāmaṃ daśarathātmajaḥ",
    "GE09ram_02_u:065.008a": "tatra ramye vane vāsaṃ kṛtvāsau prāṅmukho yayau",
    "GE09ram_02_u:065.008c": "udyānam ujjihānāyāḥ priyakā yatra pādapāḥ",
    "GE09ram_02_u:065.009a": "sālāṃs tu priyakān prāpya śīghrān āsthāya vājinaḥ",
    "GE09ram_02_u:065.009c": "anujñāpyātha bharato vāhinīṃ tvarito yayau",
    "GE09ram_02_u:065.010a": "vāsaṃ kṛtvā sarvatīrthe tīrtvā cottānakāṃ nadīm",
    "GE09ram_02_u:065.010c": "anyā nadīś ca vividhāḥ pārvatīyais turaṃgamaiḥ",
    "GE09ram_02_u:065.011a": "hastipṛṣṭhakam āsādya kuṭikām atyavartata",
    "GE09ram_02_u:065.011c": "tatāra ca naravyāghro lauhitye sa kapīvatīm",
    "GE09ram_02_u:065.011e": "ekasāle sthāṇumatīṃ vinate gomatīṃ nadīm",
    "GE09ram_02_u:065.012a": "kaliṅga nagare cāpi prāpya sālavanaṃ tadā",
    "GE09ram_02_u:065.012c": "bharataḥ kṣipram āgacchat supariśrāntavāhanaḥ",
    "GE09ram_02_u:065.013a": "vanaṃ ca samatītyāśu śarvaryām aruṇodaye",
    "GE09ram_02_u:065.013c": "ayodhyāṃ manunā rājñā nirmitāṃ sa dadarśa ha",
    "GE09ram_02_u:065.014a": "tāṃ purīṃ puruṣavyāghraḥ saptarātroṣiṭaḥ pathi",
    "GE09ram_02_u:065.014c": "ayodhyām agrato dṛṣṭvā rathe sārathim abravīt",
    "GE09ram_02_u:065.015a": "eṣā nātipratītā me puṇyodyānā yaśasvinī",
    "GE09ram_02_u:065.015c": "ayodhyā dṛśyate dūrāt sārathe pāṇḍumṛttikā",
    "GE09ram_02_u:065.016a": "yajvabhir guṇasaṃpannair brāhmaṇair vedapāragaiḥ",
    "GE09ram_02_u:065.016c": "bhūyiṣṭham ṛṣhair ākīrṇā rājarṣivarapālitā",
    "GE09ram_02_u:065.017a": "ayodhyāyāṃ purāśabdaḥ śrūyate tumulo mahān",
    "GE09ram_02_u:065.017c": "samantān naranārīṇāṃ tam adya na śṛṇomy aham",
    "GE09ram_02_u:065.018a": "udyānāni hi sāyāhne krīḍitvoparatair naraiḥ",
    "GE09ram_02_u:065.018c": "samantād vipradhāvadbhiḥ prakāśante mamānyadā",
    "GE09ram_02_u:065.019a": "tāny adyānurudantīva parityaktāni kāmibhiḥ",
    "GE09ram_02_u:065.019c": "araṇyabhūteva purī sārathe pratibhāti me",
    "GE09ram_02_u:065.020a": "na hy atra yānair dṛśyante na gajair na ca vājibhiḥ",
    "GE09ram_02_u:065.020c": "niryānto vābhiyānto vā naramukhyā yathāpuram",
    "GE09ram_02_u:065.021a": "aniṣṭāni ca pāpāni paśyāmi vividhāni ca",
    "GE09ram_02_u:065.021c": "nimittāny amanojñāni tena sīdati te manaḥ",
    "GE09ram_02_u:065.022a": "dvāreṇa vaijayantena prāviśac chrāntavāhanaḥ",
    "GE09ram_02_u:065.022c": "dvāḥsthair utthāya vijayaṃ pṛṣṭas taiḥ sahito yayau",
    "GE09ram_02_u:065.023a": "sa tv anekāgrahṛdayo dvāḥsthaṃ pratyarcya taṃ janam",
    "GE09ram_02_u:065.023c": "sūtam aśvapateḥ klāntam abravīt tatra rāghavaḥ",
    "GE09ram_02_u:065.024a": "śrutā no yādṛśāḥ pūrvaṃ nṛpatīnāṃ vināśane",
    "GE09ram_02_u:065.024c": "ākārās tān ahaṃ sarvān iha paśyāmi sārathe",
    "GE09ram_02_u:065.025a": "malinaṃ cāśrupūrṇākṣaṃ dīnaṃ dhyānaparaṃ kṛśam",
    "GE09ram_02_u:065.025c": "sastrī puṃsaṃ ca paśyāmi janam utkaṇṭhitaṃ pure",
    "GE09ram_02_u:065.026a": "ity evam uktvā bharataḥ sūtaṃ taṃ dīnamānasaḥ",
    "GE09ram_02_u:065.026c": "tāny aniṣṭāny ayodhyāyāṃ prekṣya rājagṛhaṃ yayau",
    "GE09ram_02_u:065.027a": "tāṃ śūnyaśṛṅgāṭakaveśmarathyāṃ; rajo'ruṇadvārakapāṭayantrām",
    "GE09ram_02_u:065.027c": "dṛṣṭvā purīm indrapurī prakāśāṃ; duḥkhena saṃpūrṇataro babhūva",
    "GE09ram_02_u:065.028a": "bahūni paśyan manaso 'priyāṇi; yāny annyadā nāsya pure babhūvuḥ",
    "GE09ram_02_u:065.028c": "avākśirā dīnamanā nahṛṣṭaḥ; pitur mahātmā praviveśa veśma",
    "GE09ram_02_u:066.001a": "apaśyaṃs tu tatas tatra pitaraṃ pitur ālaye",
    "GE09ram_02_u:066.001c": "jagāma bharato draṣṭuṃ mātaraṃ mātur ālaye",
    "GE09ram_02_u:066.002a": "anuprāptaṃ tu taṃ dṛṣṭvā kaikeyī proṣitaṃ sutam",
    "GE09ram_02_u:066.002c": "utpapāta tadā hṛṣṭā tyaktvā sauvarṇamānasaṃ",
    "GE09ram_02_u:066.003a": "sa praviśyaiva dharmātmā svagṛhaṃ śrīvivarjitam",
    "GE09ram_02_u:066.003c": "bharataḥ prekṣya jagrāha jananyāś caraṇau śubhau",
    "GE09ram_02_u:066.004a": "taṃ mūrdhni samupāghrāya pariṣvajya yaśasvinam",
    "GE09ram_02_u:066.004c": "aṅke bharatam āropya praṣṭuṃ samupacakrame",
    "GE09ram_02_u:066.005a": "adya te kati cid rātryaś cyutasyāryakaveśmanaḥ",
    "GE09ram_02_u:066.005c": "api nādhvaśramaḥ śīghraṃ rathenāpatatas tava",
    "GE09ram_02_u:066.006a": "āryakas te sukuśalo yudhājin mātulas tava",
    "GE09ram_02_u:066.006c": "pravāsāc ca sukhaṃ putra sarvaṃ me vaktum arhasi",
    "GE09ram_02_u:066.007a": "evaṃ pṛṣṭhas tu kaikeyyā priyaṃ pārthivanandanaḥ",
    "GE09ram_02_u:066.007c": "ācaṣṭa bharataḥ sarvaṃ mātre rājīvalocanaḥ",
    "GE09ram_02_u:066.008a": "adya me saptamī rātriś cyutasyāryakaveśmanaḥ",
    "GE09ram_02_u:066.008c": "ambāyāḥ kuśalī tāto yudhājin mātulaś ca me",
    "GE09ram_02_u:066.009a": "yan me dhanaṃ ca ratnaṃ ca dadau rājā paraṃtapaḥ",
    "GE09ram_02_u:066.009c": "pariśrāntaṃ pathy abhavat tato 'haṃ pūrvam āgataḥ",
    "GE09ram_02_u:066.010a": "rājavākyaharair dūtais tvaryamāṇo 'ham āgataḥ",
    "GE09ram_02_u:066.010c": "yad ahaṃ praṣṭum icchāmi tad ambā vaktum arhasi",
    "GE09ram_02_u:066.011a": "śūnyo 'yaṃ śayanīyas te paryaṅko hemabhūṣitaḥ",
    "GE09ram_02_u:066.011c": "na cāyam ikṣvākujanaḥ prahṛṣṭaḥ pratibhāti me",
    "GE09ram_02_u:066.012a": "rājā bhavati bhūyiṣṭhgam ihāmbāyā niveśane",
    "GE09ram_02_u:066.012c": "tam ahaṃ nādya paśyāmi draṣṭum icchann ihāgataḥ",
    "GE09ram_02_u:066.013a": "pitur grahīṣye caraṇau taṃ mamākhyāhi pṛcchataḥ",
    "GE09ram_02_u:066.013c": "āhosvid amba jyeṣṭhāyāḥ kausalyāyā niveśane",
    "GE09ram_02_u:066.014a": "taṃ pratyuvāca kaikeyī priyavad ghoram apriyam",
    "GE09ram_02_u:066.014c": "ajānantaṃ prajānantī rājyalobhena mohitā",
    "GE09ram_02_u:066.014e": "yā gatiḥ sarvabhūtānāṃ tāṃ gatiṃ te pitā gataḥ",
    "GE09ram_02_u:066.015a": "tac chrutvā bharato vākyaṃ dharmābhijanavāñ śuciḥ",
    "GE09ram_02_u:066.015c": "papāta sahasā bhūmau pitṛśokabalārditaḥ",
    "GE09ram_02_u:066.016a": "tataḥ śokena saṃvītaḥ pitur maraṇaduḥkhitaḥ",
    "GE09ram_02_u:066.016c": "vilalāpa mahātejā bhrāntākulitacetanaḥ",
    "GE09ram_02_u:066.017a": "etat suruciraṃ bhāti pitur me śayanaṃ purā",
    "GE09ram_02_u:066.017c": "tad idaṃ na vibhāty adya vihīnaṃ tena dhīmatā",
    "GE09ram_02_u:066.018a": "tam ārtaṃ devasaṃkāśaṃ samīkṣya patitaṃ bhuvi",
    "GE09ram_02_u:066.018c": "utthāpayitvā śokārtaṃ vacanaṃ cedam abravīt",
    "GE09ram_02_u:066.019a": "uttiṣṭhottiṣṭha kiṃ śeṣe rājaputra mahāyaśaḥ",
    "GE09ram_02_u:066.019c": "tvadvidhā na hi śocanti santaḥ sadasi saṃmatāḥ",
    "GE09ram_02_u:066.020a": "sa rudatyā ciraṃ kālaṃ bhūmau viparivṛtya ca",
    "GE09ram_02_u:066.020c": "jananīṃ pratyuvācedaṃ śokair bahubhir āvṛtaḥ",
    "GE09ram_02_u:066.021a": "abhiṣekṣyati rāmaṃ tu rājā yajñaṃ nu yakṣyati",
    "GE09ram_02_u:066.021c": "ity ahaṃ kṛtasaṃkalpo hṛṣṭo yātrām ayāsiṣam",
    "GE09ram_02_u:066.022a": "tad idaṃ hy anyathā bhūtaṃ vyavadīrṇaṃ mano mama",
    "GE09ram_02_u:066.022c": "pitaraṃ yo na paśyāmi nityaṃ priyahite ratam",
    "GE09ram_02_u:066.023a": "amba kenātyagād rājā vyādhinā mayy anāgate",
    "GE09ram_02_u:066.023c": "dhanyā rāmādayaḥ sarve yaiḥ pitā saṃskṛtaḥ svayam",
    "GE09ram_02_u:066.024a": "na nūnaṃ māṃ mahārājaḥ prāptaṃ jānāti kīrtimān",
    "GE09ram_02_u:066.024c": "upajighred dhi māṃ mūrdhni tātaḥ saṃnamya satvaram",
    "GE09ram_02_u:066.025a": "kva sa pāṇiḥ sukhasparśas tātasyākliṣṭakarmaṇaḥ",
    "GE09ram_02_u:066.025c": "yena māṃ rajasā dhvastam abhīkṣṇaṃ parimārjati",
    "GE09ram_02_u:066.026a": "yo me bhrātā pitā bandhur yasya dāso 'smi dhīmataḥ",
    "GE09ram_02_u:066.026c": "tasya māṃ śīghram ākhyāhi rāmasyākliṣṭa karmaṇaḥ",
    "GE09ram_02_u:066.027a": "pitā hi bhavati jyeṣṭho dharmam āryasya jānataḥ",
    "GE09ram_02_u:066.027c": "tasya pādau grahīṣyāmi sa hīdānīṃ gatir mama",
    "GE09ram_02_u:066.028a": "ārye kim abravīd rājā pitā me satyavikramaḥ",
    "GE09ram_02_u:066.028c": "paścimaṃ sādhusaṃdeśam icchāmi śrotum ātmanaḥ",
    "GE09ram_02_u:066.029a": "iti pṛṣṭā yathātattvaṃ kaikeyī vākyam abravīt",
    "GE09ram_02_u:066.029c": "rāmeti rājā vilapan hā sīte lakṣmaṇeti ca",
    "GE09ram_02_u:066.029e": "sa mahātmā paraṃ lokaṃ gato gatimatāṃ varaḥ",
    "GE09ram_02_u:066.030a": "imāṃ tu paścimāṃ vācaṃ vyājahāra pitā tava",
    "GE09ram_02_u:066.030c": "kāla dharmaparikṣiptaḥ pāśair iva mahāgajaḥ",
    "GE09ram_02_u:066.031a": "siddhārthās tu narā rāmam āgataṃ sītayā saha",
    "GE09ram_02_u:066.031c": "lakṣmaṇaṃ ca mahābāhuṃ drakṣyanti punar āgatam",
    "GE09ram_02_u:066.032a": "tac chrutvā viṣasādaiva dvitīyā priyaśaṃsanāt",
    "GE09ram_02_u:066.032c": "viṣaṇṇavadano bhūtvā bhūyaḥ papraccha mātaram",
    "GE09ram_02_u:066.033a": "kva cedānīṃ sa dharmātmā kausalyānandavardhanaḥ",
    "GE09ram_02_u:066.033c": "lakṣmaṇena saha bhrātrā sītayā ca samaṃ gataḥ",
    "GE09ram_02_u:066.034a": "tathā pṛṣṭā yathātattvam ākhyātum upacakrame",
    "GE09ram_02_u:066.034c": "mātāsya yugapad vākyaṃ vipriyaṃ priyaśaṅkayā",
    "GE09ram_02_u:066.035a": "sa hi rājasutaḥ putra cīravāsā mahāvanam",
    "GE09ram_02_u:066.035c": "daṇḍakān saha vaidehyā lakṣmaṇānucaro gataḥ",
    "GE09ram_02_u:066.036a": "tac chrutvā bharatas trasto bhrātuś cāritraśaṅkayā",
    "GE09ram_02_u:066.036c": "svasya vaṃśasya māhātmyāt praṣṭuṃ samupacakrame",
    "GE09ram_02_u:066.037a": "kaccin na brāhmaṇavadhaṃ hṛtaṃ rāmeṇa kasya cit",
    "GE09ram_02_u:066.037c": "kaccin nāḍhyo daridro vā tenāpāpo vihiṃsitaḥ",
    "GE09ram_02_u:066.038a": "kaccin na paradārān vā rājaputro 'bhimanyate",
    "GE09ram_02_u:066.038c": "kasmāt sa daṇḍakāraṇye bhrūṇaheva vivāsitaḥ",
    "GE09ram_02_u:066.039a": "athāsya capalā mātā tat svakarma yathātatham",
    "GE09ram_02_u:066.039c": "tenaiva strīsvabhāvena vyāhartum upacakrame",
    "GE09ram_02_u:066.040a": "na brāhmaṇa dhanaṃ kiṃcid dhṛtaṃ rāmeṇa kasya cit",
    "GE09ram_02_u:066.040c": "kaś cin nāḍhyo daridro vā tenāpāpo vihiṃsitaḥ",
    "GE09ram_02_u:066.040e": "na rāmaḥ paradārāṃś ca cakṣurbhyām api paśyati",
    "GE09ram_02_u:066.041a": "mayā tu putra śrutvaiva rāmasyaivābhiṣecanam",
    "GE09ram_02_u:066.041c": "yācitas te pitā rājyaṃ rāmasya ca vivāsanam",
    "GE09ram_02_u:066.042a": "sa svavṛttiṃ samāsthāya pitā te tat tathākarot",
    "GE09ram_02_u:066.042c": "rāmaś ca sahasaumitriḥ preṣitaḥ saha sītayā",
    "GE09ram_02_u:066.043a": "tam apaśyan priyaṃ putraṃ mahīpālo mahāyaśāḥ",
    "GE09ram_02_u:066.043c": "putraśokaparidyūnaḥ pañcatvam upapedivān",
    "GE09ram_02_u:066.044a": "tvayā tv idānīṃ dharmajña rājatvam avalambyatām",
    "GE09ram_02_u:066.044c": "tvatkṛte hi mayā sarvam idam evaṃvidhaṃ kṛtam",
    "GE09ram_02_u:066.045a": "tat putra śīghraṃ vidhinā vidhijñair; vasiṣṭhamukhyaiḥ sahito dvijendraiḥ",
    "GE09ram_02_u:066.045c": "saṃkālya rājānam adīnasattvam; ātmānam urvyām abhiṣecayasva",
    "GE09ram_02_u:067.001a": "śrutvā tu pitaraṃ vṛttaṃ bhrātaru ca vivāsitau",
    "GE09ram_02_u:067.001c": "bharato duḥkhasaṃtapta idaṃ vacanam abravīt",
    "GE09ram_02_u:067.002a": "kiṃ nuṇkāryaṃ hatasyeha mama rājyena śocataḥ",
    "GE09ram_02_u:067.002c": "vihīnasyātha pitrā ca bhrātrā pitṛsamena ca",
    "GE09ram_02_u:067.003a": "duḥkhe me duḥkham akaror vraṇe kṣāram ivādadhāḥ",
    "GE09ram_02_u:067.003c": "rājānaṃ pretabhāvasthaṃ kṛtvā rāmaṃ ca tāpasaṃ",
    "GE09ram_02_u:067.004a": "kulasya tvam abhāvāya kālarātrir ivāgatā",
    "GE09ram_02_u:067.004c": "aṅgāram upagūhya sma pitā me nāvabuddhavān",
    "GE09ram_02_u:067.005a": "kausalyā ca sumitrā ca putraśokābhipīḍite",
    "GE09ram_02_u:067.005c": "duṣkaraṃ yadi jīvetāṃ prāpya tvāṃ jananīṃ mama",
    "GE09ram_02_u:067.006a": "nanu tv āryo 'pi dharmātmā tvayi vṛttim anuttamām",
    "GE09ram_02_u:067.006c": "vartate guruvṛttijño yathā mātari vartate",
    "GE09ram_02_u:067.007a": "tathā jyeṣṭhā hi me mātā kausalyā dīrghadarśinī",
    "GE09ram_02_u:067.007c": "tvayi dharmaṃ samāsthāya bhaginyām iva vartate",
    "GE09ram_02_u:067.008a": "tasyāḥ putraṃ kṛtātmānaṃ cīravalkalavāsasaṃ",
    "GE09ram_02_u:067.008c": "prasthāpya vanavāsāya kathaṃ pāpe na śocasi",
    "GE09ram_02_u:067.009a": "apāpadarśinaṃ śūraṃ kṛtātmānaṃ yaśasvinam",
    "GE09ram_02_u:067.009c": "pravrājya cīravasanaṃ kiṃ nu paśyasi kāraṇam",
    "GE09ram_02_u:067.010a": "lubdhāyā vidito manye na te 'haṃ rāghavaṃ prati",
    "GE09ram_02_u:067.010c": "tathā hy anartho rājyārthaṃ tvayā nīto mahān ayam",
    "GE09ram_02_u:067.011a": "ahaṃ hi puruṣavyāghrāv apaśyan rāmalakṣmaṇau",
    "GE09ram_02_u:067.011c": "kena śaktiprabhāvena rājyaṃ rakṣitum utsahe",
    "GE09ram_02_u:067.012a": "taṃ hi nityaṃ mahārājo balavantaṃ mahābalaḥ",
    "GE09ram_02_u:067.012c": "apāśrito 'bhūd dharmātmā merur meruvanaṃ yathā",
    "GE09ram_02_u:067.013a": "so 'haṃ katham imaṃ bhāraṃ mahādhuryasamudyatam",
    "GE09ram_02_u:067.013c": "damyo dhuram ivāsādya saheyaṃ kena caujasā",
    "GE09ram_02_u:067.014a": "atha vā me bhavec chaktir yogair buddhibalena vā",
    "GE09ram_02_u:067.014c": "sakāmāṃ na kariṣyāmi tvām ahaṃ putragardhinīm",
    "GE09ram_02_u:067.014e": "nivartayiṣyāmi vanād bhrātaraṃ svajanapriyam",
    "GE09ram_02_u:067.015a": "ity evam uktvā bharato mahātmā; priyetarair vākyagaṇais tudaṃs tām",
    "GE09ram_02_u:067.015c": "śokāturaś cāpi nanāda bhūyaḥ; siṃho yathā parvatagahvarasthaḥ",
    "GE09ram_02_u:068.001a": "tāṃ tathā garhayitvā tu mātaraṃ bharatas tadā",
    "GE09ram_02_u:068.001c": "roṣeṇa mahatāviṣṭaḥ punar evābravīd vacaḥ",
    "GE09ram_02_u:068.002a": "rājyād bhraṃśasva kaikeyi nṛśaṃse duṣṭacāriṇi",
    "GE09ram_02_u:068.002c": "parityaktā ca dharmeṇa mā mṛtaṃ rudatī bhava",
    "GE09ram_02_u:068.003a": "kiṃ nu te 'dūṣayad rājā rāmo vā bhṛśadhārmikaḥ",
    "GE09ram_02_u:068.003c": "yayor mṛtyur vivāsaś ca tvatkṛte tulyam āgatau",
    "GE09ram_02_u:068.004a": "bhrūṇahatyām asi prāptā kulasyāsya vināśanāt",
    "GE09ram_02_u:068.004c": "kaikeyi narakaṃ gaccha mā ca bhartuḥ salokatām",
    "GE09ram_02_u:068.005a": "yat tvayā hīdṛśaṃ pāpaṃ kṛtaṃ ghoreṇa karmaṇā",
    "GE09ram_02_u:068.005c": "sarvalokapriyaṃ hitvā mamāpy āpāditaṃ bhayam",
    "GE09ram_02_u:068.006a": "tvatkṛte me pitā vṛtto rāmaś cāraṇyam āśritaḥ",
    "GE09ram_02_u:068.006c": "ayaśo jīvaloke ca tvayāhaṃ pratipāditaḥ",
    "GE09ram_02_u:068.007a": "mātṛrūpe mamāmitre nṛśaṃse",
    "GE09ram_02_u:068.007c": "na te 'ham abhibhāṣyo 'smi durvṛtte patighātini",
    "GE09ram_02_u:068.008a": "kausalyā ca sumitrā ca yāś cānyā mama mātaraḥ",
    "GE09ram_02_u:068.008c": "duḥkhena mahatāviṣṭās tvāṃ prāpya kuladūṣiṇīm",
    "GE09ram_02_u:068.009a": "na tvam aśvapateḥ kanyā dharmarājasya dhīmataḥ",
    "GE09ram_02_u:068.009c": "rākṣasī tatra jātāsi kulapradhvaṃsinī pituḥ",
    "GE09ram_02_u:068.010a": "yat tvayā dhārmiko rāmo nityaṃ satyaparāyaṇaḥ",
    "GE09ram_02_u:068.010c": "vanaṃ prasthāpito duḥkhāt pitā ca tridivaṃ gataḥ",
    "GE09ram_02_u:068.011a": "yat pradhānāsi tat pāpaṃ mayi pitrā vinākṛte",
    "GE09ram_02_u:068.011c": "bhrātṛbhyāṃ ca parityakte sarvalokasya cāpriye",
    "GE09ram_02_u:068.012a": "kausalyāṃ dharmasaṃyuktāṃ viyuktāṃ pāpaniścaye",
    "GE09ram_02_u:068.012c": "kṛtvā kaṃ prāpsyase tv adya lokaṃ nirayagāminī",
    "GE09ram_02_u:068.013a": "kiṃ nāvabudhyase krūre niyataṃ bandhusaṃśrayam",
    "GE09ram_02_u:068.013c": "jyeṣṭhaṃ pitṛsamaṃ rāmaṃ kausalyāyātmasaṃbhavam",
    "GE09ram_02_u:068.014a": "aṅgapratyaṅgajaḥ putro hṛdayāc cāpi jāyate",
    "GE09ram_02_u:068.014c": "tasmāt priyataro mātuḥ priyatvān na tu bāndhavaḥ",
    "GE09ram_02_u:068.015a": "anyadā kila dharmajñā surabhiḥ surasaṃmatā",
    "GE09ram_02_u:068.015c": "vahamānau dadarśorvyāṃ putrau vigatacetasau",
    "GE09ram_02_u:068.016a": "tāv ardhadivase śrāntau dṛṣṭvā putrau mahītale",
    "GE09ram_02_u:068.016c": "ruroda putra śokena bāṣpaparyākulekṣaṇā",
    "GE09ram_02_u:068.017a": "adhastād vrajatas tasyāḥ surarājño mahātmanaḥ",
    "GE09ram_02_u:068.017c": "bindavaḥ patitā gātre sūkṣmāḥ surabhigandhinaḥ",
    "GE09ram_02_u:068.018a": "tāṃ dṛṣṭvā śokasaṃtaptāṃ vajrapāṇir yaśasvinīm",
    "GE09ram_02_u:068.018c": "indraḥ prāñjalir udvignaḥ surarājo 'bravīd vacaḥ",
    "GE09ram_02_u:068.019a": "bhayaṃ kaccin na cāsmāsu kutaś cid vidyate mahat",
    "GE09ram_02_u:068.019c": "kuto nimittaḥ śokas te brūhi sarvahitaiṣiṇi",
    "GE09ram_02_u:068.020a": "evam uktā tu surabhiḥ surarājena dhīmatā",
    "GE09ram_02_u:068.020c": "patyuvāca tato dhīrā vākyaṃ vākyaviśāradā",
    "GE09ram_02_u:068.021a": "śāntaṃ pātaṃ na vaḥ kiṃ cit kutaś cid amarādhipa",
    "GE09ram_02_u:068.021c": "ahaṃ tu magnau śocāmi svaputrau viṣame sthitau",
    "GE09ram_02_u:068.022a": "etau dṛṣṭvā kṛṣau dīnau sūryaraśmipratāpinau",
    "GE09ram_02_u:068.022c": "vadhyamānau balīvardau karṣakeṇa surādhipa",
    "GE09ram_02_u:068.023a": "mama kāyāt prasūtau hi duḥkhitau bhāra pīḍitau",
    "GE09ram_02_u:068.023c": "yau dṛṣṭvā paritapye 'haṃ nāsti putrasamaḥ priyaḥ",
    "GE09ram_02_u:068.024a": "yasyāḥ putra sahasrāṇi sāpi śocati kāmadhuk",
    "GE09ram_02_u:068.024c": "kiṃ punar yā vinā rāmaṃ kausalyā vartayiṣyati",
    "GE09ram_02_u:068.025a": "ekaputrā ca sādhvī ca vivatseyaṃ tvayā kṛtā",
    "GE09ram_02_u:068.025c": "tasmāt tvaṃ satataṃ duḥkhaṃ pretya ceha ca lapsyase",
    "GE09ram_02_u:068.026a": "ahaṃ hy apacitiṃ bhrātuḥ pituś ca sakalām imām",
    "GE09ram_02_u:068.026c": "vardhanaṃ yaśasaś cāpi kariṣyāmi na saṃśayaḥ",
    "GE09ram_02_u:068.027a": "ānāyayitvā tanayaṃ kausalyāyā mahādyutim",
    "GE09ram_02_u:068.027c": "svayam eva pravekṣyāmi vanaṃ muniniṣevitam",
    "GE09ram_02_u:068.028a": "iti nāga ivāraṇye tomarāṅkuśacoditaḥ",
    "GE09ram_02_u:068.028c": "papāta bhuvi saṃkruddho niḥśvasann iva pannagaḥ",
    "GE09ram_02_u:068.029a": "saṃraktanetraḥ śithilāmbaras tadā; vidhūtasarvābharaṇaḥ paraṃtapaḥ",
    "GE09ram_02_u:068.029c": "babhūva bhūmau patito nṛpātmajaḥ; śacīpateḥ ketur ivotsavakṣaye",
    "GE09ram_02_u:069.001a": "tathaiva krośatas tasya bharatasya mahātmanaḥ",
    "GE09ram_02_u:069.001c": "kausalyā śabdam ājñāya sumitrām idam abravīt",
    "GE09ram_02_u:069.002a": "āgataḥ krūrakāryāyāḥ kaikeyyā bharataḥ sutaḥ",
    "GE09ram_02_u:069.002c": "tam ahaṃ draṣṭum icchāmi bharataṃ dīrghadarśinam",
    "GE09ram_02_u:069.003a": "evam uktvā sumitrāṃ sā vivarṇā malināmbarā",
    "GE09ram_02_u:069.003c": "pratasthe bharato yatra vepamānā vicetanā",
    "GE09ram_02_u:069.004a": "sa tu rāmānujaś cāpi śatrughnasahitas",
    "GE09ram_02_u:069.004c": "pratasthe bharato yatra kausalyāyā niveśanam",
    "GE09ram_02_u:069.005a": "tataḥ śatrughna bharatau kausalyāṃ prekṣya duḥkhitau",
    "GE09ram_02_u:069.005c": "paryaṣvajetāṃ duḥkhārtāṃ patitāṃ naṣṭacetanām",
    "GE09ram_02_u:069.006a": "bharataṃ pratyuvācedaṃ kausalyā bhṛśaduḥkhitā",
    "GE09ram_02_u:069.006c": "idaṃ te rājyakāmasya rājyaṃ prāptam akaṇṭakam",
    "GE09ram_02_u:069.006e": "saṃprāptaṃ bata kaikeyyā śīghraṃ krūreṇa karmaṇā",
    "GE09ram_02_u:069.007a": "prasthāpya cīravasanaṃ putraṃ me vanavāsinam",
    "GE09ram_02_u:069.007c": "kaikeyī kaṃ guṇaṃ tatra paśyati krūradarśinī",
    "GE09ram_02_u:069.008a": "kṣipraṃ mām api kaikeyī prasthāpayitum arhati",
    "GE09ram_02_u:069.008c": "hiraṇyanābho yatrāste suto me sumahāyaśāḥ",
    "GE09ram_02_u:069.009a": "atha vā svayam evāhaṃ sumitrānucarā",
    "GE09ram_02_u:069.009c": "agnihotraṃ puraskṛtya prasthāsye yatra rāghavaḥ",
    "GE09ram_02_u:069.010a": "kāmaṃ vā svayam evādya tatra māṃ netum arhasi",
    "GE09ram_02_u:069.010c": "yatrāsau puruṣavyāghras tapyate me tapaḥ sutaḥ",
    "GE09ram_02_u:069.011a": "idaṃ hi tava vistīrṇaṃ dhanadhānyasamācitam",
    "GE09ram_02_u:069.011c": "hastyaśvarathasaṃpūrṇaṃ rājyaṃ niryātitaṃ tayā",
    "GE09ram_02_u:069.012a": "evaṃ vilapamānāṃ tāṃ bharataḥ prāñjalis tadā",
    "GE09ram_02_u:069.012c": "kausalyāṃ pratyuvācedaṃ śokair bahubhir āvṛtām",
    "GE09ram_02_u:069.013a": "ārye kasmād ajānantaṃ garhase mām akilbiṣam",
    "GE09ram_02_u:069.013c": "vipulāṃ ca mama prītiṃ sthirāṃ jānāsi rāghave",
    "GE09ram_02_u:069.014a": "kṛtā śāstrānugā buddhir mā bhūt tasya kadā cana",
    "GE09ram_02_u:069.014c": "satyasaṃdhaḥ satāṃ śreṣṭho yasyāryo 'numate gataḥ",
    "GE09ram_02_u:069.015a": "praiṣyaṃ pāpīyasāṃ yātu sūryaṃ ca prati mehatu",
    "GE09ram_02_u:069.015c": "hantu pādena gāṃ suptāṃ yasyāryo 'numate gataḥ",
    "GE09ram_02_u:069.016a": "kārayitvā mahat karma bhartā bhṛtyam anarthakam",
    "GE09ram_02_u:069.016c": "adharmo yo 'sya so 'syās tu yasyāryo 'numate gataḥ",
    "GE09ram_02_u:069.017a": "paripālayamānasya rājño bhūtāni putravat",
    "GE09ram_02_u:069.017c": "tatas tu druhyatāṃ pāpaṃ yasyāryo 'numate gataḥ",
    "GE09ram_02_u:069.018a": "baliṣaḍbhāgam uddhṛtya nṛpasyārakṣataḥ prajāḥ",
    "GE09ram_02_u:069.018c": "adharmo yo 'sya so 'syāstu yasyāryo 'numate gataḥ",
    "GE09ram_02_u:069.019a": "saṃśrutya ca tapasvibhyaḥ satre vai yajñadakṣiṇām",
    "GE09ram_02_u:069.019c": "tāṃ vipralapatāṃ pāpaṃ yasyāryo 'numate gataḥ",
    "GE09ram_02_u:069.020a": "hastyaśvarathasaṃbādhe yuddhe śastrasamākule",
    "GE09ram_02_u:069.020c": "mā sma kārṣīt satāṃ dharmaṃ yasyāryo 'numate gataḥ",
    "GE09ram_02_u:069.021a": "upadiṣṭaṃ susūkṣmārthaṃ śāstraṃ yatnena dhīmatā",
    "GE09ram_02_u:069.021c": "sa nāśayatu duṣṭātmā yasyāryo 'numate gataḥ",
    "GE09ram_02_u:069.022a": "pāyasaṃ kṛsaraṃ chāgaṃ vṛthā so 'śnātu nirghṛṇaḥ",
    "GE09ram_02_u:069.022c": "gurūṃś cāpy avajānātu yasyāryo 'numate gataḥ",
    "GE09ram_02_u:069.023a": "putrair dāraiś ca bhṛtyaiś ca svagṛhe parivāritaḥ",
    "GE09ram_02_u:069.023c": "sa eko mṛṣṭam aśnātu yasyāryo 'numate gataḥ",
    "GE09ram_02_u:069.024a": "rājastrībālavṛddhānāṃ vadhe yat pāpam ucyate",
    "GE09ram_02_u:069.024c": "bhṛtyatyāge ca yat pāpaṃ tat pāpaṃ pratipadyatām",
    "GE09ram_02_u:069.025a": "ubhe saṃdhye śayānasya yat pāpaṃ parikalpyate",
    "GE09ram_02_u:069.025c": "tac ca pāpaṃ bhavet tasya yasyāryo 'numate gataḥ",
    "GE09ram_02_u:069.026a": "yad agnidāyake pāpaṃ yat pāpaṃ gurutalpage",
    "GE09ram_02_u:069.026c": "mitradrohe ca yat pāpaṃ tat pāpaṃ pratipadyatām",
    "GE09ram_02_u:069.027a": "devatānāṃ pitṝṇāṃ ca mātā pitros tathaiva ca",
    "GE09ram_02_u:069.027c": "mā sma kārṣīt sa śuśrūṣāṃ yasyāryo 'numate gataḥ",
    "GE09ram_02_u:069.028a": "satāṃ lokāt satāṃ kīrtyāḥ sajjuṣṭāt karmaṇas tathā",
    "GE09ram_02_u:069.028c": "bhraśyatu kṣipram adyaiva yasyāryo 'numate gataḥ",
    "GE09ram_02_u:069.029a": "vihīnāṃ patiputrābhyāṃ kausalyāṃ pārthivātmajaḥ",
    "GE09ram_02_u:069.029c": "evam āśvasayann eva duḥkhārto nipapāta ha",
    "GE09ram_02_u:069.030a": "tathā tu śapathaiḥ kaṣṭaiḥ śapamānam acetanam",
    "GE09ram_02_u:069.030c": "bharataṃ śokasaṃtaptaṃ kausalyā vākyam abravīt",
    "GE09ram_02_u:069.031a": "mama duḥkham idaṃ putra bhūyaḥ samupajāyate",
    "GE09ram_02_u:069.031c": "śapathaiḥ śapamāno hi prāṇān uparuṇatsi me",
    "GE09ram_02_u:069.032a": "diṣṭyā na calito dharmād ātmā te sahalakṣmaṇaḥ",
    "GE09ram_02_u:069.032c": "vatsa satyapratijño me satāṃ lokān avāpsyasi",
    "GE09ram_02_u:069.033a": "evaṃ vilapamānasya duḥkhārtasya mahātmanaḥ",
    "GE09ram_02_u:069.033c": "mohāc ca śokasaṃrodhād babhūva lulitaṃ manaḥ",
    "GE09ram_02_u:069.034a": "lālapyamānasya vicetanasya; pranaṣṭabuddheḥ patitasya bhūmau",
    "GE09ram_02_u:069.034c": "muhur muhur niḥśvasataś ca dīrghaṃ; sā tasya śokena jagāma rātriḥ",
    "GE09ram_02_u:070.001a": "tam evaṃ śokasaṃtaptaṃ bharataṃ kekayīsutam",
    "GE09ram_02_u:070.001c": "uvāca vadatāṃ śreṣṭho vasiṣṭhaḥ śreṣṭhavāg ṛṣiḥ",
    "GE09ram_02_u:070.002a": "alaṃ śokena bhadraṃ te rājaputra mahāyaśaḥ",
    "GE09ram_02_u:070.002c": "prāptakālaṃ narapateḥ kuru saṃyānam uttaram",
    "GE09ram_02_u:070.003a": "vasiṣṭhasya vacaḥ śrutvā bharato dhāraṇāṃ gataḥ",
    "GE09ram_02_u:070.003c": "pretakāryāṇi sarvāṇi kārayām āsa dharmavit",
    "GE09ram_02_u:070.004a": "uddhṛtaṃ tailasaṃkledāt sa tu bhūmau niveśitam",
    "GE09ram_02_u:070.004c": "āpītavarṇavadanaṃ prasuptam iva bhūmipam",
    "GE09ram_02_u:070.005a": "niveśya śayane cāgrye nānāratnapariṣkṛte",
    "GE09ram_02_u:070.005c": "tato daśarathaṃ putro vilalāpa suduḥkhitaḥ",
    "GE09ram_02_u:070.006a": "kiṃ te vyavasitaṃ rājan proṣite mayy anāgate",
    "GE09ram_02_u:070.006c": "vivāsya rāmaṃ dharmajñaṃ lakṣmaṇaṃ ca mahābalam",
    "GE09ram_02_u:070.007a": "kva yāsyasi mahārāja hitvemaṃ duḥkhitaṃ janam",
    "GE09ram_02_u:070.007c": "hīnaṃ puruṣasiṃhena rāmeṇākliṣṭakarmaṇā",
    "GE09ram_02_u:070.008a": "yogakṣemaṃ tu te rājan ko 'smin kalpayitā pure",
    "GE09ram_02_u:070.008c": "tvayi prayāte svas tāta rāme ca vanam āśrite",
    "GE09ram_02_u:070.009a": "vidhavā pṛthivī rājaṃs tvayā hīnā na rājate",
    "GE09ram_02_u:070.009c": "hīnacandreva rajanī nagarī pratibhāti mām",
    "GE09ram_02_u:070.010a": "evaṃ vilapamānaṃ taṃ bharataṃ dīnamānasaṃ",
    "GE09ram_02_u:070.010c": "abravīd vacanaṃ bhūyo vasiṣṭhas tu mahān ṛṣiḥ",
    "GE09ram_02_u:070.011a": "pretakāryāṇi yāny asya kartavyāni viśāmpateḥ",
    "GE09ram_02_u:070.011c": "tāny avyagraṃ mahābāho kriyatām avicāritam",
    "GE09ram_02_u:070.012a": "tatheti bharato vākyaṃ vasiṣṭhasyābhipūjya tat",
    "GE09ram_02_u:070.012c": "ṛtvikpurohitācāryāṃs tvarayām āsa sarvaśaḥ",
    "GE09ram_02_u:070.013a": "ye tv agrato narendrasya agny agārād bahiṣkṛtāḥ",
    "GE09ram_02_u:070.013c": "ṛtvigbhir yājakaiś caiva te hriyante yathāvidhi",
    "GE09ram_02_u:070.014a": "śibilāyām athāropya rājānaṃ gatacetanam",
    "GE09ram_02_u:070.014c": "bāṣpakaṇṭhā vimanasas tam ūhuḥ paricārakāḥ",
    "GE09ram_02_u:070.015a": "hiraṇyaṃ ca suvarṇaṃ ca vāsāṃsi vividhāni ca",
    "GE09ram_02_u:070.015c": "prakiranto janā mārgaṃ nṛpater agrato yayuḥ",
    "GE09ram_02_u:070.016a": "candanāguruniryāsān saralaṃ padmakaṃ tathā",
    "GE09ram_02_u:070.016c": "devadārūṇi cāhṛtya citāṃ cakrus tathāpare",
    "GE09ram_02_u:070.017a": "gandhān uccāvacāṃś cānyāṃs tatra dattvātha bhūmipam",
    "GE09ram_02_u:070.017c": "tataḥ saṃveśayām āsuś citāmadhye tam ṛtvijaḥ",
    "GE09ram_02_u:070.018a": "tathā hutāśanaṃ hutvā jepus tasya tadartvijaḥ",
    "GE09ram_02_u:070.018c": "jaguś ca te yathāśāstraṃ tatra sāmāni sāmagāḥ",
    "GE09ram_02_u:070.019a": "śibikābhiś ca yānaiś ca yathārhaṃ tasya yoṣitaḥ",
    "GE09ram_02_u:070.019c": "nagarān niryayus tatra vṛddhaiḥ parivṛtās tadā",
    "GE09ram_02_u:070.020a": "prasavyaṃ cāpi taṃ cakrur ṛtvijo 'gnicitaṃ nṛpam",
    "GE09ram_02_u:070.020c": "striyaś ca śokasaṃtaptāḥ kausalyā pramukhās tadā",
    "GE09ram_02_u:070.021a": "krauñcīnām iva nārīṇāṃ ninādas tatra śuśruve",
    "GE09ram_02_u:070.021c": "ārtānāṃ karuṇaṃ kāle krośantīnāṃ sahasraśaḥ",
    "GE09ram_02_u:070.022a": "tato rudantyo vivaśā vilapya ca punaḥ punaḥ",
    "GE09ram_02_u:070.022c": "yānebhyaḥ sarayūtīram avaterur varāṅganāḥ",
    "GE09ram_02_u:070.023a": "kṛtodakaṃ te bharatena sārdhaṃ; nṛpāṅganā mantripurohitāś ca",
    "GE09ram_02_u:070.023c": "puraṃ praviśyāśruparītanetrā; bhūmau daśāhaṃ vyanayanta duḥkham",
    "GE09ram_02_u:071.001a": "tato daśāhe 'tigate kṛtaśauco nṛpātmajaḥ",
    "GE09ram_02_u:071.001c": "dvādaśe 'hani saṃprāpte śrāddhakarmāṇy akārayat",
    "GE09ram_02_u:071.002a": "brāhmaṇebhyo dadau ratnaṃ dhanam annaṃ ca puṣkalam",
    "GE09ram_02_u:071.002c": "bāstikaṃ bahuśuklaṃ ca gāś cāpi śataśas tathā",
    "GE09ram_02_u:071.003a": "dāsīdāsaṃ ca yānaṃ ca veśmāni sumahānti ca",
    "GE09ram_02_u:071.003c": "brāhmaṇebhyo dadau putro rājñas tasyaurdhvadaihikam",
    "GE09ram_02_u:071.004a": "tataḥ prabhātasamaye divase 'tha trayodaśe",
    "GE09ram_02_u:071.004c": "vilalāpa mahābāhur bharataḥ śokamūrchitaḥ",
    "GE09ram_02_u:071.005a": "śabdāpihitakaṇṭhaś ca śodhanārtham upāgataḥ",
    "GE09ram_02_u:071.005c": "citāmūle pitur vākyam idam āha suduḥkhitaḥ",
    "GE09ram_02_u:071.006a": "tāta yasmin niṣṛṣṭo 'haṃ tvayā bhrātari rāghave",
    "GE09ram_02_u:071.006c": "tasmin vanaṃ pravrajite śūnye tyakto 'smy ahaṃ tvayā",
    "GE09ram_02_u:071.007a": "yathāgatir anāthāyāḥ putraḥ pravrājito vanam",
    "GE09ram_02_u:071.007c": "tām ambāṃ tāta kausalyāṃ tyaktvā tvaṃ kva gato nṛpa",
    "GE09ram_02_u:071.008a": "dṛṣṭvā bhasmāruṇaṃ tac ca dagdhāsthisthānamaṇḍalam",
    "GE09ram_02_u:071.008c": "pituḥ śarīra nirvāṇaṃ niṣṭanan viṣasāda ha",
    "GE09ram_02_u:071.009a": "sa tu dṛṣṭvā rudan dīnaḥ papāta dharaṇītale",
    "GE09ram_02_u:071.009c": "utthāpyamānaḥ śakrasya yantra dhvaja iva cyutaḥ",
    "GE09ram_02_u:071.010a": "abhipetus tataḥ sarve tasyāmātyāḥ śucivratam",
    "GE09ram_02_u:071.010c": "antakāle nipatitaṃ yayātim ṛṣayo yathā",
    "GE09ram_02_u:071.011a": "śatrughnaś cāpi bharataṃ dṛṣṭvā śokapariplutam",
    "GE09ram_02_u:071.011c": "visaṃjño nyapatad bhūmau bhūmipālam anusmaran",
    "GE09ram_02_u:071.012a": "unmatta iva niścetā vilalāpa suduḥkhitaḥ",
    "GE09ram_02_u:071.012c": "smṛtvā pitur guṇāṅgāni tāni tāni tadā tadā",
    "GE09ram_02_u:071.013a": "mantharā prabhavas tīvraḥ kaikeyīgrāhasaṃkulaḥ",
    "GE09ram_02_u:071.013c": "varadānamayo 'kṣobhyo 'majjayac chokasāgaraḥ",
    "GE09ram_02_u:071.014a": "sukumāraṃ ca bālaṃ ca satataṃ lālitaṃ tvayā",
    "GE09ram_02_u:071.014c": "kva tāta bharataṃ hitvā vilapantaṃ gato bhavān",
    "GE09ram_02_u:071.015a": "nanu bhojyeṣu pāneṣu vastreṣv ābharaṇeṣu ca",
    "GE09ram_02_u:071.015c": "pravārayasi naḥ sarvāṃs tan naḥ ko 'dya kariṣyati",
    "GE09ram_02_u:071.016a": "avadāraṇa kāle tu pṛthivī nāvadīryate",
    "GE09ram_02_u:071.016c": "vihīnā yā tvayā rājñā dharmajñena",
    "GE09ram_02_u:071.017a": "pitari svargam āpanne rāme cāraṇyam āśrite",
    "GE09ram_02_u:071.017c": "kiṃ me jīvita sāmarthyaṃ pravekṣyāmi hutāśanam",
    "GE09ram_02_u:071.018a": "hīno bhrātrā ca pitrā ca śūnyām ikṣvākupālitām",
    "GE09ram_02_u:071.018c": "ayodhyāṃ na pravekṣyāmi pravekṣyāmi tapovanam",
    "GE09ram_02_u:071.019a": "tayor vilapitaṃ śrutvā vyasanaṃ cānvavekṣya tat",
    "GE09ram_02_u:071.019c": "bhṛśam ārtatarā bhūyaḥ sarva evānugāminaḥ",
    "GE09ram_02_u:071.020a": "tato viṣaṇṇau śrāntau ca śatrughna bharatāv ubhau",
    "GE09ram_02_u:071.020c": "dharaṇyāṃ saṃvyaceṣṭetāṃ bhagnaśṛṅgāv ivarṣabhau",
    "GE09ram_02_u:071.021a": "tataḥ prakṛtimān vaidyaḥ pitur eṣāṃ purohitaḥ",
    "GE09ram_02_u:071.021c": "vasiṣṭho bharataṃ vākyam utthāpya tam uvāca ha",
    "GE09ram_02_u:071.022a": "trīṇi dvandvāni bhūteṣu pravṛttāny aviśeṣataḥ",
    "GE09ram_02_u:071.022c": "teṣu cāparihāryeṣu naivaṃ bhavitum arhati",
    "GE09ram_02_u:071.023a": "sumantraś cāpi śatrughnam utthāpyābhiprasādya ca",
    "GE09ram_02_u:071.023c": "śrāvayām āsa tattvajñaḥ sarvabhūtabhavābhavau",
    "GE09ram_02_u:071.024a": "utthitau tau naravyāghrau prakāśete yaśasvinau",
    "GE09ram_02_u:071.024c": "varṣātapapariklinnau pṛthag indradhvajāv iva",
    "GE09ram_02_u:071.025a": "aśrūṇi parimṛdnantau raktākṣau dīnabhāṣiṇau",
    "GE09ram_02_u:071.025c": "amātyās tvarayanti sma tanayau cāparāḥ kriyāḥ",
    "GE09ram_02_u:072.001a": "atra yātrāṃ samīhantaṃ śatrughno lakṣmaṇānujaḥ",
    "GE09ram_02_u:072.001c": "bharataṃ śokasaṃtaptam idaṃ vacanam abravīt",
    "GE09ram_02_u:072.002a": "gatir yaḥ sarvabhūtānāṃ duḥkhe kiṃ punar ātmanaḥ",
    "GE09ram_02_u:072.002c": "sa rāmaḥ sattva saṃpannaḥ striyā pravrājito vanam",
    "GE09ram_02_u:072.003a": "balavān vīrya saṃpanno lakṣmaṇo nāma yo 'py asau",
    "GE09ram_02_u:072.003c": "kiṃ na mocayate rāmaṃ kṛtvāpi pitṛnigraham",
    "GE09ram_02_u:072.004a": "pūrvam eva tu nigrāhyaḥ samavekṣya nayānayau",
    "GE09ram_02_u:072.004c": "utpathaṃ yaḥ samārūḍho nāryā rājā vaśaṃ gataḥ",
    "GE09ram_02_u:072.005a": "iti saṃbhāṣamāṇe tu śatrughne lakṣmaṇānuje",
    "GE09ram_02_u:072.005c": "prāgdvāre 'bhūt tadā kubjā",
    "GE09ram_02_u:072.006a": "liptā candanasāreṇa rājavastrāṇi bibhratī",
    "GE09ram_02_u:072.006c": "mekhalā dāmabhiś citrai rajjubaddheva vānarī",
    "GE09ram_02_u:072.007a": "tāṃ samīkṣya tadā dvāḥstho bhṛśaṃ pāpasya kāriṇīm",
    "GE09ram_02_u:072.007c": "gṛhītvākaruṇaṃ kubjāṃ śatrughnāya nyavedayat",
    "GE09ram_02_u:072.008a": "yasyāḥ kṛte vane rāmo nyastadehaś ca vaḥ pitā",
    "GE09ram_02_u:072.008c": "seyaṃ pāpā nṛśaṃsā ca tasyāḥ kuru yathāmati",
    "GE09ram_02_u:072.009a": "śatrughnaś ca tad ājñāya vacanaṃ bhṛśaduḥkhitaḥ",
    "GE09ram_02_u:072.009c": "antaḥpuracarān sarvān ity uvāca dhṛtavrataḥ",
    "GE09ram_02_u:072.010a": "tīvram utpāditaṃ duḥkhaṃ bhrātṝṇāṃ me tathā pituḥ",
    "GE09ram_02_u:072.010c": "yayā seyaṃ nṛśaṃsasya karmaṇaḥ phalam aśnutām",
    "GE09ram_02_u:072.011a": "evam uktā ca tenāśu sakhī janasamāvṛtā",
    "GE09ram_02_u:072.011c": "gṛhītā balavat kubjā sā tadgṛham anādayat",
    "GE09ram_02_u:072.012a": "tataḥ subhṛśa saṃtaptas tasyāḥ sarvaḥ sakhījanaḥ",
    "GE09ram_02_u:072.012c": "kruddham ājñāya śatrughnaṃ vyapalāyata sarvaśaḥ",
    "GE09ram_02_u:072.013a": "amantrayata kṛtsnaś ca tasyāḥ sarvasakhījanaḥ",
    "GE09ram_02_u:072.013c": "yathāyaṃ samupakrānto niḥśeṣaṃ naḥ kariṣyati",
    "GE09ram_02_u:072.014a": "sānukrośāṃ vadānyāṃ ca dharmajñāṃ ca yaśasvinīm",
    "GE09ram_02_u:072.014c": "kausalyāṃ śaraṇaṃ yāmaḥ sā hi no 'stu dhruvā gatiḥ",
    "GE09ram_02_u:072.015a": "sa ca roṣeṇa tāmrākṣaḥ śatrughnaḥ śatrutāpanaḥ",
    "GE09ram_02_u:072.015c": "vicakarṣa tadā kubjāṃ krośantīṃ pṛthivītale",
    "GE09ram_02_u:072.016a": "tasyā hy ākṛṣyamāṇāyā mantharāyās tatas tataḥ",
    "GE09ram_02_u:072.016c": "citraṃ bahuvidhaṃ bhāṇḍaṃ pṛthivyāṃ tad vyaśīryata",
    "GE09ram_02_u:072.017a": "tena bhāṇḍena saṃkīrṇaṃ śrīmadrājaniveśanam",
    "GE09ram_02_u:072.017c": "aśobhata tadā bhūyaḥ śāradaṃ gaganaṃ yathā",
    "GE09ram_02_u:072.018a": "sa balī balavat krodhād gṛhītvā puruṣarṣabhaḥ",
    "GE09ram_02_u:072.018c": "kaikeyīm abhinirbhartsya babhāṣe paruṣaṃ vacaḥ",
    "GE09ram_02_u:072.019a": "tair vākyaiḥ paruṣair duḥkhaiḥ kaikeyī bhṛśaduḥkhitā",
    "GE09ram_02_u:072.019c": "śatrughna bhayasaṃtrastā putraṃ śaraṇam āgatā",
    "GE09ram_02_u:072.020a": "tāṃ prekṣya bharataḥ kruddhaṃ śatrughnam idam abravīt",
    "GE09ram_02_u:072.020c": "avadhyāḥ sarvabhūtānāṃ pramadāḥ kṣamyatām iti",
    "GE09ram_02_u:072.021a": "hanyām aham imāṃ pāpāṃ kaikeyīṃ duṣṭacāriṇīm",
    "GE09ram_02_u:072.021c": "yadi māṃ dhārmiko rāmo nāsūyen mātṛghātakam",
    "GE09ram_02_u:072.022a": "imām api hatāṃ kubjāṃ yadi jānāti rāghavaḥ",
    "GE09ram_02_u:072.022c": "tvāṃ ca māṃ caiva dharmātmā nābhibhāṣiṣyate dhruvam",
    "GE09ram_02_u:072.023a": "bharatasya vacaḥ śrutvā śatrughno lakṣmaṇānujaḥ",
    "GE09ram_02_u:072.023c": "nyavartata tato roṣāt tāṃ mumoca ca mantharām",
    "GE09ram_02_u:072.024a": "sā pādamūle kaikeyyā mantharā nipapāta ha",
    "GE09ram_02_u:072.024c": "niḥśvasantī suduḥkhārtā kṛpaṇaṃ vilalāpa ca",
    "GE09ram_02_u:072.025a": "śatrughnavikṣepavimūḍhasaṃjñāṃ; samīkṣya kubjāṃ bharatasya mātā",
    "GE09ram_02_u:072.025c": "śanaiḥ samāśvāsayad ārtarūpāṃ; krauñcīṃ vilagnām iva vīkṣamāṇām",
    "GE09ram_02_u:073.001a": "tataḥ prabhātasamaye divase 'tha caturdaśe",
    "GE09ram_02_u:073.001c": "sametya rājakartāro bharataṃ vākyam abruvan",
    "GE09ram_02_u:073.002a": "gato daśarathaḥ svargaṃ yo no gurutaro guruḥ",
    "GE09ram_02_u:073.002c": "rāmaṃ pravrājya vai jyeṣṭhaṃ lakṣmaṇaṃ ca mahābalam",
    "GE09ram_02_u:073.003a": "tvam adya bhava no rājā rājaputra mahāyaśaḥ",
    "GE09ram_02_u:073.003c": "saṃgatyā nāparādhnoti rājyam etad anāyakam",
    "GE09ram_02_u:073.004a": "ābhiṣecanikaṃ sarvam idam ādāya rāghava",
    "GE09ram_02_u:073.004c": "pratīkṣate tvāṃ svajanaḥ śreṇayaś ca nṛpātmaja",
    "GE09ram_02_u:073.005a": "rājyaṃ gṛhāṇa bharata pitṛpaitāmahaṃ mahat",
    "GE09ram_02_u:073.005c": "abhiṣecaya cātmānaṃ pāhi cāsmān nararṣabha",
    "GE09ram_02_u:073.006a": "ābhiṣecanikaṃ bhāṇḍaṃ kṛtvā sarvaṃ pradakṣiṇam",
    "GE09ram_02_u:073.006c": "bharatas taṃ janaṃ sarvaṃ pratyuvāca dhṛtavrataḥ",
    "GE09ram_02_u:073.007a": "jyeṣṭhasya rājatā nityam ucitā hi kulasya naḥ",
    "GE09ram_02_u:073.007c": "naivaṃ bhavanto māṃ vaktum arhanti kuśalā janāḥ",
    "GE09ram_02_u:073.008a": "rāmaḥ pūrvo hi no bhrātā bhaviṣyati mahīpatiḥ",
    "GE09ram_02_u:073.008c": "ahaṃ tv araṇye vatsyāmi varṣāṇi nava pañca ca",
    "GE09ram_02_u:073.009a": "yujyatāṃ mahatī senā",
    "GE09ram_02_u:073.009c": "ānayiṣyāmy ahaṃ jyeṣṭhaṃ bhrātaraṃ rāghavaṃ vanāt",
    "GE09ram_02_u:073.010a": "ābhiṣecanikaṃ caiva sarvam etad upaskṛtam",
    "GE09ram_02_u:073.010c": "puraskṛtya gamiṣyāmi rāmahetor vanaṃ prati",
    "GE09ram_02_u:073.011a": "tatraiva taṃ naravyāghram abhiṣicya puraskṛtam",
    "GE09ram_02_u:073.011c": "āneṣyāmi tu vai rāmaṃ havyavāham ivādhvarāt",
    "GE09ram_02_u:073.012a": "na sakāmā kariṣyāmi svam imāṃ mātṛgandhinīm",
    "GE09ram_02_u:073.012c": "vane vatsyāmy ahaṃ durge rāmo rājā bhaviṣyati",
    "GE09ram_02_u:073.013a": "kriyatāṃ śilpibhiḥ panthāḥ samāni viṣamāṇi ca",
    "GE09ram_02_u:073.013c": "rakṣiṇaś cānusaṃyāntu pathi durgavicārakāḥ",
    "GE09ram_02_u:073.014a": "evaṃ saṃbhāṣamāṇaṃ taṃ rāmahetor nṛpātmajam",
    "GE09ram_02_u:073.014c": "pratyuvāca janaḥ sarvaḥ śrīmadvākyam anuttamam",
    "GE09ram_02_u:073.015a": "evaṃ te bhāṣamāṇasya padmā śrīr upatiṣṭhatām",
    "GE09ram_02_u:073.015c": "yas tvaṃ jyeṣṭhe nṛpasute pṛthivīṃ dātum icchasi",
    "GE09ram_02_u:073.016a": "anuttamaṃ tad vacanaṃ nṛpātmaja; prabhāṣitaṃ saṃśravaṇe niśamya ca",
    "GE09ram_02_u:073.016c": "praharṣajās taṃ prati bāṣpabindavo; nipetur āryānananetrasaṃbhavāḥ",
    "GE09ram_02_u:073.017a": "ūcus te vacanam idaṃ niśamya hṛṣṭāḥ; sāmātyāḥ sapariṣado viyātaśokāḥ",
    "GE09ram_02_u:073.017c": "panthānaṃ naravarabhaktimāñ janaś ca; vyādiṣṭas tava vacanāc ca śilpivargaḥ",
    "GE09ram_02_u:074.001a": "atha bhūmipradeśajñāḥ sūtrakarmaviśāradāḥ",
    "GE09ram_02_u:074.001c": "svakarmābhiratāḥ śūrāḥ khanakā yantrakās tathā",
    "GE09ram_02_u:074.002a": "karmāntikāḥ sthapatayaḥ puruṣā yantrakovidāḥ",
    "GE09ram_02_u:074.002c": "tathā vardhakayaś caiva mārgiṇo vṛkṣatakṣakāḥ",
    "GE09ram_02_u:074.003a": "kūpakārāḥ sudhākārā vaṃśakarmakṛtas tathā",
    "GE09ram_02_u:074.003c": "samarthā ye ca draṣṭāraḥ puratas te pratasthire",
    "GE09ram_02_u:074.004a": "sa tu harṣāt tam uddeśaṃ janaugho vipulaḥ prayān",
    "GE09ram_02_u:074.004c": "aśobhata mahāvegaḥ sāgarasyeva parvaṇi",
    "GE09ram_02_u:074.005a": "te svavāraṃ samāsthāya vartmakarmāṇi kovidāḥ",
    "GE09ram_02_u:074.005c": "karaṇair vividhopetaiḥ purastāt saṃpratasthire",
    "GE09ram_02_u:074.006a": "latāvallīś ca gulmāṃś ca sthāṇūn aśmana eva ca",
    "GE09ram_02_u:074.006c": "janās te cakrire mārgaṃ chindanto vividhān drumān",
    "GE09ram_02_u:074.007a": "avṛkṣeṣu ca deśeṣu ke cid vṛkṣān aropayan",
    "GE09ram_02_u:074.007c": "ke cit kuṭhāraiṣ ṭaṅkaiś ca dātraiś chindan kva cit kva cit",
    "GE09ram_02_u:074.008a": "apare vīraṇastambān balino balavattarāḥ",
    "GE09ram_02_u:074.008c": "vidhamanti sma durgāṇi sthalāni ca tatas tataḥ",
    "GE09ram_02_u:074.009a": "apare 'pūrayan kūpān pāṃsubhiḥ śvabhram āyatam",
    "GE09ram_02_u:074.009c": "nimnabhāgāṃs tathā ke cit samāṃś cakruḥ samantataḥ",
    "GE09ram_02_u:074.010a": "babandhur bandhanīyāṃś ca kṣodyān saṃcukṣudus tadā",
    "GE09ram_02_u:074.010c": "bibhidur bhedanīyāṃś ca tāṃs tān deśān narās tadā",
    "GE09ram_02_u:074.011a": "acireṇaiva kālena parivāhān bahūdakān",
    "GE09ram_02_u:074.011c": "cakrur bahuvidhākārān sāgarapratimān bahūn",
    "GE09ram_02_u:074.011e": "udapānān bahuvidhān vedikā parimaṇḍitān",
    "GE09ram_02_u:074.012a": "sasudhākuṭṭimatalaḥ prapuṣpitamahīruhaḥ",
    "GE09ram_02_u:074.012c": "mattodghuṣṭadvijagaṇaḥ patākābhir",
    "GE09ram_02_u:074.013a": "candanodakasaṃsikto nānākusumabhūṣitaḥ",
    "GE09ram_02_u:074.013c": "bahv aśobhata senāyāḥ panthāḥ svargapathopamaḥ",
    "GE09ram_02_u:074.014a": "ājñāpyātha yathājñapti yuktās te 'dhikṛtā narāḥ",
    "GE09ram_02_u:074.014c": "ramaṇīyeṣu deśeṣu bahusvāduphaleṣu ca",
    "GE09ram_02_u:074.015a": "yo niveśas tv abhipreto bharatasya mahātmanaḥ",
    "GE09ram_02_u:074.015c": "bhūyas taṃ śobhayām āsur bhūṣābhir bhūṣaṇopamam",
    "GE09ram_02_u:074.016a": "nakṣatreṣu praśasteṣu muhūrteṣu ca tadvidaḥ",
    "GE09ram_02_u:074.016c": "niveśaṃ sthāpayām āsur bharatasya mahātmanaḥ",
    "GE09ram_02_u:074.017a": "bahupāṃsucayāś cāpi parikhāparivāritāḥ",
    "GE09ram_02_u:074.017c": "tatrendrakīlapratimāḥ pratolīvaraśobhitāḥ",
    "GE09ram_02_u:074.018a": "prāsādamālāsaṃyuktāḥ saudhaprākārasaṃvṛtāḥ",
    "GE09ram_02_u:074.018c": "patākā śobhitāḥ sarve sunirmitamahāpathāḥ",
    "GE09ram_02_u:074.019a": "visarpatbhir ivākāśe viṭaṅkāgravimānakaiḥ",
    "GE09ram_02_u:074.019c": "samucchritair niveśās te babhuḥ śakrapuropamāḥ",
    "GE09ram_02_u:074.020a": "jāhnavīṃ tu samāsādya vividhadruma kānanām",
    "GE09ram_02_u:074.020c": "śītalāmalapānīyāṃ mahāmīnasamākulām",
    "GE09ram_02_u:074.021a": "sacandratārāgaṇamaṇḍitaṃ yathā; nabhaḥkṣapāyām amalaṃ virājate",
    "GE09ram_02_u:074.021c": "narendramārgaḥ sa tathā vyarājata; krameṇa ramyaḥ śubhaśilpinirmitaḥ",
    "GE09ram_02_u:075.001a": "tato nāndīmukhīṃ rātriṃ bharataṃ sūtamāgadhāḥ",
    "GE09ram_02_u:075.001c": "tuṣṭuvur vāgviśeṣajñāḥ stavair maṅgalasaṃhitaiḥ",
    "GE09ram_02_u:075.002a": "suvarṇakoṇābhihataḥ prāṇadad yāmadundubhiḥ",
    "GE09ram_02_u:075.002c": "dadhmuḥ śaṅkhāṃś ca śataśo vādyāṃś coccāvacasvarān",
    "GE09ram_02_u:075.003a": "sa tūrya ghoṣaḥ sumahān divam āpūrayann iva",
    "GE09ram_02_u:075.003c": "bharataṃ śokasaṃtaptaṃ bhūyaḥ śokair arandhrayat",
    "GE09ram_02_u:075.004a": "tato prabuddho bharatas taṃ ghoṣaṃ saṃnivartya ca",
    "GE09ram_02_u:075.004c": "nāhaṃ rājeti cāpy uktvā śatrughnam idam abravīt",
    "GE09ram_02_u:075.005a": "paśya śatrughna kaikeyyā lokasyāpakṛtaṃ mahat",
    "GE09ram_02_u:075.005c": "visṛjya mayi duḥkhāni rājā daśaratho gataḥ",
    "GE09ram_02_u:075.006a": "tasyaiṣā dharmarājasya dharmamūlā mahātmanaḥ",
    "GE09ram_02_u:075.006c": "paribhramati rājaśrīr naur ivākarṇikā jale",
    "GE09ram_02_u:075.007a": "ity evaṃ bharataṃ prekṣya vilapantaṃ vicetanam",
    "GE09ram_02_u:075.007c": "kṛpaṇaṃ ruruduḥ sarvāḥ sasvaraṃ yoṣitas tadā",
    "GE09ram_02_u:075.008a": "tathā tasmin vilapati vasiṣṭho rājadharmavit",
    "GE09ram_02_u:075.008c": "sabhām ikṣvākunāthasya praviveśa mahāyaśāḥ",
    "GE09ram_02_u:075.009a": "śāta kumbhamayīṃ ramyāṃ maṇiratnasamākulām",
    "GE09ram_02_u:075.009c": "sudharmām iva dharmātmā sagaṇaḥ pratyapadyata",
    "GE09ram_02_u:075.010a": "sa kāñcanamayaṃ pīṭhaṃ",
    "GE09ram_02_u:075.010c": "adhyāsta sarvavedajño dūtān anuśaśāsa ca",
    "GE09ram_02_u:075.011a": "brāhmaṇān kṣatriyān yodhān amātyān gaṇaballabhān",
    "GE09ram_02_u:075.011c": "kṣipram ānayatāvyagrāḥ kṛtyam ātyayikaṃ hi naḥ",
    "GE09ram_02_u:075.012a": "tato halahalāśabdo mahān samudapadyata",
    "GE09ram_02_u:075.012c": "rathair aśvair gajaiś cāpi janānām upagacchatām",
    "GE09ram_02_u:075.013a": "tato bharatam āyāntaṃ śatakratum ivāmarāḥ",
    "GE09ram_02_u:075.013c": "pratyanandan prakṛtayo yathā daśarathaṃ tathā",
    "GE09ram_02_u:075.014a": "hrada iva timināgasaṃvṛtaḥ; stimitajalo maṇiśaṅkhaśarkaraḥ",
    "GE09ram_02_u:075.014c": "daśarathasutaśobhitā sabhā; sadaśaratheva babhau yathā purā",
    "GE09ram_02_u:076.001a": "tām āryagaṇasaṃpūrṇāṃ bharataḥ pragrahāṃ sabhām",
    "GE09ram_02_u:076.001c": "dadarśa buddhisaṃpannaḥ pūrṇacandrāṃ niśām iva",
    "GE09ram_02_u:076.002a": "āsanāni yathānyāyam āryāṇāṃ viśatāṃ tadā",
    "GE09ram_02_u:076.002c": "adṛśyata ghanāpāye pūrṇacandreva śarvarī",
    "GE09ram_02_u:076.003a": "rājñas tu prakṛtīḥ sarvāḥ samagrāḥ prekṣya dharmavit",
    "GE09ram_02_u:076.003c": "idaṃ purohito vākyaṃ bharataṃ mṛdu cābravīt",
    "GE09ram_02_u:076.004a": "tāta rājā daśarathaḥ svargato dharmam ācaran",
    "GE09ram_02_u:076.004c": "dhana dhānyavatīṃ sphītāṃ pradāya pṛthivīṃ tava",
    "GE09ram_02_u:076.005a": "rāmas tathā satyadhṛtiḥ satāṃ dharmam anusmaran",
    "GE09ram_02_u:076.005c": "nājahāt pitur ādeśaṃ śaśī jyotsnām ivoditaḥ",
    "GE09ram_02_u:076.006a": "pitrā bhrātrā ca te dattaṃ rājyaṃ nihatakaṇṭakam",
    "GE09ram_02_u:076.006c": "tad bhuṅkṣva muditāmātyaḥ kṣipram evābhiṣecaya",
    "GE09ram_02_u:076.007a": "udīcyāś ca pratīcyāś ca dākṣiṇātyāś ca kevalāḥ",
    "GE09ram_02_u:076.007c": "koṭyāparāntāḥ sāmudrā ratnāny abhiharantu te",
    "GE09ram_02_u:076.008a": "tac chrutvā bharato vākyaṃ śokenābhipariplutaḥ",
    "GE09ram_02_u:076.008c": "jagāma manasā rāmaṃ dharmajño dharmakāṅkṣayā",
    "GE09ram_02_u:076.009a": "sa bāṣpakalayā vācā kalahaṃsasvaro yuvā",
    "GE09ram_02_u:076.009c": "vilalāpa sabhāmadhye jagarhe ca purohitam",
    "GE09ram_02_u:076.010a": "caritabrahmacaryasya vidyā snātasya dhīmataḥ",
    "GE09ram_02_u:076.010c": "dharme prayatamānasya ko rājyaṃ madvidho haret",
    "GE09ram_02_u:076.011a": "kathaṃ daśarathāj jāto bhaved rājyāpahārakaḥ",
    "GE09ram_02_u:076.011c": "rājyaṃ cāhaṃ ca rāmasya dharmaṃ vaktum ihārhasi",
    "GE09ram_02_u:076.012a": "jyeṣṭhaḥ śreṣṭhaś ca dharmātmā dilīpanahuṣopamaḥ",
    "GE09ram_02_u:076.012c": "labdhum arhati kākutstho rājyaṃ daśaratho yathā",
    "GE09ram_02_u:076.013a": "anāryajuṣṭam asvargyaṃ kuryāṃ pāpam ahaṃ yadi",
    "GE09ram_02_u:076.013c": "ikṣvākūṇām ahaṃ loke bhaveyaṃ kulapāṃsanaḥ",
    "GE09ram_02_u:076.014a": "yad dhi mātrā kṛtaṃ pāpaṃ nāhaṃ tad abhirocaye",
    "GE09ram_02_u:076.014c": "ihastho vanadurgasthaṃ namasyāmi kṛtāñjaliḥ",
    "GE09ram_02_u:076.015a": "rāmam evānugacchāmi sa rājā dvipadāṃ varaḥ",
    "GE09ram_02_u:076.015c": "trayāṇām api lokānāṃ rāghavo rājyam arhati",
    "GE09ram_02_u:076.016a": "tad vākyaṃ dharmasaṃyuktaṃ śrutvā sarve sabhāsadaḥ",
    "GE09ram_02_u:076.016c": "harṣān mumucur aśrūṇi rāme nihitacetasaḥ",
    "GE09ram_02_u:076.017a": "yadi tv āryaṃ na śakṣyāmi vinivartayituṃ vanāt",
    "GE09ram_02_u:076.017c": "vane tatraiva vatsyāmi yathāryo lakṣmaṇas tathā",
    "GE09ram_02_u:076.018a": "sarvopāyaṃ tu vartiṣye vinivartayituṃ balāt",
    "GE09ram_02_u:076.018c": "samakṣam ārya miśrāṇāṃ sādhūnāṃ guṇavartinām",
    "GE09ram_02_u:076.019a": "evam uktvā tu dharmātmā bharato bhrātṛvatsalaḥ",
    "GE09ram_02_u:076.019c": "samīpastham uvācedaṃ sumantraṃ mantrakovidam",
    "GE09ram_02_u:076.020a": "tūrṇam utthāya gaccha tvaṃ sumantra mama śāsanāt",
    "GE09ram_02_u:076.020c": "yātrām ājñāpaya kṣipraṃ balaṃ caiva samānaya",
    "GE09ram_02_u:076.021a": "evam uktaḥ sumantras tu bharatena mahātmanā",
    "GE09ram_02_u:076.021c": "prahṛṣṭaḥ so 'diśat sarvaṃ yathā saṃdiṣṭam iṣṭavat",
    "GE09ram_02_u:076.022a": "tāḥ prahṛṣṭāḥ prakṛtayo balādhyakṣā balasya ca",
    "GE09ram_02_u:076.022c": "śrutvā yātrāṃ samājñaptāṃ rāghavasya nivartane",
    "GE09ram_02_u:076.023a": "tato yodhāṅganāḥ sarvā bhartṝn sarvān gṛhegṛhe",
    "GE09ram_02_u:076.023c": "yātrā gamanam ājñāya tvarayanti sma harṣitāḥ",
    "GE09ram_02_u:076.024a": "te hayair gorathaiḥ śīghraiḥ syandanaiś ca manojavaiḥ",
    "GE09ram_02_u:076.024c": "saha yodhair balādhyakṣā balaṃ sarvam acodayan",
    "GE09ram_02_u:076.025a": "sajjaṃ tu tad balaṃ dṛṣṭvā bharato gurusaṃnidhau",
    "GE09ram_02_u:076.025c": "rathaṃ me tvarayasveti sumantraṃ pārśvato 'bravīt",
    "GE09ram_02_u:076.026a": "bharatasya tu tasyājñāṃ pratigṛhya praharṣitaḥ",
    "GE09ram_02_u:076.026c": "rathaṃ gṛhītvā prayayau yuktaṃ paramavājibhiḥ",
    "GE09ram_02_u:076.027a": "sa rāghavaḥ satyadhṛtiḥ pratāpavān; bruvan suyuktaṃ dṛḍhasatyavikramaḥ",
    "GE09ram_02_u:076.027c": "guruṃ mahāraṇyagataṃ yaśasvinaṃ; prasādayiṣyan bharato 'bravīt tadā",
    "GE09ram_02_u:076.028a": "tūṇa samutthāya sumantra gaccha; balasya yogāya balapradhānān",
    "GE09ram_02_u:076.028c": "ānetum icchāmi hi taṃ vanasthaṃ; prasādya rāmaṃ jagato hitāya",
    "GE09ram_02_u:076.029a": "sa sūtaputro bharatena samyag; ājñāpitaḥ saṃparipūrṇakāmaḥ",
    "GE09ram_02_u:076.029c": "śaśāsa sarvān prakṛtipradhānān; balasya mukhyāṃś ca suhṛjjanaṃ ca",
    "GE09ram_02_u:076.030a": "tataḥ samutthāya kule kule te; rājanyavaiśyā vṛṣalāś ca viprāḥ",
    "GE09ram_02_u:076.030c": "ayūyujann uṣṭrarathān kharāṃś ca; nāgān hayāṃś caiva kulaprasūtān",
    "GE09ram_02_u:077.001a": "tataḥ samutthitaḥ kālyam āsthāya syandanottamam",
    "GE09ram_02_u:077.001c": "prayayau bharataḥ śīghraṃ rāmadarśanakāṅkṣayā",
    "GE09ram_02_u:077.002a": "agrataḥ prayayus tasya sarve mantripurodhasaḥ",
    "GE09ram_02_u:077.002c": "adhiruhya hayair yuktān rathān sūryarathopamān",
    "GE09ram_02_u:077.003a": "navanāgasahasrāṇi kalpitāni yathāvidhi",
    "GE09ram_02_u:077.003c": "anvayur bharataṃ yāntam ikṣvāku kulanandanam",
    "GE09ram_02_u:077.004a": "ṣaṣṭhī rathasahasrāṇi dhanvino vividhāyudhāḥ",
    "GE09ram_02_u:077.004c": "anvayur bharataṃ yāntaṃ rājaputraṃ yaśasvinam",
    "GE09ram_02_u:077.005a": "śataṃ sahasrāṇy aśvānāṃ samārūḍhāni rāghavam",
    "GE09ram_02_u:077.005c": "anvayur bharataṃ yāntaṃ rājaputraṃ yaśasvinam",
    "GE09ram_02_u:077.006a": "kaikeyī ca sumitrā ca kausalyā ca yaśasvinī",
    "GE09ram_02_u:077.006c": "rāmānayanasaṃhṛṣṭā yayur yānena bhāsvatā",
    "GE09ram_02_u:077.007a": "prayātāś cāryasaṃghātā rāmaṃ draṣṭuṃ salakṣmaṇam",
    "GE09ram_02_u:077.007c": "tasyaiva ca kathāś citrāḥ kurvāṇā hṛṣṭamānasāḥ",
    "GE09ram_02_u:077.008a": "meghaśyāmaṃ mahābāhuṃ sthirasattvaṃ dṛḍhavratam",
    "GE09ram_02_u:077.008c": "kadā drakṣyāmahe rāmaṃ jagataḥ śokanāśanam",
    "GE09ram_02_u:077.009a": "dṛṣṭa eva hi naḥ śokam apaneṣyati rāghavaḥ",
    "GE09ram_02_u:077.009c": "tamaḥ sarvasya lokasya samudyann iva bhāskaraḥ",
    "GE09ram_02_u:077.010a": "ity evaṃ kathayantas te saṃprahṛṣṭāḥ kathāḥ śubhāḥ",
    "GE09ram_02_u:077.010c": "pariṣvajānāś cānyonyaṃ yayur nāgarikās tadā",
    "GE09ram_02_u:077.011a": "ye ca tatrāpare sarve saṃmatā ye ca naigamāḥ",
    "GE09ram_02_u:077.011c": "rāmaṃ prati yayur hṛṣṭāḥ sarvāḥ prakṛtayas tadā",
    "GE09ram_02_u:077.012a": "maṇi kārāś ca ye ke cit kumbhakārāś ca śobhanāḥ",
    "GE09ram_02_u:077.012c": "sūtrakarmakṛtaś caiva ye ca śastropajīvinaḥ",
    "GE09ram_02_u:077.013a": "māyūrakāḥ krākacikā rocakā vedhakās tathā",
    "GE09ram_02_u:077.013c": "dantakārāḥ sudhākārās tathā gandhopajīvinaḥ",
    "GE09ram_02_u:077.014a": "suvarṇakārāḥ prakhyātās tathā kambaladhāvakāḥ",
    "GE09ram_02_u:077.014c": "snāpakācchādakā vaidyā dhūpakāḥ śauṇḍikās tathā",
    "GE09ram_02_u:077.015a": "rajakās tunnavāyāś ca grāmaghoṣamahattarāḥ",
    "GE09ram_02_u:077.015c": "śailūṣāś ca saha strībhir yānti kaivartakās tathā",
    "GE09ram_02_u:077.016a": "samāhitā vedavido brāhmaṇā vṛttasaṃmatāḥ",
    "GE09ram_02_u:077.016c": "gorathair bharataṃ yāntam anujagmuḥ sahasraśaḥ",
    "GE09ram_02_u:077.017a": "suveṣāḥ śuddhavasanās",
    "GE09ram_02_u:077.017c": "sarve te vividhair yānaiḥ śanair bharatam anvayuḥ",
    "GE09ram_02_u:077.018a": "prahṛṣṭamuditā senā sānvayāt kaikayīsutam",
    "GE09ram_02_u:077.018c": "vyavatiṣṭhata sā senā bharatasyānuyāyinī",
    "GE09ram_02_u:077.019a": "nirīkṣyānugatāṃ senāṃ tāṃ ca gaṅgāṃ śivodakām",
    "GE09ram_02_u:077.019c": "bharataḥ sacivān sarvān abravīd vākyakovidaḥ",
    "GE09ram_02_u:077.020a": "niveśayata me sainyam abhiprāyeṇa sarvaśaḥ",
    "GE09ram_02_u:077.020c": "viśrāntaḥ pratariṣyāmaḥ śva idānīṃ mahānadīm",
    "GE09ram_02_u:077.021a": "dātuṃ ca tāvad icchāmi svar gatasya mahīpateḥ",
    "GE09ram_02_u:077.021c": "aurdhvadeha nimittārtham avatīryodakaṃ nadīm",
    "GE09ram_02_u:077.022a": "tasyaivaṃ bruvato 'mātyās tathety uktvā samāhitāḥ",
    "GE09ram_02_u:077.022c": "nyaveśayaṃs tāṃś chandena svena svena pṛthakpṛthak",
    "GE09ram_02_u:077.023a": "niveśya gaṅgām anu tāṃ mahānadīṃ; camūṃ vidhānaiḥ paribarha śobhinīm",
    "GE09ram_02_u:077.023c": "uvāsa rāmasya tadā mahātmano; vicintayāno bharato nivartanam",
    "GE09ram_02_u:078.001a": "tato niviṣṭāṃ dhvajinīṃ gaṅgām anvāśritāṃ nadīm",
    "GE09ram_02_u:078.001c": "niṣādarājo dṛṣṭvaiva jñātīn saṃtvarito 'bravīt",
    "GE09ram_02_u:078.002a": "mahatīyam ataḥ senā sāgarābhā pradṛśyate",
    "GE09ram_02_u:078.002c": "nāsyāntam avagacchāmi manasāpi",
    "GE09ram_02_u:078.003a": "sa eṣa hi mahākāyaḥ kovidāradhvajo rathe",
    "GE09ram_02_u:078.003c": "bandhayiṣyati vā dāśān atha vāsmān vadhiṣyati",
    "GE09ram_02_u:078.004a": "atha dāśarathiṃ rāmaṃ pitrā rājyād vivāsitam",
    "GE09ram_02_u:078.004c": "bharataḥ kaikeyīputro hantuṃ samadhigacchati",
    "GE09ram_02_u:078.005a": "bhartā caiva sakhā caiva rāmo dāśarathir mama",
    "GE09ram_02_u:078.005c": "tasyārthakāmāḥ saṃnaddhā gaṅgānūpe 'tra tiṣṭhata",
    "GE09ram_02_u:078.006a": "tiṣṭhantu sarvadāśāś ca gaṅgām anvāśritā nadīm",
    "GE09ram_02_u:078.006c": "balayuktā nadīrakṣā māṃsamūlaphalāśanāḥ",
    "GE09ram_02_u:078.007a": "nāvāṃ śatānāṃ pañcānāṃ kaivartānāṃ śataṃ śatam",
    "GE09ram_02_u:078.007c": "saṃnaddhānāṃ tathā yūnāṃ tiṣṭhantv atyabhyacodayat",
    "GE09ram_02_u:078.008a": "yadā tuṣṭas tu bharato rāmasyeha bhaviṣyati",
    "GE09ram_02_u:078.008c": "seyaṃ svastimayī senā gaṅgām adya tariṣyati",
    "GE09ram_02_u:078.009a": "ity uktvopāyanaṃ gṛhya matsyamāṃsamadhūni ca",
    "GE09ram_02_u:078.009c": "abhicakrāma bharataṃ niṣādādhipatir guhaḥ",
    "GE09ram_02_u:078.010a": "tam āyāntaṃ tu saṃprekṣya sūtaputraḥ pratāpavān",
    "GE09ram_02_u:078.010c": "bharatāyācacakṣe 'tha vinayajño vinītavat",
    "GE09ram_02_u:078.011a": "eṣa jñātisahasreṇa sthapatiḥ",
    "GE09ram_02_u:078.011c": "kuśalo daṇḍakāraṇye vṛddho bhrātuś ca te sakhā",
    "GE09ram_02_u:078.012a": "tasmāt paśyatu kākutstha tvāṃ niṣādādhipo guhaḥ",
    "GE09ram_02_u:078.012c": "asaṃśayaṃ vijānīte yatra tau rāmalakṣmaṇau",
    "GE09ram_02_u:078.013a": "etat tu vacanaṃ śrutvā sumantrād bharataḥ śubham",
    "GE09ram_02_u:078.013c": "uvāca vacanaṃ śīghraṃ guhaḥ paśyatu mām iti",
    "GE09ram_02_u:078.014a": "labdhvābhyanujñāṃ saṃhṛṣṭo jñātibhiḥ parivāritaḥ",
    "GE09ram_02_u:078.014c": "āgamya bharataṃ prahvo guho vacanam abravīit",
    "GE09ram_02_u:078.015a": "niṣkuṭaś caiva deśo 'yaṃ vañcitāś cāpi te vayam",
    "GE09ram_02_u:078.015c": "nivedayāmas te sarve svake dāśakule vasa",
    "GE09ram_02_u:078.016a": "asti mūlaṃ phalaṃ caiva niṣādaiḥ samupāhṛtam",
    "GE09ram_02_u:078.016c": "ārdraṃ ca māṃsaṃ śuṣkaṃ ca vanyaṃ coccāvacaṃ mahat",
    "GE09ram_02_u:078.017a": "āśaṃse svāśitā senā vatsyatīmāṃ vibhāvarīm",
    "GE09ram_02_u:078.017c": "arcito vividhaiḥ kāmaiḥ śvaḥ sasainyo gamiṣyasi",
    "GE09ram_02_u:079.001a": "evam uktas tu bharato niṣādādhipatiṃ guham",
    "GE09ram_02_u:079.001c": "pratyuvāca mahāprājño vākyaṃ hetvarthasaṃhitam",
    "GE09ram_02_u:079.002a": "ūrjitaḥ khalu te kāmaḥ kṛto mama guroḥ sakhe",
    "GE09ram_02_u:079.002c": "yo me tvam īdṛśīṃ senām eko 'bhyarcitum icchasi",
    "GE09ram_02_u:079.003a": "ity uktvā tu mahātejā guhaṃ vacanam uttamam",
    "GE09ram_02_u:079.003c": "abravīd bharataḥ śrīmān niṣādādhipatiṃ punaḥ",
    "GE09ram_02_u:079.004a": "katareṇa gamiṣyāmi bharadvājāśramaṃ",
    "GE09ram_02_u:079.004c": "gahano 'yaṃ bhṛśaṃ deśo gaṅgānūpo duratyayaḥ",
    "GE09ram_02_u:079.005a": "tasya tadvacanaṃ śrutvā rājaputrasya dhīmataḥ",
    "GE09ram_02_u:079.005c": "abravīt prāñjalir vākyaṃ guho gahanagocaraḥ",
    "GE09ram_02_u:079.006a": "dāśās tv anugamiṣyanti dhanvinaḥ susamāhitāḥ",
    "GE09ram_02_u:079.006c": "ahaṃ cānugamiṣyāmi rājaputra mahāyaśaḥ",
    "GE09ram_02_u:079.007a": "kaccin na duṣṭo vrajasi rāmasyākliṣṭakarmaṇaḥ",
    "GE09ram_02_u:079.007c": "iyaṃ te mahatī senā śaṅkāṃ janayatīva me",
    "GE09ram_02_u:079.008a": "tam evam abhibhāṣantam ākāśa iva nirmalaḥ",
    "GE09ram_02_u:079.008c": "bharataḥ ślakṣṇayā vācā guhaṃ vacanam abravīt",
    "GE09ram_02_u:079.009a": "mā bhūt sa kālo yat kaṣṭaṃ na māṃ śaṅkitum arhasi",
    "GE09ram_02_u:079.009c": "rāghavaḥ sa hi me bhrātā jyeṣṭhaḥ pitṛsamo mama",
    "GE09ram_02_u:079.010a": "taṃ nivartayituṃ yāmi kākutsthaṃ vanavāsinam",
    "GE09ram_02_u:079.010c": "buddhir anyā na te kāryā guha satyaṃ bravīmi te",
    "GE09ram_02_u:079.011a": "sa tu saṃhṛṣṭavadanaḥ śrutvā bharatabhāṣitam",
    "GE09ram_02_u:079.011c": "punar evābravīd vākyaṃ bharataṃ prati harṣitaḥ",
    "GE09ram_02_u:079.012a": "dhanyas tvaṃ na tvayā tulyaṃ paśyāmi jagatītale",
    "GE09ram_02_u:079.012c": "ayatnād āgataṃ rājyaṃ yas tvaṃ tyaktum ihecchasi",
    "GE09ram_02_u:079.013a": "śāśvatī khalu te kīrtir lokān anucariṣyati",
    "GE09ram_02_u:079.013c": "yas tvaṃ kṛcchragataṃ rāmaṃ pratyānayitum icchasi",
    "GE09ram_02_u:079.014a": "evaṃ saṃbhāṣamāṇasya guhasya bharataṃ tadā",
    "GE09ram_02_u:079.014c": "babhau naṣṭaprabhaḥ sūryo rajanī cābhyavartata",
    "GE09ram_02_u:079.015a": "saṃniveśya sa tāṃ senāṃ guhena paritoṣitaḥ",
    "GE09ram_02_u:079.015c": "śatrughnena saha śrīmāñ śayanaṃ punar āgamat",
    "GE09ram_02_u:079.016a": "rāmacintāmayaḥ śoko bharatasya mahātmanaḥ",
    "GE09ram_02_u:079.016c": "upasthito hy anarhasya dharmaprekṣasya tādṛśaḥ",
    "GE09ram_02_u:079.017a": "antardāhena dahanaḥ saṃtāpayati rāghavam",
    "GE09ram_02_u:079.017c": "vanadāhābhisaṃtaptaṃ gūḍho 'gnir iva pādapam",
    "GE09ram_02_u:079.018a": "prasrutaḥ sarvagātrebhyaḥ svedaḥ śokāgnisaṃbhavaḥ",
    "GE09ram_02_u:079.018c": "yathā sūryāṃśusaṃtapto himavān prasruto himam",
    "GE09ram_02_u:079.019a": "dhyānanirdaraśailena viniḥśvasitadhātunā",
    "GE09ram_02_u:079.019c": "dainyapādapasaṃghena śokāyāsādhiśṛṅgiṇā",
    "GE09ram_02_u:079.020a": "pramohānantasattvena saṃtāpauṣadhiveṇunā",
    "GE09ram_02_u:079.020c": "ākrānto duḥkhaśailena mahatā kaikayīsutaḥ",
    "GE09ram_02_u:079.021a": "guhena sārdhaṃ bharataḥ samāgato; mahānubhāvaḥ sajanaḥ samāhitaḥ",
    "GE09ram_02_u:079.021c": "sudurmanās taṃ bharataṃ tadā punar; guhaḥ samāśvāsayad agrajaṃ prati",
    "GE09ram_02_u:080.001a": "ācacakṣe 'tha sadbhāvaṃ lakṣmaṇasya mahātmanaḥ",
    "GE09ram_02_u:080.001c": "bharatāyāprameyāya guho gahanagocaraḥ",
    "GE09ram_02_u:080.002a": "taṃ jāgrataṃ guṇair yuktaṃ varacāpeṣudhāriṇam",
    "GE09ram_02_u:080.002c": "bhrātṛ guptyartham atyantam ahaṃ lakṣmaṇam abravam",
    "GE09ram_02_u:080.003a": "iyaṃ tāta sukhā śayyā tvadartham upakalpitā",
    "GE09ram_02_u:080.003c": "pratyāśvasihi śeṣvāsyāṃ sukhaṃ rāghavanandana",
    "GE09ram_02_u:080.004a": "ucito 'yaṃ janaḥ sarve duḥkhānāṃ tvaṃ sukhocitaḥ",
    "GE09ram_02_u:080.004c": "dharmātmaṃs tasya guptyarthaṃ jāgariṣyāmahe vayam",
    "GE09ram_02_u:080.005a": "na hi rāmāt priyataro mamāsti bhuvi kaś cana",
    "GE09ram_02_u:080.005c": "motsuko bhūr bravīmy etad apy asatyaṃ tavāgrataḥ",
    "GE09ram_02_u:080.006a": "asya prasādād āśaṃse loke 'smin sumahad yaśaḥ",
    "GE09ram_02_u:080.006c": "dharmāvāptiṃ ca vipulām arthāvāptiṃ ca kevalām",
    "GE09ram_02_u:080.007a": "so 'haṃ priyasakhaṃ rāmaṃ śayānaṃ saha sītayā",
    "GE09ram_02_u:080.007c": "rakṣiṣyāmi dhanuṣpāṇiḥ sarvaiḥ svair jñātibhiḥ saha",
    "GE09ram_02_u:080.008a": "na hi me 'viditaṃ kiṃ cid vane 'smiṃś carataḥ sadā",
    "GE09ram_02_u:080.008c": "caturaṅgaṃ hy api balaṃ prasahema vayaṃ yudhi",
    "GE09ram_02_u:080.009a": "evam asmābhir uktena lakṣmaṇena mahātmanā",
    "GE09ram_02_u:080.009c": "anunītā vayaṃ sarve dharmam evānupaśyatā",
    "GE09ram_02_u:080.010a": "kathaṃ dāśarathau bhūmau śayāne saha sītayā",
    "GE09ram_02_u:080.010c": "śakyā nidrāmayā labdhuṃ jīvitaṃ vā sukhāni vā",
    "GE09ram_02_u:080.011a": "yo na devāsuraiḥ sarvaiḥ śakyaḥ prasahituṃ yudhi",
    "GE09ram_02_u:080.011c": "taṃ paśya guha saṃviṣṭaṃ tṛṇeṣu saha sītayā",
    "GE09ram_02_u:080.012a": "mahatā tapasā labdho vividhaiś ca pariśramaiḥ",
    "GE09ram_02_u:080.012c": "eko daśarathasyaiṣa putraḥ sadṛśalakṣaṇaḥ",
    "GE09ram_02_u:080.013a": "asmin pravrājite rājā na ciraṃ vartayiṣyati",
    "GE09ram_02_u:080.013c": "vidhavā medinī nūnaṃ kṣipram eva bhaviṣyati",
    "GE09ram_02_u:080.014a": "vinadya sumahānādaṃ śrameṇoparatāḥ striyaḥ",
    "GE09ram_02_u:080.014c": "nirghoṣoparataṃ nūnam adya rājaniveśanam",
    "GE09ram_02_u:080.015a": "kausalyā caiva rājā ca tathaiva jananī mama",
    "GE09ram_02_u:080.015c": "nāśaṃse yadi te sarve jīveyuḥ śarvarīm imām",
    "GE09ram_02_u:080.016a": "jīved api hi me mātā śatrughnasyānvavekṣayā",
    "GE09ram_02_u:080.016c": "duḥkhitā yā tu kausalyā vīrasūr vinaśiṣyati",
    "GE09ram_02_u:080.017a": "atikrāntam atikrāntam anavāpya manoratham",
    "GE09ram_02_u:080.017c": "rājye rāmam anikṣipya pitā me vinaśiṣyati",
    "GE09ram_02_u:080.018a": "siddhārthāḥ pitaraṃ vṛttaṃ tasmin kāle hy upasthite",
    "GE09ram_02_u:080.018c": "pretakāryeṣu sarveṣu saṃskariṣyanti bhūmipam",
    "GE09ram_02_u:080.019a": "ramyacatvarasaṃsthānāṃ suvibhaktamahāpathām",
    "GE09ram_02_u:080.019c": "harmyaprāsādasaṃpannāṃ sarvaratnavibhūṣitām",
    "GE09ram_02_u:080.020a": "gajāśvarathasaṃbādhāṃ tūryanādavināditām",
    "GE09ram_02_u:080.020c": "sarvakalyāṇasaṃpūrṇāṃ hṛṣṭapuṣṭajanākulām",
    "GE09ram_02_u:080.021a": "ārāmodyānasaṃpūrṇāṃ samājotsavaśālinīm",
    "GE09ram_02_u:080.021c": "sukhitā vicariṣyanti rājadhānīṃ pitur mama",
    "GE09ram_02_u:080.022a": "api satyapratijñena sārdhaṃ kuśalinā vayam",
    "GE09ram_02_u:080.022c": "nivṛtte samaye hy asmin sukhitāḥ praviśemahi",
    "GE09ram_02_u:080.023a": "paridevayamānasya tasyaivaṃ sumahātmanaḥ",
    "GE09ram_02_u:080.023c": "tiṣṭhato rājaputrasya śarvarī sātyavartata",
    "GE09ram_02_u:080.024a": "prabhāte vimale sūrye kārayitvā jaṭā ubhau",
    "GE09ram_02_u:080.024c": "asmin bhāgīrathī tīre sukhaṃ saṃtāritau mayā",
    "GE09ram_02_u:080.025a": "jaṭādharau tau drumacīravāsasau; mahābalau kuñjarayūthapopamau",
    "GE09ram_02_u:080.025c": "vareṣucāpāsidharau paraṃtapau; vyavekṣamāṇau saha sītayā gatau",
    "GE09ram_02_u:081.001a": "guhasya vacanaṃ śrutvā bharato bhṛśam apriyam",
    "GE09ram_02_u:081.001c": "dhyānaṃ jagāma tatraiva yatra tac chrutam apriyam",
    "GE09ram_02_u:081.002a": "sukumāro mahāsattvaḥ siṃhaskandho mahābhujaḥ",
    "GE09ram_02_u:081.002c": "puṇḍarīka viśālākṣas taruṇaḥ priyadarśanaḥ",
    "GE09ram_02_u:081.003a": "pratyāśvasya muhūrtaṃ tu kālaṃ paramadurmanāḥ",
    "GE09ram_02_u:081.003c": "papāta sahasā totrair hṛdi viddha iva dvipaḥ",
    "GE09ram_02_u:081.004a": "tadavasthaṃ tu bharataṃ śatrughno 'nantara sthitaḥ",
    "GE09ram_02_u:081.004c": "pariṣvajya rurodoccair visaṃjñaḥ śokakarśitaḥ",
    "GE09ram_02_u:081.005a": "tataḥ sarvāḥ samāpetur mātaro bharatasya tāḥ",
    "GE09ram_02_u:081.005c": "upavāsa kṛśā dīnā bhartṛvyasanakarśitāḥ",
    "GE09ram_02_u:081.006a": "tāś ca taṃ patitaṃ bhūmau rudantyaḥ paryavārayan",
    "GE09ram_02_u:081.006c": "kausalyā tv anusṛtyainaṃ durmanāḥ pariṣasvaje",
    "GE09ram_02_u:081.007a": "vatsalā svaṃ yathā vatsam upagūhya tapasvinī",
    "GE09ram_02_u:081.007c": "paripapraccha bharataṃ rudantī śokalālasā",
    "GE09ram_02_u:081.008a": "putravyādhir na te kaccic charīraṃ paribādhate",
    "GE09ram_02_u:081.008c": "adya rājakulasyāsya tvadadhīnaṃ hi jīvitam",
    "GE09ram_02_u:081.009a": "tvāṃ dṛṣṭvā putra jīvāmi rāme sabhrātṛke gate",
    "GE09ram_02_u:081.009c": "vṛtte daśarathe rājñi nātha ekas tvam adya naḥ",
    "GE09ram_02_u:081.010a": "kaccin na lakṣmaṇe putra śrutaṃ te kiṃ cid apriyam",
    "GE09ram_02_u:081.010c": "putra vā hy ekaputrāyāḥ sahabhārye vanaṃ gate",
    "GE09ram_02_u:081.011a": "sa muhūrtaṃ samāśvasya rudann eva mahāyaśāḥ",
    "GE09ram_02_u:081.011c": "kausalyāṃ parisāntvyedaṃ guhaṃ vacanam abravīt",
    "GE09ram_02_u:081.012a": "bhrātā me kvāvasad rātriṃ kva sītā kva ca lakṣmaṇaḥ",
    "GE09ram_02_u:081.012c": "asvapac chayane kasmin kiṃ bhuktvā guha śaṃsa me",
    "GE09ram_02_u:081.013a": "so 'bravīd bharataṃ pṛṣṭo niṣādādhipatir guhaḥ",
    "GE09ram_02_u:081.013c": "yad vidhaṃ pratipede ca rāme priyahite 'tithau",
    "GE09ram_02_u:081.014a": "annam uccāvacaṃ bhakṣyāḥ phalāni vividhāni ca",
    "GE09ram_02_u:081.014c": "rāmāyābhyavahārārthaṃ bahucopahṛtaṃ mayā",
    "GE09ram_02_u:081.015a": "tat sarvaṃ pratyanujñāsīd rāmaḥ satyaparākramaḥ",
    "GE09ram_02_u:081.015c": "na hi tat pratyagṛhṇāt sa kṣatradharmam anusmaran",
    "GE09ram_02_u:081.016a": "na hy asmābhiḥ pratigrāhyaṃ sakhe deyaṃ tu sarvadā",
    "GE09ram_02_u:081.016c": "iti tena vayaṃ rājann anunītā mahātmanā",
    "GE09ram_02_u:081.017a": "lakṣmaṇena samānītaṃ pītvā vāri mahāyaśāḥ",
    "GE09ram_02_u:081.017c": "aupavāsyaṃ tadākārṣīd rāghavaḥ saha sītayā",
    "GE09ram_02_u:081.018a": "tatas tu jalaśeṣeṇa lakṣmaṇo 'py akarot tadā",
    "GE09ram_02_u:081.018c": "vāg yatās te trayaḥ saṃdhyām upāsata samāhitāḥ",
    "GE09ram_02_u:081.019a": "saumitris tu tataḥ paścād akarot svāstaraṃ śubham",
    "GE09ram_02_u:081.019c": "svayam ānīya barhīṃṣi kṣipraṃ rāghava kāraṇāt",
    "GE09ram_02_u:081.020a": "tasmin samāviśad rāmaḥ svāstare saha sītayā",
    "GE09ram_02_u:081.020c": "prakṣālya ca tayoḥ pādāv apacakrāma lakṣmaṇaḥ",
    "GE09ram_02_u:081.021a": "etat tad iṅgudīmūlam idam eva ca tat tṛṇam",
    "GE09ram_02_u:081.021c": "yasmin rāmaś ca sītā ca rātriṃ tāṃ śayitāv ubhau",
    "GE09ram_02_u:081.022a": "niyamya pṛṣṭhe tu talāṅgulitravāñ; śaraiḥ supūrṇāv iṣudhī paraṃtapaḥ",
    "GE09ram_02_u:081.022c": "mahad dhanuḥ sajyam upohya lakṣmaṇo; niśām atiṣṭhat parito 'sya kevalam",
    "GE09ram_02_u:081.023a": "tatas tv ahaṃ cottamabāṇacāpadhṛk; sthito 'bhavaṃ tatra sa yatra lakṣmaṇaḥ",
    "GE09ram_02_u:081.023c": "atandribhir jñātibhir āttakārmukair; mahendrakalpaṃ paripālayaṃs tadā",
    "GE09ram_02_u:082.001a": "tac chrutvā nipuṇaṃ sarvaṃ bharataḥ saha mantribhiḥ",
    "GE09ram_02_u:082.001c": "iṅgudīmūlam āgamya rāmaśayyām avekṣya tām",
    "GE09ram_02_u:082.002a": "abravīj jananīḥ sarvā iha tena mahātmanā",
    "GE09ram_02_u:082.002c": "śarvarī śayitā bhūmāv idam asya vimarditam",
    "GE09ram_02_u:082.003a": "mahābhāgakulīnena mahābhāgena dhīmatā",
    "GE09ram_02_u:082.003c": "jāto daśarathenorvyāṃ na rāmaḥ svaptum arhati",
    "GE09ram_02_u:082.004a": "ajinottarasaṃstīrṇe varāstaraṇasaṃcaye",
    "GE09ram_02_u:082.004c": "śayitvā puruṣavyāghraḥ kathaṃ śete mahītale",
    "GE09ram_02_u:082.005a": "prāsādāgra vimāneṣu valabhīṣu ca sarvadā",
    "GE09ram_02_u:082.005c": "haimarājatabhaumeṣu varāstaraṇaśāliṣu",
    "GE09ram_02_u:082.006a": "puṣpasaṃcayacitreṣu candanāgarugandhiṣu",
    "GE09ram_02_u:082.006c": "pāṇḍurābhraprakāśeṣu śukasaṃgharuteṣu ca",
    "GE09ram_02_u:082.007a": "gītavāditranirghoṣair varābharaṇaniḥsvanaiḥ",
    "GE09ram_02_u:082.007c": "mṛdaṅgavaraśabdaiś ca satataṃ pratibodhitaḥ",
    "GE09ram_02_u:082.008a": "bandibhir vanditaḥ kāle bahubhiḥ sūtamāgadhaiḥ",
    "GE09ram_02_u:082.008c": "gāthābhir anurūpābhiḥ stutibhiś ca paraṃtapaḥ",
    "GE09ram_02_u:082.009a": "aśraddheyam idaṃ loke na satyaṃ pratibhāti mā",
    "GE09ram_02_u:082.009c": "muhyate khalu me bhāvaḥ svapno 'yam iti me matiḥ",
    "GE09ram_02_u:082.010a": "na nūnaṃ daivataṃ kiṃ cit kālena balavattaram",
    "GE09ram_02_u:082.010c": "yatra dāśarathī rāmo bhūmāv evaṃ śayīta saḥ",
    "GE09ram_02_u:082.011a": "videharājasya sutā sītā ca priyadarśanā",
    "GE09ram_02_u:082.011c": "dayitā śayitā bhūmau snuṣā daśarathasya ca",
    "GE09ram_02_u:082.012a": "iyaṃ śayyā mama bhrātur idaṃ hi parivartitam",
    "GE09ram_02_u:082.012c": "sthaṇḍile kaṭhine sarvaṃ gātrair vimṛditaṃ tṛṇam",
    "GE09ram_02_u:082.013a": "manye sābharaṇā suptā sītāsmiñ śayane tadā",
    "GE09ram_02_u:082.013c": "tatra tatra hi dṛśyante saktāḥ kanakabindavaḥ",
    "GE09ram_02_u:082.014a": "uttarīyam ihāsaktaṃ suvyaktaṃ sītayā tadā",
    "GE09ram_02_u:082.014c": "tathā hy ete prakāśante saktāḥ kauśeyatantavaḥ",
    "GE09ram_02_u:082.015a": "manye bhartuḥ sukhā śayyā yena bālā tapasvinī",
    "GE09ram_02_u:082.015c": "sukumārī satī duḥkhaṃ na vijānāti maithilī",
    "GE09ram_02_u:082.016a": "sārvabhauma kule jātaḥ sarvalokasukhāvahaḥ",
    "GE09ram_02_u:082.016c": "sarvalokapriyas tyaktvā rājyaṃ priyam anuttamam",
    "GE09ram_02_u:082.017a": "katham indīvaraśyāmo raktākṣaḥ priyadarśanaḥ",
    "GE09ram_02_u:082.017c": "sukhabhāgī ca duḥkhārhaḥ śayito bhuvi rāghavaḥ",
    "GE09ram_02_u:082.018a": "siddhārthā khalu vaidehī patiṃ yānugatā vanam",
    "GE09ram_02_u:082.018c": "vayaṃ saṃśayitāḥ sarve hīnās tena mahātmanā",
    "GE09ram_02_u:082.019a": "akarṇadhārā pṛthivī śūnyeva pratibhāti mā",
    "GE09ram_02_u:082.019c": "gate daśarathe svarge rāme cāraṇyam āśrite",
    "GE09ram_02_u:082.020a": "na ca prārthayate kaś cin manasāpi vasuṃdharām",
    "GE09ram_02_u:082.020c": "vane 'pi vasatas tasya bāhuvīryābhirakṣitām",
    "GE09ram_02_u:082.021a": "śūnyasaṃvaraṇārakṣām ayantritahayadvipām",
    "GE09ram_02_u:082.021c": "apāvṛtapuradvārāṃ rājadhānīm",
    "GE09ram_02_u:082.022a": "aprahṛṣṭabalāṃ nyūnāṃ viṣamasthām anāvṛtām",
    "GE09ram_02_u:082.022c": "śatravo nābhimanyante bhakṣyān viṣakṛtān iva",
    "GE09ram_02_u:082.023a": "adya prabhṛti bhūmau tu śayiṣye 'haṃ tṛṇeṣu vā",
    "GE09ram_02_u:082.023c": "phalamūlāśano nityaṃ jaṭācīrāṇi dhārayan",
    "GE09ram_02_u:082.024a": "tasyārtham uttaraṃ kālaṃ nivatsyāmi sukhaṃ vane",
    "GE09ram_02_u:082.024c": "taṃ pratiśravam āmucya nāsya mithyā bhaviṣyati",
    "GE09ram_02_u:082.025a": "vasantaṃ bhrātur arthāya śatrughno mānuvatsyati",
    "GE09ram_02_u:082.025c": "lakṣmaṇena saha tv āryo ayodhyāṃ pālayiṣyati",
    "GE09ram_02_u:082.026a": "abhiṣekṣyanti kākutstham ayodhyāyāṃ dvijātayaḥ",
    "GE09ram_02_u:082.026c": "api me devatāḥ kuryur imaṃ satyaṃ manoratham",
    "GE09ram_02_u:082.027a": "prasādyamānaḥ śirasā mayā svayaṃ; bahuprakāraṃ yadi na prapatsyate",
    "GE09ram_02_u:082.027c": "tato 'nuvatsyāmi cirāya rāghavaṃ; vane vasan nārhati mām upekṣitum",
    "GE09ram_02_u:083.001a": "vyuṣya rātriṃ tu tatraiva gaṅgākūle sa rāghavaḥ",
    "GE09ram_02_u:083.001c": "bharataḥ kālyam utthāya śatrughnam idam abravīt",
    "GE09ram_02_u:083.002a": "śatrughottiṣṭha kiṃ śeṣe niṣādādhipatiṃ guham",
    "GE09ram_02_u:083.002c": "śīghram ānaya bhadraṃ te tārayiṣyati vāhinīm",
    "GE09ram_02_u:083.003a": "jāgarmi nāhaṃ svapimi tathaivāryaṃ vicintayan",
    "GE09ram_02_u:083.003c": "ity evam abravīd bhrātrā śatrughno 'pi pracoditaḥ",
    "GE09ram_02_u:083.004a": "iti saṃvadator evam anyonyaṃ narasiṃhayoḥ",
    "GE09ram_02_u:083.004c": "āgamya prāñjaliḥ kāle guho bharatam abravīt",
    "GE09ram_02_u:083.005a": "kaccit sukhaṃ nadītīre 'vātsīḥ kākutstha śarvarīm",
    "GE09ram_02_u:083.005c": "kaccic ca saha sainyasya tava sarvam anāmayam",
    "GE09ram_02_u:083.006a": "guhasya tat tu vacanaṃ śrutvā snehād udīritam",
    "GE09ram_02_u:083.006c": "rāmasyānuvaśo vākyaṃ bharato 'pīdam abravīt",
    "GE09ram_02_u:083.007a": "sukhā naḥ śarvarī rājan pūjitāś cāpi te vayam",
    "GE09ram_02_u:083.007c": "gaṅgāṃ tu naubhir bahvībhir dāśāḥ saṃtārayantu naḥ",
    "GE09ram_02_u:083.008a": "tato guhaḥ saṃtvaritaḥ śrutvā bharataśāsanam",
    "GE09ram_02_u:083.008c": "pratipraviśya nagaraṃ taṃ jñātijanam abravīt",
    "GE09ram_02_u:083.009a": "uttiṣṭhata prabudhyadhvaṃ bhadram astu hi vaḥ sadā",
    "GE09ram_02_u:083.009c": "nāvaḥ samanukarṣadhvaṃ tārayiṣyāma vāhinīm",
    "GE09ram_02_u:083.010a": "te tathoktāḥ samutthāya tvaritā rājaśāsanāt",
    "GE09ram_02_u:083.010c": "pañca nāvāṃ śatāny eva samāninyuḥ samantataḥ",
    "GE09ram_02_u:083.011a": "anyāḥ svastikavijñeyā mahāghaṇḍā dharā varāḥ",
    "GE09ram_02_u:083.011c": "śobhamānāḥ patākinyo yuktavātāḥ susaṃhatāḥ",
    "GE09ram_02_u:083.012a": "tataḥ svastikavijñeyāṃ pāṇḍukambalasaṃvṛtām",
    "GE09ram_02_u:083.012c": "sanandighoṣāṃ kalyāṇīṃ guho nāvam upāharat",
    "GE09ram_02_u:083.013a": "tām āruroha bharataḥ śatrughnaś ca mahābalaḥ",
    "GE09ram_02_u:083.013c": "kausalyā ca sumitrā ca yāś cānyā rājayoṣitaḥ",
    "GE09ram_02_u:083.014a": "purohitaś ca tat pūrvaṃ gurave brāhmaṇāś ca ye",
    "GE09ram_02_u:083.014c": "anantaraṃ rājadārās tathaiva śakaṭāpaṇāḥ",
    "GE09ram_02_u:083.015a": "āvāsam ādīpayatāṃ tīrthaṃ cāpy avagāhatām",
    "GE09ram_02_u:083.015c": "bhāṇḍāni cādadānānāṃ ghoṣas tridivam aspṛśat",
    "GE09ram_02_u:083.016a": "patākinyas tu tā nāvaḥ svayaṃ dāśair adhiṣṭhitāḥ",
    "GE09ram_02_u:083.016c": "vahantyo janam ārūḍhaṃ tadā saṃpetur āśugāḥ",
    "GE09ram_02_u:083.017a": "nārīṇām abhipūrṇās tu kāś cit kāś cit tu vājinām",
    "GE09ram_02_u:083.017c": "kaś cit tatra vahanti sma yānayugyaṃ mahādhanam",
    "GE09ram_02_u:083.018a": "tāḥ sma gatvā paraṃ tīram avaropya ca taṃ janam",
    "GE09ram_02_u:083.018c": "nivṛttāḥ kāṇḍacitrāṇi kriyante dāśabandhubhiḥ",
    "GE09ram_02_u:083.019a": "savaijayantās tu gajā gajārohaiḥ pracoditāḥ",
    "GE09ram_02_u:083.019c": "tarantaḥ sma prakāśante sadhvajā iva parvatāḥ",
    "GE09ram_02_u:083.020a": "nāvaś cāruruhus tv anye plavais terus tathāpare",
    "GE09ram_02_u:083.020c": "anye kumbhaghaṭais terur anye teruś ca bāhubhiḥ",
    "GE09ram_02_u:083.021a": "sā puṇyā dhvajinī gaṅgāṃ dāśaiḥ saṃtāritā svayam",
    "GE09ram_02_u:083.021c": "maitre muhūrte prayayau prayāgavanam uttamam",
    "GE09ram_02_u:083.022a": "āśvāsayitvā ca camūṃ mahātmā; niveśayitvā ca yathopajoṣam",
    "GE09ram_02_u:083.022c": "draṣṭuṃ bharadvājam ṛṣipravaryam; ṛtvig vṛtaḥ san bharataḥ pratasthe",
    "GE09ram_02_u:084.001a": "bharadvājāśramaṃ dṛṣṭvā krośād eva nararṣabhaḥ",
    "GE09ram_02_u:084.001c": "balaṃ sarvam avasthāpya jagāma saha mantribhiḥ",
    "GE09ram_02_u:084.002a": "padbhyām eva hi dharmajño nyastaśastraparicchadaḥ",
    "GE09ram_02_u:084.002c": "vasāno vāsasī kṣaume purodhāya purohitam",
    "GE09ram_02_u:084.003a": "tataḥ saṃdarśane tasya bharadvājasya rāghavaḥ",
    "GE09ram_02_u:084.003c": "mantriṇas tān avasthāpya jagāmānu purohitam",
    "GE09ram_02_u:084.004a": "vasiṣṭham atha dṛṣṭvaiva bharadvājo mahātapāḥ",
    "GE09ram_02_u:084.004c": "saṃcacālāsanāt tūrṇaṃ śiṣyān arghyam iti bruvan",
    "GE09ram_02_u:084.005a": "samāgamya vasiṣṭhena bharatenābhivāditaḥ",
    "GE09ram_02_u:084.005c": "abudhyata mahātejāḥ sutaṃ daśarathasya tam",
    "GE09ram_02_u:084.006a": "tābhyām arghyaṃ ca pādyaṃ ca dattvā paścāt phalāni ca",
    "GE09ram_02_u:084.006c": "ānupūrvyāc ca dharmajñaḥ papraccha kuśalaṃ kule",
    "GE09ram_02_u:084.007a": "ayodhyāyāṃ bale kośe mitreṣv api ca mantriṣu",
    "GE09ram_02_u:084.007c": "jānan daśarathaṃ vṛttaṃ na rājānam udāharat",
    "GE09ram_02_u:084.008a": "vasiṣṭho bharataś cainaṃ papracchatur anāmayam",
    "GE09ram_02_u:084.008c": "śarīre 'gniṣu vṛkṣeṣu śiṣyeṣu mṛgapakṣiṣu",
    "GE09ram_02_u:084.009a": "tatheti ca pratijñāya bharadvājo mahātapāḥ",
    "GE09ram_02_u:084.009c": "bharataṃ pratyuvācedaṃ",
    "GE09ram_02_u:084.010a": "kim ihāgamane kāryaṃ tava rājyaṃ praśāsataḥ",
    "GE09ram_02_u:084.010c": "etad ācakṣva me sarvaṃ na hi me śudhyate manaḥ",
    "GE09ram_02_u:084.011a": "suṣuve yama mitraghnaṃ kausalyānandavardhanam",
    "GE09ram_02_u:084.011c": "bhrātrā saha sabhāryo yaś ciraṃ pravrājito vanam",
    "GE09ram_02_u:084.012a": "niyuktaḥ strīniyuktena pitrā yo 'sau mahāyaśāḥ",
    "GE09ram_02_u:084.012c": "vanavāsī bhavetīha samāḥ kila caturdaśa",
    "GE09ram_02_u:084.013a": "kaccin na tasyāpāpasya pāpaṃ kartum ihecchasi",
    "GE09ram_02_u:084.013c": "akaṇṭakaṃ bhoktumanā rājyaṃ tasyānujasya ca",
    "GE09ram_02_u:084.014a": "evam ukto bharadvājaṃ bharataḥ pratyuvāca ha",
    "GE09ram_02_u:084.014c": "paryaśru nayano duḥkhād vācā saṃsajjamānayā",
    "GE09ram_02_u:084.015a": "hato 'smi yadi mām evaṃ bhagavān api manyate",
    "GE09ram_02_u:084.015c": "matto na doṣam āśaṅker naivaṃ mām anuśādhi hi",
    "GE09ram_02_u:084.016a": "aṃś caitad iṣṭaṃ mātā me yad avocan madantare",
    "GE09ram_02_u:084.016c": "nāham etena tuṣṭaś ca na tad vacanam ādade",
    "GE09ram_02_u:084.017a": "ahaṃ tu taṃ naravyāghram upayātaḥ prasādakaḥ",
    "GE09ram_02_u:084.017c": "pratinetum ayodhyāṃ ca pādau tasyābhivanditum",
    "GE09ram_02_u:084.018a": "tvaṃ mām evaṃ gataṃ matvā prasādaṃ kartum arhasi",
    "GE09ram_02_u:084.018c": "śaṃsa me bhagavan rāmaḥ kva saṃprati mahīpatiḥ",
    "GE09ram_02_u:084.019a": "uvāca taṃ bharadvājaḥ prasādād bharataṃ vacaḥ",
    "GE09ram_02_u:084.019c": "tvayy etat puruṣavyāghraṃ yuktaṃ rāghavavaṃśaje",
    "GE09ram_02_u:084.019e": "guruvṛttir damaś caiva sādhūnāṃ cānuyāyitā",
    "GE09ram_02_u:084.020a": "jāne caitan manaḥsthaṃ te dṛḍhīkaraṇam astv iti",
    "GE09ram_02_u:084.020c": "apṛcchaṃ tvāṃ tavātyarthaṃ kīrtiṃ samabhivardhayan",
    "GE09ram_02_u:084.021a": "asau vasati te bhrātā citrakūṭe mahāgirau",
    "GE09ram_02_u:084.021c": "śvas tu gantāsi taṃ deśaṃ vasādya saha mantribhiḥ",
    "GE09ram_02_u:084.021e": "etaṃ me kuru suprājña kāmaṃ kāmārthakovida",
    "GE09ram_02_u:084.022a": "tatas tathety evam udāradarśanaḥ; pratītarūpo bharato 'bravīd vacaḥ",
    "GE09ram_02_u:084.022c": "cakāra buddhiṃ ca tadā mahāśrame; niśānivāsāya narādhipātmajaḥ",
    "GE09ram_02_u:085.001a": "kṛtabuddhiṃ nivāsāya tathaiva sa munis tadā",
    "GE09ram_02_u:085.001c": "bharataṃ kaikayī putram ātithyena nyamantrayat",
    "GE09ram_02_u:085.002a": "abravīd bharatas tv enaṃ nanv idaṃ bhavatā kṛtam",
    "GE09ram_02_u:085.002c": "pādyam arghyaṃ tathātithyaṃ vane yad ūpapadyate",
    "GE09ram_02_u:085.003a": "athovāca bharadvājo bharataṃ prahasann iva",
    "GE09ram_02_u:085.003c": "jāne tvāṃ prīti saṃyuktaṃ tuṣyes tvaṃ yena kena cit",
    "GE09ram_02_u:085.004a": "senāyās tu tavaitasyāḥ kartum icchāmi bhojanam",
    "GE09ram_02_u:085.004c": "mama pritir yathā rūpā tvam arho manujarṣabha",
    "GE09ram_02_u:085.005a": "kimarthaṃ cāpi nikṣipya dūre balam ihāgataḥ",
    "GE09ram_02_u:085.005c": "kasmān nehopayāto 'si sabalaḥ puruṣarṣabha",
    "GE09ram_02_u:085.006a": "bharataḥ pratyuvācedaṃ prāñjalis taṃ tapodhanam",
    "GE09ram_02_u:085.006c": "sasainyo nopayāto 'smi bhagavan bhagavad bhayāt",
    "GE09ram_02_u:085.007a": "vāji mukhyā manuṣyāś ca mattāś ca vara vāraṇāḥ",
    "GE09ram_02_u:085.007c": "pracchādya mahatīṃ bhūmiṃ bhagavann anuyānti mām",
    "GE09ram_02_u:085.008a": "te vṛkṣān udakaṃ bhūmim āśrameṣūṭajāṃs tathā",
    "GE09ram_02_u:085.008c": "na hiṃsyur iti tenāham eka evāgatas tataḥ",
    "GE09ram_02_u:085.009a": "ānīyatām itaḥ senety ājñaptaḥ paramarṣiṇā",
    "GE09ram_02_u:085.009c": "tathā tu cakre bharataḥ senāyāḥ samupāgamam",
    "GE09ram_02_u:085.010a": "agniśālāṃ praviśyātha pītvāpaḥ parimṛjya ca",
    "GE09ram_02_u:085.010c": "ātithyasya kriyāhetor viśvakarmāṇam āhvayat",
    "GE09ram_02_u:085.011a": "āhvaye viśvakarmāṇam ahaṃ tvaṣṭāram eva ca",
    "GE09ram_02_u:085.011c": "ātithyaṃ kartum icchāmi tatra me saṃvidhīyatām",
    "GE09ram_02_u:085.012a": "prāk srotasaś ca yā nadyaḥ pratyak srotasa eva ca",
    "GE09ram_02_u:085.012c": "pṛthivyām antarikṣe ca samāyāntv adya sarvaśaḥ",
    "GE09ram_02_u:085.013a": "anyāḥ sravantu maireyaṃ surām anyāḥ suniṣṭhitām",
    "GE09ram_02_u:085.013c": "aparāś codakaṃ śītam ikṣukāṇḍarasopamam",
    "GE09ram_02_u:085.014a": "āhvaye devagandharvān viśvāvasuhahāhuhūn",
    "GE09ram_02_u:085.014c": "tathaivāpsaraso devīr gandharvīś cāpi sarvaśaḥ",
    "GE09ram_02_u:085.015a": "ghṛtācīm atha viśvācīṃ miśrakeśīm alambusām",
    "GE09ram_02_u:085.015c": "śakraṃ yāś copatiṣṭhanti brahmāṇaṃ yāś ca bhāminīḥ",
    "GE09ram_02_u:085.015e": "sarvās tumburuṇā sārdham āhvaye saparicchadāḥ",
    "GE09ram_02_u:085.016a": "vanaṃ kuruṣu yad divyaṃ vāso bhūṣaṇapatravat",
    "GE09ram_02_u:085.016c": "divyanārīphalaṃ śaśvat tat kauberam ihaiva tu",
    "GE09ram_02_u:085.017a": "iha me bhagavān somo vidhattām annam uttamam",
    "GE09ram_02_u:085.017c": "bhakṣyaṃ bhojyaṃ ca coṣyaṃ ca lehyaṃ ca vividhaṃ bahu",
    "GE09ram_02_u:085.018a": "vicitrāṇi ca mālyāni pādapapracyutāni ca",
    "GE09ram_02_u:085.018c": "surādīni ca peyāni māṃsāni vividhāni ca",
    "GE09ram_02_u:085.019a": "evaṃ samādhinā yuktas tejasāpratimena ca",
    "GE09ram_02_u:085.019c": "śikṣāsvarasamāyuktaṃ tapasā cābravīn muniḥ",
    "GE09ram_02_u:085.020a": "manasā dhyāyatas tasya prāṅmukhasya kṛtāñjaleḥ",
    "GE09ram_02_u:085.020c": "ājagmus tāni sarvāṇi daivatāni pṛthakpṛthak",
    "GE09ram_02_u:085.021a": "malayaṃ durduraṃ caiva tataḥ svedanudo 'nilaḥ",
    "GE09ram_02_u:085.021c": "upaspṛśya vavau yuktyā supriyātmā sukhaḥ śivaḥ",
    "GE09ram_02_u:085.022a": "tato 'bhyavartanta ghanā divyāḥ kusumavṛṣṭayaḥ",
    "GE09ram_02_u:085.022c": "devadundubhighoṣaś ca dikṣu sarvāsu śuśruve",
    "GE09ram_02_u:085.023a": "pravavuś cottamā vātā nanṛtuś cāpsarogaṇāḥ",
    "GE09ram_02_u:085.023c": "prajagur devagandharvā vīṇā pramumucuḥ svarān",
    "GE09ram_02_u:085.024a": "sa śabdo dyāṃ ca bhūmiṃ ca prāṇināṃ śravaṇāni ca",
    "GE09ram_02_u:085.024c": "viveśoccāritaḥ ślakṣṇaḥ samo layaguṇānvitaḥ",
    "GE09ram_02_u:085.025a": "tasminn uparate śabde divye śrotrasukhe nṛṇām",
    "GE09ram_02_u:085.025c": "dadarśa bhārataṃ sainyaṃ vidhānaṃ viśvakarmaṇaḥ",
    "GE09ram_02_u:085.026a": "babhūva hi samā bhūmiḥ samantāt pañcayojanam",
    "GE09ram_02_u:085.026c": "śādvalair bahubhiś channā nīlavaidūryasaṃnibhaiḥ",
    "GE09ram_02_u:085.027a": "tasmin bilvāḥ kapitthāś ca panasā bījapūrakāḥ",
    "GE09ram_02_u:085.027c": "āmalakyo babhūvuś ca cūtāś ca phalabhūṣaṇāḥ",
    "GE09ram_02_u:085.028a": "uttarebhyaḥ kurubhyaś ca vanaṃ divyopabhogavat",
    "GE09ram_02_u:085.028c": "ājagāma nadī divyā tīrajair bahubhir vṛtā",
    "GE09ram_02_u:085.029a": "catuḥśālāni śubhrāṇi śālāś ca gajavājinām",
    "GE09ram_02_u:085.029c": "harmyaprāsādasaṃghātās toraṇāni śubhāni ca",
    "GE09ram_02_u:085.030a": "sitameghanibhaṃ cāpi rājaveśma sutoraṇam",
    "GE09ram_02_u:085.030c": "śuklamālyakṛtākāraṃ divyagandhasamukṣitam",
    "GE09ram_02_u:085.031a": "caturasram asaṃbādhaṃ śayanāsanayānavat",
    "GE09ram_02_u:085.031c": "divyaiḥ sarvarasair yuktaṃ divyabhojanavastravat",
    "GE09ram_02_u:085.032a": "upakalpita sarvānnaṃ dhautanirmalabhājanam",
    "GE09ram_02_u:085.032c": "kḷptasarvāsanaṃ śrīmat svāstīrṇaśayanottamam",
    "GE09ram_02_u:085.033a": "praviveśa mahābāhur anujñāto maharṣiṇā",
    "GE09ram_02_u:085.033c": "veśma tad ratnasaṃpūrṇaṃ bharataḥ kaikayīsutaḥ",
    "GE09ram_02_u:085.034a": "anujagmuś ca taṃ sarve mantriṇaḥ sapurohitāḥ",
    "GE09ram_02_u:085.034c": "babhūvuś ca mudā yuktā taṃ dṛṣṭvā veśma saṃvidhim",
    "GE09ram_02_u:085.035a": "tatra rājāsanaṃ divyaṃ vyajanaṃ chatram eva ca",
    "GE09ram_02_u:085.035c": "bharato mantribhiḥ sārdham abhyavartata rājavat",
    "GE09ram_02_u:085.036a": "āsanaṃ pūjayām āsa rāmāyābhipraṇamya ca",
    "GE09ram_02_u:085.036c": "vālavyajanam ādāya nyaṣīdat sacivāsane",
    "GE09ram_02_u:085.037a": "ānupūrvyān niṣeduś ca sarve mantrapurohitāḥ",
    "GE09ram_02_u:085.037c": "tataḥ senāpatiḥ paścāt praśāstā ca niṣedatuḥ",
    "GE09ram_02_u:085.038a": "tatas tatra muhūrtena nadyaḥ pāyasakardamāḥ",
    "GE09ram_02_u:085.038c": "upātiṣṭhanta bharataṃ bharadvājasya śāsanat",
    "GE09ram_02_u:085.039a": "tāsām ubhayataḥ kūlaṃ pāṇḍumṛttikalepanāḥ",
    "GE09ram_02_u:085.039c": "ramyāś cāvasathā divyā brahmaṇas tu prasādajāḥ",
    "GE09ram_02_u:085.040a": "tenaiva ca muhūrtena divyābharaṇabhūṣitāḥ",
    "GE09ram_02_u:085.040c": "āgur viṃśatisāhasrā brāhmaṇā prahitāḥ striyaḥ",
    "GE09ram_02_u:085.041a": "suvarṇamaṇimuktena pravālena ca śobhitāḥ",
    "GE09ram_02_u:085.041c": "āgur viṃśatisāhasrāḥ kuberaprahitāḥ striyaḥ",
    "GE09ram_02_u:085.042a": "yābhir gṛhītaḥ puruṣaḥ sonmāda iva lakṣyate",
    "GE09ram_02_u:085.042c": "āgur viṃśatisāhasrā nandanād apsarogaṇāḥ",
    "GE09ram_02_u:085.043a": "nāradas tumburur gopaḥ parvataḥ sūryavarcasaḥ",
    "GE09ram_02_u:085.043c": "ete gandharvarājāno bharatasyāgrato jaguḥ",
    "GE09ram_02_u:085.044a": "alambusā miśrakeśī puṇḍarīkātha vāmanā",
    "GE09ram_02_u:085.044c": "upānṛtyaṃs tu bharataṃ bharadvājasya śāsanāt",
    "GE09ram_02_u:085.045a": "yāni mālyāni deveṣu yāni caitrarathe vane",
    "GE09ram_02_u:085.045c": "prayāge tāny adṛśyanta bharadvājasya śāsanāt",
    "GE09ram_02_u:085.046a": "bilvā mārdaṅgikā āsañ śamyā grāhā bibhītakāḥ",
    "GE09ram_02_u:085.046c": "aśvatthā nartakāś cāsan bharadvājasya tejasā",
    "GE09ram_02_u:085.047a": "tataḥ saralatālāś ca tilakā naktamālakāḥ",
    "GE09ram_02_u:085.047c": "prahṛṣṭās tatra saṃpetuḥ kubjābhūtātha vāmanāḥ",
    "GE09ram_02_u:085.048a": "śiṃśapāmalakī jambūr yāś cānyāḥ kānane latāḥ",
    "GE09ram_02_u:085.048c": "pramadā vigrahaṃ kṛtvā bharadvājāśrame 'vasan",
    "GE09ram_02_u:085.049a": "surāṃ surāpāḥ pibata pāyasaṃ ca bubhukśitāḥ",
    "GE09ram_02_u:085.049c": "māṃsani ca sumedhyāni bhakṣyantāṃ yāvad icchatha",
    "GE09ram_02_u:085.050a": "utsādya snāpayanti sma nadītīreṣu valguṣu",
    "GE09ram_02_u:085.050c": "apy ekam ekaṃ puruṣaṃ pramadāḥ satpa cāṣṭa ca",
    "GE09ram_02_u:085.051a": "saṃvahantyaḥ samāpetur nāryo ruciralocanāḥ",
    "GE09ram_02_u:085.051c": "parimṛjya tathā nyāyaṃ pāyayanti varāṅganāḥ",
    "GE09ram_02_u:085.052a": "hayān gajān kharān uṣṭrāṃs tathaiva surabheḥ sutān",
    "GE09ram_02_u:085.052c": "ikṣūṃś ca madhujālāṃś ca bhojayanti sma vāhanān",
    "GE09ram_02_u:085.052e": "ikṣvākuvarayodhānāṃ codayanto mahābalāḥ",
    "GE09ram_02_u:085.053a": "nāśvabandho 'śvam ājānān na gajaṃ kuñjaragrahaḥ",
    "GE09ram_02_u:085.053c": "mattapramattamuditā camūḥ sā tatra saṃbabhau",
    "GE09ram_02_u:085.054a": "tarpitā sarvakāmais te raktacandanarūṣitāḥ",
    "GE09ram_02_u:085.054c": "apsarogaṇasaṃyuktāḥ sainyā vācam udairayan",
    "GE09ram_02_u:085.055a": "naivāyodhyāṃ gamiṣyāmo na gamiṣyāma daṇḍakān",
    "GE09ram_02_u:085.055c": "kuśalaṃ bharatasyāstu rāmasyāstu tathā sukham",
    "GE09ram_02_u:085.056a": "iti pādātayodhāś ca hastyaśvārohabandhakāḥ",
    "GE09ram_02_u:085.056c": "anāthās taṃ vidhiṃ labdhvā vācam etām udairayan",
    "GE09ram_02_u:085.057a": "saṃprahṛṣṭā vinedus te narās tatra sahasraśaḥ",
    "GE09ram_02_u:085.057c": "bharatasyānuyātāraḥ svarge 'yam iti cābruvan",
    "GE09ram_02_u:085.058a": "tato bhuktavatāṃ teṣāṃ tad annam amṛtopamam",
    "GE09ram_02_u:085.058c": "divyān udvīkṣya bhakṣyāṃs tān abhavad bhakṣaṇe matiḥ",
    "GE09ram_02_u:085.059a": "preṣyāś ceṭyaś ca vadhvaś ca balasthāś cāpi sarvaśaḥ",
    "GE09ram_02_u:085.059c": "babhūvus te bhṛśaṃ tṛptāḥ sarve cāhatavāsasaḥ",
    "GE09ram_02_u:085.060a": "kuñjarāś ca kharoṣṭraś ca go'śvāś ca mṛgapakṣiṇaḥ",
    "GE09ram_02_u:085.060c": "babhūvuḥ subhṛtās tatra nānyo hy anyam akalpayat",
    "GE09ram_02_u:085.061a": "nāśuklavāsās tatrāsīt kṣudhito malino 'pi vā",
    "GE09ram_02_u:085.061c": "rajasā dhvastakeśo vā naraḥ kaś cid adṛśyata",
    "GE09ram_02_u:085.062a": "ājaiś cāpi ca vārāhair niṣṭhānavarasaṃcayaiḥ",
    "GE09ram_02_u:085.062c": "phalaniryūhasaṃsiddhaiḥ sūpair gandharasānvitaiḥ",
    "GE09ram_02_u:085.063a": "puṣpadhvajavatīḥ pūrṇāḥ śuklasyānnasya cābhitaḥ",
    "GE09ram_02_u:085.063c": "dadṛśur vismitās tatra narā lauhīḥ sahasraśaḥ",
    "GE09ram_02_u:085.064a": "babhūvur vanapārśveṣu kūpāḥ pāyasakardamāḥ",
    "GE09ram_02_u:085.064c": "tāś ca kāmadughā gāvo drumāś cāsan madhuścyutaḥ",
    "GE09ram_02_u:085.065a": "vāpyo maireya pūrṇāś ca mṛṣṭamāṃsacayair vṛtāḥ",
    "GE09ram_02_u:085.065c": "pratapta piṭharaiś cāpi mārgamāyūrakaukkuṭaiḥ",
    "GE09ram_02_u:085.066a": "pātrīṇāṃ ca sahasrāṇi śātakumbhamayāni ca",
    "GE09ram_02_u:085.066c": "sthālyaḥ kumbhyaḥ karambhyaś ca dadhipūrṇāḥ susaṃskṛtāḥ",
    "GE09ram_02_u:085.066e": "yauvanasthasya gaurasya kapitthasya sugandhinaḥ",
    "GE09ram_02_u:085.067a": "hradāḥ pūrṇā rasālasya dadhnaḥ śvetasya cāpare",
    "GE09ram_02_u:085.067c": "babhūvuḥ pāyasasyānte śarkarāyāś ca saṃcayāḥ",
    "GE09ram_02_u:085.068a": "kalkāṃś cūrṇakaṣāyāṃś ca snānāni vividhāni ca",
    "GE09ram_02_u:085.068c": "dadṛśur bhājanasthāni tīrtheṣu saritāṃ narāḥ",
    "GE09ram_02_u:085.069a": "śuklān aṃśumataś cāpi",
    "GE09ram_02_u:085.069c": "śuklāṃś candanakalkāṃś ca samudgeṣv avatiṣṭhataḥ",
    "GE09ram_02_u:085.070a": "darpaṇān parimṛṣṭāṃś ca vāsasāṃ cāpi saṃcayān",
    "GE09ram_02_u:085.070c": "pādukopānahāṃ caiva yugmān yatra sahasraśaḥ",
    "GE09ram_02_u:085.071a": "āñjanīḥ kaṅkatān kūrcāṃś chatrāṇi ca dhanūṃṣi ca",
    "GE09ram_02_u:085.071c": "marmatrāṇāni citrāṇi śayanāny āsanāni ca",
    "GE09ram_02_u:085.072a": "pratipānahradān pūrṇān kharoṣṭragajavājinām",
    "GE09ram_02_u:085.072c": "avagāhya sutīrthāṃś ca hradān sotpala puṣkarān",
    "GE09ram_02_u:085.073a": "nīlavaidūryavarṇāṃś ca mṛdūn yavasasaṃcayān",
    "GE09ram_02_u:085.073c": "nirvāpārthaṃ paśūnāṃ te dadṛśus tatra sarvaśaḥ",
    "GE09ram_02_u:085.074a": "vyasmayanta manuṣyās te svapnakalpaṃ tad adbhutam",
    "GE09ram_02_u:085.074c": "dṛṣṭvātithyaṃ kṛtaṃ tādṛg bharatasya maharṣiṇā",
    "GE09ram_02_u:085.075a": "ity evaṃ ramamāṇānāṃ devānām iva nandane",
    "GE09ram_02_u:085.075c": "bharadvājāśrame ramye sā rātrir vyatyavartata",
    "GE09ram_02_u:085.076a": "pratijagmuś ca tā nadyo gandharvāś ca yathāgatam",
    "GE09ram_02_u:085.076c": "bharadvājam anujñāpya tāś ca sarvā varāṅganāḥ",
    "GE09ram_02_u:085.077a": "tathaiva mattā madirotkaṭā narās; tathaiva divyāgurucandanokṣitāḥ",
    "GE09ram_02_u:085.077c": "tathaiva divyā vividhāḥ sraguttamāḥ; pṛthakprakīrṇā manujaiḥ pramarditāḥ",
    "GE09ram_02_u:086.001a": "tatas tāṃ rajanīm uṣya bharataḥ saparicchadaḥ",
    "GE09ram_02_u:086.001c": "kṛtātithyo bharadvājaṃ kāmād abhijagāma ha",
    "GE09ram_02_u:086.002a": "tam ṛṣiḥ puruṣavyāghraṃ prekṣya prāñjalim āgatam",
    "GE09ram_02_u:086.002c": "hutāgnihotro bharataṃ bharadvājo 'bhyabhāṣata",
    "GE09ram_02_u:086.003a": "kaccid atra sukhā rātris tavāsmadviṣaye gatā",
    "GE09ram_02_u:086.003c": "samagras te janaḥ kaccid ātithye śaṃsa me 'nagha",
    "GE09ram_02_u:086.004a": "tam uvācāñjaliṃ kṛtvā bharato 'bhipraṇamya ca",
    "GE09ram_02_u:086.004c": "āśramād abhiniṣkrantam ṛṣim uttama tejasaṃ",
    "GE09ram_02_u:086.005a": "sukhoṣito 'smi bhagavan samagrabalavāhanaḥ",
    "GE09ram_02_u:086.005c": "tarpitaḥ sarvakāmaiś ca sāmātyo balavat tvayā",
    "GE09ram_02_u:086.006a": "apetaklamasaṃtāpāḥ subhakṣyāḥ supratiśrayāḥ",
    "GE09ram_02_u:086.006c": "api preṣyān upādāya sarve sma susukhoṣitāḥ",
    "GE09ram_02_u:086.007a": "āmantraye 'haṃ bhagavan kāmaṃ tvām ṛṣisattama",
    "GE09ram_02_u:086.007c": "samīpaṃ prasthitaṃ bhrātur maireṇekṣasva cakṣuṣā",
    "GE09ram_02_u:086.008a": "āśramaṃ tasya dharmajña dhārmikasya mahātmanaḥ",
    "GE09ram_02_u:086.008c": "ācakṣva katamo mārgaḥ kiyān iti ca śaṃsa me",
    "GE09ram_02_u:086.009a": "iti pṛṣṭas tu bharataṃ bhrātṛdarśanalālasaṃ",
    "GE09ram_02_u:086.009c": "pratyuvāca mahātejā bharadvājo mahātapāḥ",
    "GE09ram_02_u:086.010a": "bharatārdhatṛtīyeṣu yojaneṣv ajane vane",
    "GE09ram_02_u:086.010c": "citrakūṭo giris tatra ramyanirdarakānanaḥ",
    "GE09ram_02_u:086.011a": "uttaraṃ pārśvam āsādya tasya mandākinī nadī",
    "GE09ram_02_u:086.011c": "puṣpitadrumasaṃchannā ramyapuṣpitakānanā",
    "GE09ram_02_u:086.012a": "anantaraṃ tat saritaś citrakūṭaś ca parvataḥ",
    "GE09ram_02_u:086.012c": "tato parṇakuṭī tāta tatra tau vasato dhruvam",
    "GE09ram_02_u:086.013a": "dakṣiṇenaiva mārgeṇa savyadakṣiṇam eva ca",
    "GE09ram_02_u:086.013c": "gajavājirathākīrṇāṃ vāhinīṃ",
    "GE09ram_02_u:086.013e": "vāhayasva mahābhāga tato drakṣyasi rāghavam",
    "GE09ram_02_u:086.014a": "prayāṇam iti ca śrutvā rājarājasya yoṣitaḥ",
    "GE09ram_02_u:086.014c": "hitvā yānāni yānārhā brāhmaṇaṃ paryavārayan",
    "GE09ram_02_u:086.015a": "vepamānā kṛśā dīnā saha devyā sumantriyā",
    "GE09ram_02_u:086.015c": "kausalyā tatra jagrāha karābhyāṃ caraṇau muneḥ",
    "GE09ram_02_u:086.016a": "asamṛddhena kāmena sarvalokasya garhitā",
    "GE09ram_02_u:086.016c": "kaikeyī tasya jagrāha caraṇau savyapatrapā",
    "GE09ram_02_u:086.017a": "taṃ pradakṣiṇam āgamya bhagavantaṃ mahāmunim",
    "GE09ram_02_u:086.017c": "adūrād bharatasyaiva tasthau dīnamanās tadā",
    "GE09ram_02_u:086.018a": "tataḥ papraccha bharataṃ bharadvājo dṛḍhavrataḥ",
    "GE09ram_02_u:086.018c": "viśeṣaṃ jñātum icchāmi mātṝṇāṃ tava rāghava",
    "GE09ram_02_u:086.019a": "evam uktas tu bharato bharadvājena dhārmikaḥ",
    "GE09ram_02_u:086.019c": "uvāca prāñjalir bhūtvā vākyaṃ vacanakovidaḥ",
    "GE09ram_02_u:086.020a": "yām imāṃ bhagavan dīnāṃ śokān aśanakarśitām",
    "GE09ram_02_u:086.020c": "pitur hi mahiṣīṃ devīṃ devatām iva paśyasi",
    "GE09ram_02_u:086.021a": "eṣā taṃ puruṣavyāghraṃ siṃhavikrāntagāminam",
    "GE09ram_02_u:086.021c": "kausalyā suṣuve rāmaṃ dhātāram aditir yathā",
    "GE09ram_02_u:086.022a": "asyā vāmabhujaṃ śliṣṭā yaiṣā tiṣṭhati durmanāḥ",
    "GE09ram_02_u:086.022c": "karṇikārasya śākheva śīrṇapuṣpā vanāntare",
    "GE09ram_02_u:086.023a": "etasyās tau sutau devyāḥ kumārau devavarṇinau",
    "GE09ram_02_u:086.023c": "ubhau lakṣmaṇaśatrughnau vīrau satyaparākramau",
    "GE09ram_02_u:086.024a": "yasyāḥ kṛte narayāghrau jīvanāśam ito gatau",
    "GE09ram_02_u:086.024c": "rājā putravihīnaś ca svargaṃ daśaratho gataḥ",
    "GE09ram_02_u:086.025a": "aiśvaryakāmāṃ kaikeyīm anāryām āryarūpiṇīm",
    "GE09ram_02_u:086.025c": "mamaitāṃ mātaraṃ viddhi nṛśaṃsāṃ pāpaniścayām",
    "GE09ram_02_u:086.025e": "yatomūlaṃ hi paśyāmi vyasanaṃ mahad ātmanaḥ",
    "GE09ram_02_u:086.026a": "ity uktvā naraśārdūlo bāṣpagadgadayā girā",
    "GE09ram_02_u:086.026c": "sa niśaśvāsa tāmrākṣo kruddho nāga ivāsakṛt",
    "GE09ram_02_u:086.027a": "bharadvājo maharṣis taṃ bruvantaṃ bharataṃ tadā",
    "GE09ram_02_u:086.027c": "pratyuvāca mahābuddhir idaṃ vacanam arthavat",
    "GE09ram_02_u:086.028a": "na doṣeṇāvagantavyā kaikeyī bharata tvayā",
    "GE09ram_02_u:086.028c": "rāmapravrājanaṃ hy etat sukhodarkaṃ bhaviṣyati",
    "GE09ram_02_u:086.029a": "abhivādya tu saṃsiddhaḥ kṛtvā cainaṃ pradakṣiṇam",
    "GE09ram_02_u:086.029c": "āmantrya bharataḥ sainyaṃ yujyatām ity acodayat",
    "GE09ram_02_u:086.030a": "tato vājirathān yuktvā divyān hemapariṣkritān",
    "GE09ram_02_u:086.030c": "adhyārohat prayāṇārthī bahūn bahuvidho janaḥ",
    "GE09ram_02_u:086.031a": "gajakanyāgajāś caiva hemakakṣyāḥ patākinaḥ",
    "GE09ram_02_u:086.031c": "jīmūtā iva gharmānte saghoṣāḥ saṃpratasthire",
    "GE09ram_02_u:086.032a": "vividhāny api yānāni mahāni ca laghūni ca",
    "GE09ram_02_u:086.032c": "prayayuḥ sumahārhāṇi pādair eva padātayaḥ",
    "GE09ram_02_u:086.033a": "atha yānapravekais tu kausalyāpramukhāḥ striyaḥ",
    "GE09ram_02_u:086.033c": "rāmadarśanakāṅkṣiṇyaḥ prayayur muditās tadā",
    "GE09ram_02_u:086.034a": "sa cārkataruṇābhāsāṃ niyuktāṃ śibikāṃ śubhām",
    "GE09ram_02_u:086.034c": "āsthāya prayayau śrīmān bharataḥ saparicchadaḥ",
    "GE09ram_02_u:086.035a": "sā prayātā mahāsenā gajavājirathākulā",
    "GE09ram_02_u:086.035c": "dakṣiṇāṃ diśam āvṛtya mahāmegha ivotthitaḥ",
    "GE09ram_02_u:086.035e": "vanāni tu vyatikramya juṣṭāni mṛgapakṣibhiḥ",
    "GE09ram_02_u:086.036a": "sā saṃprahṛṣṭadvipavājiyodhā; vitrāsayantī mṛgapakṣisaṃghān",
    "GE09ram_02_u:086.036c": "mahad vanaṃ tat pravigāhamānā; rarāja senā bharatasya tatra",
    "GE09ram_02_u:087.001a": "tayā mahatyā yāyinyā dhvajinyā vanavāsinaḥ",
    "GE09ram_02_u:087.001c": "arditā yūthapā mattāḥ sayūthāḥ saṃpradudruvuḥ",
    "GE09ram_02_u:087.002a": "ṛkṣāḥ pṛṣatasaṃghāś ca ruravaś ca samantataḥ",
    "GE09ram_02_u:087.002c": "dṛśyante vanarājīṣu giriṣv api nadīṣu ca",
    "GE09ram_02_u:087.003a": "sa saṃpratasthe dharmātmā prīto daśarathātmajaḥ",
    "GE09ram_02_u:087.003c": "vṛto mahatyā nādinyā senayā caturaṅgayā",
    "GE09ram_02_u:087.004a": "sāgaraughanibhā senā bharatasya mahātmanaḥ",
    "GE09ram_02_u:087.004c": "mahīṃ saṃchādayām āsa prāvṛṣi dyām ivāmbudaḥ",
    "GE09ram_02_u:087.005a": "turaṃgaughair avatatā vāraṇaiś ca mahājavaiḥ",
    "GE09ram_02_u:087.005c": "anālakṣyā ciraṃ kālaṃ tasmin kāle babhūva bhūḥ",
    "GE09ram_02_u:087.006a": "sa yātvā dūram adhvānaṃ supariśrānta vāhanaḥ",
    "GE09ram_02_u:087.006c": "uvāca bharataḥ śrīmān vasiṣṭhaṃ mantriṇāṃ varam",
    "GE09ram_02_u:087.007a": "yādṛśaṃ lakṣyate rūpaṃ yathā caiva śrutaṃ mayā",
    "GE09ram_02_u:087.007c": "vyaktaṃ prāptāḥ sma taṃ deśaṃ bharadvājo yam abravīt",
    "GE09ram_02_u:087.008a": "ayaṃ giriś citrakūṭas tathā mandākinī nadī",
    "GE09ram_02_u:087.008c": "etat prakāśate dūrān nīlameghanibhaṃ vanam",
    "GE09ram_02_u:087.009a": "gireḥ sānūni ramyāṇi citrakūṭasya saṃprati",
    "GE09ram_02_u:087.009c": "vāraṇair avamṛdyante māmakaiḥ parvatopamaiḥ",
    "GE09ram_02_u:087.010a": "muñcanti kusumāny ete nagāḥ parvatasānuṣu",
    "GE09ram_02_u:087.010c": "nīlā ivātapāpāye toyaṃ toyadharā ghanāḥ",
    "GE09ram_02_u:087.011a": "kinnarācaritoddeśaṃ paśya śatrughna parvatam",
    "GE09ram_02_u:087.011c": "hayaiḥ samantād ākīrṇaṃ makarair iva sāgaram",
    "GE09ram_02_u:087.012a": "ete mṛgagaṇā bhānti śīghravegāḥ pracoditāḥ",
    "GE09ram_02_u:087.012c": "vāyupraviddhāḥ śaradi megharājya ivāmbare",
    "GE09ram_02_u:087.013a": "kurvanti kusumāpīḍāñ śiraḥsu surabhīn amī",
    "GE09ram_02_u:087.013c": "meghaprakāśaiḥ phalakair dākṣiṇātyā yathā narāḥ",
    "GE09ram_02_u:087.014a": "niṣkūjam iva bhūtvedaṃ vanaṃ ghorapradarśanam",
    "GE09ram_02_u:087.014c": "ayodhyeva janākīrṇā saṃprati pratibhāti mā",
    "GE09ram_02_u:087.015a": "khurair udīrito reṇur divaṃ pracchādya tiṣṭhati",
    "GE09ram_02_u:087.015c": "taṃ vahaty anilaḥ śīghraṃ kurvann iva mama priyam",
    "GE09ram_02_u:087.016a": "syandanāṃs turagopetān sūtamukhyair adhiṣṭhitān",
    "GE09ram_02_u:087.016c": "etān saṃpatataḥ śīghraṃ paśya śatrughna kānane",
    "GE09ram_02_u:087.017a": "etān vitrāsitān paśya barhiṇaḥ priyadarśanān",
    "GE09ram_02_u:087.017c": "etam āviśataḥ śailam adhivāsaṃ patatriṇām",
    "GE09ram_02_u:087.018a": "atimātram ayaṃ deśo manojñaḥ pratibhāti mā",
    "GE09ram_02_u:087.018c": "tāpasānāṃ nivāso 'yaṃ vyaktaṃ svargapatho yathā",
    "GE09ram_02_u:087.019a": "mṛgā mṛgībhiḥ sahitā bahavaḥ pṛṣatā vane",
    "GE09ram_02_u:087.019c": "manojña rūpā lakṣyante kusumair iva citritaḥ",
    "GE09ram_02_u:087.020a": "sādhu sainyāḥ pratiṣṭhantāṃ vicinvantu ca kānanam",
    "GE09ram_02_u:087.020c": "yathā tau puruṣavyāghrau dṛśyete rāmalakṣmaṇau",
    "GE09ram_02_u:087.021a": "bharatasya vacaḥ śrutvā puruṣāḥ śastrapāṇayaḥ",
    "GE09ram_02_u:087.021c": "viviśus tad vanaṃ śūrā dhūmaṃ ca dadṛśus tataḥ",
    "GE09ram_02_u:087.022a": "te samālokya dhūmāgram ūcur bharatam āgatāḥ",
    "GE09ram_02_u:087.022c": "nāmanuṣye bhavaty agnir vyaktam atraiva rāghavau",
    "GE09ram_02_u:087.023a": "atha nātra naravyāghrau rājaputrau paraṃtapau",
    "GE09ram_02_u:087.023c": "anye rāmopamāḥ santi vyaktam atra tapasvinaḥ",
    "GE09ram_02_u:087.024a": "tac chrutvā bharatas teṣāṃ vacanaṃ sādhu saṃmatam",
    "GE09ram_02_u:087.024c": "sainyān uvāca sarvāṃs tān amitrabalamardanaḥ",
    "GE09ram_02_u:087.025a": "yat tā bhavantas tiṣṭhantu neto gantavyam agrataḥ",
    "GE09ram_02_u:087.025c": "aham eva gamiṣyāmi sumantro gurur eva ca",
    "GE09ram_02_u:087.026a": "evam uktās tataḥ sarve tatra tasthuḥ samantataḥ",
    "GE09ram_02_u:087.026c": "bharato yatra dhūmāgraṃ tatra dṛṣṭiṃ samādadhat",
    "GE09ram_02_u:087.027a": "vyavasthitā yā bharatena sā camūr; nirīkṣamāṇāpi ca dhūmam agrataḥ",
    "GE09ram_02_u:087.027c": "babhūva hṛṣṭā nacireṇa jānatī; priyasya rāmasya samāgamaṃ tadā",
    "GE09ram_02_u:088.001a": "dīrghakāloṣitas tasmin girau girivanapriyaḥ",
    "GE09ram_02_u:088.001c": "videhyāḥ priyamākāṅkṣan svaṃ ca cittaṃ vilobhayan",
    "GE09ram_02_u:088.002a": "atha dāśarathiś citraṃ citrakūṭam adarśayat",
    "GE09ram_02_u:088.002c": "bhāryām amarasaṃkāśaḥ śacīm iva puraṃdaraḥ",
    "GE09ram_02_u:088.003a": "na rājyād bhraṃśanaṃ bhadre na suhṛdbhir vinābhavaḥ",
    "GE09ram_02_u:088.003c": "mano me bādhate dṛṣṭvā ramaṇīyam imaṃ girim",
    "GE09ram_02_u:088.004a": "paśyemam acalaṃ bhadre nānādvijagaṇāyutam",
    "GE09ram_02_u:088.004c": "śikharaiḥ kham ivodviddhair dhātumadbhir vibhūṣitam",
    "GE09ram_02_u:088.005a": "ke cid rajatasaṃkāśāḥ ke cit kṣatajasaṃnibhāḥ",
    "GE09ram_02_u:088.005c": "pītamāñjiṣṭhavarṇāś ca ke cin maṇivaraprabhāḥ",
    "GE09ram_02_u:088.006a": "puṣyārkaketukābhāś ca ke cij jyotī rasaprabhāḥ",
    "GE09ram_02_u:088.006c": "virājante 'calendrasya deśā dhātuvibhūṣitāḥ",
    "GE09ram_02_u:088.007a": "nānāmṛgagaṇadvīpitarakṣvṛkṣagaṇair vṛtaḥ",
    "GE09ram_02_u:088.007c": "aduṣṭair bhāty ayaṃ śailo bahupakṣisamākulaḥ",
    "GE09ram_02_u:088.008a": "āmrajambvasanair lodhraiḥ priyālaiḥ panasair dhavaiḥ",
    "GE09ram_02_u:088.008c": "aṅkolair bhavyatiniśair bilvatindukaveṇubhiḥ",
    "GE09ram_02_u:088.009a": "kāśmaryariṣṭavaraṇair madhūkais tilakais tathā",
    "GE09ram_02_u:088.009c": "badaryāmalakair nīpair vetradhanvanabījakaiḥ",
    "GE09ram_02_u:088.010a": "puṣpavadbhiḥ phalopetaiś chāyāvadbhir manoramaiḥ",
    "GE09ram_02_u:088.010c": "evamādibhir ākīrṇaḥ śriyaṃ puṣyaty ayaṃ giriḥ",
    "GE09ram_02_u:088.011a": "śailaprastheṣu ramyeṣu paśyemān kāmaharṣaṇān",
    "GE09ram_02_u:088.011c": "kinnarān dvaṃdvaśo bhadre ramamāṇān manasvinaḥ",
    "GE09ram_02_u:088.012a": "śākhāvasaktān khaḍgāṃś ca pravarāṇy ambarāṇi ca",
    "GE09ram_02_u:088.012c": "paśya vidyādharastrīṇāṃ krīḍed deśān manoramān",
    "GE09ram_02_u:088.013a": "jalaprapātair udbhedair niṣyandaiś ca kva cit kva cit",
    "GE09ram_02_u:088.013c": "sravadbhir bhāty ayaṃ śailaḥ sravan mada iva dvipaḥ",
    "GE09ram_02_u:088.014a": "guhāsamīraṇo gandhān nānāpuṣpabhavān vahan",
    "GE09ram_02_u:088.014c": "ghrāṇatarpaṇam abhyetya kaṃ naraṃ na praharṣayet",
    "GE09ram_02_u:088.015a": "yadīha śarado 'nekās tvayā sārdham anindite",
    "GE09ram_02_u:088.015c": "lakṣmaṇena ca vatsyāmi na māṃ śokaḥ pradhakṣyati",
    "GE09ram_02_u:088.016a": "bahupuṣpaphale ramye nānādvijagaṇāyute",
    "GE09ram_02_u:088.016c": "vicitraśikhare hy asmin ratavān asmi bhāmini",
    "GE09ram_02_u:088.017a": "anena vanavāsena mayā prāptaṃ phaladvayam",
    "GE09ram_02_u:088.017c": "pituś cānṛṇatā dharme bharatasya priyaṃ tathā",
    "GE09ram_02_u:088.018a": "vaidehi ramase kaccic citrakūṭe mayā saha",
    "GE09ram_02_u:088.018c": "paśyantī vividhān bhāvān manovākkāyasaṃyatān",
    "GE09ram_02_u:088.019a": "idam evāmṛtaṃ prāhū rājñāṃ rājarṣayaḥ pare",
    "GE09ram_02_u:088.019c": "vanavāsaṃ bhavārthāya pretya me prapitāmahāḥ",
    "GE09ram_02_u:088.020a": "śilāḥ śailasya śobhante viśālāḥ śataśo 'bhitaḥ",
    "GE09ram_02_u:088.020c": "bahulā bahulair varṇair nīlapītasitāruṇaiḥ",
    "GE09ram_02_u:088.021a": "niśi bhānty acalendrasya hutāśanaśikhā iva",
    "GE09ram_02_u:088.021c": "oṣadhyaḥ svaprabhā lakṣmyā bhrājamānāḥ sahasraśaḥ",
    "GE09ram_02_u:088.022a": "ke cit kṣayanibhā deśāḥ ke cid udyānasaṃnibhāḥ",
    "GE09ram_02_u:088.022c": "ke cid ekaśilā bhānti parvatasyāsya bhāmini",
    "GE09ram_02_u:088.023a": "bhittveva vasudhāṃ bhāti citrakūṭaḥ samutthitaḥ",
    "GE09ram_02_u:088.023c": "citrakūṭasya kūṭo 'sau dṛśyate sarvataḥ śivaḥ",
    "GE09ram_02_u:088.024a": "kuṣṭhapuṃnāgatagarabhūrjapatrottaracchadān",
    "GE09ram_02_u:088.024c": "kāmināṃ svāstarān paśya kuśeśayadalāyutān",
    "GE09ram_02_u:088.025a": "mṛditāś cāpaviddhāś ca dṛśyante kamalasrajaḥ",
    "GE09ram_02_u:088.025c": "kāmibhir vanite paśya phalāni vividhāni ca",
    "GE09ram_02_u:088.026a": "vasvaukasārāṃ nalinīm atyetīvottarān kurūn",
    "GE09ram_02_u:088.026c": "parvataś citrakūṭo 'sau bahumūlaphalodakaḥ",
    "GE09ram_02_u:088.027a": "imaṃ tu kālaṃ vanite vijahrivāṃs; tvayā ca sīte saha lakṣmaṇena ca",
    "GE09ram_02_u:088.027c": "ratiṃ prapatsye kuladharmavardhinīṃ; satāṃ pathi svair niyamaiḥ paraiḥ sthitaḥ",
    "GE09ram_02_u:089.001a": "atha śailād viniṣkramya maithilīṃ kosaleśvaraḥ",
    "GE09ram_02_u:089.001c": "adarśayac chubhajalāṃ ramyāṃ mandākinīṃ nadīm",
    "GE09ram_02_u:089.002a": "abravīc ca varārohāṃ cārucandranibhānanām",
    "GE09ram_02_u:089.002c": "videharājasya sutāṃ rāmo rājīvalocanaḥ",
    "GE09ram_02_u:089.003a": "vicitrapulināṃ ramyāṃ haṃsasārasasevitām",
    "GE09ram_02_u:089.003c": "kusumair upasaṃpannāṃ paśya mandākinīṃ nadīm",
    "GE09ram_02_u:089.004a": "nānāvidhais tīraruhair vṛtāṃ puṣpaphaladrumaiḥ",
    "GE09ram_02_u:089.004c": "rājantīṃ rājarājasya nalinīm iva sarvataḥ",
    "GE09ram_02_u:089.005a": "mṛgayūthanipītāni kaluṣāmbhāṃsi",
    "GE09ram_02_u:089.005c": "tīrthāni ramaṇīyāni ratiṃ saṃjanayanti me",
    "GE09ram_02_u:089.006a": "jaṭājinadharāḥ kāle valkalottaravāsasaḥ",
    "GE09ram_02_u:089.006c": "ṛṣayas tv avagāhante nadīṃ mandākinīṃ priye",
    "GE09ram_02_u:089.007a": "ādityam upatiṣṭhante niyamād ūrdhvabāhavaḥ",
    "GE09ram_02_u:089.007c": "ete 'pare viśālākṣi munayaḥ saṃśitavratāḥ",
    "GE09ram_02_u:089.008a": "mārutoddhūta śikharaiḥ pranṛtta iva parvataḥ",
    "GE09ram_02_u:089.008c": "pādapaiḥ patrapuṣpāṇi sṛjadbhir abhito nadīm",
    "GE09ram_02_u:089.009a": "kaccin maṇinikāśodāṃ kaccit pulinaśālinīm",
    "GE09ram_02_u:089.009c": "kaccit siddhajanākīrṇāṃ paśya mandākinīṃ nadīm",
    "GE09ram_02_u:089.010a": "nirdhūtān vāyunā paśya vitatān puṣpasaṃcayān",
    "GE09ram_02_u:089.010c": "poplūyamānān aparān paśya tvaṃ jalamadhyagān",
    "GE09ram_02_u:089.011a": "tāṃś cātivalgu vacaso rathāṅgāhvayanā dvijāḥ",
    "GE09ram_02_u:089.011c": "adhirohanti kalyāṇi niṣkūjantaḥ śubhā giraḥ",
    "GE09ram_02_u:089.012a": "darśanaṃ citrakūṭasya mandākinyāś ca śobhane",
    "GE09ram_02_u:089.012c": "adhikaṃ puravāsāc ca manye ca tava darśanāt",
    "GE09ram_02_u:089.013a": "vidhūtakaluṣaiḥ siddhais tapodamaśamānvitaiḥ",
    "GE09ram_02_u:089.013c": "nityavikṣobhita jalāṃ vihāhasva mayā saha",
    "GE09ram_02_u:089.014a": "sakhīvac ca vigāhasva sīte mandakinīm imām",
    "GE09ram_02_u:089.014c": "kamalāny avamajjantī puṣkarāṇi ca bhāmini",
    "GE09ram_02_u:089.015a": "tvaṃ paurajanavad vyālān ayodhyām iva parvatam",
    "GE09ram_02_u:089.015c": "manyasva vanite nityaṃ sarayūvad imāṃ nadīm",
    "GE09ram_02_u:089.016a": "lakṣmaṇaś caiva dharmātmā mannideśe vyavasthitaḥ",
    "GE09ram_02_u:089.016c": "tvaṃ cānukūlā vaidehi prītiṃ janayatho mama",
    "GE09ram_02_u:089.017a": "upaspṛśaṃs triṣavaṇaṃ madhumūlaphalāśanaḥ",
    "GE09ram_02_u:089.017c": "nāyodhyāyai na rājyāya spṛhaye 'dya tvayā saha",
    "GE09ram_02_u:089.018a": "imāṃ hi ramyāṃ gajayūthalolitāṃ; nipītatoyāṃ gajasiṃhavānaraiḥ",
    "GE09ram_02_u:089.018c": "supuṣpitaiḥ puṣpadharair alaṃkṛtāṃ; na so 'sti yaḥ syān na gatakramaḥ sukhī",
    "GE09ram_02_u:089.019a": "itīva rāmo bahusaṃgataṃ vacaḥ; priyā sahāyaḥ saritaṃ prati bruvan",
    "GE09ram_02_u:089.019c": "cacāra ramyaṃ nayanāñjanaprabhaṃ; sa citrakūṭaṃ raghuvaṃśavardhanaḥ",
    "GE09ram_02_u:090.001a": "tathā tatrāsatas tasya bharatasyopayāyinaḥ",
    "GE09ram_02_u:090.001c": "sainya reṇuś ca śabdaś ca prādurāstāṃ nabhaḥ spṛśau",
    "GE09ram_02_u:090.002a": "etasminn antare trastāḥ śabdena mahatā tataḥ",
    "GE09ram_02_u:090.002c": "arditā yūthapā mattāḥ sayūthā dudruvur diśaḥ",
    "GE09ram_02_u:090.003a": "sa taṃ sainyasamudbhūtaṃ śabdaṃ śuśrava rāghavaḥ",
    "GE09ram_02_u:090.003c": "tāṃś ca vipradrutān sarvān yūthapān anvavaikṣata",
    "GE09ram_02_u:090.004a": "tāṃś ca vidravato dṛṣṭvā taṃ ca śrutvā sa niḥsvanam",
    "GE09ram_02_u:090.004c": "uvāca rāmaḥ saumitriṃ lakṣmaṇaṃ dīptatejasaṃ",
    "GE09ram_02_u:090.005a": "hanta lakṣmaṇa paśyeha sumitrā suprajās tvayā",
    "GE09ram_02_u:090.005c": "bhīmastanitagambhīras tumulaḥ śrūyate svanaḥ",
    "GE09ram_02_u:090.006a": "rājā vā rājamātro vā mṛgayām aṭate vane",
    "GE09ram_02_u:090.006c": "anyad vā śvāpadaṃ kiṃ cit saumitre jñātum arhasi",
    "GE09ram_02_u:090.006e": "sarvam etad yathātattvam acirāj jñātum arhasi",
    "GE09ram_02_u:090.007a": "sa lakṣmaṇaḥ saṃtvaritaḥ sālam āruhya puṣpitam",
    "GE09ram_02_u:090.007c": "prekṣamāṇo diśaḥ sarvāḥ pūrvāṃ diśam avaikṣata",
    "GE09ram_02_u:090.008a": "udaṅmukhaḥ prekṣamāṇo dadarśa mahatīṃ camūm",
    "GE09ram_02_u:090.008c": "rathāśvagajasaṃbādhāṃ yattair yuktāṃ padātibhiḥ",
    "GE09ram_02_u:090.009a": "tām aśvagajasaṃpūrṇāṃ rathadhvajavibhūṣitām",
    "GE09ram_02_u:090.009c": "śaśaṃsa senāṃ rāmāya vacanaṃ cedam abravīt",
    "GE09ram_02_u:090.010a": "agniṃ saṃśamayatv āryaḥ sītā ca bhajatāṃ guhām",
    "GE09ram_02_u:090.010c": "sajyaṃ kuruṣva cāpaṃ ca śarāṃś ca kavacaṃ tathā",
    "GE09ram_02_u:090.011a": "taṃ rāmaḥ puruṣavyāghro lakṣmaṇaṃ pratyuvāca ha",
    "GE09ram_02_u:090.011c": "aṅgāvekṣasva saumitre kasyaitāṃ manyase camūm",
    "GE09ram_02_u:090.012a": "evam ukktas tu rāmeṇa lakṣmāṇo vākyam abravīt",
    "GE09ram_02_u:090.012c": "didhakṣann iva tāṃ senāṃ ruṣitaḥ pāvako yathā",
    "GE09ram_02_u:090.013a": "saṃpannaṃ rājyam icchaṃs tu vyaktaṃ prāpyābhiṣecanam",
    "GE09ram_02_u:090.013c": "āvāṃ hantuṃ samabhyeti kaikeyyā bharataḥ sutaḥ",
    "GE09ram_02_u:090.014a": "eṣa vai sumahāñ śrīmān viṭapī saṃprakāśate",
    "GE09ram_02_u:090.014c": "virājaty udgataskandhaḥ kovidāra dhvajo rathe",
    "GE09ram_02_u:090.015a": "bhajanty ete yathākāmam aśvān āruhya śīghragān",
    "GE09ram_02_u:090.015c": "ete bhrājanti saṃhṛṣṭā jagān āruhya sādinaḥ",
    "GE09ram_02_u:090.016a": "gṛhītadhanuṣau cāvāṃ giriṃ vīra śrayāvahe",
    "GE09ram_02_u:090.016c": "api nau vaśam āgacchet kovidāradhvajo raṇe",
    "GE09ram_02_u:090.017a": "api drakṣyāmi bharataṃ yatkṛte vyasanaṃ mahat",
    "GE09ram_02_u:090.017c": "tvayā rāghava saṃprāptaṃ sītayā ca mayā tathā",
    "GE09ram_02_u:090.018a": "yannimittaṃ bhavān rājyāc cyuto rāghava śāśvatīm",
    "GE09ram_02_u:090.018c": "saṃprāpto 'yam arir vīra bharato vadhya eva me",
    "GE09ram_02_u:090.019a": "bharatasya vadhe doṣaṃ nāhaṃ paśyāmi rāghava",
    "GE09ram_02_u:090.019c": "pūrvāpakariṇāṃ tyāge na hy adharmo vidhīyate",
    "GE09ram_02_u:090.019e": "etasminn nihate kṛtsnām anuśādhi vasuṃdharām",
    "GE09ram_02_u:090.020a": "adya putraṃ hataṃ saṃkhye kaikeyī rājyakāmukā",
    "GE09ram_02_u:090.020c": "mayā paśyet suduḥkhārtā hastibhagnam iva drumam",
    "GE09ram_02_u:090.021a": "kaikeyīṃ ca vadhiṣyāmi sānubandhāṃ sabāndhavām",
    "GE09ram_02_u:090.021c": "kaluṣeṇādya mahatā medinī parimucyatām",
    "GE09ram_02_u:090.022a": "adyemaṃ saṃyataṃ krodham asatkāraṃ ca mānada",
    "GE09ram_02_u:090.022c": "mokṣyāmi śatrusainyeṣu kakṣeṣv iva hutāśanam",
    "GE09ram_02_u:090.023a": "adyaitac citrakūṭasya kānanaṃ niśitaiḥ śaraiḥ",
    "GE09ram_02_u:090.023c": "bhindañ śatruśarīrāṇi kariṣye śoṇitokṣitam",
    "GE09ram_02_u:090.024a": "śarair nirbhinnahṛdayān kuñjarāṃs turagāṃs tathā",
    "GE09ram_02_u:090.024c": "śvāpadāḥ parikarṣantu narāś ca nihatān mayā",
    "GE09ram_02_u:090.025a": "śarāṇāṃ dhanuṣaś cāham anṛṇo 'smi mahāvane",
    "GE09ram_02_u:090.025c": "sasainyaṃ bharataṃ hatvā bhaviṣyāmi na saṃśayaḥ",
    "GE09ram_02_u:091.001a": "susaṃrabdhaṃ tu saumitriṃ lakṣmaṇaṃ krodhamūrchitam",
    "GE09ram_02_u:091.001c": "rāmas tu parisāntvyātha vacanaṃ cedam abravīt",
    "GE09ram_02_u:091.002a": "kim atra dhanuṣā kāryam asinā vā sacarmaṇā",
    "GE09ram_02_u:091.002c": "maheṣvāse mahāprājñe bharate svayam āgate",
    "GE09ram_02_u:091.003a": "prāptakālaṃ yad eṣo 'smān bharato draṣṭum icchati",
    "GE09ram_02_u:091.003c": "asmāsu manasāpy eṣa nāhitaṃ kiṃ cid ācaret",
    "GE09ram_02_u:091.004a": "vipriyaṃ kṛtapūrvaṃ te bharatena kadā na kim",
    "GE09ram_02_u:091.004c": "īdṛśaṃ vā bhayaṃ te 'dya bharataṃ yo 'tra śaṅkase",
    "GE09ram_02_u:091.005a": "na hi te niṣṭhuraṃ vācyo bharato nāpriyaṃ vacaḥ",
    "GE09ram_02_u:091.005c": "ahaṃ hy apriyam uktaḥ syāṃ bharatasyāpriye kṛte",
    "GE09ram_02_u:091.006a": "kathaṃ nu putrāḥ pitaraṃ hanyuḥ kasyāṃ cid āpadi",
    "GE09ram_02_u:091.006c": "bhrātā vā bhrātaraṃ hanyāt saumitre prāṇam ātmanaḥ",
    "GE09ram_02_u:091.007a": "yadi rājyasya hetos tvam imāṃ vācaṃ prabhāṣase",
    "GE09ram_02_u:091.007c": "vakṣyāmi bharataṃ dṛṣṭvā rājyam asmai pradīyatām",
    "GE09ram_02_u:091.008a": "ucyamāno hi bharato mayā lakṣmaṇa tattvataḥ",
    "GE09ram_02_u:091.008c": "rājyam asmai prayaccheti bāḍham ity eva vakṣyati",
    "GE09ram_02_u:091.009a": "tathokto dharmaśīlena bhrātrā tasya hite rataḥ",
    "GE09ram_02_u:091.009c": "lakṣmaṇaḥ praviveśeva svāni gātrāṇi lajjayā",
    "GE09ram_02_u:091.010a": "vrīḍitaṃ lakṣmaṇaṃ dṛṣṭvā rāghavaḥ pratyuvāca ha",
    "GE09ram_02_u:091.010c": "eṣa manye mahābāhur ihāsmān draṣṭum āgataḥ",
    "GE09ram_02_u:091.011a": "vanavāsam anudhyāya gṛhāya pratineṣyati",
    "GE09ram_02_u:091.011c": "imāṃ vāpy eśa vaidehīm atyantasukhasevinīm",
    "GE09ram_02_u:091.012a": "etau tau saṃprakāśete gotravantau manoramau",
    "GE09ram_02_u:091.012c": "vāyuvegasamau vīra javanau turagottamau",
    "GE09ram_02_u:091.013a": "sa eṣa sumahākāyaḥ kampate vāhinīmukhe",
    "GE09ram_02_u:091.013c": "nāgaḥ śatruṃjayo nāma vṛddhas tātasya dhīmataḥ",
    "GE09ram_02_u:091.014a": "avatīrya tu sālāgrāt tasmāt sa samitiṃjayaḥ",
    "GE09ram_02_u:091.014c": "lakṣmaṇaḥ prāñjalir bhūtvā tasthau rāmasya pārśvataḥ",
    "GE09ram_02_u:091.015a": "bharatenātha saṃdiṣṭā saṃmardo na bhaved iti",
    "GE09ram_02_u:091.015c": "samantāt tasya śailasya senāvāsam akalpayat",
    "GE09ram_02_u:091.016a": "adhyardham ikṣvākucamūr yojanaṃ parvatasya sā",
    "GE09ram_02_u:091.016c": "pārśve nyaviśad āvṛtya gajavājirathākulā",
    "GE09ram_02_u:091.017a": "sā citrakūṭe bharatena senā; dharmaṃ puraskṛtya vidhūya darpam",
    "GE09ram_02_u:091.017c": "prasādanārthaṃ raghunandanasya; virocate nītimatā praṇītā",
    "GE09ram_02_u:092.001a": "niveśya senāṃ tu vibhuḥ padbhyāṃ pādavatāṃ varaḥ",
    "GE09ram_02_u:092.001c": "abhigantuṃ sa kākutstham iyeṣa guruvartakam",
    "GE09ram_02_u:092.002a": "niviṣṭa mātre sainye tu yathoddeśaṃ vinītavat",
    "GE09ram_02_u:092.002c": "bharato bhrātaraṃ vākyaṃ śatrughnam idam abravīt",
    "GE09ram_02_u:092.003a": "kṣipraṃ vanam idaṃ saumya narasaṃghaiḥ samantataḥ",
    "GE09ram_02_u:092.003c": "lubdhaiś ca sahitair ebhis tvam anveṣitum arhasi",
    "GE09ram_02_u:092.004a": "yāvan na rāmaṃ drakṣyāmi lakṣmaṇaṃ vā mahābalam",
    "GE09ram_02_u:092.004c": "vaidehīṃ vā mahābhāgāṃ na me śāntir bhaviṣyati",
    "GE09ram_02_u:092.005a": "yāvan na candrasaṃkāśaṃ drakṣyāmi śubham ānanam",
    "GE09ram_02_u:092.005c": "bhrātuḥ padmapalāśākṣaṃ na me śāntir bhaviṣyati",
    "GE09ram_02_u:092.006a": "yāvan na caraṇau bhrātuḥ pārthiva vyañjanānvitau",
    "GE09ram_02_u:092.006c": "śirasā dhārayiṣyāmi na me śāntir bhaviṣyati",
    "GE09ram_02_u:092.007a": "yāvan na rājye rājyārhaḥ pitṛpaitāmahe sthitaḥ",
    "GE09ram_02_u:092.007c": "abhiṣekajalaklinno na me śāntir bhaviṣyati",
    "GE09ram_02_u:092.008a": "kṛtakṛtyā mahābhāgā vaidehī",
    "GE09ram_02_u:092.008c": "bhartāraṃ sāgarāntāyāḥ pṛthivyā yānugacchati",
    "GE09ram_02_u:092.009a": "subhagaś citrakūṭo 'sau girirājopamo giriḥ",
    "GE09ram_02_u:092.009c": "yasmin vasati kākutsthaḥ kubera ivanandane",
    "GE09ram_02_u:092.010a": "kṛtakāryam idaṃ durgaṃ vanaṃ vyālaniṣevitam",
    "GE09ram_02_u:092.010c": "yad adhyāste mahātejā rāmaḥ śastrabhṛtāṃ varaḥ",
    "GE09ram_02_u:092.011a": "evam uktvā mahātejā bharataḥ puruṣarṣabhaḥ",
    "GE09ram_02_u:092.011c": "padbhyām eva mahātejāḥ praviveśa mahad vanam",
    "GE09ram_02_u:092.012a": "sa tāni drumajālāni jātāni girisānuṣu",
    "GE09ram_02_u:092.012c": "puṣpitāgrāṇi madhyena jagāma vadatāṃ varaḥ",
    "GE09ram_02_u:092.013a": "sa gireś citrakūṭasya sālam āsādya puṣpitam",
    "GE09ram_02_u:092.013c": "rāmāśramagatasyāgner dadarśa dhvajam ucchritam",
    "GE09ram_02_u:092.014a": "taṃ dṛṣṭvā bharataḥ śrīmān mumoda sahabāndhavaḥ",
    "GE09ram_02_u:092.014c": "atra rāma iti jñātvā gataḥ pāram ivāmbhasaḥ",
    "GE09ram_02_u:092.015a": "sa citrakūṭe tu girau niśāmya; rāmāśramaṃ puṇyajanopapannam",
    "GE09ram_02_u:092.015c": "guhena sārdhaṃ tvarito jagāma; punar niveśyaiva camūṃ mahātmā",
    "GE09ram_02_u:093.001a": "niviṣṭāyāṃ tu senāyām utsuko bharatas tadā",
    "GE09ram_02_u:093.001c": "jagāma bhrātaraṃ draṣṭuṃ śatrughnam anudarśayan",
    "GE09ram_02_u:093.002a": "ṛṣiṃ vasiṣṭhaṃ saṃdiśya mātṝr me śīghram ānaya",
    "GE09ram_02_u:093.002c": "iti taritam agre sa jāgama guruvatsalaḥ",
    "GE09ram_02_u:093.003a": "sumantras tv api śatughnam adūrād anvapadyata",
    "GE09ram_02_u:093.003c": "rāmadārśanajas tarṣo bharatasyeva tasya ca",
    "GE09ram_02_u:093.004a": "gacchann evātha bharatas",
    "GE09ram_02_u:093.004c": "bhrātuḥ parṇakuṭīṃ śrīmān uṭajaṃ ca dadarśa ha",
    "GE09ram_02_u:093.005a": "śālāyās tv agratas tasyā dadarśa bharatas tadā",
    "GE09ram_02_u:093.005c": "kāṣṭāni cāvabhagnāni puṣpāṇy avacitāni ca",
    "GE09ram_02_u:093.006a": "dadarśa ca vane tasmin mahataḥ saṃcayān kṛtān",
    "GE09ram_02_u:093.006c": "mṛgāṇāṃ mahiṣāṇāṃ ca karīṣaiḥ śītakāraṇāt",
    "GE09ram_02_u:093.007a": "gacchan eva mahābāhur dyutimān bharatas tadā",
    "GE09ram_02_u:093.007c": "śatrughnaṃ cābravīd dhṛṣṭas tān amātyāṃś ca sarvaśaḥ",
    "GE09ram_02_u:093.008a": "manye prāptāḥ sma taṃ deśaṃ bharadvājo yam abravīt",
    "GE09ram_02_u:093.008c": "nātidūre hi manye 'haṃ nadīṃ mandākinīm itaḥ",
    "GE09ram_02_u:093.009a": "uccair baddhāni cīrāṇi lakṣmaṇena bhaved ayam",
    "GE09ram_02_u:093.009c": "abhijñānakṛtaḥ panthā vikāle gantum icchatā",
    "GE09ram_02_u:093.010a": "idaṃ codāttadantānāṃ kuñjarāṇāṃ tarasvinām",
    "GE09ram_02_u:093.010c": "śailapārśve parikrāntam anyonyam abhigarjatām",
    "GE09ram_02_u:093.011a": "yam evādhātum icchanti tāpasāḥ satataṃ vane",
    "GE09ram_02_u:093.011c": "tasyāsau dṛśyate dhūmaḥ saṃkulaḥ kṛṣṭavartmanaḥ",
    "GE09ram_02_u:093.012a": "atrāhaṃ puruṣavyāghraṃ",
    "GE09ram_02_u:093.012c": "āryaṃ drakṣyāmi saṃhṛṣṭo maharṣim iva rāghavam",
    "GE09ram_02_u:093.013a": "atha gatvā muhūrtaṃ tu citrakūṭaṃ sa rāghavaḥ",
    "GE09ram_02_u:093.013c": "mandākinīm anuprāptas taṃ janaṃ cedam abravīt",
    "GE09ram_02_u:093.014a": "jagatyāṃ puruṣavyāghra āste vīrāsane rataḥ",
    "GE09ram_02_u:093.014c": "janendro nirjanaṃ prāpya dhin me janma sajīvitam",
    "GE09ram_02_u:093.015a": "matkṛte vyasanaṃ prāpto lokanātho mahādyutiḥ",
    "GE09ram_02_u:093.015c": "sarān kāmān parityajya vane vasati rāghavaḥ",
    "GE09ram_02_u:093.016a": "iti lokasamākruṣṭaḥ pādeṣv adya prasādayan",
    "GE09ram_02_u:093.016c": "rāmasya nipatiṣyāmi sītāyāś ca punaḥ punaḥ",
    "GE09ram_02_u:093.017a": "evaṃ sa vilapaṃs tasmin vane daśarathātmajaḥ",
    "GE09ram_02_u:093.017c": "dadarśa mahatīṃ puṇyāṃ parṇaśālāṃ manoramām",
    "GE09ram_02_u:093.018a": "sālatālāśvakarṇānāṃ parṇair bahubhir āvṛtām",
    "GE09ram_02_u:093.018c": "viśālāṃ mṛdubhis tīrṇāṃ kuśair vedim ivādhvare",
    "GE09ram_02_u:093.019a": "śakrāyudha nikāśaiś ca kārmukair bhārasādhanaiḥ",
    "GE09ram_02_u:093.019c": "rukmapṛṣṭhair mahāsāraiḥ śobhitāṃ śatrubādhakaiḥ",
    "GE09ram_02_u:093.020a": "arkaraśmipratīkāśair ghorais tūṇīgataiḥ śaraiḥ",
    "GE09ram_02_u:093.020c": "śobhitāṃ dīptavadanaiḥ sarpair bhogavatīm iva",
    "GE09ram_02_u:093.021a": "mahārajatavāsobhyām asibhyāṃ ca virājitām",
    "GE09ram_02_u:093.021c": "rukmabinduvicitrābhyāṃ carmabhyāṃ cāpi śobhitām",
    "GE09ram_02_u:093.022a": "godhāṅgulitrair āsāktaiś citraiḥ kāñcanabhūṣitaiḥ",
    "GE09ram_02_u:093.022c": "arisaṃghair anādhṛṣyāṃ mṛgaiḥ siṃhaguhām iva",
    "GE09ram_02_u:093.023a": "prāgudaksravaṇāṃ vediṃ viśālāṃ dīptapāvakām",
    "GE09ram_02_u:093.023c": "dadarśa bharatas tatra puṇyāṃ rāmaniveśane",
    "GE09ram_02_u:093.024a": "nirīkṣya sa muhūrtaṃ tu dadarśa bharato gurum",
    "GE09ram_02_u:093.024c": "uṭaje rāmam āsīnāṃ jaṭāmaṇḍaladhāriṇam",
    "GE09ram_02_u:093.025a": "taṃ tu kṛṣṇājinadharaṃ cīravalkalavāsasaṃ",
    "GE09ram_02_u:093.025c": "dadarśa rāmam āsīnam abhitaḥ pāvakopamam",
    "GE09ram_02_u:093.026a": "siṃhaskandhaṃ mahābāhuṃ",
    "GE09ram_02_u:093.026c": "pṛthivyāḥ sagarāntāyā bhartāraṃ dharmacāriṇam",
    "GE09ram_02_u:093.027a": "upaviṣṭaṃ mahābāhuṃ brahmāṇam iva śāśvatam",
    "GE09ram_02_u:093.027c": "sthaṇḍile darbhasasmtīrṇe sītayā lakṣmaṇena ca",
    "GE09ram_02_u:093.028a": "taṃ dṛṣṭvā bharataḥ śrīmān duḥkhamohapariplutaḥ",
    "GE09ram_02_u:093.028c": "abhyadhāvata dharmātmā bharataḥ kaikayīsutaḥ",
    "GE09ram_02_u:093.029a": "dṛṣṭvā ca vilalāpārto bāṣpasaṃdigdhayā girā",
    "GE09ram_02_u:093.029c": "aśaknuvan dhārayituṃ dhairyād vacanam abravīt",
    "GE09ram_02_u:093.030a": "yaḥ saṃsadi prakṛtibhir bhaved yukta upāsitum",
    "GE09ram_02_u:093.030c": "vanyair mṛgair upāsīnaḥ so 'yam āste mamāgrajaḥ",
    "GE09ram_02_u:093.031a": "vāsobhir bahusāhasrair yo mahātmā purocitaḥ",
    "GE09ram_02_u:093.031c": "mṛgājine so 'yam iha pravaste dharmam ācaran",
    "GE09ram_02_u:093.032a": "adhārayad yo vividhāś citrāḥ sumanasas tadā",
    "GE09ram_02_u:093.032c": "so 'yaṃ jaṭābhāram imaṃ sahate rāghavaḥ katham",
    "GE09ram_02_u:093.033a": "yasya yajñair yathādiṣṭair yukto dharmasya saṃcayaḥ",
    "GE09ram_02_u:093.033c": "śarīra kleśasaṃbhūtaṃ sa dharmaṃ parimārgate",
    "GE09ram_02_u:093.034a": "candanena mahārheṇa yasyāṅgam upasevitam",
    "GE09ram_02_u:093.034c": "malena tasyāṅgam idaṃ katham āryasya sevyate",
    "GE09ram_02_u:093.035a": "mannimittam idaṃ duḥkhaṃ prāpto rāmaḥ sukhocitaḥ",
    "GE09ram_02_u:093.035c": "dhig jīvitaṃ nṛśaṃsasya mama lokavigarhitam",
    "GE09ram_02_u:093.036a": "ity evaṃ vilapan dīnaḥ prasvinnamukhapaṅkajaḥ",
    "GE09ram_02_u:093.036c": "pādāv aprāpya rāmasya papāta bharato rudan",
    "GE09ram_02_u:093.037a": "duḥkhābhitapto bharato rājaputro mahābalaḥ",
    "GE09ram_02_u:093.037c": "uktvāryeti sakṛd dīnaṃ punar novāca kiṃ cana",
    "GE09ram_02_u:093.038a": "bāṣpāpihita kaṇṭhaś ca prekṣya rāmaṃ yaśasvinam",
    "GE09ram_02_u:093.038c": "āryety evābhisaṃkruśya vyāhartuṃ nāśakat tataḥ",
    "GE09ram_02_u:093.039a": "śatrughnaś cāpi rāmasya vavande caraṇau rudan",
    "GE09ram_02_u:093.039c": "tāv ubhau sa samāliṅgya rāmo 'py aśrūṇy avartayat",
    "GE09ram_02_u:093.040a": "tataḥ sumantreṇa guhena caiva; samīyatū rājasutāv araṇye",
    "GE09ram_02_u:093.040c": "divākaraś caiva niśākaraś ca; yathāmbare śukrabṛhaspatibhyām",
    "GE09ram_02_u:093.041a": "tān pārthivān vāraṇayūthapābhān; samāgatāṃs tatra mahaty araṇye",
    "GE09ram_02_u:093.041c": "vanaukasas te 'pi samīkṣya sarve 'py; aśrūṇy amuñcan pravihāya harṣam",
    "GE09ram_02_u:094.001a": "āghrāya rāmas taṃ mūrdhni pariṣvajya ca rāghavaḥ",
    "GE09ram_02_u:094.001c": "aṅke bharatam āropya paryapṛcchat samāhitaḥ",
    "GE09ram_02_u:094.002a": "kva nu te 'bhūt pitā tāta yad araṇyaṃ tvam āgataḥ",
    "GE09ram_02_u:094.002c": "na hi tvaṃ jīvatas tasya vanam āgantum arhasi",
    "GE09ram_02_u:094.003a": "cirasya bata paśyāmi dūrād bharatam āgatam",
    "GE09ram_02_u:094.003c": "duṣpratīkam araṇye 'smin kiṃ tāta vanam āgataḥ",
    "GE09ram_02_u:094.004a": "kaccid daśaratho rājā kuśalī satyasaṃgaraḥ",
    "GE09ram_02_u:094.004c": "rājasūyāśvamedhānām āhartā",
    "GE09ram_02_u:094.005a": "sa kaccid brāhmaṇo vidvān dharmanityo mahādyutiḥ",
    "GE09ram_02_u:094.005c": "ikṣvākūṇām upādhyāyo yathāvat tāta pūjyate",
    "GE09ram_02_u:094.006a": "tāta kaccic ca kausalyā sumitrā ca prajāvatī",
    "GE09ram_02_u:094.006c": "sukhinī kaccid āryā ca devī nandati kaikayī",
    "GE09ram_02_u:094.007a": "kaccid vinaya saṃpannaḥ kulaputro bahuśrutaḥ",
    "GE09ram_02_u:094.007c": "anasūyur anudraṣṭā satkṛtas te purohitaḥ",
    "GE09ram_02_u:094.008a": "kaccid agniṣu te yukto vidhijño matimān ṛjuḥ",
    "GE09ram_02_u:094.008c": "hutaṃ ca hoṣyamāṇaṃ ca kāle vedayate sadā",
    "GE09ram_02_u:094.009a": "iṣvastravarasaṃpannam arthaśāstraviśāradam",
    "GE09ram_02_u:094.009c": "sudhanvānam upādhyāyaṃ kaccit tvaṃ tāta manyase",
    "GE09ram_02_u:094.010a": "kaccid ātma samāḥ śūrāḥ śrutavanto jitendriyāḥ",
    "GE09ram_02_u:094.010c": "kulīnāś ceṅgitajñāś ca kṛtās te tāta mantriṇaḥ",
    "GE09ram_02_u:094.011a": "mantro vijayamūlaṃ hi rājñāṃ bhavati rāghava",
    "GE09ram_02_u:094.011c": "susaṃvṛto mantradharair amātyaiḥ śāstrakovidaiḥ",
    "GE09ram_02_u:094.012a": "kaccin nidrāvaśaṃ naiṣi kaccit kāle vibudhyase",
    "GE09ram_02_u:094.012c": "kac ciṃś cāpararātriṣu cintayasy arthanaipuṇam",
    "GE09ram_02_u:094.013a": "kaccin mantrayase naikaḥ kaccin na bahubhiḥ saha",
    "GE09ram_02_u:094.013c": "kaccit te mantrito mantro rāṣṭraṃ na paridhāvati",
    "GE09ram_02_u:094.014a": "kaccid arthaṃ viniścitya laghumūlaṃ mahodayam",
    "GE09ram_02_u:094.014c": "kṣipram ārabhase kartuṃ na dīrghayasi rāghava",
    "GE09ram_02_u:094.015a": "kaccit tu sukṛtāny eva kṛtarūpāṇi vā punaḥ",
    "GE09ram_02_u:094.015c": "vidus te sarvakāryāṇi na kartavyāni pārthivāḥ",
    "GE09ram_02_u:094.016a": "kaccin na tarkair yuktvā vā ye cāpy aparikīrtitāḥ",
    "GE09ram_02_u:094.016c": "tvayā vā tava vāmātyair budhyate tāta mantritam",
    "GE09ram_02_u:094.017a": "kaccit sahasrān mūrkhāṇām ekam icchasi paṇḍitam",
    "GE09ram_02_u:094.017c": "paṇḍito hy arthakṛcchreṣu kuryān niḥśreyasaṃ mahat",
    "GE09ram_02_u:094.018a": "sahasrāṇy api mūrkhāṇāṃ yady upāste mahīpatiḥ",
    "GE09ram_02_u:094.018c": "atha vāpy ayutāny eva nāsti teṣu sahāyatā",
    "GE09ram_02_u:094.019a": "eko 'py amātyo medhāvī śūro dakṣo vicakṣaṇaḥ",
    "GE09ram_02_u:094.019c": "rājānaṃ rājamātraṃ vā prāpayen mahatīṃ śriyam",
    "GE09ram_02_u:094.020a": "kaccin mukhyā mahatsv eva madhyameṣu ca madhyamāḥ",
    "GE09ram_02_u:094.020c": "jaghanyāś ca jaghanyeṣu bhṛtyāḥ karmasu yojitāḥ",
    "GE09ram_02_u:094.021a": "amātyān upadhātītān pitṛpaitāmahāñ śucīn",
    "GE09ram_02_u:094.021c": "śreṣṭhāñ śreṣṭheṣu kaccit tvaṃ niyojayasi karmasu",
    "GE09ram_02_u:094.022a": "kaccit tvāṃ nāvajānanti yājakāḥ patitaṃ yathā",
    "GE09ram_02_u:094.022c": "ugrapratigrahītāraṃ kāmayānam iva striyaḥ",
    "GE09ram_02_u:094.023a": "upāyakuśalaṃ vaidyaṃ bhṛtyasaṃdūṣaṇe ratam",
    "GE09ram_02_u:094.023c": "śūram aiśvaryakāmaṃ ca yo na hanti sa vadhyate",
    "GE09ram_02_u:094.024a": "kaccid dhṛṣṭaś ca śūraś ca dhṛtimān matimāñ śuciḥ",
    "GE09ram_02_u:094.024c": "kulīnaś cānuraktaś ca dakṣaḥ senāpatiḥ kṛtaḥ",
    "GE09ram_02_u:094.025a": "balavantaś ca kaccit te mukhyā yuddhaviśāradāḥ",
    "GE09ram_02_u:094.025c": "dṛṣṭāpadānā vikrāntās tvayā satkṛtya mānitāḥ",
    "GE09ram_02_u:094.026a": "ka cid balasya bhaktaṃ ca vetanaṃ ca yathocitam",
    "GE09ram_02_u:094.026c": "saṃprāptakālaṃ dātavyaṃ dadāsi na vilambase",
    "GE09ram_02_u:094.027a": "kālātikramaṇe hy eva bhakta vetanayor bhṛtāḥ",
    "GE09ram_02_u:094.027c": "bhartuḥ kupyanti duṣyanti so 'narthaḥ sumahān smṛtaḥ",
    "GE09ram_02_u:094.028a": "kaccit sarve 'nuraktās tvāṃ kulaputrāḥ pradhānataḥ",
    "GE09ram_02_u:094.028c": "kaccit prāṇāṃs tavārtheṣu saṃtyajanti samāhitāḥ",
    "GE09ram_02_u:094.029a": "kaccij jānapado vidvān dakṣiṇaḥ pratibhānavān",
    "GE09ram_02_u:094.029c": "yathoktavādī dūtas te kṛto bharata paṇḍitaḥ",
    "GE09ram_02_u:094.030a": "kaccid aṣṭādaśāny eṣu svapakṣe daśa pañca ca",
    "GE09ram_02_u:094.030c": "tribhis tribhir avijñātair vetsi tīrthāni cārakaiḥ",
    "GE09ram_02_u:094.031a": "kaccid vyapāstān ahitān pratiyātāṃś ca sarvadā",
    "GE09ram_02_u:094.031c": "durbalān anavajñāya vartase ripusūdana",
    "GE09ram_02_u:094.032a": "kaccin na lokāyatikān brāhmaṇāṃs tāta sevase",
    "GE09ram_02_u:094.032c": "anartha kuśalā hy ete bālāḥ paṇḍitamāninaḥ",
    "GE09ram_02_u:094.033a": "dharmaśāstreṣu mukhyeṣu vidyamāneṣu durbudhāḥ",
    "GE09ram_02_u:094.033c": "buddhimān vīkṣikīṃ prāpya nirarthaṃ pravadanti te",
    "GE09ram_02_u:094.034a": "vīrair adhyuṣitāṃ pūrvam asmākaṃ tāta pūrvakaiḥ",
    "GE09ram_02_u:094.034c": "satyanāmāṃ dṛḍhadvārāṃ hastyaśvarathasaṃkulām",
    "GE09ram_02_u:094.035a": "brāhmaṇaiḥ kṣatriyair vaiśyaiḥ svakarmanirataiḥ sadā",
    "GE09ram_02_u:094.035c": "jitendriyair mahotsāhair vṛtāmātyaiḥ sahasraśaḥ",
    "GE09ram_02_u:094.036a": "prāsādair vividhākārair vṛtāṃ vaidyajanākulām",
    "GE09ram_02_u:094.036c": "kaccit samuditāṃ sphītām ayodhyāṃ parirakṣasi",
    "GE09ram_02_u:094.037a": "kaccic caityaśatair juṣṭaḥ suniviṣṭajanākulaḥ",
    "GE09ram_02_u:094.037c": "devasthānaiḥ prapābhiś ca taḍāgaiś copaśobhitaḥ",
    "GE09ram_02_u:094.038a": "prahṛṣṭanaranārīkaḥ samājotsavaśobhitaḥ",
    "GE09ram_02_u:094.038c": "sukṛṣṭasīmā paśumān hiṃsābhir abhivarjitaḥ",
    "GE09ram_02_u:094.039a": "adevamātṛko ramyaḥ śvāpadaiḥ parivarjitaḥ",
    "GE09ram_02_u:094.039c": "kaccij janapadaḥ sphītaḥ sukhaṃ vasati rāghava",
    "GE09ram_02_u:094.040a": "kaccit te dayitāḥ sarve kṛṣigorakṣajīvinaḥ",
    "GE09ram_02_u:094.040c": "vārtāyāṃ saṃśritas tāta loko hi sukham edhate",
    "GE09ram_02_u:094.041a": "teṣāṃ guptiparīhāraiḥ kaccit te bharaṇaṃ kṛtam",
    "GE09ram_02_u:094.041c": "rakṣyā hi rājñā dharmeṇa sarve viṣayavāsinaḥ",
    "GE09ram_02_u:094.042a": "kaccit striyaḥ sāntvayasi kaccit tāś ca surakṣitāḥ",
    "GE09ram_02_u:094.042c": "kaccin na śraddadhāsyāsāṃ kaccid guhyaṃ na bhāṣase",
    "GE09ram_02_u:094.043a": "kaccin nāga vanaṃ guptaṃ kuñjarāṇaṃ ca tṛpyasi",
    "GE09ram_02_u:094.043c": "kaccid darśayase nityaṃ manuṣyāṇāṃ vibhūṣitam",
    "GE09ram_02_u:094.043e": "utthāyotthāya pūrvāhṇe rājaputro mahāpathe",
    "GE09ram_02_u:094.044a": "kaccit sarvāṇi durgāṇi dhanadhānyāyudhodakaiḥ",
    "GE09ram_02_u:094.044c": "yantraiś ca paripūrṇāni tathā śilpidhanurdharaiḥ",
    "GE09ram_02_u:094.045a": "āyas te vipulaḥ kaccit kaccid alpataro vyayaḥ",
    "GE09ram_02_u:094.045c": "apātreṣu na te kaccit kośo gacchati rāghava",
    "GE09ram_02_u:094.046a": "devatārthe ca pitrarthe brāhmaṇābhyāgateṣu ca",
    "GE09ram_02_u:094.046c": "yodheṣu mitravargeṣu kaccid gacchati te vyayaḥ",
    "GE09ram_02_u:094.047a": "kaccid āryo viśuddhātmā kṣāritaś corakarmaṇā",
    "GE09ram_02_u:094.047c": "apṛṣṭaḥ śāstrakuśalair na lobhād badhyate śuciḥ",
    "GE09ram_02_u:094.048a": "gṛhītaś caiva pṛṣṭaś ca kāle dṛṣṭaḥ sakāraṇaḥ",
    "GE09ram_02_u:094.048c": "kaccin na mucyate coro dhanalobhān nararṣabha",
    "GE09ram_02_u:094.049a": "vyasane kaccid āḍhyasya dugatasya ca rāghava",
    "GE09ram_02_u:094.049c": "arthaṃ virāgāḥ paśyanti tavāmātyā bahuśrutāḥ",
    "GE09ram_02_u:094.050a": "yāni mithyābhiśastānāṃ patanty asrāṇi rāghava",
    "GE09ram_02_u:094.050c": "tāni putrapaśūn ghnanti prītyartham anuśāsataḥ",
    "GE09ram_02_u:094.051a": "kaccid vṛdhāṃś ca bālāṃś ca vaidyamukhyāṃś ca rāghava",
    "GE09ram_02_u:094.051c": "dānena manasā vācā tribhir etair bubhūṣase",
    "GE09ram_02_u:094.052a": "kaccid gurūṃś ca vṛddhāṃś ca tāpasān devatātithīn",
    "GE09ram_02_u:094.052c": "caityāṃś ca sarvān siddhārthān brāhmaṇāṃś ca namasyasi",
    "GE09ram_02_u:094.053a": "kaccid arthena vā dharmaṃ dharmaṃ dharmeṇa vā punaḥ",
    "GE09ram_02_u:094.053c": "ubhau vā prītilobhena kāmena na vibādhase",
    "GE09ram_02_u:094.054a": "kaccid arthaṃ ca dharmaṃ ca kāmaṃ ca jayatāṃ vara",
    "GE09ram_02_u:094.054c": "vibhajya kāle kālajña sarvān bharata sevase",
    "GE09ram_02_u:094.055a": "kaccit te brāhmaṇāḥ śarma sarvaśāstrārthakovidaḥ",
    "GE09ram_02_u:094.055c": "āśaṃsante mahāprājña paurajānapadaiḥ saha",
    "GE09ram_02_u:094.056a": "nāstikyam anṛtaṃ krodhaṃ pramādaṃ dīrghasūtratām",
    "GE09ram_02_u:094.056c": "adarśanaṃ jñānavatām ālasyaṃ pañcavṛttitām",
    "GE09ram_02_u:094.057a": "ekacintanam arthānām anarthajñaiś ca mantraṇam",
    "GE09ram_02_u:094.057c": "niścitānām anārambhaṃ",
    "GE09ram_02_u:094.058a": "maṅgalasyāprayogaṃ ca pratyutthānaṃ ca sarvaśaḥ",
    "GE09ram_02_u:094.058c": "kaccit tvaṃ varjayasy etān rājadoṣāṃś caturdaśa",
    "GE09ram_02_u:094.059a": "kaccit svādukṛtaṃ bhojyam eko nāśnāsi rāghava",
    "GE09ram_02_u:094.059c": "kaccid āśaṃsamānebhyo mitrebhyaḥ saṃprayacchasi",
    "GE09ram_02_u:095.001a": "rāmasya vacanaṃ śrutvā bharataḥ pratyuvāca ha",
    "GE09ram_02_u:095.001c": "kiṃ me dharmād vihīnasya rājadharmaḥ kariṣyati",
    "GE09ram_02_u:095.002a": "śāśvato 'yaṃ sadā dharmaḥ sthito 'smāsu nararṣabha",
    "GE09ram_02_u:095.002c": "jyeṣṭha putre sthite rājan na kanīyān bhaven nṛpaḥ",
    "GE09ram_02_u:095.003a": "sa samṛddhāṃ mayā sārdham ayodhyāṃ gaccha rāghava",
    "GE09ram_02_u:095.003c": "abhiṣecaya cātmānaṃ kulasyāsya bhavāya naḥ",
    "GE09ram_02_u:095.004a": "rājānaṃ mānuṣaṃ prāhur devatve saṃmato mama",
    "GE09ram_02_u:095.004c": "yasya dharmārthasahitaṃ vṛttam āhur amānuṣam",
    "GE09ram_02_u:095.005a": "kekayasthe ca mayi tu tvayi cāraṇyam āśrite",
    "GE09ram_02_u:095.005c": "divam ārya gato rājā yāyajūkaḥ satāṃ mataḥ",
    "GE09ram_02_u:095.006a": "uttiṣṭha puruṣavyāghra kriyatām udakaṃ pituḥ",
    "GE09ram_02_u:095.006c": "ahaṃ cāyaṃ ca śatrughnaḥ pūrvam eva kṛtodakau",
    "GE09ram_02_u:095.007a": "priyeṇa kila dattaṃ hi pitṛlokeṣu rāghava",
    "GE09ram_02_u:095.007c": "akṣayyaṃ bhavatīty āhur bhavāṃś caiva pituḥ priyaḥ",
    "GE09ram_02_u:095.008a": "tāṃ śrutvā karuṇāṃ vācaṃ pitur maraṇasaṃhitām",
    "GE09ram_02_u:095.008c": "rāghavo bharatenoktāṃ babhūva gatacetanaḥ",
    "GE09ram_02_u:095.009a": "vāgvajraṃ bharatenoktam amanojñaṃ paraṃtapaḥ",
    "GE09ram_02_u:095.009c": "pragṛhya bāhū rāmo vai puṣpitāgro yathā drumaḥ",
    "GE09ram_02_u:095.009e": "vane paraśunā kṛttas tathā bhuvi papāta ha",
    "GE09ram_02_u:095.010a": "tathā hi patitaṃ rāmaṃ jagatyāṃ jagatīpatim",
    "GE09ram_02_u:095.010c": "kūlaghātapariśrāntaṃ prasuptam iva kuñjaram",
    "GE09ram_02_u:095.011a": "bhrātaras te maheṣvāsaṃ sarvataḥ śokakarśitam",
    "GE09ram_02_u:095.011c": "rudantaḥ saha vaidehyā siṣicuḥ salilena vai",
    "GE09ram_02_u:095.012a": "sa tu saṃjñāṃ punar labdhvā netrābhyām āsram utsṛjan",
    "GE09ram_02_u:095.012c": "upākrāmata kākutsthaḥ kṛpaṇaṃ bahubhāṣitum",
    "GE09ram_02_u:095.013a": "kiṃ nu tasya mayā kāryaṃ durjātena mahātmanā",
    "GE09ram_02_u:095.013c": "yo mṛto mama śokena na mayā cāpi saṃskṛtaḥ",
    "GE09ram_02_u:095.014a": "aho bharata siddhārtho yena rājā tvayānagha",
    "GE09ram_02_u:095.014c": "śatrugheṇa ca sarveṣu pretakṛtyeṣu satkṛtaḥ",
    "GE09ram_02_u:095.015a": "niṣpradhānām anekāgraṃ narendreṇa vinākṛtām",
    "GE09ram_02_u:095.015c": "nivṛttavanavāso 'pi nāyodhyāṃ gantum utsahe",
    "GE09ram_02_u:095.016a": "samāptavanavāsaṃ mām ayodhyāyāṃ paraṃtapa",
    "GE09ram_02_u:095.016c": "ko nu śāsiṣyati punas tāte lokāntaraṃ gate",
    "GE09ram_02_u:095.017a": "purā prekṣya suvṛttaṃ māṃ pitā yāny āha sāntvayan",
    "GE09ram_02_u:095.017c": "vākyāni tāni śroṣyāmi kutaḥ karṇasukhāny aham",
    "GE09ram_02_u:095.018a": "evam uktvā sa bharataṃ bhāryām abhyetya rāghavaḥ",
    "GE09ram_02_u:095.018c": "uvāca śokasaṃtaptaḥ pūrṇacandranibhānanām",
    "GE09ram_02_u:095.019a": "sīte mṛtas te śvaśuraḥ pitrā hīno 'si lakṣmaṇa",
    "GE09ram_02_u:095.019c": "bharato duḥkham ācaṣṭe svargataṃ pṛthivīpatim",
    "GE09ram_02_u:095.020a": "sāntvayitvā tu tāṃ rāmo rudantīṃ janakātmajām",
    "GE09ram_02_u:095.020c": "uvāca lakṣmaṇaṃ tatra duḥkhito duḥkhitaṃ vacaḥ",
    "GE09ram_02_u:095.021a": "ānayeṅgudipiṇyākaṃ cīram āhara cottaram",
    "GE09ram_02_u:095.021c": "jalakriyārthaṃ tātasya gamiṣyāmi mahātmanaḥ",
    "GE09ram_02_u:095.022a": "sītā purastād vrajatu tvam enām abhito vraja",
    "GE09ram_02_u:095.022c": "ahaṃ paścād gamiṣyāmi gatir hy eṣā sudāruṇā",
    "GE09ram_02_u:095.023a": "tato nityānugas teṣāṃ viditātmā mahāmatiḥ",
    "GE09ram_02_u:095.023c": "mṛdur dāntaś ca śāntaś ca rāme ca dṛḍha bhaktimān",
    "GE09ram_02_u:095.024a": "sumantras tair nṛpasutaiḥ sārdham āśvāsya rāghavam",
    "GE09ram_02_u:095.024c": "avātārayad ālambya nadīṃ mandākinīṃ śivām",
    "GE09ram_02_u:095.025a": "te sutīrthāṃ tataḥ kṛcchrād upāgamya yaśasvinaḥ",
    "GE09ram_02_u:095.025c": "nadīṃ mandākinīṃ ramyāṃ sadā puṣpitakānanām",
    "GE09ram_02_u:095.026a": "śīghrasrotasam āsādya tīrthaṃ śivam akardamam",
    "GE09ram_02_u:095.026c": "siṣicus tūdakaṃ rājñe tata etad bhavatv iti",
    "GE09ram_02_u:095.027a": "pragṛhya ca mahīpālo jalapūritam añjalim",
    "GE09ram_02_u:095.027c": "diśaṃ yāmyām abhimukho rudan vacanam abravīt",
    "GE09ram_02_u:095.028a": "etat te rājaśārdūla vimalaṃ toyam akṣayam",
    "GE09ram_02_u:095.028c": "pitṛlokagatasyādya maddattam upatiṣṭhatu",
    "GE09ram_02_u:095.029a": "tato mandākinī tīrāt pratyuttīrya sa rāghavaḥ",
    "GE09ram_02_u:095.029c": "pituś cakāra tejasvī nivāpaṃ bhrātṛbhiḥ saha",
    "GE09ram_02_u:095.030a": "aiṅgudaṃ badarīmiśraṃ piṇyākaṃ darbhasaṃstare",
    "GE09ram_02_u:095.030c": "nyasya rāmaḥ suduḥkhārto rudan vacanam abravīt",
    "GE09ram_02_u:095.031a": "idaṃ bhuṅkṣva mahārājaprīto yad aśanā vayam",
    "GE09ram_02_u:095.031c": "yadannaḥ puruṣo bhavati tadannās tasya devatāḥ",
    "GE09ram_02_u:095.032a": "tatas tenaiva mārgeṇa pratyuttīrya nadītaṭāt",
    "GE09ram_02_u:095.032c": "āruroha naravyāghro ramyasānuṃ mahīdharam",
    "GE09ram_02_u:095.033a": "tataḥ parṇakuṭīdvāram āsādya jagatīpatiḥ",
    "GE09ram_02_u:095.033c": "parijagrāha pāṇibhyām ubhau bharatalakṣmaṇau",
    "GE09ram_02_u:095.034a": "teṣāṃ tu rudatāṃ śabdāt pratiśrutkābhavad girau",
    "GE09ram_02_u:095.034c": "bhrātṝṇāṃ saha vaidehyā siṃhānāṃ nardatām iva",
    "GE09ram_02_u:095.035a": "vijñāya tumulaṃ śabdaṃ trastā bharatasainikāḥ",
    "GE09ram_02_u:095.035c": "abruvaṃś cāpi rāmeṇa bharataḥ saṃgato dhruvam",
    "GE09ram_02_u:095.035e": "teṣām eva mahāñ śabdaḥ śocatāṃ pitaraṃ mṛtam",
    "GE09ram_02_u:095.036a": "atha vāsān parityajya taṃ sarve 'bhimukhāḥ svanam",
    "GE09ram_02_u:095.036c": "apy eka manaso jagmur yathāsthānaṃ pradhāvitāḥ",
    "GE09ram_02_u:095.037a": "hayair anye gajair anye rathair anye svalaṃkṛtaiḥ",
    "GE09ram_02_u:095.037c": "sukumārās tathaivānye padbhir eva narā yayuḥ",
    "GE09ram_02_u:095.038a": "aciraproṣitaṃ rāmaṃ ciraviproṣitaṃ yathā",
    "GE09ram_02_u:095.038c": "draṣṭukāmo janaḥ sarvo jagāma sahasāśramam",
    "GE09ram_02_u:095.039a": "bhrātṝṇāṃ tvaritās te tu draṣṭukāmāḥ samāgamam",
    "GE09ram_02_u:095.039c": "yayur bahuvidhair yānaiḥ khuranemisamākulaiḥ",
    "GE09ram_02_u:095.040a": "sā bhūmir bahubhir yānaiḥ khuranemisamāhatā",
    "GE09ram_02_u:095.040c": "mumoca tumulaṃ śabdaṃ dyaur ivābhrasamāgame",
    "GE09ram_02_u:095.041a": "tena vitrāsitā nāgāḥ kareṇuparivāritāḥ",
    "GE09ram_02_u:095.041c": "āvāsayanto gandhena jagmur anyad vanaṃ tataḥ",
    "GE09ram_02_u:095.042a": "varāhamṛgasiṃhāś ca mahiṣāḥ sarkṣavānarāḥ",
    "GE09ram_02_u:095.042c": "vyāghra gokarṇagavayā vitreṣuḥ pṛṣataiḥ saha",
    "GE09ram_02_u:095.043a": "rathāṅgasāhvā natyūhā haṃsāḥ kāraṇḍavāḥ plavāḥ",
    "GE09ram_02_u:095.043c": "tathā puṃskokilāḥ krauñcā visaṃjñā bhejire diśaḥ",
    "GE09ram_02_u:095.044a": "tena śabdena vitrastair ākāśaṃ pakṣibhir vṛtam",
    "GE09ram_02_u:095.044c": "manuṣyair āvṛtā bhūmir ubhayaṃ prababhau tadā",
    "GE09ram_02_u:095.045a": "tān narān bāṣpapūrṇākṣān samīkṣyātha suduḥkhitān",
    "GE09ram_02_u:095.045c": "paryaṣvajata dharmajñaḥ pitṛvan mātṛvac ca saḥ",
    "GE09ram_02_u:095.046a": "sa tatra kāṃś cit pariṣasvaje narān; narāś ca ke cit tu tam abhyavādayan",
    "GE09ram_02_u:095.046c": "cakāra sarvān savayasyabāndhavān; yathārham āsādya tadā nṛpātmajaḥ",
    "GE09ram_02_u:095.047a": "tataḥ sa teṣāṃ rudatāṃ mahātmanāṃ; bhuvaṃ ca khaṃ cānuvinādayan svanaḥ",
    "GE09ram_02_u:095.047c": "guhā girīṇāṃ ca diśaś ca saṃtataṃ; mṛdaṅgaghoṣapratimo viśuśruve",
    "GE09ram_02_u:096.001a": "vasiṣṭhaḥ purataḥ kṛtvā dārān daśarathasya ca",
    "GE09ram_02_u:096.001c": "abhicakrāma taṃ deśaṃ rāmadarśanatarṣitaḥ",
    "GE09ram_02_u:096.002a": "rājapatnyaś ca gacchantyo mandaṃ mandākinīṃ prati",
    "GE09ram_02_u:096.002c": "dadṛśus tatra tat tīrthaṃ rāmalakṣmaṇasevitam",
    "GE09ram_02_u:096.003a": "kausalyā bāṣpapūrṇena mukhena pariśuṣyatā",
    "GE09ram_02_u:096.003c": "sumitrām abravīd dīnā yāś cānyā rājayoṣitaḥ",
    "GE09ram_02_u:096.004a": "idaṃ teṣām anāthānāṃ kliṣṭam akliṣṭa karmaṇām",
    "GE09ram_02_u:096.004c": "vane prāk kevalaṃ tīrthaṃ ye te nirviṣayī kṛtāḥ",
    "GE09ram_02_u:096.005a": "itaḥ sumitre putras te sadā jalam atandritaḥ",
    "GE09ram_02_u:096.005c": "svayaṃ harati saumitrir mama putrasya kāraṇāt",
    "GE09ram_02_u:096.006a": "dakṣiṇāgreṣu darbheṣu sā dadarśa mahītale",
    "GE09ram_02_u:096.006c": "pitur iṅgudipiṇyākaṃ nyastam",
    "GE09ram_02_u:096.007a": "taṃ bhūmau pitur ārtena nyastaṃ rāmeṇa vīkṣya sā",
    "GE09ram_02_u:096.007c": "uvāca devī kausalyā sarvā daśarathastriyaḥ",
    "GE09ram_02_u:096.008a": "idam ikṣvākunāthasya rāghavasya mahātmanaḥ",
    "GE09ram_02_u:096.008c": "rāghaveṇa pitur dattaṃ paśyataitad yathāvidhi",
    "GE09ram_02_u:096.009a": "tasya devasamānasya pārthivasya mahātmanaḥ",
    "GE09ram_02_u:096.009c": "naitad aupayikaṃ manye bhuktabhogasya bhojanam",
    "GE09ram_02_u:096.010a": "caturantāṃ mahīṃ bhuktvā mahendra sadṛśo bhuvi",
    "GE09ram_02_u:096.010c": "katham iṅgudipiṇyākaṃ sa bhuṅkte vasudhādhipaḥ",
    "GE09ram_02_u:096.011a": "ato duḥkhataraṃ loke na kiṃ cit pratibhāti mā",
    "GE09ram_02_u:096.011c": "yatra rāmaḥ pitur dadyād iṅgudīkṣodam ṛddhimān",
    "GE09ram_02_u:096.012a": "rāmeṇeṅgudipiṇyākaṃ pitur dattaṃ samīkṣya me",
    "GE09ram_02_u:096.012c": "kathaṃ duḥkhena hṛdayaṃ na sphoṭati sahasradhā",
    "GE09ram_02_u:096.013a": "evam ārtāṃ sapatnyas tā jagmur āśvāsya tāṃ tadā",
    "GE09ram_02_u:096.013c": "dadṛśuś cāśrame rāmaṃ svargāc cyutam ivāmaram",
    "GE09ram_02_u:096.014a": "sarvabhogaiḥ parityaktaṃ rāma saṃprekṣya mātaraḥ",
    "GE09ram_02_u:096.014c": "ārtā mumucur aśrūṇi sasvaraṃ śokakarśitāḥ",
    "GE09ram_02_u:096.015a": "tāsāṃ rāmaḥ samutthāya jagrāha caraṇāñ śubhān",
    "GE09ram_02_u:096.015c": "mātṝṇāṃ manujavyāghraḥ sarvāsāṃ satyasaṃgaraḥ",
    "GE09ram_02_u:096.016a": "tāḥ pāṇibhiḥ sukhasparśair mṛdvaṅgulitalaiḥ śubhaiḥ",
    "GE09ram_02_u:096.016c": "pramamārjū rajaḥ pṛṣṭhād rāmasyāyatalocanāḥ",
    "GE09ram_02_u:096.017a": "saumitrir api tāḥ sarvā mātṝh saṃprekṣya duḥkhitaḥ",
    "GE09ram_02_u:096.017c": "abhyavādayatāsaktaṃ śanai rāmād anantaram",
    "GE09ram_02_u:096.018a": "yathā rāme tathā tasmin sarvā vavṛtire striyaḥ",
    "GE09ram_02_u:096.018c": "vṛttiṃ daśarathāj jāte lakṣmaṇe śubhalakṣaṇe",
    "GE09ram_02_u:096.019a": "sītāpi caraṇāṃs tāsām upasaṃgṛhya duḥkhitā",
    "GE09ram_02_u:096.019c": "śvaśrūṇām aśrupūrṇākṣī sā babhūvāgrataḥ sthitā",
    "GE09ram_02_u:096.020a": "tāṃ pariṣvajya duḥkhārtāṃ mātā duhitaraṃ yathā",
    "GE09ram_02_u:096.020c": "vanavāsakṛśāṃ dīnāṃ kausalyā vākyam abravīt",
    "GE09ram_02_u:096.021a": "videharājasya sutā snuṣā daśarathasya ca",
    "GE09ram_02_u:096.021c": "rāmapatnī kathaṃ duḥkhaṃ saṃprāptā nirjane vane",
    "GE09ram_02_u:096.022a": "padmam ātapasaṃtaptaṃ parikliṣṭam ivotpalam",
    "GE09ram_02_u:096.022c": "kāñcanaṃ rajasā dhvastaṃ kliṣṭaṃ candram ivāmbudaiḥ",
    "GE09ram_02_u:096.023a": "mukhaṃ te prekṣya māṃ śoko dahaty agnir ivāśrayam",
    "GE09ram_02_u:096.023c": "bhṛśaṃ manasi vaidehi",
    "GE09ram_02_u:096.024a": "bruvantyām evam ārtāyāṃ jananyāṃ bharatāgrajaḥ",
    "GE09ram_02_u:096.024c": "pādāv āsādya jagrāha vasiṣṭhasya sa rāghavaḥ",
    "GE09ram_02_u:096.025a": "purohitasyāgnisamasya tasya vai; bṛhaspater indra ivāmarādhipaḥ",
    "GE09ram_02_u:096.025c": "pragṛhya pādau susamṛddhatejasaḥ; sahaiva tenopaviveśa rāghavaḥ",
    "GE09ram_02_u:096.026a": "tato jaghanyaṃ sahitaiḥ sa mantribhiḥ; purapradhānaiś ca sahaiva sainikaiḥ",
    "GE09ram_02_u:096.026c": "janena dharmajñatamena dharmavān; upopaviṣṭo bharatas tadāgrajam",
    "GE09ram_02_u:096.027a": "upopaviṣṭas tu tadā sa vīryavāṃs; tapasviveṣeṇa samīkṣya rāghavam",
    "GE09ram_02_u:096.027c": "śriyā jvalantaṃ bharataḥ kṛtāñjalir; yathā mahendraḥ prayataḥ prajāpatim",
    "GE09ram_02_u:096.028a": "kim eṣa vākyaṃ bharato 'dya rāghavaṃ; praṇamya satkṛtya ca sādhu vakṣyati",
    "GE09ram_02_u:096.028c": "itīva tasyāryajanasya tattvato; babhūva kautūhalam uttamaṃ tadā",
    "GE09ram_02_u:096.029a": "sa rāghavaḥ satyadhṛtiś ca lakṣmaṇo; mahānubhāvo bharataś ca dhārmikaḥ",
    "GE09ram_02_u:096.029c": "vṛtāḥ suhṛdbhiś ca virejur adhvare; yathā sadasyaiḥ sahitās trayo 'gnayaḥ",
    "GE09ram_02_u:097.001a": "taṃ tu rāmaḥ samāśvāsya bhrātaraṃ guruvatsalam",
    "GE09ram_02_u:097.001c": "lakṣmaṇena saha bhrātrā praṣṭuṃ samupacakrame",
    "GE09ram_02_u:097.002a": "kim etad iccheyam ahaṃ śrotuṃ pravyāhṛtaṃ tvayā",
    "GE09ram_02_u:097.002c": "yasmāt tvam āgato deśam imaṃ cīrajaṭājinī",
    "GE09ram_02_u:097.003a": "yannimittam imaṃ deśaṃ kṛṣṇājinajaṭādharaḥ",
    "GE09ram_02_u:097.003c": "hitvā rājyaṃ praviṣṭas tvaṃ tat sarvaṃ vaktum arhasi",
    "GE09ram_02_u:097.004a": "ity uktaḥ kekayīputraḥ kākutsthena mahātmanā",
    "GE09ram_02_u:097.004c": "pragṛhya balavad bhūyaḥ prāñjalir vākyam abravīt",
    "GE09ram_02_u:097.005a": "āryaṃ tātaḥ parityajya kṛtvā karma suduṣkaram",
    "GE09ram_02_u:097.005c": "gataḥ svargaṃ mahābāhuḥ putraśokābhipīḍitaḥ",
    "GE09ram_02_u:097.006a": "striyā niyuktaḥ kaikeyyā mama mātrā paraṃtapa",
    "GE09ram_02_u:097.006c": "cakāra sumahat pāpam idam ātmayaśoharam",
    "GE09ram_02_u:097.007a": "sā rājyaphalam aprāpya vidhavā śokakarśitā",
    "GE09ram_02_u:097.007c": "patiṣyati mahāghore niraye jananī mama",
    "GE09ram_02_u:097.008a": "tasya me dāsabhūtasya prasādaṃ kartum arhasi",
    "GE09ram_02_u:097.008c": "abhiṣiñcasva cādyaiva rājyena maghavān iva",
    "GE09ram_02_u:097.009a": "imāḥ prakṛtayaḥ sarvā vidhavā māturaś ca yāḥ",
    "GE09ram_02_u:097.009c": "tvat sakāśam anuprāptāḥ prasādaṃ kartum arhasi",
    "GE09ram_02_u:097.010a": "tadānupūrvyā yuktaṃ ca yuktaṃ cātmani mānada",
    "GE09ram_02_u:097.010c": "rājyaṃ prāpnuhi dharmeṇa sakāmān suhṛdaḥ kuru",
    "GE09ram_02_u:097.011a": "bhavatv avidhavā bhūmiḥ samagrā patinā tvayā",
    "GE09ram_02_u:097.011c": "śaśinā vimaleneva śāradī rajanī yathā",
    "GE09ram_02_u:097.012a": "ebhiś ca sacivaiḥ sārdhaṃ śirasā yācito mayā",
    "GE09ram_02_u:097.012c": "bhrātuḥ śiṣyasya dāsasya prasādaṃ kartum arhasi",
    "GE09ram_02_u:097.013a": "tad idaṃ śāśvataṃ pitryaṃ sarvaṃ sacivamaṇḍalam",
    "GE09ram_02_u:097.013c": "pūjitaṃ puruṣavyāghra nātikramitum utsahe",
    "GE09ram_02_u:097.014a": "evam uktvā mahābāhuḥ sabāṣpaḥ kekayīsutaḥ",
    "GE09ram_02_u:097.014c": "rāmasya śirasā pādau jagrāha bharataḥ punaḥ",
    "GE09ram_02_u:097.015a": "taṃ mattam iva mātaṅgaṃ niḥśvasantaṃ punaḥ punaḥ",
    "GE09ram_02_u:097.015c": "bhrātaraṃ bharataṃ rāmaḥ pariṣvajyedam abravīt",
    "GE09ram_02_u:097.016a": "kulīnaḥ sattvasaṃpannas tejasvī caritavrataḥ",
    "GE09ram_02_u:097.016c": "rājyahetoḥ kathaṃ pāpam ācaret tvadvidho janaḥ",
    "GE09ram_02_u:097.017a": "na doṣaṃ tvayi paśyāmi sūkṣmam apy ari sūdana",
    "GE09ram_02_u:097.017c": "na cāpi jananīṃ bālyāt tvaṃ vigarhitum arhasi",
    "GE09ram_02_u:097.018a": "yāvat pitari dharmajña gauravaṃ lokasatkṛte",
    "GE09ram_02_u:097.018c": "tāvad dharmabhṛtāṃ śreṣṭha jananyām api gauravam",
    "GE09ram_02_u:097.019a": "etābhyāṃ dharmaśīlābhyāṃ vanaṃ gaccheti rāghava",
    "GE09ram_02_u:097.019c": "mātā pitṛbhyām ukto 'haṃ katham anyat samācare",
    "GE09ram_02_u:097.020a": "tvayā rājyam ayodhyāyāṃ prāptavyaṃ lokasatkṛtam",
    "GE09ram_02_u:097.020c": "vastavyaṃ daṇḍakāraṇye mayā valkalavāsasā",
    "GE09ram_02_u:097.021a": "evaṃ kṛtvā mahārājo vibhāgaṃ lokasaṃnidhau",
    "GE09ram_02_u:097.021c": "vyādiśya ca mahātejā divaṃ daśaratho gataḥ",
    "GE09ram_02_u:097.022a": "sa ca pramāṇaṃ dharmātmā rājā lokagurus tava",
    "GE09ram_02_u:097.022c": "pitrā dattaṃ yathābhāgam upabhoktuṃ tvam arhasi",
    "GE09ram_02_u:097.023a": "caturdaśa samāḥ saumya daṇḍakāraṇyam āśritaḥ",
    "GE09ram_02_u:097.023c": "upabhokṣye tv ahaṃ dattaṃ bhāgaṃ pitrā mahātmanā",
    "GE09ram_02_u:097.024a": "yad abravīn māṃ naralokasatkṛtaḥ; pitā mahātmā vibudhādhipopamaḥ",
    "GE09ram_02_u:097.024c": "tad eva manye paramātmano hitaṃ; na sarvalokeśvarabhāvam avyayam",
    "GE09ram_02_u:098.001a": "tataḥ puruṣasiṃhānāṃ vṛtānāṃ taiḥ suhṛdgaṇaiḥ",
    "GE09ram_02_u:098.001c": "śocatām eva rajanī duḥkhena vyatyavartata",
    "GE09ram_02_u:098.002a": "rajanyāṃ suprabhātāyāṃ bhrātaras te suhṛdvṛtāḥ",
    "GE09ram_02_u:098.002c": "mandākinyāṃ hutaṃ japyaṃ kṛtvā rāmam upāgaman",
    "GE09ram_02_u:098.003a": "tūṣṇīṃ te samupāsīnā na kaś cit kiṃ cid abravīt",
    "GE09ram_02_u:098.003c": "bharatas tu suhṛnmadhye rāmavacanam abravīt",
    "GE09ram_02_u:098.004a": "sāntvitā māmikā mātā dattaṃ rājyam idaṃ mama",
    "GE09ram_02_u:098.004c": "tad dadāmi tavaivāhaṃ bhuṅkṣva rājyam akaṇṭakam",
    "GE09ram_02_u:098.005a": "mahatevāmbuvegena bhinnaḥ setur jalāgame",
    "GE09ram_02_u:098.005c": "durāvāraṃ tvadanyena rājyakhaṇḍam idaṃ mahat",
    "GE09ram_02_u:098.006a": "gatiṃ khara ivāśvasya tārkṣyasyeva patatriṇaḥ",
    "GE09ram_02_u:098.006c": "anugantuṃ na śaktir me gatiṃ tava mahīpate",
    "GE09ram_02_u:098.007a": "sujīvaṃ nityaśas tasya yaḥ parair upajīvyate",
    "GE09ram_02_u:098.007c": "rāma tena tu durjīvaṃ yaḥ parān upajīvati",
    "GE09ram_02_u:098.008a": "yathā tu ropito vṛkṣaḥ puruṣeṇa vivardhitaḥ",
    "GE09ram_02_u:098.008c": "hrasvakena durāroho rūḍhaskandho mahādrumaḥ",
    "GE09ram_02_u:098.009a": "sa yadā puṣpito bhūtvā phalāni na vidarśayet",
    "GE09ram_02_u:098.009c": "sa tāṃ nānubhavet prītiṃ yasya hetoḥ prabhāvitaḥ",
    "GE09ram_02_u:098.010a": "eṣopamā mahābāho tvam arthaṃ vettum arhasi",
    "GE09ram_02_u:098.010c": "yadi tvam asmān ṛṣabho bhartā bhṛtyān na śādhi hi",
    "GE09ram_02_u:098.011a": "śreṇayas tvāṃ mahārāja paśyantv agryāś ca sarvaśaḥ",
    "GE09ram_02_u:098.011c": "pratapantam ivādityaṃ rājye sthitam ariṃdamam",
    "GE09ram_02_u:098.012a": "tavānuyāne kākutṣṭha mattā nardantu kuñjarāḥ",
    "GE09ram_02_u:098.012c": "antaḥpura gatā nāryo nandantu susamāhitāḥ",
    "GE09ram_02_u:098.013a": "tasya sādhv ity amanyanta nāgarā vividhā janāḥ",
    "GE09ram_02_u:098.013c": "bharatasya vacaḥ śrutvā rāmaṃ pratyanuyācataḥ",
    "GE09ram_02_u:098.014a": "tam evaṃ duḥkhitaṃ prekṣya vilapantaṃ yaśasvinam",
    "GE09ram_02_u:098.014c": "rāmaḥ kṛtātmā bharataṃ samāśvāsayad ātmavān",
    "GE09ram_02_u:098.015a": "nātmanaḥ kāmakāro 'sti puruṣo 'yam anīśvaraḥ",
    "GE09ram_02_u:098.015c": "itaś cetarataś cainaṃ kṛtāntaḥ parikarṣati",
    "GE09ram_02_u:098.016a": "sarve kṣayāntā nicayāḥ patanāntāḥ samucchrayāḥ",
    "GE09ram_02_u:098.016c": "saṃyogā viprayogāntā maraṇāntaṃ ca jīvitam",
    "GE09ram_02_u:098.017a": "yathā phalānaṃ pakvānāṃ nānyatra patanād bhayam",
    "GE09ram_02_u:098.017c": "evaṃ narasya jātasya nānyatra maraṇād bhayam",
    "GE09ram_02_u:098.018a": "yathāgāraṃ dṛḍhasthūṇaṃ jīrṇaṃ bhūtvāvasīdati",
    "GE09ram_02_u:098.018c": "tathāvasīdanti narā jarāmṛtyuvaśaṃ gatāḥ",
    "GE09ram_02_u:098.019a": "ahorātrāṇi gacchanti sarveṣāṃ prāṇinām iha",
    "GE09ram_02_u:098.019c": "āyūṃṣi kṣapayanty āśu grīṣme jalam ivāṃśavaḥ",
    "GE09ram_02_u:098.020a": "ātmānam anuśoca tvaṃ kim anyam anuśocasi",
    "GE09ram_02_u:098.020c": "āyus te hīyate yasya sthitasya ca gatasya ca",
    "GE09ram_02_u:098.021a": "sahaiva mṛtyur vrajati saha mṛtyur niṣīdati",
    "GE09ram_02_u:098.021c": "gatvā sudīrgham adhvānaṃ saha mṛtyur nivartate",
    "GE09ram_02_u:098.022a": "gātreṣu valayaḥ prāptāḥ śvetāś caiva śiroruhāḥ",
    "GE09ram_02_u:098.022c": "jarayā puruṣo jīrṇaḥ kiṃ hi kṛtvā prabhāvayet",
    "GE09ram_02_u:098.023a": "nandanty udita āditye nandanty astam ite ravau",
    "GE09ram_02_u:098.023c": "ātmano nāvabudhyante manuṣyā jīvitakṣayam",
    "GE09ram_02_u:098.024a": "hṛṣyanty ṛtumukhaṃ dṛṣṭvā navaṃ navam ihāgatam",
    "GE09ram_02_u:098.024c": "ṛtūnāṃ parivartena prāṇināṃ prāṇasaṃkṣayaḥ",
    "GE09ram_02_u:098.025a": "yathā kāṣṭhaṃ ca kāṣṭhaṃ ca sameyātāṃ mahārṇave",
    "GE09ram_02_u:098.025c": "sametya ca vyapeyātāṃ kālam āsādya kaṃ cana",
    "GE09ram_02_u:098.026a": "evaṃ bhāryāś ca putrāś ca jñātayaś ca vasūni ca",
    "GE09ram_02_u:098.026c": "sametya vyavadhāvanti dhruvo hy eṣāṃ vinābhavaḥ",
    "GE09ram_02_u:098.027a": "nātra kaś cid yathā bhāvaṃ prāṇī samabhivartate",
    "GE09ram_02_u:098.027c": "tena tasmin na sāmarthyaṃ pretasyāsty anuśocataḥ",
    "GE09ram_02_u:098.028a": "yathā hi sārthaṃ gacchantaṃ brūyāt kaś cit pathi sthitaḥ",
    "GE09ram_02_u:098.028c": "aham apy āgamiṣyāmi pṛṣṭhato bhavatām iti",
    "GE09ram_02_u:098.029a": "evaṃ pūrvair gato mārgaḥ pitṛpaitāmaho dhruvaḥ",
    "GE09ram_02_u:098.029c": "tam āpannaḥ kathaṃ śoced yasya nāsti vyatikramaḥ",
    "GE09ram_02_u:098.030a": "vayasaḥ patamānasya srotaso vānivartinaḥ",
    "GE09ram_02_u:098.030c": "ātmā sukhe niyoktavyaḥ sukhabhājaḥ prajāḥ smṛtāḥ",
    "GE09ram_02_u:098.031a": "dharmātmā sa śubhaiḥ kṛtsnaiḥ kratubhiś cāptadakṣiṇaiḥ",
    "GE09ram_02_u:098.031c": "dhūtapāpo gataḥ svargaṃ pitā naḥ pṛthivīpatiḥ",
    "GE09ram_02_u:098.032a": "bhṛtyānāṃ bharaṇāt samyak prajānāṃ paripālanāt",
    "GE09ram_02_u:098.032c": "arthādānāc ca dhārmeṇa pitā nas tridivaṃ gataḥ",
    "GE09ram_02_u:098.033a": "iṣṭvā bahuvidhair yajñair bhogāṃś cāvāpya puṣkalān",
    "GE09ram_02_u:098.033c": "uttamaṃ cāyur āsādya svar gataḥ pṛthivīpatiḥ",
    "GE09ram_02_u:098.034a": "sa jīrṇaṃ mānuṣaṃ dehaṃ parityajya pitā hi naḥ",
    "GE09ram_02_u:098.034c": "daivīm ṛddhim anuprāpto",
    "GE09ram_02_u:098.035a": "taṃ tu naivaṃ vidhaḥ kaś cit prājñaḥ śocitum arhati",
    "GE09ram_02_u:098.035c": "tvadvidho yadvidhaś cāpi śrutavān buddhimattaraḥ",
    "GE09ram_02_u:098.036a": "ete bahuvidhāḥ śokā vilāpa rudite tathā",
    "GE09ram_02_u:098.036c": "varjanīyā hi dhīreṇa sarvāvasthāsu dhīmatā",
    "GE09ram_02_u:098.037a": "sa svastho bhava mā śoco yātvā cāvasa tāṃ purīm",
    "GE09ram_02_u:098.037c": "tathā pitrā niyukto 'si vaśinā vadatāmv vara",
    "GE09ram_02_u:098.038a": "yatrāham api tenaiva niyuktaḥ puṇyakarmaṇā",
    "GE09ram_02_u:098.038c": "tatraivāhaṃ kariṣyāmi pitur āryasya śāsanam",
    "GE09ram_02_u:098.039a": "na mayā śāsanaṃ tasya tyaktuṃ nyāyyam ariṃdama",
    "GE09ram_02_u:098.039c": "tat tvayāpi sadā mānyaṃ sa vai bandhuḥ sa naḥ pitā",
    "GE09ram_02_u:098.040a": "evam uktvā tu virate rāme vacanam arthavat",
    "GE09ram_02_u:098.040c": "uvāca bharataś citraṃ dhārmiko dhārmikaṃ vacaḥ",
    "GE09ram_02_u:098.041a": "ko hi syād īdṛśo loke yādṛśas tvam ariṃdama",
    "GE09ram_02_u:098.041c": "na tvāṃ pravyathayed duḥkhaṃ prītir vā na praharṣayet",
    "GE09ram_02_u:098.042a": "saṃmataś cāsi vṛddhānāṃ tāṃś ca pṛcchasi saṃśayān",
    "GE09ram_02_u:098.042c": "yathā mṛtas tathā jīvan yathāsati tathā sati",
    "GE09ram_02_u:098.043a": "yasyaiṣa buddhilābhaḥ syāt paritapyeta kena saḥ",
    "GE09ram_02_u:098.043c": "sa evaṃ vyasanaṃ prāpya na viṣīditum arhati",
    "GE09ram_02_u:098.044a": "amaropamasattvas tvaṃ mahātmā satyasaṃgaraḥ",
    "GE09ram_02_u:098.044c": "sarvajñaḥ sarvadarśī ca buddhimāṃś cāsi rāghava",
    "GE09ram_02_u:098.045a": "na tvām evaṃ guṇair yuktaṃ prabhavābhavakovidam",
    "GE09ram_02_u:098.045c": "aviṣahyatamaṃ duḥkham āsādayitum arhati",
    "GE09ram_02_u:098.046a": "proṣite mayi yat pāpaṃ mātrā matkāraṇāt kṛtam",
    "GE09ram_02_u:098.046c": "kṣudrayā tad aniṣṭaṃ me prasīdatu bhavān mama",
    "GE09ram_02_u:098.047a": "dharmabandhena baddho 'smi tenemāṃ neha mātaram",
    "GE09ram_02_u:098.047c": "hanmi tīvreṇa daṇḍena daṇḍārhāṃ pāpakāriṇīm",
    "GE09ram_02_u:098.048a": "kathaṃ daśarathāj jātaḥ",
    "GE09ram_02_u:098.048c": "jānan dharmam adharmiṣṭhaṃ kuryāṃ karma jugupsitam",
    "GE09ram_02_u:098.049a": "guruḥ kriyāvān vṛddhaś ca rājā pretaḥ piteti ca",
    "GE09ram_02_u:098.049c": "tātaṃ na parigarheyaṃ daivataṃ ceti saṃsadi",
    "GE09ram_02_u:098.050a": "ko hi dharmārthayor hīnam īdṛśaṃ karma kilbiṣam",
    "GE09ram_02_u:098.050c": "striyāḥ priyacikīrṣuḥ san kuryād dharmajña dharmavit",
    "GE09ram_02_u:098.051a": "antakāle hi bhūtāni muhyantīti purāśrutiḥ",
    "GE09ram_02_u:098.051c": "rājñaivaṃ kurvatā loke pratyakṣā sā śrutiḥ kṛtā",
    "GE09ram_02_u:098.052a": "sādhv artham abhisaṃdhāya krodhān mohāc ca sāhasāt",
    "GE09ram_02_u:098.052c": "tātasya yad atikrāntaṃ pratyāharatu tad bhavān",
    "GE09ram_02_u:098.053a": "pitur hi samatikrāntaṃ putro yaḥ sādhu manyate",
    "GE09ram_02_u:098.053c": "tad apatyaṃ mataṃ loke viparītam ato 'nyathā",
    "GE09ram_02_u:098.054a": "tad apatyaṃ bhavān astu mā bhavān duṣkṛtaṃ pituḥ",
    "GE09ram_02_u:098.054c": "abhipat tat kṛtaṃ karma loke dhīravigarhitam",
    "GE09ram_02_u:098.055a": "kaikeyīṃ māṃ ca tātaṃ ca suhṛdo bāndhavāṃś ca naḥ",
    "GE09ram_02_u:098.055c": "paurajānapadān sarvāṃs trātu sarvam idaṃ bhavān",
    "GE09ram_02_u:098.056a": "kva cāraṇyaṃ kva ca kṣātraṃ kva jaṭāḥ kva ca pālanam",
    "GE09ram_02_u:098.056c": "īdṛśaṃ vyāhataṃ karma na bhavān kartum arhati",
    "GE09ram_02_u:098.057a": "atha kleśajam eva tvaṃ dharmaṃ caritum icchasi",
    "GE09ram_02_u:098.057c": "dharmeṇa caturo varṇān pālayan kleśam āpnuhi",
    "GE09ram_02_u:098.058a": "caturṇām āśramāṇāṃ hi gārhasthyaṃ śreṣṭham āśramam",
    "GE09ram_02_u:098.058c": "āhur dharmajña dharmajñās taṃ kathaṃ tyaktum arhasi",
    "GE09ram_02_u:098.059a": "śrutena bālaḥ sthānena janmanā bhavato hy aham",
    "GE09ram_02_u:098.059c": "sa kathaṃ pālayiṣyāmi bhūmiṃ bhavati tiṣṭhati",
    "GE09ram_02_u:098.060a": "hīnabuddhiguṇo bālo hīnaḥ sthānena cāpy aham",
    "GE09ram_02_u:098.060c": "bhavatā ca vinā bhūto na vartayitum utsahe",
    "GE09ram_02_u:098.061a": "idaṃ nikhilam avyagraṃ pitryaṃ rājyam akaṇṭakam",
    "GE09ram_02_u:098.061c": "anuśādhi svadharmeṇa dharmajña saha bāndhavaiḥ",
    "GE09ram_02_u:098.062a": "ihaiva tvābhiṣiñcantu dharmajña saha bāndhavaiḥ",
    "GE09ram_02_u:098.062c": "ṛtvijaḥ savasiṣṭhāś ca mantravan mantrakovidāḥ",
    "GE09ram_02_u:098.063a": "abhiṣiktas tvam asmābhir ayodhyāṃ pālane vraja",
    "GE09ram_02_u:098.063c": "vijitya tarasā lokān marudbhir iva vāsavaḥ",
    "GE09ram_02_u:098.064a": "ṛṇāni trīṇy apākurvan durhṛdaḥ sādhu nirdahan",
    "GE09ram_02_u:098.064c": "suhṛdas tarpayan kāmais tvam evātrānuśādhi mām",
    "GE09ram_02_u:098.065a": "adyārya muditāḥ santu suhṛdas te 'bhiṣecane",
    "GE09ram_02_u:098.065c": "adya bhītāḥ pālayantāṃ durhṛdas te diśo daśa",
    "GE09ram_02_u:098.066a": "ākrośaṃ mama mātuś ca pramṛjya puruṣarṣabha",
    "GE09ram_02_u:098.066c": "adya tatra bhavantaṃ ca pitaraṃ rakṣa kilbiṣāt",
    "GE09ram_02_u:098.067a": "śirasā tvābhiyāce 'haṃ kuruṣva karuṇāṃ mayi",
    "GE09ram_02_u:098.067c": "bāndhaveṣu ca sarveṣu bhūteṣv iva maheśvaraḥ",
    "GE09ram_02_u:098.068a": "atha vā pṛṣṭhataḥ kṛtvā vanam eva bhavān itaḥ",
    "GE09ram_02_u:098.068c": "gamiṣyati gamiṣyāmi bhavatā sārdham apy aham",
    "GE09ram_02_u:098.069a": "tathāpi rāmo bharatena tāmyata; prasādyamānaḥ śirasā mahīpatiḥ",
    "GE09ram_02_u:098.069c": "na caiva cakre gamanāya sattvavān; matiṃ pitus tadvacane pratiṣṭhitaḥ",
    "GE09ram_02_u:098.070a": "tad adbhutaṃ sthairyam avekṣya rāghave; samaṃ jano harṣam avāpa duḥkhitaḥ",
    "GE09ram_02_u:098.070c": "na yāty ayodhyām iti duḥkhito 'bhavat; sthirapratijñatvam avekṣya harṣitaḥ",
    "GE09ram_02_u:098.071a": "tam ṛtvijo naigamayūthavallabhās; tathā visaṃjñāśrukalāś ca mātaraḥ",
    "GE09ram_02_u:098.071c": "tathā bruvāṇaṃ bharataṃ pratuṣṭuvuḥ; praṇamya rāmaṃ ca yayācire saha",
    "GE09ram_02_u:099.001a": "punar evaṃ bruvāṇaṃ tu bharataṃ lakṣmaṇāgrajaḥ",
    "GE09ram_02_u:099.001c": "pratyuvaca tataḥ śrīmāñ jñātimadhye 'tisatkṛtaḥ",
    "GE09ram_02_u:099.002a": "upapannam idaṃ vākyaṃ yat tvam evam abhāṣathāḥ",
    "GE09ram_02_u:099.002c": "jātaḥ putro daśarathāt kaikeyyāṃ rājasattamāt",
    "GE09ram_02_u:099.003a": "purā bhrātaḥ pitā naḥ sa mātaraṃ te samudvahan",
    "GE09ram_02_u:099.003c": "mātāmahe samāśrauṣīd rājyaśulkam anuttamam",
    "GE09ram_02_u:099.004a": "devāsure ca saṃgrāme jananyai tava pārthivaḥ",
    "GE09ram_02_u:099.004c": "saṃprahṛṣṭo dadau rājā varam ārādhitaḥ prabhuḥ",
    "GE09ram_02_u:099.005a": "tataḥ sā saṃpratiśrāvya tava mātā yaśasvinī",
    "GE09ram_02_u:099.005c": "ayācata naraśreṣṭhaṃ dvau varau varavarṇinī",
    "GE09ram_02_u:099.006a": "tava rājyaṃ naravyāghra mama pravrājanaṃ tathā",
    "GE09ram_02_u:099.006c": "tac ca rājā tathā tasyai niyuktaḥ pradadau varam",
    "GE09ram_02_u:099.007a": "tena pitrāham apy atra niyuktaḥ puruṣarṣabha",
    "GE09ram_02_u:099.007c": "caturdaśa vane vāsaṃ varṣāṇi varadānikam",
    "GE09ram_02_u:099.008a": "so 'haṃ vanam idaṃ prāpto nirjanaṃ lakṣmaṇānvitaḥ",
    "GE09ram_02_u:099.008c": "śītayā cāpratidvandvaḥ satyavāde sthitaḥ pituḥ",
    "GE09ram_02_u:099.009a": "bhavān api tathety eva pitaraṃ satyavādinam",
    "GE09ram_02_u:099.009c": "kartum arhati rājendraṃ kṣipram evābhiṣecanāt",
    "GE09ram_02_u:099.010a": "ṛṇān mocaya rājānaṃ matkṛte bharata prabhum",
    "GE09ram_02_u:099.010c": "pitaraṃ trāhi dharmajña mātaraṃ cābhinandaya",
    "GE09ram_02_u:099.011a": "śrūyate hi purā tāta śrutir gītā yaśasvinī",
    "GE09ram_02_u:099.011c": "gayena yajamānena gayeṣv eva pitṝn prati",
    "GE09ram_02_u:099.012a": "puṃ nāmnā narakād yasmāt pitaraṃ trāyate sutaḥ",
    "GE09ram_02_u:099.012c": "tasmāt putra iti proktaḥ pitṝn yat pāti vā sutaḥ",
    "GE09ram_02_u:099.013a": "eṣṭavyā bahavaḥ putrā guṇavanto bahuśrutāḥ",
    "GE09ram_02_u:099.013c": "teṣāṃ vai samavetānām api kaś cid gayāṃ vrajet",
    "GE09ram_02_u:099.014a": "evaṃ rājarṣayaḥ sarve pratītā rājanandana",
    "GE09ram_02_u:099.014c": "tasmāt trāhi naraśreṣṭha pitaraṃ narakāt prabho",
    "GE09ram_02_u:099.015a": "ayodhyāṃ gaccha bharata prakṛtīr anurañjaya",
    "GE09ram_02_u:099.015c": "śatrughna sahito vīra saha sarvair dvijātibhiḥ",
    "GE09ram_02_u:099.016a": "pravekṣye daṇḍakāraṇyam aham apy avilambayan",
    "GE09ram_02_u:099.016c": "ābhyāṃ tu sahito rājan vaidehyā lakṣmaṇena ca",
    "GE09ram_02_u:099.017a": "tvaṃ rājā bhava bharata svayaṃ narāṇāṃ; vanyānām aham api rājarāṇ mṛgāṇām",
    "GE09ram_02_u:099.017c": "gaccha tvaṃ puravaram adya saṃprahṛṣṭaḥ; saṃhṛṣṭas tv aham api daṇḍakān pravekṣye",
    "GE09ram_02_u:099.018a": "chāyāṃ te dinakarabhāḥ prabādhamānaṃ; varṣatraṃ bharata karotu mūrdhni śītām",
    "GE09ram_02_u:099.018c": "eteṣām aham api kānanadrumāṇāṃ; chāyāṃ tām atiśayinīṃ sukhaṃ śrayiṣye",
    "GE09ram_02_u:099.019a": "śatrughnaḥ kuśalamatis tu te sahāyaḥ; saumitrir mama viditaḥ pradhānamitram",
    "GE09ram_02_u:099.019c": "catvāras tanayavarā vayaṃ narendraṃ; satyasthaṃ bharata carāma mā viṣādam",
    "GE09ram_02_u:100.001a": "āśvāsayantaṃ bharataṃ jābālir brāhmaṇottamaḥ",
    "GE09ram_02_u:100.001c": "uvāca rāmaṃ dharmajñaṃ dharmāpetam idaṃ vacaḥ",
    "GE09ram_02_u:100.002a": "sādhu rāghava mā bhūt te buddhir evaṃ nirarthakā",
    "GE09ram_02_u:100.002c": "prākṛtasya narasyeva ārya buddhes tapasvinaḥ",
    "GE09ram_02_u:100.003a": "kaḥ kasya puruṣo bandhuḥ kim āpyaṃ kasya kena cit",
    "GE09ram_02_u:100.003c": "yad eko jāyate jantur eka eva vinaśyati",
    "GE09ram_02_u:100.004a": "tasmān mātā pitā ceti rāma sajjeta yo naraḥ",
    "GE09ram_02_u:100.004c": "unmatta iva sa jñeyo nāsti kācid dhi kasya cit",
    "GE09ram_02_u:100.005a": "yathā grāmāntaraṃ gacchan naraḥ kaś cit kva cid vaset",
    "GE09ram_02_u:100.005c": "utsṛjya ca tam āvāsaṃ pratiṣṭhetāpare 'hani",
    "GE09ram_02_u:100.006a": "evam eva manuṣyāṇāṃ pitā mātā gṛhaṃ vasu",
    "GE09ram_02_u:100.006c": "āvāsamātraṃ kākutstha sajjante nātra sajjanāḥ",
    "GE09ram_02_u:100.007a": "pitryaṃ rājyaṃ samutsṛjya sa nārhati narottama",
    "GE09ram_02_u:100.007c": "āsthātuṃ kāpathaṃ duḥkhaṃ viṣamaṃ bahukaṇṭakam",
    "GE09ram_02_u:100.008a": "samṛddhāyām ayodhyāyām ātmānam abhiṣecaya",
    "GE09ram_02_u:100.008c": "ekaveṇīdharā hi tvāṃ nagarī saṃpratīkṣate",
    "GE09ram_02_u:100.009a": "rājabhogān anubhavan mahārhān",
    "GE09ram_02_u:100.009c": "vihara tvam ayodhyāyāṃ yathā śakras triviṣṭape",
    "GE09ram_02_u:100.010a": "na te kaś cid daśarataḥs tvaṃ ca tasya na kaś cana",
    "GE09ram_02_u:100.010c": "anyo rājā tvam anyaś ca tasmāt kuru yad ucyate",
    "GE09ram_02_u:100.011a": "gataḥ sa nṛpatis tatra gantavyaṃ yatra tena vai",
    "GE09ram_02_u:100.011c": "pravṛttir eṣā martyānāṃ tvaṃ tu mithyā vihanyase",
    "GE09ram_02_u:100.012a": "arthadharmaparā ye ye tāṃs tāñ śocāmi netarān",
    "GE09ram_02_u:100.012c": "te hi duḥkham iha prāpya vināśaṃ pretya bhejire",
    "GE09ram_02_u:100.013a": "aṣṭakā pitṛdaivatyam ity ayaṃ prasṛto janaḥ",
    "GE09ram_02_u:100.013c": "annasyopadravaṃ paśya mṛto hi kim aśiṣyati",
    "GE09ram_02_u:100.014a": "yadi bhuktam ihānyena deham anyasya gacchati",
    "GE09ram_02_u:100.014c": "dadyāt pravasataḥ śrāddhaṃ na tat pathy aśanaṃ bhavet",
    "GE09ram_02_u:100.015a": "dānasaṃvananā hy ete granthā medhāvibhiḥ kṛtāḥ",
    "GE09ram_02_u:100.015c": "yajasva dehi dīkṣasva tapas tapyasva saṃtyaja",
    "GE09ram_02_u:100.016a": "sa nāsti param ity eva kuru buddhiṃ mahāmate",
    "GE09ram_02_u:100.016c": "pratyakṣaṃ yat tad ātiṣṭha parokṣaṃ pṛṣṭhataḥ kuru",
    "GE09ram_02_u:100.017a": "satāṃ buddhiṃ puraskṛtya sarvalokanidarśinīm",
    "GE09ram_02_u:100.017c": "rājyaṃ tvaṃ pratigṛhṇīṣva bharatena prasāditaḥ",
    "GE09ram_02_u:101.001a": "jābāles tu vacaḥ śrutvā rāmaḥ satyātmanāṃ varaḥ",
    "GE09ram_02_u:101.001c": "uvāca parayā yuktyā svabuddhyā cāvipannayā",
    "GE09ram_02_u:101.002a": "bhavān me priyakāmārthaṃ vacanaṃ yad ihoktavān",
    "GE09ram_02_u:101.002c": "akāryaṃ kāryasaṃkāśam apathyaṃ pathyasaṃmitam",
    "GE09ram_02_u:101.003a": "nirmaryādas tu puruṣaḥ pāpācārasamanvitaḥ",
    "GE09ram_02_u:101.003c": "mānaṃ na labhate satsu bhinnacāritradarśanaḥ",
    "GE09ram_02_u:101.004a": "kulīnam akulīnaṃ vā vīraṃ puruṣamāninam",
    "GE09ram_02_u:101.004c": "cāritram eva vyākhyāti śuciṃ vā yadi vāśucim",
    "GE09ram_02_u:101.005a": "anārays tv ārya saṃkāśaḥ śaucād dhīnas tathā śuciḥ",
    "GE09ram_02_u:101.005c": "lakṣaṇyavad alakṣaṇyo duḥśīlaḥ śīlavān iva",
    "GE09ram_02_u:101.006a": "adharmaṃ dharmaveṣeṇa yadīmaṃ lokasaṃkaram",
    "GE09ram_02_u:101.006c": "abhipatsye śubhaṃ hitvā kriyāvidhivivarjitam",
    "GE09ram_02_u:101.007a": "kaś cetayānaḥ puruṣaḥ kāryākāryavicakṣaṇaḥ",
    "GE09ram_02_u:101.007c": "bahu maṃsyati māṃ loke durvṛttaṃ lokadūṣaṇam",
    "GE09ram_02_u:101.008a": "kasya yāsyāmy ahaṃ vṛttaṃ kena vā svargam āpnuyām",
    "GE09ram_02_u:101.008c": "anayā vartamāno 'haṃ vṛttyā hīnapratijñayā",
    "GE09ram_02_u:101.009a": "kāmavṛttas tv ayaṃ lokaḥ kṛtsnaḥ samupavartate",
    "GE09ram_02_u:101.009c": "yadvṛttāḥ santi rājānas tadvṛttāḥ santi hi prajāḥ",
    "GE09ram_02_u:101.010a": "satyam evānṛśaṃsyaṃ ca rājavṛttaṃ sanātanam",
    "GE09ram_02_u:101.010c": "tasmāt satyātmakaṃ rājyaṃ satye lokaḥ pratiṣṭhitaḥ",
    "GE09ram_02_u:101.011a": "ṛṣayaś caiva devāś ca satyam eva hi menire",
    "GE09ram_02_u:101.011c": "satyavādī hi loke 'smin paramaṃ gacchati kṣayam",
    "GE09ram_02_u:101.012a": "udvijante yathā sarpān narād anṛtavādinaḥ",
    "GE09ram_02_u:101.012c": "dharmaḥ satyaṃ paro loke mūlaṃ svargasya cocyate",
    "GE09ram_02_u:101.013a": "satyam eveśvaro loke satyaṃ padmā samāśritā",
    "GE09ram_02_u:101.013c": "satyamūlāni sarvāṇi satyān nāsti paraṃ padam",
    "GE09ram_02_u:101.014a": "dattam iṣṭaṃ hutaṃ caiva taptāni ca tapāṃsi ca",
    "GE09ram_02_u:101.014c": "vedāḥ satyapratiṣṭhānās tasmāt satyaparo bhavet",
    "GE09ram_02_u:101.015a": "ekaḥ pālayate lokam ekaḥ pālayate kulam",
    "GE09ram_02_u:101.015c": "majjaty eko hi niraya ekaḥ svarge mahīyate",
    "GE09ram_02_u:101.016a": "so 'haṃ pitur nideśaṃ tu kimarthaṃ nānupālaye",
    "GE09ram_02_u:101.016c": "satyapratiśravaḥ satyaṃ satyena samayīkṛtaḥ",
    "GE09ram_02_u:101.017a": "naiva lobhān na mohād vā na cājñānāt tamo'nvitaḥ",
    "GE09ram_02_u:101.017c": "setuṃ satyasya bhetsyāmi guroḥ satyapratiśravaḥ",
    "GE09ram_02_u:101.018a": "asatyasaṃdhasya sataś",
    "GE09ram_02_u:101.018c": "naiva devā na pitaraḥ pratīcchantīti naḥ śrutam",
    "GE09ram_02_u:101.019a": "pratyagātmam imaṃ dharmaṃ satyaṃ paśyāmy ahaṃ svayam",
    "GE09ram_02_u:101.019c": "bhāraḥ satpuruṣācīrṇas tad artham abhinandyate",
    "GE09ram_02_u:101.020a": "kṣātraṃ dharmam ahaṃ tyakṣye hy adharmaṃ dharmasaṃhitam",
    "GE09ram_02_u:101.020c": "kṣudraur nṛśaṃsair lubdhaiś ca sevitaṃ pāpakarmabhiḥ",
    "GE09ram_02_u:101.021a": "kāyena kurute pāpaṃ manasā saṃpradhārya ca",
    "GE09ram_02_u:101.021c": "anṛtaṃ jihvayā cāha trividhaṃ karma pātakam",
    "GE09ram_02_u:101.022a": "bhūmiḥ kīrtir yaśo lakṣmīḥ puruṣaṃ prārthayanti hi",
    "GE09ram_02_u:101.022c": "svargasthaṃ cānubadhnanti satyam eva bhajeta tat",
    "GE09ram_02_u:101.023a": "śreṣṭhaṃ hy anāryam eva syād yad bhavān avadhārya mām",
    "GE09ram_02_u:101.023c": "āha yuktikarair vākyair idaṃ bhadraṃ kuruṣva ha",
    "GE09ram_02_u:101.024a": "kathaṃ hy ahaṃ pratijñāya vanavāsam imaṃ guroḥ",
    "GE09ram_02_u:101.024c": "bharatasya kariṣyāmi vaco hitvā guror vacaḥ",
    "GE09ram_02_u:101.025a": "sthirā mayā pratijñātā pratijñā gurusaṃnidhau",
    "GE09ram_02_u:101.025c": "prahṛṣṭamānasā devī kaikeyī cābhavat tadā",
    "GE09ram_02_u:101.026a": "vanavāsaṃ vasann evaṃ śucir niyatabhojanaḥ",
    "GE09ram_02_u:101.026c": "mūlaiḥ puṣpaiḥ phalaiḥ puṇyaiḥ pitṝn devāṃś ca tarpayan",
    "GE09ram_02_u:101.027a": "saṃtuṣṭapañcavargo 'haṃ lokayātrāṃ pravartaye",
    "GE09ram_02_u:101.027c": "akuhaḥ śraddadhānaḥ san kāryākāryavicakṣaṇaḥ",
    "GE09ram_02_u:101.028a": "karmabhūmim imāṃ prāpya kartavyaṃ karma yac chubham",
    "GE09ram_02_u:101.028c": "agnir vāyuś ca somaś ca karmaṇāṃ phalabhāginaḥ",
    "GE09ram_02_u:101.029a": "śataṃ kratūnām āhṛtya devarāṭ tridivaṃ gataḥ",
    "GE09ram_02_u:101.029c": "tapāṃsy ugrāṇi cāsthāya divaṃ yātā maharṣayaḥ",
    "GE09ram_02_u:101.030a": "satyaṃ ca dharmaṃ ca parākramaṃ ca; bhūtānukampāṃ priyavāditāṃ ca",
    "GE09ram_02_u:101.030c": "dvijātidevātithipūjanaṃ ca; panthānam āhus tridivasya santaḥ",
    "GE09ram_02_u:101.031a": "dharme ratāḥ satpuruṣaiḥ sametās; tejasvino dānaguṇapradhānāḥ",
    "GE09ram_02_u:101.031c": "ahiṃsakā vītamalāś ca loke; bhavanti pūjyā munayaḥ pradhānāḥ",
    "GE09ram_02_u:102.001a": "kruddham ājñāya rāma tu vasiṣṭhaḥ pratyuvāca ha",
    "GE09ram_02_u:102.001c": "jābālir api jānīte lokasyāsya gatāgatim",
    "GE09ram_02_u:102.001e": "nivartayitu kāmas tu tvām etad vākyam abravīt",
    "GE09ram_02_u:102.002a": "imāṃ lokasamutpattiṃ lokanātha nibodha me",
    "GE09ram_02_u:102.002c": "sarvaṃ salilam evāsīt pṛthivī yatra nirmitā",
    "GE09ram_02_u:102.002e": "tataḥ samabhavad brahmā svayambhūr daivataiḥ saha",
    "GE09ram_02_u:102.003a": "sa varāhas tato bhūtvā projjahāra vasuṃdharām",
    "GE09ram_02_u:102.003c": "asṛjac ca jagat sarvaṃ saha putraiḥ kṛtātmabhiḥ",
    "GE09ram_02_u:102.004a": "ākāśaprabhavo brahmā śāśvato nitya avyayaḥ",
    "GE09ram_02_u:102.004c": "tasmān marīciḥ saṃjajñe marīceḥ kaśyapaḥ sutaḥ",
    "GE09ram_02_u:102.005a": "vivasvān kaśyapāj jajñe manur vaivastavaḥ smṛtaḥ",
    "GE09ram_02_u:102.005c": "sa tu prajāpatiḥ pūrvam ikṣvākus tu manoḥ sutaḥ",
    "GE09ram_02_u:102.006a": "yasyeyaṃ prathamaṃ dattā samṛddhā manunā mahī",
    "GE09ram_02_u:102.006c": "tam ikṣvākum ayodhyāyāṃ rājānaṃ viddhi pūrvakam",
    "GE09ram_02_u:102.007a": "ikṣvākos tu sutaḥ śrīmān kukṣir eveti viśrutaḥ",
    "GE09ram_02_u:102.007c": "kukṣer athātmajo vīro vikukṣir udapadyata",
    "GE09ram_02_u:102.008a": "vikukṣes tu mahātejā bāṇaḥ putraḥ pratāpavān",
    "GE09ram_02_u:102.008c": "bāṇasya tu mahābāhur anaraṇyo mahāyaśāḥ",
    "GE09ram_02_u:102.009a": "nānā vṛṣṭir babhūvāsmin na durbhikṣaṃ satāṃ vare",
    "GE09ram_02_u:102.009c": "anaraṇye mahārāje taskaro vāpi kaś cana",
    "GE09ram_02_u:102.010a": "anaraṇyān mahābāhuḥ pṛthū rājā babhūva ha",
    "GE09ram_02_u:102.010c": "tasmāt pṛthor mahārājas triśaṅkur udapadyata",
    "GE09ram_02_u:102.010e": "sa satyavacanād vīraḥ saśarīro divaṃ gataḥ",
    "GE09ram_02_u:102.011a": "triśaṅkor abhavat sūnur dhundhumāro mahāyaśāḥ",
    "GE09ram_02_u:102.011c": "dhundhumārān mahātejā yuvanāśvo vyajāyata",
    "GE09ram_02_u:102.012a": "yuvanāśva sutaḥ śrīmān māndhātā samapadyata",
    "GE09ram_02_u:102.012c": "māndhātus tu mahātejāḥ susaṃdhir udapadyata",
    "GE09ram_02_u:102.013a": "susaṃdher api putrau dvau dhruvasaṃdhiḥ prasenajit",
    "GE09ram_02_u:102.013c": "yaśasvī dhruvasaṃdhes tu bharato ripusūdanaḥ",
    "GE09ram_02_u:102.014a": "bharatāt tu mahābāhor asito nāma jāyata",
    "GE09ram_02_u:102.014c": "yasyaite pratirājāna udapadyanta śatravaḥ",
    "GE09ram_02_u:102.014e": "haihayās tālajaṅghāś ca śūrāś ca śaśabindavaḥ",
    "GE09ram_02_u:102.015a": "tāṃs tu sarvān prativyūhya yuddhe rājā pravāsitaḥ",
    "GE09ram_02_u:102.015c": "sa ca śailavare ramye babhūvābhirato muniḥ",
    "GE09ram_02_u:102.015e": "dve cāsya bhārye garbhiṇyau babhūvatur iti śrutiḥ",
    "GE09ram_02_u:102.016a": "bhārgavaś cyavano nāma himavantam upāśritaḥ",
    "GE09ram_02_u:102.016c": "tam ṛṣiṃ samupāgamya kālindī tv abhyavādayat",
    "GE09ram_02_u:102.017a": "sa tām abhyavadad vipro varepsuṃ putrajanmani",
    "GE09ram_02_u:102.017c": "tataḥ sā gṛham āgamya devī putraṃ vyajāyata",
    "GE09ram_02_u:102.018a": "sapatnyā tu garas tasyai datto garbhajighāṃsayā",
    "GE09ram_02_u:102.018c": "gareṇa saha tenaiva jātaḥ sa sagaro 'bhavat",
    "GE09ram_02_u:102.019a": "sa rājā sagaro nāma yaḥ samudram akhānayat",
    "GE09ram_02_u:102.019c": "iṣṭvā parvaṇi vegena trāsayantam imāḥ prajāḥ",
    "GE09ram_02_u:102.020a": "asamañjas tu putro 'bhūt sagarasyeti naḥ śrutam",
    "GE09ram_02_u:102.020c": "jīvann eva sa pitrā tu nirastaḥ pāpakarmakṛt",
    "GE09ram_02_u:102.021a": "aṃśumān iti putro 'bhūd asamañjasya vīryavān",
    "GE09ram_02_u:102.021c": "dilīpo 'ṃśumataḥ putro dilīpasya bhagīrathaḥ",
    "GE09ram_02_u:102.022a": "bhagīrathāt kakutsthas tu kākutsthā yena tu smṛtāḥ",
    "GE09ram_02_u:102.022c": "kakutsthasya tu putro 'bhūd raghur yena tu rāghavaḥ",
    "GE09ram_02_u:102.023a": "raghos tu putras tejasvī pravṛddhaḥ puruṣādakaḥ",
    "GE09ram_02_u:102.023c": "kalmāṣapādaḥ saudāsa ity evaṃ prathito bhuvi",
    "GE09ram_02_u:102.024a": "kalmāṣapādaputro 'bhūc chaṅkhaṇas tv iti viśrutaḥ",
    "GE09ram_02_u:102.024c": "yas tu tad vīryam āsādya sahaseno vyanīnaśat",
    "GE09ram_02_u:102.025a": "śaṅkhaṇasya tu putro 'bhūc chūraḥ śrīmān sudarśanaḥ",
    "GE09ram_02_u:102.025c": "sudarśanasyāgnivarṇa agnivarṣasya śīghragaḥ",
    "GE09ram_02_u:102.026a": "śīghragasya maruḥ putro maroḥ putraḥ praśuśrukaḥ",
    "GE09ram_02_u:102.026c": "praśuśrukasya putro 'bhūd ambarīṣo mahādyutiḥ",
    "GE09ram_02_u:102.027a": "ambarīṣasya putro 'bhūn nahuṣaḥ satyavikramaḥ",
    "GE09ram_02_u:102.027c": "nahuṣasya ca nābhāgaḥ putraḥ paramadhārmikaḥ",
    "GE09ram_02_u:102.028a": "ajaś ca suvrataś caiva nābhāgasya sutāv ubhau",
    "GE09ram_02_u:102.028c": "ajasya caiva dharmātmā rājā daśarathaḥ sutaḥ",
    "GE09ram_02_u:102.029a": "tasya jyeṣṭho 'si dāyādo rāma ity abhiviśrutaḥ",
    "GE09ram_02_u:102.029c": "tad gṛhāṇa svakaṃ rājyam avekṣasva jagan nṛpa",
    "GE09ram_02_u:102.030a": "ikṣvākūṇāṃ hi sarveṣāṃ rājā bhavati pūrvajaḥ",
    "GE09ram_02_u:102.030c": "pūrvajenāvaraḥ putro jyeṣṭho rājye 'bhiṣicyate",
    "GE09ram_02_u:102.031a": "sa rāghavāṇāṃ kuladharmam ātmanaḥ; sanātanaṃ nādya vihātum arhasi",
    "GE09ram_02_u:102.031c": "prabhūtaratnām anuśādhi medinīṃ; prabhūtarāṣṭrāṃ pitṛvan mahāyaśāḥ",
    "GE09ram_02_u:103.001a": "vasiṣṭhas tu tadā rāmam uktvā rājapurohitaḥ",
    "GE09ram_02_u:103.001c": "abravīd dharmasaṃyuktaṃ punar evāparaṃ vacaḥ",
    "GE09ram_02_u:103.002a": "puruṣasyeha jātasya bhavanti guravas trayaḥ",
    "GE09ram_02_u:103.002c": "ācāryaś caiva kākutstha pitā mātā ca rāghava",
    "GE09ram_02_u:103.003a": "pitā hy enaṃ janayati puruṣaṃ puruṣarṣabha",
    "GE09ram_02_u:103.003c": "prajñāṃ dadāti cācāryas tasmāt sa gurur ucyate",
    "GE09ram_02_u:103.004a": "sa te 'haṃ pitur ācāryas tava caiva paraṃtapa",
    "GE09ram_02_u:103.004c": "mama tvaṃ vacanaṃ kurvan nātivarteḥ satāṃ gatim",
    "GE09ram_02_u:103.005a": "imā hi te pariṣadaḥ śreṇayaś ca samāgatāḥ",
    "GE09ram_02_u:103.005c": "eṣu tāta caran dharmaṃ nātivarteḥ satāṃ gatim",
    "GE09ram_02_u:103.006a": "vṛddhāyā dharmaśīlāyā mātur nārhasy avartitum",
    "GE09ram_02_u:103.006c": "asyās tu vacanaṃ kurvan nātivarteḥ satāṃ gatim",
    "GE09ram_02_u:103.007a": "bharatasya vacaḥ kurvan yācamānasya rāghava",
    "GE09ram_02_u:103.007c": "ātmānaṃ nātivartes tvaṃ",
    "GE09ram_02_u:103.008a": "evaṃ madhuram uktas tu guruṇā rāghavaḥ svayam",
    "GE09ram_02_u:103.008c": "pratyuvāca samāsīnaṃ vasiṣṭhaṃ puruṣarṣabhaḥ",
    "GE09ram_02_u:103.009a": "yan mātāpitarau vṛttaṃ tanaye kurutaḥ sadā",
    "GE09ram_02_u:103.009c": "na supratikaraṃ tat tu mātrā pitrā ca yat kṛtam",
    "GE09ram_02_u:103.010a": "yathāśakti pradānena snāpanāc chādanena ca",
    "GE09ram_02_u:103.010c": "nityaṃ ca priyavādena tathā saṃvardhanena ca",
    "GE09ram_02_u:103.011a": "sa hi rājā janayitā pitā daśaratho mama",
    "GE09ram_02_u:103.011c": "ājñātaṃ yan mayā tasya na tan mithyā bhaviṣyati",
    "GE09ram_02_u:103.012a": "evam uktas tu rāmeṇa bharataḥ pratyanantaram",
    "GE09ram_02_u:103.012c": "uvāca paramodāraḥ sūtaṃ paramadurmanāḥ",
    "GE09ram_02_u:103.013a": "iha me sthaṇḍile śīghraṃ kuśān āstara sārathe",
    "GE09ram_02_u:103.013c": "āryaṃ pratyupavekṣyāmi yāvan me na prasīdati",
    "GE09ram_02_u:103.014a": "anāhāro nirāloko dhanahīno yathā dvijaḥ",
    "GE09ram_02_u:103.014c": "śeṣye purastāc chālāyā yāvan na pratiyāsyati",
    "GE09ram_02_u:103.015a": "sa tu rāmam avekṣantaṃ sumantraṃ prekṣya durmanāḥ",
    "GE09ram_02_u:103.015c": "kuśottaram upasthāpya bhūmāv evāstarat svayam",
    "GE09ram_02_u:103.016a": "tam uvāca mahātejā rāmo rājarṣisattamāḥ",
    "GE09ram_02_u:103.016c": "kiṃ māṃ bharata kurvāṇaṃ tāta pratyupavekṣyasi",
    "GE09ram_02_u:103.017a": "brāhmaṇo hy ekapārśvena narān roddhum ihārhati",
    "GE09ram_02_u:103.017c": "na tu mūrdhāvasiktānāṃ vidhiḥ pratyupaveśane",
    "GE09ram_02_u:103.018a": "uttiṣṭha naraśārdūla hitvaitad dāruṇaṃ vratam",
    "GE09ram_02_u:103.018c": "puravaryām itaḥ kṣipram ayodhyāṃ yāhi rāghava",
    "GE09ram_02_u:103.019a": "āsīnas tv eva bharataḥ paurajānapadaṃ janam",
    "GE09ram_02_u:103.019c": "uvāca sarvataḥ prekṣya kim āryaṃ nānuśāsatha",
    "GE09ram_02_u:103.020a": "te tam ūcur mahātmānaṃ paurajānapadā janāḥ",
    "GE09ram_02_u:103.020c": "kākutstham abhijānīmaḥ samyag vadati rāghavaḥ",
    "GE09ram_02_u:103.021a": "eṣo 'pi hi mahābhāgaḥ pitur vacasi tiṣṭhati",
    "GE09ram_02_u:103.021c": "ata eva na śaktāḥ smo vyāvartayitum añjasā",
    "GE09ram_02_u:103.022a": "teṣām ājñāya vacanaṃ rāmo vacanam abravīt",
    "GE09ram_02_u:103.022c": "evaṃ nibodha vacanaṃ suhṛdāṃ dharmacakṣuṣām",
    "GE09ram_02_u:103.023a": "etac caivobhayaṃ śrutvā samyak saṃpaśya rāghava",
    "GE09ram_02_u:103.023c": "uttiṣṭha tvaṃ mahābāho māṃ ca spṛśa tathodakam",
    "GE09ram_02_u:103.024a": "athotthāya jalaṃ spṛṣṭvā bharato vākyam abravīt",
    "GE09ram_02_u:103.024c": "śṛṇvantu me pariṣado mantriṇaḥ śreṇayas tathā",
    "GE09ram_02_u:103.025a": "na yāce pitaraṃ rājyaṃ nānuśāsāmi mātaram",
    "GE09ram_02_u:103.025c": "āryaṃ paramadharmajñam abhijānāmi rāghavam",
    "GE09ram_02_u:103.026a": "yadi tv avaśyaṃ vastavyaṃ kartavyaṃ ca pitur vacaḥ",
    "GE09ram_02_u:103.026c": "aham eva nivatsyāmi caturdaśa vane samāḥ",
    "GE09ram_02_u:103.027a": "dharmātmā tasya tathyena bhrātur vākyena vismitaḥ",
    "GE09ram_02_u:103.027c": "uvāca rāmaḥ saṃprekṣya paurajānapadaṃ janam",
    "GE09ram_02_u:103.028a": "vikrītam āhitaṃ krītaṃ yat pitrā jīvatā mama",
    "GE09ram_02_u:103.028c": "na tal lopayituṃ śakyaṃ mayā vā bharatena vā",
    "GE09ram_02_u:103.029a": "upadhir na mayā kāryo vanavāse jugupsitaḥ",
    "GE09ram_02_u:103.029c": "yuktam uktaṃ ca kaikeyyā pitrā me sukṛtaṃ kṛtam",
    "GE09ram_02_u:103.030a": "jānāmi bharataṃ kṣāntaṃ",
    "GE09ram_02_u:103.030c": "sarvam evātra kalyāṇaṃ satyasaṃdhe mahātmani",
    "GE09ram_02_u:103.031a": "anena dharmaśīlena vanāt pratyāgataḥ punaḥ",
    "GE09ram_02_u:103.031c": "bhrātrā saha bhaviṣyāmi pṛthivyāḥ patir uttamaḥ",
    "GE09ram_02_u:103.032a": "vṛto rājā hi kaikeyyā mayā tad vacanaṃ kṛtam",
    "GE09ram_02_u:103.032c": "anṛtān mocayānena pitaraṃ taṃ mahīpatim",
    "GE09ram_02_u:104.001a": "tam apratimatejobhyāṃ bhrātṛbhyāṃ romaharṣaṇam",
    "GE09ram_02_u:104.001c": "vismitāḥ saṃgamaṃ prekṣya samavetā maharṣayaḥ",
    "GE09ram_02_u:104.002a": "antarhitās tv ṛṣigaṇāḥ siddhāś ca paramarṣayaḥ",
    "GE09ram_02_u:104.002c": "tau bhrātarau mahātmānau kākutsthau praśaśaṃsire",
    "GE09ram_02_u:104.003a": "sa dhanyo yasya putrau dvau dharmajñau dharmavikramau",
    "GE09ram_02_u:104.003c": "śrutvā vayaṃ hi saṃbhāṣām ubhayoḥ spṛhayāmahe",
    "GE09ram_02_u:104.004a": "tatas tv ṛṣigaṇāḥ kṣipraṃ daśagrīvavadhaiṣiṇaḥ",
    "GE09ram_02_u:104.004c": "bharataṃ rājaśārdūlam ity ūcuḥ saṃgatā vacaḥ",
    "GE09ram_02_u:104.005a": "kule jāta mahāprājña mahāvṛtta mahāyaśaḥ",
    "GE09ram_02_u:104.005c": "grāhyaṃ rāmasya vākyaṃ te pitaraṃ yady avekṣase",
    "GE09ram_02_u:104.006a": "sadānṛṇam imaṃ rāmaṃ vayam icchāmahe pituḥ",
    "GE09ram_02_u:104.006c": "anṛṇatvāc ca kaikeyyāḥ svargaṃ daśaratho gataḥ",
    "GE09ram_02_u:104.007a": "etāvad uktvā vacanaṃ gandharvāḥ samaharṣayaḥ",
    "GE09ram_02_u:104.007c": "rājarṣayaś caiva tathā sarve svāṃ svāṃ gatiṃ gatāḥ",
    "GE09ram_02_u:104.008a": "hlāditas tena vākyena śubhena śubhadarśanaḥ",
    "GE09ram_02_u:104.008c": "rāmaḥ saṃhṛṣṭavadanas tān ṛṣīn abhyapūjayat",
    "GE09ram_02_u:104.009a": "srastagātras tu bharataḥ sa vācā sajjamānayā",
    "GE09ram_02_u:104.009c": "kṛtāñjalir idaṃ vākyaṃ rāghavaṃ punar abravīt",
    "GE09ram_02_u:104.010a": "rājadharmam anuprekṣya kuladharmānusaṃtatim",
    "GE09ram_02_u:104.010c": "kartum arhasi kākutstha mama mātuś ca yācanām",
    "GE09ram_02_u:104.011a": "rakṣituṃ sumahad rājyam aham ekas tu notsahe",
    "GE09ram_02_u:104.011c": "paurajānapadāṃś cāpi raktān rañjayituṃ tathā",
    "GE09ram_02_u:104.012a": "jñātayaś ca hi yodhāś ca mitrāṇi suhṛdaś ca naḥ",
    "GE09ram_02_u:104.012c": "tvām eva pratikāṅkṣante parjanyam iva karṣakāḥ",
    "GE09ram_02_u:104.013a": "idaṃ rājyaṃ mahāprājña sthāpaya pratipadya hi",
    "GE09ram_02_u:104.013c": "śaktimān asi kākutstha lokasya paripālane",
    "GE09ram_02_u:104.014a": "ity uktvā nyapatad bhrātuḥ pādayor bharatas tadā",
    "GE09ram_02_u:104.014c": "bhṛśaṃ saṃprārthayām āsa rāmam evaṃ priyaṃ vadaḥ",
    "GE09ram_02_u:104.015a": "tam aṅke bhrātaraṃ kṛtvā rāmo vacanam abravīt",
    "GE09ram_02_u:104.015c": "śyāmaṃ nalinapatrākṣaṃ mattahaṃsasvaraḥ svayam",
    "GE09ram_02_u:104.016a": "āgatā tvām iyaṃ buddhiḥ svajā vainayikī ca yā",
    "GE09ram_02_u:104.016c": "bhṛśam utsahase tāta rakṣituṃ pṛthivīm api",
    "GE09ram_02_u:104.017a": "amātyaiś ca suhṛdbhiś ca buddhimadbhiś ca mantribhiḥ",
    "GE09ram_02_u:104.017c": "sarvakāryāṇi saṃmantrya sumahānty api kāraya",
    "GE09ram_02_u:104.018a": "lakṣmīś candrād apeyād vā himavān vā himaṃ tyajet",
    "GE09ram_02_u:104.018c": "atīyāt sāgaro velāṃ na pratijñām ahaṃ pituḥ",
    "GE09ram_02_u:104.019a": "kāmād vā tāta lobhād vā mātrā tubhyam idaṃ kṛtam",
    "GE09ram_02_u:104.019c": "na tan manasi kartavyaṃ vartitavyaṃ ca mātṛvat",
    "GE09ram_02_u:104.020a": "evaṃ bruvāṇaṃ bharataḥ kausalyāsutam abravīt",
    "GE09ram_02_u:104.020c": "tejasādityasaṃkāśaṃ pratipaccandradarśanam",
    "GE09ram_02_u:104.021a": "adhirohārya pādābhyāṃ pāduke hemabhūṣite",
    "GE09ram_02_u:104.021c": "ete hi sarvalokasya yogakṣemaṃ vidhāsyataḥ",
    "GE09ram_02_u:104.022a": "so 'dhiruhya naravyāghraḥ pāduke hy avaruhya ca",
    "GE09ram_02_u:104.022c": "prāyacchat sumahātejā bharatāya mahātmane",
    "GE09ram_02_u:104.023a": "sa pāduke te bharataḥ pratāpavān; svalaṃkṛte saṃparigṛhya dharmavit",
    "GE09ram_02_u:104.023c": "pradakṣiṇaṃ caiva cakāra rāghavaṃ; cakāra caivottamanāgamūrdhani",
    "GE09ram_02_u:104.024a": "athānupūrvyāt pratipūjya taṃ janaṃ; gurūṃś ca mantriprakṛtīs tathānujau",
    "GE09ram_02_u:104.024c": "vyasarjayad rāghavavaṃśavardhanaḥ; sthitaḥ svadharme himavān ivācalaḥ",
    "GE09ram_02_u:104.025a": "taṃ mātaro bāṣpagṛhītakaṇṭho; duḥkhena nāmantrayituṃ hi śekuḥ",
    "GE09ram_02_u:104.025c": "sa tv eva mātṝr abhivādya sarvā; rudan kuṭīṃ svāṃ praviveśa rāmaḥ",
    "GE09ram_02_u:105.001a": "tataḥ śirasi kṛtvā tu pāduke bharatas tadā",
    "GE09ram_02_u:105.001c": "āruroha rathaṃ hṛṣṭaḥ śatrughnena samanvitaḥ",
    "GE09ram_02_u:105.002a": "vasiṣṭho vāmadevaś ca jābāliś ca dṛḍhavrataḥ",
    "GE09ram_02_u:105.002c": "agrataḥ prayayuḥ sarve mantriṇo mantrapūjitāḥ",
    "GE09ram_02_u:105.003a": "mandākinīṃ nadīṃ ramyāṃ prāṅmukhās te yayus tadā",
    "GE09ram_02_u:105.003c": "pradakṣiṇaṃ ca kurvāṇāś citrakūṭaṃ mahāgirim",
    "GE09ram_02_u:105.004a": "paśyan dhātusahasrāṇi ramyāṇi vividhāni ca",
    "GE09ram_02_u:105.004c": "prayayau tasya pārśvena sasainyo bharatas tadā",
    "GE09ram_02_u:105.005a": "adūrāc citrakūṭasya dadarśa bharatas tadā",
    "GE09ram_02_u:105.005c": "āśramaṃ yatra sa munir bharadvājaḥ kṛtālayaḥ",
    "GE09ram_02_u:105.006a": "sa tam āśramam āgamya bharadvājasya buddhimān",
    "GE09ram_02_u:105.006c": "avatīrya rathāt pādau vavande kulanandanaḥ",
    "GE09ram_02_u:105.007a": "tato hṛṣṭo bharadvājo bharataṃ vākyam abravīt",
    "GE09ram_02_u:105.007c": "api kṛtyaṃ kṛtaṃ tāta rāmeṇa ca samāgatam",
    "GE09ram_02_u:105.008a": "evam uktas tu bharato bharadvājena dhīmatā",
    "GE09ram_02_u:105.008c": "pratyuvāca bharadvājaṃ bharato dharmavatsalaḥ",
    "GE09ram_02_u:105.009a": "sa yācyamāno guruṇā mayā ca dṛḍhavikramaḥ",
    "GE09ram_02_u:105.009c": "rāghavaḥ paramaprīto vasiṣṭhaṃ vākyam abravīt",
    "GE09ram_02_u:105.010a": "pituḥ pratijñāṃ tām eva pālayiṣyāmi tattvataḥ",
    "GE09ram_02_u:105.010c": "caturdaśa hi varṣāṇi ya pratijñā pitur mama",
    "GE09ram_02_u:105.011a": "evam ukto mahāprājño vasiṣṭhaḥ pratyuvāca ha",
    "GE09ram_02_u:105.011c": "vākyajño vākyakuśalaṃ rāghavaṃ vacanaṃ mahat",
    "GE09ram_02_u:105.012a": "ete prayaccha saṃhṛṣṭaḥ pāduke hemabhūṣite",
    "GE09ram_02_u:105.012c": "ayodhyāyāṃ mahāprājña yogakṣemakare tava",
    "GE09ram_02_u:105.013a": "evam ukto vasiṣṭhena rāghavaḥ prāṅmukhaḥ sthitaḥ",
    "GE09ram_02_u:105.013c": "pāduke hemavikṛte mama rājyāya te dadau",
    "GE09ram_02_u:105.014a": "nivṛtto 'ham anujñāto rāmeṇa sumahātmanā",
    "GE09ram_02_u:105.014c": "ayodhyām eva gacchāmi gṛhītvā pāduke śubhe",
    "GE09ram_02_u:105.015a": "etac chrutvā śubhaṃ vākyaṃ bharatasya mahātmanaḥ",
    "GE09ram_02_u:105.015c": "bharadvājaḥ śubhataraṃ munir vākyam udāharat",
    "GE09ram_02_u:105.016a": "naitac citraṃ naravyāghra śīlavṛttavatāṃ vara",
    "GE09ram_02_u:105.016c": "yad āryaṃ tvayi tiṣṭhet tu nimne vṛṣṭim ivodakam",
    "GE09ram_02_u:105.017a": "amṛtaḥ sa mahābāhuḥ pitā daśarathas tava",
    "GE09ram_02_u:105.017c": "yasya tvam īdṛśaḥ putro dharmātmā dharmavatsalaḥ",
    "GE09ram_02_u:105.018a": "tam ṛṣiṃ tu mahātmānam uktavākyaṃ kṛtāñjaliḥ",
    "GE09ram_02_u:105.018c": "āmantrayitum ārebhe caraṇāv upagṛhya ca",
    "GE09ram_02_u:105.019a": "tataḥ pradakṣiṇaṃ kṛtvā bharadvājaṃ punaḥ punaḥ",
    "GE09ram_02_u:105.019c": "bharatas tu yayau śrīmān ayodhyāṃ saha mantribhiḥ",
    "GE09ram_02_u:105.020a": "yānaiś ca śakaṭaiś caiva hayaiś nāgaiś ca sā camūḥ",
    "GE09ram_02_u:105.020c": "punar nivṛttā vistīrṇā bharatasyānuyāyinī",
    "GE09ram_02_u:105.021a": "tatas te yamunāṃ divyāṃ nadīṃ tīrtvormimālinīm",
    "GE09ram_02_u:105.021c": "dadṛśus tāṃ punaḥ sarve gaṅgāṃ śivajalāṃ nadīm",
    "GE09ram_02_u:105.022a": "tāṃ ramyajalasaṃpūrṇāṃ saṃtīrya saha bāndhavaḥ",
    "GE09ram_02_u:105.022c": "śṛṅgaverapuraṃ ramyaṃ praviveśa sasainikaḥ",
    "GE09ram_02_u:105.023a": "śṛṅgaverapurād bhūya ayodhyāṃ saṃdadarśa ha",
    "GE09ram_02_u:105.023c": "bharato duḥkhasaṃtaptaḥ sārathiṃ cedam abravīt",
    "GE09ram_02_u:105.024a": "sārathe paśya vidhvastā ayodhyā na prakāśate",
    "GE09ram_02_u:105.024c": "nirākārā nirānandā dīnā pratihatasvanā",
    "GE09ram_02_u:106.001a": "snigdhagambhīraghoṣeṇa syandanenopayān prabhuḥ",
    "GE09ram_02_u:106.001c": "ayodhyāṃ bharataḥ kṣipraṃ praviveśa mahāyaśāḥ",
    "GE09ram_02_u:106.002a": "biḍālolūkacaritām ālīnanaravāraṇām",
    "GE09ram_02_u:106.002c": "timirābhyāhatāṃ kālīm aprakāśāṃ niśām iva",
    "GE09ram_02_u:106.003a": "rāhuśatroḥ priyāṃ patnīṃ śriyā prajvalitaprabhām",
    "GE09ram_02_u:106.003c": "graheṇābhyutthitenaikāṃ rohiṇīm iva pīḍitām",
    "GE09ram_02_u:106.004a": "alpoṣṇakṣubdhasalilāṃ gharmottaptavihaṃgamām",
    "GE09ram_02_u:106.004c": "līnamīnajhaṣagrāhāṃ kṛśāṃ girinadīm iva",
    "GE09ram_02_u:106.005a": "vidhūmām iva hemābhām adhvarāgnisamutthitām",
    "GE09ram_02_u:106.005c": "havirabhyukṣitāṃ paścāc chikhāṃ vipralayaṃ gatām",
    "GE09ram_02_u:106.006a": "vidhvastakavacāṃ rugṇagajavājirathadhvajām",
    "GE09ram_02_u:106.006c": "hatapravīrām āpannāṃ camūm iva mahāhave",
    "GE09ram_02_u:106.007a": "saphenāṃ sasvanāṃ bhūtvā sāgarasya samutthitām",
    "GE09ram_02_u:106.007c": "praśāntamārutoddhūtāṃ jalormim iva niḥsvanām",
    "GE09ram_02_u:106.008a": "tyaktāṃ yajñāyudhaiḥ sarvair abhirūpaiś ca yājakaiḥ",
    "GE09ram_02_u:106.008c": "sutyākāle vinirvṛtte vediṃ gataravām iva",
    "GE09ram_02_u:106.009a": "goṣṭhamadhye sthitām ārtām acarantīṃ navaṃ tṛṇam",
    "GE09ram_02_u:106.009c": "govṛṣeṇa parityaktāṃ gavāṃ patnīm ivotsukām",
    "GE09ram_02_u:106.010a": "prabhākarālaiḥ susnigdhaiḥ prajvaladbhir ivottamaiḥ",
    "GE09ram_02_u:106.010c": "viyuktāṃ maṇibhir jātyair navāṃ muktāvalīm iva",
    "GE09ram_02_u:106.011a": "sahasā calitāṃ sthānān mahīṃ puṇyakṣayād gatām",
    "GE09ram_02_u:106.011c": "saṃhṛtadyutivistārāṃ tārām iva divaś cyutām",
    "GE09ram_02_u:106.012a": "puṣpanaddhāṃ vasantānte",
    "GE09ram_02_u:106.012c": "drutadāvāgnivipluṣṭāṃ klāntāṃ vanalatām iva",
    "GE09ram_02_u:106.013a": "saṃmūḍhanigamāṃ sarvāṃ saṃkṣiptavipaṇāpaṇām",
    "GE09ram_02_u:106.013c": "pracchannaśaśinakṣatrāṃ dyām ivāmbudharair vṛtām",
    "GE09ram_02_u:106.014a": "kṣīṇapānottamair bhinnaiḥ śarāvair abhisaṃvṛtām",
    "GE09ram_02_u:106.014c": "hataśauṇḍām ivākāśe pānabhūmim asaṃskṛtām",
    "GE09ram_02_u:106.015a": "vṛkṇabhūmitalāṃ nimnāṃ vṛkṇapātraiḥ samāvṛtām",
    "GE09ram_02_u:106.015c": "upayuktodakāṃ bhagnāṃ prapāṃ nipatitām iva",
    "GE09ram_02_u:106.016a": "vipulāṃ vitatāṃ caiva yuktapāśāṃ tarasvinām",
    "GE09ram_02_u:106.016c": "bhūmau bāṇair viniṣkṛttāṃ patitāṃ jyām ivāyudhāt",
    "GE09ram_02_u:106.017a": "sahasā yuddhaśauṇḍena hayāroheṇa vāhitām",
    "GE09ram_02_u:106.017c": "nikṣiptabhāṇḍām utsṛṣṭāṃ kiśorīm iva durbalām",
    "GE09ram_02_u:106.018a": "prāvṛṣi pravigāḍhāyāṃ praviṣṭasyābhra maṇḍalam",
    "GE09ram_02_u:106.018c": "pracchannāṃ nīlajīmūtair bhāskarasya prabhām iva",
    "GE09ram_02_u:106.019a": "bharatas tu rathasthaḥ sañ śrīmān daśarathātmajaḥ",
    "GE09ram_02_u:106.019c": "vāhayantaṃ rathaśreṣṭhaṃ sārathiṃ vākyam abravīt",
    "GE09ram_02_u:106.020a": "kiṃ nu khalv adya gambhīro mūrchito na niśamyate",
    "GE09ram_02_u:106.020c": "yathāpuram ayodhyāyāṃ gītavāditraniḥsvanaḥ",
    "GE09ram_02_u:106.021a": "vāruṇīmadagandhāś ca mālyagandhaś ca mūrchitaḥ",
    "GE09ram_02_u:106.021c": "dhūpitāgarugandhaś ca na pravāti samantataḥ",
    "GE09ram_02_u:106.022a": "yānapravaraghoṣaś ca snigdhaś ca hayaniḥsvanaḥ",
    "GE09ram_02_u:106.022c": "pramattagajanādaś ca mahāṃś ca rathaniḥsvanaḥ",
    "GE09ram_02_u:106.022e": "nedānīṃ śrūyate puryām asyāṃ rāme vivāsite",
    "GE09ram_02_u:106.023a": "taruṇaiś cāru veṣaiś ca narair unnatagāmibhiḥ",
    "GE09ram_02_u:106.023c": "saṃpatadbhir ayodhyāyāṃ na vibhānti mahāpathāḥ",
    "GE09ram_02_u:106.024a": "evaṃ bahuvidhaṃ jalpan viveśa vasatiṃ pituḥ",
    "GE09ram_02_u:106.024c": "tena hīnāṃ narendreṇa siṃhahīnāṃ guhām iva",
    "GE09ram_02_u:107.001a": "tato nikṣipya mātṝh sa ayodhyāyāṃ dṛḍhavrataḥ",
    "GE09ram_02_u:107.001c": "bharataḥ śokasaṃtapto gurūn idam athābravīt",
    "GE09ram_02_u:107.002a": "nandigrāmaṃ gamiṣyāmi sarvān āmantraye 'dya vaḥ",
    "GE09ram_02_u:107.002c": "tatra duḥkham idaṃ sarvaṃ sahiṣye rāghavaṃ vinā",
    "GE09ram_02_u:107.003a": "gataś ca hi divaṃ rājā vanasthaś ca gurur mama",
    "GE09ram_02_u:107.003c": "rāmaṃ pratīkṣe rājyāya sa hi rājā mahāyaśāḥ",
    "GE09ram_02_u:107.004a": "etac chrutvā śubhaṃ vākyaṃ bharatasya mahātmanaḥ",
    "GE09ram_02_u:107.004c": "abruvan mantriṇaḥ sarve vasiṣṭhaś ca purohitaḥ",
    "GE09ram_02_u:107.005a": "sadṛśaṃ ślāghanīyaṃ ca yad uktaṃ bharata tvayā",
    "GE09ram_02_u:107.005c": "vacanaṃ bhrātṛvātsalyād anurūpaṃ tavaiva tat",
    "GE09ram_02_u:107.006a": "nityaṃ te bandhulubdhasya tiṣṭhato bhrātṛsauhṛde",
    "GE09ram_02_u:107.006c": "āryamārgaṃ prapannasya nānumanyeta kaḥ pumān",
    "GE09ram_02_u:107.007a": "mantriṇāṃ vacanaṃ śrutvā yathābhilaṣitaṃ priyam",
    "GE09ram_02_u:107.007c": "abravīt sārathiṃ vākyaṃ ratho me yujyatām iti",
    "GE09ram_02_u:107.008a": "prahṛṣṭavadanaḥ sarvā mātṝh samabhivādya saḥ",
    "GE09ram_02_u:107.008c": "āruroha rathaṃ śrīmāñ śatrughnena samanvitaḥ",
    "GE09ram_02_u:107.009a": "āruhya tu rathaṃ śīghraṃ śatrughnabharatāv ubhau",
    "GE09ram_02_u:107.009c": "yayatuḥ paramaprītau vṛtau mantripurohitaiḥ",
    "GE09ram_02_u:107.010a": "agrato puravas tatra vasiṣṭha pramukhā dvijāḥ",
    "GE09ram_02_u:107.010c": "prayayuḥ prāṅmukhāḥ sarve nandigrāmo yato 'bhavat",
    "GE09ram_02_u:107.011a": "balaṃ ca tad anāhūtaṃ gajāśvarathasaṃkulam",
    "GE09ram_02_u:107.011c": "prayayau bharate yāte sarve ca puravāsinaḥ",
    "GE09ram_02_u:107.012a": "rathasthaḥ sa tu dharmātmā bharato bhrātṛvatsalaḥ",
    "GE09ram_02_u:107.012c": "nandigrāmaṃ yayau tūrṇaṃ śirasy ādhāya pāduke",
    "GE09ram_02_u:107.013a": "tatas tu bharataḥ kṣipraṃ nandigrāmaṃ praviśya saḥ",
    "GE09ram_02_u:107.013c": "avatīrya rathāt tūrṇaṃ gurūn idam uvāca ha",
    "GE09ram_02_u:107.014a": "etad rājyaṃ mama bhrātrā dattaṃ saṃnyāsavat svayam",
    "GE09ram_02_u:107.014c": "yogakṣemavahe ceme pāduke hemabhūṣite",
    "GE09ram_02_u:107.014e": "tam imaṃ pālayiṣyāmi rāghavāgamanaṃ prati",
    "GE09ram_02_u:107.015a": "kṣipraṃ saṃyojayitvā tu rāghavasya punaḥ svayam",
    "GE09ram_02_u:107.015c": "caraṇau tau tu rāmasya drakṣyāmi sahapādukau",
    "GE09ram_02_u:107.016a": "tato nikṣiptabhāro 'haṃ rāghaveṇa samāgataḥ",
    "GE09ram_02_u:107.016c": "nivedya gurave rājyaṃ bhajiṣye guruvṛttitām",
    "GE09ram_02_u:107.017a": "rāghavāya ca saṃnyāsaṃ dattveme varapāduke",
    "GE09ram_02_u:107.017c": "rājyaṃ cedam ayodhyāṃ ca dhūtapāpo bhavāmi ca",
    "GE09ram_02_u:107.018a": "abhiṣikte tu kākutsthe prahṛṣṭamudite jane",
    "GE09ram_02_u:107.018c": "prītir mama yaśaś caiva bhaved rājyāc caturguṇam",
    "GE09ram_02_u:107.019a": "evaṃ tu vilapan dīno bharataḥ sa mahāyaśāḥ",
    "GE09ram_02_u:107.019c": "nandigrāme 'karod rājyaṃ duḥkhito mantribhiḥ saha",
    "GE09ram_02_u:107.020a": "sa valkalajaṭādhārī muniveṣadharaḥ prabhuḥ",
    "GE09ram_02_u:107.020c": "nandigrāme 'vasad vīraḥ sasainyo bharatas tadā",
    "GE09ram_02_u:107.021a": "rāmāgamanam ākāṅkṣan bharato bhrātṛvatsalaḥ",
    "GE09ram_02_u:107.021c": "bhrātur vacanakārī ca pratijñāpāragas tadā",
    "GE09ram_02_u:107.022a": "pāduke tv abhiṣicyātha nandigrāme 'vasat tadā",
    "GE09ram_02_u:107.022c": "bharataḥ śāsanaṃ sarvaṃ pādukābhyāṃ nyavedayat",
    "GE09ram_02_u:108.001a": "pratiprayāte bharate vasan rāmas tapovane",
    "GE09ram_02_u:108.001c": "lakṣayām āsa sodvegam athautsukyaṃ tapasvinām",
    "GE09ram_02_u:108.002a": "ye tatra citrakūṭasya purastāt tāpasāśrame",
    "GE09ram_02_u:108.002c": "rāmam āśritya niratās tān alakṣayad utsukān",
    "GE09ram_02_u:108.003a": "nayanair bhṛkuṭībhiś ca rāmaṃ nirdiśya śaṅkitāḥ",
    "GE09ram_02_u:108.003c": "anyonyam upajalpantaḥ śanaiś cakrur mithaḥ kathāḥ",
    "GE09ram_02_u:108.004a": "teṣām autsukyam ālakṣya rāmas tv ātmani śaṅkitaḥ",
    "GE09ram_02_u:108.004c": "kṛtāñjalir uvācedam ṛṣiṃ kulapatiṃ tataḥ",
    "GE09ram_02_u:108.005a": "na kaccid bhagavan kiṃ cit pūrvavṛttam idaṃ mayi",
    "GE09ram_02_u:108.005c": "dṛśyate vikṛtaṃ yena vikriyante tapasvinaḥ",
    "GE09ram_02_u:108.006a": "pramādāc caritaṃ kaccit kiṃ cin nāvarajasya me",
    "GE09ram_02_u:108.006c": "lakṣmaṇasyarṣibhir dṛṣṭaṃ nānurūpam ivātmanaḥ",
    "GE09ram_02_u:108.007a": "kaccic chuśrūṣamāṇā vaḥ śuśrūṣaṇaparā mayi",
    "GE09ram_02_u:108.007c": "pramadābhyucitāṃ vṛttiṃ sītā yuktaṃ na vartate",
    "GE09ram_02_u:108.008a": "atharṣir jarayā vṛddhas tapasā ca jarāṃ gataḥ",
    "GE09ram_02_u:108.008c": "vepamāna ivovāca rāmaṃ bhūtadayāparam",
    "GE09ram_02_u:108.009a": "kutaḥ kalyāṇasattvāyāḥ kalyāṇābhirates tathā",
    "GE09ram_02_u:108.009c": "calanaṃ tāta vaidehyās tapasviṣu viśeṣataḥ",
    "GE09ram_02_u:108.010a": "tvannimittam idaṃ tāvat tāpasān prati vartate",
    "GE09ram_02_u:108.010c": "rakṣobhyas tena saṃvignāḥ kathayanti mithaḥ kathāḥ",
    "GE09ram_02_u:108.011a": "rāvaṇāvarajaḥ kaś cit kharo nāmeha rākṣasaḥ",
    "GE09ram_02_u:108.011c": "utpāṭya tāpasān sarvāñ janasthānaniketanān",
    "GE09ram_02_u:108.012a": "dhṛṣṭaś ca jitakāśī ca nṛśaṃsaḥ puruṣādakaḥ",
    "GE09ram_02_u:108.012c": "avaliptaś ca pāpaś ca tvāṃ ca tāta na mṛṣyate",
    "GE09ram_02_u:108.013a": "tvaṃ yadā prabhṛti hy asminn āśrame tāta vartase",
    "GE09ram_02_u:108.013c": "tadā prabhṛti rakṣāṃsi viprakurvanti tāpasān",
    "GE09ram_02_u:108.014a": "darśayanti hi bībhatsaiḥ krūrair bhīṣaṇakair api",
    "GE09ram_02_u:108.014c": "nānā rūpair virūpaiś ca rūpair asukhadarśanaiḥ",
    "GE09ram_02_u:108.015a": "apraśastair aśucibhiḥ saṃprayojya ca tāpasān",
    "GE09ram_02_u:108.015c": "pratighnanty aparān kṣipram anāryāḥ purataḥ sthitaḥ",
    "GE09ram_02_u:108.016a": "teṣu teṣv āśramasthāneṣv abuddham avalīya ca",
    "GE09ram_02_u:108.016c": "ramante tāpasāṃs tatra nāśayanto 'lpacetasaḥ",
    "GE09ram_02_u:108.017a": "apakṣipanti srugbhāṇḍān agnīn siñcanti vāriṇā",
    "GE09ram_02_u:108.017c": "kalaśāṃś ca pramṛdnanti havane samupasthite",
    "GE09ram_02_u:108.018a": "tair durātmabhir āviṣṭān āśramān prajihāsavaḥ",
    "GE09ram_02_u:108.018c": "gamanāyānyadeśasya codayanty ṛṣayo 'dya mām",
    "GE09ram_02_u:108.019a": "tat purā rāma śārīrām upahiṃsāṃ tapasviṣu",
    "GE09ram_02_u:108.019c": "darśayati hi duṣṭās te tyakṣyāma imam āśramam",
    "GE09ram_02_u:108.020a": "bahumūlaphalaṃ citram avidūrād ito vanam",
    "GE09ram_02_u:108.020c": "purāṇāśramam evāhaṃ śrayiṣye sagaṇaḥ punaḥ",
    "GE09ram_02_u:108.021a": "kharas tvayy api cāyuktaṃ purā tāta pravartate",
    "GE09ram_02_u:108.021c": "sahāsmābhir ito gaccha yadi buddhiḥ pravartate",
    "GE09ram_02_u:108.022a": "sakalatrasya saṃdeho nityaṃ yat tasya rāghava",
    "GE09ram_02_u:108.022c": "samarthasyāpi hi sato vāso duḥkha ihādya te",
    "GE09ram_02_u:108.023a": "ity uktavantaṃ rāmas taṃ rājaputras tapasvinam",
    "GE09ram_02_u:108.023c": "na śaśākottarair vākyair avaroddhuṃ samutsukam",
    "GE09ram_02_u:108.024a": "abhinandya samāpṛcchya samādhāya ca rāghavam",
    "GE09ram_02_u:108.024c": "sa jagāmāśramaṃ tyaktvā kulaiḥ kulapatiḥ saha",
    "GE09ram_02_u:108.025a": "rāmaḥ saṃsādhya tv ṛṣigaṇam anugamanād; deśāt tasmāccit kulapatim abhivādyarṣim",
    "GE09ram_02_u:108.025c": "samyakprītais tair anumata upadiṣṭārthaḥ; puṇyaṃ vāsāya svanilayam upasaṃpede",
    "GE09ram_02_u:108.026a": "āśramaṃ tv ṛṣivirahitaṃ prabhuḥ; kṣaṇam api na jahau sa rāghavaḥ",
    "GE09ram_02_u:108.026c": "rāghavaṃ hi satatam anugatās; tāpasāś carṣicaritadhṛtaguṇāḥ",
    "GE09ram_02_u:109.001a": "rāghavas tv apayāteṣu tapasviṣu vicintayan",
    "GE09ram_02_u:109.001c": "na tatrārocayad vāsaṃ kāraṇair bahubhis tadā",
    "GE09ram_02_u:109.002a": "iha me bharato dṛṣṭo mātaraś ca sanāgarāḥ",
    "GE09ram_02_u:109.002c": "sā ca me smṛtir anveti tān nityam anuśocataḥ",
    "GE09ram_02_u:109.003a": "skandhāvāraniveśena tena tasya mahātmanaḥ",
    "GE09ram_02_u:109.003c": "hayahastikarīṣaiś ca upamardaḥ kṛto bhṛśam",
    "GE09ram_02_u:109.004a": "tasmād anyatra gacchāma iti saṃcintya rāghavaḥ",
    "GE09ram_02_u:109.004c": "prātiṣṭhata sa vaidehyā lakṣmaṇena ca saṃgataḥ",
    "GE09ram_02_u:109.005a": "so 'trer āśramam āsādya taṃ vavande mahāyaśāḥ",
    "GE09ram_02_u:109.005c": "taṃ cāpi bhagavān atriḥ putravat pratyapadyata",
    "GE09ram_02_u:109.006a": "svayam ātithyam ādiśya sarvam asya susatkṛtam",
    "GE09ram_02_u:109.006c": "saumitriṃ ca mahābhāgāṃ sītāṃ ca samasāntvayat",
    "GE09ram_02_u:109.007a": "patnīṃ ca tam anuprāptāṃ vṛddhām āmantrya satkṛtām",
    "GE09ram_02_u:109.007c": "sāntvayām āsa dharmajñaḥ sarvabhūtahite rataḥ",
    "GE09ram_02_u:109.008a": "anasūyāṃ mahābhāgāṃ tāpasīṃ dharmacāriṇīm",
    "GE09ram_02_u:109.008c": "pratigṛhṇīṣva vaidehīm abravīd ṛṣisattamaḥ",
    "GE09ram_02_u:109.009a": "rāmāya cācacakṣe tāṃ tāpasīṃ dharmacāriṇīm",
    "GE09ram_02_u:109.009c": "daśa varṣāṇy anāvṛṣṭyā dagdhe loke nirantaram",
    "GE09ram_02_u:109.010a": "yayā mūlaphale sṛṣṭe jāhnavī ca pravartitā",
    "GE09ram_02_u:109.010c": "ugreṇa tapasā yuktā niyamaiś cāpy alaṃkṛtā",
    "GE09ram_02_u:109.011a": "daśavarṣasahasrāṇi yayā taptaṃ mahat tapaḥ",
    "GE09ram_02_u:109.011c": "anasūyāvratais tāta pratyūhāś ca nibarhitāḥ",
    "GE09ram_02_u:109.012a": "devakāryanimittaṃ ca yayā saṃtvaramāṇayā",
    "GE09ram_02_u:109.012c": "daśarātraṃ kṛtvā rātriḥ seyaṃ māteva te 'nagha",
    "GE09ram_02_u:109.013a": "tām imāṃ sarvabhūtānāṃ namaskāryāṃ yaśasvinīm",
    "GE09ram_02_u:109.013c": "abhigacchatu vaidehī vṛddhām akrodhanāṃ sadā",
    "GE09ram_02_u:109.014a": "evaṃ bruvāṇaṃ tam ṛṣiṃ tathety uktvā sa rāghavaḥ",
    "GE09ram_02_u:109.014c": "sītām uvāca dharmajñām idaṃ vacanam uttamam",
    "GE09ram_02_u:109.015a": "rājaputri śrutaṃ tv etan muner asya samīritam",
    "GE09ram_02_u:109.015c": "śreyo 'rtham ātmanaḥ śīghram abhigaccha tapasvinīm",
    "GE09ram_02_u:109.016a": "anasūyeti yā loke karmabhiḥ kyātim āgatā",
    "GE09ram_02_u:109.016c": "tāṃ śīghram abhigaccha tvam abhigamyāṃ tapasvinīm",
    "GE09ram_02_u:109.017a": "sītā tv etad vacaḥ śrutvā rāghavasya hitaiṣiṇī",
    "GE09ram_02_u:109.017c": "tām atripatnīṃ dharmajñām abhicakrāma maithilī",
    "GE09ram_02_u:109.018a": "śithilāṃ valitāṃ vṛddhāṃ",
    "GE09ram_02_u:109.018c": "satataṃ vepamānāṅgīṃ pravāte kadalī yathā",
    "GE09ram_02_u:109.019a": "tāṃ tu sītā mahābhāgām anasūyāṃ pativratām",
    "GE09ram_02_u:109.019c": "abhyavādayad avyagrā svaṃ nāma samudāharat",
    "GE09ram_02_u:109.020a": "abhivādya ca vaidehī tāpasīṃ tām aninditām",
    "GE09ram_02_u:109.020c": "baddhāñjalipuṭā hṛṣṭā paryapṛcchad anāmayam",
    "GE09ram_02_u:109.021a": "tataḥ sītāṃ mahābhāgāṃ dṛṣṭvā tāṃ dharmacāriṇīm",
    "GE09ram_02_u:109.021c": "sāntvayanty abravīd dhṛṣṭā diṣṭyā dharmam avekṣase",
    "GE09ram_02_u:109.022a": "tyaktvā jñātijanaṃ sīte mānam ṛddhiṃ ca mānini",
    "GE09ram_02_u:109.022c": "avaruddhaṃ vane rāmaṃ diṣṭyā tvam anugacchasi",
    "GE09ram_02_u:109.023a": "nagarastho vanastho vā pāpo vā yadi vāśubhaḥ",
    "GE09ram_02_u:109.023c": "yāsāṃ strīṇāṃ priyo bhartā tāsāṃ lokā mahodayāḥ",
    "GE09ram_02_u:109.024a": "duḥśīlaḥ kāmavṛtto vā dhanair vā parivarjitaḥ",
    "GE09ram_02_u:109.024c": "strīṇām ārya svabhāvānāṃ paramaṃ daivataṃ patiḥ",
    "GE09ram_02_u:109.025a": "nāto viśiṣṭaṃ paśyāmi bāndhavaṃ vimṛśanty aham",
    "GE09ram_02_u:109.025c": "sarvatra yogyaṃ vaidehi tapaḥ kṛtam ivāvyayam",
    "GE09ram_02_u:109.026a": "na tv evam avagacchanti guṇa doṣam asat striyaḥ",
    "GE09ram_02_u:109.026c": "kāmavaktavyahṛdayā bhartṛnāthāś caranti yāḥ",
    "GE09ram_02_u:109.027a": "prāpnuvanty ayaśaś caiva dharmabhraṃśaṃ ca maithili",
    "GE09ram_02_u:109.027c": "akārya vaśam āpannāḥ striyo yāḥ khalu tad vidhāḥ",
    "GE09ram_02_u:109.028a": "tvadvidhās tu guṇair yuktā dṛṣṭalokaparāvarāḥ",
    "GE09ram_02_u:109.028c": "striyaḥ svarge cariṣyanti yathā puṇyakṛtas tathā",
    "GE09ram_02_u:110.001a": "sā tv evam uktā vaidehī anasūyān asūyayā",
    "GE09ram_02_u:110.001c": "pratipūjya vaco mandaṃ pravaktum upacakrame",
    "GE09ram_02_u:110.002a": "naitad āścaryam āryāyā yan māṃ tvam anubhāṣase",
    "GE09ram_02_u:110.002c": "viditaṃ tu mamāpy etad yathā nāryāḥ patir guruḥ",
    "GE09ram_02_u:110.003a": "yady apy eṣa bhaved bhartā mamārye vṛttavarjitaḥ",
    "GE09ram_02_u:110.003c": "advaidham upavartavyas tathāpy eṣa mayā bhavet",
    "GE09ram_02_u:110.004a": "kiṃ punar yo guṇaślāghyaḥ sānukrośo jitendriyaḥ",
    "GE09ram_02_u:110.004c": "sthirānurāgo dharmātmā mātṛvartī pitṛ priyaḥ",
    "GE09ram_02_u:110.005a": "yāṃ vṛttiṃ vartate rāmaḥ kausalyāyāṃ mahābalaḥ",
    "GE09ram_02_u:110.005c": "tām eva nṛpanārīṇām anyāsām api vartate",
    "GE09ram_02_u:110.006a": "sakṛd dṛṣṭāsv api strīṣu nṛpeṇa nṛpavatsalaḥ",
    "GE09ram_02_u:110.006c": "mātṛvad vartate vīro mānam utsṛjya dharmavit",
    "GE09ram_02_u:110.007a": "āgacchantyāś ca vijanaṃ vanam evaṃ bhayāvaham",
    "GE09ram_02_u:110.007c": "samāhitaṃ hi me śvaśrvā hṛdaye yat sthitaṃ mama",
    "GE09ram_02_u:110.008a": "prāṇipradānakāle ca yat purā tv agnisaṃnidhau",
    "GE09ram_02_u:110.008c": "anuśiṣṭā jananyāsmi vākyaṃ tad api me dhṛtam",
    "GE09ram_02_u:110.009a": "navīkṛtaṃ tu tat sarvaṃ vākyais te dharmacāriṇi",
    "GE09ram_02_u:110.009c": "patiśuśrūṣaṇān nāryās tapo nānyad vidhīyate",
    "GE09ram_02_u:110.010a": "sāvitrī patiśuśrūṣāṃ kṛtvā svarge mahīyate",
    "GE09ram_02_u:110.010c": "tathā vṛttiś ca yātā tvaṃ patiśuśrūṣayā divam",
    "GE09ram_02_u:110.011a": "variṣṭhā sarvanārīṇām eṣā ca divi devatā",
    "GE09ram_02_u:110.011c": "rohiṇī ca vinā candraṃ muhūrtam api dṛśyate",
    "GE09ram_02_u:110.012a": "evaṃvidhāś ca pravarāḥ striyo bhartṛdṛḍhavratāḥ",
    "GE09ram_02_u:110.012c": "devaloke mahīyante puṇyena svena karmaṇā",
    "GE09ram_02_u:110.013a": "tato 'nasūyā saṃhṛṣṭā śrutvoktaṃ sītayā vacaḥ",
    "GE09ram_02_u:110.013c": "śirasy āghrāya covāca maithilīṃ harṣayanty uta",
    "GE09ram_02_u:110.014a": "niyamair vividhair āptaṃ tapo hi mahad asti me",
    "GE09ram_02_u:110.014c": "tat saṃśritya balaṃ sīte chandaye tvāṃ śucivrate",
    "GE09ram_02_u:110.015a": "upapannaṃ ca yuktaṃ ca vacanaṃ tava maithili",
    "GE09ram_02_u:110.015c": "prītā cāsmy ucitaṃ kiṃ te karavāṇi bravīhi me",
    "GE09ram_02_u:110.015e": "kṛtam ity abravīt sītā tapobalasamanvitām",
    "GE09ram_02_u:110.016a": "sā tv evam uktā dharmajñā tayā prītatarābhavat",
    "GE09ram_02_u:110.016c": "saphalaṃ ca praharṣaṃ te hanta sīte karomy aham",
    "GE09ram_02_u:110.017a": "idaṃ divyaṃ varaṃ mālyaṃ vastram ābharaṇāni ca",
    "GE09ram_02_u:110.017c": "aṅgarāgaṃ ca vaidehi mahārham anulepanam",
    "GE09ram_02_u:110.018a": "mayā dattam idaṃ sīte tava gātrāṇi śobhayet",
    "GE09ram_02_u:110.018c": "anurūpam asaṃkliṣṭaṃ nityam eva bhaviṣyati",
    "GE09ram_02_u:110.019a": "aṅgarāgeṇa divyena liptāṅgī",
    "GE09ram_02_u:110.019c": "śobhayiṣyāmi bhartāraṃ yathā śrīr viṣṇum avyayam",
    "GE09ram_02_u:110.020a": "sā vastram aṅgarāgaṃ ca bhūṣaṇāni srajas tathā",
    "GE09ram_02_u:110.020c": "maithilī pratijagrāha prītidānam anuttamam",
    "GE09ram_02_u:110.021a": "pratigṛhya ca tat sītā prītidānaṃ yaśasvinī",
    "GE09ram_02_u:110.021c": "śliṣṭāñjalipuṭā dhīrā samupāsta tapodhanām",
    "GE09ram_02_u:110.022a": "tathā sītām upāsīnām anasūyā dṛḍhavratā",
    "GE09ram_02_u:110.022c": "vacanaṃ praṣṭum ārebhe kathāṃ kāṃ cid anupriyām",
    "GE09ram_02_u:110.023a": "svayaṃvare kila prāptā tvam anena yaśasvinā",
    "GE09ram_02_u:110.023c": "rāghaveṇeti me sīte kathā śrutim upāgatā",
    "GE09ram_02_u:110.024a": "tāṃ kathāṃ śrotum icchāmi vistareṇa ca maithili",
    "GE09ram_02_u:110.024c": "yathānubhūtaṃ kārtsnyena tan me tvaṃ vaktum arhasi",
    "GE09ram_02_u:110.025a": "evam uktā tu sā sītā tāṃ tato dharmacāriṇīm",
    "GE09ram_02_u:110.025c": "śrūyatām iti coktvā vai kathayām āsa tāṃ kathām",
    "GE09ram_02_u:110.026a": "mithilādhipatir vīro janako nāma dharmavit",
    "GE09ram_02_u:110.026c": "kṣatradharmaṇy abhirato nyāyataḥ śāsti medinīm",
    "GE09ram_02_u:110.027a": "tasya lāṅgalahastasya karṣataḥ kṣetramaṇḍalam",
    "GE09ram_02_u:110.027c": "ahaṃ kilotthitā bhittvā jagatīṃ nṛpateḥ sutā",
    "GE09ram_02_u:110.028a": "sa māṃ dṛṣṭvā narapatir muṣṭivikṣepatatparaḥ",
    "GE09ram_02_u:110.028c": "pāṃśu guṇṭhita sarvāṅgīṃ vismito janako 'bhavat",
    "GE09ram_02_u:110.029a": "anapatyena ca snehād aṅkam āropya ca svayam",
    "GE09ram_02_u:110.029c": "mameyaṃ tanayety uktvā sneho mayi nipātitaḥ",
    "GE09ram_02_u:110.030a": "antarikṣe ca vāg uktāpratimā mānuṣī kila",
    "GE09ram_02_u:110.030c": "evam etan narapate dharmeṇa tanayā tava",
    "GE09ram_02_u:110.031a": "tataḥ prahṛṣṭo dharmātmā pitā me mithilādhipaḥ",
    "GE09ram_02_u:110.031c": "avāpto vipulām ṛddhiṃ mām avāpya narādhipaḥ",
    "GE09ram_02_u:110.032a": "dattvā cāsmīṣṭavad devyai jyeṣṭhāyai puṇyakarmaṇā",
    "GE09ram_02_u:110.032c": "tayā saṃbhāvitā cāsmi snigdhayā mātṛsauhṛdāt",
    "GE09ram_02_u:110.033a": "patisaṃyogasulabhaṃ vayo dṛṣṭvā tu me pitā",
    "GE09ram_02_u:110.033c": "cintām abhyagamad dīno vittanāśād ivādhanaḥ",
    "GE09ram_02_u:110.034a": "sadṛśāc cāpakṛṣṭāc ca loke kanyāpitā janāt",
    "GE09ram_02_u:110.034c": "pradharṣaṇām avāpnoti śakreṇāpi samo bhuvi",
    "GE09ram_02_u:110.035a": "tāṃ dharṣaṇām adūrasthāṃ saṃdṛśyātmani pārthivaḥ",
    "GE09ram_02_u:110.035c": "cinntārṇavagataḥ pāraṃ nāsasādāplavo yatha",
    "GE09ram_02_u:110.036a": "ayonijāṃ hi māṃ jñātvā nādhyagacchat sa cintayan",
    "GE09ram_02_u:110.036c": "sadṛśaṃ cānurūpaṃ ca mahīpālaḥ patiṃ mama",
    "GE09ram_02_u:110.037a": "tasya buddhir iyaṃ jātā cintayānasya saṃtatam",
    "GE09ram_02_u:110.037c": "svayaṃ varaṃ tanūjāyāḥ kariṣyāmīti dhīmataḥ",
    "GE09ram_02_u:110.038a": "mahāyajñe tadā tasya varuṇena mahātmanā",
    "GE09ram_02_u:110.038c": "dattaṃ dhanurvaraṃ prītyā tūṇī cākṣayya sāyakau",
    "GE09ram_02_u:110.039a": "asaṃcālyaṃ manuṣyaiś ca yatnenāpi ca gauravāt",
    "GE09ram_02_u:110.039c": "tan na śaktā namayituṃ svapneṣv api narādhipāḥ",
    "GE09ram_02_u:110.040a": "tad dhanuḥ prāpya me pitrā vyāhṛtaṃ satyavādinā",
    "GE09ram_02_u:110.040c": "samavāye narendrāṇāṃ pūrvam āmantrya pārthivān",
    "GE09ram_02_u:110.041a": "idaṃ ca dhanur udyamya sajyaṃ yaḥ kurute naraḥ",
    "GE09ram_02_u:110.041c": "tasya me duhitā bhāryā bhaviṣyati na saṃśayaḥ",
    "GE09ram_02_u:110.042a": "tac ca dṛṣṭvā dhanuḥśreṣṭhaṃ gauravād girisaṃnibham",
    "GE09ram_02_u:110.042c": "abhivādya nṛpā jagmur aśaktās tasya tolane",
    "GE09ram_02_u:110.043a": "sudīrghasya tu kālasya rāghavo 'yaṃ mahādyutiḥ",
    "GE09ram_02_u:110.043c": "viśvāmitreṇa sahito yajñaṃ draṣṭuṃ samāgataḥ",
    "GE09ram_02_u:110.044a": "lakṣmaṇena saha bhrātrā rāmaḥ satyaparākramaḥ",
    "GE09ram_02_u:110.044c": "viśvāmitras tu dharmātmā mama pitrā supūjitaḥ",
    "GE09ram_02_u:110.045a": "provāca pitaraṃ tatra rāghavo rāmalakṣmaṇau",
    "GE09ram_02_u:110.045c": "sutau daśarathasyemau",
    "GE09ram_02_u:110.045e": "ity uktas tena vipreṇa tad dhanuḥ samupānayat",
    "GE09ram_02_u:110.046a": "nimeṣāntaramātreṇa tad ānamya sa vīryavān",
    "GE09ram_02_u:110.046c": "jyāṃ samāropya jhaṭiti pūrayām āsa vīryavān",
    "GE09ram_02_u:110.047a": "tena pūrayatā vegān madhye bhagnaṃ dvidhā dhanuḥ",
    "GE09ram_02_u:110.047c": "tasya śabdo 'bhavad bhīmaḥ patitasyāśaner iva",
    "GE09ram_02_u:110.048a": "tato 'haṃ tatra rāmāya pitrā satyābhisaṃdhinā",
    "GE09ram_02_u:110.048c": "udyatā dātum udyamya jalabhājanam uttamam",
    "GE09ram_02_u:110.049a": "dīyamānāṃ na tu tadā pratijagrāha",
    "GE09ram_02_u:110.049c": "avijñāya pituś chandam ayodhyādhipateḥ prabhoḥ",
    "GE09ram_02_u:110.050a": "tataḥ śvaśuram āmantrya vṛddhaṃ daśarathaṃ nṛpam",
    "GE09ram_02_u:110.050c": "mama pitrā ahaṃ dattā rāmāya viditātmane",
    "GE09ram_02_u:110.051a": "mama caivānujā sādhvī ūrmilā priyadarśanā",
    "GE09ram_02_u:110.051c": "bhāryārthe lakṣmaṇasyāpi dattā pitrā mama svayam",
    "GE09ram_02_u:110.052a": "evaṃ dattāsmi rāmāya tadā tasmin svayaṃ vare",
    "GE09ram_02_u:110.052c": "anuraktā ca dharmeṇa patiṃ vīryavatāṃ varam",
    "GE09ram_02_u:111.001a": "anasūyā tu dharmajñā śrutvā tāṃ mahatīṃ kathām",
    "GE09ram_02_u:111.001c": "paryaṣvajata bāhubhyāṃ śirasy āghrāya maithilīm",
    "GE09ram_02_u:111.002a": "vyaktākṣarapadaṃ citraṃ bhāṣitaṃ madhuraṃ tvayā",
    "GE09ram_02_u:111.002c": "yathā svayaṃvaraṃ vṛttaṃ tat sarvaṃ hi śrutaṃ mayā",
    "GE09ram_02_u:111.003a": "rame 'haṃ kathayā te tu dṛṣḍhaṃ madhurabhāṣiṇi",
    "GE09ram_02_u:111.003c": "ravir astaṃ gataḥ śrīmān upohya rajanīṃ śivām",
    "GE09ram_02_u:111.004a": "divasaṃ prati kīrṇānām āhārārthaṃ patatriṇām",
    "GE09ram_02_u:111.004c": "saṃdhyākāle nilīnānāṃ nidrārthaṃ śrūyate dhvaniḥ",
    "GE09ram_02_u:111.005a": "ete cāpy abhiṣekārdrā munayaḥ phalaśodhanāḥ",
    "GE09ram_02_u:111.005c": "sahitā upavartante salilāplutavalkalāḥ",
    "GE09ram_02_u:111.006a": "ṛṣīṇām agnihotreṣu huteṣu vidhipurvakam",
    "GE09ram_02_u:111.006c": "kapotāṅgāruṇo dhūmo dṛśyate pavanoddhataḥ",
    "GE09ram_02_u:111.007a": "alpaparṇā hi taravo ghanībhūtāḥ samantataḥ",
    "GE09ram_02_u:111.007c": "viprakṛṣṭe 'pi ye deśe na prakāśanti vai diśaḥ",
    "GE09ram_02_u:111.008a": "rajanī rasasattvāni pracaranti samantataḥ",
    "GE09ram_02_u:111.008c": "tapovanamṛgā hy ete veditīrtheṣu śerate",
    "GE09ram_02_u:111.009a": "saṃpravṛttā niśā sīte nakṣatrasamalaṃkṛtā",
    "GE09ram_02_u:111.009c": "jyotsnā prāvaraṇaś candro dṛśyate 'bhyudito 'mbare",
    "GE09ram_02_u:111.010a": "gamyatām anujānāmi rāmasyānucarī bhava",
    "GE09ram_02_u:111.010c": "kathayantyā hi madhuraṃ tvayāhaṃ paritoṣitā",
    "GE09ram_02_u:111.011a": "alaṃkuru ca tāvat tvaṃ pratyakṣaṃ mama maithili",
    "GE09ram_02_u:111.011c": "prītiṃ janaya me vatsa divyālaṃkāraśobhinī",
    "GE09ram_02_u:111.012a": "sā tadā samalaṃkṛtya sītā surasutopamā",
    "GE09ram_02_u:111.012c": "praṇamya śirasā tasyai rāmaṃ tv abhimukhī yayau",
    "GE09ram_02_u:111.013a": "tathā tu bhūṣitāṃ sītāṃ dadarśa vadatāṃ varaḥ",
    "GE09ram_02_u:111.013c": "rāghavaḥ prītidānena tapasvinyā jaharṣa ca",
    "GE09ram_02_u:111.014a": "nyavedayat tataḥ sarvaṃ sītā rāmāya maithilī",
    "GE09ram_02_u:111.014c": "prītidānaṃ tapasvinyā vasanābharaṇasrajām",
    "GE09ram_02_u:111.015a": "prahṛṣṭas tv abhavad rāmo lakṣmaṇaś ca mahārathaḥ",
    "GE09ram_02_u:111.015c": "maithilyāḥ satkriyāṃ dṛṣṭvā mānuṣeṣu sudurlabhām",
    "GE09ram_02_u:111.016a": "tatas tāṃ sarvarīṃ prītaḥ puṇyāṃ śaśinibhānanaḥ",
    "GE09ram_02_u:111.016c": "arcitas tāpasaiḥ siddhair uvāsa raghunandanaḥ",
    "GE09ram_02_u:111.017a": "tasyāṃ rātryāṃ vyatītāyām abhiṣicya hutāgnikān",
    "GE09ram_02_u:111.017c": "āpṛcchetāṃ naravyāghrau tāpasān vanagocarān",
    "GE09ram_02_u:111.018a": "tāv ūcus te vanacarās tāpasā dharmacāriṇaḥ",
    "GE09ram_02_u:111.018c": "vanasya tasya saṃcāraṃ rākṣasaiḥ samabhiplutam",
    "GE09ram_02_u:111.019a": "eṣa panthā maharṣīṇāṃ phalāny āharatāṃ vane",
    "GE09ram_02_u:111.019c": "anena tu vanaṃ durgaṃ gantuṃ rāghava te kṣamam",
    "GE09ram_02_u:111.020a": "itīva taiḥ prāñjalibhis tapasvibhir; dvijaiḥ kṛtasvastyayanaḥ paraṃtapaḥ",
    "GE09ram_02_u:111.020c": "vanaṃ sabhāryaḥ praviveśa rāghavaḥ; salakṣmaṇaḥ sūrya ivābhramaṇḍalam"
}