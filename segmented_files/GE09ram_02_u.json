{
    "GE09ram_02_u:0": " kasyacit tv atha kālasya rājā daśarathaḥ sutam",
    "GE09ram_02_u:1": " bharataṃ kekayīputram abravīd raghunandanaḥ // Ram_2,1.1",
    "GE09ram_02_u:2": " ayaṃ kekayarājasya putro vasati putraka",
    "GE09ram_02_u:3": " tvāṃ netum āgato vīra yudhājin mātulas tava // Ram_2,1.2",
    "GE09ram_02_u:4": " śrutvā daśarathasyaitad bharataḥ kekayīsutaḥ",
    "GE09ram_02_u:5": " gamanāyābhicakrāma śatrughnasahitas tadā // Ram_2,1.3",
    "GE09ram_02_u:6": " āpṛcchya pitaraṃ śūro rāmaṃ cākliṣṭakāriṇam",
    "GE09ram_02_u:7": " mātṝṃś cāpi naraśreṣṭhaḥ śatrughnasahito yayau // Ram_2,1.4",
    "GE09ram_02_u:8": " yudhājit prāpya bharataṃ saśatrughnaṃ praharṣitaḥ",
    "GE09ram_02_u:9": " svapuraṃ prāviśad vīraḥ pitā tasya tutoṣa ha // Ram_2,1.5",
    "GE09ram_02_u:10": " sa tatra nyavasad bhrātrā saha satkārasatkṛtaḥ",
    "GE09ram_02_u:11": " mātulenāśvapatinā putrasnehena lālitaḥ // Ram_2,1.6",
    "GE09ram_02_u:12": " tatrāpi nivasantau tau tarpyamāṇau ca kāmataḥ",
    "GE09ram_02_u:13": " bhrātarau smaratāṃ vīrau vṛddhaṃ daśarathaṃ nṛpam // Ram_2,1.7",
    "GE09ram_02_u:14": " rājāpi tau mahātejāḥ sasmāra proṣitau sutau",
    "GE09ram_02_u:15": " ubhau bharataśatrughnau mahendravaruṇopamau // Ram_2,1.8",
    "GE09ram_02_u:16": " sarva eva tu tasyeṣṭāś catvāraḥ puruṣarṣabhāḥ",
    "GE09ram_02_u:17": " svaśarīrād vinirvṛttāś catvāra iva bāhavaḥ // Ram_2,1.9",
    "GE09ram_02_u:18": " teṣām api mahātejā rāmo ratikaraḥ pituḥ",
    "GE09ram_02_u:19": " svayambhūr iva bhūtānāṃ babhūva guṇavattaraḥ // Ram_2,1.10",
    "GE09ram_02_u:20": " gate ca bharate rāmo lakṣmaṇaś ca mahābalaḥ",
    "GE09ram_02_u:21": " pitaraṃ devasaṃkāśaṃ pūjayāmāsatus tadā // Ram_2,1.11",
    "GE09ram_02_u:22": " pitur ājñāṃ puraskṛtya paurakāryāṇi sarvaśaḥ",
    "GE09ram_02_u:23": " cakāra rāmo dharmātmā priyāṇi ca hitāni ca // Ram_2,1.12",
    "GE09ram_02_u:24": " mātṛbhyo mātṛkāryāṇi kṛtvā paramayantritaḥ",
    "GE09ram_02_u:25": " gurūṇāṃ gurukāryāṇi kāle kāle 'nvavaikṣata // Ram_2,1.13",
    "GE09ram_02_u:26": " evaṃ daśarathaḥ prīto brāhmaṇā naigamās tathā",
    "GE09ram_02_u:27": " rāmasya śīlavṛttena sarve viṣayavāsinaḥ // Ram_2,1.14",
    "GE09ram_02_u:28": " sa hi nityaṃ praśāntātmā mṛdupūrvaṃ ca bhāṣate",
    "GE09ram_02_u:29": " ucyamāno 'pi paruṣaṃ nottaraṃ pratipadyate // Ram_2,1.15",
    "GE09ram_02_u:30": " kathaṃcid upakāreṇa kṛtenaikena tuṣyati",
    "GE09ram_02_u:31": " na smaraty apakārāṇāṃ śatam apy ātmavattayā // Ram_2,1.16",
    "GE09ram_02_u:32": " śīlavṛddhair jñānavṛddhair vayovṛddhaiś ca sajjanaiḥ",
    "GE09ram_02_u:33": " kathayann āsta vai nityam astrayogyāntareṣv api // Ram_2,1.17",
    "GE09ram_02_u:34": " kalyāṇābhijanaḥ sādhur adīnaḥ satyavāg ṛjuḥ",
    "GE09ram_02_u:35": " vṛddhair abhivinītaś ca dvijair dharmārthadarśibhiḥ // Ram_2,1.18",
    "GE09ram_02_u:36": " dharmārthakāmatattvajñaḥ smṛtimān pratibhāvanān",
    "GE09ram_02_u:37": " laukike samayācare kṛtakalpo viśāradaḥ // Ram_2,1.19",
    "GE09ram_02_u:38": " śāstrajñaś ca kṛtajñaś ca puruṣāntarakovidaḥ",
    "GE09ram_02_u:39": " yaḥ pragrahānugrahayor yathānyāyaṃ vicakṣaṇaḥ // Ram_2,1.20",
    "GE09ram_02_u:40": " āyakarmaṇy upāyajñaḥ saṃdṛṣṭavyayakarmavit",
    "GE09ram_02_u:41": " śraiṣṭhyaṃ śāstrasamūheṣu prāpto vyāmiśrakeṣv api // Ram_2,1.21",
    "GE09ram_02_u:42": " arthadharmau ca saṃgṛhya sukhatantro na cālasaḥ",
    "GE09ram_02_u:43": " vaihārikāṇāṃ śilpānāṃ vijñātārthavibhāgavit // Ram_2,1.22",
    "GE09ram_02_u:44": " ārohe vinaye caiva yukto vāraṇavājinām",
    "GE09ram_02_u:45": " dhanurvedavidāṃ śreṣṭho loke 'tirathasaṃmataḥ // Ram_2,1.23",
    "GE09ram_02_u:46": " abhiyātā prahartā ca senānayaviśāradaḥ",
    "GE09ram_02_u:47": " apradhṛṣyaś ca saṃgrāme kruddhair api surāsuraiḥ // Ram_2,1.24",
    "GE09ram_02_u:48": " anasūyo jitakrodho na dṛpto na ca matsarī",
    "GE09ram_02_u:49": " na cāvamantā bhūtānāṃ na ca kālavaśānugaḥ // Ram_2,1.25",
    "GE09ram_02_u:50": " evaṃ śreṣṭhair guṇair yuktaḥ prajānāṃ pārthivātmajaḥ",
    "GE09ram_02_u:51": " saṃmatas triṣu lokeṣu vasudhāyāḥ kṣamāguṇaiḥ",
    "GE09ram_02_u:52": " buddhyā bṛhaspates tulyo vīryeṇāpi śacīpateḥ // Ram_2,1.26",
    "GE09ram_02_u:53": " tathā sarvaprajākāntaiḥ prītisaṃjananaiḥ pituḥ",
    "GE09ram_02_u:54": " guṇair viruruce rāmo dīptaḥ sūrya ivāṃśubhiḥ // Ram_2,1.27",
    "GE09ram_02_u:55": " tam evaṃvṛttasampannam apradhṛṣyaparākramam",
    "GE09ram_02_u:56": " lokapālopamaṃ nātham akāmayata medinī // Ram_2,1.28",
    "GE09ram_02_u:57": " etais tu bahubhir yuktaṃ guṇair anupamaiḥ sutam",
    "GE09ram_02_u:58": " dṛṣṭvā daśaratho rājā cakre cintāṃ paraṃtapaḥ // Ram_2,1.29",
    "GE09ram_02_u:59": " eṣā hy asya parā prītir hṛdi samparivartate",
    "GE09ram_02_u:60": " kadā nāma sutaṃ drakṣyāmy abhiṣiktam ahaṃ priyam // Ram_2,1.30",
    "GE09ram_02_u:61": " vṛddhikāmo hi lokasya sarvabhūtānukampanaḥ",
    "GE09ram_02_u:62": " mattaḥ priyataro loke parjanya iva vṛṣṭimān // Ram_2,1.31",
    "GE09ram_02_u:63": " yamaśakrasamo vīrye bṛhaspatisamo matau",
    "GE09ram_02_u:64": " mahīdharasamo dhṛtyāṃ mattaś ca guṇavattaraḥ // Ram_2,1.32",
    "GE09ram_02_u:65": " mahīm aham imāṃ kṛtsnām adhitiṣṭhantam ātmajam",
    "GE09ram_02_u:66": " anena vayasā dṛṣṭvā yathā svargam avāpnuyām // Ram_2,1.33",
    "GE09ram_02_u:67": " taṃ samīkṣya mahārājo yuktaṃ samuditair guṇaiḥ",
    "GE09ram_02_u:68": " niścitya sacivaiḥ sārdhaṃ yuvarājam amanyata // Ram_2,1.34",
    "GE09ram_02_u:69": " nānānagaravāstavyān pṛthagjānapadān api",
    "GE09ram_02_u:70": " samānināya medinyāḥ pradhānān pṛthivīpatiḥ // Ram_2,1.35",
    "GE09ram_02_u:71": " atha rājavitīrṇeṣu vividheṣv āsaneṣu ca",
    "GE09ram_02_u:72": " rājānam evābhimukhā niṣedur niyatā nṛpāḥ // Ram_2,1.36",
    "GE09ram_02_u:73": " sa labdhamānair vinayānvitair nṛpaiḥ purālayair jānapadaiś ca mānavaiḥ",
    "GE09ram_02_u:74": " upopaviṣṭair nṛpatir vṛto babhau sahasracakṣur bhagavān ivāmaraiḥ // Ram_2,1.37",
    "GE09ram_02_u:75": " tataḥ pariṣadaṃ sarvām āmantrya vasudhādhipaḥ",
    "GE09ram_02_u:76": " hitam uddharṣaṇaṃ cedam uvācāpratimaṃ vacaḥ // Ram_2,2.1",
    "GE09ram_02_u:77": " dundubhisvanakalpena gambhīreṇānunādinā",
    "GE09ram_02_u:78": " svareṇa mahatā rājā jīmūta iva nādayan // Ram_2,2.2",
    "GE09ram_02_u:79": " so 'ham ikṣvākubhiḥ pūrvair narendraiḥ paripālitam",
    "GE09ram_02_u:80": " śreyasā yoktukāmo 'smi sukhārham akhilaṃ jagat // Ram_2,2.3",
    "GE09ram_02_u:81": " mayāpy ācaritaṃ pūrvaiḥ panthānam anugacchatā",
    "GE09ram_02_u:82": " prajā nityam atandreṇa yathāśakty abhirakṣatā // Ram_2,2.4",
    "GE09ram_02_u:83": " idaṃ śarīraṃ kṛtsnasya lokasya caratā hitam",
    "GE09ram_02_u:84": " pāṇḍur asyātapatrasya chāyāyāṃ jaritaṃ mayā // Ram_2,2.5",
    "GE09ram_02_u:85": " prāpya varṣasahasrāṇi bahūny āyūṃṣi jīvitaḥ",
    "GE09ram_02_u:86": " jīrṇasyāsya śarīrasya viśrāntim abhirocaye // Ram_2,2.6",
    "GE09ram_02_u:87": " rājaprabhāvajuṣṭāṃ hi durvahām ajitendriyaiḥ",
    "GE09ram_02_u:88": " pariśrānto 'smi lokasya gurvīṃ dharmadhuraṃ vahan // Ram_2,2.7",
    "GE09ram_02_u:89": " so 'haṃ viśramam icchāmi putraṃ kṛtvā prajāhite",
    "GE09ram_02_u:90": " saṃnikṛṣṭān imān sarvān anumānya dvijarṣabhān // Ram_2,2.8",
    "GE09ram_02_u:91": " anujāto hi me sarvair guṇair jyeṣṭho mamātmajaḥ",
    "GE09ram_02_u:92": " puraṃdarasamo vīrye rāmaḥ parapuraṃjayaḥ // Ram_2,2.9",
    "GE09ram_02_u:93": " taṃ candram iva puṣyeṇa yuktaṃ dharmabhṛtāṃ varam",
    "GE09ram_02_u:94": " yauvarājyena yoktāsmi prītaḥ puruṣapuṃgavam // Ram_2,2.10",
    "GE09ram_02_u:95": " anurūpaḥ sa vo nātho lakṣmīvāṃl lakṣmaṇāgrajaḥ",
    "GE09ram_02_u:96": " trailokyam api nāthena yena syān nāthavattaram // Ram_2,2.11",
    "GE09ram_02_u:97": " anena śreyasā sadyaḥ saṃyojyāham imāṃ mahīm",
    "GE09ram_02_u:98": " gatakleśo bhaviṣyāmi sute tasmin niveśya vai // Ram_2,2.12",
    "GE09ram_02_u:99": " iti bruvantaṃ muditāḥ pratyanandan nṛpā nṛpam",
    "GE09ram_02_u:100": " vṛṣṭimantaṃ mahāmeghaṃ nardantam iva barhiṇaḥ // Ram_2,2.13",
    "GE09ram_02_u:101": " tasya dharmārthaviduṣo bhāvam ājñāya sarvaśaḥ",
    "GE09ram_02_u:102": " ūcuś ca manasā jñātvā vṛddhaṃ daśarathaṃ nṛpam // Ram_2,2.14",
    "GE09ram_02_u:103": " anekavarṣasāhasro vṛddhas tvam asi pārthiva",
    "GE09ram_02_u:104": " sa rāmaṃ yuvarājānam abhiṣiñcasva pārthivam // Ram_2,2.15",
    "GE09ram_02_u:105": " iti tadvacanaṃ śrutvā rājā teṣāṃ manaḥpriyam",
    "GE09ram_02_u:106": " ajānann iva jijñāsur idaṃ vacanam abravīt // Ram_2,2.16",
    "GE09ram_02_u:107": " kathaṃ nu mayi dharmeṇa pṛthivīm anuśāsati",
    "GE09ram_02_u:108": " bhavanto draṣṭum icchanti yuvarājaṃ mamātmajam // Ram_2,2.17",
    "GE09ram_02_u:109": " te tam ūcur mahātmānaṃ paurajānapadaiḥ saha",
    "GE09ram_02_u:110": " bahavo nṛpa kalyāṇā guṇāḥ putrasya santi te // Ram_2,2.18",
    "GE09ram_02_u:111": " divyair guṇaiḥ śakrasamo rāmaḥ satyaparākramaḥ",
    "GE09ram_02_u:112": " ikṣvākubhyo hi sarvebhyo 'py atirakto viśāmpate // Ram_2,2.19",
    "GE09ram_02_u:113": " rāmaḥ satpuruṣo loke satyadharmaparāyaṇaḥ",
    "GE09ram_02_u:114": " dharmajñaḥ satyasaṃdhaś ca śīlavān anasūyakaḥ // Ram_2,2.20",
    "GE09ram_02_u:115": " kṣāntaḥ sāntvayitā ślakṣṇaḥ kṛtajño vijitendriyaḥ",
    "GE09ram_02_u:116": " mṛduś ca sthiracittaś ca sadā bhavyo 'nasūyakaḥ // Ram_2,2.21",
    "GE09ram_02_u:117": " priyavādī ca bhūtānāṃ satyavādī ca rāghavaḥ",
    "GE09ram_02_u:118": " bahuśrutānāṃ vṛddhānāṃ brāhmaṇānām upāsitā // Ram_2,2.22",
    "GE09ram_02_u:119": " tenāsyehātulā kīrtir yaśas tejaś ca vardhate",
    "GE09ram_02_u:120": " devāsuramanuṣyāṇāṃ sarvāstreṣu viśāradaḥ // Ram_2,2.23",
    "GE09ram_02_u:121": " yadā vrajati saṃgrāmaṃ grāmārthe nagarasya vā",
    "GE09ram_02_u:122": " gatvā saumitrisahito nāvijitya nivartate // Ram_2,2.24",
    "GE09ram_02_u:123": " saṃgrāmāt punar āgamya kuñjareṇa rathena vā",
    "GE09ram_02_u:124": " paurān svajanavan nityaṃ kuśalaṃ paripṛcchati // Ram_2,2.25",
    "GE09ram_02_u:125": " putreṣv agniṣu dāreṣu preṣyaśiṣyagaṇeṣu ca",
    "GE09ram_02_u:126": " nikhilenānupūrvyā ca pitā putrān ivaurasān // Ram_2,2.26",
    "GE09ram_02_u:127": " śuśrūṣante ca vaḥ śiṣyāḥ kaccit karmasu daṃśitāḥ",
    "GE09ram_02_u:128": " iti naḥ puruṣavyāghraḥ sadā rāmo 'bhibhāṣate // Ram_2,2.27",
    "GE09ram_02_u:129": " vyasaneṣu manuṣyāṇāṃ bhṛśaṃ bhavati duḥkhitaḥ",
    "GE09ram_02_u:130": " utsaveṣu ca sarveṣu piteva parituṣyati // Ram_2,2.28",
    "GE09ram_02_u:131": " satyavādī maheṣvāso vṛddhasevī jitendriyaḥ",
    "GE09ram_02_u:132": " vatsaḥ śreyasi jātas te diṣṭyāsau tava rāghavaḥ",
    "GE09ram_02_u:133": " diṣṭyā putraguṇair yukto mārīca iva kaśyapaḥ // Ram_2,2.29",
    "GE09ram_02_u:134": " balam ārogyam āyuś ca rāmasya viditātmanaḥ",
    "GE09ram_02_u:135": " āśaṃsate janaḥ sarvo rāṣṭre puravare tathā // Ram_2,2.30",
    "GE09ram_02_u:136": " abhyantaraś ca bāhyaś ca paurajānapado janaḥ",
    "GE09ram_02_u:137": " striyo vṛddhās taruṇyaś ca sāyamprātaḥ samāhitāḥ // Ram_2,2.31",
    "GE09ram_02_u:138": " sarvān devān namasyanti rāmasyārthe yaśasvinaḥ",
    "GE09ram_02_u:139": " teṣām āyācitaṃ deva tvatprasādāt samṛdhyatām // Ram_2,2.32",
    "GE09ram_02_u:140": " rāmam indīvaraśyāmaṃ sarvaśatrunibarhaṇam",
    "GE09ram_02_u:141": " paśyāmo yauvarājyasthaṃ tava rājottamātmajam // Ram_2,2.33",
    "GE09ram_02_u:142": " taṃ devadevopamam ātmajaṃ te sarvasya lokasya hite niviṣṭam",
    "GE09ram_02_u:143": " hitāya naḥ kṣipram udārajuṣṭaṃ mudābhiṣektuṃ varada tvam arhasi // Ram_2,2.34",
    "GE09ram_02_u:144": " teṣām añjalipadmāni pragṛhītāni sarvaśaḥ",
    "GE09ram_02_u:145": " pratigṛhyābravīd rājā tebhyaḥ priyahitaṃ vacaḥ // Ram_2,3.1",
    "GE09ram_02_u:146": " aho 'smi paramaprītaḥ prabhāvaś cātulo mama",
    "GE09ram_02_u:147": " yan me jyeṣṭhaṃ priyaṃ putraṃ yauvarājyastham icchatha // Ram_2,3.2",
    "GE09ram_02_u:148": " iti pratyarcya tān rājā brāhmaṇān idam abravīt",
    "GE09ram_02_u:149": " vasiṣṭhaṃ vāmadevaṃ ca teṣām evopaśṛṇvatām // Ram_2,3.3",
    "GE09ram_02_u:150": " caitraḥ śrīmān ayaṃ māsaḥ puṇyaḥ puṣpitakānanaḥ",
    "GE09ram_02_u:151": " yauvarājyāya rāmasya sarvam evopakalpyatām // Ram_2,3.4",
    "GE09ram_02_u:152": " kṛtam ity eva cābrūtām abhigamya jagatpatim",
    "GE09ram_02_u:153": " yathoktavacanaṃ prītau harṣayuktau dvijarṣabhau // Ram_2,3.5",
    "GE09ram_02_u:154": " tataḥ sumantraṃ dyutimān rājā vacanam abravīt",
    "GE09ram_02_u:155": " rāmaḥ kṛtātmā bhavatā śīghram ānīyatām iti // Ram_2,3.6",
    "GE09ram_02_u:156": " sa tatheti pratijñāya sumantro rājaśāsanāt",
    "GE09ram_02_u:157": " rāmaṃ tatrānayāṃcakre rathena rathināṃ varam // Ram_2,3.7",
    "GE09ram_02_u:158": " atha tatra samāsīnās tadā daśarathaṃ nṛpam",
    "GE09ram_02_u:159": " prācyodīcyāḥ pratīcyāś ca dākṣiṇātyāś ca bhūmipāḥ // Ram_2,3.8",
    "GE09ram_02_u:160": " mlecchāś cāryāś ca ye cānye vanaśailāntavāsinaḥ",
    "GE09ram_02_u:161": " upāsāṃcakrire sarve taṃ devā iva vāsavam // Ram_2,3.9",
    "GE09ram_02_u:162": " teṣāṃ madhye sa rājarṣir marutām iva vāsavaḥ",
    "GE09ram_02_u:163": " prāsādastho rathagataṃ dadarśāyāntam ātmajam // Ram_2,3.10",
    "GE09ram_02_u:164": " gandharvarājapratimaṃ loke vikhyātapauruṣam",
    "GE09ram_02_u:165": " dīrghabāhuṃ mahāsattvaṃ mattamātaṃgagāminam // Ram_2,3.11",
    "GE09ram_02_u:166": " candrakāntānanaṃ rāmam atīva priyadarśanam",
    "GE09ram_02_u:167": " rūpaudāryaguṇaiḥ puṃsāṃ dṛṣṭicittāpahāriṇam // Ram_2,3.12",
    "GE09ram_02_u:168": " gharmābhitaptāḥ parjanyaṃ hlādayantam iva prajāḥ",
    "GE09ram_02_u:169": " na tatarpa samāyāntaṃ paśyamāno narādhipaḥ // Ram_2,3.13",
    "GE09ram_02_u:170": " avatārya sumantras taṃ rāghavaṃ syandanottamāt",
    "GE09ram_02_u:171": " pituḥ samīpaṃ gacchantaṃ prāñjaliḥ pṛṣṭhato 'nvagāt // Ram_2,3.14",
    "GE09ram_02_u:172": " sa taṃ kailāsaśṛṅgābhaṃ prāsādaṃ narapuṃgavaḥ",
    "GE09ram_02_u:173": " āruroha nṛpaṃ draṣṭuṃ saha sūtena rāghavaḥ // Ram_2,3.15",
    "GE09ram_02_u:174": " sa prāñjalir abhipretya praṇataḥ pitur antike",
    "GE09ram_02_u:175": " nāma svaṃ śrāvayan rāmo vavande caraṇau pituḥ // Ram_2,3.16",
    "GE09ram_02_u:176": " taṃ dṛṣṭvā praṇataṃ pārśve kṛtāñjalipuṭaṃ nṛpaḥ",
    "GE09ram_02_u:177": " gṛhyāñjalau samākṛṣya sasvaje priyam ātmajam // Ram_2,3.17",
    "GE09ram_02_u:178": " tasmai cābhyudyataṃ śrīmān maṇikāñcanabhūṣitam",
    "GE09ram_02_u:179": " dideśa rājā ruciraṃ rāmāya paramāsanam // Ram_2,3.18",
    "GE09ram_02_u:180": " tad āsanavaraṃ prāpya vyadīpayata rāghavaḥ",
    "GE09ram_02_u:181": " svayeva prabhayā merum udaye vimalo raviḥ // Ram_2,3.19",
    "GE09ram_02_u:182": " tena vibhrājitā tatra sā sabhābhivyarocata",
    "GE09ram_02_u:183": " vimalagrahanakṣatrā śāradī dyaur ivendunā // Ram_2,3.20",
    "GE09ram_02_u:184": " taṃ paśyamāno nṛpatis tutoṣa priyam ātmajam",
    "GE09ram_02_u:185": " alaṃkṛtam ivātmānam ādarśatalasaṃsthitam // Ram_2,3.21",
    "GE09ram_02_u:186": " sa taṃ sasmitam ābhāṣya putraṃ putravatāṃ varaḥ",
    "GE09ram_02_u:187": " uvācedaṃ vaco rājā devendram iva kaśyapaḥ // Ram_2,3.22",
    "GE09ram_02_u:188": " jyeṣṭhāyām asi me patnyāṃ sadṛśyāṃ sadṛśaḥ sutaḥ",
    "GE09ram_02_u:189": " utpannas tvaṃ guṇaśreṣṭho mama rāmātmajaḥ priyaḥ // Ram_2,3.23",
    "GE09ram_02_u:190": " tvayā yataḥ prajāś cemāḥ svaguṇair anurañjitāḥ",
    "GE09ram_02_u:191": " tasmāt tvaṃ puṣyayogena yauvarājyam avāpnuhi // Ram_2,3.24",
    "GE09ram_02_u:192": " kāmatas tvaṃ prakṛtyaiva vinīto guṇavān asi",
    "GE09ram_02_u:193": " guṇavaty api tu snehāt putra vakṣyāmi te hitam // Ram_2,3.25",
    "GE09ram_02_u:194": " bhūyo vinayam āsthāya bhava nityaṃ jitendriyaḥ",
    "GE09ram_02_u:195": " kāmakrodhasamutthāni tyajethā vyasanāni ca // Ram_2,3.26",
    "GE09ram_02_u:196": " parokṣayā vartamāno vṛttyā pratyakṣayā tathā",
    "GE09ram_02_u:197": " amātyaprabhṛtīḥ sarvāḥ prakṛtīś cānurañjaya // Ram_2,3.27",
    "GE09ram_02_u:198": " tuṣṭānuraktaprakṛtir yaḥ pālayati medinīm",
    "GE09ram_02_u:199": " tasya nandanti mitrāṇi labdhvāmṛtam ivāmarāḥ",
    "GE09ram_02_u:200": " tasmāt putra tvam ātmānaṃ niyamyaiva samācara // Ram_2,3.28",
    "GE09ram_02_u:201": " tac chrutvā suhṛdas tasya rāmasya priyakāriṇaḥ",
    "GE09ram_02_u:202": " tvaritāḥ śīghram abhyetya kausalyāyai nyavedayan // Ram_2,3.29",
    "GE09ram_02_u:203": " sā hiraṇyaṃ ca gāś caiva ratnāni vividhāni ca",
    "GE09ram_02_u:204": " vyādideśa priyākhyebhyaḥ kausalyā pramadottamā // Ram_2,3.30",
    "GE09ram_02_u:205": " athābhivādya rājānaṃ ratham āruhya rāghavaḥ",
    "GE09ram_02_u:206": " yayau svaṃ dyutimad veśma janaughaiḥ pratipūjitaḥ // Ram_2,3.31",
    "GE09ram_02_u:207": " te cāpi paurā nṛpater vacas tac chrutvā tadā lābham iveṣṭam āpya",
    "GE09ram_02_u:208": " narendram āmantrya gṛhāṇi gatvā devān samānarcur atīva hṛṣṭāḥ // Ram_2,3.32",
    "GE09ram_02_u:209": " gateṣv atha nṛpo bhūyaḥ paureṣu saha mantribhiḥ",
    "GE09ram_02_u:210": " mantrayitvā tataś cakre niścayajñaḥ sa niścayam // Ram_2,4.1",
    "GE09ram_02_u:211": " śva eva puṣyo bhavitā śvo 'bhiṣecyas tu me sutaḥ",
    "GE09ram_02_u:212": " rāmo rājīvatāmrākṣo yauvarājya iti prabhuḥ // Ram_2,4.2",
    "GE09ram_02_u:213": " athāntargṛham āviśya rājā daśarathas tadā",
    "GE09ram_02_u:214": " sūtam ājñāpayāmāsa rāmaṃ punar ihānaya // Ram_2,4.3",
    "GE09ram_02_u:215": " pratigṛhya sa tadvākyaṃ sūtaḥ punar upāyayau",
    "GE09ram_02_u:216": " rāmasya bhavanaṃ śīghraṃ rāmam ānayituṃ punaḥ // Ram_2,4.4",
    "GE09ram_02_u:217": " dvāḥsthair āveditaṃ tasya rāmāyāgamanaṃ punaḥ",
    "GE09ram_02_u:218": " śrutvaiva cāpi rāmas taṃ prāptaṃ śaṅkānvito 'bhavat // Ram_2,4.5",
    "GE09ram_02_u:219": " praveśya cainaṃ tvaritaṃ rāmo vacanam abravīt",
    "GE09ram_02_u:220": " yad āgamanakṛtyaṃ te bhūyas tad brūhy aśeṣataḥ // Ram_2,4.6",
    "GE09ram_02_u:221": " tam uvāca tataḥ sūto rājā tvāṃ draṣṭum icchati",
    "GE09ram_02_u:222": " śrutvā pramāṇam atra tvaṃ gamanāyetarāya vā // Ram_2,4.7",
    "GE09ram_02_u:223": " iti sūtavacaḥ śrutvā rāmo 'tha tvarayānvitaḥ",
    "GE09ram_02_u:224": " prayayau rājabhavanaṃ punar draṣṭuṃ nareśvaram // Ram_2,4.8",
    "GE09ram_02_u:225": " taṃ śrutvā samanuprāptaṃ rāmaṃ daśaratho nṛpaḥ",
    "GE09ram_02_u:226": " praveśayāmāsa gṛhaṃ vivikṣuḥ priyam uttamam // Ram_2,4.9",
    "GE09ram_02_u:227": " praviśann eva ca śrīmān rāghavo bhavanaṃ pituḥ",
    "GE09ram_02_u:228": " dadarśa pitaraṃ dūrāt praṇipatya kṛtāñjaliḥ // Ram_2,4.10",
    "GE09ram_02_u:229": " praṇamantaṃ samutthāpya taṃ pariṣvajya bhūmipaḥ",
    "GE09ram_02_u:230": " pradiśya cāsmai ruciram āsanaṃ punar abravīt // Ram_2,4.11",
    "GE09ram_02_u:231": " rāma vṛddho 'smi dīrghāyur bhuktā bhogā mayepsitāḥ",
    "GE09ram_02_u:232": " annavadbhiḥ kratuśatais tatheṣṭaṃ bhūridakṣiṇaiḥ // Ram_2,4.12",
    "GE09ram_02_u:233": " jātam iṣṭam apatyaṃ me tvam adyānupamaṃ bhuvi",
    "GE09ram_02_u:234": " dattam iṣṭam adhītaṃ ca mayā puruṣasattama // Ram_2,4.13",
    "GE09ram_02_u:235": " anubhūtāni ceṣṭāni mayā vīra sukhāni ca",
    "GE09ram_02_u:236": " devarṣipitṛviprāṇām anṛṇo 'smi tathātmanaḥ // Ram_2,4.14",
    "GE09ram_02_u:237": " na kiṃcin mama kartavyaṃ tavānyatrābhiṣecanāt",
    "GE09ram_02_u:238": " ato yat tvām ahaṃ brūyāṃ tan me tvaṃ kartum arhasi // Ram_2,4.15",
    "GE09ram_02_u:239": " adya prakṛtayaḥ sarvās tvām icchanti narādhipam",
    "GE09ram_02_u:240": " atas tvāṃ yuvarājānam abhiṣekṣyāmi putraka // Ram_2,4.16",
    "GE09ram_02_u:241": " api cādyāśubhān rāma svapnān paśyāmi dāruṇān",
    "GE09ram_02_u:242": " sanirghātā maholkāś ca patantīha mahāsvanāḥ // Ram_2,4.17",
    "GE09ram_02_u:243": " avaṣṭabdhaṃ ca me rāma nakṣatraṃ dāruṇair grahaiḥ",
    "GE09ram_02_u:244": " āvedayanti daivajñāḥ sūryāṅgārakarāhubhiḥ // Ram_2,4.18",
    "GE09ram_02_u:245": " prāyeṇa hi nimittānām īdṛśānāṃ samudbhave",
    "GE09ram_02_u:246": " rājā vā mṛtyum āpnoti ghorāṃ vāpadam ṛcchati // Ram_2,4.19",
    "GE09ram_02_u:247": " tad yāvad eva me ceto na vimuhyati rāghava",
    "GE09ram_02_u:248": " tāvad evābhiṣiñcasva calā hi prāṇināṃ matiḥ // Ram_2,4.20",
    "GE09ram_02_u:249": " adya candro 'bhyupagataḥ puṣyāt pūrvaṃ punar vasum",
    "GE09ram_02_u:250": " śvaḥ puṣyayogaṃ niyataṃ vakṣyante daivacintakāḥ // Ram_2,4.21",
    "GE09ram_02_u:251": " tatra puṣye 'bhiṣiñcasva manas tvarayatīva mām",
    "GE09ram_02_u:252": " śvas tvāham abhiṣekṣyāmi yauvarājye paraṃtapa // Ram_2,4.22",
    "GE09ram_02_u:253": " tasmāt tvayādya vratinā niśeyaṃ niyatātmanā",
    "GE09ram_02_u:254": " saha vadhvopavastavyā darbhaprastaraśāyinā // Ram_2,4.23",
    "GE09ram_02_u:255": " suhṛdaś cāpramattās tvāṃ rakṣantv adya samantataḥ",
    "GE09ram_02_u:256": " bhavanti bahuvighnāni kāryāṇy evaṃvidhāni hi // Ram_2,4.24",
    "GE09ram_02_u:257": " viproṣitaś ca bharato yāvad eva purād itaḥ",
    "GE09ram_02_u:258": " tāvad evābhiṣekas te prāptakālo mato mama // Ram_2,4.25",
    "GE09ram_02_u:259": " kāmaṃ khalu satāṃ vṛtte bhrātā te bharataḥ sthitaḥ",
    "GE09ram_02_u:260": " jyeṣṭhānuvartī dharmātmā sānukrośo jitendriyaḥ // Ram_2,4.26",
    "GE09ram_02_u:261": " kiṃ tu cittaṃ manuṣyāṇām anityam iti me matiḥ",
    "GE09ram_02_u:262": " satāṃ ca dharmanityānāṃ kṛtaśobhi ca rāghava // Ram_2,4.27",
    "GE09ram_02_u:263": " ity uktaḥ so 'bhyanujñātaḥ śvobhāviny abhiṣecane",
    "GE09ram_02_u:264": " vrajeti rāmaḥ pitaram abhivādyābhyayād gṛham // Ram_2,4.28",
    "GE09ram_02_u:265": " praviśya cātmano veśma rājñoddiṣṭe 'bhiṣecane",
    "GE09ram_02_u:266": " tasmin kṣaṇe vinirgatya mātur antaḥpuraṃ yayau // Ram_2,4.29",
    "GE09ram_02_u:267": " tatra tāṃ pravaṇām eva mātaraṃ kṣaumavāsinīm",
    "GE09ram_02_u:268": " vāgyatāṃ devatāgāre dadarśa yācatīṃ śriyam // Ram_2,4.30",
    "GE09ram_02_u:269": " prāg eva cāgatā tatra sumitrā lakṣmaṇas tathā",
    "GE09ram_02_u:270": " sītā cānāyitā śrutvā priyaṃ rāmābhiṣecanam // Ram_2,4.31",
    "GE09ram_02_u:271": " tasmin kāle hi kausalyā tasthāv āmīlitekṣaṇā",
    "GE09ram_02_u:272": " sumitrayānvāsyamānā sītayā lakṣmaṇena ca // Ram_2,4.32",
    "GE09ram_02_u:273": " śrutvā puṣyeṇa putrasya yauvarājyābhiṣecanam",
    "GE09ram_02_u:274": " prāṇāyāmena puruṣaṃ dhyāyamānā janārdanam // Ram_2,4.33",
    "GE09ram_02_u:275": " tathā saniyamām eva so 'bhigamyābhivādya ca",
    "GE09ram_02_u:276": " uvāca vacanaṃ rāmo harṣayaṃs tām idaṃ tadā // Ram_2,4.34",
    "GE09ram_02_u:277": " amba pitrā niyukto 'smi prajāpālanakarmaṇi",
    "GE09ram_02_u:278": " bhavitā śvo 'bhiṣeko me yathā me śāsanaṃ pituḥ // Ram_2,4.35",
    "GE09ram_02_u:279": " sītayāpy upavastavyā rajanīyaṃ mayā saha",
    "GE09ram_02_u:280": " evam ṛtvigupādhyāyaiḥ saha mām uktavān pitā // Ram_2,4.36",
    "GE09ram_02_u:281": " yāni yāny atra yogyāni śvobhāviny abhiṣecane",
    "GE09ram_02_u:282": " tāni me maṅgalāny adya vaidehyāś caiva kāraya // Ram_2,4.37",
    "GE09ram_02_u:283": " etac chrutvā tu kausalyā cirakālābhikāṅkṣitam",
    "GE09ram_02_u:284": " harṣabāṣpakalaṃ vākyam idaṃ rāmam abhāṣata // Ram_2,4.38",
    "GE09ram_02_u:285": " vatsa rāma ciraṃ jīva hatās te paripanthinaḥ",
    "GE09ram_02_u:286": " jñātīn me tvaṃ śriyā yuktaḥ sumitrāyāś ca nandaya // Ram_2,4.39",
    "GE09ram_02_u:287": " kalyāṇe bata nakṣatre mayi jāto 'si putraka",
    "GE09ram_02_u:288": " yena tvayā daśaratho guṇair ārādhitaḥ pitā // Ram_2,4.40",
    "GE09ram_02_u:289": " amoghaṃ bata me kṣāntaṃ puruṣe puṣkarekṣaṇe",
    "GE09ram_02_u:290": " yeyam ikṣvākurājyaśrīḥ putra tvāṃ saṃśrayiṣyati // Ram_2,4.41",
    "GE09ram_02_u:291": " ity evam ukto mātredaṃ rāmo bhrātaram abravīt",
    "GE09ram_02_u:292": " prāñjaliṃ prahvam āsīnam abhivīkṣya smayann iva // Ram_2,4.42",
    "GE09ram_02_u:293": " lakṣmaṇemāṃ mayā sārdhaṃ praśādhi tvaṃ vasuṃdharām",
    "GE09ram_02_u:294": " dvitīyaṃ me 'ntarātmānaṃ tvām iyaṃ śrīr upasthitā // Ram_2,4.43",
    "GE09ram_02_u:295": " saumitre bhuṅkṣva bhogāṃs tvam iṣṭān rājyaphalāni ca",
    "GE09ram_02_u:296": " jīvitaṃ ca hi rājyaṃ ca tvadartham abhikāmaye // Ram_2,4.44",
    "GE09ram_02_u:297": " ity uktvā lakṣmaṇaṃ rāmo mātarāv abhivādya ca",
    "GE09ram_02_u:298": " abhyanujñāpya sītāṃ ca jagāma svaṃ niveśanam // Ram_2,4.45",
    "GE09ram_02_u:299": " saṃdiśya rāmaṃ nṛpatiḥ śvobhāviny abhiṣecane",
    "GE09ram_02_u:300": " purohitaṃ samāhūya vasiṣṭham idam abravīt // Ram_2,5.1",
    "GE09ram_02_u:301": " gacchopavāsaṃ kākutsthaṃ kārayādya tapodhana",
    "GE09ram_02_u:302": " śrīyaśorājyalābhāya vadhvā saha yatavratam // Ram_2,5.2",
    "GE09ram_02_u:303": " tatheti ca sa rājānam uktvā vedavidāṃ varaḥ",
    "GE09ram_02_u:304": " svayaṃ vasiṣṭho bhagavān yayau rāmaniveśanam // Ram_2,5.3",
    "GE09ram_02_u:305": " sa rāmabhavanaṃ prāpya pāṇḍurābhraghanaprabham",
    "GE09ram_02_u:306": " tisraḥ kakṣyā rathenaiva viveśa munisattamaḥ // Ram_2,5.4",
    "GE09ram_02_u:307": " tam āgatam ṛṣiṃ rāmas tvarann iva sasaṃbhramaḥ",
    "GE09ram_02_u:308": " mānayiṣyan sa mānārhaṃ niścakrāma niveśanāt // Ram_2,5.5",
    "GE09ram_02_u:309": " abhyetya tvaramāṇaś ca rathābhyāśaṃ manīṣiṇaḥ",
    "GE09ram_02_u:310": " tato 'vatārayāmāsa parigṛhya rathāt svayam // Ram_2,5.6",
    "GE09ram_02_u:311": " sa cainaṃ praśritaṃ dṛṣṭvā sambhāṣyābhiprasādya ca",
    "GE09ram_02_u:312": " priyārhaṃ harṣayan rāmam ity uvāca purohitaḥ // Ram_2,5.7",
    "GE09ram_02_u:313": " prasannas te pitā rāma yauvarājyam avāpsyasi",
    "GE09ram_02_u:314": " upavāsaṃ bhavān adya karotu saha sītayā // Ram_2,5.8",
    "GE09ram_02_u:315": " prātas tvām abhiṣektā hi yauvarājye narādhipaḥ",
    "GE09ram_02_u:316": " pitā daśarathaḥ prītyā yayātiṃ nahuṣo yathā // Ram_2,5.9",
    "GE09ram_02_u:317": " ity uktvā sa tadā rāmam upavāsaṃ yatavratam",
    "GE09ram_02_u:318": " mantravat kārayāmāsa vaidehyā sahitaṃ muniḥ // Ram_2,5.10",
    "GE09ram_02_u:319": " tato yathāvad rāmeṇa sa rājño gurur arcitaḥ",
    "GE09ram_02_u:320": " abhyanujñāpya kākutsthaṃ yayau rāmaniveśanāt // Ram_2,5.11",
    "GE09ram_02_u:321": " suhṛdbhis tatra rāmo 'pi tān anujñāpya sarvaśaḥ",
    "GE09ram_02_u:322": " sabhājito viveśātha tān anujñāpya sarvaśaḥ // Ram_2,5.12",
    "GE09ram_02_u:323": " hṛṣṭanārīnarayutaṃ rāmaveśma tadā babhau",
    "GE09ram_02_u:324": " yathā mattadvijagaṇaṃ praphullanalinaṃ saraḥ // Ram_2,5.13",
    "GE09ram_02_u:325": " sa rājabhavanaprakhyāt tasmād rāmaniveśanāt",
    "GE09ram_02_u:326": " nirgatya dadṛśe mārgaṃ vasiṣṭho janasaṃvṛtam // Ram_2,5.14",
    "GE09ram_02_u:327": " vṛndavṛndair ayodhyāyāṃ rājamārgāḥ samantataḥ",
    "GE09ram_02_u:328": " babhūvur abhisaṃbādhāḥ kutūhalajanair vṛtāḥ // Ram_2,5.15",
    "GE09ram_02_u:329": " janavṛndormisaṃgharṣaharṣasvanavatas tadā",
    "GE09ram_02_u:330": " babhūva rājamārgasya sāgarasyeva nisvanaḥ // Ram_2,5.16",
    "GE09ram_02_u:331": " siktasaṃmṛṣṭarathyā hi tad ahar vanamālinī",
    "GE09ram_02_u:332": " āsīd ayodhyā nagarī samucchritagṛhadhvajā // Ram_2,5.17",
    "GE09ram_02_u:333": " tadā hy ayodhyānilayaḥ sastrībālābalo janaḥ",
    "GE09ram_02_u:334": " rāmābhiṣekam ākāṅkṣann ākāṅkṣann udayaṃ raveḥ // Ram_2,5.18",
    "GE09ram_02_u:335": " prajālaṃkārabhūtaṃ ca janasyānandavardhanam",
    "GE09ram_02_u:336": " utsuko 'bhūj jano draṣṭuṃ tam ayodhyāmahotsavam // Ram_2,5.19",
    "GE09ram_02_u:337": " evaṃ taṃ janasambādhaṃ rājamārgaṃ purohitaḥ",
    "GE09ram_02_u:338": " vyūhann iva janaughaṃ taṃ śanai rājakulaṃ yayau // Ram_2,5.20",
    "GE09ram_02_u:339": " sitābhraśikharaprakhyaṃ prāsādam adhiruhya saḥ",
    "GE09ram_02_u:340": " samiyāya narendreṇa śakreṇeva bṛhaspatiḥ // Ram_2,5.21",
    "GE09ram_02_u:341": " tam āgatam abhiprekṣya hitvā rājāsanaṃ nṛpaḥ",
    "GE09ram_02_u:342": " papraccha sa ca tasmai tat kṛtam ity abhyavedayat // Ram_2,5.22",
    "GE09ram_02_u:343": " guruṇā tv abhyanujñāto manujaughaṃ visṛjya tam",
    "GE09ram_02_u:344": " viveśāntaḥpuraṃ rājā siṃho giriguhām iva // Ram_2,5.23",
    "GE09ram_02_u:345": " tad agryaveṣapramadājanākulaṃ mahendraveśmapratimaṃ niveśanam",
    "GE09ram_02_u:346": " vidīpayaṃś cāru viveśa pārthivaḥ śaśīva tārāgaṇasaṃkulaṃ nabhaḥ // Ram_2,5.24",
    "GE09ram_02_u:347": " gate purohite rāmaḥ snāto niyatamānasaḥ",
    "GE09ram_02_u:348": " saha patnyā viśālākṣyā nārāyaṇam upāgamat // Ram_2,6.1",
    "GE09ram_02_u:349": " pragṛhya śirasā pātrīṃ haviṣo vidhivat tadā",
    "GE09ram_02_u:350": " mahate daivatāyājyaṃ juhāva jvalite 'nale // Ram_2,6.2",
    "GE09ram_02_u:351": " śeṣaṃ ca haviṣas tasya prāśyāśāsyātmanaḥ priyam",
    "GE09ram_02_u:352": " dhyāyan nārāyaṇaṃ devaṃ svāstīrṇe kuśasaṃstare // Ram_2,6.3",
    "GE09ram_02_u:353": " vāgyataḥ saha vaidehyā bhūtvā niyatamānasaḥ",
    "GE09ram_02_u:354": " śrīmaty āyatane viṣṇoḥ śiśye naravarātmajaḥ // Ram_2,6.4",
    "GE09ram_02_u:355": " ekayāmāvaśiṣṭāyāṃ rātryāṃ prativibudhya saḥ",
    "GE09ram_02_u:356": " alaṃkāravidhiṃ kṛtsnaṃ kārayāmāsa veśmanaḥ // Ram_2,6.5",
    "GE09ram_02_u:357": " tatra śṛṇvan sukhā vācaḥ sūtamāgadhabandinām",
    "GE09ram_02_u:358": " pūrvāṃ saṃdhyām upāsīno jajāpa yatamānasaḥ // Ram_2,6.6",
    "GE09ram_02_u:359": " tuṣṭāva praṇataś caiva śirasā madhusūdanam",
    "GE09ram_02_u:360": " vimalakṣaumasaṃvīto vācayāmāsa ca dvijān // Ram_2,6.7",
    "GE09ram_02_u:361": " teṣāṃ puṇyāhaghoṣo 'tha gambhīramadhuras tadā",
    "GE09ram_02_u:362": " ayodhyāṃ pūrayāmāsa tūryaghoṣānunāditaḥ // Ram_2,6.8",
    "GE09ram_02_u:363": " kṛtopavāsaṃ tu tadā vaidehyā saha rāghavam",
    "GE09ram_02_u:364": " ayodhyānilayaḥ śrutvā sarvaḥ pramudito janaḥ // Ram_2,6.9",
    "GE09ram_02_u:365": " tataḥ paurajanaḥ sarvaḥ śrutvā rāmābhiṣecanam",
    "GE09ram_02_u:366": " prabhātāṃ rajanīṃ dṛṣṭvā cakre śobhāṃ parāṃ punaḥ // Ram_2,6.10",
    "GE09ram_02_u:367": " sitābhraśikharābheṣu devatāyataneṣu ca",
    "GE09ram_02_u:368": " catuṣpatheṣu rathyāsu caityeṣv aṭṭālakeṣu ca // Ram_2,6.11",
    "GE09ram_02_u:369": " nānāpaṇyasamṛddheṣu vaṇijām āpaṇeṣu ca",
    "GE09ram_02_u:370": " kuṭumbināṃ samṛddheṣu śrīmatsu bhavaneṣu ca // Ram_2,6.12",
    "GE09ram_02_u:371": " sabhāsu caiva sarvāsu vṛkṣeṣv ālakṣiteṣu ca",
    "GE09ram_02_u:372": " dhvajāḥ samucchritāś citrāḥ patākāś cābhavaṃs tadā // Ram_2,6.13",
    "GE09ram_02_u:373": " naṭanartakasaṃghānāṃ gāyakānāṃ ca gāyatām",
    "GE09ram_02_u:374": " manaḥkarṇasukhā vācaḥ śuśruvuś ca tatas tataḥ // Ram_2,6.14",
    "GE09ram_02_u:375": " rāmābhiṣekayuktāś ca kathāś cakrur mitho janāḥ",
    "GE09ram_02_u:376": " rāmābhiṣeke samprāpte catvareṣu gṛheṣu ca // Ram_2,6.15",
    "GE09ram_02_u:377": " bālā api krīḍamānā gṛhadvāreṣu saṃghaśaḥ",
    "GE09ram_02_u:378": " rāmābhiṣekasaṃyuktāś cakrur eva mithaḥ kathāḥ // Ram_2,6.16",
    "GE09ram_02_u:379": " kṛtapuṣpopahāraś ca dhūpagandhādhivāsitaḥ",
    "GE09ram_02_u:380": " rājamārgaḥ kṛtaḥ śrīmān paurai rāmābhiṣecane // Ram_2,6.17",
    "GE09ram_02_u:381": " prakāśakaraṇārthaṃ ca niśāgamanaśaṅkayā",
    "GE09ram_02_u:382": " dīpavṛkṣāṃs tathā cakrur anu rathyāsu sarvaśaḥ // Ram_2,6.18",
    "GE09ram_02_u:383": " alaṃkāraṃ purasyaivaṃ kṛtvā tatpuravāsinaḥ",
    "GE09ram_02_u:384": " ākāṅkṣamāṇā rāmasya yauvarājyābhiṣecanam // Ram_2,6.19",
    "GE09ram_02_u:385": " sametya saṃghaśaḥ sarve catvareṣu sabhāsu ca",
    "GE09ram_02_u:386": " kathayanto mithas tatra praśaśaṃsur janādhipam // Ram_2,6.20",
    "GE09ram_02_u:387": " aho mahātmā rājāyam ikṣvākukulanandanaḥ",
    "GE09ram_02_u:388": " jñātvā yo vṛddham ātmānaṃ rāmaṃ rājye 'hbiṣekṣyati // Ram_2,6.21",
    "GE09ram_02_u:389": " sarve hy anugṛhītāḥ sma yan no rāmo mahīpatiḥ",
    "GE09ram_02_u:390": " cirāya bhavitā goptā dṛṣṭalokaparāvaraḥ // Ram_2,6.22",
    "GE09ram_02_u:391": " anuddhatamanā vidvān dharmātmā bhrātṛvatsalaḥ",
    "GE09ram_02_u:392": " yathā ca bhrātṛṣu snigdhas tathāsmāsv api rāghavaḥ // Ram_2,6.23",
    "GE09ram_02_u:393": " ciraṃ jīvatu dharmātmā rājā daśaratho 'naghaḥ",
    "GE09ram_02_u:394": " yatprasādenābhiṣiktaṃ rāmaṃ drakṣyāmahe vayam // Ram_2,6.24",
    "GE09ram_02_u:395": " evaṃvidhaṃ kathayatāṃ paurāṇāṃ śuśruvus tadā",
    "GE09ram_02_u:396": " digbhyo 'pi śrutavṛttāntāḥ prāptā jānapadā janāḥ // Ram_2,6.25",
    "GE09ram_02_u:397": " te tu digbhyaḥ purīṃ prāptā draṣṭuṃ rāmābhiṣecanam",
    "GE09ram_02_u:398": " rāmasya pūrayāmāsuḥ purīṃ jānapadā janāḥ // Ram_2,6.26",
    "GE09ram_02_u:399": " janaughais tair visarpadbhiḥ śuśruve tatra nisvanaḥ",
    "GE09ram_02_u:400": " parvasūdīrṇavegasya sāgarasyeva nisvanaḥ // Ram_2,6.27",
    "GE09ram_02_u:401": " tatas tad indrakṣayasaṃnibhaṃ puraṃ didṛkṣubhir jānapadair upāgataiḥ",
    "GE09ram_02_u:402": " samantataḥ sasvanam ākulaṃ babhau samudrayādobhir ivārṇavodakam // Ram_2,6.28",
    "GE09ram_02_u:403": " jñātidāsī yato jātā kaikeyyās tu sahoṣitā",
    "GE09ram_02_u:404": " prāsādaṃ candrasaṃkāśam āruroha yadṛcchayā // Ram_2,7.1",
    "GE09ram_02_u:405": " siktarājapathāṃ kṛtsnāṃ prakīrṇakamalotpalām",
    "GE09ram_02_u:406": " ayodhyāṃ mantharā tasmāt prāsādād anvavaikṣata // Ram_2,7.2",
    "GE09ram_02_u:407": " patākābhir varārhābhir dhvajaiś ca samalaṃkṛtām",
    "GE09ram_02_u:408": " siktāṃ candanatoyaiś ca śiraḥsnātajanair vṛtām // Ram_2,7.3",
    "GE09ram_02_u:409": " avidūre sthitāṃ dṛṣṭvā dhātrīṃ papraccha mantharā",
    "GE09ram_02_u:410": " uttamenābhisaṃyuktā harṣeṇārthaparā satī // Ram_2,7.4",
    "GE09ram_02_u:411": " rāmamātā dhanaṃ kiṃ nu janebhyaḥ samprayacchati",
    "GE09ram_02_u:412": " atimātraṃ praharṣo 'yaṃ kiṃ janasya ca śaṃsa me",
    "GE09ram_02_u:413": " kārayiṣyati kiṃ vāpi samprahṛṣṭo mahīpatiḥ // Ram_2,7.5",
    "GE09ram_02_u:414": " vidīryamāṇā harṣeṇa dhātrī paramayā mudā",
    "GE09ram_02_u:415": " ācacakṣe 'tha kubjāyai bhūyasīṃ rāghave śriyam // Ram_2,7.6",
    "GE09ram_02_u:416": " śvaḥ puṣyeṇa jitakrodhaṃ yauvarājyena rāghavam",
    "GE09ram_02_u:417": " rājā daśaratho rāmam abhiṣecayitānagham // Ram_2,7.7",
    "GE09ram_02_u:418": " dhātryās tu vacanaṃ śrutvā kubjā kṣipram amarṣitā",
    "GE09ram_02_u:419": " kailāsaśikharākārāt prāsādād avarohata // Ram_2,7.8",
    "GE09ram_02_u:420": " sā dahyamānā kopena mantharā pāpadarśinī",
    "GE09ram_02_u:421": " śayānām etya kaikeyīm idaṃ vacanam abravīt // Ram_2,7.9",
    "GE09ram_02_u:422": " uttiṣṭha mūḍhe kiṃ śeṣe bhayaṃ tvām abhivartate",
    "GE09ram_02_u:423": " upaplutamahaughena kim ātmānaṃ na budhyase // Ram_2,7.10",
    "GE09ram_02_u:424": " aniṣṭe subhagākāre saubhāgyena vikatthase",
    "GE09ram_02_u:425": " calaṃ hi tava saubhāgyaṃ nadyāḥ srota ivoṣṇage // Ram_2,7.11",
    "GE09ram_02_u:426": " evam uktā tu kaikeyī ruṣṭayā paruṣaṃ vacaḥ",
    "GE09ram_02_u:427": " kubjayā pāpadarśinyā viṣādam agamat param // Ram_2,7.12",
    "GE09ram_02_u:428": " kaikeyī tv abravīt kubjāṃ kaccit kṣemaṃ na manthare",
    "GE09ram_02_u:429": " viṣaṇṇavadanāṃ hi tvāṃ lakṣaye bhṛśaduḥkhitām // Ram_2,7.13",
    "GE09ram_02_u:430": " mantharā tu vacaḥ śrutvā kaikeyyā madhurākṣaram",
    "GE09ram_02_u:431": " uvāca krodhasaṃyuktā vākyaṃ vākyaviśāradā // Ram_2,7.14",
    "GE09ram_02_u:432": " sā viṣaṇṇatarā bhūtvā kubjā tasyā hitaiṣiṇī",
    "GE09ram_02_u:433": " viṣādayantī provāca bhedayantī ca rāghavam // Ram_2,7.15",
    "GE09ram_02_u:434": " akṣemaṃ sumahad devi pravṛttaṃ tvadvināśanam",
    "GE09ram_02_u:435": " rāmaṃ daśaratho rājā yauvarājye 'bhiṣekṣyati // Ram_2,7.16",
    "GE09ram_02_u:436": " sāsmy agādhe bhaye magnā duḥkhaśokasamanvitā",
    "GE09ram_02_u:437": " dahyamānānaleneva tvaddhitārtham ihāgatā // Ram_2,7.17",
    "GE09ram_02_u:438": " tava duḥkhena kaikeyi mama duḥkhaṃ mahad bhavet",
    "GE09ram_02_u:439": " tvadvṛddhau mama vṛddhiś ca bhaved atra na saṃśayaḥ // Ram_2,7.18",
    "GE09ram_02_u:440": " narādhipakule jātā mahiṣī tvaṃ mahīpateḥ",
    "GE09ram_02_u:441": " ugratvaṃ rājadharmāṇāṃ kathaṃ devi na budhyase // Ram_2,7.19",
    "GE09ram_02_u:442": " dharmavādī śaṭho bhartā ślakṣṇavādī ca dāruṇaḥ",
    "GE09ram_02_u:443": " śuddhabhāve na jānīṣe tenaivam atisaṃdhitā // Ram_2,7.20",
    "GE09ram_02_u:444": " upasthitaṃ prayuñjānas tvayi sāntvam anarthakam",
    "GE09ram_02_u:445": " arthenaivādya te bhartā kausalyāṃ yojayiṣyati // Ram_2,7.21",
    "GE09ram_02_u:446": " apavāhya sa duṣṭātmā bharataṃ tava bandhuṣu",
    "GE09ram_02_u:447": " kālyaṃ sthāpayitā rāmaṃ rājye nihatakaṇṭake // Ram_2,7.22",
    "GE09ram_02_u:448": " śatruḥ patipravādena mātreva hitakāmyayā",
    "GE09ram_02_u:449": " āśīviṣa ivāṅkena bāle paridhṛtas tvayā // Ram_2,7.23",
    "GE09ram_02_u:450": " yathā hi kuryāt sarpo vā śatrur vā pratyupekṣitaḥ",
    "GE09ram_02_u:451": " rājñā daśarathenādya saputrā tvaṃ tathā kṛtā // Ram_2,7.24",
    "GE09ram_02_u:452": " pāpenānṛtasāntvena bāle nityaṃ sukhocite",
    "GE09ram_02_u:453": " rāmaṃ sthāpayatā rājye sānubandhā hatā hy asi // Ram_2,7.25",
    "GE09ram_02_u:454": " sā prāptakālaṃ kaikeyi kṣipraṃ kuru hitaṃ tava",
    "GE09ram_02_u:455": " trāyasva putram ātmānaṃ māṃ ca vismayadarśane // Ram_2,7.26",
    "GE09ram_02_u:456": " mantharāyā vacaḥ śrutvā śayanāt sa śubhānanā",
    "GE09ram_02_u:457": " evam ābharaṇaṃ tasyai kubjāyai pradadau śubham // Ram_2,7.27",
    "GE09ram_02_u:458": " dattvā tv ābharaṇaṃ tasyai kubjāyai pramadottamā",
    "GE09ram_02_u:459": " kaikeyī mantharāṃ hṛṣṭā punar evābravīd idam // Ram_2,7.28",
    "GE09ram_02_u:460": " idaṃ tu manthare mahyam ākhyāsi paramaṃ priyam",
    "GE09ram_02_u:461": " etan me priyam ākhyātuḥ kiṃ vā bhūyaḥ karomi te // Ram_2,7.29",
    "GE09ram_02_u:462": " rāme vā bharate vāhaṃ viśeṣaṃ nopalakṣaye",
    "GE09ram_02_u:463": " tasmāt tuṣṭāsmi yad rājā rāmaṃ rājye 'bhiṣekṣyati // Ram_2,7.30",
    "GE09ram_02_u:464": " na me paraṃ kiṃcid itas tvayā punaḥ priyaṃ priyārhe suvacaṃ vaco varam",
    "GE09ram_02_u:465": " tathā hy avocas tvam ataḥ priyottaraṃ varaṃ paraṃ te pradadāmi taṃ vṛṇu // Ram_2,7.31",
    "GE09ram_02_u:466": " mantharā tv abhyasūyyainām utsṛjyābharaṇaṃ ca tat",
    "GE09ram_02_u:467": " uvācedaṃ tato vākyaṃ kopaduḥkhasamanvitā // Ram_2,8.1",
    "GE09ram_02_u:468": " harṣaṃ kim idam asthāne kṛtavaty asi bāliśe",
    "GE09ram_02_u:469": " śokasāgaramadhyastham ātmānaṃ nāvabudhyase // Ram_2,8.2",
    "GE09ram_02_u:470": " subhagā khalu kausalyā yasyāḥ putro 'bhiṣekṣyate",
    "GE09ram_02_u:471": " yauvarājyena mahatā śvaḥ puṣyeṇa dvijottamaiḥ // Ram_2,8.3",
    "GE09ram_02_u:472": " prāptāṃ sumahatīṃ prītiṃ pratītāṃ tāṃ hatadviṣam",
    "GE09ram_02_u:473": " upasthāsyasi kausalyāṃ dāsīva tvaṃ kṛtāñjaliḥ // Ram_2,8.4",
    "GE09ram_02_u:474": " hṛṣṭāḥ khalu bhaviṣyanti rāmasya paramāḥ striyaḥ",
    "GE09ram_02_u:475": " aprahṛṣṭā bhaviṣyanti snuṣās te bharatakṣaye // Ram_2,8.5",
    "GE09ram_02_u:476": " tāṃ dṛṣṭvā paramaprītāṃ bruvantīṃ mantharāṃ tataḥ",
    "GE09ram_02_u:477": " rāmasyaiva guṇān devī kaikeyī praśaśaṃsa ha // Ram_2,8.6",
    "GE09ram_02_u:478": " dharmajño gurubhir dāntaḥ kṛtajñaḥ satyavāk śuciḥ",
    "GE09ram_02_u:479": " rāmo rājñaḥ suto jyeṣṭho yauvarājyam ato 'rhati // Ram_2,8.7",
    "GE09ram_02_u:480": " bhrātṝn bhṛtyāṃś ca dīrghāyuḥ pitṛvat pālayiṣyati",
    "GE09ram_02_u:481": " saṃtapyase kathaṃ kubje śrutvā rāmābhiṣecanam // Ram_2,8.8",
    "GE09ram_02_u:482": " bharataś cāpi rāmasya dhruvaṃ varṣaśatāt param",
    "GE09ram_02_u:483": " pitṛpaitāmahaṃ rājyam avāpsyati nararṣabhaḥ // Ram_2,8.9",
    "GE09ram_02_u:484": " sā tvam abhyudaye prāpte vartamāne ca manthare",
    "GE09ram_02_u:485": " bhaviṣyati ca kalyāṇe kimarthaṃ paritapyase",
    "GE09ram_02_u:486": " kausalyāto 'tiriktaṃ ca sa tu śuśrūṣate hi mām // Ram_2,8.10",
    "GE09ram_02_u:487": " kaikeyyā vacanaṃ śrutvā mantharā bhṛśaduḥkhitā",
    "GE09ram_02_u:488": " dīrgham uṣṇaṃ viniḥśvasya kaikeyīm idam abravīt // Ram_2,8.11",
    "GE09ram_02_u:489": " anarthadarśinī maurkhyān nātmānam avabudhyase",
    "GE09ram_02_u:490": " śokavyasanavistīrṇe majjantī duḥkhasāgare // Ram_2,8.12",
    "GE09ram_02_u:491": " bhavitā rāghavo rājā rāghavasya ca yaḥ sutaḥ",
    "GE09ram_02_u:492": " rājavaṃśāt tu bharataḥ kaikeyi parihāsyate // Ram_2,8.13",
    "GE09ram_02_u:493": " na hi rājñaḥ sutāḥ sarve rājye tiṣṭhanti bhāmini",
    "GE09ram_02_u:494": " sthāpyamāneṣu sarveṣu sumahān anayo bhavet // Ram_2,8.14",
    "GE09ram_02_u:495": " tasmāj jyeṣṭhe hi kaikeyi rājyatantrāṇi pārthivāḥ",
    "GE09ram_02_u:496": " sthāpayanty anavadyāṅgi guṇavatsv itareṣv api // Ram_2,8.15",
    "GE09ram_02_u:497": " asāv atyantanirbhagnas tava putro bhaviṣyati",
    "GE09ram_02_u:498": " anāthavat sukhebhyaś ca rājavaṃśāc ca vatsale // Ram_2,8.16",
    "GE09ram_02_u:499": " sāhaṃ tvadarthe samprāptā tvaṃ tu māṃ nāvabudhyase",
    "GE09ram_02_u:500": " sapatnivṛddhau yā me tvaṃ pradeyaṃ dātum icchasi // Ram_2,8.17",
    "GE09ram_02_u:501": " dhruvaṃ tu bharataṃ rāmaḥ prāpya rājyam akaṇṭakam",
    "GE09ram_02_u:502": " deśāntaraṃ nāyayitvā lokāntaram athāpi vā // Ram_2,8.18",
    "GE09ram_02_u:503": " bāla eva hi mātulyaṃ bharato nāyitas tvayā",
    "GE09ram_02_u:504": " saṃnikarṣāc ca sauhārdaṃ jāyate sthāvareṣv api // Ram_2,8.19",
    "GE09ram_02_u:505": " goptā hi rāmaṃ saumitrir lakṣmaṇaṃ cāpi rāghavaḥ",
    "GE09ram_02_u:506": " aśvinor iva saubhrātraṃ tayor lokeṣu viśrutam // Ram_2,8.20",
    "GE09ram_02_u:507": " tasmān na lakṣmaṇe rāmaḥ pāpaṃ kiṃcit kariṣyati",
    "GE09ram_02_u:508": " rāmas tu bharate pāpaṃ kuryād iti na saṃśayaḥ // Ram_2,8.21",
    "GE09ram_02_u:509": " tasmād rājagṛhād eva vanaṃ gacchatu te sutaḥ",
    "GE09ram_02_u:510": " etaddhi rocate mahyaṃ bhṛśaṃ cāpi hitaṃ tava // Ram_2,8.22",
    "GE09ram_02_u:511": " evaṃ te jñātipakṣasya śreyaś caiva bhaviṣyati",
    "GE09ram_02_u:512": " yadi ced bharato dharmāt pitryaṃ rājyam avāpsyati // Ram_2,8.23",
    "GE09ram_02_u:513": " sa te sukhocito bālo rāmasya sahajo ripuḥ",
    "GE09ram_02_u:514": " samṛddhārthasya naṣṭārtho jīviṣyati kathaṃ vaśe // Ram_2,8.24",
    "GE09ram_02_u:515": " abhidrutam ivāraṇye siṃhena gajayūthapam",
    "GE09ram_02_u:516": " pracchādyamānaṃ rāmeṇa bharataṃ trātum arhasi // Ram_2,8.25",
    "GE09ram_02_u:517": " darpān nirākṛtā pūrvaṃ tvayā saubhāgyavattayā",
    "GE09ram_02_u:518": " rāmamātā sapatnī te kathaṃ vairaṃ na yātayet // Ram_2,8.26",
    "GE09ram_02_u:519": " yadā hi rāmaḥ pṛthivīm avāpsyati dhruvaṃ pranaṣṭo bharato bhaviṣyati",
    "GE09ram_02_u:520": " ato hi saṃcintaya rājyam ātmaje parasya cādyaiva vivāsakāraṇam // Ram_2,8.27",
    "GE09ram_02_u:521": " evam uktā tu kaikeyī krodhena jvalitānanā",
    "GE09ram_02_u:522": " dīrgham uṣṇaṃ viniḥśvasya mantharām idam abravīt // Ram_2,9.1",
    "GE09ram_02_u:523": " adya rāmam itaḥ kṣipraṃ vanaṃ prasthāpayāmy aham",
    "GE09ram_02_u:524": " yauvarājyena bharataṃ kṣipram evābhiṣecaye // Ram_2,9.2",
    "GE09ram_02_u:525": " idaṃ tv idānīṃ saṃpaśya kenopāyena manthare",
    "GE09ram_02_u:526": " bharataḥ prāpnuyād rājyaṃ na tu rāmaḥ kathaṃcana // Ram_2,9.3",
    "GE09ram_02_u:527": " evam uktā tayā devyā mantharā pāpadarśinī",
    "GE09ram_02_u:528": " rāmārtham upahiṃsantī kaikeyīm idam abravīt // Ram_2,9.4",
    "GE09ram_02_u:529": " hantedānīṃ pravakṣyāmi kaikeyi śrūyatāṃ ca me",
    "GE09ram_02_u:530": " yathā te bharato rājyaṃ putraḥ prāpsyati kevalam // Ram_2,9.5",
    "GE09ram_02_u:531": " śrutvaivaṃ vacanaṃ tasyā mantharāyās tu kaikayī",
    "GE09ram_02_u:532": " kiṃcid utthāya śayanāt svāstīrṇād idam abravīt // Ram_2,9.6",
    "GE09ram_02_u:533": " kathaya tvaṃ mamopāyaṃ kenopāyena manthare",
    "GE09ram_02_u:534": " bharataḥ prāpnuyād rājyaṃ na tu rāmaḥ kathaṃcana // Ram_2,9.7",
    "GE09ram_02_u:535": " evam uktā tayā devyā mantharā pāpadarśinī",
    "GE09ram_02_u:536": " rāmārtham upahiṃsantī kubjā vacanam abravīt // Ram_2,9.8",
    "GE09ram_02_u:537": " tava devāsure yuddhe saha rājarṣibhiḥ patiḥ",
    "GE09ram_02_u:538": " agacchat tvām upādāya devarājasya sāhyakṛt // Ram_2,9.9",
    "GE09ram_02_u:539": " diśam āsthāya kaikeyi dakṣiṇāṃ daṇḍakān prati",
    "GE09ram_02_u:540": " vaijayantam iti khyātaṃ puraṃ yatra timidhvajaḥ // Ram_2,9.10",
    "GE09ram_02_u:541": " sa śambara iti khyātaḥ śatamāyo mahāsuraḥ",
    "GE09ram_02_u:542": " dadau śakrasya saṃgrāmaṃ devasaṃghair anirjitaḥ // Ram_2,9.11",
    "GE09ram_02_u:543": " tasmin mahati saṃgrāme rājā daśarathas tadā",
    "GE09ram_02_u:544": " apavāhya tvayā devi saṃgrāmān naṣṭacetanaḥ // Ram_2,9.12",
    "GE09ram_02_u:545": " tatrāpi vikṣataḥ śastraiḥ patis te rakṣitas tvayā",
    "GE09ram_02_u:546": " tuṣṭena tena dattau te dvau varau śubhadarśane // Ram_2,9.13",
    "GE09ram_02_u:547": " sa tvayoktaḥ patir devi yadeccheyaṃ tadā varau",
    "GE09ram_02_u:548": " gṛhṇīyām iti tat tena tathety uktaṃ mahātmanā",
    "GE09ram_02_u:549": " anabhijñā hy ahaṃ devi tvayaiva kathitaṃ purā // Ram_2,9.14",
    "GE09ram_02_u:550": " tau varau yāca bhartāraṃ bharatasyābhiṣecanam",
    "GE09ram_02_u:551": " pravrājanaṃ ca rāmasya tvaṃ varṣāṇi caturdaśa // Ram_2,9.15",
    "GE09ram_02_u:552": " krodhāgāraṃ praviśyādya kruddhevāśvapateḥ sute",
    "GE09ram_02_u:553": " śeṣvān antarhitāyāṃ tvaṃ bhūmau malinavāsinī",
    "GE09ram_02_u:554": " mā smainaṃ pratyudīkṣethā mā cainam abhibhāṣathāḥ // Ram_2,9.16",
    "GE09ram_02_u:555": " dayitā tvaṃ sadā bhartur atra me nāsti saṃśayaḥ",
    "GE09ram_02_u:556": " tvatkṛte ca mahārājo viśed api hutāśanam // Ram_2,9.17",
    "GE09ram_02_u:557": " na tvāṃ krodhayituṃ śakto na kruddhāṃ pratyudīkṣitum",
    "GE09ram_02_u:558": " tava priyārthaṃ rājā hi prāṇān api parityajet // Ram_2,9.18",
    "GE09ram_02_u:559": " na hy atikramituṃ śaktas tava vākyaṃ mahīpatiḥ",
    "GE09ram_02_u:560": " mandasvabhāve budhyasva saubhāgyabalam ātmanaḥ // Ram_2,9.19",
    "GE09ram_02_u:561": " maṇimuktāsuvarṇāni ratnāni vividhāni ca",
    "GE09ram_02_u:562": " dadyād daśaratho rājā mā sma teṣu manaḥ kṛthāḥ // Ram_2,9.20",
    "GE09ram_02_u:563": " yau tau devāsure yuddhe varau daśaratho 'dadāt",
    "GE09ram_02_u:564": " tau smāraya mahābhāge so 'rtho mā tvām atikramet // Ram_2,9.21",
    "GE09ram_02_u:565": " yadā tu te varaṃ dadyāt svayam utthāpya rāghavaḥ",
    "GE09ram_02_u:566": " vyavasthāpya mahārājaṃ tvam imaṃ vṛṇuyā varam // Ram_2,9.22",
    "GE09ram_02_u:567": " rāmaṃ pravrājayāraṇye nava varṣāṇi pañca ca",
    "GE09ram_02_u:568": " bharataḥ kriyatāṃ rājā pṛthivyāṃ pārthivarṣabhaḥ // Ram_2,9.23",
    "GE09ram_02_u:569": " evaṃ pravrājitaś caiva rāmo 'rāmo bhaviṣyati",
    "GE09ram_02_u:570": " bharataś ca hatāmitras tava rājā bhaviṣyati // Ram_2,9.24",
    "GE09ram_02_u:571": " yena kālena rāmaś ca vanāt pratyāgamiṣyati",
    "GE09ram_02_u:572": " tena kālena putras te kṛtamūlo bhaviṣyati",
    "GE09ram_02_u:573": " saṃgṛhītamanuṣyaś ca suhṛdbhiḥ sārdham ātmavān // Ram_2,9.25",
    "GE09ram_02_u:574": " prāptakālaṃ tu te manye rājānaṃ vītasādhvasā",
    "GE09ram_02_u:575": " rāmābhiṣekasaṃkalpān nigṛhya vinivartaya // Ram_2,9.26",
    "GE09ram_02_u:576": " anartham artharūpeṇa grāhitā sā tatas tayā",
    "GE09ram_02_u:577": " hṛṣṭā pratītā kaikeyī mantharām idam abravīt // Ram_2,9.27",
    "GE09ram_02_u:578": " kubje tvāṃ nābhijānāmi śreṣṭhāṃ śreṣṭhābhidhāyinīm",
    "GE09ram_02_u:579": " pṛthivyām asi kubjānām uttamā buddhiniścaye // Ram_2,9.28",
    "GE09ram_02_u:580": " tvam eva tu mamārtheṣu nityayuktā hitaiṣiṇī",
    "GE09ram_02_u:581": " nāhaṃ samavabudhyeyaṃ kubje rājñaś cikīrṣitam // Ram_2,9.29",
    "GE09ram_02_u:582": " santi duḥsaṃsthitāḥ kubjā vakrāḥ paramapāpikāḥ",
    "GE09ram_02_u:583": " tvaṃ padmam iva vātena saṃnatā priyadarśanā // Ram_2,9.30",
    "GE09ram_02_u:584": " uras te 'bhiniviṣṭaṃ vai yāvat skandhāt samunnatam",
    "GE09ram_02_u:585": " adhastāc codaraṃ śāntaṃ sunābham iva lajjitam // Ram_2,9.31",
    "GE09ram_02_u:586": " jaghanaṃ tava nirghuṣṭaṃ raśanādāmaśobhitam",
    "GE09ram_02_u:587": " jaṅghe bhṛśam upanyaste pādau cāpy āyatāv ubhau // Ram_2,9.32",
    "GE09ram_02_u:588": " tvam āyatābhyāṃ sakthibhyāṃ manthare kṣaumavāsini",
    "GE09ram_02_u:589": " agrato mama gacchantī rājahaṃsīva rājase // Ram_2,9.33",
    "GE09ram_02_u:590": " tavedaṃ sthagu yad dīrghaṃ rathaghoṇam ivāyatam",
    "GE09ram_02_u:591": " matayaḥ kṣatravidyāś ca māyāś cātra vasanti te // Ram_2,9.34",
    "GE09ram_02_u:592": " atra te pratimokṣyāmi mālāṃ kubje hiraṇmayīm",
    "GE09ram_02_u:593": " abhiṣikte ca bharate rāghave ca vanaṃ gate // Ram_2,9.35",
    "GE09ram_02_u:594": " jātyena ca suvarṇena suniṣṭaptena sundari",
    "GE09ram_02_u:595": " labdhārthā ca pratītā ca lepayiṣyāmi te sthagu // Ram_2,9.36",
    "GE09ram_02_u:596": " mukhe ca tilakaṃ citraṃ jātarūpamayaṃ śubham",
    "GE09ram_02_u:597": " kārayiṣyāmi te kubje śubhāny ābharaṇāni ca // Ram_2,9.37",
    "GE09ram_02_u:598": " paridhāya śubhe vastre devateva cariṣyasi",
    "GE09ram_02_u:599": " candram āhvayamānena mukhenāpratimānanā",
    "GE09ram_02_u:600": " gamiṣyasi gatiṃ mukhyāṃ garvayantī dviṣajjanam // Ram_2,9.38",
    "GE09ram_02_u:601": " tavāpi kubjāḥ kubjāyāḥ sarvābharaṇabhūṣitāḥ",
    "GE09ram_02_u:602": " pādau paricariṣyanti yathaiva tvaṃ sadā mama // Ram_2,9.39",
    "GE09ram_02_u:603": " iti praśasyamānā sā kaikeyīm idam abravīt",
    "GE09ram_02_u:604": " śayānāṃ śayane śubhre vedyām agniśikhām iva // Ram_2,9.40",
    "GE09ram_02_u:605": " gatodake setubandho na kalyāṇi vidhīyate",
    "GE09ram_02_u:606": " uttiṣṭha kuru kalyāṇaṃ rājānam anudarśaya // Ram_2,9.41",
    "GE09ram_02_u:607": " tathā protsāhitā devī gatvā mantharayā saha",
    "GE09ram_02_u:608": " krodhāgāraṃ viśālākṣī saubhāgyamadagarvitā // Ram_2,9.42",
    "GE09ram_02_u:609": " anekaśatasāhasraṃ muktāhāraṃ varāṅganā",
    "GE09ram_02_u:610": " avamucya varārhāṇi śubhāny ābharaṇāni ca // Ram_2,9.43",
    "GE09ram_02_u:611": " tato hemopamā tatra kubjā vākyavaśaṃ gatā",
    "GE09ram_02_u:612": " saṃviśya bhūmau kaikeyī mantharām idam abravīt // Ram_2,9.44",
    "GE09ram_02_u:613": " iha vā māṃ mṛtāṃ kubje nṛpāyāvedayiṣyasi",
    "GE09ram_02_u:614": " vanaṃ tu rāghave prāpte bharataḥ prāpsyati kṣitim // Ram_2,9.45",
    "GE09ram_02_u:615": " athaitad uktvā vacanaṃ sudāruṇaṃ nidhāya sarvābharaṇāni bhāminī",
    "GE09ram_02_u:616": " asaṃvṛtām āstaraṇena medinīṃ tadādhiśiśye patiteva kiṃnarī // Ram_2,9.46",
    "GE09ram_02_u:617": " udīrṇasaṃrambhatamovṛtānanā tathāvamuktottamamālyabhūṣaṇā",
    "GE09ram_02_u:618": " narendrapatnī vimanā babhūva sā tamovṛtā dyaur iva magnatārakā // Ram_2,9.47",
    "GE09ram_02_u:619": " ājñāpya tu mahārājo rāghavasyābhiṣecanam",
    "GE09ram_02_u:620": " priyārhāṃ priyam ākhyātuṃ viveśāntaḥpuraṃ vaśī // Ram_2,10.1",
    "GE09ram_02_u:621": " tāṃ tatra patitāṃ bhūmau śayānām atathocitām",
    "GE09ram_02_u:622": " pratapta iva duḥkhena so 'paśyaj jagatīpatiḥ // Ram_2,10.2",
    "GE09ram_02_u:623": " sa vṛddhas taruṇīṃ bhāryāṃ prāṇebhyo 'pi garīyasīm",
    "GE09ram_02_u:624": " apāpaḥ pāpasaṃkalpāṃ dadarśa dharaṇītale // Ram_2,10.3",
    "GE09ram_02_u:625": " kareṇum iva digdhena viddhāṃ mṛgayuṇā vane",
    "GE09ram_02_u:626": " mahāgaja ivāraṇye snehāt parimamarśa tām // Ram_2,10.4",
    "GE09ram_02_u:627": " parimṛśya ca pāṇibhyām abhisaṃtrastacetanaḥ",
    "GE09ram_02_u:628": " kāmī kamalapattrākṣīm uvāca vanitām idam // Ram_2,10.5",
    "GE09ram_02_u:629": " na te 'ham abhijānāmi krodham ātmani saṃśritam",
    "GE09ram_02_u:630": " devi kenābhiyuktāsi kena vāsi vimānitā // Ram_2,10.6",
    "GE09ram_02_u:631": " yad idaṃ mama duḥkhāya śeṣe kalyāṇi pāṃsuṣu",
    "GE09ram_02_u:632": " bhūmau śeṣe kimarthaṃ tvaṃ mayi kalyāṇacetasi",
    "GE09ram_02_u:633": " bhūtopahatacitteva mama cittapramāthinī // Ram_2,10.7",
    "GE09ram_02_u:634": " santi me kuśalā vaidyā abhituṣṭāś ca sarvaśaḥ",
    "GE09ram_02_u:635": " sukhitāṃ tvāṃ kariṣyanti vyādhim ācakṣva bhāmini // Ram_2,10.8",
    "GE09ram_02_u:636": " kasya vā te priyaṃ kāryaṃ kena vā vipriyaṃ kṛtam",
    "GE09ram_02_u:637": " kaḥ priyaṃ labhatām adya ko vā sumahad apriyam // Ram_2,10.9",
    "GE09ram_02_u:638": " avadhyo vadhyatāṃ ko vā vadhyaḥ ko vā vimucyatām",
    "GE09ram_02_u:639": " daridraḥ ko bhavatv āḍhyo dravyavān vāpy akiñcanaḥ // Ram_2,10.10",
    "GE09ram_02_u:640": " ahaṃ caiva madīyāś ca sarve tava vaśānugāḥ",
    "GE09ram_02_u:641": " na te kaṃcid abhiprāyaṃ vyāhantum aham utsahe // Ram_2,10.11",
    "GE09ram_02_u:642": " ātmano jīvitenāpi brūhi yan manasecchasi",
    "GE09ram_02_u:643": " yāvad āvartate cakraṃ tāvatī me vasuṃdharā // Ram_2,10.12",
    "GE09ram_02_u:644": " tathoktā sā samāśvastā vaktukāmā tad apriyam",
    "GE09ram_02_u:645": " paripīḍayituṃ bhūyo bhartāram upacakrame // Ram_2,10.13",
    "GE09ram_02_u:646": " nāsmi viprakṛtā deva kenacin na vimānitā",
    "GE09ram_02_u:647": " abhiprāyas tu me kaścit tam icchāmi tvayā kṛtam // Ram_2,10.14",
    "GE09ram_02_u:648": " pratijñāṃ pratijānīṣva yadi tvaṃ kartum icchasi",
    "GE09ram_02_u:649": " atha tad vyāhariṣyāmi yad abhiprārthitaṃ mayā // Ram_2,10.15",
    "GE09ram_02_u:650": " evam uktas tayā rājā priyayā strīvaśaṃ gataḥ",
    "GE09ram_02_u:651": " tām uvāca mahātejāḥ kaikeyīm īṣadutsmitaḥ // Ram_2,10.16",
    "GE09ram_02_u:652": " avalipte na jānāsi tvattaḥ priyataro mama",
    "GE09ram_02_u:653": " manujo manujavyāghrād rāmād anyo na vidyate // Ram_2,10.17",
    "GE09ram_02_u:654": " bhadre hṛdayam apy etad anumṛśyoddharasva me",
    "GE09ram_02_u:655": " etat samīkṣya kaikeyi brūhi yat sādhu manyase // Ram_2,10.18",
    "GE09ram_02_u:656": " balam ātmani paśyantī na māṃ śaṅkitum arhasi",
    "GE09ram_02_u:657": " kariṣyāmi tava prītiṃ sukṛtenāpi te śape // Ram_2,10.19",
    "GE09ram_02_u:658": " tena vākyena saṃhṛṣṭā tam abhiprāyam ātmanaḥ",
    "GE09ram_02_u:659": " vyājahāra mahāghoram abhyāgatam ivāntakam // Ram_2,10.20",
    "GE09ram_02_u:660": " yathākrameṇa śapasi varaṃ mama dadāsi ca",
    "GE09ram_02_u:661": " tac chṛṇvantu trayastriṃśad devāḥ sendrapurogamāḥ // Ram_2,10.21",
    "GE09ram_02_u:662": " candrādityau nabhaś caiva grahā rātryahanī diśaḥ",
    "GE09ram_02_u:663": " jagac ca pṛthivī caiva sagandharvā sarākṣasā // Ram_2,10.22",
    "GE09ram_02_u:664": " niśācarāṇi bhūtāni gṛheṣu gṛhadevatāḥ",
    "GE09ram_02_u:665": " yāni cānyāni bhūtāni jānīyur bhāṣitaṃ tava // Ram_2,10.23",
    "GE09ram_02_u:666": " satyasaṃdho mahātejā dharmajñaḥ susamāhitaḥ",
    "GE09ram_02_u:667": " varaṃ mama dadāty eṣa tan me śṛṇvantu devatāḥ // Ram_2,10.24",
    "GE09ram_02_u:668": " iti devī maheṣvāsaṃ parigṛhyābhiśasya ca",
    "GE09ram_02_u:669": " tataḥ param uvācedaṃ varadaṃ kāmamohitam // Ram_2,10.25",
    "GE09ram_02_u:670": " varau yau me tvayā deva tadā dattau mahīpate",
    "GE09ram_02_u:671": " tau tāvad aham adyaiva vakṣyāmi śṛṇu me vacaḥ // Ram_2,10.26",
    "GE09ram_02_u:672": " abhiṣekasamārambho rāghavasyopakalpitaḥ",
    "GE09ram_02_u:673": " anenaivābhiṣekeṇa bharato me 'bhiṣicyatām // Ram_2,10.27",
    "GE09ram_02_u:674": " nava pañca ca varṣāṇi daṇḍakāraṇyam āśritaḥ",
    "GE09ram_02_u:675": " cīrājinajaṭādhārī rāmo bhavatu tāpasaḥ // Ram_2,10.28",
    "GE09ram_02_u:676": " bharato bhajatām adya yauvarājyam akaṇṭakam",
    "GE09ram_02_u:677": " adya caiva hi paśyeyaṃ prayāntaṃ rāghavaṃ vane // Ram_2,10.29",
    "GE09ram_02_u:678": " tataḥ śrutvā mahārāja kaikeyyā dāruṇaṃ vacaḥ",
    "GE09ram_02_u:679": " vyathito vilavaś caiva vyāghrīṃ dṛṣṭvā yathā mṛgaḥ // Ram_2,10.30",
    "GE09ram_02_u:680": " asaṃvṛtāyām āsīno jagatyāṃ dīrgham ucchvasan",
    "GE09ram_02_u:681": " aho dhig iti sāmarṣo vācam uktvā narādhipaḥ",
    "GE09ram_02_u:682": " moham āpedivān bhūyaḥ śokopahatacetanaḥ // Ram_2,10.31",
    "GE09ram_02_u:683": " cireṇa tu nṛpaḥ saṃjñāṃ pratilabhya suduḥkhitaḥ",
    "GE09ram_02_u:684": " kaikeyīm abravīt kruddhaḥ pradahann iva cakṣuṣā // Ram_2,10.32",
    "GE09ram_02_u:685": " nṛśaṃse duṣṭacāritre kulasyāsya vināśini",
    "GE09ram_02_u:686": " kiṃ kṛtaṃ tava rāmeṇa pāpe pāpaṃ mayāpi vā // Ram_2,10.33",
    "GE09ram_02_u:687": " sadā te jananītulyāṃ vṛttiṃ vahati rāghavaḥ",
    "GE09ram_02_u:688": " tasyaiva tvam anarthāya kiṃnimittam ihodyatā // Ram_2,10.34",
    "GE09ram_02_u:689": " tvaṃ mayātmavināśāya bhavanaṃ svaṃ praveśitā",
    "GE09ram_02_u:690": " avijñānān nṛpasutā vyālī tīkṣṇaviṣā yathā // Ram_2,10.35",
    "GE09ram_02_u:691": " jīvaloko yadā sarvo rāmasyeha guṇastavam",
    "GE09ram_02_u:692": " aparādhaṃ kam uddiśya tyakṣyāmīṣṭam ahaṃ sutam // Ram_2,10.36",
    "GE09ram_02_u:693": " kausalyāṃ vā sumitrāṃ vā tyajeyam api vā śriyam",
    "GE09ram_02_u:694": " jīvitaṃ vātmano rāmaṃ na tv eva pitṛvatsalam // Ram_2,10.37",
    "GE09ram_02_u:695": " parā bhavati me prītir dṛṣṭvā tanayam agrajam",
    "GE09ram_02_u:696": " apaśyatas tu me rāmaṃ naṣṭā bhavati cetanā // Ram_2,10.38",
    "GE09ram_02_u:697": " tiṣṭhel loko vinā sūryaṃ sasyaṃ vā salilaṃ vinā",
    "GE09ram_02_u:698": " na tu rāmaṃ vinā dehe tiṣṭhet tu mama jīvitam // Ram_2,10.39",
    "GE09ram_02_u:699": " tad alaṃ tyajyatām eṣa niścayaḥ pāpaniścaye",
    "GE09ram_02_u:700": " api te caraṇau mūrdhnā spṛśāmy eṣa prasīda me // Ram_2,10.40",
    "GE09ram_02_u:701": " sa bhūmipālo vilapann anāthavat striyā gṛhīto hṛdaye 'timātrayā",
    "GE09ram_02_u:702": " papāta devyāś caraṇau prasāritāv ubhāv asaṃspṛśya yathāturas tathā // Ram_2,10.41",
    "GE09ram_02_u:703": " atadarhaṃ mahārājaṃ śayānam atathocitam",
    "GE09ram_02_u:704": " yayātim iva puṇyānte devalokāt paricyutam // Ram_2,11.1",
    "GE09ram_02_u:705": " anartharūpā siddhārthā abhītā bhayadarśinī",
    "GE09ram_02_u:706": " punar ākārayāmāsa tam eva varam aṅganā // Ram_2,11.2",
    "GE09ram_02_u:707": " tvaṃ katthase mahārāja satyavādī dṛḍhavrataḥ",
    "GE09ram_02_u:708": " mama cemaṃ varaṃ kasmād vidhārayitum icchasi // Ram_2,11.3",
    "GE09ram_02_u:709": " evam uktas tu kaikeyyā rājā daśarathas tadā",
    "GE09ram_02_u:710": " pratyuvāca tataḥ kruddho muhūrtaṃ vihvalann iva // Ram_2,11.4",
    "GE09ram_02_u:711": " mṛte mayi gate rāme vanaṃ manujapuṃgave",
    "GE09ram_02_u:712": " hantānārye mamāmitre rāmaḥ pravrājito vanam // Ram_2,11.5",
    "GE09ram_02_u:713": " yadi satyaṃ bravīmy etat tad asatyaṃ bhaviṣyati",
    "GE09ram_02_u:714": " akīrtir atulā loke dhruvaṃ paribhavaś ca me // Ram_2,11.6",
    "GE09ram_02_u:715": " tathā vilapatas tasya paribhramitacetasaḥ",
    "GE09ram_02_u:716": " astam abhyagamat sūryo rajanī cābhyavartata // Ram_2,11.7",
    "GE09ram_02_u:717": " sa triyāmā tathārtasya candramaṇḍalamaṇḍitā",
    "GE09ram_02_u:718": " rājño vilapamānasya na vyabhāsata śarvarī // Ram_2,11.8",
    "GE09ram_02_u:719": " tathaivoṣṇaṃ viniḥśvasya vṛddho daśaratho nṛpaḥ",
    "GE09ram_02_u:720": " vilalāpārtavad duḥkhaṃ gaganāsaktalocanaḥ // Ram_2,11.9",
    "GE09ram_02_u:721": " na prabhātaṃ tvayecchāmi mayāyaṃ racito 'ñjaliḥ",
    "GE09ram_02_u:722": " atha vā gamyatāṃ śīghraṃ nāham icchāmi nirghṛṇām",
    "GE09ram_02_u:723": " nṛśaṃsāṃ kaikeyīṃ draṣṭuṃ yat kṛte vyasanaṃ mahat // Ram_2,11.10",
    "GE09ram_02_u:724": " evam uktvā tato rājā kaikeyīṃ saṃyatāñjaliḥ",
    "GE09ram_02_u:725": " prasādayāmāsa punaḥ kaikeyīṃ cedam abravīt // Ram_2,11.11",
    "GE09ram_02_u:726": " sādhuvṛttasya dīnasya tvadgatasya gatāyuṣaḥ",
    "GE09ram_02_u:727": " prasādaḥ kriyatāṃ devi bhadre rājño viśeṣataḥ // Ram_2,11.12",
    "GE09ram_02_u:728": " śūnyena khalu suśroṇi mayedaṃ samudāhṛtam",
    "GE09ram_02_u:729": " kuru sādhu prasādaṃ me bāle sahṛdayā hy asi // Ram_2,11.13",
    "GE09ram_02_u:730": " viśuddhabhāvasya hi duṣṭabhāvā tāmrekṣaṇasyāśrukalasya rājñaḥ",
    "GE09ram_02_u:731": " śrutvā vicitraṃ karuṇaṃ vilāpaṃ bhartur nṛśaṃsā na cakāra vākyam // Ram_2,11.14",
    "GE09ram_02_u:732": " tataḥ sa rājā punar eva mūrchitaḥ priyām atuṣṭāṃ pratikūlabhāṣiṇīm",
    "GE09ram_02_u:733": " samīkṣya putrasya vivāsanaṃ prati kṣitau visaṃjño nipapāta duḥkhitaḥ // Ram_2,11.15",
    "GE09ram_02_u:734": " putraśokārditaṃ pāpā visaṃjñaṃ patitaṃ bhuvi",
    "GE09ram_02_u:735": " viveṣṭamānam udīkṣya saikṣvākam idam abravīt // Ram_2,12.1",
    "GE09ram_02_u:736": " pāpaṃ kṛtveva kim idaṃ mama saṃśrutya saṃśravam",
    "GE09ram_02_u:737": " śeṣe kṣititale sannaḥ sthityāṃ sthātuṃ tvam arhasi // Ram_2,12.2",
    "GE09ram_02_u:738": " āhuḥ satyaṃ hi paramaṃ dharmaṃ dharmavido janāḥ",
    "GE09ram_02_u:739": " satyam āśritya hi mayā tvaṃ ca dharmaṃ pracoditaḥ // Ram_2,12.3",
    "GE09ram_02_u:740": " saṃśrutya śaibyaḥ śyenāya svāṃ tanuṃ jagatīpatiḥ",
    "GE09ram_02_u:741": " pradāya pakṣiṇo rājañ jagāma gatim uttamām // Ram_2,12.4",
    "GE09ram_02_u:742": " tathā hy alarkas tejasvī brāhmaṇe vedapārage",
    "GE09ram_02_u:743": " yācamāne svake netre uddhṛtyāvimanā dadau // Ram_2,12.5",
    "GE09ram_02_u:744": " saritāṃ tu patiḥ svalpāṃ maryādāṃ satyam anvitaḥ",
    "GE09ram_02_u:745": " satyānurodhāt samaye velāṃ svāṃ nātivartate // Ram_2,12.6",
    "GE09ram_02_u:746": " samayaṃ ca mamāryemaṃ yadi tvaṃ na kariṣyasi",
    "GE09ram_02_u:747": " agratas te parityaktā parityakṣyāmi jīvitam // Ram_2,12.7",
    "GE09ram_02_u:748": " evaṃ pracodito rājā kaikeyyā nirviśaṅkayā",
    "GE09ram_02_u:749": " nāśakat pāśam unmoktuṃ balir indrakṛtaṃ yathā // Ram_2,12.8",
    "GE09ram_02_u:750": " udbhrāntahṛdayaś cāpi vivarṇavadano 'bhavat",
    "GE09ram_02_u:751": " sa dhuryo vai parispandan yugacakrāntaraṃ yathā // Ram_2,12.9",
    "GE09ram_02_u:752": " vihvalābhyāṃ ca netrābhyām apaśyann iva bhūmipaḥ",
    "GE09ram_02_u:753": " kṛcchrād dhairyeṇa saṃstabhya kaikeyīm idam abravīt // Ram_2,12.10",
    "GE09ram_02_u:754": " yas te mantrakṛtaḥ pāṇir agnau pāpe mayā dhṛtaḥ",
    "GE09ram_02_u:755": " taṃ tyajāmi svajaṃ caiva tava putraṃ saha tvayā // Ram_2,12.11",
    "GE09ram_02_u:756": " tataḥ pāpasamācārā kaikeyī pārthivaṃ punaḥ",
    "GE09ram_02_u:757": " uvāca paruṣaṃ vākyaṃ vākyajñā roṣamūrchitā // Ram_2,12.12",
    "GE09ram_02_u:758": " kim idaṃ bhāṣase rājan vākyaṃ gararujopamam",
    "GE09ram_02_u:759": " ānāyayitum akliṣṭaṃ putraṃ rāmam ihārhasi // Ram_2,12.13",
    "GE09ram_02_u:760": " sthāpya rājye mama sutaṃ kṛtvā rāmaṃ vanecaram",
    "GE09ram_02_u:761": " niḥsapatnāṃ ca māṃ kṛtvā kṛtakṛtyo bhaviṣyasi // Ram_2,12.14",
    "GE09ram_02_u:762": " sa nunna iva tīkṣṇeṇa pratodena hayottamaḥ",
    "GE09ram_02_u:763": " rājā pracodito 'bhīkṣṇaṃ kaikeyīm idam abravīt // Ram_2,12.15",
    "GE09ram_02_u:764": " dharmabandhena baddho 'smi naṣṭā ca mama cetanā",
    "GE09ram_02_u:765": " jyeṣṭhaṃ putraṃ priyaṃ rāmaṃ draṣṭum icchāmi dhārmikam // Ram_2,12.16",
    "GE09ram_02_u:766": " iti rājño vacaḥ śrutvā kaikeyī tadanantaram",
    "GE09ram_02_u:767": " svayam evābravīt sūtaṃ gaccha tvaṃ rāmam ānaya // Ram_2,12.17",
    "GE09ram_02_u:768": " tataḥ sa rājā taṃ sūtaṃ sannaharṣaḥ sutaṃ prati",
    "GE09ram_02_u:769": " śokāraktekṣaṇaḥ śrīmān udvīkṣyovāca dhārmikaḥ // Ram_2,12.18",
    "GE09ram_02_u:770": " sumantraḥ karuṇaṃ śrutvā dṛṣṭvā dīnaṃ ca pārthivam",
    "GE09ram_02_u:771": " pragṛhītāñjaliḥ kiṃcit tasmād deśād apākraman // Ram_2,12.19",
    "GE09ram_02_u:772": " yadā vaktuṃ svayaṃ dainyān na śaśāka mahīpatiḥ",
    "GE09ram_02_u:773": " tadā sumantraṃ mantrajñā kaikeyī pratyuvāca ha // Ram_2,12.20",
    "GE09ram_02_u:774": " sumantra rāmaṃ drakṣyāmi śīghram ānaya sundaram",
    "GE09ram_02_u:775": " sa manyamānaḥ kalyāṇaṃ hṛdayena nananda ca // Ram_2,12.21",
    "GE09ram_02_u:776": " sumantraś cintayāmāsa tvaritaṃ coditas tayā",
    "GE09ram_02_u:777": " vyaktaṃ rāmo 'bhiṣekārtham ihāyāsyati dharmavit // Ram_2,12.22",
    "GE09ram_02_u:778": " iti sūto matiṃ kṛtvā harṣeṇa mahatā punaḥ",
    "GE09ram_02_u:779": " nirjagāma mahātejā rāghavasya didṛkṣayā // Ram_2,12.23",
    "GE09ram_02_u:780": " tataḥ purastāt sahasā vinirgato mahīpatīn dvāragatān vilokayan",
    "GE09ram_02_u:781": " dadarśa paurān vividhān mahādhanān upasthitān dvāram upetya viṣṭhitān // Ram_2,12.24",
    "GE09ram_02_u:782": " te tu tāṃ rajanīm uṣya brāhmaṇā vedapāragāḥ",
    "GE09ram_02_u:783": " upatasthur upasthānaṃ saharājapurohitāḥ // Ram_2,13.1",
    "GE09ram_02_u:784": " amātyā balamukhyāś ca mukhyā ye nigamasya ca",
    "GE09ram_02_u:785": " rāghavasyābhiṣekārthe prīyamāṇās tu saṃgatāḥ // Ram_2,13.2",
    "GE09ram_02_u:786": " udite vimale sūrye puṣye cābhyāgate 'hani",
    "GE09ram_02_u:787": " abhiṣekāya rāmasya dvijendrair upakalpitam // Ram_2,13.3",
    "GE09ram_02_u:788": " kāñcanā jalakumbhāś ca bhadrapīṭhaṃ svalaṃkṛtam",
    "GE09ram_02_u:789": " rāmaś ca samyagāstīrṇo bhāsvatā vyāghracarmaṇā // Ram_2,13.4",
    "GE09ram_02_u:790": " gaṅgāyamunayoḥ puṇyāt saṃgamād āhṛtaṃ jalam",
    "GE09ram_02_u:791": " yāś cānyāḥ saritaḥ puṇyā hradāḥ kūpāḥ sarāṃsi ca // Ram_2,13.5",
    "GE09ram_02_u:792": " prāgvāhāś cordhvavāhāś ca tiryagvāhāḥ samāhitāḥ",
    "GE09ram_02_u:793": " tābhyaś caivāhṛtaṃ toyaṃ samudrebhyaś ca sarvaśaḥ // Ram_2,13.6",
    "GE09ram_02_u:794": " kṣaudraṃ dadhighṛtaṃ lājā darbhāḥ sumanasaḥ payaḥ",
    "GE09ram_02_u:795": " salājāḥ kṣīribhiś channā ghaṭāḥ kāñcanarājatāḥ",
    "GE09ram_02_u:796": " padmotpalayutā bhānti pūrṇāḥ paramavāriṇā // Ram_2,13.7",
    "GE09ram_02_u:797": " candrāṃśuvikacaprakhyaṃ pāṇḍuraṃ ratnabhūṣitam",
    "GE09ram_02_u:798": " sajjaṃ tiṣṭhati rāmasya vālavyajanam uttamam // Ram_2,13.8",
    "GE09ram_02_u:799": " candramaṇḍalasaṃkāśam ātapatraṃ ca pāṇḍuram",
    "GE09ram_02_u:800": " sajjaṃ dyutikaraṃ śrīmad abhiṣekapuraskṛtam // Ram_2,13.9",
    "GE09ram_02_u:801": " pāṇḍuraś ca vṛṣaḥ sajjaḥ pāṇḍurāśvaś ca susthitaḥ",
    "GE09ram_02_u:802": " prasrutaś ca gajaḥ śrīmān aupavāhyaḥ pratīkṣate // Ram_2,13.10",
    "GE09ram_02_u:803": " aṣṭau kanyāś ca maṅgalyāḥ sarvābharaṇabhūṣitāḥ",
    "GE09ram_02_u:804": " vāditrāṇi ca sarvāṇi bandinaś ca tathāpare // Ram_2,13.11",
    "GE09ram_02_u:805": " ikṣvākūṇāṃ yathā rājye saṃbhriyetābhiṣecanam",
    "GE09ram_02_u:806": " tathā jātīyam ādāya rājaputrābhiṣecanam // Ram_2,13.12",
    "GE09ram_02_u:807": " te rājavacanāt tatra samavetā mahīpatim",
    "GE09ram_02_u:808": " apaśyanto 'bruvan ko nu rājño naḥ prativedayet // Ram_2,13.13",
    "GE09ram_02_u:809": " na paśyāmaś ca rājānam uditaś ca divākaraḥ",
    "GE09ram_02_u:810": " yauvarājyābhiṣekaś ca sajjo rāmasya dhīmataḥ // Ram_2,13.14",
    "GE09ram_02_u:811": " iti teṣu bruvāṇeṣu sārvabhaumān mahīpatīn",
    "GE09ram_02_u:812": " abravīt tān idaṃ sarvān sumantro rājasatkṛtaḥ // Ram_2,13.15",
    "GE09ram_02_u:813": " ayaṃ pṛcchāmi vacanāt sukham āyuṣmatām aham",
    "GE09ram_02_u:814": " rājñaḥ saṃpratibuddhasya yac cāgamanakāraṇam // Ram_2,13.16",
    "GE09ram_02_u:815": " ity uktvāntaḥpuradvāram ājagāma purāṇavit",
    "GE09ram_02_u:816": " āśirbhir guṇayuktābhir abhituṣṭāva rāghavam // Ram_2,13.17",
    "GE09ram_02_u:817": " gatā bhagavatī rātrir ahaḥ śivam upasthitam",
    "GE09ram_02_u:818": " budhyasva nṛpaśārdūla kuru kāryam anantaram // Ram_2,13.18",
    "GE09ram_02_u:819": " brāhmaṇā balamukhyāś ca naigamāś cāgatā nṛpa",
    "GE09ram_02_u:820": " darśanaṃ pratikāṅkṣante pratibudhyasva rāghava // Ram_2,13.19",
    "GE09ram_02_u:821": " stuvantaṃ taṃ tadā sūtaṃ sumantraṃ mantrakovidam",
    "GE09ram_02_u:822": " pratibudhya tato rājā idaṃ vacanam abravīt // Ram_2,13.20",
    "GE09ram_02_u:823": " na caiva saṃprasupto 'ham ānayed āśu rāghavam",
    "GE09ram_02_u:824": " iti rājā daśarathaḥ sūtaṃ tatrānvaśāt punaḥ // Ram_2,13.21",
    "GE09ram_02_u:825": " sa rājavacanaṃ śrutvā śirasā pratipūjya tam",
    "GE09ram_02_u:826": " nirjagāma nṛpāvāsān manyamānaḥ priyaṃ mahat // Ram_2,13.22",
    "GE09ram_02_u:827": " prapanno rājamārgaṃ ca patākādhvajaśobhitam",
    "GE09ram_02_u:828": " sa sūtas tatra śuśrāva rāmādhikaraṇāḥ kathāḥ // Ram_2,13.23",
    "GE09ram_02_u:829": " tato dadarśa ruciraṃ kailāsasadṛśaprabham",
    "GE09ram_02_u:830": " rāmaveśma sumantras tu śakraveśmasamaprabham // Ram_2,13.24",
    "GE09ram_02_u:831": " mahākapāṭapihitaṃ vitardiśataśobhitam",
    "GE09ram_02_u:832": " kāñcanapratimaikāgraṃ maṇividrumatoraṇam // Ram_2,13.25",
    "GE09ram_02_u:833": " śāradābhraghanaprakhyaṃ dīptaṃ meruguhopamam",
    "GE09ram_02_u:834": " dāmabhir varamālyānāṃ sumahadbhir alaṃkṛtam // Ram_2,13.26",
    "GE09ram_02_u:835": " sa vājiyuktena rathena sārathir narākulaṃ rājakulaṃ vilokayan",
    "GE09ram_02_u:836": " tataḥ samāsādya mahādhanaṃ mahat prahṛṣṭaromā sa babhūva sārathiḥ // Ram_2,13.27",
    "GE09ram_02_u:837": " tad adrikūṭācalameghasaṃnibhaṃ mahāvimānottamaveśmasaṃghavat",
    "GE09ram_02_u:838": " avāryamāṇaḥ praviveśa sārathiḥ prabhūtaratnaṃ makaro yathārṇavam // Ram_2,13.28",
    "GE09ram_02_u:839": " sa tadantaḥpuradvāraṃ samatītya janākulam",
    "GE09ram_02_u:840": " praviviktāṃ tataḥ kakṣyām āsasāda purāṇavit // Ram_2,14.1",
    "GE09ram_02_u:841": " prāsakārmukabibhradbhir yuvabhir mṛṣṭakuṇḍalaiḥ",
    "GE09ram_02_u:842": " apramādibhir ekāgraiḥ svanuraktair adhiṣṭhitām // Ram_2,14.2",
    "GE09ram_02_u:843": " tatra kāṣāyiṇo vṛddhān vetrapāṇīn svalaṃkṛtān",
    "GE09ram_02_u:844": " dadarśa viṣṭhitān dvāri stryadhyakṣān susamāhitān // Ram_2,14.3",
    "GE09ram_02_u:845": " te samīkṣya samāyāntaṃ rāmapriyacikīrṣavaḥ",
    "GE09ram_02_u:846": " sahabhāryāya rāmāya kṣipram evācacakṣire // Ram_2,14.4",
    "GE09ram_02_u:847": " prativeditam ājñāya sūtam abhyantaraṃ pituḥ",
    "GE09ram_02_u:848": " tatraivānāyayāmāsa rāghavaḥ priyakāmyayā // Ram_2,14.5",
    "GE09ram_02_u:849": " taṃ vaiśravaṇasaṃkāśam upaviṣṭaṃ svalaṃkṛtam",
    "GE09ram_02_u:850": " dadarśa sūtaḥ paryaṅke sauvarṇe sottaracchade // Ram_2,14.6",
    "GE09ram_02_u:851": " varāharudhirābheṇa śucinā ca sugandhinā",
    "GE09ram_02_u:852": " anuliptaṃ parārdhyena candanena paraṃtapam // Ram_2,14.7",
    "GE09ram_02_u:853": " sthitayā pārśvataś cāpi vālavyajanahastayā",
    "GE09ram_02_u:854": " upetaṃ sītayā bhūyaś citrayā śaśinaṃ yathā // Ram_2,14.8",
    "GE09ram_02_u:855": " taṃ tapantam ivādityam upapannaṃ svatejasā",
    "GE09ram_02_u:856": " vavande varadaṃ bandī niyamajño vinītavat // Ram_2,14.9",
    "GE09ram_02_u:857": " prāñjalis tu sukhaṃ pṛṣṭvā vihāraśayanāsane",
    "GE09ram_02_u:858": " rājaputram uvācedaṃ sumantro rājasatkṛtaḥ // Ram_2,14.10",
    "GE09ram_02_u:859": " kausalyā suprabhā deva pitā tvāṃ draṣṭum icchati",
    "GE09ram_02_u:860": " mahiṣyā saha kaikeyyā gamyatāṃ tatra māciram // Ram_2,14.11",
    "GE09ram_02_u:861": " evam uktas tu saṃhṛṣṭo narasiṃho mahādyutiḥ",
    "GE09ram_02_u:862": " tataḥ saṃmānayāmāsa sītām idam uvāca ha // Ram_2,14.12",
    "GE09ram_02_u:863": " devi devaś ca devī ca samāgamya madantare",
    "GE09ram_02_u:864": " mantrayete dhruvaṃ kiṃcid abhiṣecanasaṃhitam // Ram_2,14.13",
    "GE09ram_02_u:865": " lakṣayitvā hy abhiprāyaṃ priyakāmā sudakṣiṇā",
    "GE09ram_02_u:866": " saṃcodayati rājānaṃ madarthaṃ madirekṣaṇā // Ram_2,14.14",
    "GE09ram_02_u:867": " yādṛśī pariṣat tatra tādṛśo dūta āgataḥ",
    "GE09ram_02_u:868": " dhruvam adyaiva māṃ rājā yauvarājye 'bhiṣekṣyati // Ram_2,14.15",
    "GE09ram_02_u:869": " hanta śīghram ito gatvā drakṣyāmi ca mahīpatim",
    "GE09ram_02_u:870": " saha tvaṃ parivāreṇa sukham āsva ramasva ca // Ram_2,14.16",
    "GE09ram_02_u:871": " patisaṃmānitā sītā bhartāram asitekṣaṇā",
    "GE09ram_02_u:872": " ādvāram anuvavrāja maṅgalāny abhidadhyuṣī // Ram_2,14.17",
    "GE09ram_02_u:873": " sa sarvān arthino dṛṣṭvā sametya pratinandya ca",
    "GE09ram_02_u:874": " tataḥ pāvakasaṃkāśam āruroha rathottamam // Ram_2,14.18",
    "GE09ram_02_u:875": " muṣṇantam iva cakṣūṃṣi prabhayā hemavarcasam",
    "GE09ram_02_u:876": " kareṇuśiśukalpaiś ca yuktaṃ paramavājibhiḥ // Ram_2,14.19",
    "GE09ram_02_u:877": " hariyuktaṃ sahasrākṣo ratham indra ivāśugam",
    "GE09ram_02_u:878": " prayayau tūrṇam āsthāya rāghavo jvalitaḥ śriyā // Ram_2,14.20",
    "GE09ram_02_u:879": " sa parjanya ivākāśe svanavān abhinādayan",
    "GE09ram_02_u:880": " niketān niryayau śrīmān mahābhrād iva candramāḥ // Ram_2,14.21",
    "GE09ram_02_u:881": " chattracāmarapāṇis tu lakṣmaṇo rāghavānujaḥ",
    "GE09ram_02_u:882": " jugopa bhrātaraṃ bhrātā ratham āsthāya pṛṣṭhataḥ // Ram_2,14.22",
    "GE09ram_02_u:883": " tato halahalāśabdas tumulaḥ samajāyata",
    "GE09ram_02_u:884": " tasya niṣkramamāṇasya janaughasya samantataḥ // Ram_2,14.23",
    "GE09ram_02_u:885": " sa rāghavas tatra kathāpralāpaṃ śuśrāva lokasya samāgatasya",
    "GE09ram_02_u:886": " ātmādhikārā vividhāś ca vācaḥ prahṛṣṭarūpasya pure janasya // Ram_2,14.24",
    "GE09ram_02_u:887": " eṣa śriyaṃ gacchati rāghavo 'dya rājaprasādād vipulāṅgam iṣyan",
    "GE09ram_02_u:888": " ete vayaṃ sarvasamṛddhakāmā yeṣām ayaṃ no bhavitā praśāstā",
    "GE09ram_02_u:889": " lābho janasyāsya yad eṣa sarvaṃ prapatsyate rāṣṭram idaṃ cirāya // Ram_2,14.25",
    "GE09ram_02_u:890": " sa ghoṣavadbhiś ca hayaiḥ sanāgaiḥ puraḥsaraiḥ svastikasūtamāgadhaiḥ",
    "GE09ram_02_u:891": " mahīyamānaḥ pravaraiś ca vādakair abhiṣṭuto vaiśravaṇo yathā yayau // Ram_2,14.26",
    "GE09ram_02_u:892": " kareṇumātaṃgarathāśvasaṃkulaṃ mahājanaughaiḥ paripūrṇacatvaram",
    "GE09ram_02_u:893": " prabhūtaratnaṃ bahupaṇyasaṃcayaṃ dadarśa rāmo ruciraṃ mahāpatham // Ram_2,14.27",
    "GE09ram_02_u:894": " sa rāmo ratham āsthāya samprahṛṣṭasuhṛjjanaḥ",
    "GE09ram_02_u:895": " apaśyan nagaraṃ śrīmān nānājanasamākulam // Ram_2,15.1",
    "GE09ram_02_u:896": " sa gṛhair abhrasaṃkāśaiḥ pāṇḍurair upaśobhitam",
    "GE09ram_02_u:897": " rājamārgaṃ yayau rāmo madhyenāgarudhūpitam // Ram_2,15.2",
    "GE09ram_02_u:898": " śobhamānam asaṃbādhaṃ taṃ rājapatham uttamam",
    "GE09ram_02_u:899": " saṃvṛtaṃ vividhaiḥ paṇyair bhakṣyair uccāvacair api // Ram_2,15.3",
    "GE09ram_02_u:900": " āśīrvādān bahūñ śṛṇvan suhṛdbhiḥ samudīritān",
    "GE09ram_02_u:901": " yathārhaṃ cāpi sampūjya sarvān eva narān yayau // Ram_2,15.4",
    "GE09ram_02_u:902": " pitāmahair ācaritaṃ tathaiva prapitāmahaiḥ",
    "GE09ram_02_u:903": " adyopādāya taṃ mārgam abhiṣikto 'nupālaya // Ram_2,15.5",
    "GE09ram_02_u:904": " yathā sma lālitāḥ pitrā yathā pūrvaiḥ pitāmahaiḥ",
    "GE09ram_02_u:905": " tataḥ sukhataraṃ sarve rāme vatsyāma rājani // Ram_2,15.6",
    "GE09ram_02_u:906": " alam adya hi bhuktena paramārthair alaṃ ca naḥ",
    "GE09ram_02_u:907": " yathā paśyāma niryāntaṃ rāmaṃ rājye pratiṣṭhitam // Ram_2,15.7",
    "GE09ram_02_u:908": " ato hi na priyataraṃ nānyat kiṃcid bhaviṣyati",
    "GE09ram_02_u:909": " yathābhiṣeko rāmasya rājyenāmitatejasaḥ // Ram_2,15.8",
    "GE09ram_02_u:910": " etāś cānyāś ca suhṛdām udāsīnaḥ kathāḥ śubhāḥ",
    "GE09ram_02_u:911": " ātmasaṃpūjanīḥ śṛṇvan yayau rāmo mahāpatham // Ram_2,15.9",
    "GE09ram_02_u:912": " na hi tasmān manaḥ kaścic cakṣuṣī vā narottamāt",
    "GE09ram_02_u:913": " naraḥ śaknoty apākraṣṭum atikrānte 'pi rāghave // Ram_2,15.10",
    "GE09ram_02_u:914": " sarveṣāṃ sa hi dharmātmā varṇānāṃ kurute dayām",
    "GE09ram_02_u:915": " caturṇāṃ hi vayaḥsthānāṃ tena te tam anuvratāḥ // Ram_2,15.11",
    "GE09ram_02_u:916": " sa rājakulam āsādya mahendrabhavanopamam",
    "GE09ram_02_u:917": " rājaputraḥ pitur veśma praviveśa śriyā jvalan // Ram_2,15.12",
    "GE09ram_02_u:918": " sa sarvāḥ samatikramya kakṣyā daśarathātmajaḥ",
    "GE09ram_02_u:919": " saṃnivartya janaṃ sarvaṃ śuddhāntaḥpuram abhyagāt // Ram_2,15.13",
    "GE09ram_02_u:920": " tataḥ praviṣṭe pitur antikaṃ tadā janaḥ sa sarvo mudito nṛpātmaje",
    "GE09ram_02_u:921": " pratīkṣate tasya punaḥ sma nirgamaṃ yathodayaṃ candramasaḥ saritpatiḥ // Ram_2,15.14",
    "GE09ram_02_u:922": " sa dadarśāsane rāmo niṣaṇṇaṃ pitaraṃ śubhe",
    "GE09ram_02_u:923": " kaikeyīsahitaṃ dīnaṃ mukhena pariśuṣyatā // Ram_2,16.1",
    "GE09ram_02_u:924": " sa pituś caraṇau pūrvam abhivādya vinītavat",
    "GE09ram_02_u:925": " tato vavande caraṇau kaikeyyāḥ susamāhitaḥ // Ram_2,16.2",
    "GE09ram_02_u:926": " rāmety uktvā ca vacanaṃ bāṣpaparyākulekṣaṇaḥ",
    "GE09ram_02_u:927": " śaśāka nṛpatir dīno nekṣituṃ nābhibhāṣitum // Ram_2,16.3",
    "GE09ram_02_u:928": " tad apūrvaṃ narapater dṛṣṭvā rūpaṃ bhayāvaham",
    "GE09ram_02_u:929": " rāmo 'pi bhayam āpannaḥ padā spṛṣṭveva pannagam // Ram_2,16.4",
    "GE09ram_02_u:930": " indriyair aprahṛṣṭais taṃ śokasaṃtāpakarśitam",
    "GE09ram_02_u:931": " niḥśvasantaṃ mahārājaṃ vyathitākulacetasam // Ram_2,16.5",
    "GE09ram_02_u:932": " ūrmimālinam akṣobhyaṃ kṣubhyantam iva sāgaram",
    "GE09ram_02_u:933": " upaplutam ivādityam uktānṛtam ṛṣiṃ yathā // Ram_2,16.6",
    "GE09ram_02_u:934": " acintyakalpaṃ hi pitus taṃ śokam upadhārayan",
    "GE09ram_02_u:935": " babhūva saṃrabdhataraḥ samudra iva parvaṇi // Ram_2,16.7",
    "GE09ram_02_u:936": " cintayāmāsa ca tadā rāmaḥ pitṛhite rataḥ",
    "GE09ram_02_u:937": " kiṃsvid adyaiva nṛpatir na māṃ pratyabhinandati // Ram_2,16.8",
    "GE09ram_02_u:938": " anyadā māṃ pitā dṛṣṭvā kupito 'pi prasīdati",
    "GE09ram_02_u:939": " tasya mām adya samprekṣya kimāyāsaḥ pravartate // Ram_2,16.9",
    "GE09ram_02_u:940": " sa dīna iva śokārto viṣaṇṇavadanadyutiḥ",
    "GE09ram_02_u:941": " kaikeyīm abhivādyaiva rāmo vacanam abravīt // Ram_2,16.10",
    "GE09ram_02_u:942": " kaccin mayā nāparādham ajñānād yena me pitā",
    "GE09ram_02_u:943": " kupitas tan mamācakṣva tvaṃ caivainaṃ prasādaya // Ram_2,16.11",
    "GE09ram_02_u:944": " vivarṇavadano dīno na hi mām abhibhāṣate",
    "GE09ram_02_u:945": " śārīro mānaso vāpi kaccid enaṃ na bādhate",
    "GE09ram_02_u:946": " saṃtāpo vābhitāpo vā durlabhaṃ hi sadā sukham // Ram_2,16.12",
    "GE09ram_02_u:947": " kaccin na kiṃcid bharate kumāre priyadarśane",
    "GE09ram_02_u:948": " śatrughne vā mahāsattve mātṝṇāṃ vā mamāśubham // Ram_2,16.13",
    "GE09ram_02_u:949": " atoṣayan mahārājam akurvan vā pitur vacaḥ",
    "GE09ram_02_u:950": " muhūrtam api neccheyaṃ jīvituṃ kupite nṛpe // Ram_2,16.14",
    "GE09ram_02_u:951": " yatomūlaṃ naraḥ paśyet prādurbhāvam ihātmanaḥ",
    "GE09ram_02_u:952": " kathaṃ tasmin na varteta pratyakṣe sati daivate // Ram_2,16.15",
    "GE09ram_02_u:953": " kaccit te paruṣaṃ kiṃcid abhimānāt pitā mama",
    "GE09ram_02_u:954": " ukto bhavatyā kopena yatrāsya lulitaṃ manaḥ // Ram_2,16.16",
    "GE09ram_02_u:955": " etad ācakṣva me devi tattvena paripṛcchataḥ",
    "GE09ram_02_u:956": " kiṃnimittam apūrvo 'yaṃ vikāro manujādhipe // Ram_2,16.17",
    "GE09ram_02_u:957": " ahaṃ hi vacanād rājñaḥ pateyam api pāvake",
    "GE09ram_02_u:958": " bhakṣayeyaṃ viṣaṃ tīkṣṇaṃ majjeyam api cārṇave",
    "GE09ram_02_u:959": " niyukto guruṇā pitrā nṛpeṇa ca hitena ca // Ram_2,16.18",
    "GE09ram_02_u:960": " tad brūhi vacanaṃ devi rājño yad abhikāṅkṣitam",
    "GE09ram_02_u:961": " kariṣye pratijāne ca rāmo dvir nābhibhāṣate // Ram_2,16.19",
    "GE09ram_02_u:962": " tam ārjavasamāyuktam anāryā satyavādinam",
    "GE09ram_02_u:963": " uvāca rāmaṃ kaikeyī vacanaṃ bhṛśadāruṇam // Ram_2,16.20",
    "GE09ram_02_u:964": " purā devāsure yuddhe pitrā te mama rāghava",
    "GE09ram_02_u:965": " rakṣitena varau dattau saśalyena mahāraṇe // Ram_2,16.21",
    "GE09ram_02_u:966": " tatra me yācito rājā bharatasyābhiṣecanam",
    "GE09ram_02_u:967": " gamanaṃ daṇḍakāraṇye tava cādyaiva rāghava // Ram_2,16.22",
    "GE09ram_02_u:968": " yadi satyapratijñaṃ tvaṃ pitaraṃ kartum icchasi",
    "GE09ram_02_u:969": " ātmānaṃ ca naraśreṣṭha mama vākyam idaṃ śṛṇu // Ram_2,16.23",
    "GE09ram_02_u:970": " sa nideśe pitus tiṣṭha yathā tena pratiśrutam",
    "GE09ram_02_u:971": " tvayāraṇyaṃ praveṣṭavyaṃ nava varṣāṇi pañca ca // Ram_2,16.24",
    "GE09ram_02_u:972": " sapta sapta ca varṣāṇi daṇḍakāraṇyam āśritaḥ",
    "GE09ram_02_u:973": " abhiṣekam imaṃ tyaktvā jaṭācīradharo vasa // Ram_2,16.25",
    "GE09ram_02_u:974": " bharataḥ kosalapure praśāstu vasudhām imām",
    "GE09ram_02_u:975": " nānāratnasamākīrṇāṃ savājirathakuñjarām // Ram_2,16.26",
    "GE09ram_02_u:976": " tad apriyam amitraghno vacanaṃ maraṇopamam",
    "GE09ram_02_u:977": " śrutvā na vivyathe rāmaḥ kaikeyīṃ cedam abravīt // Ram_2,16.27",
    "GE09ram_02_u:978": " evam astu gamiṣyāmi vanaṃ vastum ahaṃ tv ataḥ",
    "GE09ram_02_u:979": " jaṭācīradharo rājñaḥ pratijñām anupālayan // Ram_2,16.28",
    "GE09ram_02_u:980": " idaṃ tu jñātum icchāmi kimarthaṃ māṃ mahīpatiḥ",
    "GE09ram_02_u:981": " nābhinandati durdharṣo yathāpuram ariṃdamaḥ // Ram_2,16.29",
    "GE09ram_02_u:982": " manyur na ca tvayā kāryo devi brūhi tavāgrataḥ",
    "GE09ram_02_u:983": " yāsyāmi bhava suprītā vanaṃ cīrajaṭādharaḥ // Ram_2,16.30",
    "GE09ram_02_u:984": " hitena guruṇā pitrā kṛtajñena nṛpeṇa ca",
    "GE09ram_02_u:985": " niyujyamāno viśrabdhaṃ kiṃ na kuryād ahaṃ priyam // Ram_2,16.31",
    "GE09ram_02_u:986": " alīkaṃ mānasaṃ tv ekaṃ hṛdayaṃ dahatīva me",
    "GE09ram_02_u:987": " svayaṃ yan nāha māṃ rājā bharatasyābhiṣecanam // Ram_2,16.32",
    "GE09ram_02_u:988": " ahaṃ hi sītāṃ rājyaṃ ca prāṇān iṣṭān dhanāni ca",
    "GE09ram_02_u:989": " hṛṣṭo bhrātre svayaṃ dadyāṃ bharatāyāpracoditaḥ // Ram_2,16.33",
    "GE09ram_02_u:990": " kiṃ punar manujendreṇa svayaṃ pitrā pracoditaḥ",
    "GE09ram_02_u:991": " tava ca priyakāmārthaṃ pratijñām anupālayan // Ram_2,16.34",
    "GE09ram_02_u:992": " tad āśvāsaya hīmaṃ tvaṃ kiṃ nv idaṃ yan mahīpatiḥ",
    "GE09ram_02_u:993": " vasudhāsaktanayano mandam aśrūṇi muñcati // Ram_2,16.35",
    "GE09ram_02_u:994": " gacchantu caivānayituṃ dūtāḥ śīghrajavair hayaiḥ",
    "GE09ram_02_u:995": " bharataṃ mātulakulād adyaiva nṛpaśāsanāt // Ram_2,16.36",
    "GE09ram_02_u:996": " daṇḍakāraṇyam eṣo 'ham ito gacchāmi satvaraḥ",
    "GE09ram_02_u:997": " avicārya pitur vākyaṃ samāvastuṃ caturdaśa // Ram_2,16.37",
    "GE09ram_02_u:998": " sā hṛṣṭā tasya tadvākyaṃ śrutvā rāmasya kaikeyī",
    "GE09ram_02_u:999": " prasthānaṃ śraddadhānā hi tvarayāmāsa rāghavam // Ram_2,16.38",
    "GE09ram_02_u:1000": " evaṃ bhavatu yāsyanti dūtāḥ śīghrajavair hayaiḥ",
    "GE09ram_02_u:1001": " bharataṃ mātulakulād upāvartayituṃ narāḥ // Ram_2,16.39",
    "GE09ram_02_u:1002": " tava tv ahaṃ kṣamaṃ manye notsukasya vilambanam",
    "GE09ram_02_u:1003": " rāma tasmād itaḥ śīghraṃ vanaṃ tvaṃ gantum arhasi // Ram_2,16.40",
    "GE09ram_02_u:1004": " vrīḍānvitaḥ svayaṃ yac ca nṛpas tvāṃ nābhibhāṣate",
    "GE09ram_02_u:1005": " naitat kiṃcin naraśreṣṭha manyur eṣo 'panīyatām // Ram_2,16.41",
    "GE09ram_02_u:1006": " yāvat tvaṃ na vanaṃ yātaḥ purād asmād abhitvaran",
    "GE09ram_02_u:1007": " pitā tāvan na te rāma snāsyate bhokṣyate 'pi vā // Ram_2,16.42",
    "GE09ram_02_u:1008": " dhik kaṣṭam iti niḥśvasya rājā śokapariplutaḥ",
    "GE09ram_02_u:1009": " mūrchito nyapatat tasmin paryaṅke hemabhūṣite // Ram_2,16.43",
    "GE09ram_02_u:1010": " rāmo 'py utthāpya rājānaṃ kaikeyyābhipracoditaḥ",
    "GE09ram_02_u:1011": " kaśayevāhato vājī vanaṃ gantuṃ kṛtatvaraḥ // Ram_2,16.44",
    "GE09ram_02_u:1012": " tad apriyam anāryāyā vacanaṃ dāruṇodaram",
    "GE09ram_02_u:1013": " śrutvā gatavyatho rāmaḥ kaikeyīṃ vākyam abravīt // Ram_2,16.45",
    "GE09ram_02_u:1014": " nāham arthaparo devi lokam āvastum utsahe",
    "GE09ram_02_u:1015": " viddhi mām ṛṣibhis tulyaṃ kevalaṃ dharmam āsthitam // Ram_2,16.46",
    "GE09ram_02_u:1016": " yad atrabhavataḥ kiṃcic chakyaṃ kartuṃ priyaṃ mayā",
    "GE09ram_02_u:1017": " prāṇān api parityajya sarvathā kṛtam eva tat // Ram_2,16.47",
    "GE09ram_02_u:1018": " na hy ato dharmacaraṇaṃ kiṃcid asti mahattaram",
    "GE09ram_02_u:1019": " yathā pitari śuśrūṣā tasya vā vacanakriyā // Ram_2,16.48",
    "GE09ram_02_u:1020": " anukto 'py atrabhavatā bhavatyā vacanād aham",
    "GE09ram_02_u:1021": " vane vatsyāmi vijane varṣāṇīha caturdaśa // Ram_2,16.49",
    "GE09ram_02_u:1022": " na nūnaṃ mayi kaikeyi kiṃcid āśaṃsase guṇam",
    "GE09ram_02_u:1023": " yad rājānam avocas tvaṃ mameśvaratarā satī // Ram_2,16.50",
    "GE09ram_02_u:1024": " yāvan mātaram āpṛcche sītāṃ cānunayāmy aham",
    "GE09ram_02_u:1025": " tato 'dyaiva gamiṣyāmi daṇḍakānāṃ mahad vanam // Ram_2,16.51",
    "GE09ram_02_u:1026": " bharataḥ pālayed rājyaṃ śuśrūṣec ca pitur yathā",
    "GE09ram_02_u:1027": " tathā bhavatyā kartavyaṃ sa hi dharmaḥ sanātanaḥ // Ram_2,16.52",
    "GE09ram_02_u:1028": " sa rāmasya vacaḥ śrutvā bhṛśaṃ duḥkhahataḥ pitā",
    "GE09ram_02_u:1029": " śokād aśaknuvan bāṣpaṃ praruroda mahāsvanam // Ram_2,16.53",
    "GE09ram_02_u:1030": " vanditvā caraṇau rāmo visaṃjñasya pitus tadā",
    "GE09ram_02_u:1031": " kaikeyyāś cāpy anāryāyā niṣpapāta mahādyutiḥ // Ram_2,16.54",
    "GE09ram_02_u:1032": " sa rāmaḥ pitaraṃ kṛtvā kaikeyīṃ ca pradakṣiṇam",
    "GE09ram_02_u:1033": " niṣkramyāntaḥpurāt tasmāt svaṃ dadarśa suhṛjjanam // Ram_2,16.55",
    "GE09ram_02_u:1034": " taṃ bāṣpaparipūrṇākṣaḥ pṛṣṭhato 'nujagāma ha",
    "GE09ram_02_u:1035": " lakṣmaṇaḥ paramakruddhaḥ sumitrānandavardhanaḥ // Ram_2,16.56",
    "GE09ram_02_u:1036": " ābhiṣecanikaṃ bhāṇḍaṃ kṛtvā rāmaḥ pradakṣiṇam",
    "GE09ram_02_u:1037": " śanair jagāma sāpekṣo dṛṣṭiṃ tatrāvicālayan // Ram_2,16.57",
    "GE09ram_02_u:1038": " na cāsya mahatīṃ lakṣmīṃ rājyanāśo 'pakarṣati",
    "GE09ram_02_u:1039": " lokakāntasya kāntatvaṃ śītaraśmer iva kṣapā // Ram_2,16.58",
    "GE09ram_02_u:1040": " na vanaṃ gantukāmasya tyajataś ca vasuṃdharām",
    "GE09ram_02_u:1041": " sarvalokātigasyeva lakṣyate cittavikriyā // Ram_2,16.59",
    "GE09ram_02_u:1042": " dhārayan manasā duḥkham indriyāṇi nigṛhya ca",
    "GE09ram_02_u:1043": " praviveśātmavān veśma mātur apriyaśaṃsivān // Ram_2,16.60",
    "GE09ram_02_u:1044": " praviśya veśmātibhṛśaṃ mudānvitaṃ samīkṣya tāṃ cārthavipattim āgatām",
    "GE09ram_02_u:1045": " na caiva rāmo 'tra jagāma vikriyāṃ suhṛjjanasyātmavipattiśaṅkayā // Ram_2,16.61",
    "GE09ram_02_u:1046": " rāmas tu bhṛśam āyasto niḥśvasann iva kuñjaraḥ",
    "GE09ram_02_u:1047": " jagāma sahito bhrātrā mātur antaḥpuraṃ vaśī // Ram_2,17.1",
    "GE09ram_02_u:1048": " so 'paśyat puruṣaṃ tatra vṛddhaṃ paramapūjitam",
    "GE09ram_02_u:1049": " upaviṣṭaṃ gṛhadvāri tiṣṭhataś cāparān bahūn // Ram_2,17.2",
    "GE09ram_02_u:1050": " praviśya prathamāṃ kakṣyāṃ dvitīyāyāṃ dadarśa saḥ",
    "GE09ram_02_u:1051": " brāhmaṇān vedasampannān vṛddhān rājñābhisatkṛtān // Ram_2,17.3",
    "GE09ram_02_u:1052": " praṇamya rāmas tān vṛddhāṃs tṛtīyāyāṃ dadarśa saḥ",
    "GE09ram_02_u:1053": " striyo vṛddhāś ca bālāś ca dvārarakṣaṇatatparāḥ // Ram_2,17.4",
    "GE09ram_02_u:1054": " vardhayitvā prahṛṣṭās tāḥ praviśya ca gṛhaṃ striyaḥ",
    "GE09ram_02_u:1055": " nyavedayanta tvaritā rāmamātuḥ priyaṃ tadā // Ram_2,17.5",
    "GE09ram_02_u:1056": " kausalyāpi tadā devī rātriṃ sthitvā samāhitā",
    "GE09ram_02_u:1057": " prabhāte tv akarot pūjāṃ viṣṇoḥ putrahitaiṣiṇī // Ram_2,17.6",
    "GE09ram_02_u:1058": " sā kṣaumavasanā hṛṣṭā nityaṃ vrataparāyaṇā",
    "GE09ram_02_u:1059": " agniṃ juhoti sma tadā mantravat kṛtamaṅgalā // Ram_2,17.7",
    "GE09ram_02_u:1060": " praviśya ca tadā rāmo mātur antaḥpuraṃ śubham",
    "GE09ram_02_u:1061": " dadarśa mātaraṃ tatra hāvayantīṃ hutāśanam // Ram_2,17.8",
    "GE09ram_02_u:1062": " sā cirasyātmajaṃ dṛṣṭvā mātṛnandanam āgatam",
    "GE09ram_02_u:1063": " abhicakrāma saṃhṛṣṭā kiśoraṃ vaḍabā yathā // Ram_2,17.9",
    "GE09ram_02_u:1064": " tam uvāca durādharṣaṃ rāghavaṃ sutam ātmanaḥ",
    "GE09ram_02_u:1065": " kausalyā putravātsalyād idaṃ priyahitaṃ vacaḥ // Ram_2,17.10",
    "GE09ram_02_u:1066": " vṛddhānāṃ dharmaśīlānāṃ rājarṣīṇāṃ mahātmanām",
    "GE09ram_02_u:1067": " prāpnuhy āyuś ca kīrtiṃ ca dharmaṃ copahitaṃ kule // Ram_2,17.11",
    "GE09ram_02_u:1068": " satyapratijñaṃ pitaraṃ rājānaṃ paśya rāghava",
    "GE09ram_02_u:1069": " adyaiva hi tvāṃ dharmātmā yauvarājye 'bhiṣekṣyati // Ram_2,17.12",
    "GE09ram_02_u:1070": " mātaraṃ rāghavaḥ kiṃcit prasāryāñjalim abravīt",
    "GE09ram_02_u:1071": " sa svabhāvavinītaś ca gauravāc ca tadānataḥ // Ram_2,17.13",
    "GE09ram_02_u:1072": " devi nūnaṃ na jānīṣe mahad bhayam upasthitam",
    "GE09ram_02_u:1073": " idaṃ tava ca duḥkhāya vaidehyā lakṣmaṇasya ca // Ram_2,17.14",
    "GE09ram_02_u:1074": " caturdaśa hi varṣāṇi vatsyāmi vijane vane",
    "GE09ram_02_u:1075": " madhumūlaphalair jīvan hitvā munivad āmiṣam // Ram_2,17.15",
    "GE09ram_02_u:1076": " bharatāya mahārājo yauvarājyaṃ prayacchati",
    "GE09ram_02_u:1077": " māṃ punar daṇḍakāraṇyaṃ vivāsayati tāpasam // Ram_2,17.16",
    "GE09ram_02_u:1078": " tām aduḥkhocitāṃ dṛṣṭvā patitāṃ kadalīm iva",
    "GE09ram_02_u:1079": " rāmas tūtthāpayāmāsa mātaraṃ gatacetasam // Ram_2,17.17",
    "GE09ram_02_u:1080": " upāvṛtyotthitāṃ dīnāṃ vaḍabām iva vāhitām",
    "GE09ram_02_u:1081": " pāṃśuguṇṭhitasarvāṅgīṃ vimamarśa ca pāṇinā // Ram_2,17.18",
    "GE09ram_02_u:1082": " sā rāghavam upāsīnam asukhārtā sukhocitā",
    "GE09ram_02_u:1083": " uvāca puruṣavyāghram upaśṛṇvati lakṣmaṇe // Ram_2,17.19",
    "GE09ram_02_u:1084": " yadi putra na jāyethā mama śokāya rāghava",
    "GE09ram_02_u:1085": " na sma duḥkham ato bhūyaḥ paśyeyam aham aprajā // Ram_2,17.20",
    "GE09ram_02_u:1086": " eka eva hi vandhyāyāḥ śoko bhavati mānavaḥ",
    "GE09ram_02_u:1087": " aprajāsmīti saṃtāpo na hy anyaḥ putra vidyate // Ram_2,17.21",
    "GE09ram_02_u:1088": " na dṛṣṭapūrvaṃ kalyāṇaṃ sukhaṃ vā patipauruṣe",
    "GE09ram_02_u:1089": " api putre vipaśyeyam iti rāmāsthitaṃ mayā // Ram_2,17.22",
    "GE09ram_02_u:1090": " sā bahūny amanojñāni vākyāni hṛdayacchidām",
    "GE09ram_02_u:1091": " ahaṃ śroṣye sapatnīnām avarāṇāṃ varā satī",
    "GE09ram_02_u:1092": " ato duḥkhataraṃ kiṃ nu pramadānāṃ bhaviṣyati // Ram_2,17.23",
    "GE09ram_02_u:1093": " tvayi saṃnihite 'py evam aham āsaṃ nirākṛtā",
    "GE09ram_02_u:1094": " kiṃ punaḥ proṣite tāta dhruvaṃ maraṇam eva me // Ram_2,17.24",
    "GE09ram_02_u:1095": " yo hi māṃ sevate kaścid atha vāpy anuvartate",
    "GE09ram_02_u:1096": " kaikeyyāḥ putram anvīkṣya sa jano nābhibhāṣate // Ram_2,17.25",
    "GE09ram_02_u:1097": " daśa sapta ca varṣāṇi tava jātasya rāghava",
    "GE09ram_02_u:1098": " atītāni prakāṅkṣantyā mayā duḥkhaparikṣayam // Ram_2,17.26",
    "GE09ram_02_u:1099": " upavāsaiś ca yogaiś ca bahubhiś ca pariśramaiḥ",
    "GE09ram_02_u:1100": " duḥkhaṃ saṃvardhito moghaṃ tvaṃ hi durgatayā mayā // Ram_2,17.27",
    "GE09ram_02_u:1101": " sthiraṃ tu hṛdayaṃ manye mamedaṃ yan na dīryate",
    "GE09ram_02_u:1102": " prāvṛṣīva mahānadyāḥ spṛṣṭaṃ kūlaṃ navāmbhasā // Ram_2,17.28",
    "GE09ram_02_u:1103": " mamaiva nūnaṃ maraṇaṃ na vidyate na cāvakāśo 'sti yamakṣaye mama",
    "GE09ram_02_u:1104": " yad antako 'dyaiva na māṃ jihīrṣati prasahya siṃho rudatīṃ mṛgīm iva // Ram_2,17.29",
    "GE09ram_02_u:1105": " sthiraṃ hi nūnaṃ hṛdayaṃ mamāyasaṃ na bhidyate yad bhuvi nāvadīryate",
    "GE09ram_02_u:1106": " anena duḥkhena ca deham arpitaṃ dhruvaṃ hy akāle maraṇaṃ na vidyate // Ram_2,17.30",
    "GE09ram_02_u:1107": " idaṃ tu duḥkhaṃ yad anarthakāni me vratāni dānāni ca saṃyamāś ca hi",
    "GE09ram_02_u:1108": " tapaś ca taptaṃ yad apatyakāraṇāt suniṣphalaṃ bījam ivoptam ūṣare // Ram_2,17.31",
    "GE09ram_02_u:1109": " yadi hy akāle maraṇaṃ svayecchayā labheta kaścid guruduḥkhakarśitaḥ",
    "GE09ram_02_u:1110": " gatāham adyaiva paretasaṃsadaṃ vinā tvayā dhenur ivātmajena vai // Ram_2,17.32",
    "GE09ram_02_u:1111": " bhṛśam asukham amarṣitā tadā bahu vilalāpa samīkṣya rāghavam",
    "GE09ram_02_u:1112": " vyasanam upaniśāmya sā mahat sutam iva baddham avekṣya kiṃnarī // Ram_2,17.33",
    "GE09ram_02_u:1113": " tathā tu vilapantīṃ tāṃ kausalyāṃ rāmamātaram",
    "GE09ram_02_u:1114": " uvāca lakṣmaṇo dīnas tat kālasadṛśaṃ vacaḥ // Ram_2,18.1",
    "GE09ram_02_u:1115": " na rocate mamāpy etad ārye yad rāghavo vanam",
    "GE09ram_02_u:1116": " tyaktvā rājyaśriyaṃ gacchet striyā vākyavaśaṃ gataḥ // Ram_2,18.2",
    "GE09ram_02_u:1117": " viparītaś ca vṛddhaś ca viṣayaiś ca pradharṣitaḥ",
    "GE09ram_02_u:1118": " nṛpaḥ kim iva na brūyāc codyamānaḥ samanmathaḥ // Ram_2,18.3",
    "GE09ram_02_u:1119": " nāsyāparādhaṃ paśyāmi nāpi doṣaṃ tathāvidham",
    "GE09ram_02_u:1120": " yena nirvāsyate rāṣṭrād vanavāsāya rāghavaḥ // Ram_2,18.4",
    "GE09ram_02_u:1121": " na taṃ paśyāmy ahaṃ loke parokṣam api yo naraḥ",
    "GE09ram_02_u:1122": " amitro 'pi nirasto 'pi yo 'sya doṣam udāharet // Ram_2,18.5",
    "GE09ram_02_u:1123": " devakalpam ṛjuṃ dāntaṃ ripūṇām api vatsalam",
    "GE09ram_02_u:1124": " avekṣamāṇaḥ ko dharmaṃ tyajet putram akāraṇāt // Ram_2,18.6",
    "GE09ram_02_u:1125": " tad idaṃ vacanaṃ rājñaḥ punar bālyam upeyuṣaḥ",
    "GE09ram_02_u:1126": " putraḥ ko hṛdaye kuryād rājavṛttam anusmaran // Ram_2,18.7",
    "GE09ram_02_u:1127": " yāvad eva na jānāti kaścid artham imaṃ naraḥ",
    "GE09ram_02_u:1128": " tāvad eva mayā sārdham ātmasthaṃ kuru śāsanam // Ram_2,18.8",
    "GE09ram_02_u:1129": " mayā pārśve sadhanuṣā tava guptasya rāghava",
    "GE09ram_02_u:1130": " kaḥ samartho 'dhikaṃ kartuṃ kṛtāntasyeva tiṣṭhataḥ // Ram_2,18.9",
    "GE09ram_02_u:1131": " nirmanuṣyām imāṃ sarvām ayodhyāṃ manujarṣabha",
    "GE09ram_02_u:1132": " kariṣyāmi śarais tīkṣṇair yadi sthāsyati vipriye // Ram_2,18.10",
    "GE09ram_02_u:1133": " bharatasyātha pakṣyo vā yo vāsya hitam icchati",
    "GE09ram_02_u:1134": " sarvān etān vadhiṣyāmi mṛdur hi paribhūyate // Ram_2,18.11",
    "GE09ram_02_u:1135": " tvayā caiva mayā caiva kṛtvā vairam anuttamam",
    "GE09ram_02_u:1136": " kasya śaktiḥ śriyaṃ dātuṃ bharatāyāriśāsana // Ram_2,18.12",
    "GE09ram_02_u:1137": " anurakto 'smi bhāvena bhrātaraṃ devi tattvataḥ",
    "GE09ram_02_u:1138": " satyena dhanuṣā caiva datteneṣṭena te śape // Ram_2,18.13",
    "GE09ram_02_u:1139": " dīptam agnim araṇyaṃ vā yadi rāmaḥ pravekṣyate",
    "GE09ram_02_u:1140": " praviṣṭaṃ tatra māṃ devi tvaṃ pūrvam avadhāraya // Ram_2,18.14",
    "GE09ram_02_u:1141": " harāmi vīryād duḥkhaṃ te tamaḥ sūrya ivoditaḥ",
    "GE09ram_02_u:1142": " devī paśyatu me vīryaṃ rāghavaś caiva paśyatu // Ram_2,18.15",
    "GE09ram_02_u:1143": " etat tu vacanaṃ śrutvā lakṣmaṇasya mahātmanaḥ",
    "GE09ram_02_u:1144": " uvāca rāmaṃ kausalyā rudantī śokalālasā // Ram_2,18.16",
    "GE09ram_02_u:1145": " bhrātus te vadataḥ putra lakṣmaṇasya śrutaṃ tvayā",
    "GE09ram_02_u:1146": " yad atrānantaraṃ tat tvaṃ kuruṣva yadi rocate // Ram_2,18.17",
    "GE09ram_02_u:1147": " na cādharmyaṃ vacaḥ śrutvā sapatnyā mama bhāṣitam",
    "GE09ram_02_u:1148": " vihāya śokasaṃtaptāṃ gantum arhasi mām itaḥ // Ram_2,18.18",
    "GE09ram_02_u:1149": " dharmajña yadi dharmiṣṭho dharmaṃ caritum icchasi",
    "GE09ram_02_u:1150": " śuśrūṣa mām ihasthas tvaṃ cara dharmam anuttamam // Ram_2,18.19",
    "GE09ram_02_u:1151": " śuśrūṣur jananīṃ putra svagṛhe niyato vasan",
    "GE09ram_02_u:1152": " pareṇa tapasā yuktaḥ kāśyapas tridivaṃ gataḥ // Ram_2,18.20",
    "GE09ram_02_u:1153": " yathaiva rājā pūjyas te gauraveṇa tathā hy aham",
    "GE09ram_02_u:1154": " tvāṃ nāham anujānāmi na gantavyam ito vanam // Ram_2,18.21",
    "GE09ram_02_u:1155": " tvadviyogān na me kāryaṃ jīvitena sukhena vā",
    "GE09ram_02_u:1156": " tvayā saha mama śreyas tṛṇānām api bhakṣaṇam // Ram_2,18.22",
    "GE09ram_02_u:1157": " yadi tvaṃ yāsyasi vanaṃ tyaktvā māṃ śokalālasām",
    "GE09ram_02_u:1158": " ahaṃ prāyam ihāsiṣye na hi śakṣyāmi jīvitum // Ram_2,18.23",
    "GE09ram_02_u:1159": " tatas tvaṃ prāpsyase putra nirayaṃ lokaviśrutam",
    "GE09ram_02_u:1160": " brahmahatyām ivādharmāt samudraḥ saritāṃ patiḥ // Ram_2,18.24",
    "GE09ram_02_u:1161": " vilapantīṃ tathā dīnāṃ kausalyāṃ jananīṃ tataḥ",
    "GE09ram_02_u:1162": " uvāca rāmo dharmātmā vacanaṃ dharmasaṃhitam // Ram_2,18.25",
    "GE09ram_02_u:1163": " nāsti śaktiḥ pitur vākyaṃ samatikramituṃ mama",
    "GE09ram_02_u:1164": " prasādaye tvāṃ śirasā gantum icchāmy ahaṃ vanam // Ram_2,18.26",
    "GE09ram_02_u:1165": " ṛṣiṇā ca pitur vākyaṃ kurvatā vratacāriṇā",
    "GE09ram_02_u:1166": " gaur hatā jānatā dharmaṃ kaṇḍunāpi vipaścitā // Ram_2,18.27",
    "GE09ram_02_u:1167": " asmākaṃ ca kule pūrvaṃ sagarasyājñayā pituḥ",
    "GE09ram_02_u:1168": " khanadbhiḥ sāgarair bhūtim avāptaḥ sumahān vadhaḥ // Ram_2,18.28",
    "GE09ram_02_u:1169": " jāmadagnyena rāmeṇa reṇukā jananī svayam",
    "GE09ram_02_u:1170": " kṛttā paraśunāraṇye pitur vacanakāriṇā // Ram_2,18.29",
    "GE09ram_02_u:1171": " na khalv etan mayaikena kriyate pitṛśāsanam",
    "GE09ram_02_u:1172": " pūrvair ayam abhipreto gato mārgo 'nugamyate // Ram_2,18.30",
    "GE09ram_02_u:1173": " tad etat tu mayā kāryaṃ kriyate bhuvi nānyathā",
    "GE09ram_02_u:1174": " pitur hi vacanaṃ kurvan na kaścin nāma hīyate // Ram_2,18.31",
    "GE09ram_02_u:1175": " tām evam uktvā jananīṃ lakṣmaṇaṃ punar abravīt",
    "GE09ram_02_u:1176": " tava lakṣmaṇa jānāmi mayi sneham anuttamam",
    "GE09ram_02_u:1177": " abhiprāyam avijñāya satyasya ca śamasya ca // Ram_2,18.32",
    "GE09ram_02_u:1178": " dharmo hi paramo loke dharme satyaṃ pratiṣṭhitam",
    "GE09ram_02_u:1179": " dharmasaṃśritam etac ca pitur vacanam uttamam // Ram_2,18.33",
    "GE09ram_02_u:1180": " saṃśrutya ca pitur vākyaṃ mātur vā brāhmaṇasya vā",
    "GE09ram_02_u:1181": " na kartavyaṃ vṛthā vīra dharmam āśritya tiṣṭhatā // Ram_2,18.34",
    "GE09ram_02_u:1182": " so 'haṃ na śakṣyāmi pitur niyogam ativartitum",
    "GE09ram_02_u:1183": " pitur hi vacanād vīra kaikeyyāhaṃ pracoditaḥ // Ram_2,18.35",
    "GE09ram_02_u:1184": " tad enāṃ visṛjānāryāṃ kṣatradharmāśritāṃ matim",
    "GE09ram_02_u:1185": " dharmam āśraya mā taikṣṇyaṃ madbuddhir anugamyatām // Ram_2,18.36",
    "GE09ram_02_u:1186": " tam evam uktvā sauhārdād bhrātaraṃ lakṣmaṇāgrajaḥ",
    "GE09ram_02_u:1187": " uvāca bhūyaḥ kausalyāṃ prāñjaliḥ śirasānataḥ // Ram_2,18.37",
    "GE09ram_02_u:1188": " anumanyasva māṃ devi gamiṣyantam ito vanam",
    "GE09ram_02_u:1189": " śāpitāsi mama prāṇaiḥ kuru svastyayanāni me",
    "GE09ram_02_u:1190": " tīrṇapratijñaś ca vanāt punar eṣyāmy ahaṃ purīm // Ram_2,18.38",
    "GE09ram_02_u:1191": " yaśo hy ahaṃ kevalarājyakāraṇān na pṛṣṭhataḥ kartum alaṃ mahodayam",
    "GE09ram_02_u:1192": " adīrghakāle na tu devi jīvite vṛṇe 'varām adya mahīm adharmataḥ // Ram_2,18.39",
    "GE09ram_02_u:1193": " prasādayan naravṛṣabhaḥ sa mātaraṃ parākramāj jigamiṣur eva daṇḍakān",
    "GE09ram_02_u:1194": " athānujaṃ bhṛśam anuśāsya darśanaṃ cakāra tāṃ hṛdi jananīṃ pradakṣiṇam // Ram_2,18.40",
    "GE09ram_02_u:1195": " atha taṃ vyathayā dīnaṃ saviśeṣam amarṣitam",
    "GE09ram_02_u:1196": " śvasantam iva nāgendraṃ roṣavisphāritekṣaṇam // Ram_2,19.1",
    "GE09ram_02_u:1197": " āsādya rāmaḥ saumitriṃ suhṛdaṃ bhrātaraṃ priyam",
    "GE09ram_02_u:1198": " uvācedaṃ sa dhairyeṇa dhārayan sattvam ātmavān // Ram_2,19.2",
    "GE09ram_02_u:1199": " saumitre yo 'bhiṣekārthe mama sambhārasambhramaḥ",
    "GE09ram_02_u:1200": " abhiṣekanivṛttyarthe so 'stu sambhārasambhramaḥ // Ram_2,19.3",
    "GE09ram_02_u:1201": " yasyā madabhiṣekārthaṃ mānasaṃ paritapyate",
    "GE09ram_02_u:1202": " mātā naḥ sā yathā na syāt saviśaṅkā tathā kuru // Ram_2,19.4",
    "GE09ram_02_u:1203": " tasyāḥ śaṅkāmayaṃ duḥkhaṃ muhūrtam api notsahe",
    "GE09ram_02_u:1204": " manasi pratisaṃjātaṃ saumitre 'ham upekṣitum // Ram_2,19.5",
    "GE09ram_02_u:1205": " na buddhipūrvaṃ nābuddhaṃ smarāmīha kadācana",
    "GE09ram_02_u:1206": " mātṝṇāṃ vā pitur vāhaṃ kṛtam alpaṃ ca vipriyam // Ram_2,19.6",
    "GE09ram_02_u:1207": " satyaḥ satyābhisaṃdhaś ca nityaṃ satyaparākramaḥ",
    "GE09ram_02_u:1208": " paralokabhayād bhīto nirbhayo 'stu pitā mama // Ram_2,19.7",
    "GE09ram_02_u:1209": " tasyāpi hi bhaved asmin karmaṇy apratisaṃhṛte",
    "GE09ram_02_u:1210": " satyaṃ neti manastāpas tasya tāpas tapec ca mām // Ram_2,19.8",
    "GE09ram_02_u:1211": " abhiṣekavidhānaṃ tu tasmāt saṃhṛtya lakṣmaṇa",
    "GE09ram_02_u:1212": " anvag evāham icchāmi vanaṃ gantum itaḥ punaḥ // Ram_2,19.9",
    "GE09ram_02_u:1213": " mama pravrājanād adya kṛtakṛtyā nṛpātmajā",
    "GE09ram_02_u:1214": " sutaṃ bharatam avyagram abhiṣecayitā tataḥ // Ram_2,19.10",
    "GE09ram_02_u:1215": " mayi cīrājinadhare jaṭāmaṇḍaladhāriṇi",
    "GE09ram_02_u:1216": " gate 'raṇyaṃ ca kaikeyyā bhaviṣyati manaḥsukham // Ram_2,19.11",
    "GE09ram_02_u:1217": " buddhiḥ praṇītā yeneyaṃ manaś ca susamāhitam",
    "GE09ram_02_u:1218": " tat tu nārhāmi saṃkleṣṭuṃ pravrajiṣyāmi māciram // Ram_2,19.12",
    "GE09ram_02_u:1219": " kṛtāntas tv eva saumitre draṣṭavyo matpravāsane",
    "GE09ram_02_u:1220": " rājyasya ca vitīrṇasya punar eva nivartane // Ram_2,19.13",
    "GE09ram_02_u:1221": " kaikeyyāḥ pratipattir hi kathaṃ syān mama pīḍane",
    "GE09ram_02_u:1222": " yadi bhāvo na daivo 'yaṃ kṛtāntavihito bhavet // Ram_2,19.14",
    "GE09ram_02_u:1223": " jānāsi hi yathā saumya na mātṛṣu mamāntaram",
    "GE09ram_02_u:1224": " bhūtapūrvaṃ viśeṣo vā tasyā mayi sute 'pi vā // Ram_2,19.15",
    "GE09ram_02_u:1225": " so 'bhiṣekanivṛttyarthaiḥ pravāsārthaiś ca durvacaiḥ",
    "GE09ram_02_u:1226": " ugrair vākyair ahaṃ tasyā nānyad daivāt samarthaye // Ram_2,19.16",
    "GE09ram_02_u:1227": " kathaṃ prakṛtisampannā rājaputrī tathāguṇā",
    "GE09ram_02_u:1228": " brūyāt sā prākṛteva strī matpīḍāṃ bhartṛsaṃnidhau // Ram_2,19.17",
    "GE09ram_02_u:1229": " yad acintyaṃ tu tad daivaṃ bhūteṣv api na hanyate",
    "GE09ram_02_u:1230": " vyaktaṃ mayi ca tasyāṃ ca patito hi viparyayaḥ // Ram_2,19.18",
    "GE09ram_02_u:1231": " kaścid daivena saumitre yoddhum utsahate pumān",
    "GE09ram_02_u:1232": " yasya na grahaṇaṃ kiṃcit karmaṇo 'nyatra dṛśyate // Ram_2,19.19",
    "GE09ram_02_u:1233": " sukhaduḥkhe bhayakrodhau lābhālābhau bhavābhavau",
    "GE09ram_02_u:1234": " yasya kiṃcit tathā bhūtaṃ nanu daivasya karma tat // Ram_2,19.20",
    "GE09ram_02_u:1235": " vyāhate 'py abhiṣeke me paritāpo na vidyate",
    "GE09ram_02_u:1236": " tasmād aparitāpaḥ saṃs tvam apy anuvidhāya mām",
    "GE09ram_02_u:1237": " pratisaṃhāraya kṣipram ābhiṣecanikīṃ kriyām // Ram_2,19.21",
    "GE09ram_02_u:1238": " na lakṣmaṇāsmin mama rājyavighne mātā yavīyasy atiśaṅkanīyā",
    "GE09ram_02_u:1239": " daivābhipannā hi vadanty aniṣṭaṃ jānāsi daivaṃ ca tathā prabhāvam // Ram_2,19.22",
    "GE09ram_02_u:1240": " iti bruvati rāme tu lakṣmaṇo 'dhaḥśirā muhuḥ",
    "GE09ram_02_u:1241": " śrutvā madhyaṃ jagāmeva manasā duḥkhaharṣayoḥ // Ram_2,20.1",
    "GE09ram_02_u:1242": " tadā tu baddhvā bhrukuṭīṃ bhruvor madhye nararṣabhaḥ",
    "GE09ram_02_u:1243": " niśaśvāsa mahāsarpo bilastha iva roṣitaḥ // Ram_2,20.2",
    "GE09ram_02_u:1244": " tasya duṣprativīkṣyaṃ tad bhrukuṭīsahitaṃ tadā",
    "GE09ram_02_u:1245": " babhau kruddhasya siṃhasya mukhasya sadṛśaṃ mukham // Ram_2,20.3",
    "GE09ram_02_u:1246": " agrahas taṃ vidhunvaṃs tu hastī hastam ivātmanaḥ",
    "GE09ram_02_u:1247": " tiryag ūrdhvaṃ śarīre ca pātayitvā śirodharām // Ram_2,20.4",
    "GE09ram_02_u:1248": " agrākṣṇā vīkṣamāṇas tu tiryag bhrātaram abravīt",
    "GE09ram_02_u:1249": " asthāne sambhramo yasya jāto vai sumahān ayam // Ram_2,20.5",
    "GE09ram_02_u:1250": " dharmadoṣaprasaṅgena lokasyānatiśaṅkayā",
    "GE09ram_02_u:1251": " kathaṃ hy etad asambhrāntas tvadvidho vaktum arhati // Ram_2,20.6",
    "GE09ram_02_u:1252": " yathā daivam aśauṇḍīraṃ śauṇḍīraḥ kṣatriyarṣabhaḥ",
    "GE09ram_02_u:1253": " kiṃ nāma kṛpaṇaṃ daivam aśaktam abhiśaṃsasi // Ram_2,20.7",
    "GE09ram_02_u:1254": " pāpayos tu kathaṃ nāma tayoḥ śaṅkā na vidyate",
    "GE09ram_02_u:1255": " santi dharmopadhāḥ ślakṣṇā dharmātman kiṃ na budhyase // Ram_2,20.8",
    "GE09ram_02_u:1256": " lokavidviṣṭam ārabdhaṃ tvadanyasyābhiṣecanam",
    "GE09ram_02_u:1257": " yeneyam āgatā dvaidhaṃ tava buddhir mahīpate",
    "GE09ram_02_u:1258": " sa hi dharmo mama dveṣyaḥ prasaṅgād yasya muhyasi // Ram_2,20.9",
    "GE09ram_02_u:1259": " yady api pratipattis te daivī cāpi tayor matam",
    "GE09ram_02_u:1260": " tathāpy upekṣaṇīyaṃ te na me tad api rocate // Ram_2,20.10",
    "GE09ram_02_u:1261": " viklavo vīryahīno yaḥ sa daivam anuvartate",
    "GE09ram_02_u:1262": " vīrāḥ saṃbhāvitātmāno na daivaṃ paryupāsate // Ram_2,20.11",
    "GE09ram_02_u:1263": " daivaṃ puruṣakāreṇa yaḥ samarthaḥ prabādhitum",
    "GE09ram_02_u:1264": " na daivena vipannārthaḥ puruṣaḥ so 'vasīdati // Ram_2,20.12",
    "GE09ram_02_u:1265": " drakṣyanti tv adya daivasya pauruṣaṃ puruṣasya ca",
    "GE09ram_02_u:1266": " daivamānuṣayor adya vyaktā vyaktir bhaviṣyati // Ram_2,20.13",
    "GE09ram_02_u:1267": " adya matpauruṣahataṃ daivaṃ drakṣyanti vai janāḥ",
    "GE09ram_02_u:1268": " yad daivād āhataṃ te 'dya dṛṣṭaṃ rājyābhiṣecanam // Ram_2,20.14",
    "GE09ram_02_u:1269": " atyaṅkuśam ivoddāmaṃ gajaṃ madabaloddhatam",
    "GE09ram_02_u:1270": " pradhāvitam ahaṃ daivaṃ pauruṣeṇa nivartaye // Ram_2,20.15",
    "GE09ram_02_u:1271": " lokapālāḥ samastās te nādya rāmābhiṣecanam",
    "GE09ram_02_u:1272": " na ca kṛtsnās trayo lokā vihanyuḥ kiṃ punaḥ pitā // Ram_2,20.16",
    "GE09ram_02_u:1273": " yair vivāsas tavāraṇye mitho rājan samarthitaḥ",
    "GE09ram_02_u:1274": " araṇye te vivatsyanti caturdaśa samās tathā // Ram_2,20.17",
    "GE09ram_02_u:1275": " ahaṃ tadāśāṃ chetsyāmi pitus tasyāś ca yā tava",
    "GE09ram_02_u:1276": " abhiṣekavighātena putrarājyāya vartate // Ram_2,20.18",
    "GE09ram_02_u:1277": " madbalena viruddhāya na syād daivabalaṃ tathā",
    "GE09ram_02_u:1278": " prabhaviṣyati duḥkhāya yathograṃ pauruṣaṃ mama // Ram_2,20.19",
    "GE09ram_02_u:1279": " ūrdhvaṃ varṣasahasrānte prajāpālyam anantaram",
    "GE09ram_02_u:1280": " āryaputrāḥ kariṣyanti vanavāsaṃ gate tvayi // Ram_2,20.20",
    "GE09ram_02_u:1281": " pūrvarājarṣivṛttyā hi vanavāso vidhīyate",
    "GE09ram_02_u:1282": " prajā nikṣipya putreṣu putravat paripālane // Ram_2,20.21",
    "GE09ram_02_u:1283": " sa ced rājany anekāgre rājyavibhramaśaṅkayā",
    "GE09ram_02_u:1284": " naivam icchasi dharmātman rājyaṃ rāma tvam ātmani // Ram_2,20.22",
    "GE09ram_02_u:1285": " pratijāne ca te vīra mā bhūvaṃ vīralokabhāk",
    "GE09ram_02_u:1286": " rājyaṃ ca tava rakṣeyam ahaṃ veleva sāgaram // Ram_2,20.23",
    "GE09ram_02_u:1287": " maṅgalair abhiṣiñcasva tatra tvaṃ vyāpṛto bhava",
    "GE09ram_02_u:1288": " aham eko mahīpālān alaṃ vārayituṃ balāt // Ram_2,20.24",
    "GE09ram_02_u:1289": " na śobhārthāv imau bāhū na dhanur bhūṣaṇāya me",
    "GE09ram_02_u:1290": " nāsirābandhanārthāya na śarāḥ stambhahetavaḥ // Ram_2,20.25",
    "GE09ram_02_u:1291": " amitradamanārthaṃ me sarvam etac catuṣṭayam",
    "GE09ram_02_u:1292": " na cāhaṃ kāmaye 'tyarthaṃ yaḥ syāc chatrur mato mama // Ram_2,20.26",
    "GE09ram_02_u:1293": " asinā tīkṣṇadhāreṇa vidyuccalitavarcasā",
    "GE09ram_02_u:1294": " pragṛhītena vai śatruṃ vajriṇaṃ vā na kalpaye // Ram_2,20.27",
    "GE09ram_02_u:1295": " khaḍganiṣpeṣaniṣpiṣṭair gahanā duścarā ca me",
    "GE09ram_02_u:1296": " hastyaśvanarahastoruśirobhir bhavitā mahī // Ram_2,20.28",
    "GE09ram_02_u:1297": " khaḍgadhārā hatā me 'dya dīpyamānā ivādrayaḥ",
    "GE09ram_02_u:1298": " patiṣyanti dvipā bhūmau meghā iva savidyutaḥ // Ram_2,20.29",
    "GE09ram_02_u:1299": " baddhagodhāṅgulitrāṇe pragṛhītaśarāsane",
    "GE09ram_02_u:1300": " kathaṃ puruṣamānī syāt puruṣāṇāṃ mayi sthite // Ram_2,20.30",
    "GE09ram_02_u:1301": " bahubhiś caikam atyasyann ekena ca bahūñ janān",
    "GE09ram_02_u:1302": " viniyokṣyāmy ahaṃ bāṇān nṛvājigajamarmasu // Ram_2,20.31",
    "GE09ram_02_u:1303": " adya me 'straprabhāvasya prabhāvaḥ prabhaviṣyati",
    "GE09ram_02_u:1304": " rājñaś cāprabhutāṃ kartuṃ prabhutvaṃ ca tava prabho // Ram_2,20.32",
    "GE09ram_02_u:1305": " adya candanasārasya keyūrāmokṣaṇasya ca",
    "GE09ram_02_u:1306": " vasūnāṃ ca vimokṣasya suhṛdāṃ pālanasya ca // Ram_2,20.33",
    "GE09ram_02_u:1307": " anurūpāv imau bāhū rāma karma kariṣyataḥ",
    "GE09ram_02_u:1308": " abhiṣecanavighnasya kartṝṇāṃ te nivāraṇe // Ram_2,20.34",
    "GE09ram_02_u:1309": " bravīhi ko 'dyaiva mayā viyujyatāṃ tavāsuhṛt prāṇayaśaḥ suhṛjjanaiḥ",
    "GE09ram_02_u:1310": " yathā taveyaṃ vasudhā vaśe bhavet tathaiva māṃ śādhi tavāsmi kiṃkaraḥ // Ram_2,20.35",
    "GE09ram_02_u:1311": " vimṛjya bāṣpaṃ parisāntvya cāsakṛt sa lakṣmaṇaṃ rāghavavaṃśavardhanaḥ",
    "GE09ram_02_u:1312": " uvāca pitrye vacane vyavasthitaṃ nibodha mām eṣa hi saumya satpathaḥ // Ram_2,20.36",
    "GE09ram_02_u:1313": " taṃ samīkṣya tv avahitaṃ pitur nirdeśapālane",
    "GE09ram_02_u:1314": " kausalyā bāṣpasaṃruddhā vaco dharmiṣṭham abravīt // Ram_2,21.1",
    "GE09ram_02_u:1315": " adṛṣṭaduḥkho dharmātmā sarvabhūtapriyaṃvadaḥ",
    "GE09ram_02_u:1316": " mayi jāto daśarathāt katham uñchena vartayet // Ram_2,21.2",
    "GE09ram_02_u:1317": " yasya bhṛtyāś ca dāsāś ca mṛṣṭāny annāni bhuñjate",
    "GE09ram_02_u:1318": " kathaṃ sa bhokṣyate nātho vane mūlaphalāny ayam // Ram_2,21.3",
    "GE09ram_02_u:1319": " ka etacchraddadhecchrutvā kasya vā na bhaved bhayam",
    "GE09ram_02_u:1320": " guṇavān dayito rājño rāghavo yad vivāsyate // Ram_2,21.4",
    "GE09ram_02_u:1321": " tvayā vihīnām iha māṃ śokāgnir atulo mahān",
    "GE09ram_02_u:1322": " pradhakṣyati yathā kakṣaṃ citrabhānur himātyaye // Ram_2,21.5",
    "GE09ram_02_u:1323": " kathaṃ hi dhenuḥ svaṃ vatsaṃ gacchantaṃ nānugacchati",
    "GE09ram_02_u:1324": " ahaṃ tvānugamiṣyāmi yatra putra gamiṣyasi // Ram_2,21.6",
    "GE09ram_02_u:1325": " tathā nigaditaṃ mātrā tad vākyaṃ puruṣarṣabhaḥ",
    "GE09ram_02_u:1326": " śrutvā rāmo 'bravīd vākyaṃ mātaraṃ bhṛśaduḥkhitām // Ram_2,21.7",
    "GE09ram_02_u:1327": " kaikeyyā vañcito rājā mayi cāraṇyam āśrite",
    "GE09ram_02_u:1328": " bhavatyā ca parityakto na nūnaṃ vartayiṣyati // Ram_2,21.8",
    "GE09ram_02_u:1329": " bhartuḥ kila parityāgo nṛśaṃsaḥ kevalaṃ striyāḥ",
    "GE09ram_02_u:1330": " sa bhavatyā na kartavyo manasāpi vigarhitaḥ // Ram_2,21.9",
    "GE09ram_02_u:1331": " yāvaj jīvati kākutsthaḥ pitā me jagatīpatiḥ",
    "GE09ram_02_u:1332": " śuśrūṣā kriyatāṃ tāvat sa hi dharmaḥ sanātanaḥ // Ram_2,21.10",
    "GE09ram_02_u:1333": " evam uktā tu rāmeṇa kausalyā śubhadarśanā",
    "GE09ram_02_u:1334": " tathety uvāca suprītā rāmam akliṣṭakāriṇam // Ram_2,21.11",
    "GE09ram_02_u:1335": " evam uktas tu vacanaṃ rāmo dharmabhṛtāṃ varaḥ",
    "GE09ram_02_u:1336": " bhūyas tām abravīd vākyaṃ mātaraṃ bhṛśaduḥkhitām // Ram_2,21.12",
    "GE09ram_02_u:1337": " mayā caiva bhavatyā ca kartavyaṃ vacanaṃ pituḥ",
    "GE09ram_02_u:1338": " rājā bhartā guruḥ śreṣṭhaḥ sarveṣām īśvaraḥ prabhuḥ // Ram_2,21.13",
    "GE09ram_02_u:1339": " imāni tu mahāraṇye vihṛtya nava pañca ca",
    "GE09ram_02_u:1340": " varṣāṇi paramaprītaḥ sthāsyāmi vacane tava // Ram_2,21.14",
    "GE09ram_02_u:1341": " evam uktā priyaṃ putraṃ bāṣpapūrṇānanā tadā",
    "GE09ram_02_u:1342": " uvāca paramārtā tu kausalyā putravatsalā // Ram_2,21.15",
    "GE09ram_02_u:1343": " āsāṃ rāma sapatnīnāṃ vastuṃ madhye na me kṣamam",
    "GE09ram_02_u:1344": " naya mām api kākutstha vanaṃ vanyāṃ mṛgīṃ yathā",
    "GE09ram_02_u:1345": " yadi te gamane buddhiḥ kṛtā pitur apekṣayā // Ram_2,21.16",
    "GE09ram_02_u:1346": " tāṃ tathā rudatīṃ rāmo rudan vacanam abravīt",
    "GE09ram_02_u:1347": " jīvantyā hi striyā bhartā daivataṃ prabhur eva ca",
    "GE09ram_02_u:1348": " bhavatyā mama caivādya rājā prabhavati prabhuḥ // Ram_2,21.17",
    "GE09ram_02_u:1349": " bharataś cāpi dharmātmā sarvabhūtapriyaṃvadaḥ",
    "GE09ram_02_u:1350": " bhavatīm anuvarteta sa hi dharmarataḥ sadā // Ram_2,21.18",
    "GE09ram_02_u:1351": " yathā mayi tu niṣkrānte putraśokena pārthivaḥ",
    "GE09ram_02_u:1352": " śramaṃ nāvāpnuyāt kiṃcid apramattā tathā kuru // Ram_2,21.19",
    "GE09ram_02_u:1353": " vratopavāsaniratā yā nārī paramottamā",
    "GE09ram_02_u:1354": " bhartāraṃ nānuvarteta sā ca pāpagatir bhavet // Ram_2,21.20",
    "GE09ram_02_u:1355": " śuśrūṣām eva kurvīta bhartuḥ priyahite ratā",
    "GE09ram_02_u:1356": " eṣa dharmaḥ purā dṛṣṭo loke vede śrutaḥ smṛtaḥ // Ram_2,21.21",
    "GE09ram_02_u:1357": " pūjyās te matkṛte devi brāhmaṇāś caiva suvratāḥ",
    "GE09ram_02_u:1358": " evaṃ kālaṃ pratīkṣasva mamāgamanakāṅkṣiṇī // Ram_2,21.22",
    "GE09ram_02_u:1359": " prāpsyase paramaṃ kāmaṃ mayi pratyāgate sati",
    "GE09ram_02_u:1360": " yadi dharmabhṛtāṃ śreṣṭho dhārayiṣyati jīvitam // Ram_2,21.23",
    "GE09ram_02_u:1361": " evam uktā tu rāmeṇa bāṣpaparyākulekṣaṇā",
    "GE09ram_02_u:1362": " kausalyā putraśokārtā rāmaṃ vacanam abravīt",
    "GE09ram_02_u:1363": " gaccha putra tvam ekāgro bhadraṃ te 'stu sadā vibho // Ram_2,21.24",
    "GE09ram_02_u:1364": " tathā hi rāmaṃ vanavāsaniścitaṃ samīkṣya devī parameṇa cetasā",
    "GE09ram_02_u:1365": " uvāca rāmaṃ śubhalakṣaṇaṃ vaco babhūva ca svastyayanābhikāṅkṣiṇī // Ram_2,21.25",
    "GE09ram_02_u:1366": " sāpanīya tam āyāsam upaspṛśya jalaṃ śuci",
    "GE09ram_02_u:1367": " cakāra mātā rāmasya maṅgalāni manasvinī // Ram_2,22.1",
    "GE09ram_02_u:1368": " svasti sādhyāś ca viśve ca marutaś ca maharṣayaḥ",
    "GE09ram_02_u:1369": " svasti dhātā vidhātā ca svasti pūṣā bhago 'ryamā // Ram_2,22.2",
    "GE09ram_02_u:1370": " ṛtavaś caiva pakṣāś ca māsāḥ saṃvatsarāḥ kṣapāḥ",
    "GE09ram_02_u:1371": " dināni ca muhūrtāś ca svasti kurvantu te sadā // Ram_2,22.3",
    "GE09ram_02_u:1372": " smṛtir dhṛtiś ca dharmaś ca pāntu tvāṃ putra sarvataḥ",
    "GE09ram_02_u:1373": " skandaś ca bhagavān devaḥ somaś ca sabṛhaspatiḥ // Ram_2,22.4",
    "GE09ram_02_u:1374": " saptarṣayo nāradaś ca te tvāṃ rakṣantu sarvataḥ",
    "GE09ram_02_u:1375": " nakṣatrāṇi ca sarvāṇi grahāś ca sahadevatāḥ",
    "GE09ram_02_u:1376": " mahāvanāni carato muniveṣasya dhīmataḥ // Ram_2,22.5",
    "GE09ram_02_u:1377": " plavagā vṛścikā daṃśā maśakāś caiva kānane",
    "GE09ram_02_u:1378": " sarīsṛpāś ca kīṭāś ca mā bhūvan gahane tava // Ram_2,22.6",
    "GE09ram_02_u:1379": " mahādvipāś ca siṃhāś ca vyāghrā ṛkṣāś ca daṃṣṭriṇaḥ",
    "GE09ram_02_u:1380": " mahiṣāḥ śṛṅgiṇo raudrā na te druhyantu putraka // Ram_2,22.7",
    "GE09ram_02_u:1381": " nṛmāṃsabhojanā raudrā ye cānye sattvajātayaḥ",
    "GE09ram_02_u:1382": " mā ca tvāṃ hiṃsiṣuḥ putra mayā sampūjitās tv iha // Ram_2,22.8",
    "GE09ram_02_u:1383": " āgamās te śivāḥ santu sidhyantu ca parākramāḥ",
    "GE09ram_02_u:1384": " sarvasampattayo rāma svastimān gaccha putraka // Ram_2,22.9",
    "GE09ram_02_u:1385": " svasti te 'stv āntarikṣebhyaḥ pārthivebhyaḥ punaḥ punaḥ",
    "GE09ram_02_u:1386": " sarvebhyaś caiva devebhyo ye ca te paripanthinaḥ // Ram_2,22.10",
    "GE09ram_02_u:1387": " sarvalokaprabhur brahmā bhūtabhartā tatharṣayaḥ",
    "GE09ram_02_u:1388": " ye ca śeṣāḥ surās te tvāṃ rakṣantu vanavāsinam // Ram_2,22.11",
    "GE09ram_02_u:1389": " iti mālyaiḥ suragaṇān gandhaiś cāpi yaśasvinī",
    "GE09ram_02_u:1390": " stutibhiś cānurūpābhir ānarcāyatalocanā // Ram_2,22.12",
    "GE09ram_02_u:1391": " yan maṅgalaṃ sahasrākṣe sarvadevanamaskṛte",
    "GE09ram_02_u:1392": " vṛtranāśe samabhavat tat te bhavatu maṅgalam // Ram_2,22.13",
    "GE09ram_02_u:1393": " yan maṅgalaṃ suparṇasya vinatākalpayat purā",
    "GE09ram_02_u:1394": " amṛtaṃ prārthayānasya tat te bhavatu maṅgalam // Ram_2,22.14",
    "GE09ram_02_u:1395": " oṣadhīṃ cāpi siddhārthāṃ viśalyakaraṇīṃ śubhām",
    "GE09ram_02_u:1396": " cakāra rakṣāṃ kausalyā mantrair abhijajāpa ca // Ram_2,22.15",
    "GE09ram_02_u:1397": " ānamya mūrdhni cāghrāya pariṣvajya yaśasvinī",
    "GE09ram_02_u:1398": " avadat putra siddhārtho gaccha rāma yathāsukham // Ram_2,22.16",
    "GE09ram_02_u:1399": " arogaṃ sarvasiddhārtham ayodhyāṃ punar āgatam",
    "GE09ram_02_u:1400": " paśyāmi tvāṃ sukhaṃ vatsa susthitaṃ rājaveśmani // Ram_2,22.17",
    "GE09ram_02_u:1401": " mayārcitā devagaṇāḥ śivādayo maharṣayo bhūtamahāsuroragāḥ",
    "GE09ram_02_u:1402": " abhiprayātasya vanaṃ cirāya te hitāni kāṅkṣantu diśaś ca rāghava // Ram_2,22.18",
    "GE09ram_02_u:1403": " itīva cāśrupratipūrṇalocanā samāpya ca svastyayanaṃ yathāvidhi",
    "GE09ram_02_u:1404": " pradakṣiṇaṃ caiva cakāra rāghavaṃ punaḥ punaś cāpi nipīḍya sasvaje // Ram_2,22.19",
    "GE09ram_02_u:1405": " tathā tu devyā sa kṛtapradakṣiṇo nipīḍya mātuś caraṇau punaḥ punaḥ",
    "GE09ram_02_u:1406": " jagāma sītānilayaṃ mahāyaśāḥ sa rāghavaḥ prajvalitaḥ svayā śriyā // Ram_2,22.20",
    "GE09ram_02_u:1407": " abhivādya tu kausalyāṃ rāmaḥ samprasthito vanam",
    "GE09ram_02_u:1408": " kṛtasvastyayano mātrā dharmiṣṭhe vartmani sthitaḥ // Ram_2,23.1",
    "GE09ram_02_u:1409": " virājayan rājasuto rājamārgaṃ narair vṛtam",
    "GE09ram_02_u:1410": " hṛdayāny āmamantheva janasya guṇavattayā // Ram_2,23.2",
    "GE09ram_02_u:1411": " vaidehī cāpi tat sarvaṃ na śuśrāva tapasvinī",
    "GE09ram_02_u:1412": " tad eva hṛdi tasyāś ca yauvarājyābhiṣecanam // Ram_2,23.3",
    "GE09ram_02_u:1413": " devakāryaṃ sma sā kṛtvā kṛtajñā hṛṣṭacetanā",
    "GE09ram_02_u:1414": " abhijñā rājadharmāṇāṃ rājaputraṃ pratīkṣate // Ram_2,23.4",
    "GE09ram_02_u:1415": " praviveśātha rāmas tu svaveśma suvibhūṣitam",
    "GE09ram_02_u:1416": " prahṛṣṭajanasampūrṇaṃ hriyā kiṃcid avāṅmukhaḥ // Ram_2,23.5",
    "GE09ram_02_u:1417": " atha sītā samutpatya vepamānā ca taṃ patim",
    "GE09ram_02_u:1418": " apaśyac chokasaṃtaptaṃ cintāvyākulitendriyam // Ram_2,23.6",
    "GE09ram_02_u:1419": " vivarṇavadanaṃ dṛṣṭvā taṃ prasvinnam amarṣaṇam",
    "GE09ram_02_u:1420": " āha duḥkhābhisaṃtaptā kim idānīm idaṃ prabho // Ram_2,23.7",
    "GE09ram_02_u:1421": " adya bārhaspataḥ śrīmān yuktaḥ puṣyo na rāghava",
    "GE09ram_02_u:1422": " procyate brāhmaṇaiḥ prājñaiḥ kena tvam asi durmanāḥ // Ram_2,23.8",
    "GE09ram_02_u:1423": " na te śataśalākena jalaphenanibhena ca",
    "GE09ram_02_u:1424": " āvṛtaṃ vadanaṃ valgu chattreṇābhivirājate // Ram_2,23.9",
    "GE09ram_02_u:1425": " vyajanābhyāṃ ca mukhyābhyāṃ śatapattranibhekṣaṇam",
    "GE09ram_02_u:1426": " candrahaṃsaprakāśābhyāṃ vījyate na tavānanam // Ram_2,23.10",
    "GE09ram_02_u:1427": " vāgmino bandinaś cāpi prahṛṣṭās tvāṃ nararṣabha",
    "GE09ram_02_u:1428": " stuvanto nādya dṛśyante maṅgalaiḥ sūtamāgadhāḥ // Ram_2,23.11",
    "GE09ram_02_u:1429": " na te kṣaudraṃ ca dadhi ca brāhmaṇā vedapāragāḥ",
    "GE09ram_02_u:1430": " mūrdhni mūrdhāvasiktasya dadhati sma vidhānataḥ // Ram_2,23.12",
    "GE09ram_02_u:1431": " na tvāṃ prakṛtayaḥ sarvā śreṇīmukhyāś ca bhūṣitāḥ",
    "GE09ram_02_u:1432": " anuvrajitum icchanti paurajānapadās tathā // Ram_2,23.13",
    "GE09ram_02_u:1433": " caturbhir vegasampannair hayaiḥ kāñcanabhūṣaṇaiḥ",
    "GE09ram_02_u:1434": " mukhyaḥ puṣyaratho yuktaḥ kiṃ na gacchati te 'grataḥ // Ram_2,23.14",
    "GE09ram_02_u:1435": " na hastī cāgrataḥ śrīmāṃs tava lakṣaṇapūjitaḥ",
    "GE09ram_02_u:1436": " prayāṇe lakṣyate vīra kṛṣṇameghagiriprabhaḥ // Ram_2,23.15",
    "GE09ram_02_u:1437": " na ca kāñcanacitraṃ te paśyāmi priyadarśana",
    "GE09ram_02_u:1438": " bhadrāsanaṃ puraskṛtya yāntaṃ vīrapuraḥsaram // Ram_2,23.16",
    "GE09ram_02_u:1439": " abhiṣeko yadā sajjaḥ kim idānīm idaṃ tava",
    "GE09ram_02_u:1440": " apūrvo mukhavarṇaś ca na praharṣaś ca lakṣyate // Ram_2,23.17",
    "GE09ram_02_u:1441": " itīva vilapantīṃ tāṃ provāca raghunandanaḥ",
    "GE09ram_02_u:1442": " sīte tatrabhavāṃs tātaḥ pravrājayati māṃ vanam // Ram_2,23.18",
    "GE09ram_02_u:1443": " kule mahati sambhūte dharmajñe dharmacāriṇi",
    "GE09ram_02_u:1444": " śṛṇu jānaki yenedaṃ krameṇābhyāgataṃ mama // Ram_2,23.19",
    "GE09ram_02_u:1445": " rājñā satyapratijñena pitrā daśarathena me",
    "GE09ram_02_u:1446": " kaikeyyai prītamanasā purā dattau mahāvarau // Ram_2,23.20",
    "GE09ram_02_u:1447": " tayādya mama sajje 'sminn abhiṣeke nṛpodyate",
    "GE09ram_02_u:1448": " pracoditaḥ sa samayo dharmeṇa pratinirjitaḥ // Ram_2,23.21",
    "GE09ram_02_u:1449": " caturdaśa hi varṣāṇi vastavyaṃ daṇḍake mayā",
    "GE09ram_02_u:1450": " pitrā me bharataś cāpi yauvarājye niyojitaḥ",
    "GE09ram_02_u:1451": " so 'haṃ tvām āgato draṣṭuṃ prasthito vijanaṃ vanam // Ram_2,23.22",
    "GE09ram_02_u:1452": " bharatasya samīpe te nāhaṃ kathyaḥ kadācana",
    "GE09ram_02_u:1453": " ṛddhiyuktā hi puruṣā na sahante parastavam",
    "GE09ram_02_u:1454": " tasmān na te guṇāḥ kathyā bharatasyāgrato mama // Ram_2,23.23",
    "GE09ram_02_u:1455": " nāpi tvaṃ tena bhartavyā viśeṣeṇa kadācana",
    "GE09ram_02_u:1456": " anukūlatayā śakyaṃ samīpe tasya vartitum // Ram_2,23.24",
    "GE09ram_02_u:1457": " ahaṃ cāpi pratijñāṃ tāṃ guroḥ samanupālayan",
    "GE09ram_02_u:1458": " vanam adyaiva yāsyāmi sthirā bhava manasvini // Ram_2,23.25",
    "GE09ram_02_u:1459": " yāte ca mayi kalyāṇi vanaṃ muniniṣevitam",
    "GE09ram_02_u:1460": " vratopavāsaratayā bhavitavyaṃ tvayānaghe // Ram_2,23.26",
    "GE09ram_02_u:1461": " kālyam utthāya devānāṃ kṛtvā pūjāṃ yathāvidhi",
    "GE09ram_02_u:1462": " vanditavyo daśarathaḥ pitā mama nareśvaraḥ // Ram_2,23.27",
    "GE09ram_02_u:1463": " mātā ca mama kausalyā vṛddhā saṃtāpakarśitā",
    "GE09ram_02_u:1464": " dharmam evāgrataḥ kṛtvā tvattaḥ sammānam arhati // Ram_2,23.28",
    "GE09ram_02_u:1465": " vanditavyāś ca te nityaṃ yāḥ śeṣā mama mātaraḥ",
    "GE09ram_02_u:1466": " snehapraṇayasambhogaiḥ samā hi mama mātaraḥ // Ram_2,23.29",
    "GE09ram_02_u:1467": " bhrātṛputrasamau cāpi draṣṭavyau ca viśeṣataḥ",
    "GE09ram_02_u:1468": " tvayā lakṣmaṇaśatrughnau prāṇaiḥ priyatarau mama // Ram_2,23.30",
    "GE09ram_02_u:1469": " vipriyaṃ na ca kartavyaṃ bharatasya kadācana",
    "GE09ram_02_u:1470": " sa hi rājā prabhuś caiva deśasya ca kulasya ca // Ram_2,23.31",
    "GE09ram_02_u:1471": " ārādhitā hi śīlena prayatnaiś copasevitāḥ",
    "GE09ram_02_u:1472": " rājānaḥ samprasīdanti prakupyanti viparyaye // Ram_2,23.32",
    "GE09ram_02_u:1473": " aurasān api putrān hi tyajanty ahitakāriṇaḥ",
    "GE09ram_02_u:1474": " samarthān sampragṛhṇanti janān api narādhipāḥ // Ram_2,23.33",
    "GE09ram_02_u:1475": " ahaṃ gamiṣyāmi mahāvanaṃ priye tvayā hi vastavyam ihaiva bhāmini",
    "GE09ram_02_u:1476": " yathā vyalīkaṃ kuruṣe na kasyacit tathā tvayā kāryam idaṃ vaco mama // Ram_2,23.34",
    "GE09ram_02_u:1477": " evam uktā tu vaidehī priyārhā priyavādinī",
    "GE09ram_02_u:1478": " praṇayād eva saṃkruddhā bhartāram idam abravīt // Ram_2,24.1",
    "GE09ram_02_u:1479": " āryaputra pitā mātā bhrātā putras tathā snuṣā",
    "GE09ram_02_u:1480": " svāni puṇyāni bhuñjānāḥ svaṃ svaṃ bhāgyam upāsate // Ram_2,24.2",
    "GE09ram_02_u:1481": " bhartur bhāgyaṃ tu bhāryaikā prāpnoti puruṣarṣabha",
    "GE09ram_02_u:1482": " ataś caivāham ādiṣṭā vane vastavyam ity api // Ram_2,24.3",
    "GE09ram_02_u:1483": " na pitā nātmajo nātmā na mātā na sakhījanaḥ",
    "GE09ram_02_u:1484": " iha pretya ca nārīṇāṃ patir eko gatiḥ sadā // Ram_2,24.4",
    "GE09ram_02_u:1485": " yadi tvaṃ prasthito durgaṃ vanam adyaiva rāghava",
    "GE09ram_02_u:1486": " agratas te gamiṣyāmi mṛdnantī kuśakaṇṭakān // Ram_2,24.5",
    "GE09ram_02_u:1487": " īrṣyāroṣau bahiṣkṛtya bhuktaśeṣam ivodakam",
    "GE09ram_02_u:1488": " naya māṃ vīra viśrabdhaḥ pāpaṃ mayi na vidyate // Ram_2,24.6",
    "GE09ram_02_u:1489": " prāsādāgrair vimānair vā vaihāyasagatena vā",
    "GE09ram_02_u:1490": " sarvāvasthāgatā bhartuḥ pādacchāyā viśiṣyate // Ram_2,24.7",
    "GE09ram_02_u:1491": " anuśiṣṭāsmi mātrā ca pitrā ca vividhāśrayam",
    "GE09ram_02_u:1492": " nāsmi samprati vaktavyā vartitavyaṃ yathā mayā // Ram_2,24.8",
    "GE09ram_02_u:1493": " sukhaṃ vane nivatsyāmi yathaiva bhavane pituḥ",
    "GE09ram_02_u:1494": " acintayantī trīṃl lokāṃś cintayantī pativratam // Ram_2,24.9",
    "GE09ram_02_u:1495": " śuśrūṣamāṇā te nityaṃ niyatā brahmacāriṇī",
    "GE09ram_02_u:1496": " saha raṃsye tvayā vīra vaneṣu madhugandhiṣu // Ram_2,24.10",
    "GE09ram_02_u:1497": " tvaṃ hi kartuṃ vane śakto rāma samparipālanam",
    "GE09ram_02_u:1498": " anyasyāpi janasyeha kiṃ punar mama mānada // Ram_2,24.11",
    "GE09ram_02_u:1499": " phalamūlāśanā nityaṃ bhaviṣyāmi na saṃśayaḥ",
    "GE09ram_02_u:1500": " na te duḥkhaṃ kariṣyāmi nivasantī saha tvayā // Ram_2,24.12",
    "GE09ram_02_u:1501": " icchāmi saritaḥ śailān palvalāni vanāni ca",
    "GE09ram_02_u:1502": " draṣṭuṃ sarvatra nirbhītā tvayā nāthena dhīmatā // Ram_2,24.13",
    "GE09ram_02_u:1503": " haṃsakāraṇḍavākīrṇāḥ padminīḥ sādhupuṣpitāḥ",
    "GE09ram_02_u:1504": " iccheyaṃ sukhinī draṣṭuṃ tvayā vīreṇa saṃgatā // Ram_2,24.14",
    "GE09ram_02_u:1505": " saha tvayā viśālākṣa raṃsye paramanandinī",
    "GE09ram_02_u:1506": " evaṃ varṣasahasrāṇāṃ śataṃ vāhaṃ tvayā saha // Ram_2,24.15",
    "GE09ram_02_u:1507": " svarge 'pi ca vinā vāso bhavitā yadi rāghava",
    "GE09ram_02_u:1508": " tvayā mama naravyāghra nāhaṃ tam api rocaye // Ram_2,24.16",
    "GE09ram_02_u:1509": " ahaṃ gamiṣyāmi vanaṃ sudurgamaṃ mṛgāyutaṃ vānaravāraṇair yutam",
    "GE09ram_02_u:1510": " vane nivatsyāmi yathā pitur gṛhe tavaiva pādāv upagṛhya saṃmatā // Ram_2,24.17",
    "GE09ram_02_u:1511": " ananyabhāvām anuraktacetasaṃ tvayā viyuktāṃ maraṇāya niścitām",
    "GE09ram_02_u:1512": " nayasva māṃ sādhu kuruṣva yācanāṃ na te mayāto gurutā bhaviṣyati // Ram_2,24.18",
    "GE09ram_02_u:1513": " tathā bruvāṇām api dharmavatsalo na ca sma sītāṃ nṛvaro ninīṣati",
    "GE09ram_02_u:1514": " uvāca caināṃ bahu saṃnivartane vane nivāsasya ca duḥkhitāṃ prati // Ram_2,24.19",
    "GE09ram_02_u:1515": " sa evaṃ bruvatīṃ sītāṃ dharmajño dharmavatsalaḥ",
    "GE09ram_02_u:1516": " nivartanārthe dharmātmā vākyam etad uvāca ha // Ram_2,25.1",
    "GE09ram_02_u:1517": " sīte mahākulīnāsi dharme ca niratā sadā",
    "GE09ram_02_u:1518": " ihācara svadharmaṃ tvaṃ mā yathā manasaḥ sukham // Ram_2,25.2",
    "GE09ram_02_u:1519": " sīte yathā tvāṃ vakṣyāmi tathā kāryaṃ tvayābale",
    "GE09ram_02_u:1520": " vane doṣā hi bahavo vadatas tān nibodha me // Ram_2,25.3",
    "GE09ram_02_u:1521": " sīte vimucyatām eṣā vanavāsakṛtā matiḥ",
    "GE09ram_02_u:1522": " bahudoṣaṃ hi kāntāraṃ vanam ity abhidhīyate // Ram_2,25.4",
    "GE09ram_02_u:1523": " hitabuddhyā khalu vaco mayaitad abhidhīyate",
    "GE09ram_02_u:1524": " sadā sukhaṃ na jānāmi duḥkham eva sadā vanam // Ram_2,25.5",
    "GE09ram_02_u:1525": " girinirjharasambhūtā girikandaravāsinām",
    "GE09ram_02_u:1526": " siṃhānāṃ ninadā duḥkhāḥ śrotuṃ duḥkham ato vanam // Ram_2,25.6",
    "GE09ram_02_u:1527": " supyate parṇaśayyāsu svayaṃ bhagnāsu bhūtale",
    "GE09ram_02_u:1528": " rātriṣu śramakhinnena tasmād duḥkhataraṃ vanam // Ram_2,25.7",
    "GE09ram_02_u:1529": " upavāsaś ca kartavyo yathāprāṇena maithili",
    "GE09ram_02_u:1530": " jaṭābhāraś ca kartavyo valkalāmbaradhāriṇā // Ram_2,25.8",
    "GE09ram_02_u:1531": " atīva vātas timiraṃ bubhukṣā cātra nityaśaḥ",
    "GE09ram_02_u:1532": " bhayāni ca mahānty atra tato duḥkhataraṃ vanam // Ram_2,25.9",
    "GE09ram_02_u:1533": " sarīsṛpāś ca bahavo bahurūpāś ca bhāmini",
    "GE09ram_02_u:1534": " caranti pṛthivīṃ darpād ato duḥkhataraṃ vanam // Ram_2,25.10",
    "GE09ram_02_u:1535": " nadīnilayanāḥ sarpā nadīkuṭilagāminaḥ",
    "GE09ram_02_u:1536": " tiṣṭhanty āvṛtya panthānam ato duḥkhataraṃ vanam // Ram_2,25.11",
    "GE09ram_02_u:1537": " pataṃgā vṛścikāḥ kīṭā daṃśāś ca maśakaiḥ saha",
    "GE09ram_02_u:1538": " bādhante nityam abale sarvaṃ duḥkham ato vanam // Ram_2,25.12",
    "GE09ram_02_u:1539": " drumāḥ kaṇṭakinaś caiva kuśakāśāś ca bhāmini",
    "GE09ram_02_u:1540": " vane vyākulaśākhāgrās tena duḥkhataraṃ vanam // Ram_2,25.13",
    "GE09ram_02_u:1541": " tad alaṃ te vanaṃ gatvā kṣamaṃ na hi vanaṃ tava",
    "GE09ram_02_u:1542": " vimṛśann iha paśyāmi bahudoṣataraṃ vanam // Ram_2,25.14",
    "GE09ram_02_u:1543": " vanaṃ tu netuṃ na kṛtā matis tadā babhūva rāmeṇa yadā mahātmanā",
    "GE09ram_02_u:1544": " na tasya sītā vacanaṃ cakāra tat tato 'bravīd rāmam idaṃ suduḥkhitā // Ram_2,25.15",
    "GE09ram_02_u:1545": " etat tu vacanaṃ śrutvā sītā rāmasya duḥkhitā",
    "GE09ram_02_u:1546": " prasaktāśrumukhī mandam idaṃ vacanam abravīt // Ram_2,26.1",
    "GE09ram_02_u:1547": " ye tvayā kīrtitā doṣā vane vastavyatāṃ prati",
    "GE09ram_02_u:1548": " guṇān ity eva tān viddhi tava snehapuraskṛtān // Ram_2,26.2",
    "GE09ram_02_u:1549": " tvayā ca saha gantavyaṃ mayā gurujanājñayā",
    "GE09ram_02_u:1550": " tvadviyogena me rāma tyaktavyam iha jīvitam // Ram_2,26.3",
    "GE09ram_02_u:1551": " na ca māṃ tvatsamīpasthām api śaknoti rāghava",
    "GE09ram_02_u:1552": " surāṇām īśvaraḥ śakraḥ pradharṣayitum ojasā // Ram_2,26.4",
    "GE09ram_02_u:1553": " patihīnā tu yā nārī na sā śakṣyati jīvitum",
    "GE09ram_02_u:1554": " kāmam evaṃvidhaṃ rāma tvayā mama vidarśitam // Ram_2,26.5",
    "GE09ram_02_u:1555": " atha cāpi mahāprājña brāhmaṇānāṃ mayā śrutam",
    "GE09ram_02_u:1556": " purā pitṛgṛhe satyaṃ vastavyaṃ kila me vane // Ram_2,26.6",
    "GE09ram_02_u:1557": " lakṣaṇibhyo dvijātibhyaḥ śrutvāhaṃ vacanaṃ gṛhe",
    "GE09ram_02_u:1558": " vanavāsakṛtotsāhā nityam eva mahābala // Ram_2,26.7",
    "GE09ram_02_u:1559": " ādeśo vanavāsasya prāptavyaḥ sa mayā kila",
    "GE09ram_02_u:1560": " sā tvayā saha tatrāhaṃ yāsyāmi priya nānyathā // Ram_2,26.8",
    "GE09ram_02_u:1561": " kṛtādeśā bhaviṣyāmi gamiṣyāmi saha tvayā",
    "GE09ram_02_u:1562": " kālaś cāyaṃ samutpannaḥ satyavāg bhavatu dvijaḥ // Ram_2,26.9",
    "GE09ram_02_u:1563": " vanavāse hi jānāmi duḥkhāni bahudhā kila",
    "GE09ram_02_u:1564": " prāpyante niyataṃ vīra puruṣair akṛtātmabhiḥ // Ram_2,26.10",
    "GE09ram_02_u:1565": " kanyayā ca pitur gehe vanavāsaḥ śruto mayā",
    "GE09ram_02_u:1566": " bhikṣiṇyāḥ sādhuvṛttāyā mama mātur ihāgrataḥ // Ram_2,26.11",
    "GE09ram_02_u:1567": " prasāditaś ca vai pūrvaṃ tvaṃ vai bahuvidhaṃ prabho",
    "GE09ram_02_u:1568": " gamanaṃ vanavāsasya kāṅkṣitaṃ hi saha tvayā // Ram_2,26.12",
    "GE09ram_02_u:1569": " kṛtakṣaṇāhaṃ bhadraṃ te gamanaṃ prati rāghava",
    "GE09ram_02_u:1570": " vanavāsasya śūrasya caryā hi mama rocate // Ram_2,26.13",
    "GE09ram_02_u:1571": " śuddhātman premabhāvād dhi bhaviṣyāmi vikalmaṣā",
    "GE09ram_02_u:1572": " bhartāram anugacchantī bhartā hi mama daivatam // Ram_2,26.14",
    "GE09ram_02_u:1573": " pretyabhāve 'pi kalyāṇaḥ saṃgamo me saha tvayā",
    "GE09ram_02_u:1574": " śrutir hi śrūyate puṇyā brāhmaṇānāṃ yaśasvinām // Ram_2,26.15",
    "GE09ram_02_u:1575": " iha loke ca pitṛbhir yā strī yasya mahāmate",
    "GE09ram_02_u:1576": " adbhir dattā svadharmeṇa pretyabhāve 'pi tasya sā // Ram_2,26.16",
    "GE09ram_02_u:1577": " evam asmāt svakāṃ nārīṃ suvṛttāṃ hi pativratām",
    "GE09ram_02_u:1578": " nābhirocayase netuṃ tvaṃ māṃ keneha hetunā // Ram_2,26.17",
    "GE09ram_02_u:1579": " bhaktāṃ pativratāṃ dīnāṃ māṃ samāṃ sukhaduḥkhayoḥ",
    "GE09ram_02_u:1580": " netum arhasi kākutstha samānasukhaduḥkhinīm // Ram_2,26.18",
    "GE09ram_02_u:1581": " yadi māṃ duḥkhitām evaṃ vanaṃ netuṃ na cecchasi",
    "GE09ram_02_u:1582": " viṣam agniṃ jalaṃ vāham āsthāsye mṛtyukāraṇāt // Ram_2,26.19",
    "GE09ram_02_u:1583": " evaṃ bahuvidhaṃ taṃ sā yācate gamanaṃ prati",
    "GE09ram_02_u:1584": " nānumene mahābāhus tāṃ netuṃ vijanaṃ vanam // Ram_2,26.20",
    "GE09ram_02_u:1585": " evam uktā tu sā cintāṃ maithilī samupāgatā",
    "GE09ram_02_u:1586": " snāpayantīva gām uṣṇair aśrubhir nayanacyutaiḥ // Ram_2,26.21",
    "GE09ram_02_u:1587": " cintayantīṃ tathā tāṃ tu nivartayitum ātmavān",
    "GE09ram_02_u:1588": " krodhāviṣṭāṃ tu vaidehīṃ kākutstho bahv asāntvayat // Ram_2,26.22",
    "GE09ram_02_u:1589": " sāntvyamānā tu rāmeṇa maithilī janakātmajā",
    "GE09ram_02_u:1590": " vanavāsanimittāya bhartāram idam abravīt // Ram_2,27.1",
    "GE09ram_02_u:1591": " sā tam uttamasaṃvignā sītā vipulavakṣasam",
    "GE09ram_02_u:1592": " praṇayāc cābhimānāc ca paricikṣepa rāghavam // Ram_2,27.2",
    "GE09ram_02_u:1593": " kiṃ tvāmanyata vaidehaḥ pitā me mithilādhipaḥ",
    "GE09ram_02_u:1594": " rāma jāmātaraṃ prāpya striyaṃ puruṣavigraham // Ram_2,27.3",
    "GE09ram_02_u:1595": " anṛtaṃ balaloko 'yam ajñānād yaddhi vakṣyati",
    "GE09ram_02_u:1596": " tejo nāsti paraṃ rāme tapatīva divākare // Ram_2,27.4",
    "GE09ram_02_u:1597": " kiṃ hi kṛtvā viṣaṇṇas tvaṃ kuto vā bhayam asti te",
    "GE09ram_02_u:1598": " yat parityaktukāmas tvaṃ mām ananyaparāyaṇām // Ram_2,27.5",
    "GE09ram_02_u:1599": " dyumatsenasutaṃ vīra satyavantam anuvratām",
    "GE09ram_02_u:1600": " sāvitrīm iva māṃ viddhi tvam ātmavaśavartinīm // Ram_2,27.6",
    "GE09ram_02_u:1601": " na tv ahaṃ manasāpy anyaṃ draṣṭāsmi tvadṛte 'nagha",
    "GE09ram_02_u:1602": " tvayā rāghava gaccheyaṃ yathānyā kulapāṃsanī // Ram_2,27.7",
    "GE09ram_02_u:1603": " svayaṃ tu bhāryāṃ kaumārīṃ ciram adhyuṣitāṃ satīm",
    "GE09ram_02_u:1604": " śailūṣa iva māṃ rāma parebhyo dātum icchasi // Ram_2,27.8",
    "GE09ram_02_u:1605": " sa mām anādāya vanaṃ na tvaṃ prasthātum arhasi",
    "GE09ram_02_u:1606": " tapo vā yadi vāraṇyaṃ svargo vā syāt saha tvayā // Ram_2,27.9",
    "GE09ram_02_u:1607": " na ca me bhavitā tatra kaścit pathi pariśramaḥ",
    "GE09ram_02_u:1608": " pṛṣṭhatas tava gacchantyā vihāraśayaneṣv api // Ram_2,27.10",
    "GE09ram_02_u:1609": " kuśakāśaśareṣīkā ye ca kaṇṭakino drumāḥ",
    "GE09ram_02_u:1610": " tūlājinasamasparśā mārge mama saha tvayā // Ram_2,27.11",
    "GE09ram_02_u:1611": " mahāvātasamuddhūtaṃ yan mām avakariṣyati",
    "GE09ram_02_u:1612": " rajo ramaṇa tan manye parārdhyam iva candanam // Ram_2,27.12",
    "GE09ram_02_u:1613": " śādvaleṣu yad āsiṣye vanānte vanagocarā",
    "GE09ram_02_u:1614": " kuthāstaraṇatalpeṣu kiṃ syāt sukhataraṃ tataḥ // Ram_2,27.13",
    "GE09ram_02_u:1615": " pattraṃ mūlaṃ phalaṃ yat tvam alpaṃ vā yadi vā bahu",
    "GE09ram_02_u:1616": " dāsyasi svayam āhṛtya tan me 'mṛtarasopamam // Ram_2,27.14",
    "GE09ram_02_u:1617": " na mātur na pitus tatra smariṣyāmi na veśmanaḥ",
    "GE09ram_02_u:1618": " ārtavāny upabhuñjānā puṣpāṇi ca phalāni ca // Ram_2,27.15",
    "GE09ram_02_u:1619": " na ca tatra gataḥ kiṃcid draṣṭum arhasi vipriyam",
    "GE09ram_02_u:1620": " matkṛte na ca te śoko na bhaviṣyāmi durbharā // Ram_2,27.16",
    "GE09ram_02_u:1621": " yas tvayā saha sa svargo nirayo yas tvayā vinā",
    "GE09ram_02_u:1622": " iti jānan parāṃ prītiṃ gaccha rāma mayā saha // Ram_2,27.17",
    "GE09ram_02_u:1623": " atha mām evam avyagrāṃ vanaṃ naiva nayiṣyasi",
    "GE09ram_02_u:1624": " viṣam adyaiva pāsyāmi mā viśaṃ dviṣatāṃ vaśam // Ram_2,27.18",
    "GE09ram_02_u:1625": " paścād api hi duḥkhena mama naivāsti jīvitam",
    "GE09ram_02_u:1626": " ujjhitāyās tvayā nātha tadaiva maraṇaṃ varam // Ram_2,27.19",
    "GE09ram_02_u:1627": " idaṃ hi sahituṃ śokaṃ muhūrtam api notsahe",
    "GE09ram_02_u:1628": " kiṃ punar daśavarṣāṇi trīṇi caikaṃ ca duḥkhitā // Ram_2,27.20",
    "GE09ram_02_u:1629": " iti sā śokasaṃtaptā vilapya karuṇaṃ bahu",
    "GE09ram_02_u:1630": " cukrośa patim āyastā bhṛśam āliṅgya sasvaram // Ram_2,27.21",
    "GE09ram_02_u:1631": " sā viddhā bahubhir vākyair digdhair iva gajāṅganā",
    "GE09ram_02_u:1632": " cirasaṃniyataṃ bāṣpaṃ mumocāgnim ivāraṇiḥ // Ram_2,27.22",
    "GE09ram_02_u:1633": " tasyāḥ sphaṭikasaṃkāśaṃ vāri saṃtāpasambhavam",
    "GE09ram_02_u:1634": " netrābhyāṃ parisusrāva paṅkajābhyām ivodakam // Ram_2,27.23",
    "GE09ram_02_u:1635": " tāṃ pariṣvajya bāhubhyāṃ visaṃjñām iva duḥkhitām",
    "GE09ram_02_u:1636": " uvāca vacanaṃ rāmaḥ pariviśvāsayaṃs tadā // Ram_2,27.24",
    "GE09ram_02_u:1637": " na devi tava duḥkhena svargam apy abhirocaye",
    "GE09ram_02_u:1638": " na hi me 'sti bhayaṃ kiṃcit svayambhor iva sarvataḥ // Ram_2,27.25",
    "GE09ram_02_u:1639": " tava sarvam abhiprāyam avijñāya śubhānane",
    "GE09ram_02_u:1640": " vāsaṃ na rocaye 'raṇye śaktimān api rakṣaṇe // Ram_2,27.26",
    "GE09ram_02_u:1641": " yat sṛṣṭāsi mayā sārdhaṃ vanavāsāya maithili",
    "GE09ram_02_u:1642": " na vihātuṃ mayā śakyā kīrtir ātmavatā yathā // Ram_2,27.27",
    "GE09ram_02_u:1643": " dharmas tu gajanāsoru sadbhir ācaritaḥ purā",
    "GE09ram_02_u:1644": " taṃ cāham anuvarte 'dya yathā sūryaṃ suvarcalā // Ram_2,27.28",
    "GE09ram_02_u:1645": " eṣa dharmas tu suśroṇi pitur mātuś ca vaśyatā",
    "GE09ram_02_u:1646": " ataś cājñāṃ vyatikramya nāhaṃ jīvitum utsahe // Ram_2,27.29",
    "GE09ram_02_u:1647": " sa māṃ pitā yathā śāsti satyadharmapathe sthitaḥ",
    "GE09ram_02_u:1648": " tathā vartitum icchāmi sa hi dharmaḥ sanātanaḥ",
    "GE09ram_02_u:1649": " anugacchasva māṃ bhīru sahadharmacarī bhava // Ram_2,27.30",
    "GE09ram_02_u:1650": " brāhmaṇebhyaś ca ratnāni bhikṣukebhyaś ca bhojanam",
    "GE09ram_02_u:1651": " dehi cāśaṃsamānebhyaḥ saṃtvarasva ca māciram // Ram_2,27.31",
    "GE09ram_02_u:1652": " anukūlaṃ tu sā bhartur jñātvā gamanam ātmanaḥ",
    "GE09ram_02_u:1653": " kṣipraṃ pramuditā devī dātum evopacakrame // Ram_2,27.32",
    "GE09ram_02_u:1654": " tataḥ prahṛṣṭā paripūrṇamānasā yaśasvinī bhartur avekṣya bhāṣitam",
    "GE09ram_02_u:1655": " dhanāni ratnāni ca dātum aṅganā pracakrame dharmabhṛtāṃ manasvinī // Ram_2,27.33",
    "GE09ram_02_u:1656": " tato 'bravīn mahātejā rāmo lakṣmaṇam agrataḥ",
    "GE09ram_02_u:1657": " sthitaṃ prāggāminaṃ vīraṃ yācamānaṃ kṛtāñjalim // Ram_2,28.1",
    "GE09ram_02_u:1658": " mayādya saha saumitre tvayi gacchati tad vanam",
    "GE09ram_02_u:1659": " ko bhariṣyati kausalyāṃ sumitrāṃ vā yaśasvinīm // Ram_2,28.2",
    "GE09ram_02_u:1660": " abhivarṣati kāmair yaḥ parjanyaḥ pṛthivīm iva",
    "GE09ram_02_u:1661": " sa kāmapāśaparyasto mahātejā mahīpatiḥ // Ram_2,28.3",
    "GE09ram_02_u:1662": " sā hi rājyam idaṃ prāpya nṛpasyāśvapateḥ sutā",
    "GE09ram_02_u:1663": " duḥkhitānāṃ sapatnīnāṃ na kariṣyati śobhanam // Ram_2,28.4",
    "GE09ram_02_u:1664": " evam uktas tu rāmeṇa lakṣmaṇaḥ ślakṣṇayā girā",
    "GE09ram_02_u:1665": " pratyuvāca tadā rāmaṃ vākyajño vākyakovidam // Ram_2,28.5",
    "GE09ram_02_u:1666": " tavaiva tejasā vīra bharataḥ pūjayiṣyati",
    "GE09ram_02_u:1667": " kausalyāṃ ca sumitrāṃ ca prayato nātra saṃśayaḥ // Ram_2,28.6",
    "GE09ram_02_u:1668": " kausalyā bibhṛyād āryā sahasram api madvidhān",
    "GE09ram_02_u:1669": " yasyāḥ sahasraṃ grāmāṇāṃ samprāptam upajīvanam // Ram_2,28.7",
    "GE09ram_02_u:1670": " dhanur ādāya saśaraṃ khanitrapiṭakādharaḥ",
    "GE09ram_02_u:1671": " agratas te gamiṣyāmi panthānam anudarśayan // Ram_2,28.8",
    "GE09ram_02_u:1672": " āhariṣyāmi te nityaṃ mūlāni ca phalāni ca",
    "GE09ram_02_u:1673": " vanyāni yāni cānyāni svāhārāṇi tapasvinām // Ram_2,28.9",
    "GE09ram_02_u:1674": " bhavāṃs tu saha vaidehyā girisānuṣu raṃsyate",
    "GE09ram_02_u:1675": " ahaṃ sarvaṃ kariṣyāmi jāgrataḥ svapataś ca te // Ram_2,28.10",
    "GE09ram_02_u:1676": " rāmas tv anena vākyena suprītaḥ pratyuvāca tam",
    "GE09ram_02_u:1677": " vrajāpṛcchasva saumitre sarvam eva suhṛjjanam // Ram_2,28.11",
    "GE09ram_02_u:1678": " ye ca rājño dadau divye mahātmā varuṇaḥ svayam",
    "GE09ram_02_u:1679": " janakasya mahāyajñe dhanuṣī raudradarśane // Ram_2,28.12",
    "GE09ram_02_u:1680": " abhedyakavace divye tūṇī cākṣayasāyakau",
    "GE09ram_02_u:1681": " ādityavimalau cobhau khaḍgau hemapariṣkṛtau // Ram_2,28.13",
    "GE09ram_02_u:1682": " satkṛtya nihitaṃ sarvam etad ācāryasadmani",
    "GE09ram_02_u:1683": " sa tvam āyudham ādāya kṣipram āvraja lakṣmaṇa // Ram_2,28.14",
    "GE09ram_02_u:1684": " sa suhṛjjanam āmantrya vanavāsāya niścitaḥ",
    "GE09ram_02_u:1685": " ikṣvākugurum āmantrya jagrāhāyudham uttamam // Ram_2,28.15",
    "GE09ram_02_u:1686": " tad divyaṃ rājaśārdūlaḥ satkṛtaṃ mālyabhūṣitam",
    "GE09ram_02_u:1687": " rāmāya darśayāmāsa saumitriḥ sarvam āyudham // Ram_2,28.16",
    "GE09ram_02_u:1688": " tam uvācātmavān rāmaḥ prītyā lakṣmaṇam āgatam",
    "GE09ram_02_u:1689": " kāle tvam āgataḥ saumya kāṅkṣite mama lakṣmaṇa // Ram_2,28.17",
    "GE09ram_02_u:1690": " ahaṃ pradātum icchāmi yad idaṃ māmakaṃ dhanam",
    "GE09ram_02_u:1691": " brāhmaṇebhyas tapasvibhyas tvayā saha paraṃtapa // Ram_2,28.18",
    "GE09ram_02_u:1692": " vasantīha dṛḍhaṃ bhaktyā guruṣu dvijasattamāḥ",
    "GE09ram_02_u:1693": " teṣām api ca me bhūyaḥ sarveṣāṃ copajīvinām // Ram_2,28.19",
    "GE09ram_02_u:1694": " vasiṣṭhaputraṃ tu suyajñam āryaṃ tvam ānayāśu pravaraṃ dvijānām",
    "GE09ram_02_u:1695": " abhiprayāsyāmi vanaṃ samastān abhyarcya śiṣṭān aparān dvijātīn // Ram_2,28.20",
    "GE09ram_02_u:1696": " tataḥ śāsanam ājñāya bhrātuḥ śubhataraṃ priyam",
    "GE09ram_02_u:1697": " gatvā sa praviveśāśu suyajñasya niveśanam // Ram_2,29.1",
    "GE09ram_02_u:1698": " taṃ vipram agnyagārasthaṃ vanditvā lakṣmaṇo 'bravīt",
    "GE09ram_02_u:1699": " sakhe 'bhyāgaccha paśya tvaṃ veśma duṣkarakāriṇaḥ // Ram_2,29.2",
    "GE09ram_02_u:1700": " tataḥ saṃdhyām upāsyāśu gatvā saumitriṇā saha",
    "GE09ram_02_u:1701": " juṣṭaṃ tat prāviśal lakṣmyā ramyaṃ rāmaniveśanam // Ram_2,29.3",
    "GE09ram_02_u:1702": " tam āgataṃ vedavidaṃ prāñjaliḥ sītayā saha",
    "GE09ram_02_u:1703": " suyajñam abhicakrāma rāghavo 'gnim ivārcitam // Ram_2,29.4",
    "GE09ram_02_u:1704": " jātarūpamayair mukhyair aṅgadaiḥ kuṇḍalaiḥ śubhaiḥ",
    "GE09ram_02_u:1705": " sahemasūtrair maṇibhiḥ keyūrair valayair api // Ram_2,29.5",
    "GE09ram_02_u:1706": " anyaiś ca ratnair bahubhiḥ kākutsthaḥ pratyapūjayat",
    "GE09ram_02_u:1707": " suyajñaṃ sa tadovāca rāmaḥ sītāpracoditaḥ // Ram_2,29.6",
    "GE09ram_02_u:1708": " hāraṃ ca hemasūtraṃ ca bhāryāyai saumya hāraya",
    "GE09ram_02_u:1709": " raśanāṃ cādhunā sītā dātum icchati te sakhe // Ram_2,29.7",
    "GE09ram_02_u:1710": " paryaṅkam agryāstaraṇaṃ nānāratnavibhūṣitam",
    "GE09ram_02_u:1711": " tam apīcchati vaidehī pratiṣṭhāpayituṃ tvayi // Ram_2,29.8",
    "GE09ram_02_u:1712": " nāgaḥ śatruṃjayo nāma mātulo yaṃ dadau mama",
    "GE09ram_02_u:1713": " taṃ te gajasahasreṇa dadāmi dvijapuṃgava // Ram_2,29.9",
    "GE09ram_02_u:1714": " ity uktaḥ sa hi rāmeṇa suyajñaḥ pratigṛhya tat",
    "GE09ram_02_u:1715": " rāmalakṣmaṇasītānāṃ prayuyojāśiṣaḥ śivāḥ // Ram_2,29.10",
    "GE09ram_02_u:1716": " atha bhrātaram avyagraṃ priyaṃ rāmaḥ priyaṃvadaḥ",
    "GE09ram_02_u:1717": " saumitriṃ tam uvācedaṃ brahmeva tridaśeśvaram // Ram_2,29.11",
    "GE09ram_02_u:1718": " agastyaṃ kauśikaṃ caiva tāv ubhau brāhmaṇottamau",
    "GE09ram_02_u:1719": " arcayāhūya saumitre ratnaiḥ sasyam ivāmbubhiḥ // Ram_2,29.12",
    "GE09ram_02_u:1720": " kausalyāṃ ca ya āśīrbhir bhaktaḥ paryupatiṣṭhati",
    "GE09ram_02_u:1721": " ācāryas taittirīyāṇām abhirūpaś ca vedavit // Ram_2,29.13",
    "GE09ram_02_u:1722": " tasya yānaṃ ca dāsīś ca saumitre saṃpradāpaya",
    "GE09ram_02_u:1723": " kauśeyāni ca vastrāṇi yāvat tuṣyati sa dvijaḥ // Ram_2,29.14",
    "GE09ram_02_u:1724": " sūtaś citrarathaś cāryaḥ sacivaḥ suciroṣitaḥ",
    "GE09ram_02_u:1725": " toṣayainaṃ mahārhaiś ca ratnair vastrair dhanais tathā // Ram_2,29.15",
    "GE09ram_02_u:1726": " śālivāhasahasraṃ ca dve śate bhadrakāṃs tathā",
    "GE09ram_02_u:1727": " vyañjanārthaṃ ca saumitre gosahasram upākuru // Ram_2,29.16",
    "GE09ram_02_u:1728": " tataḥ sa puruṣavyāghras tad dhanaṃ lakṣmaṇaḥ svayam",
    "GE09ram_02_u:1729": " yathoktaṃ brāhmaṇendrāṇām adadād dhanado yathā // Ram_2,29.17",
    "GE09ram_02_u:1730": " athābravīd bāṣpakalāṃs tiṣṭhataś copajīvinaḥ",
    "GE09ram_02_u:1731": " sampradāya bahu dravyam ekaikasyopajīvinaḥ // Ram_2,29.18",
    "GE09ram_02_u:1732": " lakṣmaṇasya ca yad veśma gṛhaṃ ca yad idaṃ mama",
    "GE09ram_02_u:1733": " aśūnyaṃ kāryam ekaikaṃ yāvadāgamanaṃ mama // Ram_2,29.19",
    "GE09ram_02_u:1734": " ity uktvā duḥkhitaṃ sarvaṃ janaṃ tam upajīvinam",
    "GE09ram_02_u:1735": " uvācedaṃ dhanādhyakṣaṃ dhanam ānīyatām iti",
    "GE09ram_02_u:1736": " tato 'sya dhanam ājahruḥ sarvam evopajīvinaḥ // Ram_2,29.20",
    "GE09ram_02_u:1737": " tataḥ sa puruṣavyāghras tad dhanaṃ sahalakṣmaṇaḥ",
    "GE09ram_02_u:1738": " dvijebhyo bālavṛddhebhyaḥ kṛpaṇebhyo 'bhyadāpayat // Ram_2,29.21",
    "GE09ram_02_u:1739": " tatrāsīt piṅgalo gārgyas trijaṭo nāma vai dvijaḥ",
    "GE09ram_02_u:1740": " ā pañcamāyāḥ kakṣyāyā nainaṃ kaścid avārayat // Ram_2,29.22",
    "GE09ram_02_u:1741": " sa rājaputram āsādya trijaṭo vākyam abravīt",
    "GE09ram_02_u:1742": " nirdhano bahuputro 'smi rājaputra mahāyaśaḥ",
    "GE09ram_02_u:1743": " uñchavṛttir vane nityaṃ pratyavekṣasva mām iti // Ram_2,29.23",
    "GE09ram_02_u:1744": " tam uvāca tato rāmaḥ parihāsasamanvitam",
    "GE09ram_02_u:1745": " gavāṃ sahasram apy ekaṃ na tu viśrāṇitaṃ mayā",
    "GE09ram_02_u:1746": " parikṣipasi daṇḍena yāvat tāvad avāpsyasi // Ram_2,29.24",
    "GE09ram_02_u:1747": " sa śāṭīṃ tvaritaḥ kaṭyāṃ saṃbhrāntaḥ pariveṣṭya tām",
    "GE09ram_02_u:1748": " āvidhya daṇḍaṃ cikṣepa sarvaprāṇena vegitaḥ // Ram_2,29.25",
    "GE09ram_02_u:1749": " uvāca ca tato rāmas taṃ gārgyam abhisāntvayan",
    "GE09ram_02_u:1750": " manyur na khalu kartavyaḥ parihāso hy ayaṃ mama // Ram_2,29.26",
    "GE09ram_02_u:1751": " tataḥ sabhāryas trijaṭo mahāmunir gavām anīkaṃ pratigṛhya moditaḥ",
    "GE09ram_02_u:1752": " yaśobalaprītisukhopabṛṃhiṇīs tad āśiṣaḥ pratyavadan mahātmanaḥ // Ram_2,29.27",
    "GE09ram_02_u:1753": " dattvā tu saha vaidehyā brāhmaṇebhyo dhanaṃ bahu",
    "GE09ram_02_u:1754": " jagmatuḥ pitaraṃ draṣṭuṃ sītayā saha rāghavau // Ram_2,30.1",
    "GE09ram_02_u:1755": " tato gṛhīte duṣprekṣye aśobhetāṃ tadāyudhe",
    "GE09ram_02_u:1756": " mālādāmabhir āsakte sītayā samalaṃkṛte // Ram_2,30.2",
    "GE09ram_02_u:1757": " tataḥ prāsādaharmyāṇi vimānaśikharāṇi ca",
    "GE09ram_02_u:1758": " adhiruhya janaḥ śrīmān udāsīno vyalokayat // Ram_2,30.3",
    "GE09ram_02_u:1759": " na hi rathyāḥ sma śakyante gantuṃ bahujanākulāḥ",
    "GE09ram_02_u:1760": " āruhya tasmāt prāsādān dīnāḥ paśyanti rāghavam // Ram_2,30.4",
    "GE09ram_02_u:1761": " padātiṃ varjitacchattraṃ rāmaṃ dṛṣṭvā tadā janāḥ",
    "GE09ram_02_u:1762": " ūcur bahuvidhā vācaḥ śokopahatacetasaḥ // Ram_2,30.5",
    "GE09ram_02_u:1763": " yaṃ yāntam anuyāti sma caturaṅgabalaṃ mahat",
    "GE09ram_02_u:1764": " tam ekaṃ sītayā sārdham anuyāti sma lakṣmaṇaḥ // Ram_2,30.6",
    "GE09ram_02_u:1765": " aiśvaryasya rasajñaḥ san kāmināṃ caiva kāmadaḥ",
    "GE09ram_02_u:1766": " necchaty evānṛtaṃ kartuṃ pitaraṃ dharmagauravāt // Ram_2,30.7",
    "GE09ram_02_u:1767": " yā na śakyā purā draṣṭuṃ bhūtair ākāśagair api",
    "GE09ram_02_u:1768": " tām adya sītāṃ paśyanti rājamārgagatā janāḥ // Ram_2,30.8",
    "GE09ram_02_u:1769": " aṅgarāgocitāṃ sītāṃ raktacandanasevinīm",
    "GE09ram_02_u:1770": " varṣam uṣṇaṃ ca śītaṃ ca neṣyaty āśu vivarṇatām // Ram_2,30.9",
    "GE09ram_02_u:1771": " adya nūnaṃ daśarathaḥ sattvam āviśya bhāṣate",
    "GE09ram_02_u:1772": " na hi rājā priyaṃ putraṃ vivāsayitum arhati // Ram_2,30.10",
    "GE09ram_02_u:1773": " nirguṇasyāpi putrasya kathaṃ syād vipravāsanam",
    "GE09ram_02_u:1774": " kiṃ punar yasya loko 'yaṃ jito vṛttena kevalam // Ram_2,30.11",
    "GE09ram_02_u:1775": " ānṛśaṃsyam anukrośaḥ śrutaṃ śīlaṃ damaḥ śamaḥ",
    "GE09ram_02_u:1776": " rāghavaṃ śobhayanty ete ṣaḍguṇāḥ puruṣottamam // Ram_2,30.12",
    "GE09ram_02_u:1777": " tasmāt tasyopaghātena prajāḥ paramapīḍitāḥ",
    "GE09ram_02_u:1778": " audakānīva sattvāni grīṣme salilasaṃkṣayāt // Ram_2,30.13",
    "GE09ram_02_u:1779": " pīḍayā pīḍitaṃ sarvaṃ jagad asya jagatpateḥ",
    "GE09ram_02_u:1780": " mūlasyevopaghātena vṛkṣaḥ puṣpaphalopagaḥ // Ram_2,30.14",
    "GE09ram_02_u:1781": " te lakṣmaṇa iva kṣipraṃ sapatnyaḥ sahabāndhavāḥ",
    "GE09ram_02_u:1782": " gacchantam anugacchāmo yena gacchati rāghavaḥ // Ram_2,30.15",
    "GE09ram_02_u:1783": " udyānāni parityajya kṣetrāṇi ca gṛhāṇi ca",
    "GE09ram_02_u:1784": " ekaduḥkhasukhā rāmam anugacchāma dhārmikam // Ram_2,30.16",
    "GE09ram_02_u:1785": " samuddhṛtanidhānāni paridhvastājirāṇi ca",
    "GE09ram_02_u:1786": " upāttadhanadhānyāni hṛtasārāṇi sarvaśaḥ // Ram_2,30.17",
    "GE09ram_02_u:1787": " rajasābhyavakīrṇāni parityaktāni daivataiḥ",
    "GE09ram_02_u:1788": " asmattyaktāni veśmāni kaikeyī pratipadyatām // Ram_2,30.18",
    "GE09ram_02_u:1789": " vanaṃ nagaram evāstu yena gacchati rāghavaḥ",
    "GE09ram_02_u:1790": " asmābhiś ca parityaktaṃ puraṃ saṃpadyatāṃ vanam // Ram_2,30.19",
    "GE09ram_02_u:1791": " bilāni daṃṣṭriṇaḥ sarve sānūni mṛgapakṣiṇaḥ",
    "GE09ram_02_u:1792": " asmattyaktaṃ prapadyantāṃ sevyamānaṃ tyajantu ca // Ram_2,30.20",
    "GE09ram_02_u:1793": " ity evaṃ vividhā vāco nānājanasamīritāḥ",
    "GE09ram_02_u:1794": " śuśrāva rāmaḥ śrutvā ca na vicakre 'sya mānasam // Ram_2,30.21",
    "GE09ram_02_u:1795": " pratīkṣamāṇo 'bhijanaṃ tadārtam anārtarūpaḥ prahasann ivātha",
    "GE09ram_02_u:1796": " jagāma rāmaḥ pitaraṃ didṛkṣuḥ pitur nideśaṃ vidhivac cikīrṣuḥ // Ram_2,30.22",
    "GE09ram_02_u:1797": " tat pūrvam aikṣvākasuto mahātmā rāmo gamiṣyan vanam ārtarūpam",
    "GE09ram_02_u:1798": " vyatiṣṭhata prekṣya tadā sumantraṃ pitur mahātmā pratihāraṇārtham // Ram_2,30.23",
    "GE09ram_02_u:1799": " pitur nideśena tu dharmavatsalo vanapraveśe kṛtabuddhiniścayaḥ",
    "GE09ram_02_u:1800": " sa rāghavaḥ prekṣya sumantram abravīn nivedayasvāgamanaṃ nṛpāya me // Ram_2,30.24",
    "GE09ram_02_u:1801": " sa rāmapreṣitaḥ kṣipraṃ saṃtāpakaluṣendriyaḥ",
    "GE09ram_02_u:1802": " praviśya nṛpatiṃ sūto niḥśvasantaṃ dadarśa ha // Ram_2,31.1",
    "GE09ram_02_u:1803": " ālokya tu mahāprājñaḥ paramākulacetasaṃ",
    "GE09ram_02_u:1804": " rāmam evānuśocantaṃ sūtaḥ prāñjalir āsadat // Ram_2,31.2",
    "GE09ram_02_u:1805": " ayaṃ sa puruṣavyāghra dvāri tiṣṭhati te sutaḥ",
    "GE09ram_02_u:1806": " brāhmaṇebhyo dhanaṃ dattvā sarvaṃ caivopajīvinām // Ram_2,31.3",
    "GE09ram_02_u:1807": " sa tvā paśyatu bhadraṃ te rāmaḥ satyaparākramaḥ",
    "GE09ram_02_u:1808": " sarvān suhṛda āpṛcchya tvām idānīṃ didṛkṣate // Ram_2,31.4",
    "GE09ram_02_u:1809": " gamiṣyati mahāraṇyaṃ taṃ paśya jagatīpate",
    "GE09ram_02_u:1810": " vṛtaṃ rājaguṇaiḥ sarvair ādityam iva raśmibhiḥ // Ram_2,31.5",
    "GE09ram_02_u:1811": " sa satyavādī dharmātmā gāmbhīryāt sāgaropamaḥ",
    "GE09ram_02_u:1812": " ākāśa iva niṣpaṅko narendraḥ pratyuvāca tam // Ram_2,31.6",
    "GE09ram_02_u:1813": " sumantrānaya me dārān ye kecid iha māmakāḥ",
    "GE09ram_02_u:1814": " dāraiḥ parivṛtaḥ sarvair draṣṭum icchāmi rāghavam // Ram_2,31.7",
    "GE09ram_02_u:1815": " so 'ntaḥpuram atītyaiva striyas tā vākyam abravīt",
    "GE09ram_02_u:1816": " āryo hvayati vo rājā gamyatāṃ tatra māciram // Ram_2,31.8",
    "GE09ram_02_u:1817": " evam uktāḥ striyaḥ sarvāḥ sumantreṇa nṛpājñayā",
    "GE09ram_02_u:1818": " pracakramus tad bhavanaṃ bhartur ājñāya śāsanam // Ram_2,31.9",
    "GE09ram_02_u:1819": " ardhasaptaśatās tās tu pramadās tāmralocanāḥ",
    "GE09ram_02_u:1820": " kausalyāṃ parivāryātha śanair jagmur dhṛtavratāḥ // Ram_2,31.10",
    "GE09ram_02_u:1821": " āgateṣu ca dāreṣu samavekṣya mahīpatiḥ",
    "GE09ram_02_u:1822": " uvāca rājā taṃ sūtaṃ sumantrānaya me sutam // Ram_2,31.11",
    "GE09ram_02_u:1823": " sa sūto rāmam ādāya lakṣmaṇaṃ maithilīṃ tadā",
    "GE09ram_02_u:1824": " jagāmābhimukhas tūrṇaṃ sakāśaṃ jagatīpateḥ // Ram_2,31.12",
    "GE09ram_02_u:1825": " sa rājā putram āyāntaṃ dṛṣṭvā dūrāt kṛtāñjalim",
    "GE09ram_02_u:1826": " utpapātāsanāt tūrṇam ārtaḥ strījanasaṃvṛtaḥ // Ram_2,31.13",
    "GE09ram_02_u:1827": " so 'bhidudrāva vegena rāmaṃ dṛṣṭvā viśāṃpatiḥ",
    "GE09ram_02_u:1828": " tam asaṃprāpya duḥkhārtaḥ papāta bhuvi mūrchitaḥ // Ram_2,31.14",
    "GE09ram_02_u:1829": " taṃ rāmo 'bhyapatat kṣipraṃ lakṣmaṇaś ca mahārathaḥ",
    "GE09ram_02_u:1830": " visaṃjñam iva duḥkhena saśokaṃ nṛpatiṃ tadā // Ram_2,31.15",
    "GE09ram_02_u:1831": " strīsahasraninādaś ca saṃjajñe rājaveśmani",
    "GE09ram_02_u:1832": " hā hā rāmeti sahasā bhūṣaṇadhvanimūrchitaḥ // Ram_2,31.16",
    "GE09ram_02_u:1833": " taṃ pariṣvajya bāhubhyāṃ tāv ubhau rāmalakṣmaṇau",
    "GE09ram_02_u:1834": " paryaṅke sītayā sārdhaṃ rudantaḥ samaveśayan // Ram_2,31.17",
    "GE09ram_02_u:1835": " atha rāmo muhūrtena labdhasaṃjñaṃ mahīpatim",
    "GE09ram_02_u:1836": " uvāca prāñjalir bhūtvā śokārṇavapariplutam // Ram_2,31.18",
    "GE09ram_02_u:1837": " āpṛcche tvāṃ mahārāja sarveṣām īśvaro 'si naḥ",
    "GE09ram_02_u:1838": " prasthitaṃ daṇḍakāraṇyaṃ paśya tvaṃ kuśalena mām // Ram_2,31.19",
    "GE09ram_02_u:1839": " lakṣmaṇaṃ cānujānīhi sītā cānveti māṃ vanam",
    "GE09ram_02_u:1840": " kāraṇair bahubhis tathyair vāryamāṇau na cecchataḥ // Ram_2,31.20",
    "GE09ram_02_u:1841": " anujānīhi sarvān naḥ śokam utsṛjya mānada",
    "GE09ram_02_u:1842": " lakṣmaṇaṃ māṃ ca sītāṃ ca prajāpatir iva prajāḥ // Ram_2,31.21",
    "GE09ram_02_u:1843": " pratīkṣamāṇam avyagram anujñāṃ jagatīpateḥ",
    "GE09ram_02_u:1844": " uvāca rājā samprekṣya vanavāsāya rāghavam // Ram_2,31.22",
    "GE09ram_02_u:1845": " ahaṃ rāghava kaikeyyā varadānena mohitaḥ",
    "GE09ram_02_u:1846": " ayodhyāyās tvam evādya bhava rājā nigṛhya mām // Ram_2,31.23",
    "GE09ram_02_u:1847": " evam ukto nṛpatinā rāmo dharmabhṛtāṃ varaḥ",
    "GE09ram_02_u:1848": " pratyuvācāñjaliṃ kṛtvā pitaraṃ vākyakovidaḥ // Ram_2,31.24",
    "GE09ram_02_u:1849": " bhavān varṣasahasrāya pṛthivyā nṛpate patiḥ",
    "GE09ram_02_u:1850": " ahaṃ tv araṇye vatsyāmi na me kāryaṃ tvayānṛtam // Ram_2,31.25",
    "GE09ram_02_u:1851": " śreyase vṛddhaye tāta punarāgamanāya ca",
    "GE09ram_02_u:1852": " gacchasvāriṣṭam avyagraḥ panthānam akutobhayam // Ram_2,31.26",
    "GE09ram_02_u:1853": " adya tv idānīṃ rajanīṃ putra mā gaccha sarvathā",
    "GE09ram_02_u:1854": " mātaraṃ māṃ ca saṃpaśyan vasemām adya śarvarīm",
    "GE09ram_02_u:1855": " tarpitaḥ sarvakāmais tvaṃ śvaḥkāle sādhayiṣyasi // Ram_2,31.27",
    "GE09ram_02_u:1856": " atha rāmas tathā śrutvā pitur ārtasya bhāṣitam",
    "GE09ram_02_u:1857": " lakṣmaṇena saha bhrātrā dīno vacanam abravīt // Ram_2,31.28",
    "GE09ram_02_u:1858": " prāpsyāmi yān adya guṇān ko me śvastān pradāsyati",
    "GE09ram_02_u:1859": " apakramaṇam evātaḥ sarvakāmair ahaṃ vṛṇe // Ram_2,31.29",
    "GE09ram_02_u:1860": " iyaṃ sarāṣṭrā sajanā dhanadhānyasamākulā",
    "GE09ram_02_u:1861": " mayā visṛṣṭā vasudhā bharatāya pradīyatām // Ram_2,31.30",
    "GE09ram_02_u:1862": " apagacchatu te duḥkhaṃ mā bhūr bāṣpapariplutaḥ",
    "GE09ram_02_u:1863": " na hi kṣubhyati durdharṣaḥ samudraḥ saritāṃ patiḥ // Ram_2,31.31",
    "GE09ram_02_u:1864": " naivāhaṃ rājyam icchāmi na sukhaṃ na ca maithilīm",
    "GE09ram_02_u:1865": " tvām ahaṃ satyam icchāmi nānṛtaṃ puruṣarṣabha // Ram_2,31.32",
    "GE09ram_02_u:1866": " puraṃ ca rāṣṭraṃ ca mahī ca kevalā mayā nisṛṣṭā bharatāya dīyatām",
    "GE09ram_02_u:1867": " ahaṃ nideśaṃ bhavato 'nupālayan vanaṃ gamiṣyāmi cirāya sevitum // Ram_2,31.33",
    "GE09ram_02_u:1868": " mayā nisṛṣṭāṃ bharato mahīm imāṃ saśailakhaṇḍāṃ sapurāṃ sakānanām",
    "GE09ram_02_u:1869": " śivāṃ susīmām anuśāstu kevalaṃ tvayā yad uktaṃ nṛpate yathāstu tat // Ram_2,31.34",
    "GE09ram_02_u:1870": " na me tathā pārthiva dhīyate mano mahatsu kāmeṣu na cātmanaḥ priye",
    "GE09ram_02_u:1871": " yathā nideśe tava śiṣṭasaṃmate vyapaitu duḥkhaṃ tava matkṛte 'nagha // Ram_2,31.35",
    "GE09ram_02_u:1872": " tad adya naivānagha rājyam avyayaṃ na sarvakāmān na sukhaṃ na maithilīm",
    "GE09ram_02_u:1873": " na jīvitaṃ tvām anṛtena yojayan vṛṇīya satyaṃ vratam astu te tathā // Ram_2,31.36",
    "GE09ram_02_u:1874": " phalāni mūlāni ca bhakṣayan vane girīṃś ca paśyan saritaḥ sarāṃsi ca",
    "GE09ram_02_u:1875": " vanaṃ praviśyaiva vicitrapādapaṃ sukhī bhaviṣyāmi tavāstu nirvṛtiḥ // Ram_2,31.37",
    "GE09ram_02_u:1876": " tataḥ sumantram aikṣvākaḥ pīḍito 'tra pratijñayā",
    "GE09ram_02_u:1877": " sabāṣpam atiniḥśvasya jagādedaṃ punaḥ punaḥ // Ram_2,32.1",
    "GE09ram_02_u:1878": " sūta ratnasusampūrṇā caturvidhabalā camūḥ",
    "GE09ram_02_u:1879": " rāghavasyānuyātrārthaṃ kṣipraṃ pratividhīyatām // Ram_2,32.2",
    "GE09ram_02_u:1880": " rūpājīvāśca śālinyo vaṇijaś ca mahādhanāḥ",
    "GE09ram_02_u:1881": " śobhayantu kumārasya vāhinīṃ suprasāritāḥ // Ram_2,32.3",
    "GE09ram_02_u:1882": " ye cainam upajīvanti ramate yaiś ca vīryataḥ",
    "GE09ram_02_u:1883": " teṣāṃ bahuvidhaṃ dattvā tān apy atra niyojaya // Ram_2,32.4",
    "GE09ram_02_u:1884": " nighnan mṛgān kuñjarāṃś ca pibaṃś cāraṇyakaṃ madhu",
    "GE09ram_02_u:1885": " nadīś ca vividhāḥ paśyan na rājyaṃ saṃsmariṣyati // Ram_2,32.5",
    "GE09ram_02_u:1886": " dhānyakośaś ca yaḥ kaścid dhanakośaś ca māmakaḥ",
    "GE09ram_02_u:1887": " tau rāmam anugacchetāṃ vasantaṃ nirjane vane // Ram_2,32.6",
    "GE09ram_02_u:1888": " yajan puṇyeṣu deśeṣu visṛjaṃś cāptadakṣiṇāḥ",
    "GE09ram_02_u:1889": " ṛṣibhiś ca samāgamya pravatsyati sukhaṃ vane // Ram_2,32.7",
    "GE09ram_02_u:1890": " bharataś ca mahābāhur ayodhyāṃ pālayiṣyati",
    "GE09ram_02_u:1891": " sarvakāmaiḥ punaḥ śrīmān rāmaḥ saṃsādhyatām iti // Ram_2,32.8",
    "GE09ram_02_u:1892": " evaṃ bruvati kākutsthe kaikeyyā bhayam āgatam",
    "GE09ram_02_u:1893": " mukhaṃ cāpy agamacchoṣaṃ svaraś cāpi nyarudhyata // Ram_2,32.9",
    "GE09ram_02_u:1894": " sā viṣaṇṇā ca saṃtrastā kaikeyī vākyam abravīt",
    "GE09ram_02_u:1895": " rājyaṃ gatajanaṃ sādho pītamaṇḍāṃ surām iva",
    "GE09ram_02_u:1896": " nirāsvādyatamaṃ śūnyaṃ bharato nābhipatsyate // Ram_2,32.10",
    "GE09ram_02_u:1897": " kaikeyyāṃ muktalajjāyāṃ vadantyām atidāruṇam",
    "GE09ram_02_u:1898": " rājā daśaratho vākyam uvācāyatalocanām",
    "GE09ram_02_u:1899": " vahantaṃ kiṃ tudasi māṃ niyujya dhuri māhite // Ram_2,32.11",
    "GE09ram_02_u:1900": " kaikeyī dviguṇaṃ kruddhā rājānam idam abravīt",
    "GE09ram_02_u:1901": " tavaiva vaṃśe sagaro jyeṣṭhaṃ putram upārudhat",
    "GE09ram_02_u:1902": " asamañja iti khyātaṃ tathāyaṃ gantum arhati // Ram_2,32.12",
    "GE09ram_02_u:1903": " evam ukto dhig ity eva rājā daśaratho 'bravīt",
    "GE09ram_02_u:1904": " vrīḍitaś ca janaḥ sarvaḥ sā ca tan nāvabudhyata // Ram_2,32.13",
    "GE09ram_02_u:1905": " tatra vṛddho mahāmātraḥ siddhārtho nāma nāmataḥ",
    "GE09ram_02_u:1906": " śucir bahumato rājñaḥ kaikeyīm idam abravīt // Ram_2,32.14",
    "GE09ram_02_u:1907": " asamañjo gṛhītvā tu krīḍitaḥ pathi dārakān",
    "GE09ram_02_u:1908": " sarayvāḥ prakṣipann apsu ramate tena durmatiḥ // Ram_2,32.15",
    "GE09ram_02_u:1909": " taṃ dṛṣṭvā nāgarāḥ sarve kruddhā rājānam abruvan",
    "GE09ram_02_u:1910": " asamañjaṃ vṛṇīṣvaikam asmān vā rāṣṭravardhana // Ram_2,32.16",
    "GE09ram_02_u:1911": " tān uvāca tato rājā kiṃnimittam idaṃ bhayam",
    "GE09ram_02_u:1912": " tāś cāpi rājñā saṃpṛṣṭā vākyaṃ prakṛtayo 'bruvan // Ram_2,32.17",
    "GE09ram_02_u:1913": " krīḍitas tv eṣa naḥ putrān bālān udbhrāntacetanaḥ",
    "GE09ram_02_u:1914": " sarayvāṃ prakṣipan maurkhyād atulāṃ prītim aśnute // Ram_2,32.18",
    "GE09ram_02_u:1915": " sa tāsāṃ vacanaṃ śrutvā prakṛtīnāṃ narādhipa",
    "GE09ram_02_u:1916": " taṃ tatyājāhitaṃ putraṃ tāsāṃ priyacikīrṣayā // Ram_2,32.19",
    "GE09ram_02_u:1917": " ity evam atyajad rājā sagaro vai sudhārmikaḥ",
    "GE09ram_02_u:1918": " rāmaḥ kim akarot pāpaṃ yenaivam uparudhyate // Ram_2,32.20",
    "GE09ram_02_u:1919": " śrutvā tu siddhārthavaco rājā śrāntatarasvanaḥ",
    "GE09ram_02_u:1920": " śokopahatayā vācā kaikeyīm idam abravīt // Ram_2,32.21",
    "GE09ram_02_u:1921": " anuvrajiṣyāmy aham adya rāmaṃ rājyaṃ parityajya sukhaṃ dhanaṃ ca",
    "GE09ram_02_u:1922": " sahaiva rājñā bharatena ca tvaṃ yathā sukhaṃ bhuṅkṣva cirāya rājyam // Ram_2,32.22",
    "GE09ram_02_u:1923": " mahāmātravacaḥ śrutvā rāmo daśarathaṃ tadā",
    "GE09ram_02_u:1924": " anvabhāṣata vākyaṃ tu vinayajño vinītavat // Ram_2,33.1",
    "GE09ram_02_u:1925": " tyaktabhogasya me rājan vane vanyena jīvataḥ",
    "GE09ram_02_u:1926": " kiṃ kāryam anuyātreṇa tyaktasaṅgasya sarvataḥ // Ram_2,33.2",
    "GE09ram_02_u:1927": " yo hi dattvā dvipaśreṣṭhaṃ kakṣyāyāṃ kurute manaḥ",
    "GE09ram_02_u:1928": " rajjusnehena kiṃ tasya tyajataḥ kuñjarottamam // Ram_2,33.3",
    "GE09ram_02_u:1929": " tathā mama satāṃ śreṣṭha kiṃ dhvajinyā jagatpate",
    "GE09ram_02_u:1930": " sarvāṇy evānujānāmi cīrāṇy evānayantu me // Ram_2,33.4",
    "GE09ram_02_u:1931": " khanitrapiṭake cobhe mamānayata gacchataḥ",
    "GE09ram_02_u:1932": " caturdaśa vane vāsaṃ varṣāṇi vasato mama // Ram_2,33.5",
    "GE09ram_02_u:1933": " atha cīrāṇi kaikeyī svayam āhṛtya rāghavam",
    "GE09ram_02_u:1934": " uvāca paridhatsveti janaughe nirapatrapā // Ram_2,33.6",
    "GE09ram_02_u:1935": " sa cīre puruṣavyāghraḥ kaikeyyāḥ pratigṛhya te",
    "GE09ram_02_u:1936": " sūkṣmavastram avakṣipya munivastrāṇy avasta ha // Ram_2,33.7",
    "GE09ram_02_u:1937": " lakṣmaṇaś cāpi tatraiva vihāya vasane śubhe",
    "GE09ram_02_u:1938": " tāpasāc chādane caiva jagrāha pitur agrataḥ // Ram_2,33.8",
    "GE09ram_02_u:1939": " athātmaparidhānārthaṃ sītā kauśeyavāsinī",
    "GE09ram_02_u:1940": " samīkṣya cīraṃ saṃtrastā pṛṣatī vāgurām iva // Ram_2,33.9",
    "GE09ram_02_u:1941": " sā vyapatrapamāṇeva pratigṛhya ca durmanāḥ",
    "GE09ram_02_u:1942": " gandharvarājapratimaṃ bhartāram idam abravīt",
    "GE09ram_02_u:1943": " kathaṃ nu cīraṃ badhnanti munayo vanavāsinaḥ // Ram_2,33.10",
    "GE09ram_02_u:1944": " kṛtvā kaṇṭhe ca sā cīram ekam ādāya pāṇinā",
    "GE09ram_02_u:1945": " tasthau hy akuśalā tatra vrīḍitā janakātmajā // Ram_2,33.11",
    "GE09ram_02_u:1946": " tasyās tat kṣipram āgamya rāmo dharmabhṛtāṃ varaḥ",
    "GE09ram_02_u:1947": " cīraṃ babandha sītāyāḥ kauśeyasyopari svayam // Ram_2,33.12",
    "GE09ram_02_u:1948": " tasyāṃ cīraṃ vasānāyāṃ nāthavatyām anāthavat",
    "GE09ram_02_u:1949": " pracukrośa janaḥ sarvo dhik tvāṃ daśarathaṃ tv iti // Ram_2,33.13",
    "GE09ram_02_u:1950": " sa niḥśvasyoṣṇam aikṣvākas tāṃ bhāryām idam abravīt",
    "GE09ram_02_u:1951": " kaikeyi kuśacīreṇa na sītā gantum arhati // Ram_2,33.14",
    "GE09ram_02_u:1952": " nanu paryāptam etat te pāpe rāmavivāsanam",
    "GE09ram_02_u:1953": " kim ebhiḥ kṛpaṇair bhūyaḥ pātakair api te kṛtaiḥ // Ram_2,33.15",
    "GE09ram_02_u:1954": " evaṃ bruvantaṃ pitaraṃ rāmaḥ samprasthito vanam",
    "GE09ram_02_u:1955": " avākśirasam āsīnam idaṃ vacanam abravīt // Ram_2,33.16",
    "GE09ram_02_u:1956": " iyaṃ dhārmika kausalyā mama mātā yaśasvinī",
    "GE09ram_02_u:1957": " vṛddhā cākṣudraśīlā ca na ca tvāṃ devagarhite // Ram_2,33.17",
    "GE09ram_02_u:1958": " mayā vihīnāṃ varada prapannāṃ śokasāgaram",
    "GE09ram_02_u:1959": " adṛṣṭapūrvavyasanāṃ bhūyaḥ saṃmantum arhasi // Ram_2,33.18",
    "GE09ram_02_u:1960": " imāṃ mahendropamajātagarbhiṇīṃ tathā vidhātuṃ jananīṃ mamārhasi",
    "GE09ram_02_u:1961": " yathā vanasthe mayi śokakarśitā na jīvitaṃ nyasya yamakṣayaṃ vrajet // Ram_2,33.19",
    "GE09ram_02_u:1962": " rāmasya tu vacaḥ śrutvā muniveṣadharaṃ ca tam",
    "GE09ram_02_u:1963": " samīkṣya saha bhāryābhī rājā vigatacetanaḥ // Ram_2,34.1",
    "GE09ram_02_u:1964": " nainaṃ duḥkhena saṃtaptaḥ pratyavaikṣata rāghavam",
    "GE09ram_02_u:1965": " na cainam abhisamprekṣya pratyabhāṣata durmanāḥ // Ram_2,34.2",
    "GE09ram_02_u:1966": " sa muhūrtam ivāsaṃjño duḥkhitaś ca mahīpatiḥ",
    "GE09ram_02_u:1967": " vilalāpa mahābāhū rāmam evānucintayan // Ram_2,34.3",
    "GE09ram_02_u:1968": " manye khalu mayā pūrvaṃ vivatsā bahavaḥ kṛtāḥ",
    "GE09ram_02_u:1969": " prāṇino hiṃsitā vāpi tasmād idam upasthitam // Ram_2,34.4",
    "GE09ram_02_u:1970": " na tv evānāgate kāle dehāc cyavati jīvitam",
    "GE09ram_02_u:1971": " kaikeyyā kliśyamānasya mṛtyur mama na vidyate // Ram_2,34.5",
    "GE09ram_02_u:1972": " yo 'haṃ pāvakasaṃkāśaṃ paśyāmi purataḥ sthitam",
    "GE09ram_02_u:1973": " vihāya vasane sūkṣme tāpasācchādam ātmajam // Ram_2,34.6",
    "GE09ram_02_u:1974": " ekasyāḥ khalu kaikeyyāḥ kṛte 'yaṃ kliśyate janaḥ",
    "GE09ram_02_u:1975": " svārthe prayatamānāyāḥ saṃśritya nikṛtiṃ tv imām // Ram_2,34.7",
    "GE09ram_02_u:1976": " evam uktvā tu vacanaṃ bāṣpeṇa pihitendriyaḥ",
    "GE09ram_02_u:1977": " rāmeti sakṛd evoktvā vyāhartuṃ na śaśāka ha // Ram_2,34.8",
    "GE09ram_02_u:1978": " saṃjñāṃ tu pratilabhyaiva muhūrtāt sa mahīpatiḥ",
    "GE09ram_02_u:1979": " netrābhyām aśrupūrṇābhyāṃ sumantram idam abravīt // Ram_2,34.9",
    "GE09ram_02_u:1980": " aupavāhyaṃ rathaṃ yuktvā tvam āyāhi hayottamaiḥ",
    "GE09ram_02_u:1981": " prāpayainaṃ mahābhāgam ito janapadāt param // Ram_2,34.10",
    "GE09ram_02_u:1982": " evaṃ manye guṇavatāṃ guṇānāṃ phalam ucyate",
    "GE09ram_02_u:1983": " pitrā mātrā ca yat sādhur vīro nirvāsyate vanam // Ram_2,34.11",
    "GE09ram_02_u:1984": " rājño vacanam ājñāya sumantraḥ śīghravikramaḥ",
    "GE09ram_02_u:1985": " yojayitvāyayau tatra ratham aśvair alaṃkṛtam // Ram_2,34.12",
    "GE09ram_02_u:1986": " taṃ rathaṃ rājaputrāya sūtaḥ kanakabhūṣitam",
    "GE09ram_02_u:1987": " ācacakṣe 'ñjaliṃ kṛtvā yuktaṃ paramavājibhiḥ // Ram_2,34.13",
    "GE09ram_02_u:1988": " rājā satvaram āhūya vyāpṛtaṃ vittasaṃcaye",
    "GE09ram_02_u:1989": " uvāca deśakālajño niścitaṃ sarvataḥ śuci // Ram_2,34.14",
    "GE09ram_02_u:1990": " vāsāṃsi ca mahārhāṇi bhūṣaṇāni varāṇi ca",
    "GE09ram_02_u:1991": " varṣāṇy etāni saṃkhyāya vaidehyāḥ kṣipram ānaya // Ram_2,34.15",
    "GE09ram_02_u:1992": " narendreṇaivam uktas tu gatvā kośagṛhaṃ tataḥ",
    "GE09ram_02_u:1993": " prāyacchat sarvam āhṛtya sītāyai kṣipram eva tat // Ram_2,34.16",
    "GE09ram_02_u:1994": " sā sujātā sujātāni vaidehī prasthitā vanam",
    "GE09ram_02_u:1995": " bhūṣayāmāsa gātrāṇi tair vicitrair vibhūṣaṇaiḥ // Ram_2,34.17",
    "GE09ram_02_u:1996": " vyarājayata vaidehī veśma tat suvibhūṣitā",
    "GE09ram_02_u:1997": " udyato 'ṃśumataḥ kāle khaṃ prabheva vivasvataḥ // Ram_2,34.18",
    "GE09ram_02_u:1998": " tāṃ bhujābhyāṃ pariṣvajya śvaśrūr vacanam abravīt",
    "GE09ram_02_u:1999": " anācarantīṃ kṛpaṇaṃ mūrdhny upāghrāya maithilīm // Ram_2,34.19",
    "GE09ram_02_u:2000": " asatyaḥ sarvaloke 'smin satataṃ satkṛtāḥ priyaiḥ",
    "GE09ram_02_u:2001": " bhartāraṃ nānumanyante vinipātagataṃ striyaḥ // Ram_2,34.20",
    "GE09ram_02_u:2002": " sa tvayā nāvamantavyaḥ putraḥ pravrājito mama",
    "GE09ram_02_u:2003": " tava daivatam astv eṣa nirdhanaḥ sadhano 'pi vā // Ram_2,34.21",
    "GE09ram_02_u:2004": " vijñāya vacanaṃ sītā tasyā dharmārthasaṃhitam",
    "GE09ram_02_u:2005": " kṛtāñjalir uvācedaṃ śvaśrūm abhimukhe sthitā // Ram_2,34.22",
    "GE09ram_02_u:2006": " kariṣye sarvam evāham āryā yad anuśāsti mām",
    "GE09ram_02_u:2007": " abhijñāsmi yathā bhartur vartitavyaṃ śrutaṃ ca me // Ram_2,34.23",
    "GE09ram_02_u:2008": " na mām asajjanenāryā samānayitum arhati",
    "GE09ram_02_u:2009": " dharmād vicalituṃ nāham alaṃ candrād iva prabhā // Ram_2,34.24",
    "GE09ram_02_u:2010": " nātantrī vādyate vīṇā nācakro vartate rathaḥ",
    "GE09ram_02_u:2011": " nāpatiḥ sukham edhate yā syād api śatātmajā // Ram_2,34.25",
    "GE09ram_02_u:2012": " mitaṃ dadāti hi pitā mitaṃ mātā mitaṃ sutaḥ",
    "GE09ram_02_u:2013": " amitasya hi dātāraṃ bhartāraṃ kā na pūjayet // Ram_2,34.26",
    "GE09ram_02_u:2014": " sāham evaṃgatā śreṣṭhā śrutadharmaparāvarā",
    "GE09ram_02_u:2015": " ārye kim avamanyeyaṃ strīṇāṃ bhartā hi daivatam // Ram_2,34.27",
    "GE09ram_02_u:2016": " sītāyā vacanaṃ śrutvā kausalyā hṛdayaṃgamam",
    "GE09ram_02_u:2017": " śuddhasattvā mumocāśru sahasā duḥkhaharṣajam // Ram_2,34.28",
    "GE09ram_02_u:2018": " tāṃ prāñjalir abhikramya mātṛmadhye 'tisatkṛtām",
    "GE09ram_02_u:2019": " rāmaḥ paramadharmajño mātaraṃ vākyam abravīt // Ram_2,34.29",
    "GE09ram_02_u:2020": " amba mā duḥkhitā bhūs tvaṃ paśya tvaṃ pitaraṃ mama",
    "GE09ram_02_u:2021": " kṣayo hi vanavāsasya kṣipram eva bhaviṣyati // Ram_2,34.30",
    "GE09ram_02_u:2022": " suptāyās te gamiṣyanti navavarṣāṇi pañca ca",
    "GE09ram_02_u:2023": " sā samagram iha prāptaṃ māṃ drakṣyasi suhṛdvṛtam // Ram_2,34.31",
    "GE09ram_02_u:2024": " etāvad abhinītārtham uktvā sa jananīṃ vacaḥ",
    "GE09ram_02_u:2025": " trayaḥ śataśatārdhā hi dadarśāvekṣya mātaraḥ // Ram_2,34.32",
    "GE09ram_02_u:2026": " tāś cāpi sa tathaivārtā mātṝn daśarathātmajaḥ",
    "GE09ram_02_u:2027": " dharmayuktam idaṃ vākyaṃ nijagāda kṛtāñjaliḥ // Ram_2,34.33",
    "GE09ram_02_u:2028": " saṃvāsāt paruṣaṃ kiṃcid ajñānād vāpi yat kṛtam",
    "GE09ram_02_u:2029": " tan me samanujānīta sarvāś cāmantrayāmi vaḥ // Ram_2,34.34",
    "GE09ram_02_u:2030": " jajñe 'tha tāsāṃ saṃnādaḥ krauñcīnām iva niḥsvanaḥ",
    "GE09ram_02_u:2031": " mānavendrasya bhāryāṇām evaṃ vadati rāghave // Ram_2,34.35",
    "GE09ram_02_u:2032": " murajapaṇavameghaghoṣavad daśarathaveśma babhūva yat purā",
    "GE09ram_02_u:2033": " vilapitaparidevanākulaṃ vyasanagataṃ tad abhūt suduḥkhitam // Ram_2,34.36",
    "GE09ram_02_u:2034": " atha rāmaś ca sītā ca lakṣmaṇaś ca kṛtāñjaliḥ",
    "GE09ram_02_u:2035": " upasaṃgṛhya rājānaṃ cakrur dīnāḥ pradakṣiṇam // Ram_2,35.1",
    "GE09ram_02_u:2036": " taṃ cāpi samanujñāpya dharmajñaḥ sītayā saha",
    "GE09ram_02_u:2037": " rāghavaḥ śokasaṃmūḍho jananīm abhyavādayat // Ram_2,35.2",
    "GE09ram_02_u:2038": " anvakṣaṃ lakṣmaṇo bhrātuḥ kausalyām abhyavādayat",
    "GE09ram_02_u:2039": " atha mātuḥ sumitrāyā jagrāha caraṇau punaḥ // Ram_2,35.3",
    "GE09ram_02_u:2040": " taṃ vandamānaṃ rudatī mātā saumitrim abravīt",
    "GE09ram_02_u:2041": " hitakāmā mahābāhuṃ mūrdhny upāghrāya lakṣmaṇam // Ram_2,35.4",
    "GE09ram_02_u:2042": " sṛṣṭas tvaṃ vanavāsāya svanuraktaḥ suhṛjjane",
    "GE09ram_02_u:2043": " rāme pramādaṃ mā kārṣīḥ putra bhrātari gacchati // Ram_2,35.5",
    "GE09ram_02_u:2044": " vyasanī vā samṛddho vā gatir eṣa tavānagha",
    "GE09ram_02_u:2045": " eṣa loke satāṃ dharmo yaj jyeṣṭhavaśago bhavet // Ram_2,35.6",
    "GE09ram_02_u:2046": " idaṃ hi vṛttam ucitaṃ kulasyāsya sanātanam",
    "GE09ram_02_u:2047": " dānaṃ dīkṣā ca yajñeṣu tanutyāgo mṛdheṣu ca // Ram_2,35.7",
    "GE09ram_02_u:2048": " rāmaṃ daśarathaṃ viddhi māṃ viddhi janakātmajām",
    "GE09ram_02_u:2049": " ayodhyām aṭavīṃ viddhi gaccha tāta yathāsukham // Ram_2,35.8",
    "GE09ram_02_u:2050": " tataḥ sumantraḥ kākutsthaṃ prāñjalir vākyam abravīt",
    "GE09ram_02_u:2051": " vinīto vinayajñaś ca mātalir vāsavaṃ yathā // Ram_2,35.9",
    "GE09ram_02_u:2052": " ratham āroha bhadraṃ te rājaputra mahāyaśaḥ",
    "GE09ram_02_u:2053": " kṣipraṃ tvāṃ prāpayiṣyāmi yatra māṃ rāma vakṣyasi // Ram_2,35.10",
    "GE09ram_02_u:2054": " caturdaśa hi varṣāṇi vastavyāni vane tvayā",
    "GE09ram_02_u:2055": " tāny upakramitavyāni yāni devyāsi coditaḥ // Ram_2,35.11",
    "GE09ram_02_u:2056": " taṃ rathaṃ sūryasaṃkāśaṃ sītā hṛṣṭena cetasā",
    "GE09ram_02_u:2057": " āruroha varārohā kṛtvālaṃkāram ātmanaḥ // Ram_2,35.12",
    "GE09ram_02_u:2058": " tathaivāyudhajātāni bhrātṛbhyāṃ kavacāni ca",
    "GE09ram_02_u:2059": " rathopasthe pratinyasya sacarmakaṭhinaṃ ca tat // Ram_2,35.13",
    "GE09ram_02_u:2060": " sītātṛtīyān ārūḍhān dṛṣṭvā dhṛṣṭam acodayat",
    "GE09ram_02_u:2061": " sumantraḥ saṃmatān aśvān vāyuvegasamāñ jave // Ram_2,35.14",
    "GE09ram_02_u:2062": " prayāte tu mahāraṇyaṃ cirarātrāya rāghave",
    "GE09ram_02_u:2063": " babhūva nagare mūrchā balamūrchā janasya ca // Ram_2,35.15",
    "GE09ram_02_u:2064": " tat samākulasaṃbhrāntaṃ mattasaṃkupitadvipam",
    "GE09ram_02_u:2065": " hayaśiñjitanirghoṣaṃ puram āsīn mahāsvanam // Ram_2,35.16",
    "GE09ram_02_u:2066": " tataḥ sabālavṛddhā sā purī paramapīḍitā",
    "GE09ram_02_u:2067": " rāmam evābhidudrāva gharmārtaḥ salilaṃ yathā // Ram_2,35.17",
    "GE09ram_02_u:2068": " pārśvataḥ pṛṣṭhataś cāpi lambamānās tadunmukhāḥ",
    "GE09ram_02_u:2069": " bāṣpapūrṇamukhāḥ sarve tam ūcur bhṛśaduḥkhitāḥ // Ram_2,35.18",
    "GE09ram_02_u:2070": " saṃyaccha vājināṃ raśmīn sūta yāhi śanaiḥ śanaiḥ",
    "GE09ram_02_u:2071": " mukhaṃ drakṣyāmi rāmasya durdarśaṃ no bhaviṣyati // Ram_2,35.19",
    "GE09ram_02_u:2072": " āyasaṃ hṛdayaṃ nūnaṃ rāmamātur asaṃśayam",
    "GE09ram_02_u:2073": " yad devagarbhapratime vanaṃ yāti na bhidyate // Ram_2,35.20",
    "GE09ram_02_u:2074": " kṛtakṛtyā hi vaidehī chāyevānugatā patim",
    "GE09ram_02_u:2075": " na jahāti ratā dharme merum arkaprabhā yathā // Ram_2,35.21",
    "GE09ram_02_u:2076": " aho lakṣmaṇa siddhārthaḥ satataṃ priyavādinam",
    "GE09ram_02_u:2077": " bhrātaraṃ devasaṃkāśaṃ yas tvaṃ paricariṣyasi // Ram_2,35.22",
    "GE09ram_02_u:2078": " mahaty eṣā hi te siddhir eṣa cābhyudayo mahān",
    "GE09ram_02_u:2079": " eṣa svargasya mārgaś ca yad enam anugacchasi",
    "GE09ram_02_u:2080": " evaṃ vadantas te soḍhuṃ na śekur bāṣpam āgatam // Ram_2,35.23",
    "GE09ram_02_u:2081": " atha rājā vṛtaḥ strībhir dīnābhir dīnacetanaḥ",
    "GE09ram_02_u:2082": " nirjagāma priyaṃ putraṃ drakṣyāmīti bruvan gṛhāt // Ram_2,35.24",
    "GE09ram_02_u:2083": " śuśruve cāgrataḥ strīṇāṃ rudantīnāṃ mahāsvanaḥ",
    "GE09ram_02_u:2084": " yathā nādaḥ kareṇūnāṃ baddhe mahati kuñjare // Ram_2,35.25",
    "GE09ram_02_u:2085": " pitā ca rājā kākutsthaḥ śrīmān sannas tadā babhau",
    "GE09ram_02_u:2086": " paripūrṇaḥ śaśī kāle graheṇopapluto yathā // Ram_2,35.26",
    "GE09ram_02_u:2087": " tato halahalāśabdo jajñe rāmasya pṛṣṭhataḥ",
    "GE09ram_02_u:2088": " narāṇāṃ prekṣya rājānaṃ sīdantaṃ bhṛśaduḥkhitam // Ram_2,35.27",
    "GE09ram_02_u:2089": " hā rāmeti janāḥ kecid rāmamāteti cāpare",
    "GE09ram_02_u:2090": " antaḥpuraṃ samṛddhaṃ ca krośantaṃ paryadevayan // Ram_2,35.28",
    "GE09ram_02_u:2091": " anvīkṣamāṇo rāmas tu viṣaṇṇaṃ bhrāntacetasam",
    "GE09ram_02_u:2092": " rājānaṃ mātaraṃ caiva dadarśānugatau pathi",
    "GE09ram_02_u:2093": " dharmapāśena saṃkṣiptaḥ prakāśaṃ nābhyudaikṣata // Ram_2,35.29",
    "GE09ram_02_u:2094": " padātinau ca yānārhāv aduḥkhārhau sukhocitau",
    "GE09ram_02_u:2095": " dṛṣṭvā saṃcodayāmāsa śīghraṃ yāhīti sārathim // Ram_2,35.30",
    "GE09ram_02_u:2096": " na hi tat puruṣavyāghro duḥkhadaṃ darśanaṃ pituḥ",
    "GE09ram_02_u:2097": " mātuś ca sahituṃ śaktas totrārdita iva dvipaḥ // Ram_2,35.31",
    "GE09ram_02_u:2098": " tathā rudantīṃ kausalyāṃ rathaṃ tam anudhāvatīm",
    "GE09ram_02_u:2099": " krośantīṃ rāma rāmeti hā sīte lakṣmaṇeti ca",
    "GE09ram_02_u:2100": " asakṛt praikṣata tadā nṛtyantīm iva mātaram // Ram_2,35.32",
    "GE09ram_02_u:2101": " tiṣṭheti rājā cukrośa yāhi yāhīti rāghavaḥ",
    "GE09ram_02_u:2102": " sumantrasya babhūvātmā cakrayor iva cāntarā // Ram_2,35.33",
    "GE09ram_02_u:2103": " nāśrauṣam iti rājānam upālabdho 'pi vakṣyasi",
    "GE09ram_02_u:2104": " ciraṃ duḥkhasya pāpiṣṭham iti rāmas tam abravīt // Ram_2,35.34",
    "GE09ram_02_u:2105": " rāmasya sa vacaḥ kurvann anujñāpya ca taṃ janam",
    "GE09ram_02_u:2106": " vrajato 'pi hayāñ śīghraṃ codayāmāsa sārathiḥ // Ram_2,35.35",
    "GE09ram_02_u:2107": " nyavartata jano rājño rāmaṃ kṛtvā pradakṣiṇam",
    "GE09ram_02_u:2108": " manasāpy aśruvegaiś ca na nyavartata mānuṣam // Ram_2,35.36",
    "GE09ram_02_u:2109": " yam icchet punar āyāntaṃ nainaṃ dūram anuvrajet",
    "GE09ram_02_u:2110": " ity amātyā mahārājam ūcur daśarathaṃ vacaḥ // Ram_2,35.37",
    "GE09ram_02_u:2111": " teṣāṃ vacaḥ sarvaguṇopapannaṃ prasvinnagātraḥ praviṣaṇṇarūpaḥ",
    "GE09ram_02_u:2112": " niśamya rājā kṛpaṇaḥ sabhāryo vyavasthitas taṃ sutam īkṣamāṇaḥ // Ram_2,35.38",
    "GE09ram_02_u:2113": " tasmiṃs tu puruṣavyāghre niṣkrāmati kṛtāñjalau",
    "GE09ram_02_u:2114": " ārtaśabdo hi saṃjajñe strīṇām antaḥpure mahān // Ram_2,36.1",
    "GE09ram_02_u:2115": " anāthasya janasyāsya durbalasya tapasvinaḥ",
    "GE09ram_02_u:2116": " yo gatiḥ śaraṇaṃ cāsīt sa nāthaḥ kva nu gacchati // Ram_2,36.2",
    "GE09ram_02_u:2117": " na krudhyaty abhiśasto 'pi krodhanīyāni varjayan",
    "GE09ram_02_u:2118": " kruddhān prasādayan sarvān samaduḥkhaḥ kva gacchati // Ram_2,36.3",
    "GE09ram_02_u:2119": " kausalyāyāṃ mahātejā yathā mātari vartate",
    "GE09ram_02_u:2120": " tathā yo vartate 'smāsu mahātmā kva nu gacchati // Ram_2,36.4",
    "GE09ram_02_u:2121": " kaikeyyā kliśyamānena rājñā saṃcodito vanam",
    "GE09ram_02_u:2122": " paritrātā janasyāsya jagataḥ kva nu gacchati // Ram_2,36.5",
    "GE09ram_02_u:2123": " aho niścetano rājā jīvalokasya sampriyam",
    "GE09ram_02_u:2124": " dharmyaṃ satyavrataṃ rāmaṃ vanavāse pravatsyati // Ram_2,36.6",
    "GE09ram_02_u:2125": " iti sarvā mahiṣyas tā vivatsā iva dhenavaḥ",
    "GE09ram_02_u:2126": " ruruduś caiva duḥkhārtāḥ sasvaraṃ ca vicukruśuḥ // Ram_2,36.7",
    "GE09ram_02_u:2127": " sa tam antaḥpure ghoram ārtaśabdaṃ mahīpatiḥ",
    "GE09ram_02_u:2128": " putraśokābhisaṃtaptaḥ śrutvā cāsīt suduḥkhitaḥ // Ram_2,36.8",
    "GE09ram_02_u:2129": " nāgnihotrāṇy ahūyanta sūryaś cāntaradhīyata",
    "GE09ram_02_u:2130": " vyasṛjan kavalān nāgā gāvo vatsān na pāyayan // Ram_2,36.9",
    "GE09ram_02_u:2131": " triśaṅkur lohitāṅgaś ca bṛhaspatibudhāv api",
    "GE09ram_02_u:2132": " dāruṇāḥ somam abhyetya grahāḥ sarve vyavasthitāḥ // Ram_2,36.10",
    "GE09ram_02_u:2133": " nakṣatrāṇi gatārcīṃṣi grahāś ca gatatejasaḥ",
    "GE09ram_02_u:2134": " viśākhāś ca sadhūmāś ca nabhasi pracakāśire // Ram_2,36.11",
    "GE09ram_02_u:2135": " akasmān nāgaraḥ sarvo jano dainyam upāgamat",
    "GE09ram_02_u:2136": " āhāre vā vihāre vā na kaścid akaron manaḥ // Ram_2,36.12",
    "GE09ram_02_u:2137": " bāṣpaparyākulamukho rājamārgagato janaḥ",
    "GE09ram_02_u:2138": " na hṛṣṭo lakṣyate kaścit sarvaḥ śokaparāyaṇaḥ // Ram_2,36.13",
    "GE09ram_02_u:2139": " na vāti pavanaḥ śīto na śaśī saumyadarśanaḥ",
    "GE09ram_02_u:2140": " na sūryas tapate lokaṃ sarvaṃ paryākulaṃ jagat // Ram_2,36.14",
    "GE09ram_02_u:2141": " anarthinaḥ sutāḥ strīṇāṃ bhartāro bhrātaras tathā",
    "GE09ram_02_u:2142": " sarve sarvaṃ parityajya rāmam evānvacintayan // Ram_2,36.15",
    "GE09ram_02_u:2143": " ye tu rāmasya suhṛdaḥ sarve te mūḍhacetasaḥ",
    "GE09ram_02_u:2144": " śokabhāreṇa cākrāntāḥ śayanaṃ na jahus tadā // Ram_2,36.16",
    "GE09ram_02_u:2145": " tatas tv ayodhyā rahitā mahātmanā puraṃdareṇeva mahī saparvatā",
    "GE09ram_02_u:2146": " cacāla ghoraṃ bhayabhārapīḍitā sanāgayodhāśvagaṇā nanāda ca // Ram_2,36.17",
    "GE09ram_02_u:2147": " yāvat tu niryatas tasya rajorūpam adṛśyata",
    "GE09ram_02_u:2148": " naivekṣvākuvaras tāvat saṃjahārātmacakṣuṣī // Ram_2,37.1",
    "GE09ram_02_u:2149": " yāvad rājā priyaṃ putraṃ paśyaty atyantadhārmikam",
    "GE09ram_02_u:2150": " tāvad vyavardhatevāsya dharaṇyāṃ putradarśane // Ram_2,37.2",
    "GE09ram_02_u:2151": " na paśyati rajo 'py asya yadā rāmasya bhūmipaḥ",
    "GE09ram_02_u:2152": " tadārtaś ca viṣaṇṇaś ca papāta dharaṇītale // Ram_2,37.3",
    "GE09ram_02_u:2153": " tasya dakṣiṇam anvagāt kausalyā bāhum aṅganā",
    "GE09ram_02_u:2154": " vāmaṃ cāsyānvagāt pārśvaṃ kaikeyī bharatapriyā // Ram_2,37.4",
    "GE09ram_02_u:2155": " tāṃ nayena ca sampanno dharmeṇa vinayena ca",
    "GE09ram_02_u:2156": " uvāca rājā kaikeyīṃ samīkṣya vyathitendriyaḥ // Ram_2,37.5",
    "GE09ram_02_u:2157": " kaikeyi mā mamāṅgāni sprākṣīs tvaṃ duṣṭacāriṇī",
    "GE09ram_02_u:2158": " na hi tvāṃ draṣṭum icchāmi na bhāryā na ca bāndhavī // Ram_2,37.6",
    "GE09ram_02_u:2159": " ye ca tvām upajīvanti nāhaṃ teṣāṃ na te mama",
    "GE09ram_02_u:2160": " kevalārthaparāṃ hi tvāṃ tyaktadharmāṃ tyajāmy aham // Ram_2,37.7",
    "GE09ram_02_u:2161": " agṛhṇāṃ yac ca te pāṇim agniṃ paryaṇayaṃ ca yat",
    "GE09ram_02_u:2162": " anujānāmi tat sarvam asmiṃl loke paratra ca // Ram_2,37.8",
    "GE09ram_02_u:2163": " bharataś cet pratītaḥ syād rājyaṃ prāpyedam avyayam",
    "GE09ram_02_u:2164": " yan me sa dadyāt pitrarthaṃ mā mā tad dattam āgamat // Ram_2,37.9",
    "GE09ram_02_u:2165": " atha reṇusamuddhvastaṃ tam utthāpya narādhipam",
    "GE09ram_02_u:2166": " nyavartata tadā devī kausalyā śokakarśitā // Ram_2,37.10",
    "GE09ram_02_u:2167": " hatveva brāhmaṇaṃ kāmāt spṛṣṭvāgnim iva pāṇinā",
    "GE09ram_02_u:2168": " anvatapyata dharmātmā putraṃ saṃcintya tāpasam // Ram_2,37.11",
    "GE09ram_02_u:2169": " nivṛtyaiva nivṛtyaiva sīdato rathavartmasu",
    "GE09ram_02_u:2170": " rājño nātibabhau rūpaṃ grastasyāṃśumato yathā // Ram_2,37.12",
    "GE09ram_02_u:2171": " vilalāpa ca duḥkhārtaḥ priyaṃ putram anusmaran",
    "GE09ram_02_u:2172": " nagarāntam anuprāptaṃ buddhvā putram athābravīt // Ram_2,37.13",
    "GE09ram_02_u:2173": " vāhanānāṃ ca mukhyānāṃ vahatāṃ taṃ mamātmajam",
    "GE09ram_02_u:2174": " padāni pathi dṛśyante sa mahātmā na dṛśyate // Ram_2,37.14",
    "GE09ram_02_u:2175": " sa nūnaṃ kvacid evādya vṛkṣamūlam upāśritaḥ",
    "GE09ram_02_u:2176": " kāṣṭhaṃ vā yadi vāśmānam upadhāya śayiṣyate // Ram_2,37.15",
    "GE09ram_02_u:2177": " utthāsyati ca medinyāḥ kṛpaṇaḥ pāṃśuguṇṭhitaḥ",
    "GE09ram_02_u:2178": " viniḥśvasan prasravaṇāt kareṇūnām ivarṣabhaḥ // Ram_2,37.16",
    "GE09ram_02_u:2179": " drakṣyanti nūnaṃ puruṣā dīrghabāhuṃ vanecarāḥ",
    "GE09ram_02_u:2180": " rāmam utthāya gacchantaṃ lokanātham anāthavat // Ram_2,37.17",
    "GE09ram_02_u:2181": " sakāmā bhava kaikeyi vidhavā rājyam āvasa",
    "GE09ram_02_u:2182": " na hi taṃ puruṣavyāghraṃ vinā jīvitum utsahe // Ram_2,37.18",
    "GE09ram_02_u:2183": " ity evaṃ vilapan rājā janaughenābhisaṃvṛtaḥ",
    "GE09ram_02_u:2184": " apasnāta ivāriṣṭaṃ praviveśa purottamam // Ram_2,37.19",
    "GE09ram_02_u:2185": " śūnyacatvaraveśmāntāṃ saṃvṛtāpaṇadevatām",
    "GE09ram_02_u:2186": " klāntadurbaladuḥkhārtāṃ nātyākīrṇamahāpathām // Ram_2,37.20",
    "GE09ram_02_u:2187": " tām avekṣya purīṃ sarvāṃ rāmam evānucintayan",
    "GE09ram_02_u:2188": " vilapan prāviśad rājā gṛhaṃ sūrya ivāmbudam // Ram_2,37.21",
    "GE09ram_02_u:2189": " mahāhradam ivākṣobhyaṃ suparṇena hṛtoragam",
    "GE09ram_02_u:2190": " rāmeṇa rahitaṃ veśma vaidehyā lakṣmaṇena ca // Ram_2,37.22",
    "GE09ram_02_u:2191": " kausalyāyā gṛhaṃ śīghraṃ rāmamātur nayantu mām",
    "GE09ram_02_u:2192": " iti bruvantaṃ rājānam anayan dvāradarśinaḥ // Ram_2,37.23",
    "GE09ram_02_u:2193": " tatas tatra praviṣṭasya kausalyāyā niveśanam",
    "GE09ram_02_u:2194": " adhiruhyāpi śayanaṃ babhūva lulitaṃ manaḥ // Ram_2,37.24",
    "GE09ram_02_u:2195": " tac ca dṛṣṭvā mahārājo bhujam udyamya vīryavān",
    "GE09ram_02_u:2196": " uccaiḥ svareṇa cukrośa hā rāghava jahāsi mām // Ram_2,37.25",
    "GE09ram_02_u:2197": " sukhitā bata taṃ kālaṃ jīviṣyanti narottamāḥ",
    "GE09ram_02_u:2198": " pariṣvajanto ye rāmaṃ drakṣyanti punar āgatam // Ram_2,37.26",
    "GE09ram_02_u:2199": " na tvāṃ paśyāmi kausalye sādhu māṃ pāṇinā spṛśa",
    "GE09ram_02_u:2200": " rāmaṃ me 'nugatā dṛṣṭir adyāpi na nivartate // Ram_2,37.27",
    "GE09ram_02_u:2201": " taṃ rāmam evānuvicintayantaṃ samīkṣya devī śayane narendram",
    "GE09ram_02_u:2202": " upopaviśyādhikam ārtarūpā viniḥśvasantī vilalāpa kṛcchram // Ram_2,37.28",
    "GE09ram_02_u:2203": " tataḥ samīkṣya śayane sannaṃ śokena pārthivam",
    "GE09ram_02_u:2204": " kausalyā putraśokārtā tam uvāca mahīpatim // Ram_2,38.1",
    "GE09ram_02_u:2205": " rāghavo naraśārdūla viṣam uptvā dvijihvavat",
    "GE09ram_02_u:2206": " vicariṣyati kaikeyī nirmukteva hi pannagī // Ram_2,38.2",
    "GE09ram_02_u:2207": " vivāsya rāmaṃ subhagā labdhakāmā samāhitā",
    "GE09ram_02_u:2208": " trāsayiṣyati māṃ bhūyo duṣṭāhir iva veśmani // Ram_2,38.3",
    "GE09ram_02_u:2209": " atha sma nagare rāmaś caran bhaikṣaṃ gṛhe vaset",
    "GE09ram_02_u:2210": " kāmakāro varaṃ dātum api dāsaṃ mamātmajam // Ram_2,38.4",
    "GE09ram_02_u:2211": " pātayitvā tu kaikeyyā rāmaṃ sthānād yatheṣṭataḥ",
    "GE09ram_02_u:2212": " pradiṣṭo rakṣasāṃ bhāgaḥ parvaṇīvāhitāgninā // Ram_2,38.5",
    "GE09ram_02_u:2213": " gajarājagatir vīro mahābāhur dhanurdharaḥ",
    "GE09ram_02_u:2214": " vanam āviśate nūnaṃ sabhāryaḥ sahalakṣmaṇaḥ // Ram_2,38.6",
    "GE09ram_02_u:2215": " vane tv adṛṣṭaduḥkhānāṃ kaikeyyānumate tvayā",
    "GE09ram_02_u:2216": " tyaktānāṃ vanavāsāya kā nv avasthā bhaviṣyati // Ram_2,38.7",
    "GE09ram_02_u:2217": " te ratnahīnās taruṇāḥ phalakāle vivāsitāḥ",
    "GE09ram_02_u:2218": " kathaṃ vatsyanti kṛpaṇāḥ phalamūlaiḥ kṛtāśanāḥ // Ram_2,38.8",
    "GE09ram_02_u:2219": " apīdānīṃ sa kālaḥ syān mama śokakṣayaḥ śivaḥ",
    "GE09ram_02_u:2220": " sabhāryaṃ yat saha bhrātrā paśyeyam iha rāghavam // Ram_2,38.9",
    "GE09ram_02_u:2221": " śrutvaivopasthitau vīrau kadāyodhyā bhaviṣyati",
    "GE09ram_02_u:2222": " yaśasvinī hṛṣṭajanā sūcchritadhvajamālinī // Ram_2,38.10",
    "GE09ram_02_u:2223": " kadā prekṣya naravyāghrāv araṇyāt punarāgatau",
    "GE09ram_02_u:2224": " nandiṣyati purī hṛṣṭā samudra iva parvaṇi // Ram_2,38.11",
    "GE09ram_02_u:2225": " kadāyodhyāṃ mahābāhuḥ purīṃ vīraḥ pravekṣyati",
    "GE09ram_02_u:2226": " puraskṛtya rathe sītāṃ vṛṣabho govadhūm iva // Ram_2,38.12",
    "GE09ram_02_u:2227": " kadā prāṇisahasrāṇi rājamārge mamātmajau",
    "GE09ram_02_u:2228": " lājair avakariṣyanti praviśantāv ariṃdamau // Ram_2,38.13",
    "GE09ram_02_u:2229": " kadā sumanasaḥ kanyā dvijātīnāṃ phalāni ca",
    "GE09ram_02_u:2230": " pradiśantyaḥ purīṃ hṛṣṭāḥ kariṣyanti pradakṣiṇam // Ram_2,38.14",
    "GE09ram_02_u:2231": " kadā pariṇato buddhyā vayasā cāmaraprabhaḥ",
    "GE09ram_02_u:2232": " abhyupaiṣyati dharmajñas trivarṣa iva māṃ lalan // Ram_2,38.15",
    "GE09ram_02_u:2233": " niḥsaṃśayaṃ mayā manye purā vīra kadaryayā",
    "GE09ram_02_u:2234": " pātu kāmeṣu vatseṣu mātṝṇāṃ śātitāḥ stanāḥ // Ram_2,38.16",
    "GE09ram_02_u:2235": " sāhaṃ gaur iva siṃhena vivatsā vatsalā kṛtā",
    "GE09ram_02_u:2236": " kaikeyyā puruṣavyāghra bālavatseva gaur balāt // Ram_2,38.17",
    "GE09ram_02_u:2237": " na hi tāvad guṇair juṣṭaṃ sarvaśāstraviśāradam",
    "GE09ram_02_u:2238": " ekaputrā vinā putram ahaṃ jīvitum utsahe // Ram_2,38.18",
    "GE09ram_02_u:2239": " na hi me jīvite kiṃcit sāmarthyam iha kalpyate",
    "GE09ram_02_u:2240": " apaśyantyāḥ priyaṃ putraṃ mahābāhuṃ mahābalam // Ram_2,38.19",
    "GE09ram_02_u:2241": " ayaṃ hi māṃ dīpayate samutthitas tanūjaśokaprabhavo hutāśanaḥ",
    "GE09ram_02_u:2242": " mahīm imāṃ raśmibhir uttamaprabho yathā nidāghe bhagavān divākaraḥ // Ram_2,38.20",
    "GE09ram_02_u:2243": " vilapantīṃ tathā tāṃ tu kausalyāṃ pramadottamām",
    "GE09ram_02_u:2244": " idaṃ dharme sthitā dharmyaṃ sumitrā vākyam abravīt // Ram_2,39.1",
    "GE09ram_02_u:2245": " tavārye sadguṇair yuktaḥ putraḥ sa puruṣottamaḥ",
    "GE09ram_02_u:2246": " kiṃ te vilapitenaivaṃ kṛpaṇaṃ ruditena vā // Ram_2,39.2",
    "GE09ram_02_u:2247": " yas tavārye gataḥ putras tyaktvā rājyaṃ mahābalaḥ",
    "GE09ram_02_u:2248": " sādhu kurvan mahātmānaṃ pitaraṃ satyavādinām // Ram_2,39.3",
    "GE09ram_02_u:2249": " śiṣṭair ācarite samyak śaśvat pretya phalodaye",
    "GE09ram_02_u:2250": " rāmo dharme sthitaḥ śreṣṭho na sa śocyaḥ kadācana // Ram_2,39.4",
    "GE09ram_02_u:2251": " vartate cottamāṃ vṛttiṃ lakṣmaṇo 'smin sadānaghaḥ",
    "GE09ram_02_u:2252": " dayāvān sarvabhūteṣu lābhas tasya mahātmanaḥ // Ram_2,39.5",
    "GE09ram_02_u:2253": " araṇyavāse yad duḥkhaṃ jānatī vai sukhocitā",
    "GE09ram_02_u:2254": " anugacchati vaidehī dharmātmānaṃ tavātmajam // Ram_2,39.6",
    "GE09ram_02_u:2255": " kīrtibhūtāṃ patākāṃ yo loke bhrāmayati prabhuḥ",
    "GE09ram_02_u:2256": " damasatyavrataparaḥ kiṃ na prāptas tavātmajaḥ // Ram_2,39.7",
    "GE09ram_02_u:2257": " vyaktaṃ rāmasya vijñāya śaucaṃ māhātmyam uttamam",
    "GE09ram_02_u:2258": " na gātram aṃśubhiḥ sūryaḥ saṃtāpayitum arhati // Ram_2,39.8",
    "GE09ram_02_u:2259": " śivaḥ sarveṣu kāleṣu kānanebhyo viniḥsṛtaḥ",
    "GE09ram_02_u:2260": " rāghavaṃ yuktaśītoṣṇaḥ seviṣyati sukho 'nilaḥ // Ram_2,39.9",
    "GE09ram_02_u:2261": " śayānam anaghaṃ rātrau pitevābhipariṣvajan",
    "GE09ram_02_u:2262": " raśmibhiḥ saṃspṛśañ śītaiś candramā hlādayiṣyati // Ram_2,39.10",
    "GE09ram_02_u:2263": " dadau cāstrāṇi divyāni yasmai brahmā mahaujase",
    "GE09ram_02_u:2264": " dānavendraṃ hataṃ dṛṣṭvā timidhvajasutaṃ raṇe // Ram_2,39.11",
    "GE09ram_02_u:2265": " pṛthivyā saha vaidehyā śriyā ca puruṣarṣabhaḥ",
    "GE09ram_02_u:2266": " kṣipraṃ tisṛbhir etābhiḥ saha rāmo 'bhiṣekṣyate // Ram_2,39.12",
    "GE09ram_02_u:2267": " duḥkhajaṃ visṛjanty asraṃ niṣkrāmantam udīkṣya yam",
    "GE09ram_02_u:2268": " samutsrakṣyasi netrābhyāṃ kṣipram ānandajaṃ payaḥ // Ram_2,39.13",
    "GE09ram_02_u:2269": " abhivādayamānaṃ taṃ dṛṣṭvā sasuhṛdaṃ sutam",
    "GE09ram_02_u:2270": " mudāśru mokṣyase kṣipraṃ meghalekheva vārṣikī // Ram_2,39.14",
    "GE09ram_02_u:2271": " putras te varadaḥ kṣipram ayodhyāṃ punar āgataḥ",
    "GE09ram_02_u:2272": " karābhyāṃ mṛdupīnābhyāṃ caraṇau pīḍayiṣyati // Ram_2,39.15",
    "GE09ram_02_u:2273": " niśamya tal lakṣmaṇamātṛvākyaṃ rāmasya mātur naradevapatnyāḥ",
    "GE09ram_02_u:2274": " sadyaḥ śarīre vinanāśa śokaḥ śaradgato megha ivālpatoyaḥ // Ram_2,39.16",
    "GE09ram_02_u:2275": " anuraktā mahātmānaṃ rāmaṃ satyaparākramam",
    "GE09ram_02_u:2276": " anujagmuḥ prayāntaṃ taṃ vanavāsāya mānavāḥ // Ram_2,40.1",
    "GE09ram_02_u:2277": " nivartite 'pi ca balāt suhṛdvarge ca rājani",
    "GE09ram_02_u:2278": " naiva te saṃnyavartanta rāmasyānugatā ratham // Ram_2,40.2",
    "GE09ram_02_u:2279": " ayodhyānilayānāṃ hi puruṣāṇāṃ mahāyaśāḥ",
    "GE09ram_02_u:2280": " babhūva guṇasampannaḥ pūrṇacandra iva priyaḥ // Ram_2,40.3",
    "GE09ram_02_u:2281": " sa yācyamānaḥ kākutsthaḥ svābhiḥ prakṛtibhis tadā",
    "GE09ram_02_u:2282": " kurvāṇaḥ pitaraṃ satyaṃ vanam evānvapadyata // Ram_2,40.4",
    "GE09ram_02_u:2283": " avekṣamāṇaḥ sasnehaṃ cakṣuṣā prapibann iva",
    "GE09ram_02_u:2284": " uvāca rāmaḥ snehena tāḥ prajāḥ svāḥ prajā iva // Ram_2,40.5",
    "GE09ram_02_u:2285": " yā prītir bahumānaś ca mayy ayodhyānivāsinām",
    "GE09ram_02_u:2286": " matpriyārthaṃ viśeṣeṇa bharate sā niveśyatām // Ram_2,40.6",
    "GE09ram_02_u:2287": " sa hi kalyāṇacāritraḥ kaikeyyānandavardhanaḥ",
    "GE09ram_02_u:2288": " kariṣyati yathāvad vaḥ priyāṇi ca hitāni ca // Ram_2,40.7",
    "GE09ram_02_u:2289": " jñānavṛddho vayobālo mṛdur vīryaguṇānvitaḥ",
    "GE09ram_02_u:2290": " anurūpaḥ sa vo bhartā bhaviṣyati bhayāpahaḥ // Ram_2,40.8",
    "GE09ram_02_u:2291": " sa hi rājaguṇair yukto yuvarājaḥ samīkṣitaḥ",
    "GE09ram_02_u:2292": " api cāpi mayā śiṣṭaiḥ kāryaṃ vo bhartṛśāsanam // Ram_2,40.9",
    "GE09ram_02_u:2293": " na ca tapyed yathā cāsau vanavāsaṃ gate mayi",
    "GE09ram_02_u:2294": " mahārājas tathā kāryo mama priyacikīrṣayā // Ram_2,40.10",
    "GE09ram_02_u:2295": " yathā yathā dāśarathir dharmam evāsthito 'bhavat",
    "GE09ram_02_u:2296": " tathā tathā prakṛtayo rāmaṃ patim akāmayan // Ram_2,40.11",
    "GE09ram_02_u:2297": " bāṣpeṇa pihitaṃ dīnaṃ rāmaḥ saumitriṇā saha",
    "GE09ram_02_u:2298": " cakarṣeva guṇair baddhvā janaṃ punar ivāsanam // Ram_2,40.12",
    "GE09ram_02_u:2299": " te dvijās trividhaṃ vṛddhā jñānena vayasaujasā",
    "GE09ram_02_u:2300": " vayaḥprakampaśiraso dūrād ūcur idaṃ vacaḥ // Ram_2,40.13",
    "GE09ram_02_u:2301": " vahanto javanā rāmaṃ bho bho jātyās turaṃgamāḥ",
    "GE09ram_02_u:2302": " nivartadhvaṃ na gantavyaṃ hitā bhavata bhartari",
    "GE09ram_02_u:2303": " upavāhyas tu vo bhartā nāpavāhyaḥ purād vanam // Ram_2,40.14",
    "GE09ram_02_u:2304": " evam ārtapralāpāṃs tān vṛddhān pralapato dvijān",
    "GE09ram_02_u:2305": " avekṣya sahasā rāmo rathād avatatāra ha // Ram_2,40.15",
    "GE09ram_02_u:2306": " padbhyām eva jagāmātha sasītaḥ sahalakṣmaṇaḥ",
    "GE09ram_02_u:2307": " saṃnikṛṣṭapadanyāso rāmo vanaparāyaṇaḥ // Ram_2,40.16",
    "GE09ram_02_u:2308": " dvijātīṃs tu padātīṃs tān rāmaś cāritravatsalaḥ",
    "GE09ram_02_u:2309": " na śaśāka ghṛṇācakṣuḥ parimoktuṃ rathena saḥ // Ram_2,40.17",
    "GE09ram_02_u:2310": " gacchantam eva taṃ dṛṣṭvā rāmaṃ saṃbhrāntamānasāḥ",
    "GE09ram_02_u:2311": " ūcuḥ paramasaṃtaptā rāmaṃ vākyam idaṃ dvijāḥ // Ram_2,40.18",
    "GE09ram_02_u:2312": " brāhmaṇyaṃ kṛtsnam etat tvāṃ brahmaṇyam anugacchati",
    "GE09ram_02_u:2313": " dvijaskandhādhirūḍhās tvām agnayo 'py anuyānty amī // Ram_2,40.19",
    "GE09ram_02_u:2314": " vājapeyasamutthāni chattrāṇy etāni paśya naḥ",
    "GE09ram_02_u:2315": " pṛṣṭhato 'nuprayātāni haṃsān iva jalātyaye // Ram_2,40.20",
    "GE09ram_02_u:2316": " anavāptātapatrasya raśmisaṃtāpitasya te",
    "GE09ram_02_u:2317": " ebhiś chāyāṃ kariṣyāmaḥ svaiś chattrair vājapeyikaiḥ // Ram_2,40.21",
    "GE09ram_02_u:2318": " yā hi naḥ satataṃ buddhir vedamantrānusāriṇī",
    "GE09ram_02_u:2319": " tvatkṛte sā kṛtā vatsa vanavāsānusāriṇī // Ram_2,40.22",
    "GE09ram_02_u:2320": " hṛdayeṣv avatiṣṭhante vedā ye naḥ paraṃ dhanam",
    "GE09ram_02_u:2321": " vatsyanty api gṛheṣv eva dārāś cāritrarakṣitāḥ // Ram_2,40.23",
    "GE09ram_02_u:2322": " na punar niścayaḥ kāryas tvadgatau sukṛtā matiḥ",
    "GE09ram_02_u:2323": " tvayi dharmavyapekṣe tu kiṃ syād dharmam avekṣitum // Ram_2,40.24",
    "GE09ram_02_u:2324": " yācito no nivartasva haṃsaśuklaśiroruhaiḥ",
    "GE09ram_02_u:2325": " śirobhir nibhṛtācāra mahīpatanapāṃsulaiḥ // Ram_2,40.25",
    "GE09ram_02_u:2326": " bahūnāṃ vitatā yajñā dvijānāṃ ya ihāgatāḥ",
    "GE09ram_02_u:2327": " teṣāṃ samāptir āyattā tava vatsa nivartane // Ram_2,40.26",
    "GE09ram_02_u:2328": " bhaktimanti hi bhūtāni jaṅgamājaṅgamāni ca",
    "GE09ram_02_u:2329": " yācamāneṣu teṣu tvaṃ bhaktiṃ bhakteṣu darśaya // Ram_2,40.27",
    "GE09ram_02_u:2330": " anugantum aśaktās tvāṃ mūlair uddhṛtaveginaḥ",
    "GE09ram_02_u:2331": " unnatā vāyuvegena vikrośantīva pādapāḥ // Ram_2,40.28",
    "GE09ram_02_u:2332": " niśceṣṭāhārasaṃcārā vṛkṣaikasthānaviṣṭhitāḥ",
    "GE09ram_02_u:2333": " pakṣiṇo 'pi prayācante sarvabhūtānukampinam // Ram_2,40.29",
    "GE09ram_02_u:2334": " evaṃ vikrośatāṃ teṣāṃ dvijātīnāṃ nivartane",
    "GE09ram_02_u:2335": " dadṛśe tamasā tatra vārayantīva rāghavam // Ram_2,40.30",
    "GE09ram_02_u:2336": " tatas tu tamasā tīraṃ ramyam āśritya rāghavaḥ",
    "GE09ram_02_u:2337": " sītām udvīkṣya saumitrim idaṃ vacanam abravīt // Ram_2,41.1",
    "GE09ram_02_u:2338": " iyam adya niśā pūrvā saumitre prasthitā vanam",
    "GE09ram_02_u:2339": " vanavāsasya bhadraṃ te sa notkaṇṭhitum arhasi // Ram_2,41.2",
    "GE09ram_02_u:2340": " paśya śūnyāny araṇyāni rudantīva samantataḥ",
    "GE09ram_02_u:2341": " yathānilayam āyadbhir nilīnāni mṛgadvijaiḥ // Ram_2,41.3",
    "GE09ram_02_u:2342": " adyāyodhyā tu nagarī rājadhānī pitur mama",
    "GE09ram_02_u:2343": " sastrīpuṃsā gatān asmāñ śociṣyati na saṃśayaḥ // Ram_2,41.4",
    "GE09ram_02_u:2344": " bharataḥ khalu dharmātmā pitaraṃ mātaraṃ ca me",
    "GE09ram_02_u:2345": " dharmārthakāmasahitair vākyair āśvāsayiṣyati // Ram_2,41.5",
    "GE09ram_02_u:2346": " bharatasyānṛśaṃsatvaṃ saṃcintyāhaṃ punaḥ punaḥ",
    "GE09ram_02_u:2347": " nānuśocāmi pitaraṃ mātaraṃ cāpi lakṣmaṇa // Ram_2,41.6",
    "GE09ram_02_u:2348": " tvayā kāryaṃ naravyāghra mām anuvrajatā kṛtam",
    "GE09ram_02_u:2349": " anveṣṭavyā hi vaidehyā rakṣaṇārthe sahāyatā // Ram_2,41.7",
    "GE09ram_02_u:2350": " adbhir eva tu saumitre vatsyāmy adya niśām imām",
    "GE09ram_02_u:2351": " etaddhi rocate mahyaṃ vanye 'pi vividhe sati // Ram_2,41.8",
    "GE09ram_02_u:2352": " evam uktvā tu saumitraṃ sumantram api rāghavaḥ",
    "GE09ram_02_u:2353": " apramattas tvam aśveṣu bhava saumyety uvāca ha // Ram_2,41.9",
    "GE09ram_02_u:2354": " so 'śvān sumantraḥ saṃyamya sūrye 'staṃ samupāgate",
    "GE09ram_02_u:2355": " prabhūtayavasān kṛtvā babhūva pratyanantaraḥ // Ram_2,41.10",
    "GE09ram_02_u:2356": " upāsyatu śivāṃ saṃdhyāṃ dṛṣṭvā rātrim upasthitām",
    "GE09ram_02_u:2357": " rāmasya śayanaṃ cakre sūtaḥ saumitriṇā saha // Ram_2,41.11",
    "GE09ram_02_u:2358": " tāṃ śayyāṃ tamasātīre vīkṣya vṛkṣadalaiḥ kṛtām",
    "GE09ram_02_u:2359": " rāmaḥ saumitriṇā sārdhaṃ sabhāryaḥ saṃviveśa ha // Ram_2,41.12",
    "GE09ram_02_u:2360": " sabhāryaṃ saṃprasuptaṃ taṃ bhrātaraṃ vīkṣya lakṣmaṇaḥ",
    "GE09ram_02_u:2361": " kathayāmāsa sūtāya rāmasya vividhān guṇān // Ram_2,41.13",
    "GE09ram_02_u:2362": " jāgrato hy eva tāṃ rātriṃ saumitrer udito raviḥ",
    "GE09ram_02_u:2363": " sūtasya tamasātīre rāmasya bruvato guṇān // Ram_2,41.14",
    "GE09ram_02_u:2364": " gokulākulatīrāyās tamasāyā vidūrataḥ",
    "GE09ram_02_u:2365": " avasat tatra tāṃ rātriṃ rāmaḥ prakṛtibhiḥ saha // Ram_2,41.15",
    "GE09ram_02_u:2366": " utthāya tu mahātejāḥ prakṛtīs tā niśāmya ca",
    "GE09ram_02_u:2367": " abravīd bhrātaraṃ rāmo lakṣmaṇaṃ puṇyalakṣaṇam // Ram_2,41.16",
    "GE09ram_02_u:2368": " asmadvyapekṣān saumitre nirapekṣān gṛheṣv api",
    "GE09ram_02_u:2369": " vṛkṣamūleṣu saṃsuptān paśya lakṣmaṇa sāmpratam // Ram_2,41.17",
    "GE09ram_02_u:2370": " yathaite niyamaṃ paurāḥ kurvanty asmannivartane",
    "GE09ram_02_u:2371": " api prāṇān asiṣyanti na tu tyakṣyanti niścayam // Ram_2,41.18",
    "GE09ram_02_u:2372": " yāvad eva tu saṃsuptās tāvad eva vayaṃ laghu",
    "GE09ram_02_u:2373": " ratham āruhya gacchāmaḥ panthānam akutobhayam // Ram_2,41.19",
    "GE09ram_02_u:2374": " ato bhūyo 'pi nedānīm ikṣvākupuravāsinaḥ",
    "GE09ram_02_u:2375": " svapeyur anuraktā māṃ vṛkṣamūlāni saṃśritāḥ // Ram_2,41.20",
    "GE09ram_02_u:2376": " paurā hy ātmakṛtād duḥkhād vipramocyā nṛpātmajaiḥ",
    "GE09ram_02_u:2377": " na tu khalv ātmanā yojyā duḥkhena puravāsinaḥ // Ram_2,41.21",
    "GE09ram_02_u:2378": " abravīl lakṣmaṇo rāmaṃ sākṣād dharmam iva sthitam",
    "GE09ram_02_u:2379": " rocate me mahāprājña kṣipram āruhyatām iti // Ram_2,41.22",
    "GE09ram_02_u:2380": " sūtas tataḥ saṃtvaritaḥ syandanaṃ tair hayottamaiḥ",
    "GE09ram_02_u:2381": " yojayitvātha rāmāya prāñjaliḥ pratyavedayat // Ram_2,41.23",
    "GE09ram_02_u:2382": " mohanārthaṃ tu paurāṇāṃ sūtaṃ rāmo 'bravīd vacaḥ",
    "GE09ram_02_u:2383": " udaṅmukhaḥ prayāhi tvaṃ ratham āsthāya sārathe // Ram_2,41.24",
    "GE09ram_02_u:2384": " muhūrtaṃ tvaritaṃ gatvā nirvartaya rathaṃ punaḥ",
    "GE09ram_02_u:2385": " yathā na vidyuḥ paurā māṃ tathā kuru samāhitaḥ // Ram_2,41.25",
    "GE09ram_02_u:2386": " rāmasya vacanaṃ śrutvā tathā cakre sa sārathiḥ",
    "GE09ram_02_u:2387": " pratyāgamya ca rāmasya syandanaṃ pratyavedayat // Ram_2,41.26",
    "GE09ram_02_u:2388": " taṃ syandanam adhiṣṭhāya rāghavaḥ saparicchadaḥ",
    "GE09ram_02_u:2389": " śīghragām ākulāvartāṃ tamasām ataran nadīm // Ram_2,41.27",
    "GE09ram_02_u:2390": " sa saṃtīrya mahābāhuḥ śrīmāñ śivam akaṇṭakam",
    "GE09ram_02_u:2391": " prāpadyata mahāmārgam abhayaṃ bhayadarśinām // Ram_2,41.28",
    "GE09ram_02_u:2392": " prabhātāyāṃ tu śarvaryāṃ paurās te rāghavaṃ vinā",
    "GE09ram_02_u:2393": " śokopahataniśceṣṭā babhūvur hatacetasaḥ // Ram_2,41.29",
    "GE09ram_02_u:2394": " śokajāśruparidyūnā vīkṣamāṇās tatas tataḥ",
    "GE09ram_02_u:2395": " ālokam api rāmasya na paśyanti sma duḥkhitāḥ // Ram_2,41.30",
    "GE09ram_02_u:2396": " tato mārgānusāreṇa gatvā kiṃcit kṣaṇaṃ punaḥ",
    "GE09ram_02_u:2397": " mārganāśād viṣādena mahatā samabhiplutaḥ // Ram_2,41.31",
    "GE09ram_02_u:2398": " rathasya mārganāśena nyavartanta manasvinaḥ",
    "GE09ram_02_u:2399": " kim idaṃ kiṃ kariṣyāmo daivenopahatā iti // Ram_2,41.32",
    "GE09ram_02_u:2400": " tato yathāgatenaiva mārgeṇa klāntacetasaḥ",
    "GE09ram_02_u:2401": " ayodhyām agaman sarve purīṃ vyathitasajjanām // Ram_2,41.33",
    "GE09ram_02_u:2402": " anugamya nivṛttānāṃ rāmaṃ nagaravāsinām",
    "GE09ram_02_u:2403": " udgatānīva sattvāni babhūvur amanasvinām // Ram_2,42.1",
    "GE09ram_02_u:2404": " svaṃ svaṃ nilayam āgamya putradāraiḥ samāvṛtāḥ",
    "GE09ram_02_u:2405": " aśrūṇi mumucuḥ sarve bāṣpeṇa pihitānanāḥ // Ram_2,42.2",
    "GE09ram_02_u:2406": " na cāhṛṣyan na cāmodan vaṇijo na prasārayan",
    "GE09ram_02_u:2407": " na cāśobhanta paṇyāni nāpacan gṛhamedhinaḥ // Ram_2,42.3",
    "GE09ram_02_u:2408": " naṣṭaṃ dṛṣṭvā nābhyanandan vipulaṃ vā dhanāgamam",
    "GE09ram_02_u:2409": " putraṃ prathamajaṃ labdhvā jananī nābhyanandata // Ram_2,42.4",
    "GE09ram_02_u:2410": " gṛhe gṛhe rudantyaś ca bhartāraṃ gṛham āgatam",
    "GE09ram_02_u:2411": " vyagarhayanta duḥkhārtā vāgbhis totrair iva dvipān // Ram_2,42.5",
    "GE09ram_02_u:2412": " kiṃ nu teṣāṃ gṛhaiḥ kāryaṃ kiṃ dāraiḥ kiṃ dhanena vā",
    "GE09ram_02_u:2413": " putrair vā kiṃ sukhair vāpi ye na paśyanti rāghavam // Ram_2,42.6",
    "GE09ram_02_u:2414": " ekaḥ satpuruṣo loke lakṣmaṇaḥ saha sītayā",
    "GE09ram_02_u:2415": " yo 'nugacchati kākutsthaṃ rāmaṃ paricaran vane // Ram_2,42.7",
    "GE09ram_02_u:2416": " āpagāḥ kṛtapuṇyās tāḥ padminyaś ca sarāṃsi ca",
    "GE09ram_02_u:2417": " yeṣu snāsyati kākutstho vigāhya salilaṃ śuci // Ram_2,42.8",
    "GE09ram_02_u:2418": " śobhayiṣyanti kākutstham aṭavyo ramyakānanāḥ",
    "GE09ram_02_u:2419": " āpagāś ca mahānūpāḥ sānumantaś ca parvatāḥ // Ram_2,42.9",
    "GE09ram_02_u:2420": " kānanaṃ vāpi śailaṃ vā yaṃ rāmo 'bhigamiṣyati",
    "GE09ram_02_u:2421": " priyātithim iva prāptaṃ nainaṃ śakṣyanty anarcitum // Ram_2,42.10",
    "GE09ram_02_u:2422": " vicitrakusumāpīḍā bahumañjaridhāriṇaḥ",
    "GE09ram_02_u:2423": " akāle cāpi mukhyāni puṣpāṇi ca phalāni ca",
    "GE09ram_02_u:2424": " darśayiṣyanty anukrośād girayo rāmam āgatam // Ram_2,42.11",
    "GE09ram_02_u:2425": " vidarśayanto vividhān bhūyaś citrāṃś ca nirjharān",
    "GE09ram_02_u:2426": " pādapāḥ parvatāgreṣu ramayiṣyanti rāghavam // Ram_2,42.12",
    "GE09ram_02_u:2427": " yatra rāmo bhayaṃ nātra nāsti tatra parābhavaḥ",
    "GE09ram_02_u:2428": " sa hi śūro mahābāhuḥ putro daśarathasya ca // Ram_2,42.13",
    "GE09ram_02_u:2429": " purā bhavati no dūrād anugacchāma rāghavam",
    "GE09ram_02_u:2430": " pādacchāyā sukhā bhartus tādṛśasya mahātmanaḥ",
    "GE09ram_02_u:2431": " sa hi nātho janasyāsya sa gatiḥ sa parāyaṇam // Ram_2,42.14",
    "GE09ram_02_u:2432": " vayaṃ paricariṣyāmaḥ sītāṃ yūyaṃ tu rāghavam",
    "GE09ram_02_u:2433": " iti paurastriyo bhartṝn duḥkhārtās tat tad abruvan // Ram_2,42.15",
    "GE09ram_02_u:2434": " yuṣmākaṃ rāghavo 'raṇye yogakṣemaṃ vidhāsyati",
    "GE09ram_02_u:2435": " sītā nārījanasyāsya yogakṣemaṃ kariṣyati // Ram_2,42.16",
    "GE09ram_02_u:2436": " ko nv anenāpratītena sotkaṇṭhitajanena ca",
    "GE09ram_02_u:2437": " saṃprīyetāmanojñena vāsena hṛtacetasā // Ram_2,42.17",
    "GE09ram_02_u:2438": " kaikeyyā yadi ced rājyaṃ syād adharmyam anāthavat",
    "GE09ram_02_u:2439": " na hi no jīvitenārthaḥ kutaḥ putraiḥ kuto dhanaiḥ // Ram_2,42.18",
    "GE09ram_02_u:2440": " yayā putraś ca bhartā ca tyaktāv aiśvaryakāraṇāt",
    "GE09ram_02_u:2441": " kaṃ sā parihared anyaṃ kaikeyī kulapāṃsanī // Ram_2,42.19",
    "GE09ram_02_u:2442": " kaikeyyā na vayaṃ rājye bhṛtakā nivasema hi",
    "GE09ram_02_u:2443": " jīvantyā jātu jīvantyaḥ putrair api śapāmahe // Ram_2,42.20",
    "GE09ram_02_u:2444": " yā putraṃ pārthivendrasya pravāsayati nirghṛṇā",
    "GE09ram_02_u:2445": " kas tāṃ prāpya sukhaṃ jīved adharmyāṃ duṣṭacāriṇīm // Ram_2,42.21",
    "GE09ram_02_u:2446": " na hi pravrajite rāme jīviṣyati mahīpatiḥ",
    "GE09ram_02_u:2447": " mṛte daśarathe vyaktaṃ vilopas tadanantaram // Ram_2,42.22",
    "GE09ram_02_u:2448": " te viṣaṃ pibatāloḍya kṣīṇapuṇyāḥ sudurgatāḥ",
    "GE09ram_02_u:2449": " rāghavaṃ vānugacchadhvam aśrutiṃ vāpi gacchata // Ram_2,42.23",
    "GE09ram_02_u:2450": " mithyā pravrājito rāmaḥ sabhāryaḥ sahalakṣmaṇaḥ",
    "GE09ram_02_u:2451": " bharate saṃnisṛṣṭāḥ smaḥ saunike paśavo yathā // Ram_2,42.24",
    "GE09ram_02_u:2452": " tās tathā vilapantyas tu nagare nāgarastriyaḥ",
    "GE09ram_02_u:2453": " cukruśur bhṛśasaṃtaptā mṛtyor iva bhayāgame // Ram_2,42.25",
    "GE09ram_02_u:2454": " tathā striyo rāmanimittam āturā yathā sute bhrātari vā vivāsite",
    "GE09ram_02_u:2455": " vilapya dīnā rurudur vicetasaḥ sutair hi tāsām adhiko hi so 'bhavat // Ram_2,42.26",
    "GE09ram_02_u:2456": " rāmo 'pi rātriśeṣeṇa tenaiva mahad antaram",
    "GE09ram_02_u:2457": " jagāma puruṣavyāghraḥ pitur ājñām anusmaran // Ram_2,43.1",
    "GE09ram_02_u:2458": " tathaiva gacchatas tasya vyapāyād rajanī śivā",
    "GE09ram_02_u:2459": " upāsya sa śivāṃ saṃdhyāṃ viṣayāntaṃ vyagāhata // Ram_2,43.2",
    "GE09ram_02_u:2460": " grāmān vikṛṣṭasīmāṃs tān puṣpitāni vanāni ca",
    "GE09ram_02_u:2461": " paśyann atiyayau śīghraṃ śarair iva hayottamaiḥ // Ram_2,43.3",
    "GE09ram_02_u:2462": " śṛṇvan vāco manuṣyāṇāṃ grāmasaṃvāsavāsinām",
    "GE09ram_02_u:2463": " rājānaṃ dhig daśarathaṃ kāmasya vaśam āgatam // Ram_2,43.4",
    "GE09ram_02_u:2464": " hā nṛśaṃsādya kaikeyī pāpā pāpānubandhinī",
    "GE09ram_02_u:2465": " tīkṣṇā saṃbhinnamaryādā tīkṣṇe karmaṇi vartate // Ram_2,43.5",
    "GE09ram_02_u:2466": " yā putram īdṛśaṃ rājñaḥ pravāsayati dhārmikam",
    "GE09ram_02_u:2467": " vanavāse mahāprājñaṃ sānukrośam atandritam // Ram_2,43.6",
    "GE09ram_02_u:2468": " etā vāco manuṣyāṇāṃ grāmasaṃvāsavāsinām",
    "GE09ram_02_u:2469": " śṛṇvann atiyayau vīraḥ kosalān kosaleśvaraḥ // Ram_2,43.7",
    "GE09ram_02_u:2470": " tato vedaśrutiṃ nāma śivavārivahāṃ nadīm",
    "GE09ram_02_u:2471": " uttīryābhimukhaḥ prāyād agastyādhyuṣitāṃ diśam // Ram_2,43.8",
    "GE09ram_02_u:2472": " gatvā tu suciraṃ kālaṃ tataḥ śītajalāṃ nadīm",
    "GE09ram_02_u:2473": " gomatīṃ goyutānūpām atarat sāgaraṃgamām // Ram_2,43.9",
    "GE09ram_02_u:2474": " gomatīṃ cāpy atikramya rāghavaḥ śīghragair hayaiḥ",
    "GE09ram_02_u:2475": " mayūrahaṃsābhirutāṃ tatāra syandikāṃ nadīm // Ram_2,43.10",
    "GE09ram_02_u:2476": " sa mahīṃ manunā rājñā dattām ikṣvākave purā",
    "GE09ram_02_u:2477": " sphītāṃ rāṣṭrāvṛtāṃ rāmo vaidehīm anvadarśayat // Ram_2,43.11",
    "GE09ram_02_u:2478": " sūta ity eva cābhāṣya sārathiṃ tam abhīkṣṇaśaḥ",
    "GE09ram_02_u:2479": " haṃsamattasvaraḥ śrīmān uvāca puruṣarṣabhaḥ // Ram_2,43.12",
    "GE09ram_02_u:2480": " kadāhaṃ punar āgamya sarayvāḥ puṣpite vane",
    "GE09ram_02_u:2481": " mṛgayāṃ paryaṭiṣyāmi mātrā pitrā ca saṃgataḥ // Ram_2,43.13",
    "GE09ram_02_u:2482": " nātyartham abhikāṅkṣāmi mṛgayāṃ sarayūvane",
    "GE09ram_02_u:2483": " ratir hy eṣātulā loke rājarṣigaṇasaṃmatā // Ram_2,43.14",
    "GE09ram_02_u:2484": " sa tam adhvānam aikṣvākaḥ sūtaṃ madhurayā girā",
    "GE09ram_02_u:2485": " taṃ tam artham abhipretya yayau vākyam udīrayan // Ram_2,43.15",
    "GE09ram_02_u:2486": " viśālān kosalān ramyān yātvā lakṣmaṇapūrvajaḥ",
    "GE09ram_02_u:2487": " āsasāda mahābāhuḥ śṛṅgaverapuraṃ prati // Ram_2,44.1",
    "GE09ram_02_u:2488": " tatra tripathagāṃ divyāṃ śivatoyām aśaivalām",
    "GE09ram_02_u:2489": " dadarśa rāghavo gaṅgāṃ puṇyām ṛṣiniṣevitām // Ram_2,44.2",
    "GE09ram_02_u:2490": " haṃsasārasasaṃghuṣṭāṃ cakravākopakūjitām",
    "GE09ram_02_u:2491": " śiśumāraiś ca nakraiś ca bhujaṃgaiś ca niṣevitām // Ram_2,44.3",
    "GE09ram_02_u:2492": " tām ūrmikalilāvartām anvavekṣya mahārathaḥ",
    "GE09ram_02_u:2493": " sumantram abravīt sūtam ihaivādya vasāmahe // Ram_2,44.4",
    "GE09ram_02_u:2494": " avidūrād ayaṃ nadyā bahupuṣpapravālavān",
    "GE09ram_02_u:2495": " sumahān iṅgudīvṛkṣo vasāmo 'traiva sārathe // Ram_2,44.5",
    "GE09ram_02_u:2496": " lakṣaṇaś ca sumantraś ca bāḍham ity eva rāghavam",
    "GE09ram_02_u:2497": " uktvā tam iṅgudīvṛkṣaṃ tadopayayatur hayaiḥ // Ram_2,44.6",
    "GE09ram_02_u:2498": " rāmo 'bhiyāya taṃ ramyaṃ vṛkṣam ikṣvākunandanaḥ",
    "GE09ram_02_u:2499": " rathād avātarat tasmāt sabhāryaḥ sahalakṣmaṇaḥ // Ram_2,44.7",
    "GE09ram_02_u:2500": " sumantro 'py avatīryaiva mocayitvā hayottamān",
    "GE09ram_02_u:2501": " vṛkṣamūlagataṃ rāmam upatasthe kṛtāñjaliḥ // Ram_2,44.8",
    "GE09ram_02_u:2502": " tatra rājā guho nāma rāmasyātmasamaḥ sakhā",
    "GE09ram_02_u:2503": " niṣādajātyo balavān sthapatiś ceti viśrutaḥ // Ram_2,44.9",
    "GE09ram_02_u:2504": " sa śrutvā puruṣavyāghraṃ rāmaṃ viṣayam āgatam",
    "GE09ram_02_u:2505": " vṛddhaiḥ parivṛto 'mātyair jñātibhiś cāpy upāgataḥ // Ram_2,44.10",
    "GE09ram_02_u:2506": " tato niṣādādhipatiṃ dṛṣṭvā dūrād avasthitam",
    "GE09ram_02_u:2507": " saha saumitriṇā rāmaḥ samāgacchad guhena saḥ // Ram_2,44.11",
    "GE09ram_02_u:2508": " tam ārtaḥ sampariṣvajya guho rāghavam abravīt",
    "GE09ram_02_u:2509": " yathāyodhyā tathedaṃ te rāma kiṃ karavāṇi te // Ram_2,44.12",
    "GE09ram_02_u:2510": " tato guṇavadannādyam upādāya pṛthagvidham",
    "GE09ram_02_u:2511": " arghyaṃ copānayat kṣipraṃ vākyaṃ cedam uvāca ha // Ram_2,44.13",
    "GE09ram_02_u:2512": " svāgataṃ te mahābāho taveyam akhilā mahī",
    "GE09ram_02_u:2513": " vayaṃ preṣyā bhavān bhartā sādhu rājyaṃ praśādhi naḥ // Ram_2,44.14",
    "GE09ram_02_u:2514": " bhakṣyaṃ bhojyaṃ ca peyaṃ ca lehyaṃ cedam upasthitam",
    "GE09ram_02_u:2515": " śayanāni ca mukhyāni vājināṃ khādanaṃ ca te // Ram_2,44.15",
    "GE09ram_02_u:2516": " guham eva bruvāṇaṃ taṃ rāghavaḥ pratyuvāca ha",
    "GE09ram_02_u:2517": " arcitāś caiva hṛṣṭāś ca bhavatā sarvathā vayam // Ram_2,44.16",
    "GE09ram_02_u:2518": " padbhyām abhigamāc caiva snehasaṃdarśanena ca",
    "GE09ram_02_u:2519": " bhujābhyāṃ sādhuvṛttābhyāṃ pīḍayan vākyam abravīt // Ram_2,44.17",
    "GE09ram_02_u:2520": " diṣṭyā tvāṃ guha paśyāmi arogaṃ saha bāndhavaiḥ",
    "GE09ram_02_u:2521": " api te kuśalaṃ rāṣṭre mitreṣu ca dhaneṣu ca // Ram_2,44.18",
    "GE09ram_02_u:2522": " yat tv idaṃ bhavatā kiṃcit prītyā samupakalpitam",
    "GE09ram_02_u:2523": " sarvaṃ tad anujānāmi na hi varte pratigrahe // Ram_2,44.19",
    "GE09ram_02_u:2524": " kuśacīrājinadharaṃ phalamūlāśanaṃ ca mām",
    "GE09ram_02_u:2525": " viddhi praṇihitaṃ dharme tāpasaṃ vanagocaram // Ram_2,44.20",
    "GE09ram_02_u:2526": " aśvānāṃ khādanenāham arthī nānyena kenacit",
    "GE09ram_02_u:2527": " etāvatātrabhavatā bhaviṣyāmi supūjitaḥ // Ram_2,44.21",
    "GE09ram_02_u:2528": " ete hi dayitā rājñaḥ pitur daśarathasya me",
    "GE09ram_02_u:2529": " etaiḥ suvihitair aśvair bhaviṣyāmy aham arcitaḥ // Ram_2,44.22",
    "GE09ram_02_u:2530": " aśvānāṃ pratipānaṃ ca khādanaṃ caiva so 'nvaśāt",
    "GE09ram_02_u:2531": " guhas tatraiva puruṣāṃs tvaritaṃ dīyatām iti // Ram_2,44.23",
    "GE09ram_02_u:2532": " tataś cīrottarāsaṅgaḥ saṃdhyām anvāsya paścimām",
    "GE09ram_02_u:2533": " jalam evādade bhojyaṃ lakṣmaṇenāhṛtaṃ svayam // Ram_2,44.24",
    "GE09ram_02_u:2534": " tasya bhūmau śayānasya pādau prakṣālya lakṣmaṇaḥ",
    "GE09ram_02_u:2535": " sabhāryasya tato 'bhyetya tasthau vṛkṣam upāśritaḥ // Ram_2,44.25",
    "GE09ram_02_u:2536": " guho 'pi saha sūtena saumitrim anubhāṣayan",
    "GE09ram_02_u:2537": " anvajāgrat tato rāmam apramatto dhanurdharaḥ // Ram_2,44.26",
    "GE09ram_02_u:2538": " tathā śayānasya tato 'sya dhīmato yaśasvino dāśarather mahātmanaḥ",
    "GE09ram_02_u:2539": " adṛṣṭaduḥkhasya sukhocitasya sā tadā vyatīyāya cireṇa śarvarī // Ram_2,44.27",
    "GE09ram_02_u:2540": " taṃ jāgratam adambhena bhrātur arthāya lakṣmaṇam",
    "GE09ram_02_u:2541": " guhaḥ saṃtāpasaṃtapto rāghavaṃ vākyam abravīt // Ram_2,45.1",
    "GE09ram_02_u:2542": " iyaṃ tāta sukhā śayyā tvadartham upakalpitā",
    "GE09ram_02_u:2543": " pratyāśvasihi sādhv asyāṃ rājaputra yathāsukham // Ram_2,45.2",
    "GE09ram_02_u:2544": " ucito 'yaṃ janaḥ sarvaḥ kleśānāṃ tvaṃ sukhocitaḥ",
    "GE09ram_02_u:2545": " guptyarthaṃ jāgariṣyāmaḥ kākutsthasya vayaṃ niśām // Ram_2,45.3",
    "GE09ram_02_u:2546": " na hi rāmāt priyataro mamāsti bhuvi kaścana",
    "GE09ram_02_u:2547": " bravīmy etad ahaṃ satyaṃ satyenaiva ca te śape // Ram_2,45.4",
    "GE09ram_02_u:2548": " asya prasādād āśaṃse loke 'smin sumahad yaśaḥ",
    "GE09ram_02_u:2549": " dharmāvāptiṃ ca vipulām arthāvāptiṃ ca kevalām // Ram_2,45.5",
    "GE09ram_02_u:2550": " so 'haṃ priyasakhaṃ rāmaṃ śayānaṃ saha sītayā",
    "GE09ram_02_u:2551": " rakṣiṣyāmi dhanuṣpāṇiḥ sarvato jñātibhiḥ saha // Ram_2,45.6",
    "GE09ram_02_u:2552": " na hi me 'viditaṃ kiṃcid vane 'smiṃś carataḥ sadā",
    "GE09ram_02_u:2553": " caturaṅgaṃ hy api balaṃ sumahat prasahemahi // Ram_2,45.7",
    "GE09ram_02_u:2554": " lakṣmaṇas taṃ tadovāca rakṣyamāṇās tvayānagha",
    "GE09ram_02_u:2555": " nātra bhītā vayaṃ sarve dharmam evānupaśyatā // Ram_2,45.8",
    "GE09ram_02_u:2556": " kathaṃ dāśarathau bhūmau śayāne saha sītayā",
    "GE09ram_02_u:2557": " śakyā nidrā mayā labdhuṃ jīvitaṃ vā sukhāni vā // Ram_2,45.9",
    "GE09ram_02_u:2558": " yo na devāsuraiḥ sarvaiḥ śakyaḥ prasahituṃ yudhi",
    "GE09ram_02_u:2559": " taṃ paśya sukhasaṃviṣṭaṃ tṛṇeṣu saha sītayā // Ram_2,45.10",
    "GE09ram_02_u:2560": " yo mantratapasā labdho vividhaiś ca pariśramaiḥ",
    "GE09ram_02_u:2561": " eko daśarathasyaiṣa putraḥ sadṛśalakṣaṇaḥ // Ram_2,45.11",
    "GE09ram_02_u:2562": " asmin pravrajito rājā na ciraṃ vartayiṣyati",
    "GE09ram_02_u:2563": " vidhavā medinī nūnaṃ kṣipram eva bhaviṣyati // Ram_2,45.12",
    "GE09ram_02_u:2564": " vinadya sumahānādaṃ śrameṇoparatāḥ striyaḥ",
    "GE09ram_02_u:2565": " nirghoṣoparataṃ tāta manye rājaniveśanam // Ram_2,45.13",
    "GE09ram_02_u:2566": " kausalyā caiva rājā ca tathaiva jananī mama",
    "GE09ram_02_u:2567": " nāśaṃse yadi jīvanti sarve te śarvarīm imām // Ram_2,45.14",
    "GE09ram_02_u:2568": " jīved api hi me mātā śatrughnasyānvavekṣayā",
    "GE09ram_02_u:2569": " tad duḥkhaṃ yat tu kausalyā vīrasūr vinaśiṣyati // Ram_2,45.15",
    "GE09ram_02_u:2570": " anuraktajanākīrṇā sukhālokapriyāvahā",
    "GE09ram_02_u:2571": " rājavyasanasaṃsṛṣṭā sā purī vinaśiṣyati // Ram_2,45.16",
    "GE09ram_02_u:2572": " atikrāntam atikrāntam anavāpya manoratham",
    "GE09ram_02_u:2573": " rājye rāmam anikṣipya pitā me vinaśiṣyati // Ram_2,45.17",
    "GE09ram_02_u:2574": " siddhārthāḥ pitaraṃ vṛttaṃ tasmin kāle hy upasthite",
    "GE09ram_02_u:2575": " pretakāryeṣu sarveṣu saṃskariṣyanti bhūmipam // Ram_2,45.18",
    "GE09ram_02_u:2576": " ramyacatvarasaṃsthānāṃ suvibhaktamahāpathām",
    "GE09ram_02_u:2577": " harmyaprāsādasampannāṃ gaṇikāvaraśobhitām // Ram_2,45.19",
    "GE09ram_02_u:2578": " rathāśvagajasambādhāṃ tūryanādavināditām",
    "GE09ram_02_u:2579": " sarvakalyāṇasampūrṇāṃ hṛṣṭapuṣṭajanākulām // Ram_2,45.20",
    "GE09ram_02_u:2580": " ārāmodyānasampannāṃ samājotsavaśālinīm",
    "GE09ram_02_u:2581": " sukhitā vicariṣyanti rājadhānīṃ pitur mama // Ram_2,45.21",
    "GE09ram_02_u:2582": " api satyapratijñena sārdhaṃ kuśalinā vayam",
    "GE09ram_02_u:2583": " nivṛtte vanavāse 'sminn ayodhyāṃ praviśemahi // Ram_2,45.22",
    "GE09ram_02_u:2584": " paridevayamānasya duḥkhārtasya mahātmanaḥ",
    "GE09ram_02_u:2585": " tiṣṭhato rājaputrasya śarvarī sātyavartata // Ram_2,45.23",
    "GE09ram_02_u:2586": " tathā hi satyaṃ bruvati prajāhite narendraputre gurusauhṛdād guhaḥ",
    "GE09ram_02_u:2587": " mumoca bāṣpaṃ vyasanābhipīḍito jvarāturo nāga iva vyathāturaḥ // Ram_2,45.24",
    "GE09ram_02_u:2588": " prabhātāyāṃ tu śarvaryāṃ pṛthuvṛkṣā mahāyaśāḥ",
    "GE09ram_02_u:2589": " uvāca rāmaḥ saumitriṃ lakṣmaṇaṃ śubhalakṣaṇam // Ram_2,46.1",
    "GE09ram_02_u:2590": " bhāskarodayakālo 'yaṃ gatā bhagavatī niśā",
    "GE09ram_02_u:2591": " asau sukṛṣṇo vihagaḥ kokilas tāta kūjati // Ram_2,46.2",
    "GE09ram_02_u:2592": " barhiṇānāṃ ca nirghoṣaḥ śrūyate nadatāṃ vane",
    "GE09ram_02_u:2593": " tarāma jāhnavīṃ saumya śīghragāṃ sāgaraṃgamām // Ram_2,46.3",
    "GE09ram_02_u:2594": " vijñāya rāmasya vacaḥ saumitrir mitranandanaḥ",
    "GE09ram_02_u:2595": " guham āmantrya sūtaṃ ca so 'tiṣṭhad bhrātur agrataḥ // Ram_2,46.4",
    "GE09ram_02_u:2596": " tataḥ kalāpān saṃnahya khaḍgau baddhvā ca dhanvinau",
    "GE09ram_02_u:2597": " jagmatur yena tau gaṅgāṃ sītayā saha rāghavau // Ram_2,46.5",
    "GE09ram_02_u:2598": " rāmam eva tu dharmajñam upagamya vinītavat",
    "GE09ram_02_u:2599": " kim ahaṃ karavāṇīti sūtaḥ prāñjalir abravīt // Ram_2,46.6",
    "GE09ram_02_u:2600": " nivartasvety uvācainam etāvaddhi kṛtaṃ mama",
    "GE09ram_02_u:2601": " yānaṃ vihāya padbhyāṃ tu gamiṣyāmo mahāvanam // Ram_2,46.7",
    "GE09ram_02_u:2602": " ātmānaṃ tv abhyanujñātam avekṣyārtaḥ sa sārathiḥ",
    "GE09ram_02_u:2603": " sumantraḥ puruṣavyāghram aikṣvākam idam abravīt // Ram_2,46.8",
    "GE09ram_02_u:2604": " nātikrāntam idaṃ loke puruṣeṇeha kenacit",
    "GE09ram_02_u:2605": " tava sabhrātṛbhāryasya vāsaḥ prākṛtavad vane // Ram_2,46.9",
    "GE09ram_02_u:2606": " na manye brahmacarye 'sti svadhīte vā phalodayaḥ",
    "GE09ram_02_u:2607": " mārdavārjavayor vāpi tvāṃ ced vyasanam āgatam // Ram_2,46.10",
    "GE09ram_02_u:2608": " saha rāghava vaidehyā bhrātrā caiva vane vasan",
    "GE09ram_02_u:2609": " tvaṃ gatiṃ prāpsyase vīra trīṃl lokāṃs tu jayann iva // Ram_2,46.11",
    "GE09ram_02_u:2610": " vayaṃ khalu hatā rāma ye tayāpy upavañcitāḥ",
    "GE09ram_02_u:2611": " kaikeyyā vaśam eṣyāmaḥ pāpāyā duḥkhabhāginaḥ // Ram_2,46.12",
    "GE09ram_02_u:2612": " iti bruvann ātmasamaṃ sumantraḥ sārathis tadā",
    "GE09ram_02_u:2613": " dṛṣṭvā dūragataṃ rāmaṃ duḥkhārto rurude ciram // Ram_2,46.13",
    "GE09ram_02_u:2614": " tatas tu vigate bāṣpe sūtaṃ spṛṣṭodakaṃ śucim",
    "GE09ram_02_u:2615": " rāmas tu madhuraṃ vākyaṃ punaḥ punar uvāca tam // Ram_2,46.14",
    "GE09ram_02_u:2616": " ikṣvākūṇāṃ tvayā tulyaṃ suhṛdaṃ nopalakṣaye",
    "GE09ram_02_u:2617": " yathā daśaratho rājā māṃ na śocet tathā kuru // Ram_2,46.15",
    "GE09ram_02_u:2618": " śokopahatacetāś ca vṛddhaś ca jagatīpatiḥ",
    "GE09ram_02_u:2619": " kāmabhārāvasannaś ca tasmād etad bravīmi te // Ram_2,46.16",
    "GE09ram_02_u:2620": " yad yad ājñāpayet kiṃcit sa mahātmā mahīpatiḥ",
    "GE09ram_02_u:2621": " kaikeyyāḥ priyakāmārthaṃ kāryaṃ tad avikāṅkṣayā // Ram_2,46.17",
    "GE09ram_02_u:2622": " etadarthaṃ hi rājyāni praśāsati nareśvarāḥ",
    "GE09ram_02_u:2623": " yad eṣāṃ sarvakṛtyeṣu mano na pratihanyate // Ram_2,46.18",
    "GE09ram_02_u:2624": " tad yathā sa mahārājo nālīkam adhigacchati",
    "GE09ram_02_u:2625": " na ca tāmyati duḥkhena sumantra kuru tat tathā // Ram_2,46.19",
    "GE09ram_02_u:2626": " adṛṣṭaduḥkhaṃ rājānaṃ vṛddham āryaṃ jitendriyam",
    "GE09ram_02_u:2627": " brūyās tvam abhivādyaiva mama hetor idaṃ vacaḥ // Ram_2,46.20",
    "GE09ram_02_u:2628": " naivāham anuśocāmi lakṣmaṇo na ca maithilī",
    "GE09ram_02_u:2629": " ayodhyāyāś cyutāś ceti vane vatsyāmaheti vā // Ram_2,46.21",
    "GE09ram_02_u:2630": " caturdaśasu varṣeṣu nivṛtteṣu punaḥ punaḥ",
    "GE09ram_02_u:2631": " lakṣmaṇaṃ māṃ ca sītāṃ ca drakṣyasi kṣipram āgatān // Ram_2,46.22",
    "GE09ram_02_u:2632": " evam uktvā tu rājānaṃ mātaraṃ ca sumantra me",
    "GE09ram_02_u:2633": " anyāś ca devīḥ sahitāḥ kaikeyīṃ ca punaḥ punaḥ // Ram_2,46.23",
    "GE09ram_02_u:2634": " ārogyaṃ brūhi kausalyām atha pādābhivandanam",
    "GE09ram_02_u:2635": " sītāyā mama cāryasya vacanāl lakṣmaṇasya ca // Ram_2,46.24",
    "GE09ram_02_u:2636": " brūyāś ca hi mahārājaṃ bharataṃ kṣipram ānaya",
    "GE09ram_02_u:2637": " āgataś cāpi bharataḥ sthāpyo nṛpamate pade // Ram_2,46.25",
    "GE09ram_02_u:2638": " bharataṃ ca pariṣvajya yauvarājye 'bhiṣicya ca",
    "GE09ram_02_u:2639": " asmatsaṃtāpajaṃ duḥkhaṃ na tvām abhibhaviṣyati // Ram_2,46.26",
    "GE09ram_02_u:2640": " bharataś cāpi vaktavyo yathā rājani vartase",
    "GE09ram_02_u:2641": " tathā mātṛṣu vartethāḥ sarvāsv evāviśeṣataḥ // Ram_2,46.27",
    "GE09ram_02_u:2642": " yathā ca tava kaikeyī sumitrā cāviśeṣataḥ",
    "GE09ram_02_u:2643": " tathaiva devī kausalyā mama mātā viśeṣataḥ // Ram_2,46.28",
    "GE09ram_02_u:2644": " nivartyamāno rāmeṇa sumantraḥ śokakarśitaḥ",
    "GE09ram_02_u:2645": " tat sarvaṃ vacanaṃ śrutvā snehāt kākutstham abravīt // Ram_2,46.29",
    "GE09ram_02_u:2646": " yad ahaṃ nopacāreṇa brūyāṃ snehād aviklavaḥ",
    "GE09ram_02_u:2647": " bhaktimān iti tat tāvad vākyaṃ tvaṃ kṣantum arhasi // Ram_2,46.30",
    "GE09ram_02_u:2648": " kathaṃ hi tvadvihīno 'haṃ pratiyāsyāmi tāṃ purīm",
    "GE09ram_02_u:2649": " tava tāta viyogena putraśokākulām iva // Ram_2,46.31",
    "GE09ram_02_u:2650": " sarāmam api tāvan me rathaṃ dṛṣṭvā tadā janaḥ",
    "GE09ram_02_u:2651": " vinā rāmaṃ rathaṃ dṛṣṭvā vidīryetāpi sā purī // Ram_2,46.32",
    "GE09ram_02_u:2652": " dainyaṃ hi nagarī gacched dṛṣṭvā śūnyam imaṃ ratham",
    "GE09ram_02_u:2653": " sūtāvaśeṣaṃ svaṃ sainyaṃ hatavīram ivāhave // Ram_2,46.33",
    "GE09ram_02_u:2654": " dūre 'pi nivasantaṃ tvāṃ mānasenāgrataḥ sthitam",
    "GE09ram_02_u:2655": " cintayantyo 'dya nūnaṃ tvāṃ nirāhārāḥ kṛtāḥ prajāḥ // Ram_2,46.34",
    "GE09ram_02_u:2656": " ārtanādo hi yaḥ paurair muktas tadvipravāsane",
    "GE09ram_02_u:2657": " rathasthaṃ māṃ niśāmyaiva kuryuḥ śataguṇaṃ tataḥ // Ram_2,46.35",
    "GE09ram_02_u:2658": " ahaṃ kiṃ cāpi vakṣyāmi devīṃ tava suto mayā",
    "GE09ram_02_u:2659": " nīto 'sau mātulakulaṃ saṃtāpaṃ mā kṛthā iti // Ram_2,46.36",
    "GE09ram_02_u:2660": " asatyam api naivāhaṃ brūyāṃ vacanam īdṛśam",
    "GE09ram_02_u:2661": " katham apriyam evāhaṃ brūyāṃ satyam idaṃ vacaḥ // Ram_2,46.37",
    "GE09ram_02_u:2662": " mama tāvan niyogasthās tvadbandhujanavāhinaḥ",
    "GE09ram_02_u:2663": " kathaṃ rathaṃ tvayā hīnaṃ pravakṣyanti hayottamāḥ // Ram_2,46.38",
    "GE09ram_02_u:2664": " yadi me yācamānasya tyāgam eva kariṣyasi",
    "GE09ram_02_u:2665": " saratho 'gniṃ pravekṣyāmi tyaktamātra iha tvayā // Ram_2,46.39",
    "GE09ram_02_u:2666": " bhaviṣyanti vane yāni tapovighnakarāṇi te",
    "GE09ram_02_u:2667": " rathena pratibādhiṣye tāni sattvāni rāghava // Ram_2,46.40",
    "GE09ram_02_u:2668": " tvatkṛte na mayā prāptaṃ rathacaryākṛtaṃ sukham",
    "GE09ram_02_u:2669": " āśaṃse tvatkṛtenāhaṃ vanavāsakṛtaṃ sukham // Ram_2,46.41",
    "GE09ram_02_u:2670": " prasīdecchāmi te 'raṇye bhavituṃ pratyanantaraḥ",
    "GE09ram_02_u:2671": " prītyābhihitam icchāmi bhava me patyanantaraḥ // Ram_2,46.42",
    "GE09ram_02_u:2672": " tava śuśrūṣaṇaṃ mūrdhnā kariṣyāmi vane vasan",
    "GE09ram_02_u:2673": " ayodhyāṃ devalokaṃ vā sarvathā prajahāmy aham // Ram_2,46.43",
    "GE09ram_02_u:2674": " na hi śakyā praveṣṭuṃ sā mayāyodhyā tvayā vinā",
    "GE09ram_02_u:2675": " rājadhānī mahendrasya yathā duṣkṛtakarmaṇā // Ram_2,46.44",
    "GE09ram_02_u:2676": " ime cāpi hayā vīra yadi te vanavāsinaḥ",
    "GE09ram_02_u:2677": " paricaryāṃ kariṣyanti prāpsyanti paramāṃ gatim // Ram_2,46.45",
    "GE09ram_02_u:2678": " vanavāse kṣayaṃ prāpte mamaiṣa hi manorathaḥ",
    "GE09ram_02_u:2679": " yad anena rathenaiva tvāṃ vaheyaṃ purīṃ punaḥ // Ram_2,46.46",
    "GE09ram_02_u:2680": " caturdaśa hi varṣāṇi sahitasya tvayā vane",
    "GE09ram_02_u:2681": " kṣaṇabhūtāni yāsyanti śataśas tu tato 'nyathā // Ram_2,46.47",
    "GE09ram_02_u:2682": " bhṛtyavatsala tiṣṭhantaṃ bhartṛputragate pathi",
    "GE09ram_02_u:2683": " bhaktaṃ bhṛtyaṃ sthitaṃ sthityāṃ tvaṃ na māṃ hātum arhasi // Ram_2,46.48",
    "GE09ram_02_u:2684": " evaṃ bahuvidhaṃ dīnaṃ yācamānaṃ punaḥ punaḥ",
    "GE09ram_02_u:2685": " rāmo bhṛtyānukampī tu sumantram idam abravīt // Ram_2,46.49",
    "GE09ram_02_u:2686": " jānāmi paramāṃ bhaktiṃ mayi te bhartṛvatsala",
    "GE09ram_02_u:2687": " śṛṇu cāpi yadarthaṃ tvāṃ preṣayāmi purīm itaḥ // Ram_2,46.50",
    "GE09ram_02_u:2688": " nagarīṃ tvāṃ gataṃ dṛṣṭvā jananī me yavīyasī",
    "GE09ram_02_u:2689": " kaikeyī pratyayaṃ gacched iti rāmo vanaṃ gataḥ // Ram_2,46.51",
    "GE09ram_02_u:2690": " parituṣṭā hi sā devī vanavāsaṃ gate mayi",
    "GE09ram_02_u:2691": " rājānaṃ nātiśaṅketa mithyāvādīti dhārmikam // Ram_2,46.52",
    "GE09ram_02_u:2692": " eṣa me prathamaḥ kalpo yad ambā me yavīyasī",
    "GE09ram_02_u:2693": " bharatārakṣitaṃ sphītaṃ putrarājyam avāpnuyāt // Ram_2,46.53",
    "GE09ram_02_u:2694": " mama priyārthaṃ rājñaś ca sarathas tvaṃ purīṃ vraja",
    "GE09ram_02_u:2695": " saṃdiṣṭaś cāsi yānarthāṃs tāṃs tān brūyās tathātathā // Ram_2,46.54",
    "GE09ram_02_u:2696": " ity uktvā vacanaṃ sūtaṃ sāntvayitvā punaḥ punaḥ",
    "GE09ram_02_u:2697": " guhaṃ vacanam aklībaṃ rāmo hetumad abravīt",
    "GE09ram_02_u:2698": " jaṭāḥ kṛtvā gamiṣyāmi nyagrodhakṣīram ānaya // Ram_2,46.55",
    "GE09ram_02_u:2699": " tat kṣīraṃ rājaputrāya guhaḥ kṣipram upāharat",
    "GE09ram_02_u:2700": " lakṣmaṇasyātmanaś caiva rāmas tenākaroj jaṭāḥ // Ram_2,46.56",
    "GE09ram_02_u:2701": " tau tadā cīravasanau jaṭāmaṇḍaladhāriṇau",
    "GE09ram_02_u:2702": " aśobhetām ṛṣisamau bhrātarau rāmalakṣmaṇau // Ram_2,46.57",
    "GE09ram_02_u:2703": " tato vaikhānasaṃ mārgam āsthitaḥ sahalakṣmaṇaḥ",
    "GE09ram_02_u:2704": " vratam ādiṣṭavān rāmaḥ sahāyaṃ guham abravīt // Ram_2,46.58",
    "GE09ram_02_u:2705": " apramatto bale kośe durge janapade tathā",
    "GE09ram_02_u:2706": " bhavethā guha rājyaṃ hi durārakṣatamaṃ matam // Ram_2,46.59",
    "GE09ram_02_u:2707": " tatas taṃ samanujñāya guham ikṣvākunandanaḥ",
    "GE09ram_02_u:2708": " jagāma tūrṇam avyagraḥ sabhāryaḥ sahalakṣmaṇaḥ // Ram_2,46.60",
    "GE09ram_02_u:2709": " sa tu dṛṣṭvā nadītīre nāvam ikṣvākunandanaḥ",
    "GE09ram_02_u:2710": " titīrṣuḥ śīghragāṃ gaṅgām idaṃ lakṣmaṇam abravīt // Ram_2,46.61",
    "GE09ram_02_u:2711": " āroha tvaṃ naravyāghra sthitāṃ nāvam imāṃ śanaiḥ",
    "GE09ram_02_u:2712": " sītāṃ cāropayānvakṣaṃ parigṛhya manasvinīm // Ram_2,46.62",
    "GE09ram_02_u:2713": " sa bhrātuḥ śāsanaṃ śrutvā sarvam apratikūlayan",
    "GE09ram_02_u:2714": " āropya maithilīṃ pūrvam ārurohātmavāṃs tataḥ // Ram_2,46.63",
    "GE09ram_02_u:2715": " athāruroha tejasvī svayaṃ lakṣmaṇapūrvajaḥ",
    "GE09ram_02_u:2716": " tato niṣādādhipatir guho jñātīn acodayat // Ram_2,46.64",
    "GE09ram_02_u:2717": " anujñāya sumantraṃ ca sabalaṃ caiva taṃ guham",
    "GE09ram_02_u:2718": " āsthāya nāvaṃ rāmas tu codayāmāsa nāvikān // Ram_2,46.65",
    "GE09ram_02_u:2719": " tatas taiś coditā sā nauḥ karṇadhārasamāhitā",
    "GE09ram_02_u:2720": " śubhasphyavegābhihatā śīghraṃ salilam atyagāt // Ram_2,46.66",
    "GE09ram_02_u:2721": " madhyaṃ tu samanuprāpya bhāgīrathyās tv aninditā",
    "GE09ram_02_u:2722": " vaidehī prāñjalir bhūtvā tāṃ nadīm idam abravīt // Ram_2,46.67",
    "GE09ram_02_u:2723": " putro daśarathasyāyaṃ mahārājasya dhīmataḥ",
    "GE09ram_02_u:2724": " nideśaṃ pālayatv enaṃ gaṅge tvadabhirakṣitaḥ // Ram_2,46.68",
    "GE09ram_02_u:2725": " caturdaśa hi varṣāṇi samagrāṇy uṣya kānane",
    "GE09ram_02_u:2726": " bhrātrā saha mayā caiva punaḥ pratyāgamiṣyati // Ram_2,46.69",
    "GE09ram_02_u:2727": " tatas tvāṃ devi subhage kṣemeṇa punar āgatā",
    "GE09ram_02_u:2728": " yakṣye pramuditā gaṅge sarvakāmasamṛddhaye // Ram_2,46.70",
    "GE09ram_02_u:2729": " tvaṃ hi tripathagā devi brahmalokaṃ samīkṣase",
    "GE09ram_02_u:2730": " bhāryā codadhirājasya loke 'smin sampradṛśyase // Ram_2,46.71",
    "GE09ram_02_u:2731": " sā tvāṃ devi namasyāmi praśaṃsāmi ca śobhane",
    "GE09ram_02_u:2732": " prāptarājye naravyāghre śivena punar āgate // Ram_2,46.72",
    "GE09ram_02_u:2733": " gavāṃ śatasahasrāṇi vastrāṇy annaṃ ca peśalam",
    "GE09ram_02_u:2734": " brāhmaṇebhyaḥ pradāsyāmi tava priyacikīrṣayā // Ram_2,46.73",
    "GE09ram_02_u:2735": " tathā saṃbhāṣamāṇā sā sītā gaṅgām aninditā",
    "GE09ram_02_u:2736": " dakṣiṇā dakṣiṇaṃ tīraṃ kṣipram evābhyupāgamat // Ram_2,46.74",
    "GE09ram_02_u:2737": " tīraṃ tu samanuprāpya nāvaṃ hitvā nararṣabhaḥ",
    "GE09ram_02_u:2738": " prātiṣṭhata saha bhrātrā vaidehyā ca paraṃtapaḥ // Ram_2,46.75",
    "GE09ram_02_u:2739": " athābravīn mahābāhuḥ sumitrānandavardhanam",
    "GE09ram_02_u:2740": " agrato gaccha saumitre sītā tvām anugacchatu // Ram_2,46.76",
    "GE09ram_02_u:2741": " pṛṣṭhato 'haṃ gamiṣyāmi tvāṃ ca sītāṃ ca pālayan",
    "GE09ram_02_u:2742": " adya duḥkhaṃ tu vaidehī vanavāsasya vetsyati // Ram_2,46.77",
    "GE09ram_02_u:2743": " gataṃ tu gaṅgāparapāram āśu rāmaṃ sumantraḥ pratataṃ nirīkṣya",
    "GE09ram_02_u:2744": " adhvaprakarṣād vinivṛttadṛṣṭir mumoca bāṣpaṃ vyathitas tapasvī // Ram_2,46.78",
    "GE09ram_02_u:2745": " tau tatra hatvā caturo mahāmṛgān varāham ṛśyaṃ pṛṣataṃ mahārurum",
    "GE09ram_02_u:2746": " ādāya medhyaṃ tvaritaṃ bubhukṣitau vāsāya kāle yayatur vanaspatim // Ram_2,46.79",
    "GE09ram_02_u:2747": " sa taṃ vṛkṣaṃ samāsādya saṃdhyām anvāsya paścimām",
    "GE09ram_02_u:2748": " rāmo ramayatāṃ śreṣṭha iti hovāca lakṣmaṇam // Ram_2,47.1",
    "GE09ram_02_u:2749": " adyeyaṃ prathamā rātrir yātā janapadād bahiḥ",
    "GE09ram_02_u:2750": " yā sumantreṇa rahitā tāṃ notkaṇṭhitum arhasi // Ram_2,47.2",
    "GE09ram_02_u:2751": " jāgartavyam atandribhyām adya prabhṛti rātriṣu",
    "GE09ram_02_u:2752": " yogakṣemo hi sītāyā vartate lakṣmaṇāvayoḥ // Ram_2,47.3",
    "GE09ram_02_u:2753": " rātriṃ kathaṃcid evemāṃ saumitre vartayāmahe",
    "GE09ram_02_u:2754": " upāvartāmahe bhūmāv āstīrya svayam ārjitaiḥ // Ram_2,47.4",
    "GE09ram_02_u:2755": " sa tu saṃviśya medinyāṃ mahārhaśayanocitaḥ",
    "GE09ram_02_u:2756": " imāḥ saumitraye rāmo vyājahāra kathāḥ śubhāḥ // Ram_2,47.5",
    "GE09ram_02_u:2757": " dhruvam adya mahārājo duḥkhaṃ svapiti lakṣmaṇa",
    "GE09ram_02_u:2758": " kṛtakāmā tu kaikeyī tuṣṭā bhavitum arhati // Ram_2,47.6",
    "GE09ram_02_u:2759": " sā hi devī mahārājaṃ kaikeyī rājyakāraṇāt",
    "GE09ram_02_u:2760": " api na cyāvayet prāṇān dṛṣṭvā bharatam āgatam // Ram_2,47.7",
    "GE09ram_02_u:2761": " anāthaś caiva vṛddhaś ca mayā caiva vinākṛtaḥ",
    "GE09ram_02_u:2762": " kiṃ kariṣyati kāmātmā kaikeyyā vaśam āgataḥ // Ram_2,47.8",
    "GE09ram_02_u:2763": " idaṃ vyasanam ālokya rājñaś ca mativibhramam",
    "GE09ram_02_u:2764": " kāma evārdhadharmābhyāṃ garīyān iti me matiḥ // Ram_2,47.9",
    "GE09ram_02_u:2765": " ko hy avidvān api pumān pramadāyāḥ kṛte tyajet",
    "GE09ram_02_u:2766": " chandānuvartinaṃ putraṃ tāto mām iva lakṣmaṇa // Ram_2,47.10",
    "GE09ram_02_u:2767": " sukhī bata sabhāryaś ca bharataḥ kekayīsutaḥ",
    "GE09ram_02_u:2768": " muditān kosalān eko yo bhokṣyaty adhirājavat // Ram_2,47.11",
    "GE09ram_02_u:2769": " sa hi sarvasya rājyasya mukham ekaṃ bhaviṣyati",
    "GE09ram_02_u:2770": " tāte ca vayasātīte mayi cāraṇyam āśrite // Ram_2,47.12",
    "GE09ram_02_u:2771": " arthadharmau parityajya yaḥ kāmam anuvartate",
    "GE09ram_02_u:2772": " evam āpadyate kṣipraṃ rājā daśaratho yathā // Ram_2,47.13",
    "GE09ram_02_u:2773": " manye daśarathāntāya mama pravrājanāya ca",
    "GE09ram_02_u:2774": " kaikeyī saumya samprāptā rājyāya bharatasya ca // Ram_2,47.14",
    "GE09ram_02_u:2775": " apīdānīṃ na kaikeyī saubhāgyamadamohitā",
    "GE09ram_02_u:2776": " kausalyāṃ ca sumitrāṃ ca samprabādheta matkṛte // Ram_2,47.15",
    "GE09ram_02_u:2777": " mā sma matkāraṇād devī sumitrā duḥkham āvaset",
    "GE09ram_02_u:2778": " ayodhyām ita eva tvaṃ kāle praviśa lakṣmaṇa // Ram_2,47.16",
    "GE09ram_02_u:2779": " aham eko gamiṣyāmi sītayā saha daṇḍakān",
    "GE09ram_02_u:2780": " anāthāyā hi nāthas tvaṃ kausalyāyā bhaviṣyasi // Ram_2,47.17",
    "GE09ram_02_u:2781": " kṣudrakarmā hi kaikeyī dveṣād anyāyyam ācaret",
    "GE09ram_02_u:2782": " paridadyā hi dharmajñe bharate mama mātaram // Ram_2,47.18",
    "GE09ram_02_u:2783": " nūnaṃ jātyantare kasmin striyaḥ putrair viyojitāḥ",
    "GE09ram_02_u:2784": " jananyā mama saumitre tad apy etad upasthitam // Ram_2,47.19",
    "GE09ram_02_u:2785": " mayā hi cirapuṣṭena duḥkhasaṃvardhitena ca",
    "GE09ram_02_u:2786": " viprāyujyata kausalyā phalakāle dhig astu mām // Ram_2,47.20",
    "GE09ram_02_u:2787": " mā sma sīmantinī kācij janayet putram īdṛśam",
    "GE09ram_02_u:2788": " saumitre yo 'ham ambāyā dadmi śokam anantakam // Ram_2,47.21",
    "GE09ram_02_u:2789": " manye prītiviśiṣṭā sā matto lakṣmaṇa śārikā",
    "GE09ram_02_u:2790": " yasyās tac chrūyate vākyaṃ śuka pādam arer daśa // Ram_2,47.22",
    "GE09ram_02_u:2791": " śocantyāś cālpabhāgyāyā na kiṃcid upakurvatā",
    "GE09ram_02_u:2792": " putreṇa kim aputrāyā mayā kāryam ariṃdama // Ram_2,47.23",
    "GE09ram_02_u:2793": " alpabhāgyā hi me mātā kausalyā rahitā mayā",
    "GE09ram_02_u:2794": " śete paramaduḥkhārtā patitā śokasāgare // Ram_2,47.24",
    "GE09ram_02_u:2795": " eko hy aham ayodhyāṃ ca pṛthivīṃ cāpi lakṣmaṇa",
    "GE09ram_02_u:2796": " tareyam iṣubhiḥ kruddho nanu vīryam akāraṇam // Ram_2,47.25",
    "GE09ram_02_u:2797": " adharmabhayabhītaś ca paralokasya cānagha",
    "GE09ram_02_u:2798": " tena lakṣmaṇa nādyāham ātmānam abhiṣecaye // Ram_2,47.26",
    "GE09ram_02_u:2799": " etad anyac ca karuṇaṃ vilapya vijane bahu",
    "GE09ram_02_u:2800": " aśrupūrṇamukho rāmo niśi tūṣṇīm upāviśat // Ram_2,47.27",
    "GE09ram_02_u:2801": " vilapyoparataṃ rāmaṃ gatārciṣam ivānalam",
    "GE09ram_02_u:2802": " samudram iva nirvegam āśvāsayata lakṣmaṇaḥ // Ram_2,47.28",
    "GE09ram_02_u:2803": " dhruvam adya purī rāma ayodhyāyudhināṃ vara",
    "GE09ram_02_u:2804": " niṣprabhā tvayi niṣkrānte gatacandreva śarvarī // Ram_2,47.29",
    "GE09ram_02_u:2805": " naitad aupayikaṃ rāma yad idaṃ paritapyase",
    "GE09ram_02_u:2806": " viṣādayasi sītāṃ ca māṃ caiva puruṣarṣabha // Ram_2,47.30",
    "GE09ram_02_u:2807": " na ca sītā tvayā hīnā na cāham api rāghava",
    "GE09ram_02_u:2808": " muhūrtam api jīvāvo jalān matsyāv ivoddhṛtau // Ram_2,47.31",
    "GE09ram_02_u:2809": " na hi tātaṃ na śatrughnaṃ na sumitrāṃ paraṃtapa",
    "GE09ram_02_u:2810": " draṣṭum iccheyam adyāhaṃ svargaṃ vāpi tvayā vinā // Ram_2,47.32",
    "GE09ram_02_u:2811": " sa lakṣmaṇasyottamapuṣkalaṃ vaco niśamya caivaṃ vanavāsam ādarāt",
    "GE09ram_02_u:2812": " samāḥ samastā vidadhe paraṃtapaḥ prapadya dharmaṃ sucirāya rāghavaḥ // Ram_2,47.33",
    "GE09ram_02_u:2813": " te tu tasmin mahāvṛkṣa uṣitvā rajanīṃ śivām",
    "GE09ram_02_u:2814": " vimale 'bhyudite sūrye tasmād deśāt pratasthire // Ram_2,48.1",
    "GE09ram_02_u:2815": " yatra bhāgīrathī gaṅgā yamunām abhivartate",
    "GE09ram_02_u:2816": " jagmus taṃ deśam uddiśya vigāhya sumahad vanam // Ram_2,48.2",
    "GE09ram_02_u:2817": " te bhūmim āgān vividhān deśāṃś cāpi manoramān",
    "GE09ram_02_u:2818": " adṛṣṭapūrvān paśyantas tatra tatra yaśasvinaḥ // Ram_2,48.3",
    "GE09ram_02_u:2819": " yathākṣemeṇa gacchan sa paśyaṃś ca vividhān drumān",
    "GE09ram_02_u:2820": " nivṛttamātre divase rāmaḥ saumitrim abravīt // Ram_2,48.4",
    "GE09ram_02_u:2821": " prayāgam abhitaḥ paśya saumitre dhūmam unnatam",
    "GE09ram_02_u:2822": " agner bhagavataḥ ketuṃ manye saṃnihito muniḥ // Ram_2,48.5",
    "GE09ram_02_u:2823": " nūnaṃ prāptāḥ sma sambhedaṃ gaṅgāyamunayor vayam",
    "GE09ram_02_u:2824": " tathā hi śrūyate śabdo vāriṇo vārighaṭṭitaḥ // Ram_2,48.6",
    "GE09ram_02_u:2825": " dārūṇi paribhinnāni vanajair upajīvibhiḥ",
    "GE09ram_02_u:2826": " bharadvājāśrame caite dṛśyante vividhā drumāḥ // Ram_2,48.7",
    "GE09ram_02_u:2827": " dhanvinau tau sukhaṃ gatvā lambamāne divākare",
    "GE09ram_02_u:2828": " gaṅgāyamunayoḥ saṃdhau prāpatur nilayaṃ muneḥ // Ram_2,48.8",
    "GE09ram_02_u:2829": " rāmas tv āśramam āsādya trāsayan mṛgapakṣiṇaḥ",
    "GE09ram_02_u:2830": " gatvā muhūrtam adhvānaṃ bharadvājam upāgamat // Ram_2,48.9",
    "GE09ram_02_u:2831": " tatas tv āśramam āsādya muner darśanakāṅkṣiṇau",
    "GE09ram_02_u:2832": " sītayānugatau vīrau dūrād evāvatasthatuḥ // Ram_2,48.10",
    "GE09ram_02_u:2833": " hutāgnihotraṃ dṛṣṭvaiva mahābhāgaṃ kṛtāñjaliḥ",
    "GE09ram_02_u:2834": " rāmaḥ saumitriṇā sārdhaṃ sītayā cābhyavādayat // Ram_2,48.11",
    "GE09ram_02_u:2835": " nyavedayata cātmānaṃ tasmai lakṣmaṇapūrvajaḥ",
    "GE09ram_02_u:2836": " putrau daśarathasyāvāṃ bhagavan rāmalakṣmaṇau // Ram_2,48.12",
    "GE09ram_02_u:2837": " bhāryā mameyaṃ vaidehī kalyāṇī janakātmajā",
    "GE09ram_02_u:2838": " māṃ cānuyātā vijanaṃ tapovanam aninditā // Ram_2,48.13",
    "GE09ram_02_u:2839": " pitrā pravrājyamānaṃ māṃ saumitrir anujaḥ priyaḥ",
    "GE09ram_02_u:2840": " ayam anvagamad bhrātā vanam eva dṛḍhavrataḥ // Ram_2,48.14",
    "GE09ram_02_u:2841": " pitrā niyuktā bhagavan pravekṣyāmas tapovanam",
    "GE09ram_02_u:2842": " dharmam evācariṣyāmas tatra mūlaphalāśanāḥ // Ram_2,48.15",
    "GE09ram_02_u:2843": " tasya tadvacanaṃ śrutvā rājaputrasya dhīmataḥ",
    "GE09ram_02_u:2844": " upānayata dharmātmā gām arghyam udakaṃ tataḥ // Ram_2,48.16",
    "GE09ram_02_u:2845": " mṛgapakṣibhir āsīno munibhiś ca samantataḥ",
    "GE09ram_02_u:2846": " rāmam āgatam abhyarcya svāgatenāha taṃ muniḥ // Ram_2,48.17",
    "GE09ram_02_u:2847": " pratigṛhya ca tām arcām upaviṣṭaṃ sarāghavam",
    "GE09ram_02_u:2848": " bharadvājo 'bravīd vākyaṃ dharmayuktam idaṃ tadā // Ram_2,48.18",
    "GE09ram_02_u:2849": " cirasya khalu kākutstha paśyāmi tvām ihāgatam",
    "GE09ram_02_u:2850": " śrutaṃ tava mayā cedaṃ vivāsanam akāraṇam // Ram_2,48.19",
    "GE09ram_02_u:2851": " avakāśo vivikto 'yaṃ mahānadyoḥ samāgame",
    "GE09ram_02_u:2852": " puṇyaś ca ramaṇīyaś ca vasatv iha bhavān sukham // Ram_2,48.20",
    "GE09ram_02_u:2853": " evam uktas tu vacanaṃ bharadvājena rāghavaḥ",
    "GE09ram_02_u:2854": " pratyuvāca śubhaṃ vākyaṃ rāmaḥ sarvahite rataḥ // Ram_2,48.21",
    "GE09ram_02_u:2855": " bhagavann ita āsannaḥ paurajānapado janaḥ",
    "GE09ram_02_u:2856": " āgamiṣyati vaidehīṃ māṃ cāpi prekṣako janaḥ",
    "GE09ram_02_u:2857": " anena kāraṇenāham iha vāsaṃ na rocaye // Ram_2,48.22",
    "GE09ram_02_u:2858": " ekānte paśya bhagavann āśramasthānam uttamam",
    "GE09ram_02_u:2859": " ramate yatra vaidehī sukhārhā janakātmajā // Ram_2,48.23",
    "GE09ram_02_u:2860": " etac chrutvā śubhaṃ vākyaṃ bharadvājo mahāmuniḥ",
    "GE09ram_02_u:2861": " rāghavasya tato vākyam arthagrāhakam abravīt // Ram_2,48.24",
    "GE09ram_02_u:2862": " daśakrośa itas tāta girir yasmin nivatsyasi",
    "GE09ram_02_u:2863": " maharṣisevitaḥ puṇyaḥ sarvataḥ sukhadarśanaḥ // Ram_2,48.25",
    "GE09ram_02_u:2864": " golāṅgūlānucarito vānararkṣaniṣevitaḥ",
    "GE09ram_02_u:2865": " citrakūṭa iti khyāto gandhamādanasaṃnibhaḥ // Ram_2,48.26",
    "GE09ram_02_u:2866": " yāvatā citrakūṭasya naraḥ śṛṅgāṇy avekṣate",
    "GE09ram_02_u:2867": " kalyāṇāni samādhatte na pāpe kurute manaḥ // Ram_2,48.27",
    "GE09ram_02_u:2868": " ṛṣayas tatra bahavo vihṛtya śaradāṃ śatam",
    "GE09ram_02_u:2869": " tapasā divam ārūḍhāḥ kapālaśirasā saha // Ram_2,48.28",
    "GE09ram_02_u:2870": " praviviktam ahaṃ manye taṃ vāsaṃ bhavataḥ sukham",
    "GE09ram_02_u:2871": " iha vā vanavāsāya vasa rāma mayā saha // Ram_2,48.29",
    "GE09ram_02_u:2872": " sa rāmaṃ sarvakāmais taṃ bharadvājaḥ priyātithim",
    "GE09ram_02_u:2873": " sabhāryaṃ saha ca bhrātrā pratijagrāha dharmavit // Ram_2,48.30",
    "GE09ram_02_u:2874": " tasya prayāge rāmasya taṃ maharṣim upeyuṣaḥ",
    "GE09ram_02_u:2875": " prapannā rajanī puṇyā citrāḥ kathayataḥ kathāḥ // Ram_2,48.31",
    "GE09ram_02_u:2876": " prabhātāyāṃ rajanyāṃ tu bharadvājam upāgamat",
    "GE09ram_02_u:2877": " uvāca naraśārdūlo muniṃ jvalitatejasam // Ram_2,48.32",
    "GE09ram_02_u:2878": " śarvarīṃ bhagavann adya satyaśīla tavāśrame",
    "GE09ram_02_u:2879": " uṣitāḥ smeha vasatim anujānātu no bhavān // Ram_2,48.33",
    "GE09ram_02_u:2880": " rātryāṃ tu tasyāṃ vyuṣṭāyāṃ bharadvājo 'bravīd idam",
    "GE09ram_02_u:2881": " madhumūlaphalopetaṃ citrakūṭaṃ vrajeti ha // Ram_2,48.34",
    "GE09ram_02_u:2882": " tatra kuñjarayūthāni mṛgayūthāni cābhitaḥ",
    "GE09ram_02_u:2883": " vicaranti vanānteṣu tāni drakṣyasi rāghava // Ram_2,48.35",
    "GE09ram_02_u:2884": " prahṛṣṭakoyaṣṭikakokilasvanair vināditaṃ taṃ vasudhādharaṃ śivam",
    "GE09ram_02_u:2885": " mṛgaiś ca mattair bahubhiś ca kuñjaraiḥ suramyam āsādya samāvasāśramam // Ram_2,48.36",
    "GE09ram_02_u:2886": " uṣitvā rajanīṃ tatra rājaputrāv ariṃdamau",
    "GE09ram_02_u:2887": " maharṣim abhivādyātha jagmatus taṃ giriṃ prati // Ram_2,49.1",
    "GE09ram_02_u:2888": " prasthitāṃś caiva tān prekṣya pitā putrān ivānvagāt",
    "GE09ram_02_u:2889": " tataḥ pracakrame vaktuṃ vacanaṃ sa mahāmuniḥ // Ram_2,49.2",
    "GE09ram_02_u:2890": " athāsādya tu kālindīṃ śīghrasrotasamāpagām",
    "GE09ram_02_u:2891": " tatra yūyaṃ plavaṃ kṛtvā taratāṃśumatīṃ nadīm // Ram_2,49.3",
    "GE09ram_02_u:2892": " tato nyagrodham āsādya mahāntaṃ haritacchadam",
    "GE09ram_02_u:2893": " vivṛddhaṃ bahubhir vṛkṣaiḥ śyāmaṃ siddhopasevitam // Ram_2,49.4",
    "GE09ram_02_u:2894": " krośamātraṃ tato gatvā nīlaṃ drakṣyatha kānanam",
    "GE09ram_02_u:2895": " palāśabadarīmiśraṃ rāma vaṃśaiś ca yāmunaiḥ // Ram_2,49.5",
    "GE09ram_02_u:2896": " sa panthāś citrakūṭasya gataḥ subahuśo mayā",
    "GE09ram_02_u:2897": " ramyo mārdavayuktaś ca vanadāvair vivarjitaḥ",
    "GE09ram_02_u:2898": " iti panthānam āvedya maharṣiḥ sa nyavartata // Ram_2,49.6",
    "GE09ram_02_u:2899": " upāvṛtte munau tasmin rāmo lakṣmaṇam abravīt",
    "GE09ram_02_u:2900": " kṛtapuṇyāḥ sma saumitre munir yan no 'nukampate // Ram_2,49.7",
    "GE09ram_02_u:2901": " iti tau puruṣavyāghrau mantrayitvā manasvinau",
    "GE09ram_02_u:2902": " sītām evāgrataḥ kṛtvā kālindīṃ jagmatur nadīm // Ram_2,49.8",
    "GE09ram_02_u:2903": " tau kāṣṭhasaṃghāṭam atho cakratuḥ sumahāplavam",
    "GE09ram_02_u:2904": " cakāra lakṣmaṇaś chittvā sītāyāḥ sukham āsanam // Ram_2,49.9",
    "GE09ram_02_u:2905": " tatra śriyam ivācintyāṃ rāmo dāśarathiḥ priyām",
    "GE09ram_02_u:2906": " īṣat saṃlajjamānāṃ tām adhyāropayata plavam // Ram_2,49.10",
    "GE09ram_02_u:2907": " tataḥ plavenāṃśumatīṃ śīghragām ūrmimālinīm",
    "GE09ram_02_u:2908": " tīrajair bahubhir vṛkṣaiḥ saṃterur yamunāṃ nadīm // Ram_2,49.11",
    "GE09ram_02_u:2909": " te tīrṇāḥ plavam utsṛjya prasthāya yamunāvanāt",
    "GE09ram_02_u:2910": " śyāmaṃ nyagrodham āseduḥ śītalaṃ haritacchadam // Ram_2,49.12",
    "GE09ram_02_u:2911": " kausalyāṃ caiva paśyeyaṃ sumitrāṃ ca yaśasvinīm",
    "GE09ram_02_u:2912": " iti sītāñjaliṃ kṛtvā paryagacchad vanaspatim // Ram_2,49.13",
    "GE09ram_02_u:2913": " krośamātraṃ tato gatvā bhrātarau rāmalakṣmaṇau",
    "GE09ram_02_u:2914": " bahūn medhyān mṛgān hatvā ceratur yamunāvane // Ram_2,49.14",
    "GE09ram_02_u:2915": " vihṛtya te barhiṇapūganādite śubhe vane vāraṇavānarāyute",
    "GE09ram_02_u:2916": " samaṃ nadīvapram upetya saṃmataṃ nivāsam ājagmur adīnadarśanāḥ // Ram_2,49.15",
    "GE09ram_02_u:2917": " atha rātryāṃ vyatītāyām avasuptam anantaram",
    "GE09ram_02_u:2918": " prabodhayāmāsa śanair lakṣmaṇaṃ raghunandanaḥ // Ram_2,50.1",
    "GE09ram_02_u:2919": " saumitre śṛṇu vanyānāṃ valgu vyāharatāṃ svanam",
    "GE09ram_02_u:2920": " sampratiṣṭhāmahe kālaḥ prasthānasya paraṃtapa // Ram_2,50.2",
    "GE09ram_02_u:2921": " sa suptaḥ samaye bhrātrā lakṣmaṇaḥ pratibodhitaḥ",
    "GE09ram_02_u:2922": " jahau nidrāṃ ca tandrīṃ ca prasaktaṃ ca pathi śramam // Ram_2,50.3",
    "GE09ram_02_u:2923": " tata utthāya te sarve spṛṣṭvā nadyāḥ śivaṃ jalam",
    "GE09ram_02_u:2924": " panthānam ṛṣiṇoddiṣṭaṃ citrakūṭasya taṃ yayuḥ // Ram_2,50.4",
    "GE09ram_02_u:2925": " tataḥ samprasthitaḥ kāle rāmaḥ saumitriṇā saha",
    "GE09ram_02_u:2926": " sītāṃ kamalapattrākṣīm idaṃ vacanam abravīt // Ram_2,50.5",
    "GE09ram_02_u:2927": " ādīptān iva vaidehi sarvataḥ puṣpitān nagān",
    "GE09ram_02_u:2928": " svaiḥ puṣpaiḥ kiṃśukān paśya mālinaḥ śiśirātyaye // Ram_2,50.6",
    "GE09ram_02_u:2929": " paśya bhallātakān phullān narair anupasevitān",
    "GE09ram_02_u:2930": " phalapattrair avanatān nūnaṃ śakṣyāmi jīvitum // Ram_2,50.7",
    "GE09ram_02_u:2931": " paśya droṇapramāṇāni lambamānāni lakṣmaṇa",
    "GE09ram_02_u:2932": " madhūni madhukārībhiḥ saṃbhṛtāni nage nage // Ram_2,50.8",
    "GE09ram_02_u:2933": " eṣa krośati natyūhas taṃ śikhī pratikūjati",
    "GE09ram_02_u:2934": " ramaṇīye vanoddeśe puṣpasaṃstarasaṃkaṭe // Ram_2,50.9",
    "GE09ram_02_u:2935": " mātaṃgayūthānusṛtaṃ pakṣisaṃghānunāditam",
    "GE09ram_02_u:2936": " citrakūṭam imaṃ paśya pravṛddhaśikharaṃ girim // Ram_2,50.10",
    "GE09ram_02_u:2937": " tatas tau pādacāreṇa gacchantau saha sītayā",
    "GE09ram_02_u:2938": " ramyam āsedatuḥ śailaṃ citrakūṭaṃ manoramam // Ram_2,50.11",
    "GE09ram_02_u:2939": " taṃ tu parvatam āsādya nānāpakṣigaṇāyutam",
    "GE09ram_02_u:2940": " ayaṃ vāso bhavet tāvad atra saumya ramemahi // Ram_2,50.12",
    "GE09ram_02_u:2941": " lakṣmaṇānaya dārūṇi dṛḍhāni ca varāṇi ca",
    "GE09ram_02_u:2942": " kuruṣvāvasathaṃ saumya vāse me 'bhirataṃ manaḥ // Ram_2,50.13",
    "GE09ram_02_u:2943": " tasya tadvacanaṃ śrutvā saumitrir vividhān drumān",
    "GE09ram_02_u:2944": " ājahāra tataś cakre parṇaśālām ariṃdamaḥ // Ram_2,50.14",
    "GE09ram_02_u:2945": " śuśrūṣamāṇam ekāgram idaṃ vacanam abravīt",
    "GE09ram_02_u:2946": " aiṇeyaṃ māṃsam āhṛtya śālāṃ yakṣyāmahe vayam // Ram_2,50.15",
    "GE09ram_02_u:2947": " sa lakṣmaṇaḥ kṛṣṇamṛgaṃ hatvā medhyaṃ pratāpavān",
    "GE09ram_02_u:2948": " atha cikṣepa saumitriḥ samiddhe jātavedasi // Ram_2,50.16",
    "GE09ram_02_u:2949": " taṃ tu pakvaṃ samājñāya niṣṭaptaṃ chinnaśoṇitam",
    "GE09ram_02_u:2950": " lakṣmaṇaḥ puruṣavyāghram atha rāghavam abravīt // Ram_2,50.17",
    "GE09ram_02_u:2951": " ayaṃ kṛṣṇaḥ samāptāṅgaḥ śṛtaḥ kṛṣṇamṛgo yathā",
    "GE09ram_02_u:2952": " devatā devasaṃkāśa yajasva kuśalo hy asi // Ram_2,50.18",
    "GE09ram_02_u:2953": " rāmaḥ snātvā tu niyato guṇavāñ japyakovidaḥ",
    "GE09ram_02_u:2954": " pāpasaṃśamanaṃ rāmaś cakāra balim uttamam // Ram_2,50.19",
    "GE09ram_02_u:2955": " tāṃ vṛkṣaparṇacchadanāṃ manojñāṃ yathāpradeśaṃ sukṛtāṃ nivātām",
    "GE09ram_02_u:2956": " vāsāya sarve viviśuḥ sametāḥ sabhāṃ yathā devagaṇāḥ sudharmām // Ram_2,50.20",
    "GE09ram_02_u:2957": " anekanānāmṛgapakṣisaṃkule vicitrapuṣpastabakair drumair yute",
    "GE09ram_02_u:2958": " vanottame vyālamṛgānunādite tathā vijahruḥ susukhaṃ jitendriyāḥ // Ram_2,50.21",
    "GE09ram_02_u:2959": " suramyam āsādya tu citrakūṭaṃ nadīṃ ca tāṃ mālyavatīṃ sutīrthām",
    "GE09ram_02_u:2960": " nananda hṛṣṭo mṛgapakṣijuṣṭāṃ jahau ca duḥkhaṃ puravipravāsāt // Ram_2,50.22",
    "GE09ram_02_u:2961": " kathayitvā suduḥkhārtaḥ sumantreṇa ciraṃ saha",
    "GE09ram_02_u:2962": " rāme dakṣiṇakūlasthe jagāma svagṛhaṃ guhaḥ // Ram_2,51.1",
    "GE09ram_02_u:2963": " anujñātaḥ sumantro 'tha yojayitvā hayottamān",
    "GE09ram_02_u:2964": " ayodhyām eva nagarīṃ prayayau gāḍhadurmanāḥ // Ram_2,51.2",
    "GE09ram_02_u:2965": " sa vanāni sugandhīni saritaś ca sarāṃsi ca",
    "GE09ram_02_u:2966": " paśyann atiyayau śīghraṃ grāmāṇi nagarāṇi ca // Ram_2,51.3",
    "GE09ram_02_u:2967": " tataḥ sāyāhnasamaye tṛtīye 'hani sārathiḥ",
    "GE09ram_02_u:2968": " ayodhyāṃ samanuprāpya nirānandāṃ dadarśa ha // Ram_2,51.4",
    "GE09ram_02_u:2969": " sa śūnyām iva niḥśabdāṃ dṛṣṭvā paramadurmanāḥ",
    "GE09ram_02_u:2970": " sumantraś cintayāmāsa śokavegasamāhataḥ // Ram_2,51.5",
    "GE09ram_02_u:2971": " kaccin na sagajā sāśvā sajanā sajanādhipā",
    "GE09ram_02_u:2972": " rāmasaṃtāpaduḥkhena dagdhā śokāgninā purī",
    "GE09ram_02_u:2973": " iti cintāparaḥ sūtas tvaritaḥ praviveśa ha // Ram_2,51.6",
    "GE09ram_02_u:2974": " sumantram abhiyāntaṃ taṃ śataśo 'tha sahasraśaḥ",
    "GE09ram_02_u:2975": " kva rāma iti pṛcchantaḥ sūtam abhyadravan narāḥ // Ram_2,51.7",
    "GE09ram_02_u:2976": " teṣāṃ śaśaṃsa gaṅgāyām aham āpṛcchya rāghavam",
    "GE09ram_02_u:2977": " anujñāto nivṛtto 'smi dhārmikeṇa mahātmanā // Ram_2,51.8",
    "GE09ram_02_u:2978": " te tīrṇā iti vijñāya bāṣpapūrṇamukhā janāḥ",
    "GE09ram_02_u:2979": " aho dhig iti niḥśvasya hā rāmeti ca cukruśuḥ // Ram_2,51.9",
    "GE09ram_02_u:2980": " śuśrāva ca vacas teṣāṃ vṛndaṃ vṛndaṃ ca tiṣṭhatām",
    "GE09ram_02_u:2981": " hatāḥ sma khalu ye neha paśyāma iti rāghavam // Ram_2,51.10",
    "GE09ram_02_u:2982": " dānayajñavivāheṣu samājeṣu mahatsu ca",
    "GE09ram_02_u:2983": " na drakṣyāmaḥ punar jātu dhārmikaṃ rāmam antarā // Ram_2,51.11",
    "GE09ram_02_u:2984": " kiṃ samarthaṃ janasyāsya kiṃ priyaṃ kiṃ sukhāvaham",
    "GE09ram_02_u:2985": " iti rāmeṇa nagaraṃ pitṛvat paripālitam // Ram_2,51.12",
    "GE09ram_02_u:2986": " vātāyanagatānāṃ ca strīṇām anvantarāpaṇam",
    "GE09ram_02_u:2987": " rāmaśokābhitaptānāṃ śuśrāva paridevanam // Ram_2,51.13",
    "GE09ram_02_u:2988": " sa rājamārgamadhyena sumantraḥ pihitānanaḥ",
    "GE09ram_02_u:2989": " yatra rājā daśarathas tad evopayayau gṛham // Ram_2,51.14",
    "GE09ram_02_u:2990": " so 'vatīrya rathāc chīghraṃ rājaveśma praviśya ca",
    "GE09ram_02_u:2991": " kakṣyāḥ saptābhicakrāma mahājanasamākulāḥ // Ram_2,51.15",
    "GE09ram_02_u:2992": " tato daśarathastrīṇāṃ prāsādebhyas tatas tataḥ",
    "GE09ram_02_u:2993": " rāmaśokābhitaptānāṃ mandaṃ śuśrāva jalpitam // Ram_2,51.16",
    "GE09ram_02_u:2994": " saha rāmeṇa niryāto vinā rāmam ihāgataḥ",
    "GE09ram_02_u:2995": " sūtaḥ kiṃ nāma kausalyāṃ śocantīṃ prativakṣyati // Ram_2,51.17",
    "GE09ram_02_u:2996": " yathā ca manye durjīvam evaṃ na sukaraṃ dhruvam",
    "GE09ram_02_u:2997": " ācchidya putre niryāte kausalyā yatra jīvati // Ram_2,51.18",
    "GE09ram_02_u:2998": " satyarūpaṃ tu tadvākyaṃ rājñaḥ strīṇāṃ niśāmayan",
    "GE09ram_02_u:2999": " pradīptam iva śokena viveśa sahasā gṛham // Ram_2,51.19",
    "GE09ram_02_u:3000": " sa praviśyāṣṭamīṃ kakṣyāṃ rājānaṃ dīnam āturam",
    "GE09ram_02_u:3001": " putraśokaparidyūnam apaśyat pāṇḍure gṛhe // Ram_2,51.20",
    "GE09ram_02_u:3002": " abhigamya tam āsīnaṃ narendram abhivādya ca",
    "GE09ram_02_u:3003": " sumantro rāmavacanaṃ yathoktaṃ pratyavedayat // Ram_2,51.21",
    "GE09ram_02_u:3004": " sa tūṣṇīm eva tac chrutvā rājā vibhrāntacetanaḥ",
    "GE09ram_02_u:3005": " mūrchito nyapatad bhūmau rāmaśokābhipīḍitaḥ // Ram_2,51.22",
    "GE09ram_02_u:3006": " tato 'ntaḥpuram āviddhaṃ mūrchite pṛthivīpatau",
    "GE09ram_02_u:3007": " uddhṛtya bāhū cukrośa nṛpatau patite kṣitau // Ram_2,51.23",
    "GE09ram_02_u:3008": " sumitrayā tu sahitā kausalyā patitaṃ patim",
    "GE09ram_02_u:3009": " utthāpayāmāsa tadā vacanaṃ cedam abravīt // Ram_2,51.24",
    "GE09ram_02_u:3010": " imaṃ tasya mahābhāga dūtaṃ duṣkarakāriṇaḥ",
    "GE09ram_02_u:3011": " vanavāsād anuprāptaṃ kasmān na pratibhāṣase // Ram_2,51.25",
    "GE09ram_02_u:3012": " adyemam anayaṃ kṛtvā vyapatrapasi rāghava",
    "GE09ram_02_u:3013": " uttiṣṭha sukṛtaṃ te 'stu śoke na syāt sahāyatā // Ram_2,51.26",
    "GE09ram_02_u:3014": " deva yasyā bhayād rāmaṃ nānupṛcchasi sārathim",
    "GE09ram_02_u:3015": " neha tiṣṭhati kaikeyī viśrabdhaṃ pratibhāṣyatām // Ram_2,51.27",
    "GE09ram_02_u:3016": " sā tathoktvā mahārājaṃ kausalyā śokalālasā",
    "GE09ram_02_u:3017": " dharaṇyāṃ nipapātāśu bāṣpaviplutabhāṣiṇī // Ram_2,51.28",
    "GE09ram_02_u:3018": " evaṃ vilapatīṃ dṛṣṭvā kausalyāṃ patitāṃ bhuvi",
    "GE09ram_02_u:3019": " patiṃ cāvekṣya tāḥ sarvāḥ sasvaraṃ ruruduḥ striyaḥ // Ram_2,51.29",
    "GE09ram_02_u:3020": " tatas tam antaḥpuranādam utthitaṃ samīkṣya vṛddhās taruṇāś ca mānavāḥ",
    "GE09ram_02_u:3021": " striyaś ca sarvā ruruduḥ samantataḥ puraṃ tadāsīt punar eva saṃkulam // Ram_2,51.30",
    "GE09ram_02_u:3022": " pratyāśvasto yadā rājā mohāt pratyāgataḥ punaḥ",
    "GE09ram_02_u:3023": " athājuhāva taṃ sūtaṃ rāmavṛttāntakāraṇāt // Ram_2,52.1",
    "GE09ram_02_u:3024": " vṛddhaṃ paramasaṃtaptaṃ navagraham iva dvipam",
    "GE09ram_02_u:3025": " viniḥśvasantaṃ dhyāyantam asvastham iva kuñjaram // Ram_2,52.2",
    "GE09ram_02_u:3026": " rājā tu rajasā sūtaṃ dhvastāṅgaṃ samupasthitam",
    "GE09ram_02_u:3027": " aśrupūrṇamukhaṃ dīnam uvāca paramārtavat // Ram_2,52.3",
    "GE09ram_02_u:3028": " kva nu vatsyati dharmātmā vṛkṣamūlam upāśritaḥ",
    "GE09ram_02_u:3029": " so 'tyantasukhitaḥ sūta kim aśiṣyati rāghavaḥ",
    "GE09ram_02_u:3030": " bhūmipālātmajo bhūmau śete katham anāthavat // Ram_2,52.4",
    "GE09ram_02_u:3031": " yaṃ yāntam anuyānti sma padātirathakuñjarāḥ",
    "GE09ram_02_u:3032": " sa vatsyati kathaṃ rāmo vijanaṃ vanam āśritaḥ // Ram_2,52.5",
    "GE09ram_02_u:3033": " vyālair mṛgair ācaritaṃ kṛṣṇasarpaniṣevitam",
    "GE09ram_02_u:3034": " kathaṃ kumārau vaidehyā sārdhaṃ vanam upasthitau // Ram_2,52.6",
    "GE09ram_02_u:3035": " sukumāryā tapasvinyā sumantra saha sītayā",
    "GE09ram_02_u:3036": " rājaputrau kathaṃ pādair avaruhya rathād gatau // Ram_2,52.7",
    "GE09ram_02_u:3037": " siddhārthaḥ khalu sūta tvaṃ yena dṛṣṭau mamātmajau",
    "GE09ram_02_u:3038": " vanāntaṃ praviśantau tāv aśvināv iva mandaram // Ram_2,52.8",
    "GE09ram_02_u:3039": " kim uvāca vaco rāmaḥ kim uvāca ca lakṣmaṇaḥ",
    "GE09ram_02_u:3040": " sumantra vanam āsādya kim uvāca ca maithilī",
    "GE09ram_02_u:3041": " āsitaṃ śayitaṃ bhuktaṃ sūta rāmasya kīrtaya // Ram_2,52.9",
    "GE09ram_02_u:3042": " iti sūto narendreṇa coditaḥ sajjamānayā",
    "GE09ram_02_u:3043": " uvāca vācā rājānaṃ sabāṣpaparirabdhayā // Ram_2,52.10",
    "GE09ram_02_u:3044": " abravīn māṃ mahārāja dharmam evānupālayan",
    "GE09ram_02_u:3045": " añjaliṃ rāghavaḥ kṛtvā śirasābhipraṇamya ca // Ram_2,52.11",
    "GE09ram_02_u:3046": " sūta madvacanāt tasya tātasya viditātmanaḥ",
    "GE09ram_02_u:3047": " śirasā vandanīyasya vandyau pādau mahātmanaḥ // Ram_2,52.12",
    "GE09ram_02_u:3048": " sarvam antaḥpuraṃ vācyaṃ sūta madvacanāt tvayā",
    "GE09ram_02_u:3049": " ārogyam aviśeṣeṇa yathārhaṃ cābhivādanam // Ram_2,52.13",
    "GE09ram_02_u:3050": " mātā ca mama kausalyā kuśalaṃ cābhivādanam",
    "GE09ram_02_u:3051": " devi devasya pādau ca devavat paripālaya // Ram_2,52.14",
    "GE09ram_02_u:3052": " bharataḥ kuśalaṃ vācyo vācyo madvacanena ca",
    "GE09ram_02_u:3053": " sarvāsv eva yathānyāyaṃ vṛttiṃ vartasva mātṛṣu // Ram_2,52.15",
    "GE09ram_02_u:3054": " vaktavyaś ca mahābāhur ikṣvākukulanandanaḥ",
    "GE09ram_02_u:3055": " pitaraṃ yauvarājyastho rājyastham anupālaya // Ram_2,52.16",
    "GE09ram_02_u:3056": " ity evaṃ māṃ mahārāja bruvann eva mahāyaśāḥ",
    "GE09ram_02_u:3057": " rāmo rājīvatāmrākṣo bhṛśam aśrūṇy avartayat // Ram_2,52.17",
    "GE09ram_02_u:3058": " lakṣmaṇas tu susaṃkruddho niḥśvasan vākyam abravīt",
    "GE09ram_02_u:3059": " kenāyam aparādhena rājaputro vivāsitaḥ // Ram_2,52.18",
    "GE09ram_02_u:3060": " yadi pravrājito rāmo lobhakāraṇakāritam",
    "GE09ram_02_u:3061": " varadānanimittaṃ vā sarvathā duṣkṛtaṃ kṛtam",
    "GE09ram_02_u:3062": " rāmasya tu parityāge na hetum upalakṣaye // Ram_2,52.19",
    "GE09ram_02_u:3063": " asamīkṣya samārabdhaṃ viruddhaṃ buddhilāghavāt",
    "GE09ram_02_u:3064": " janayiṣyati saṃkrośaṃ rāghavasya vivāsanam // Ram_2,52.20",
    "GE09ram_02_u:3065": " ahaṃ tāvan mahārāje pitṛtvaṃ nopalakṣaye",
    "GE09ram_02_u:3066": " bhrātā bhartā ca bandhuś ca pitā ca mama rāghavaḥ // Ram_2,52.21",
    "GE09ram_02_u:3067": " sarvalokapriyaṃ tyaktvā sarvalokahite ratam",
    "GE09ram_02_u:3068": " sarvaloko 'nurajyeta kathaṃ tvānena karmaṇā // Ram_2,52.22",
    "GE09ram_02_u:3069": " jānakī tu mahārāja niḥśvasantī tapasvinī",
    "GE09ram_02_u:3070": " bhūtopahatacitteva viṣṭhitā vismṛtā sthitā // Ram_2,52.23",
    "GE09ram_02_u:3071": " adṛṣṭapūrvavyasanā rājaputrī yaśasvinī",
    "GE09ram_02_u:3072": " tena duḥkhena rudatī naiva māṃ kiṃcid abravīt // Ram_2,52.24",
    "GE09ram_02_u:3073": " udvīkṣamāṇā bhartāraṃ mukhena pariśuṣyatā",
    "GE09ram_02_u:3074": " mumoca sahasā bāṣpaṃ māṃ prayāntam udīkṣya sā // Ram_2,52.25",
    "GE09ram_02_u:3075": " tathaiva rāmo 'śrumukhaḥ kṛtāñjaliḥ sthito 'bhaval lakṣmaṇabāhupālitaḥ",
    "GE09ram_02_u:3076": " tathaiva sītā rudatī tapasvinī nirīkṣate rājarathaṃ tathaiva mām // Ram_2,52.26",
    "GE09ram_02_u:3077": " mama tv aśvā nivṛttasya na prāvartanta vartmani",
    "GE09ram_02_u:3078": " uṣṇam aśru vimuñcanto rāme samprasthite vanam // Ram_2,53.1",
    "GE09ram_02_u:3079": " ubhābhyāṃ rājaputrābhyām atha kṛtvāham añjalim",
    "GE09ram_02_u:3080": " prasthito ratham āsthāya tad duḥkham api dhārayan // Ram_2,53.2",
    "GE09ram_02_u:3081": " guhena sārdhaṃ tatraiva sthito 'smi divasān bahūn",
    "GE09ram_02_u:3082": " āśayā yadi māṃ rāmaḥ punaḥ śabdāpayed iti // Ram_2,53.3",
    "GE09ram_02_u:3083": " viṣaye te mahārāja rāmavyasanakarśitāḥ",
    "GE09ram_02_u:3084": " api vṛkṣāḥ parimlānaḥ sapuṣpāṅkurakorakāḥ // Ram_2,53.4",
    "GE09ram_02_u:3085": " na ca sarpanti sattvāni vyālā na prasaranti ca",
    "GE09ram_02_u:3086": " rāmaśokābhibhūtaṃ tan niṣkūjam abhavad vanam // Ram_2,53.5",
    "GE09ram_02_u:3087": " līnapuṣkarapattrāś ca narendra kaluṣodakāḥ",
    "GE09ram_02_u:3088": " saṃtaptapadmāḥ padminyo līnamīnavihaṃgamāḥ // Ram_2,53.6",
    "GE09ram_02_u:3089": " jalajāni ca puṣpāṇi mālyāni sthalajāni ca",
    "GE09ram_02_u:3090": " nādya bhānty alpagandhīni phalāni ca yathā puram // Ram_2,53.7",
    "GE09ram_02_u:3091": " praviśantam ayodhyāṃ māṃ na kaścid abhinandati",
    "GE09ram_02_u:3092": " narā rāmam apaśyanto niḥśvasanti muhur muhuḥ // Ram_2,53.8",
    "GE09ram_02_u:3093": " harmyair vimānaiḥ prāsādair avekṣya ratham āgatam",
    "GE09ram_02_u:3094": " hāhākārakṛtā nāryo rāmādarśanakarśitāḥ // Ram_2,53.9",
    "GE09ram_02_u:3095": " āyatair vimalair netrair aśruvegapariplutaiḥ",
    "GE09ram_02_u:3096": " anyonyam abhivīkṣante vyaktam ārtatarāḥ striyaḥ // Ram_2,53.10",
    "GE09ram_02_u:3097": " nāmitrāṇāṃ na mitrāṇām udāsīnajanasya ca",
    "GE09ram_02_u:3098": " aham ārtatayā kaṃcid viśeṣaṃ nopalakṣaye // Ram_2,53.11",
    "GE09ram_02_u:3099": " aprahṛṣṭamanuṣyā ca dīnanāgaturaṃgamā",
    "GE09ram_02_u:3100": " ārtasvaraparimlānā viniḥśvasitaniḥsvanā // Ram_2,53.12",
    "GE09ram_02_u:3101": " nirānandā mahārāja rāmapravrājanāturā",
    "GE09ram_02_u:3102": " kausalyā putrahīneva ayodhyā pratibhāti mā // Ram_2,53.13",
    "GE09ram_02_u:3103": " sūtasya vacanaṃ śrutvā vācā paramadīnayā",
    "GE09ram_02_u:3104": " bāṣpopahatayā rājā taṃ sūtam idam abravīt // Ram_2,53.14",
    "GE09ram_02_u:3105": " kaikeyyā viniyuktena pāpābhijanabhāvayā",
    "GE09ram_02_u:3106": " mayā na mantrakuśalair vṛddhaiḥ saha samarthitam // Ram_2,53.15",
    "GE09ram_02_u:3107": " na suhṛdbhir na cāmātyair mantrayitvā na naigamaiḥ",
    "GE09ram_02_u:3108": " mayāyam arthaḥ sammohāt strīhetoḥ sahasā kṛtaḥ // Ram_2,53.16",
    "GE09ram_02_u:3109": " bhavitavyatayā nūnam idaṃ vā vyasanaṃ mahat",
    "GE09ram_02_u:3110": " kulasyāsya vināśāya prāptaṃ sūta yadṛcchayā // Ram_2,53.17",
    "GE09ram_02_u:3111": " sūta yady asti te kiṃcin mayāpi sukṛtaṃ kṛtam",
    "GE09ram_02_u:3112": " tvaṃ prāpayāśu māṃ rāmaṃ prāṇāḥ saṃtvarayanti mām // Ram_2,53.18",
    "GE09ram_02_u:3113": " yad yad yāpi mamaivājñā nivartayatu rāghavam",
    "GE09ram_02_u:3114": " na śakṣyāmi vinā rāmaṃ muhūrtam api jīvitum // Ram_2,53.19",
    "GE09ram_02_u:3115": " atha vāpi mahābāhur gato dūraṃ bhaviṣyati",
    "GE09ram_02_u:3116": " mām eva ratham āropya śīghraṃ rāmāya darśaya // Ram_2,53.20",
    "GE09ram_02_u:3117": " vṛttadaṃṣṭro maheṣvāsaḥ kvāsau lakṣmaṇapūrvajaḥ",
    "GE09ram_02_u:3118": " yadi jīvāmi sādhv enaṃ paśyeyaṃ saha sītayā // Ram_2,53.21",
    "GE09ram_02_u:3119": " lohitākṣaṃ mahābāhum āmuktamaṇikuṇḍalam",
    "GE09ram_02_u:3120": " rāmaṃ yadi na paśyāmi gamiṣyāmi yamakṣayam // Ram_2,53.22",
    "GE09ram_02_u:3121": " ato nu kiṃ duḥkhataraṃ yo 'ham ikṣvākunandanam",
    "GE09ram_02_u:3122": " imām avasthām āpanno neha paśyāmi rāghavam // Ram_2,53.23",
    "GE09ram_02_u:3123": " hā rāma rāmānuja hā hā vaidehi tapasvini",
    "GE09ram_02_u:3124": " na māṃ jānīta duḥkhena mriyamāṇam anāthavat",
    "GE09ram_02_u:3125": " dustaro jīvatā devi mayāyaṃ śokasāgaraḥ // Ram_2,53.24",
    "GE09ram_02_u:3126": " aśobhanaṃ yo 'ham ihādya rāghavaṃ didṛkṣamāṇo na labhe salakṣmaṇam",
    "GE09ram_02_u:3127": " itīva rājā vilapan mahāyaśāḥ papāta tūrṇaṃ śayane sa mūrchitaḥ // Ram_2,53.25",
    "GE09ram_02_u:3128": " iti vilapati pārthive pranaṣṭe karuṇataraṃ dviguṇaṃ ca rāmahetoḥ",
    "GE09ram_02_u:3129": " vacanam anuniśamya tasya devī bhayam agamat punar eva rāmamātā // Ram_2,53.26",
    "GE09ram_02_u:3130": " tato bhūtopasṛṣṭeva vepamānā punaḥ punaḥ",
    "GE09ram_02_u:3131": " dharaṇyāṃ gatasattveva kausalyā sūtam abravīt // Ram_2,54.1",
    "GE09ram_02_u:3132": " naya māṃ yatra kākutsthaḥ sītā yatra ca lakṣmaṇaḥ",
    "GE09ram_02_u:3133": " tān vinā kṣaṇam apy atra jīvituṃ notsahe hy aham // Ram_2,54.2",
    "GE09ram_02_u:3134": " nivartaya rathaṃ śīghraṃ daṇḍakān naya mām api",
    "GE09ram_02_u:3135": " atha tān nānugacchāmi gamiṣyāmi yamakṣayam // Ram_2,54.3",
    "GE09ram_02_u:3136": " bāṣpavegopahatayā sa vācā sajjamānayā",
    "GE09ram_02_u:3137": " idam āśvāsayan devīṃ sūtaḥ prāñjalir abravīt // Ram_2,54.4",
    "GE09ram_02_u:3138": " tyaja śokaṃ ca mohaṃ ca sambhramaṃ duḥkhajaṃ tathā",
    "GE09ram_02_u:3139": " vyavadhūya ca saṃtāpaṃ vane vatsyati rāghavaḥ // Ram_2,54.5",
    "GE09ram_02_u:3140": " lakṣmaṇaś cāpi rāmasya pādau paricaran vane",
    "GE09ram_02_u:3141": " ārādhayati dharmajñaḥ paralokaṃ jitendriyaḥ // Ram_2,54.6",
    "GE09ram_02_u:3142": " vijane 'pi vane sītā vāsaṃ prāpya gṛheṣv iva",
    "GE09ram_02_u:3143": " visrambhaṃ labhate 'bhītā rāme saṃnyastamānasā // Ram_2,54.7",
    "GE09ram_02_u:3144": " nāsyā dainyaṃ kṛtaṃ kiṃcit susūkṣmam api lakṣaye",
    "GE09ram_02_u:3145": " uciteva pravāsānāṃ vaidehī pratibhāti mā // Ram_2,54.8",
    "GE09ram_02_u:3146": " nagaropavanaṃ gatvā yathā sma ramate purā",
    "GE09ram_02_u:3147": " tathaiva ramate sītā nirjaneṣu vaneṣv api // Ram_2,54.9",
    "GE09ram_02_u:3148": " bāleva ramate sītā bālacandranibhānanā",
    "GE09ram_02_u:3149": " rāmā rāme hy adhīnātmā vijane 'pi vane satī // Ram_2,54.10",
    "GE09ram_02_u:3150": " tadgataṃ hṛdayaṃ hy asyās tadadhīnaṃ ca jīvitam",
    "GE09ram_02_u:3151": " ayodhyāpi bhavet tasyā rāmahīnā tathā vanam // Ram_2,54.11",
    "GE09ram_02_u:3152": " pathi pṛcchati vaidehī grāmāṃś ca nagarāṇi ca",
    "GE09ram_02_u:3153": " gatiṃ dṛṣṭvā nadīnāṃ ca pādapān vividhān api // Ram_2,54.12",
    "GE09ram_02_u:3154": " adhvanā vātavegena sambhrameṇātapena ca",
    "GE09ram_02_u:3155": " na hi gacchati vaidehyāś candrāṃśusadṛśī prabhā // Ram_2,54.13",
    "GE09ram_02_u:3156": " sadṛśaṃ śatapattrasya pūrṇacandropamaprabham",
    "GE09ram_02_u:3157": " vadanaṃ tadvadānyāyā vaidehyā na vikampate // Ram_2,54.14",
    "GE09ram_02_u:3158": " alaktarasaraktābhāv alaktarasavarjitau",
    "GE09ram_02_u:3159": " adyāpi caraṇau tasyāḥ padmakośasamaprabhau // Ram_2,54.15",
    "GE09ram_02_u:3160": " nūpurodghuṣṭaheleva khelaṃ gacchati bhāminī",
    "GE09ram_02_u:3161": " idānīm api vaidehī tadrāgā nyastabhūṣaṇā // Ram_2,54.16",
    "GE09ram_02_u:3162": " gajaṃ vā vīkṣya siṃhaṃ vā vyāghraṃ vā vanam āśritā",
    "GE09ram_02_u:3163": " nāhārayati saṃtrāsaṃ bāhū rāmasya saṃśritā // Ram_2,54.17",
    "GE09ram_02_u:3164": " na śocyās te na cātmā te śocyo nāpi janādhipaḥ",
    "GE09ram_02_u:3165": " idaṃ hi caritaṃ loke pratiṣṭhāsyati śāśvatam // Ram_2,54.18",
    "GE09ram_02_u:3166": " vidhūya śokaṃ parihṛṣṭamānasā maharṣiyāte pathi suvyavasthitāḥ",
    "GE09ram_02_u:3167": " vane ratā vanyaphalāśanāḥ pituḥ śubhāṃ pratijñāṃ paripālayanti te // Ram_2,54.19",
    "GE09ram_02_u:3168": " tathāpi sūtena suyuktavādinā nivāryamāṇā sutaśokakarśitā",
    "GE09ram_02_u:3169": " na caiva devī virarāma kūjitāt priyeti putreti ca rāghaveti ca // Ram_2,54.20",
    "GE09ram_02_u:3170": " vanaṃ gate dharmapare rāme ramayatāṃ vare",
    "GE09ram_02_u:3171": " kausalyā rudatī svārtā bhartāram idam abravīt // Ram_2,55.1",
    "GE09ram_02_u:3172": " yadyapi triṣu lokeṣu prathitaṃ te mahad yaśaḥ",
    "GE09ram_02_u:3173": " sānukrośo vadānyaś ca priyavādī ca rāghavaḥ // Ram_2,55.2",
    "GE09ram_02_u:3174": " kathaṃ naravaraśreṣṭha putrau tau saha sītayā",
    "GE09ram_02_u:3175": " duḥkhitau sukhasaṃvṛddhau vane duḥkhaṃ sahiṣyataḥ // Ram_2,55.3",
    "GE09ram_02_u:3176": " sā nūnaṃ taruṇī śyāmā sukumārī sukhocitā",
    "GE09ram_02_u:3177": " katham uṣṇaṃ ca śītaṃ ca maithilī prasahiṣyate // Ram_2,55.4",
    "GE09ram_02_u:3178": " bhuktvāśanaṃ viśālākṣī sūpadaṃśānvitaṃ śubham",
    "GE09ram_02_u:3179": " vanyaṃ naivāram āhāraṃ kathaṃ sītopabhokṣyate // Ram_2,55.5",
    "GE09ram_02_u:3180": " gītavāditranirghoṣaṃ śrutvā śubham aninditā",
    "GE09ram_02_u:3181": " kathaṃ kravyādasiṃhānāṃ śabdaṃ śroṣyaty aśobhanam // Ram_2,55.6",
    "GE09ram_02_u:3182": " mahendradhvajasaṃkāśaḥ kva nu śete mahābhujaḥ",
    "GE09ram_02_u:3183": " bhujaṃ parighasaṃkāśam upadhāya mahābalaḥ // Ram_2,55.7",
    "GE09ram_02_u:3184": " padmavarṇaṃ sukeśāntaṃ padmaniḥśvāsam uttamam",
    "GE09ram_02_u:3185": " kadā drakṣyāmi rāmasya vadanaṃ puṣkarekṣaṇam // Ram_2,55.8",
    "GE09ram_02_u:3186": " vajrasāramayaṃ nūnaṃ hṛdayaṃ me na saṃśayaḥ",
    "GE09ram_02_u:3187": " apaśyantyā na taṃ yad vai phalatīdaṃ sahasradhā // Ram_2,55.9",
    "GE09ram_02_u:3188": " yadi pañcadaśe varṣe rāghavaḥ punar eṣyati",
    "GE09ram_02_u:3189": " jahyād rājyaṃ ca kośaṃ ca bharatenopabhokṣyate // Ram_2,55.10",
    "GE09ram_02_u:3190": " evaṃ kanīyasā bhrātrā bhuktaṃ rājyaṃ viśāṃ pate",
    "GE09ram_02_u:3191": " bhrātā jyeṣṭho variṣṭhaś ca kimarthaṃ nāvamaṃsyate // Ram_2,55.11",
    "GE09ram_02_u:3192": " na pareṇāhṛtaṃ bhakṣyaṃ vyāghraḥ khāditum icchati",
    "GE09ram_02_u:3193": " evam eva naravyāghraḥ paralīḍhaṃ na maṃsyate // Ram_2,55.12",
    "GE09ram_02_u:3194": " havir ājyaṃ puroḍāśāḥ kuśā yūpāś ca khādirāḥ",
    "GE09ram_02_u:3195": " naitāni yātayāmāni kurvanti punar adhvare // Ram_2,55.13",
    "GE09ram_02_u:3196": " tathā hy āttam idaṃ rājyaṃ hṛtasārāṃ surām iva",
    "GE09ram_02_u:3197": " nābhimantum alaṃ rāmo naṣṭasomam ivādhvaram // Ram_2,55.14",
    "GE09ram_02_u:3198": " naivaṃvidham asatkāraṃ rāghavo marṣayiṣyati",
    "GE09ram_02_u:3199": " balavān iva śārdūlo vāladher abhimarśanam // Ram_2,55.15",
    "GE09ram_02_u:3200": " sa tādṛśaḥ siṃhabalo vṛṣabhākṣo nararṣabhaḥ",
    "GE09ram_02_u:3201": " svayam eva hataḥ pitrā jalajenātmajo yathā // Ram_2,55.16",
    "GE09ram_02_u:3202": " dvijāticarito dharmaḥ śāstradṛṣṭaḥ sanātanaḥ",
    "GE09ram_02_u:3203": " yadi te dharmanirate tvayā putre vivāsite // Ram_2,55.17",
    "GE09ram_02_u:3204": " gatir ekā patir nāryā dvitīyā gatir ātmajaḥ",
    "GE09ram_02_u:3205": " tṛtīyā jñātayo rājaṃś caturthī neha vidyate // Ram_2,55.18",
    "GE09ram_02_u:3206": " tatra tvaṃ caiva me nāsti rāmaś ca vanam āśritaḥ",
    "GE09ram_02_u:3207": " na vanaṃ gantum icchāmi sarvathā hi hatā tvayā // Ram_2,55.19",
    "GE09ram_02_u:3208": " hataṃ tvayā rājyam idaṃ sarāṣṭraṃ hatas tathātmā saha mantribhiś ca",
    "GE09ram_02_u:3209": " hatā saputrāsmi hatāś ca paurāḥ sutaś ca bhāryā ca tava prahṛṣṭau // Ram_2,55.20",
    "GE09ram_02_u:3210": " imāṃ giraṃ dāruṇaśabdasaṃśritāṃ niśamya rājāpi mumoha duḥkhitaḥ",
    "GE09ram_02_u:3211": " tataḥ sa śokaṃ praviveśa pārthivaḥ svaduṣkṛtaṃ cāpi punas tadāsmarat // Ram_2,55.21",
    "GE09ram_02_u:3212": " evaṃ tu kruddhayā rājā rāmamātrā saśokayā",
    "GE09ram_02_u:3213": " śrāvitaḥ paruṣaṃ vākyaṃ cintayāmāsa duḥkhitaḥ // Ram_2,56.1",
    "GE09ram_02_u:3214": " tasya cintayamānasya pratyabhāt karma duṣkṛtam",
    "GE09ram_02_u:3215": " yad anena kṛtaṃ pūrvam ajñānāc chabdavedhinā // Ram_2,56.2",
    "GE09ram_02_u:3216": " amanās tena śokena rāmaśokena ca prabhuḥ",
    "GE09ram_02_u:3217": " dahyamānas tu śokābhyāṃ kausalyām āha bhūpatiḥ // Ram_2,56.3",
    "GE09ram_02_u:3218": " prasādaye tvāṃ kausalye racito 'yaṃ mayāñjaliḥ",
    "GE09ram_02_u:3219": " vatsalā cānṛśaṃsā ca tvaṃ hi nityaṃ pareṣv api // Ram_2,56.4",
    "GE09ram_02_u:3220": " bhartā tu khalu nārīṇāṃ guṇavān nirguṇo 'pi vā",
    "GE09ram_02_u:3221": " dharmaṃ vimṛśamānānāṃ pratyakṣaṃ devi daivatam // Ram_2,56.5",
    "GE09ram_02_u:3222": " sā tvaṃ dharmaparā nityaṃ dṛṣṭalokaparāvarā",
    "GE09ram_02_u:3223": " nārhase vipriyaṃ vaktuṃ duḥkhitāpi suduḥkhitam // Ram_2,56.6",
    "GE09ram_02_u:3224": " tad vākyaṃ karuṇaṃ rājñaḥ śrutvā dīnasya bhāṣitam",
    "GE09ram_02_u:3225": " kausalyā vyasṛjad bāṣpaṃ praṇālīva navodakam // Ram_2,56.7",
    "GE09ram_02_u:3226": " sa mūrdhni baddhvā rudatī rājñaḥ padmam ivāñjalim",
    "GE09ram_02_u:3227": " sambhramād abravīt trastā tvaramāṇākṣaraṃ vacaḥ // Ram_2,56.8",
    "GE09ram_02_u:3228": " prasīda śirasā yāce bhūmau nipatitāsmi te",
    "GE09ram_02_u:3229": " yācitāsmi hatā deva hantavyāhaṃ na hi tvayā // Ram_2,56.9",
    "GE09ram_02_u:3230": " naiṣā hi sā strī bhavati ślāghanīyena dhīmatā",
    "GE09ram_02_u:3231": " ubhayor lokayor vīra patyā yā saṃprasādyate // Ram_2,56.10",
    "GE09ram_02_u:3232": " jānāmi dharmaṃ dharmajña tvāṃ jāne satyavādinam",
    "GE09ram_02_u:3233": " putraśokārtayā tat tu mayā kim api bhāṣitam // Ram_2,56.11",
    "GE09ram_02_u:3234": " śoko nāśayate dhairyaṃ śoko nāśayate śrutam",
    "GE09ram_02_u:3235": " śoko nāśayate sarvaṃ nāsti śokasamo ripuḥ // Ram_2,56.12",
    "GE09ram_02_u:3236": " śayam āpatitaḥ soḍhuṃ praharo ripuhastataḥ",
    "GE09ram_02_u:3237": " soḍhum āpatitaḥ śokaḥ susūkṣmo 'pi na śakyate // Ram_2,56.13",
    "GE09ram_02_u:3238": " vanavāsāya rāmasya pañcarātro 'dya gaṇyate",
    "GE09ram_02_u:3239": " yaḥ śokahataharṣāyāḥ pañcavarṣopamo mama // Ram_2,56.14",
    "GE09ram_02_u:3240": " taṃ hi cintayamānāyāḥ śoko 'yaṃ hṛdi vardhate",
    "GE09ram_02_u:3241": " adīnām iva vegena samudrasalilaṃ mahat // Ram_2,56.15",
    "GE09ram_02_u:3242": " evaṃ hi kathayantyās tu kausalyāyāḥ śubhaṃ vacaḥ",
    "GE09ram_02_u:3243": " mandaraśmir abhūt suryo rajanī cābhyavartata // Ram_2,56.16",
    "GE09ram_02_u:3244": " atha prahlādito vākyair devyā kausalyayā nṛpaḥ",
    "GE09ram_02_u:3245": " śokena ca samākrānto nidrāyā vaśam eyivān // Ram_2,56.17",
    "GE09ram_02_u:3246": " ratibuddho muhūrtena śokopahatacetanaḥ",
    "GE09ram_02_u:3247": " atha rājā daśarathaḥ sa cintām abhyapadyata // Ram_2,57.1",
    "GE09ram_02_u:3248": " rāmalakṣmaṇayoś caiva vivāsād vāsavopamam",
    "GE09ram_02_u:3249": " āviveśopasargas taṃ tamaḥ sūryam ivāsuram // Ram_2,57.2",
    "GE09ram_02_u:3250": " sa rājā rajanīṃ ṣaṣṭhīṃ rāme pravrajite vanam",
    "GE09ram_02_u:3251": " ardharātre daśarathaḥ saṃsmaran duṣkṛtaṃ kṛtam",
    "GE09ram_02_u:3252": " kausalyāṃ putraśokārtām idaṃ vacanam abravīt // Ram_2,57.3",
    "GE09ram_02_u:3253": " yad ācarati kalyāṇi śubhaṃ vā yadi vāśubham",
    "GE09ram_02_u:3254": " tad eva labhate bhadre kartā karmajam ātmanaḥ // Ram_2,57.4",
    "GE09ram_02_u:3255": " gurulāghavam arthānām ārambhe karmaṇāṃ phalam",
    "GE09ram_02_u:3256": " doṣaṃ vā yo na jānāti sa bāla iti hocyate // Ram_2,57.5",
    "GE09ram_02_u:3257": " kaścid āmravaṇaṃ chittvā palāśāṃś ca niṣiñcati",
    "GE09ram_02_u:3258": " puṣpaṃ dṛṣṭvā phale gṛdhnuḥ sa śocati phalāgame // Ram_2,57.6",
    "GE09ram_02_u:3259": " so 'ham āmravaṇaṃ chittvā palāśāṃś ca nyaṣecayam",
    "GE09ram_02_u:3260": " rāmaṃ phalāgame tyaktvā paścāc chocāmi durmatiḥ // Ram_2,57.7",
    "GE09ram_02_u:3261": " labdhaśabdena kausalye kumāreṇa dhanuṣmatā",
    "GE09ram_02_u:3262": " kumāraḥ śabdavedhīti mayā pāpam idaṃ kṛtam",
    "GE09ram_02_u:3263": " tad idaṃ me 'nusaṃprāptaṃ devi duḥkhaṃ svayaṃ kṛtam // Ram_2,57.8",
    "GE09ram_02_u:3264": " sammohād iha bālena yathā syād bhakṣitaṃ viṣam",
    "GE09ram_02_u:3265": " evaṃ mamāpy avijñātaṃ śabdavedhyamayaṃ phalam // Ram_2,57.9",
    "GE09ram_02_u:3266": " devy anūḍhā tvam abhavo yuvarājo bhavāmy aham",
    "GE09ram_02_u:3267": " tataḥ prāvṛḍ anuprāptā madakāmavivardhinī // Ram_2,57.10",
    "GE09ram_02_u:3268": " upāsya hi rasān bhaumāṃs taptvā ca jagad aṃśubhiḥ",
    "GE09ram_02_u:3269": " paretācaritāṃ bhīmāṃ ravir āviśate diśam // Ram_2,57.11",
    "GE09ram_02_u:3270": " uṣṇam antardadhe sadyaḥ snigdhā dadṛśire ghanāḥ",
    "GE09ram_02_u:3271": " tato jahṛṣire sarve bhekasāraṅgabarhiṇaḥ // Ram_2,57.12",
    "GE09ram_02_u:3272": " patitenāmbhasā channaḥ patamānena cāsakṛt",
    "GE09ram_02_u:3273": " ābabhau mattasāraṅgas toyarāśir ivācalaḥ // Ram_2,57.13",
    "GE09ram_02_u:3274": " tasminn atisukhe kāle dhanuṣmān iṣumān rathī",
    "GE09ram_02_u:3275": " vyāyāmakṛtasaṃkalpaḥ sarayūm anvagāṃ nadīm // Ram_2,57.14",
    "GE09ram_02_u:3276": " nipāne mahiṣaṃ rātrau gajaṃ vābhyāgataṃ nadīm",
    "GE09ram_02_u:3277": " anyaṃ vā śvāpadaṃ kaṃcij jighāṃsur ajitendriyaḥ // Ram_2,57.15",
    "GE09ram_02_u:3278": " athāndhakāre tv aśrauṣaṃ jale kumbhasya pūryataḥ",
    "GE09ram_02_u:3279": " acakṣur viṣaye ghoṣaṃ vāraṇasyeva nardataḥ // Ram_2,57.16",
    "GE09ram_02_u:3280": " tato 'haṃ śaram uddhṛtya dīptam āśīviṣopamam",
    "GE09ram_02_u:3281": " amuñcaṃ niśitaṃ bāṇam aham āśīviṣopamam // Ram_2,57.17",
    "GE09ram_02_u:3282": " tatra vāg uṣasi vyaktā prādurāsīd vanaukasaḥ",
    "GE09ram_02_u:3283": " hā heti patatas toye vāg abhūt tatra mānuṣī",
    "GE09ram_02_u:3284": " katham asmadvidhe śastraṃ nipatet tu tapasvini // Ram_2,57.18",
    "GE09ram_02_u:3285": " praviviktāṃ nadīṃ rātrāv udāhāro 'ham āgataḥ",
    "GE09ram_02_u:3286": " iṣuṇābhihataḥ kena kasya vā kiṃ kṛtaṃ mayā // Ram_2,57.19",
    "GE09ram_02_u:3287": " ṛṣer hi nyastadaṇḍasya vane vanyena jīvataḥ",
    "GE09ram_02_u:3288": " kathaṃ nu śastreṇa vadho madvidhasya vidhīyate // Ram_2,57.20",
    "GE09ram_02_u:3289": " jaṭābhāradharasyaiva valkalājinavāsasaḥ",
    "GE09ram_02_u:3290": " ko vadhena mamārthī syāt kiṃ vāsyāpakṛtaṃ mayā // Ram_2,57.21",
    "GE09ram_02_u:3291": " evaṃ niṣphalam ārabdhaṃ kevalānarthasaṃhitam",
    "GE09ram_02_u:3292": " na kaścit sādhu manyeta yathaiva gurutalpagam // Ram_2,57.22",
    "GE09ram_02_u:3293": " nemaṃ tathānuśocāmi jīvitakṣayam ātmanaḥ",
    "GE09ram_02_u:3294": " mātaraṃ pitaraṃ cobhāv anuśocāmi madvidhe // Ram_2,57.23",
    "GE09ram_02_u:3295": " tad etan mithunaṃ vṛddhaṃ cirakālabhṛtaṃ mayā",
    "GE09ram_02_u:3296": " mayi pañcatvam āpanne kāṃ vṛttiṃ vartayiṣyati // Ram_2,57.24",
    "GE09ram_02_u:3297": " vṛddhau ca mātāpitarāv ahaṃ caikeṣuṇā hataḥ",
    "GE09ram_02_u:3298": " kena sma nihatāḥ sarve subālenākṛtātmanā // Ram_2,57.25",
    "GE09ram_02_u:3299": " tāṃ giraṃ karuṇāṃ śrutvā mama dharmānukāṅkṣiṇaḥ",
    "GE09ram_02_u:3300": " karābhyāṃ saśaraṃ cāpaṃ vyathitasyāpatad bhuvi // Ram_2,57.26",
    "GE09ram_02_u:3301": " taṃ deśam aham āgamya dīnasattvaḥ sudurmanāḥ",
    "GE09ram_02_u:3302": " apaśyam iṣuṇā tīre sarayvās tāpasaṃ hatam // Ram_2,57.27",
    "GE09ram_02_u:3303": " sa mām udvīkṣya netrābhyāṃ trastam asvasthacetasam",
    "GE09ram_02_u:3304": " ity uvāca vacaḥ krūraṃ didhakṣann iva tejasā // Ram_2,57.28",
    "GE09ram_02_u:3305": " kiṃ tavāpakṛtaṃ rājan vane nivasatā mayā",
    "GE09ram_02_u:3306": " jihīrṣur ambho gurvarthaṃ yad ahaṃ tāḍitas tvayā // Ram_2,57.29",
    "GE09ram_02_u:3307": " ekena khalu bāṇena marmaṇy abhihate mayi",
    "GE09ram_02_u:3308": " dvāv andhau nihatau vṛddhau mātā janayitā ca me // Ram_2,57.30",
    "GE09ram_02_u:3309": " tau nūnaṃ durbalāv andhau matpratīkṣau pipāsitau",
    "GE09ram_02_u:3310": " ciram āśākṛtāṃ tṛṣṇāṃ kaṣṭāṃ saṃdhārayiṣyataḥ // Ram_2,57.31",
    "GE09ram_02_u:3311": " na nūnaṃ tapaso vāsti phalayogaḥ śrutasya vā",
    "GE09ram_02_u:3312": " pitā yan māṃ na jānāti śayānaṃ patitaṃ bhuvi // Ram_2,57.32",
    "GE09ram_02_u:3313": " jānann api ca kiṃ kuryād aśaktir aparikramaḥ",
    "GE09ram_02_u:3314": " bhidyamānam ivāśaktas trātum anyo nago nagam // Ram_2,57.33",
    "GE09ram_02_u:3315": " pitus tvam eva me gatvā śīghram ācakṣva rāghava",
    "GE09ram_02_u:3316": " na tvām anudahet kruddho vanaṃ vahnir ivaidhitaḥ // Ram_2,57.34",
    "GE09ram_02_u:3317": " iyam ekapadī rājan yato me pitur āśramaḥ",
    "GE09ram_02_u:3318": " taṃ prasādaya gatvā tvaṃ na tvāṃ sa kupitaḥ śapet // Ram_2,57.35",
    "GE09ram_02_u:3319": " viśalyaṃ kuru māṃ rājan marma me niśitaḥ śaraḥ",
    "GE09ram_02_u:3320": " ruṇaddhi mṛdu sotsedhaṃ tīram amburayo yathā // Ram_2,57.36",
    "GE09ram_02_u:3321": " na dvijātir ahaṃ rājan mā bhūt te manaso vyathā",
    "GE09ram_02_u:3322": " śūdrāyām asmi vaiśyena jāto janapadādhipa // Ram_2,57.37",
    "GE09ram_02_u:3323": " itīva vadataḥ kṛcchrād bāṇābhihatamarmaṇaḥ",
    "GE09ram_02_u:3324": " tasya tv ānamyamānasya taṃ bāṇam aham uddharam // Ram_2,57.38",
    "GE09ram_02_u:3325": " jalārdragātraṃ tu vilapya kṛcchrān marmavraṇaṃ saṃtatam ucchvasantam",
    "GE09ram_02_u:3326": " tataḥ sarayvāṃ tam ahaṃ śayānaṃ samīkṣya bhadre subhṛśaṃ viṣaṇṇaḥ // Ram_2,57.39",
    "GE09ram_02_u:3327": " tad ajñānān mahat pāpaṃ kṛtvā saṃkulitendriyaḥ",
    "GE09ram_02_u:3328": " ekas tv acintayaṃ buddhyā kathaṃ nu sukṛtaṃ bhavet // Ram_2,58.1",
    "GE09ram_02_u:3329": " tatas taṃ ghaṭam ādāya pūrṇaṃ paramavāriṇā",
    "GE09ram_02_u:3330": " āśramaṃ tam ahaṃ prāpya yathākhyātapathaṃ gataḥ // Ram_2,58.2",
    "GE09ram_02_u:3331": " tatrāhaṃ durbalāv andhau vṛddhāv apariṇāyakau",
    "GE09ram_02_u:3332": " apaśyaṃ tasya pitarau lūnapakṣāv iva dvijau // Ram_2,58.3",
    "GE09ram_02_u:3333": " tannimittābhir āsīnau kathābhir aparikramau",
    "GE09ram_02_u:3334": " tām āśāṃ matkṛte hīnāv udāsīnāv anāthavat // Ram_2,58.4",
    "GE09ram_02_u:3335": " padaśabdaṃ tu me śrutvā munir vākyam abhāṣata",
    "GE09ram_02_u:3336": " kiṃ cirāyasi me putra pānīyaṃ kṣipram ānaya // Ram_2,58.5",
    "GE09ram_02_u:3337": " yannimittam idaṃ tāta salile krīḍitaṃ tvayā",
    "GE09ram_02_u:3338": " utkaṇṭhitā te māteyaṃ praviśa kṣipram āśramam // Ram_2,58.6",
    "GE09ram_02_u:3339": " yad vyalīkaṃ kṛtaṃ putra mātrā te yadi vā mayā",
    "GE09ram_02_u:3340": " na tan manasi kartavyaṃ tvayā tāta tapasvinā // Ram_2,58.7",
    "GE09ram_02_u:3341": " tvaṃ gatis tv agatīnāṃ ca cakṣus tvaṃ hīnacakṣuṣām",
    "GE09ram_02_u:3342": " samāsaktās tvayi prāṇāḥ kiṃcin nau nābhibhāṣase // Ram_2,58.8",
    "GE09ram_02_u:3343": " munim avyaktayā vācā tam ahaṃ sajjamānayā",
    "GE09ram_02_u:3344": " hīnavyañjanayā prekṣya bhīto bhīta ivābruvam // Ram_2,58.9",
    "GE09ram_02_u:3345": " manasaḥ karma ceṣṭābhir abhisaṃstabhya vāgbalam",
    "GE09ram_02_u:3346": " ācacakṣe tv ahaṃ tasmai putravyasanajaṃ bhayam // Ram_2,58.10",
    "GE09ram_02_u:3347": " kṣatriyo 'haṃ daśaratho nāhaṃ putro mahātmanaḥ",
    "GE09ram_02_u:3348": " sajjanāvamataṃ duḥkham idaṃ prāptaṃ svakarmajam // Ram_2,58.11",
    "GE09ram_02_u:3349": " bhagavaṃś cāpahasto 'haṃ sarayūtīram āgataḥ",
    "GE09ram_02_u:3350": " jighāṃsuḥ śvāpadaṃ kiṃcin nipāne vāgataṃ gajam // Ram_2,58.12",
    "GE09ram_02_u:3351": " tatra śruto mayā śabdo jale kumbhasya pūryataḥ",
    "GE09ram_02_u:3352": " dvipo 'yam iti matvā hi bāṇenābhihato mayā // Ram_2,58.13",
    "GE09ram_02_u:3353": " gatvā nadyās tatas tīram apaśyam iṣuṇā hṛdi",
    "GE09ram_02_u:3354": " vinirbhinnaṃ gataprāṇaṃ śayānaṃ bhuvi tāpasam // Ram_2,58.14",
    "GE09ram_02_u:3355": " bhagavañ śabdam ālakṣya mayā gajajighāṃsunā",
    "GE09ram_02_u:3356": " visṛṣṭo 'mbhasi nārācas tena te nihataḥ sutaḥ // Ram_2,58.15",
    "GE09ram_02_u:3357": " sa coddhṛtena bāṇena tatraiva svargam āsthitaḥ",
    "GE09ram_02_u:3358": " bhagavantāv ubhau śocann andhāv iti vilapya ca // Ram_2,58.16",
    "GE09ram_02_u:3359": " ajñānād bhavataḥ putraḥ sahasābhihato mayā",
    "GE09ram_02_u:3360": " śeṣam evaṃgate yat syāt tat prasīdatu me muniḥ // Ram_2,58.17",
    "GE09ram_02_u:3361": " sa tac chrutvā vacaḥ krūraṃ niḥśvasañ śokakarśitaḥ",
    "GE09ram_02_u:3362": " mām uvāca mahātejāḥ kṛtāñjalim upasthitam // Ram_2,58.18",
    "GE09ram_02_u:3363": " yady etad aśubhaṃ karma na sma me kathayeḥ svayam",
    "GE09ram_02_u:3364": " phalen mūrdhā sma te rājan sadyaḥ śatasahasradhā // Ram_2,58.19",
    "GE09ram_02_u:3365": " kṣatriyeṇa vadho rājan vānaprasthe viśeṣataḥ",
    "GE09ram_02_u:3366": " jñānapūrvaṃ kṛtaḥ sthānāc cyāvayed api vajriṇam // Ram_2,58.20",
    "GE09ram_02_u:3367": " ajñānāddhi kṛtaṃ yasmād idaṃ tenaiva jīvasi",
    "GE09ram_02_u:3368": " api hy adya kulaṃ na syād rāghavāṇāṃ kuto bhavān // Ram_2,58.21",
    "GE09ram_02_u:3369": " naya nau nṛpa taṃ deśam iti māṃ cābhyabhāṣata",
    "GE09ram_02_u:3370": " adya taṃ draṣṭum icchāvaḥ putraṃ paścimadarśanam // Ram_2,58.22",
    "GE09ram_02_u:3371": " rudhireṇāvasitāṅgaṃ prakīrṇājinavāsasam",
    "GE09ram_02_u:3372": " śayānaṃ bhuvi niḥsaṃjñaṃ dharmarājavaśaṃ gatam // Ram_2,58.23",
    "GE09ram_02_u:3373": " athāham ekas taṃ deśaṃ nītvā tau bhṛśaduḥkhitau",
    "GE09ram_02_u:3374": " asparśayam ahaṃ putraṃ taṃ muniṃ saha bhāryayā // Ram_2,58.24",
    "GE09ram_02_u:3375": " tau putram ātmanaḥ spṛṣṭvā tam āsādya tapasvinau",
    "GE09ram_02_u:3376": " nipetatuḥ śarīre 'sya pitā cāsyedam abravīt // Ram_2,58.25",
    "GE09ram_02_u:3377": " na nv ahaṃ te priyaḥ putra mātaraṃ paśya dhārmika",
    "GE09ram_02_u:3378": " kiṃ nu nāliṅgase putra sukumāra vaco vada // Ram_2,58.26",
    "GE09ram_02_u:3379": " kasya vāpararātre 'haṃ śroṣyāmi hṛdayaṃgamam",
    "GE09ram_02_u:3380": " adhīyānasya madhuraṃ śāstraṃ vānyad viśeṣataḥ // Ram_2,58.27",
    "GE09ram_02_u:3381": " ko māṃ saṃdhyām upāsyaiva snātvā hutahutāśanaḥ",
    "GE09ram_02_u:3382": " ślāghayiṣyaty upāsīnaḥ putraśokabhayārditam // Ram_2,58.28",
    "GE09ram_02_u:3383": " kandamūlaphalaṃ hṛtvā ko māṃ priyam ivātithim",
    "GE09ram_02_u:3384": " bhojayiṣyaty akarmaṇyam apragraham anāyakam // Ram_2,58.29",
    "GE09ram_02_u:3385": " imām andhāṃ ca vṛddhāṃ ca mātaraṃ te tapasvinīm",
    "GE09ram_02_u:3386": " kathaṃ putra bhariṣyāmi kṛpaṇāṃ putragardhinīm // Ram_2,58.30",
    "GE09ram_02_u:3387": " tiṣṭha mā mā gamaḥ putra yamasya sadanaṃ prati",
    "GE09ram_02_u:3388": " śvo mayā saha gantāsi jananyā ca samedhitaḥ // Ram_2,58.31",
    "GE09ram_02_u:3389": " ubhāv api ca śokārtāv anāthau kṛpaṇau vane",
    "GE09ram_02_u:3390": " kṣipram eva gamiṣyāvas tvayā hīnau yamakṣayam // Ram_2,58.32",
    "GE09ram_02_u:3391": " tato vaivasvataṃ dṛṣṭvā taṃ pravakṣyāmi bhāratīm",
    "GE09ram_02_u:3392": " kṣamatāṃ dharmarājo me bibhṛyāt pitarāv ayam // Ram_2,58.33",
    "GE09ram_02_u:3393": " apāpo 'si yathā putra nihataḥ pāpakarmaṇā",
    "GE09ram_02_u:3394": " tena satyena gacchāśu ye lokāḥ śastrayodhinām // Ram_2,58.34",
    "GE09ram_02_u:3395": " yānti śūrā gatiṃ yāṃ ca saṃgrāmeṣv anivartinaḥ",
    "GE09ram_02_u:3396": " hatās tv abhimukhāḥ putra gatiṃ tāṃ paramāṃ vraja // Ram_2,58.35",
    "GE09ram_02_u:3397": " yāṃ gatiṃ sagaraḥ śaibyo dilīpo janamejayaḥ",
    "GE09ram_02_u:3398": " nahuṣo dhundhumāraś ca prāptās tāṃ gaccha putraka // Ram_2,58.36",
    "GE09ram_02_u:3399": " yā gatiḥ sarvasādhūnāṃ svādhyāyāt tapasā ca yā",
    "GE09ram_02_u:3400": " bhūmidasyāhitāgneś ca ekapatnīvratasya ca // Ram_2,58.37",
    "GE09ram_02_u:3401": " gosahasrapradātṝṇāṃ yā yā gurubhṛtām api",
    "GE09ram_02_u:3402": " dehanyāsakṛtāṃ yā ca tāṃ gatiṃ gaccha putraka",
    "GE09ram_02_u:3403": " na hi tv asmin kule jāto gacchaty akuśalāṃ gatim // Ram_2,58.38",
    "GE09ram_02_u:3404": " evaṃ sa kṛpaṇaṃ tatra paryadevayatāsakṛt",
    "GE09ram_02_u:3405": " tato 'smai kartum udakaṃ pravṛttaḥ saha bhāryayā // Ram_2,58.39",
    "GE09ram_02_u:3406": " sa tu divyena rūpeṇa muniputraḥ svakarmabhiḥ",
    "GE09ram_02_u:3407": " āśvāsya ca muhūrtaṃ tu pitarau vākyam abravīt // Ram_2,58.40",
    "GE09ram_02_u:3408": " sthānam asmi mahat prāpto bhavatoḥ paricāraṇāt",
    "GE09ram_02_u:3409": " bhavantāv api ca kṣipraṃ mama mūlam upaiṣyataḥ // Ram_2,58.41",
    "GE09ram_02_u:3410": " evam uktvā tu divyena vimānena vapuṣmatā",
    "GE09ram_02_u:3411": " āruroha divaṃ kṣipraṃ muniputro jitendriyaḥ // Ram_2,58.42",
    "GE09ram_02_u:3412": " sa kṛtvā tūdakaṃ tūrṇaṃ tāpasaḥ saha bhāryayā",
    "GE09ram_02_u:3413": " mām uvāca mahātejāḥ kṛtāñjalim upasthitam // Ram_2,58.43",
    "GE09ram_02_u:3414": " adyaiva jahi māṃ rājan maraṇe nāsti me vyathā",
    "GE09ram_02_u:3415": " yac chareṇaikaputraṃ māṃ tvam akārṣīr aputrakam // Ram_2,58.44",
    "GE09ram_02_u:3416": " tvayā tu yad avijñānān nihato me sutaḥ śuciḥ",
    "GE09ram_02_u:3417": " tena tvām abhiśapsyāmi suduḥkham atidāruṇam // Ram_2,58.45",
    "GE09ram_02_u:3418": " putravyasanajaṃ duḥkhaṃ yad etan mama sāmpratam",
    "GE09ram_02_u:3419": " evaṃ tvaṃ putraśokena rājan kālaṃ kariṣyasi // Ram_2,58.46",
    "GE09ram_02_u:3420": " tasmān mām āgataṃ bhadre tasyodārasya tadvacaḥ",
    "GE09ram_02_u:3421": " yad ahaṃ putraśokena saṃtyakṣyāmy adya jīvitam // Ram_2,58.47",
    "GE09ram_02_u:3422": " yadi māṃ saṃspṛśed rāmaḥ sakṛd adyālabheta vā",
    "GE09ram_02_u:3423": " na tan me sadṛśaṃ devi yan mayā rāghave kṛtam // Ram_2,58.48",
    "GE09ram_02_u:3424": " cakṣuṣā tvāṃ na paśyāmi smṛtir mama vilupyate",
    "GE09ram_02_u:3425": " dūtā vaivasvatasyaite kausalye tvarayanti mām // Ram_2,58.49",
    "GE09ram_02_u:3426": " atas tu kiṃ duḥkhataraṃ yad ahaṃ jīvitakṣaye",
    "GE09ram_02_u:3427": " na hi paśyāmi dharmajñaṃ rāmaṃ satyaparākramam // Ram_2,58.50",
    "GE09ram_02_u:3428": " na te manuṣyā devās te ye cāruśubhakuṇḍalam",
    "GE09ram_02_u:3429": " mukhaṃ drakṣyanti rāmasya varṣe pañcadaśe punaḥ // Ram_2,58.51",
    "GE09ram_02_u:3430": " padmapattrekṣaṇaṃ subhru sudaṃṣṭraṃ cārunāsikam",
    "GE09ram_02_u:3431": " dhanyā drakṣyanti rāmasya tārādhipanibhaṃ mukham // Ram_2,58.52",
    "GE09ram_02_u:3432": " sadṛśaṃ śāradasyendoḥ phullasya kamalasya ca",
    "GE09ram_02_u:3433": " sugandhi mama nāthasya dhanyā drakṣyanti tanmukham // Ram_2,58.53",
    "GE09ram_02_u:3434": " nivṛttavanavāsaṃ tam ayodhyāṃ punar āgatam",
    "GE09ram_02_u:3435": " drakṣyanti sukhino rāmaṃ śukraṃ mārgagataṃ yathā // Ram_2,58.54",
    "GE09ram_02_u:3436": " ayam ātmabhavaḥ śoko mām anātham acetanam",
    "GE09ram_02_u:3437": " saṃsādayati vegena yathā kūlaṃ nadīrayaḥ // Ram_2,58.55",
    "GE09ram_02_u:3438": " hā rāghava mahābāho hā mamāyāsanāśana",
    "GE09ram_02_u:3439": " rājā daśarathaḥ śocañ jīvitāntam upāgamat // Ram_2,58.56",
    "GE09ram_02_u:3440": " tathā tu dīnaṃ kathayan narādhipaḥ priyasya putrasya vivāsanāturaḥ",
    "GE09ram_02_u:3441": " gate 'rdharātre bhṛśaduḥkhapīḍitas tadā jahau prāṇam udāradarśanaḥ // Ram_2,58.57",
    "GE09ram_02_u:3442": " atha rātryāṃ vyatītāyāṃ prātar evāpare 'hani",
    "GE09ram_02_u:3443": " bandinaḥ paryupātiṣṭhaṃs tat pārthivaniveśanam // Ram_2,59.1",
    "GE09ram_02_u:3444": " tataḥ śucisamācārāḥ paryupasthānakovidāḥ",
    "GE09ram_02_u:3445": " strīvarṣavarabhūyiṣṭhā upatasthur yathāpuram // Ram_2,59.2",
    "GE09ram_02_u:3446": " haricandanasaṃpṛktam udakaṃ kāñcanair ghaṭaiḥ",
    "GE09ram_02_u:3447": " āninyuḥ snānaśikṣājñā yathākālaṃ yathāvidhi // Ram_2,59.3",
    "GE09ram_02_u:3448": " maṅgalālambhanīyāni prāśanīyān upaskarān",
    "GE09ram_02_u:3449": " upaninyus tathāpy anyāḥ kumārībahulāḥ striyaḥ // Ram_2,59.4",
    "GE09ram_02_u:3450": " atha yāḥ kosalendrasya śayanaṃ pratyanantarāḥ",
    "GE09ram_02_u:3451": " tāḥ striyas tu samāgamya bhartāraṃ pratyabodhayan // Ram_2,59.5",
    "GE09ram_02_u:3452": " tā vepathuparītāś ca rājñaḥ prāṇeṣu śaṅkitāḥ",
    "GE09ram_02_u:3453": " pratisrotas tṛṇāgrāṇāṃ sadṛśaṃ saṃcakampire // Ram_2,59.6",
    "GE09ram_02_u:3454": " atha saṃvepamānānāṃ strīṇāṃ dṛṣṭvā ca pārthivam",
    "GE09ram_02_u:3455": " yat tad āśaṅkitaṃ pāpaṃ tasya jajñe viniścayaḥ // Ram_2,59.7",
    "GE09ram_02_u:3456": " tataḥ pracukruśur dīnāḥ sasvaraṃ tā varāṅganāḥ",
    "GE09ram_02_u:3457": " kareṇava ivāraṇye sthānapracyutayūthapāḥ // Ram_2,59.8",
    "GE09ram_02_u:3458": " tāsām ākrandaśabdena sahasodgatacetane",
    "GE09ram_02_u:3459": " kausalyā ca sumitrā ca tyaktanidre babhūvatuḥ // Ram_2,59.9",
    "GE09ram_02_u:3460": " kausalyā ca sumitrā ca dṛṣṭvā spṛṣṭvā ca pārthivam",
    "GE09ram_02_u:3461": " hā nātheti parikruśya petatur dharaṇītale // Ram_2,59.10",
    "GE09ram_02_u:3462": " sā kosalendraduhitā veṣṭamānā mahītale",
    "GE09ram_02_u:3463": " na babhrāja rajodhvastā tāreva gaganacyutā // Ram_2,59.11",
    "GE09ram_02_u:3464": " tat samuttrastasaṃbhrāntaṃ paryutsukajanākulam",
    "GE09ram_02_u:3465": " sarvatas tumulākrandaṃ paritāpārtabāndhavam // Ram_2,59.12",
    "GE09ram_02_u:3466": " sadyo nipatitānandaṃ dīnaviklavadarśanam",
    "GE09ram_02_u:3467": " babhūva naradevasya sadma diṣṭāntam īyuṣaḥ // Ram_2,59.13",
    "GE09ram_02_u:3468": " atītam ājñāya tu pārthivarṣabhaṃ yaśasvinaṃ saṃparivārya patnayaḥ",
    "GE09ram_02_u:3469": " bhṛśaṃ rudantyaḥ karuṇaṃ suduḥkhitāḥ pragṛhya bāhū vyalapann anāthavat // Ram_2,59.14",
    "GE09ram_02_u:3470": " tam agnim iva saṃśāntam ambuhīnam ivārṇavam",
    "GE09ram_02_u:3471": " hataprabham ivādityaṃ svargasthaṃ prekṣya bhūmipam // Ram_2,60.1",
    "GE09ram_02_u:3472": " kausalyā bāṣpapūrṇākṣī vividhaṃ śokakarśitā",
    "GE09ram_02_u:3473": " upagṛhya śiro rājñaḥ kaikeyīṃ pratyabhāṣata // Ram_2,60.2",
    "GE09ram_02_u:3474": " sakāmā bhava kaikeyi bhuṅkṣva rājyam akaṇṭakam",
    "GE09ram_02_u:3475": " tyaktvā rājānam ekāgrā nṛśaṃse duṣṭacāriṇi // Ram_2,60.3",
    "GE09ram_02_u:3476": " vihāya māṃ gato rāmo bhartā ca svargato mama",
    "GE09ram_02_u:3477": " vipathe sārthahīneva nāhaṃ jīvitum utsahe // Ram_2,60.4",
    "GE09ram_02_u:3478": " bhartāraṃ taṃ parityajya kā strī daivatam ātmanaḥ",
    "GE09ram_02_u:3479": " icchej jīvitum anyatra kaikeyyās tyaktadharmaṇaḥ // Ram_2,60.5",
    "GE09ram_02_u:3480": " na lubdho budhyate doṣān kiṃ pākam iva bhakṣayan",
    "GE09ram_02_u:3481": " kubjānimittaṃ kaikeyyā rāghavāṇāṃ kulaṃ hatam // Ram_2,60.6",
    "GE09ram_02_u:3482": " aniyoge niyuktena rājñā rāmaṃ vivāsitam",
    "GE09ram_02_u:3483": " sabhāryaṃ janakaḥ śrutvā paritapsyaty ahaṃ yathā // Ram_2,60.7",
    "GE09ram_02_u:3484": " rāmaḥ kamalapattrākṣo jīvanāśam ito gataḥ",
    "GE09ram_02_u:3485": " videharājasya sutā tathā sītā tapasvinī",
    "GE09ram_02_u:3486": " duḥkhasyānucitā duḥkhaṃ vane paryudvijiṣyati // Ram_2,60.8",
    "GE09ram_02_u:3487": " nadatāṃ bhīmaghoṣāṇāṃ niśāsu mṛgapakṣiṇām",
    "GE09ram_02_u:3488": " niśamya nūnaṃ saṃtrastā rāghavaṃ saṃśrayiṣyati // Ram_2,60.9",
    "GE09ram_02_u:3489": " vṛddhaś caivālpaputraś ca vaidehīm anucintayan",
    "GE09ram_02_u:3490": " so 'pi śokasamāviṣṭo nanu tyakṣyati jīvitam // Ram_2,60.10",
    "GE09ram_02_u:3491": " tāṃ tataḥ sampariṣvajya vilapantīṃ tapasvinīm",
    "GE09ram_02_u:3492": " vyapaninyuḥ suduḥkhārtāṃ kausalyāṃ vyāvahārikāḥ // Ram_2,60.11",
    "GE09ram_02_u:3493": " tailadroṇyām athāmātyāḥ saṃveśya jagatīpatim",
    "GE09ram_02_u:3494": " rājñaḥ sarvāṇy athādiṣṭāś cakruḥ karmāṇy anantaram // Ram_2,60.12",
    "GE09ram_02_u:3495": " na tu saṃkālanaṃ rājño vinā putreṇa mantriṇaḥ",
    "GE09ram_02_u:3496": " sarvajñāḥ kartum īṣus te tato rakṣanti bhūmipam // Ram_2,60.13",
    "GE09ram_02_u:3497": " tailadroṇyāṃ tu sacivaiḥ śāyitaṃ taṃ narādhipam",
    "GE09ram_02_u:3498": " hā mṛto 'yam iti jñātvā striyas tāḥ paryadevayan // Ram_2,60.14",
    "GE09ram_02_u:3499": " bāhūn udyamya kṛpaṇā netraprasravaṇair mukhaiḥ",
    "GE09ram_02_u:3500": " rudantyaḥ śokasaṃtaptāḥ kṛpaṇaṃ paryadevayan // Ram_2,60.15",
    "GE09ram_02_u:3501": " niśā nakṣatrahīneva strīva bhartṛvivarjitā",
    "GE09ram_02_u:3502": " purī nārājatāyodhyā hīnā rājñā mahātmanā // Ram_2,60.16",
    "GE09ram_02_u:3503": " bāṣpaparyākulajanā hāhābhūtakulāṅganā",
    "GE09ram_02_u:3504": " śūnyacatvaraveśmāntā na babhrāja yathāpuram // Ram_2,60.17",
    "GE09ram_02_u:3505": " gataprabhā dyaur iva bhāskaraṃ vinā vyapetanakṣatragaṇeva śarvarī",
    "GE09ram_02_u:3506": " purī babhāse rahitā mahātmanā na cāsrakaṇṭhākulamārgacatvarā // Ram_2,60.18",
    "GE09ram_02_u:3507": " narāś ca nāryaś ca sametya saṃghaśo vigarhamāṇā bharatasya mātaram",
    "GE09ram_02_u:3508": " tadā nagaryāṃ naradevasaṃkṣaye babhūvur ārtā na ca śarma lebhire // Ram_2,60.19",
    "GE09ram_02_u:3509": " vyatītāyāṃ tu śarvaryām ādityasyodaye tataḥ",
    "GE09ram_02_u:3510": " sametya rājakartāraḥ sabhām īyur dvijātayaḥ // Ram_2,61.1",
    "GE09ram_02_u:3511": " mārkaṇḍeyo 'tha maudgalyo vāmadevaś ca kāśyapaḥ",
    "GE09ram_02_u:3512": " kātyāyano gautamaś ca jābāliś ca mahāyaśāḥ // Ram_2,61.2",
    "GE09ram_02_u:3513": " ete dvijāḥ sahāmātyaiḥ pṛthag vācam udīrayan",
    "GE09ram_02_u:3514": " vasiṣṭham evābhimukhāḥ śreṣṭhaṃ rājapurohitam // Ram_2,61.3",
    "GE09ram_02_u:3515": " atītā śarvarī duḥkhaṃ yā no varṣaśatopamā",
    "GE09ram_02_u:3516": " asmin pañcatvam āpanne putraśokena pārthive // Ram_2,61.4",
    "GE09ram_02_u:3517": " svargataś ca mahārājo rāmaś cāraṇyam āśritaḥ",
    "GE09ram_02_u:3518": " lakṣmaṇaś cāpi tejasvī rāmeṇaiva gataḥ saha // Ram_2,61.5",
    "GE09ram_02_u:3519": " ubhau bharataśatrughnau kekayeṣu paraṃtapau",
    "GE09ram_02_u:3520": " pure rājagṛhe ramye mātāmahaniveśane // Ram_2,61.6",
    "GE09ram_02_u:3521": " ikṣvākūṇām ihādyaiva kaścid rājā vidhīyatām",
    "GE09ram_02_u:3522": " arājakaṃ hi no rāṣṭraṃ na vināśam avāpnuyāt // Ram_2,61.7",
    "GE09ram_02_u:3523": " nārājake janapade vidyunmālī mahāsvanaḥ",
    "GE09ram_02_u:3524": " abhivarṣati parjanyo mahīṃ divyena vāriṇā // Ram_2,61.8",
    "GE09ram_02_u:3525": " nārājake janapade bījamuṣṭiḥ prakīryate",
    "GE09ram_02_u:3526": " nārājake pituḥ putro bhāryā vā vartate vaśe // Ram_2,61.9",
    "GE09ram_02_u:3527": " arājake dhanaṃ nāsti nāsti bhāryāpy arājake",
    "GE09ram_02_u:3528": " idam atyāhitaṃ cānyat kutaḥ satyam arājake // Ram_2,61.10",
    "GE09ram_02_u:3529": " nārājake janapade kārayanti sabhāṃ narāḥ",
    "GE09ram_02_u:3530": " udyānāni ca ramyāṇi hṛṣṭāḥ puṇyagṛhāṇi ca // Ram_2,61.11",
    "GE09ram_02_u:3531": " nārājake janapade yajñaśīlā dvijātayaḥ",
    "GE09ram_02_u:3532": " sattrāṇy anvāsate dāntā brāhmaṇāḥ saṃśitavratāḥ // Ram_2,61.12",
    "GE09ram_02_u:3533": " nārājake janapade prabhūtanaṭanartakāḥ",
    "GE09ram_02_u:3534": " utsavāś ca samājāś ca vardhante rāṣṭravardhanāḥ // Ram_2,61.13",
    "GE09ram_02_u:3535": " nārājake janapade siddhārthā vyavahāriṇaḥ",
    "GE09ram_02_u:3536": " kathābhir anurajyante kathāśīlāḥ kathāpriyaiḥ // Ram_2,61.14",
    "GE09ram_02_u:3537": " nārājake janapade vāhanaiḥ śīghragāmibhiḥ",
    "GE09ram_02_u:3538": " narā niryānty araṇyāni nārībhiḥ saha kāminaḥ // Ram_2,61.15",
    "GE09ram_02_u:3539": " nārājake janapade dhanavantaḥ surakṣitāḥ",
    "GE09ram_02_u:3540": " śerate vivṛtadvārāḥ kṛṣigorakṣajīvinaḥ // Ram_2,61.16",
    "GE09ram_02_u:3541": " nārājake janapade vaṇijo dūragāminaḥ",
    "GE09ram_02_u:3542": " gacchanti kṣemam adhvānaṃ bahupuṇyasamācitāḥ // Ram_2,61.17",
    "GE09ram_02_u:3543": " nārājake janapade caraty ekacaro vaśī",
    "GE09ram_02_u:3544": " bhāvayann ātmanātmānaṃ yatra sāyaṃgṛho muniḥ // Ram_2,61.18",
    "GE09ram_02_u:3545": " nārājake janapade yogakṣemaṃ pravartate",
    "GE09ram_02_u:3546": " na cāpy arājake senā śatrūn viṣahate yudhi // Ram_2,61.19",
    "GE09ram_02_u:3547": " yathā hy anudakā nadyo yathā vāpy atṛṇaṃ vanam",
    "GE09ram_02_u:3548": " agopālā yathā gāvas tathā rāṣṭram arājakam // Ram_2,61.20",
    "GE09ram_02_u:3549": " nārājake janapade svakaṃ bhavati kasyacit",
    "GE09ram_02_u:3550": " matsyā iva narā nityaṃ bhakṣayanti parasparam // Ram_2,61.21",
    "GE09ram_02_u:3551": " ye hi saṃbhinnamaryādā nāstikāś chinnasaṃśayāḥ",
    "GE09ram_02_u:3552": " te 'pi bhāvāya kalpante rājadaṇḍanipīḍitāḥ // Ram_2,61.22",
    "GE09ram_02_u:3553": " aho tama ivedaṃ syān na prajñāyeta kiṃcana",
    "GE09ram_02_u:3554": " rājā cen na bhavel loke vibhajan sādhvasādhunī // Ram_2,61.23",
    "GE09ram_02_u:3555": " jīvaty api mahārāje tavaiva vacanaṃ vayam",
    "GE09ram_02_u:3556": " nātikramāmahe sarve velāṃ prāpyeva sāgaraḥ // Ram_2,61.24",
    "GE09ram_02_u:3557": " sa naḥ samīkṣya dvijavaryavṛttaṃ nṛpaṃ vinā rājyam araṇyabhūtam",
    "GE09ram_02_u:3558": " kumāram ikṣvākusutaṃ vadānyaṃ tvam eva rājānam ihābhiṣiñca // Ram_2,61.25",
    "GE09ram_02_u:3559": " teṣāṃ tadvacanaṃ śrutvā vasiṣṭhaḥ pratyuvāca ha",
    "GE09ram_02_u:3560": " mitrāmātyagaṇān sarvān brāhmaṇāṃs tān idaṃ vacaḥ // Ram_2,62.1",
    "GE09ram_02_u:3561": " yad asau mātulakule pure rājagṛhe sukhī",
    "GE09ram_02_u:3562": " bharato vasati bhrātrā śatrughnena samanvitaḥ // Ram_2,62.2",
    "GE09ram_02_u:3563": " tac chīghraṃ javanā dūtā gacchantu tvaritair hayaiḥ",
    "GE09ram_02_u:3564": " ānetuṃ bhrātarau vīrau kiṃ samīkṣāmahe vayam // Ram_2,62.3",
    "GE09ram_02_u:3565": " gacchantv iti tataḥ sarve vasiṣṭhaṃ vākyam abruvan",
    "GE09ram_02_u:3566": " teṣāṃ tadvacanaṃ śrutvā vasiṣṭho vākyam abravīt // Ram_2,62.4",
    "GE09ram_02_u:3567": " ehi siddhārtha vijaya jayantāśokanandana",
    "GE09ram_02_u:3568": " śrūyatām itikartavyaṃ sarvān eva bravīmi vaḥ // Ram_2,62.5",
    "GE09ram_02_u:3569": " puraṃ rājagṛhaṃ gatvā śīghraṃ śīghrajavair hayaiḥ",
    "GE09ram_02_u:3570": " tyaktaśokair idaṃ vācyaḥ śāsanād bharato mama // Ram_2,62.6",
    "GE09ram_02_u:3571": " purohitas tvāṃ kuśalaṃ prāha sarve ca mantriṇaḥ",
    "GE09ram_02_u:3572": " tvaramāṇaś ca niryāhi kṛtyam ātyayikaṃ tvayā // Ram_2,62.7",
    "GE09ram_02_u:3573": " mā cāsmai proṣitaṃ rāmaṃ mā cāsmai pitaraṃ mṛtam",
    "GE09ram_02_u:3574": " bhavantaḥ śaṃsiṣur gatvā rāghavāṇām imaṃ kṣayam // Ram_2,62.8",
    "GE09ram_02_u:3575": " kauśeyāni ca vastrāṇi bhūṣaṇāni varāṇi ca",
    "GE09ram_02_u:3576": " kṣipram ādāya rājñaś ca bharatasya ca gacchata",
    "GE09ram_02_u:3577": " vasiṣṭhenābhyanujñātā dūtāḥ saṃtvaritā yayuḥ // Ram_2,62.9",
    "GE09ram_02_u:3578": " te hastinapure gaṅgāṃ tīrtvā pratyaṅmukhā yayuḥ",
    "GE09ram_02_u:3579": " pāñcāladeśam āsādya madhyena kurujāṅgalam // Ram_2,62.10",
    "GE09ram_02_u:3580": " te prasannodakāṃ divyāṃ nānāvihagasevitām",
    "GE09ram_02_u:3581": " upātijagmur vegena śaradaṇḍāṃ janākulām // Ram_2,62.11",
    "GE09ram_02_u:3582": " nikūlavṛkṣam āsādya divyaṃ satyopayācanam",
    "GE09ram_02_u:3583": " abhigamyābhivādyaṃ taṃ kuliṅgāṃ prāviśan purīm // Ram_2,62.12",
    "GE09ram_02_u:3584": " abhikālaṃ tataḥ prāpya tejo'bhibhavanāc cyutāḥ",
    "GE09ram_02_u:3585": " yayur madhyena vāhlīkān sudāmānaṃ ca parvatam",
    "GE09ram_02_u:3586": " viṣṇoḥ padaṃ prekṣamāṇā vipāśāṃ cāpi śālmalīm // Ram_2,62.13",
    "GE09ram_02_u:3587": " te śrāntavāhanā dūtā vikṛṣṭena satā pathā",
    "GE09ram_02_u:3588": " girivrajaṃ puravaraṃ śīghram āsedur añjasā // Ram_2,62.14",
    "GE09ram_02_u:3589": " bhartuḥ priyārthaṃ kularakṣaṇārthaṃ bhartuś ca vaṃśasya parigrahārtham",
    "GE09ram_02_u:3590": " aheḍamānās tvarayā sma dūtā rātryāṃ tu te tat puram eva yātāḥ // Ram_2,62.15",
    "GE09ram_02_u:3591": " yām eva rātriṃ te dūtāḥ praviśanti sma tāṃ purīm",
    "GE09ram_02_u:3592": " bharatenāpi tāṃ rātriṃ svapno dṛṣṭo 'yam apriyaḥ // Ram_2,63.1",
    "GE09ram_02_u:3593": " vyuṣṭām eva tu tāṃ rātriṃ dṛṣṭvā taṃ svapnam apriyam",
    "GE09ram_02_u:3594": " putro rājādhirājasya subhṛśaṃ paryatapyata // Ram_2,63.2",
    "GE09ram_02_u:3595": " tapyamānaṃ samājñāya vayasyāḥ priyavādinaḥ",
    "GE09ram_02_u:3596": " āyāsaṃ hi vineṣyantaḥ sabhāyāṃ cakrire kathāḥ // Ram_2,63.3",
    "GE09ram_02_u:3597": " vādayanti tathā śāntiṃ lāsayanty api cāpare",
    "GE09ram_02_u:3598": " nāṭakāny apare prāhur hāsyāni vividhāni ca // Ram_2,63.4",
    "GE09ram_02_u:3599": " sa tair mahātmā bharataḥ sakhibhiḥ priyavādibhiḥ",
    "GE09ram_02_u:3600": " goṣṭhīhāsyāni kurvadbhir na prāhṛṣyata rāghavaḥ // Ram_2,63.5",
    "GE09ram_02_u:3601": " tam abravīt priyasakho bharataṃ sakhibhir vṛtam",
    "GE09ram_02_u:3602": " suhṛdbhiḥ paryupāsīnaḥ kiṃ sakhe nānumodase // Ram_2,63.6",
    "GE09ram_02_u:3603": " evaṃ bruvāṇaṃ suhṛdaṃ bharataḥ pratyuvāca ha",
    "GE09ram_02_u:3604": " śṛṇu tvaṃ yannimittaṃ me dainyam etad upāgatam // Ram_2,63.7",
    "GE09ram_02_u:3605": " svapne pitaram adrākṣaṃ malinaṃ muktamūrdhajam",
    "GE09ram_02_u:3606": " patantam adriśikharāt kaluṣe gomayahrade // Ram_2,63.8",
    "GE09ram_02_u:3607": " plavamānaś ca me dṛṣṭaḥ sa tasmin gomayahrade",
    "GE09ram_02_u:3608": " pibann añjalinā tailaṃ hasann iva muhur muhuḥ // Ram_2,63.9",
    "GE09ram_02_u:3609": " tatas tilodanaṃ bhuktvā punaḥ punar adhaḥśirāḥ",
    "GE09ram_02_u:3610": " tailenābhyaktasarvāṅgas tailam evāvagāhata // Ram_2,63.10",
    "GE09ram_02_u:3611": " svapne 'pi sāgaraṃ śuṣkaṃ candraṃ ca patitaṃ bhuvi",
    "GE09ram_02_u:3612": " sahasā cāpi saṃśāntaṃ jvalitaṃ jātavedasam // Ram_2,63.11",
    "GE09ram_02_u:3613": " avadīrṇāṃ ca pṛthivīṃ śuṣkāṃś ca vividhān drumān",
    "GE09ram_02_u:3614": " ahaṃ paśyāmi vidhvastān sadhūmāṃś caiva parvatān // Ram_2,63.12",
    "GE09ram_02_u:3615": " pīṭhe kārṣṇāyase cainaṃ niṣaṇṇaṃ kṛṣṇavāsasam",
    "GE09ram_02_u:3616": " prahasanti sma rājānaṃ pramadāḥ kṛṣṇapiṅgalāḥ // Ram_2,63.13",
    "GE09ram_02_u:3617": " tvaramāṇaś ca dharmātmā raktamālyānulepanaḥ",
    "GE09ram_02_u:3618": " rathena kharayuktena prayāto dakṣiṇāmukhaḥ // Ram_2,63.14",
    "GE09ram_02_u:3619": " evam etan mayā dṛṣṭam imāṃ rātriṃ bhayāvahām",
    "GE09ram_02_u:3620": " ahaṃ rāmo 'tha vā rājā lakṣmaṇo vā mariṣyati // Ram_2,63.15",
    "GE09ram_02_u:3621": " naro yānena yaḥ svapne kharayuktena yāti hi",
    "GE09ram_02_u:3622": " acirāt tasya dhūmāgraṃ citāyāṃ sampradṛśyate",
    "GE09ram_02_u:3623": " etannimittaṃ dīno 'haṃ tan na vaḥ pratipūjaye // Ram_2,63.16",
    "GE09ram_02_u:3624": " śuṣyatīva ca me kaṇṭho na svastham iva me manaḥ",
    "GE09ram_02_u:3625": " jugupsann iva cātmānaṃ na ca paśyāmi kāraṇam // Ram_2,63.17",
    "GE09ram_02_u:3626": " imāṃ hi duḥsvapnagatiṃ niśāmya tām anekarūpām avitarkitāṃ purā",
    "GE09ram_02_u:3627": " bhayaṃ mahat taddhṛdayān na yāti me vicintya rājānam acintyadarśanam // Ram_2,63.18",
    "GE09ram_02_u:3628": " bharate bruvati svapnaṃ dūtās te klāntavāhanāḥ",
    "GE09ram_02_u:3629": " praviśyāsahyaparikhaṃ ramyaṃ rājagṛhaṃ puram // Ram_2,64.1",
    "GE09ram_02_u:3630": " samāgamya tu rājñā ca rājaputreṇa cārcitāḥ",
    "GE09ram_02_u:3631": " rājñaḥ pādau gṛhītvā tu tam ūcur bharataṃ vacaḥ // Ram_2,64.2",
    "GE09ram_02_u:3632": " purohitas tvā kuśalaṃ prāha sarve ca mantriṇaḥ",
    "GE09ram_02_u:3633": " tvaramāṇaś ca niryāhi kṛtyam ātyayikaṃ tvayā // Ram_2,64.3",
    "GE09ram_02_u:3634": " atra viṃśatikoṭyas tu nṛpater mātulasya te",
    "GE09ram_02_u:3635": " daśakoṭyas tu sampūrṇās tathaiva ca nṛpātmaja // Ram_2,64.4",
    "GE09ram_02_u:3636": " pratigṛhya ca tat sarvaṃ svanuraktaḥ suhṛjjane",
    "GE09ram_02_u:3637": " dūtān uvāca bharataḥ kāmaiḥ sampratipūjya tān // Ram_2,64.5",
    "GE09ram_02_u:3638": " kaccit sukuśalī rājā pitā daśaratho mama",
    "GE09ram_02_u:3639": " kaccic cārogatā rāme lakṣmaṇe vā mahātmani // Ram_2,64.6",
    "GE09ram_02_u:3640": " āryā ca dharmaniratā dharmajñā dharmadarśinī",
    "GE09ram_02_u:3641": " arogā cāpi kausalyā mātā rāmasya dhīmataḥ // Ram_2,64.7",
    "GE09ram_02_u:3642": " kaccit sumitrā dharmajñā jananī lakṣmaṇasya yā",
    "GE09ram_02_u:3643": " śatrughnasya ca vīrasya sārogā cāpi madhyamā // Ram_2,64.8",
    "GE09ram_02_u:3644": " ātmakāmā sadā caṇḍī krodhanā prājñamāninī",
    "GE09ram_02_u:3645": " arogā cāpi kaikeyī mātā me kim uvāca ha // Ram_2,64.9",
    "GE09ram_02_u:3646": " evam uktās tu te dūtā bharatena mahātmanā",
    "GE09ram_02_u:3647": " ūcuḥ sampraśritaṃ vākyam idaṃ taṃ bharataṃ tadā",
    "GE09ram_02_u:3648": " kuśalās te naravyāghra yeṣāṃ kuśalam icchasi // Ram_2,64.10",
    "GE09ram_02_u:3649": " bharataś cāpi tān dūtān evam ukto 'bhyabhāṣata",
    "GE09ram_02_u:3650": " āpṛcche 'haṃ mahārājaṃ dūtāḥ saṃtvarayanti mām // Ram_2,64.11",
    "GE09ram_02_u:3651": " evam uktvā tu tān dūtān bharataḥ pārthivātmajaḥ",
    "GE09ram_02_u:3652": " dūtaiḥ saṃcodito vākyaṃ mātāmaham uvāca ha // Ram_2,64.12",
    "GE09ram_02_u:3653": " rājan pitur gamiṣyāmi sakāśaṃ dūtacoditaḥ",
    "GE09ram_02_u:3654": " punar apy aham eṣyāmi yadā me tvaṃ smariṣyasi // Ram_2,64.13",
    "GE09ram_02_u:3655": " bharatenaivam uktas tu nṛpo mātāmahas tadā",
    "GE09ram_02_u:3656": " tam uvāca śubhaṃ vākyaṃ śirasy āghrāya rāghavam // Ram_2,64.14",
    "GE09ram_02_u:3657": " gaccha tātānujāne tvāṃ kaikeyī suprajās tvayā",
    "GE09ram_02_u:3658": " mātaraṃ kuśalaṃ brūyāḥ pitaraṃ ca paraṃtapa // Ram_2,64.15",
    "GE09ram_02_u:3659": " purohitaṃ ca kuśalaṃ ye cānye dvijasattamāḥ",
    "GE09ram_02_u:3660": " tau ca tāta maheṣvāsau bhrātarau rāmalakṣmaṇau // Ram_2,64.16",
    "GE09ram_02_u:3661": " tasmai hastyuttamāṃś citrān kambalān ajināni ca",
    "GE09ram_02_u:3662": " abhisatkṛtya kaikeyo bharatāya dhanaṃ dadau // Ram_2,64.17",
    "GE09ram_02_u:3663": " rukmaniṣkasahasre dve ṣoḍaśāśvaśatāni ca",
    "GE09ram_02_u:3664": " satkṛtya kaikeyī putraṃ kekayo dhanam ādiśat // Ram_2,64.18",
    "GE09ram_02_u:3665": " tathāmātyān abhipretān viśvāsyāṃś ca guṇānvitān",
    "GE09ram_02_u:3666": " dadāv aśvapatiḥ śīghraṃ bharatāyānuyāyinaḥ // Ram_2,64.19",
    "GE09ram_02_u:3667": " airāvatān aindraśirān nāgān vai priyadarśanān",
    "GE09ram_02_u:3668": " kharāñ śīghrān susaṃyuktān mātulo 'smai dhanaṃ dadau // Ram_2,64.20",
    "GE09ram_02_u:3669": " antaḥpure 'tisaṃvṛddhān vyāghravīryabalānvitān",
    "GE09ram_02_u:3670": " daṃṣṭrāyudhān mahākāyāñ śunaś copāyanaṃ dadau // Ram_2,64.21",
    "GE09ram_02_u:3671": " sa mātāmaham āpṛcchya mātulaṃ ca yudhājitam",
    "GE09ram_02_u:3672": " ratham āruhya bharataḥ śatrughnasahito yayau // Ram_2,64.22",
    "GE09ram_02_u:3673": " rathān maṇḍalacakrāṃś ca yojayitvā paraḥśatam",
    "GE09ram_02_u:3674": " uṣṭrago'śvakharair bhṛtyā bharataṃ yāntam anvayuḥ // Ram_2,64.23",
    "GE09ram_02_u:3675": " balena gupto bharato mahātmā sahāryakasyātmasamair amātyaiḥ",
    "GE09ram_02_u:3676": " ādāya śatrughnam apetaśatrur gṛhād yayau siddha ivendralokāt // Ram_2,64.24",
    "GE09ram_02_u:3677": " sa prāṅmukho rājagṛhād abhiniryāya vīryavān",
    "GE09ram_02_u:3678": " hrādinīṃ dūrapārāṃ ca pratyaksrotastaraṃgiṇīm",
    "GE09ram_02_u:3679": " śatadrūm atarac chrīmān nadīm ikṣvākunandanaḥ // Ram_2,65.1",
    "GE09ram_02_u:3680": " elādhāne nadīṃ tīrtvā prāpya cāparaparpaṭān",
    "GE09ram_02_u:3681": " śilām ākurvatīṃ tīrtvā āgneyaṃ śalyakartanam // Ram_2,65.2",
    "GE09ram_02_u:3682": " satyasaṃdhaḥ śuciḥ śrīmān prekṣamāṇaḥ śilāvahām",
    "GE09ram_02_u:3683": " atyayāt sa mahāśailān vanaṃ caitrarathaṃ prati // Ram_2,65.3",
    "GE09ram_02_u:3684": " veginīṃ ca kuliṅgākhyāṃ hrādinīṃ parvatāvṛtām",
    "GE09ram_02_u:3685": " yamunāṃ prāpya saṃtīrṇo balam āśvāsayat tadā // Ram_2,65.4",
    "GE09ram_02_u:3686": " śītīkṛtya tu gātrāṇi klāntān āśvāsya vājinaḥ",
    "GE09ram_02_u:3687": " tatra snātvā ca pītvā ca prāyād ādāya codakam // Ram_2,65.5",
    "GE09ram_02_u:3688": " rājaputro mahāraṇyam anabhīkṣṇopasevitam",
    "GE09ram_02_u:3689": " bhadro bhadreṇa yānena mārutaḥ kham ivātyayāt // Ram_2,65.6",
    "GE09ram_02_u:3690": " toraṇaṃ dakṣiṇārdhena jambūprastham upāgamat",
    "GE09ram_02_u:3691": " varūthaṃ ca yayau ramyaṃ grāmaṃ daśarathātmajaḥ // Ram_2,65.7",
    "GE09ram_02_u:3692": " tatra ramye vane vāsaṃ kṛtvāsau prāṅmukho yayau",
    "GE09ram_02_u:3693": " udyānam ujjihānāyāḥ priyakā yatra pādapāḥ // Ram_2,65.8",
    "GE09ram_02_u:3694": " sālāṃs tu priyakān prāpya śīghrān āsthāya vājinaḥ",
    "GE09ram_02_u:3695": " anujñāpyātha bharato vāhinīṃ tvarito yayau // Ram_2,65.9",
    "GE09ram_02_u:3696": " vāsaṃ kṛtvā sarvatīrthe tīrtvā cottānikāṃ nadīm",
    "GE09ram_02_u:3697": " anyā nadīś ca vividhāḥ pārvatīyais turaṃgamaiḥ // Ram_2,65.10",
    "GE09ram_02_u:3698": " hastipṛṣṭhakam āsādya kuṭikām atyavartata",
    "GE09ram_02_u:3699": " tatāra ca naravyāghro lauhitye sa kapīvatīm",
    "GE09ram_02_u:3700": " ekasāle sthāṇumatīṃ vinate gomatīṃ nadīm // Ram_2,65.11",
    "GE09ram_02_u:3701": " kaliṅganagare cāpi prāpya sālavanaṃ tadā",
    "GE09ram_02_u:3702": " bharataḥ kṣipram āgacchat supariśrāntavāhanaḥ // Ram_2,65.12",
    "GE09ram_02_u:3703": " vanaṃ ca samatītyāśu śarvaryām aruṇodaye",
    "GE09ram_02_u:3704": " ayodhyāṃ manunā rājñā nirmitāṃ sa dadarśa ha // Ram_2,65.13",
    "GE09ram_02_u:3705": " tāṃ purīṃ puruṣavyāghraḥ saptarātroṣiṭaḥ pathi",
    "GE09ram_02_u:3706": " ayodhyām agrato dṛṣṭvā rathe sārathim abravīt // Ram_2,65.14",
    "GE09ram_02_u:3707": " eṣā nātipratītā me puṇyodyānā yaśasvinī",
    "GE09ram_02_u:3708": " ayodhyā dṛśyate dūrāt sārathe pāṇḍumṛttikā // Ram_2,65.15",
    "GE09ram_02_u:3709": " yajvabhir guṇasampannair brāhmaṇair vedapāragaiḥ",
    "GE09ram_02_u:3710": " bhūyiṣṭham ṛddhair ākīrṇā rājarṣivarapālitā // Ram_2,65.16",
    "GE09ram_02_u:3711": " ayodhyāyāṃ purā śabdaḥ śrūyate tumulo mahān",
    "GE09ram_02_u:3712": " samantān naranārīṇāṃ tam adya na śṛṇomy aham // Ram_2,65.17",
    "GE09ram_02_u:3713": " udyānāni hi sāyāhne krīḍitvoparatair naraiḥ",
    "GE09ram_02_u:3714": " samantād vipradhāvadbhiḥ prakāśante mamānyadā // Ram_2,65.18",
    "GE09ram_02_u:3715": " tāny adyānurudantīva parityaktāni kāmibhiḥ",
    "GE09ram_02_u:3716": " araṇyabhūteva purī sārathe pratibhāti me // Ram_2,65.19",
    "GE09ram_02_u:3717": " na hy atra yānair dṛśyante na gajair na ca vājibhiḥ",
    "GE09ram_02_u:3718": " niryānto vābhiyānto vā naramukhyā yathāpuram // Ram_2,65.20",
    "GE09ram_02_u:3719": " aniṣṭāni ca pāpāni paśyāmi vividhāni ca",
    "GE09ram_02_u:3720": " nimittāny amanojñāni tena sīdati me manaḥ // Ram_2,65.21",
    "GE09ram_02_u:3721": " dvāreṇa vaijayantena prāviśac chrāntavāhanaḥ",
    "GE09ram_02_u:3722": " dvāḥsthair utthāya vijayaṃ pṛṣṭas taiḥ sahito yayau // Ram_2,65.22",
    "GE09ram_02_u:3723": " sa tv anekāgrahṛdayo dvāḥsthaṃ pratyarcya taṃ janam",
    "GE09ram_02_u:3724": " sūtam aśvapateḥ klāntam abravīt tatra rāghavaḥ // Ram_2,65.23",
    "GE09ram_02_u:3725": " śrutā no yādṛśāḥ pūrvaṃ nṛpatīnāṃ vināśane",
    "GE09ram_02_u:3726": " ākārās tān ahaṃ sarvān iha paśyāmi sārathe // Ram_2,65.24",
    "GE09ram_02_u:3727": " malinaṃ cāśrupūrṇākṣaṃ dīnaṃ dhyānaparaṃ kṛśam",
    "GE09ram_02_u:3728": " sastrīpuṃsaṃ ca paśyāmi janam utkaṇṭhitaṃ pure // Ram_2,65.25",
    "GE09ram_02_u:3729": " ity evam uktvā bharataḥ sūtaṃ taṃ dīnamānasaḥ",
    "GE09ram_02_u:3730": " tāny aniṣṭāny ayodhyāyāṃ prekṣya rājagṛhaṃ yayau",
    "GE09ram_02_u:3731": " tāṃ śūnyaśṛṅgāṭakaveśmarathyāṃ rajo'ruṇadvārakapāṭayantrām // Ram_2,65.26",
    "GE09ram_02_u:3732": " dṛṣṭvā purīm indrapurīprakāśāṃ duḥkhena sampūrṇataro babhūva",
    "GE09ram_02_u:3733": " bahūni paśyan manaso 'priyāṇi yāny anyadā nāsya pure babhūvuḥ",
    "GE09ram_02_u:3734": " avākśirā dīnamanā na hṛṣṭaḥ pitur mahātmā praviveśa veśma // Ram_2,65.27",
    "GE09ram_02_u:3735": " apaśyaṃs tu tatas tatra pitaraṃ pitur ālaye",
    "GE09ram_02_u:3736": " jagāma bharato draṣṭuṃ mātaraṃ mātur ālaye // Ram_2,66.1",
    "GE09ram_02_u:3737": " anuprāptaṃ tu taṃ dṛṣṭvā kaikeyī proṣitaṃ sutam",
    "GE09ram_02_u:3738": " utpapāta tadā hṛṣṭā tyaktvā sauvarṇamānasam // Ram_2,66.2",
    "GE09ram_02_u:3739": " sa praviśyaiva dharmātmā svagṛhaṃ śrīvivarjitam",
    "GE09ram_02_u:3740": " bharataḥ prekṣya jagrāha jananyāś caraṇau śubhau // Ram_2,66.3",
    "GE09ram_02_u:3741": " taṃ mūrdhni samupāghrāya pariṣvajya yaśasvinam",
    "GE09ram_02_u:3742": " aṅke bharatam āropya praṣṭuṃ samupacakrame // Ram_2,66.4",
    "GE09ram_02_u:3743": " adya te katicid rātryaś cyutasyāryakaveśmanaḥ",
    "GE09ram_02_u:3744": " api nādhvaśramaḥ śīghraṃ rathenāpatatas tava // Ram_2,66.5",
    "GE09ram_02_u:3745": " āryakas te sukuśalī yudhājin mātulas tava",
    "GE09ram_02_u:3746": " pravāsāc ca sukhaṃ putra sarvaṃ me vaktum arhasi // Ram_2,66.6",
    "GE09ram_02_u:3747": " evaṃ pṛṣṭas tu kaikeyyā priyaṃ pārthivanandanaḥ",
    "GE09ram_02_u:3748": " ācaṣṭa bharataḥ sarvaṃ mātre rājīvalocanaḥ // Ram_2,66.7",
    "GE09ram_02_u:3749": " adya me saptamī rātriś cyutasyāryakaveśmanaḥ",
    "GE09ram_02_u:3750": " ambāyāḥ kuśalī tāto yudhājin mātulaś ca me // Ram_2,66.8",
    "GE09ram_02_u:3751": " yan me dhanaṃ ca ratnaṃ ca dadau rājā paraṃtapaḥ",
    "GE09ram_02_u:3752": " pariśrāntaṃ pathy abhavat tato 'haṃ pūrvam āgataḥ // Ram_2,66.9",
    "GE09ram_02_u:3753": " rājavākyaharair dūtais tvaryamāṇo 'ham āgataḥ",
    "GE09ram_02_u:3754": " yad ahaṃ praṣṭum icchāmi tad ambā vaktum arhati // Ram_2,66.10",
    "GE09ram_02_u:3755": " śūnyo 'yaṃ śayanīyas te paryaṅko hemabhūṣitaḥ",
    "GE09ram_02_u:3756": " na cāyam ikṣvākujanaḥ prahṛṣṭaḥ pratibhāti me // Ram_2,66.11",
    "GE09ram_02_u:3757": " rājā bhavati bhūyiṣṭham ihāmbāyā niveśane",
    "GE09ram_02_u:3758": " tam ahaṃ nādya paśyāmi draṣṭum icchann ihāgataḥ // Ram_2,66.12",
    "GE09ram_02_u:3759": " pitur grahīṣye caraṇau taṃ mamākhyāhi pṛcchataḥ",
    "GE09ram_02_u:3760": " āhosvid amba jyeṣṭhāyāḥ kausalyāyā niveśane // Ram_2,66.13",
    "GE09ram_02_u:3761": " taṃ pratyuvāca kaikeyī priyavad ghoram apriyam",
    "GE09ram_02_u:3762": " ajānantaṃ prajānantī rājyalobhena mohitā",
    "GE09ram_02_u:3763": " yā gatiḥ sarvabhūtānāṃ tāṃ gatiṃ te pitā gataḥ // Ram_2,66.14",
    "GE09ram_02_u:3764": " tac chrutvā bharato vākyaṃ dharmābhijanavāñ śuciḥ",
    "GE09ram_02_u:3765": " papāta sahasā bhūmau pitṛśokabalārditaḥ // Ram_2,66.15",
    "GE09ram_02_u:3766": " tataḥ śokena saṃvītaḥ pitur maraṇaduḥkhitaḥ",
    "GE09ram_02_u:3767": " vilalāpa mahātejā bhrāntākulitacetanaḥ // Ram_2,66.16",
    "GE09ram_02_u:3768": " etat suruciraṃ bhāti pitur me śayanaṃ purā",
    "GE09ram_02_u:3769": " tad idaṃ na vibhāty adya vihīnaṃ tena dhīmatā // Ram_2,66.17",
    "GE09ram_02_u:3770": " tam ārtaṃ devasaṃkāśaṃ samīkṣya patitaṃ bhuvi",
    "GE09ram_02_u:3771": " utthāpayitvā śokārtaṃ vacanaṃ cedam abravīt // Ram_2,66.18",
    "GE09ram_02_u:3772": " uttiṣṭhottiṣṭha kiṃ śeṣe rājaputra mahāyaśaḥ",
    "GE09ram_02_u:3773": " tvadvidhā na hi śocanti santaḥ sadasi saṃmatāḥ // Ram_2,66.19",
    "GE09ram_02_u:3774": " sa ruditvā ciraṃ kālaṃ bhūmau viparivṛtya ca",
    "GE09ram_02_u:3775": " jananīṃ pratyuvācedaṃ śokair bahubhir āvṛtaḥ // Ram_2,66.20",
    "GE09ram_02_u:3776": " abhiṣekṣyati rāmaṃ tu rājā yajñaṃ nu yakṣyati",
    "GE09ram_02_u:3777": " ity ahaṃ kṛtasaṃkalpo hṛṣṭo yātrām ayāsiṣam // Ram_2,66.21",
    "GE09ram_02_u:3778": " tad idaṃ hy anyathā bhūtaṃ vyavadīrṇaṃ mano mama",
    "GE09ram_02_u:3779": " pitaraṃ yo na paśyāmi nityaṃ priyahite ratam // Ram_2,66.22",
    "GE09ram_02_u:3780": " amba kenātyagād rājā vyādhinā mayy anāgate",
    "GE09ram_02_u:3781": " dhanyā rāmādayaḥ sarve yaiḥ pitā saṃskṛtaḥ svayam // Ram_2,66.23",
    "GE09ram_02_u:3782": " na nūnaṃ māṃ mahārājaḥ prāptaṃ jānāti kīrtimān",
    "GE09ram_02_u:3783": " upajighreddhi māṃ mūrdhni tātaḥ saṃnamya satvaram // Ram_2,66.24",
    "GE09ram_02_u:3784": " kva sa pāṇiḥ sukhasparśas tātasyākliṣṭakarmaṇaḥ",
    "GE09ram_02_u:3785": " yena māṃ rajasā dhvastam abhīkṣṇaṃ parimārjati // Ram_2,66.25",
    "GE09ram_02_u:3786": " yo me bhrātā pitā bandhur yasya dāso 'smi dhīmataḥ",
    "GE09ram_02_u:3787": " tasya māṃ śīghram ākhyāhi rāmasyākliṣṭakarmaṇaḥ // Ram_2,66.26",
    "GE09ram_02_u:3788": " pitā hi bhavati jyeṣṭho dharmam āryasya jānataḥ",
    "GE09ram_02_u:3789": " tasya pādau grahīṣyāmi sa hīdānīṃ gatir mama // Ram_2,66.27",
    "GE09ram_02_u:3790": " ārye kim abravīd rājā pitā me satyavikramaḥ",
    "GE09ram_02_u:3791": " paścimaṃ sādhusaṃdeśam icchāmi śrotum ātmanaḥ // Ram_2,66.28",
    "GE09ram_02_u:3792": " iti pṛṣṭā yathātattvaṃ kaikeyī vākyam abravīt",
    "GE09ram_02_u:3793": " rāmeti rājā vilapan hā sīte lakṣmaṇeti ca",
    "GE09ram_02_u:3794": " sa mahātmā paraṃ lokaṃ gato gatimatāṃ varaḥ // Ram_2,66.29",
    "GE09ram_02_u:3795": " imāṃ tu paścimāṃ vācaṃ vyājahāra pitā tava",
    "GE09ram_02_u:3796": " kāladharmaparikṣiptaḥ pāśair iva mahāgajaḥ // Ram_2,66.30",
    "GE09ram_02_u:3797": " siddhārthās tu narā rāmam āgataṃ sītayā saha",
    "GE09ram_02_u:3798": " lakṣmaṇaṃ ca mahābāhuṃ drakṣyanti punar āgatam // Ram_2,66.31",
    "GE09ram_02_u:3799": " tac chrutvā viṣasādaiva dvitīyāpriyaśaṃsanāt",
    "GE09ram_02_u:3800": " viṣaṇṇavadano bhūtvā bhūyaḥ papraccha mātaram // Ram_2,66.32",
    "GE09ram_02_u:3801": " kva cedānīṃ sa dharmātmā kausalyānandavardhanaḥ",
    "GE09ram_02_u:3802": " lakṣmaṇena saha bhrātrā sītayā ca samaṃ gataḥ // Ram_2,66.33",
    "GE09ram_02_u:3803": " tathā pṛṣṭā yathātattvam ākhyātum upacakrame",
    "GE09ram_02_u:3804": " mātāsya yugapad vākyaṃ vipriyaṃ priyaśaṅkayā // Ram_2,66.34",
    "GE09ram_02_u:3805": " sa hi rājasutaḥ putra cīravāsā mahāvanam",
    "GE09ram_02_u:3806": " daṇḍakān saha vaidehyā lakṣmaṇānucaro gataḥ // Ram_2,66.35",
    "GE09ram_02_u:3807": " tac chrutvā bharatas trasto bhrātuś cāritraśaṅkayā",
    "GE09ram_02_u:3808": " svasya vaṃśasya māhātmyāt praṣṭuṃ samupacakrame // Ram_2,66.36",
    "GE09ram_02_u:3809": " kaccin na brāhmaṇadhanaṃ hṛtaṃ rāmeṇa kasyacit",
    "GE09ram_02_u:3810": " kaccin nāḍhyo daridro vā tenāpāpo vihiṃsitaḥ // Ram_2,66.37",
    "GE09ram_02_u:3811": " kaccin na paradārān vā rājaputro 'bhimanyate",
    "GE09ram_02_u:3812": " kasmāt sa daṇḍakāraṇye bhrūṇaheva vivāsitaḥ // Ram_2,66.38",
    "GE09ram_02_u:3813": " athāsya capalā mātā tat svakarma yathātatham",
    "GE09ram_02_u:3814": " tenaiva strīsvabhāvena vyāhartum upacakrame // Ram_2,66.39",
    "GE09ram_02_u:3815": " na brāhmaṇadhanaṃ kiṃcid dhṛtaṃ rāmeṇa kasyacit",
    "GE09ram_02_u:3816": " kaścin nāḍhyo daridro vā tenāpāpo vihiṃsitaḥ",
    "GE09ram_02_u:3817": " na rāmaḥ paradārāṃś ca cakṣurbhyām api paśyati // Ram_2,66.40",
    "GE09ram_02_u:3818": " mayā tu putra śrutvaiva rāmasyaivābhiṣecanam",
    "GE09ram_02_u:3819": " yācitas te pitā rājyaṃ rāmasya ca vivāsanam // Ram_2,66.41",
    "GE09ram_02_u:3820": " sa svavṛttiṃ samāsthāya pitā te tat tathākarot",
    "GE09ram_02_u:3821": " rāmaś ca sahasaumitriḥ preṣitaḥ saha sītayā // Ram_2,66.42",
    "GE09ram_02_u:3822": " tam apaśyan priyaṃ putraṃ mahīpālo mahāyaśāḥ",
    "GE09ram_02_u:3823": " putraśokaparidyūnaḥ pañcatvam upapedivān // Ram_2,66.43",
    "GE09ram_02_u:3824": " tvayā tv idānīṃ dharmajña rājatvam avalambyatām",
    "GE09ram_02_u:3825": " tvatkṛte hi mayā sarvam idam evaṃvidhaṃ kṛtam // Ram_2,66.44",
    "GE09ram_02_u:3826": " tat putra śīghraṃ vidhinā vidhijñair vasiṣṭhamukhyaiḥ sahito dvijendraiḥ",
    "GE09ram_02_u:3827": " saṃkālya rājānam adīnasattvam ātmānam urvyām abhiṣecayasva // Ram_2,66.45",
    "GE09ram_02_u:3828": " śrutvā tu pitaraṃ vṛttaṃ bhrātarau ca vivāsitau",
    "GE09ram_02_u:3829": " bharato duḥkhasaṃtapta idaṃ vacanam abravīt // Ram_2,67.1",
    "GE09ram_02_u:3830": " kiṃ nu kāryaṃ hatasyeha mama rājyena śocataḥ",
    "GE09ram_02_u:3831": " vihīnasyātha pitrā ca bhrātrā pitṛsamena ca // Ram_2,67.2",
    "GE09ram_02_u:3832": " duḥkhe me duḥkham akaror vraṇe kṣāram ivādadhāḥ",
    "GE09ram_02_u:3833": " rājānaṃ pretabhāvasthaṃ kṛtvā rāmaṃ ca tāpasam // Ram_2,67.3",
    "GE09ram_02_u:3834": " kulasya tvam abhāvāya kālarātrir ivāgatā",
    "GE09ram_02_u:3835": " aṅgāram upagūhya sma pitā me nāvabuddhavān // Ram_2,67.4",
    "GE09ram_02_u:3836": " kausalyā ca sumitrā ca putraśokābhipīḍite",
    "GE09ram_02_u:3837": " duṣkaraṃ yadi jīvetāṃ prāpya tvāṃ jananīṃ mama // Ram_2,67.5",
    "GE09ram_02_u:3838": " nanu tv āryo 'pi dharmātmā tvayi vṛttim anuttamām",
    "GE09ram_02_u:3839": " vartate guruvṛttijño yathā mātari vartate // Ram_2,67.6",
    "GE09ram_02_u:3840": " tathā jyeṣṭhā hi me mātā kausalyā dīrghadarśinī",
    "GE09ram_02_u:3841": " tvayi dharmaṃ samāsthāya bhaginyām iva vartate // Ram_2,67.7",
    "GE09ram_02_u:3842": " tasyāḥ putraṃ kṛtātmānaṃ cīravalkalavāsasam",
    "GE09ram_02_u:3843": " prasthāpya vanavāsāya kathaṃ pāpe na śocasi // Ram_2,67.8",
    "GE09ram_02_u:3844": " apāpadarśinaṃ śūraṃ kṛtātmānaṃ yaśasvinam",
    "GE09ram_02_u:3845": " pravrājya cīravasanaṃ kiṃ nu paśyasi kāraṇam // Ram_2,67.9",
    "GE09ram_02_u:3846": " lubdhāyā vidito manye na te 'haṃ rāghavaṃ prati",
    "GE09ram_02_u:3847": " tathā hy anartho rājyārthaṃ tvayā nīto mahān ayam // Ram_2,67.10",
    "GE09ram_02_u:3848": " ahaṃ hi puruṣavyāghrāv apaśyan rāmalakṣmaṇau",
    "GE09ram_02_u:3849": " kena śaktiprabhāvena rājyaṃ rakṣitum utsahe // Ram_2,67.11",
    "GE09ram_02_u:3850": " taṃ hi nityaṃ mahārājo balavantaṃ mahābalaḥ",
    "GE09ram_02_u:3851": " apāśrito 'bhūd dharmātmā merur meruvanaṃ yathā // Ram_2,67.12",
    "GE09ram_02_u:3852": " so 'haṃ katham imaṃ bhāraṃ mahādhuryasamudyatam",
    "GE09ram_02_u:3853": " damyo dhuram ivāsādya saheyaṃ kena caujasā // Ram_2,67.13",
    "GE09ram_02_u:3854": " atha vā me bhavec chaktir yogair buddhibalena vā",
    "GE09ram_02_u:3855": " sakāmāṃ na kariṣyāmi tvām ahaṃ putragardhinīm",
    "GE09ram_02_u:3856": " nivartayiṣyāmi vanād bhrātaraṃ svajanapriyam // Ram_2,67.14",
    "GE09ram_02_u:3857": " ity evam uktvā bharato mahātmā priyetarair vākyagaṇais tudaṃs tām",
    "GE09ram_02_u:3858": " śokāturaś cāpi nanāda bhūyaḥ siṃho yathā parvatagahvarasthaḥ // Ram_2,67.15",
    "GE09ram_02_u:3859": " tāṃ tathā garhayitvā tu mātaraṃ bharatas tadā",
    "GE09ram_02_u:3860": " roṣeṇa mahatāviṣṭaḥ punar evābravīd vacaḥ // Ram_2,68.1",
    "GE09ram_02_u:3861": " rājyād bhraṃśasva kaikeyi nṛśaṃse duṣṭacāriṇi",
    "GE09ram_02_u:3862": " parityaktā ca dharmeṇa mā mṛtaṃ rudatī bhava // Ram_2,68.2",
    "GE09ram_02_u:3863": " kiṃ nu te 'dūṣayad rājā rāmo vā bhṛśadhārmikaḥ",
    "GE09ram_02_u:3864": " yayor mṛtyur vivāsaś ca tvatkṛte tulyam āgatau // Ram_2,68.3",
    "GE09ram_02_u:3865": " bhrūṇahatyām asi prāptā kulasyāsya vināśanāt",
    "GE09ram_02_u:3866": " kaikeyi narakaṃ gaccha mā ca bhartuḥ salokatām // Ram_2,68.4",
    "GE09ram_02_u:3867": " yat tvayā hīdṛśaṃ pāpaṃ kṛtaṃ ghoreṇa karmaṇā",
    "GE09ram_02_u:3868": " sarvalokapriyaṃ hitvā mamāpy āpāditaṃ bhayam // Ram_2,68.5",
    "GE09ram_02_u:3869": " tvatkṛte me pitā vṛtto rāmaś cāraṇyam āśritaḥ",
    "GE09ram_02_u:3870": " ayaśo jīvaloke ca tvayāhaṃ pratipāditaḥ // Ram_2,68.6",
    "GE09ram_02_u:3871": " mātṛrūpe mamāmitre nṛśaṃse rājyakāmuke",
    "GE09ram_02_u:3872": " na te 'ham abhibhāṣyo 'smi durvṛtte patighātini // Ram_2,68.7",
    "GE09ram_02_u:3873": " kausalyā ca sumitrā ca yāś cānyā mama mātaraḥ",
    "GE09ram_02_u:3874": " duḥkhena mahatāviṣṭās tvāṃ prāpya kuladūṣiṇīm // Ram_2,68.8",
    "GE09ram_02_u:3875": " na tvam aśvapateḥ kanyā dharmarājasya dhīmataḥ",
    "GE09ram_02_u:3876": " rākṣasī tatra jātāsi kulapradhvaṃsinī pituḥ // Ram_2,68.9",
    "GE09ram_02_u:3877": " yat tvayā dhārmiko rāmo nityaṃ satyaparāyaṇaḥ",
    "GE09ram_02_u:3878": " vanaṃ prasthāpito duḥkhāt pitā ca tridivaṃ gataḥ // Ram_2,68.10",
    "GE09ram_02_u:3879": " yatpradhānāsi tat pāpaṃ mayi pitrā vinākṛte",
    "GE09ram_02_u:3880": " bhrātṛbhyāṃ ca parityakte sarvalokasya cāpriye // Ram_2,68.11",
    "GE09ram_02_u:3881": " kausalyāṃ dharmasaṃyuktāṃ viyuktāṃ pāpaniścaye",
    "GE09ram_02_u:3882": " kṛtvā kaṃ prāpsyase tv adya lokaṃ nirayagāminī // Ram_2,68.12",
    "GE09ram_02_u:3883": " kiṃ nāvabudhyase krūre niyataṃ bandhusaṃśrayam",
    "GE09ram_02_u:3884": " jyeṣṭhaṃ pitṛsamaṃ rāmaṃ kausalyāyātmasambhavam // Ram_2,68.13",
    "GE09ram_02_u:3885": " aṅgapratyaṅgajaḥ putro hṛdayāc cāpi jāyate",
    "GE09ram_02_u:3886": " tasmāt priyataro mātuḥ priyatvān na tu bāndhavaḥ // Ram_2,68.14",
    "GE09ram_02_u:3887": " anyadā kila dharmajñā surabhiḥ surasaṃmatā",
    "GE09ram_02_u:3888": " vahamānau dadarśorvyāṃ putrau vigatacetasau // Ram_2,68.15",
    "GE09ram_02_u:3889": " tāv ardhadivase śrāntau dṛṣṭvā putrau mahītale",
    "GE09ram_02_u:3890": " ruroda putraśokena bāṣpaparyākulekṣaṇā // Ram_2,68.16",
    "GE09ram_02_u:3891": " adhastād vrajatas tasyāḥ surarājño mahātmanaḥ",
    "GE09ram_02_u:3892": " bindavaḥ patitā gātre sūkṣmāḥ surabhigandhinaḥ // Ram_2,68.17",
    "GE09ram_02_u:3893": " tāṃ dṛṣṭvā śokasaṃtaptāṃ vajrapāṇir yaśasvinīm",
    "GE09ram_02_u:3894": " indraḥ prāñjalir udvignaḥ surarājo 'bravīd vacaḥ // Ram_2,68.18",
    "GE09ram_02_u:3895": " bhayaṃ kaccin na cāsmāsu kutaścid vidyate mahat",
    "GE09ram_02_u:3896": " kutonimittaḥ śokas te brūhi sarvahitaiṣiṇi // Ram_2,68.19",
    "GE09ram_02_u:3897": " evam uktā tu surabhiḥ surarājena dhīmatā",
    "GE09ram_02_u:3898": " pratyuvāca tato dhīrā vākyaṃ vākyaviśāradā // Ram_2,68.20",
    "GE09ram_02_u:3899": " śāntaṃ pāpaṃ na vaḥ kiṃcit kutaścid amarādhipa",
    "GE09ram_02_u:3900": " ahaṃ tu magnau śocāmi svaputrau viṣame sthitau // Ram_2,68.21",
    "GE09ram_02_u:3901": " etau dṛṣṭvā kṛṣau dīnau sūryaraśmipratāpinau",
    "GE09ram_02_u:3902": " ardyamānau balīvardau karṣakeṇa surādhipa // Ram_2,68.22",
    "GE09ram_02_u:3903": " mama kāyāt prasūtau hi duḥkhitau bhārapīḍitau",
    "GE09ram_02_u:3904": " yau dṛṣṭvā paritapye 'haṃ nāsti putrasamaḥ priyaḥ // Ram_2,68.23",
    "GE09ram_02_u:3905": " yasyāḥ putrasahasrāṇi sāpi śocati kāmadhuk",
    "GE09ram_02_u:3906": " kiṃ punar yā vinā rāmaṃ kausalyā vartayiṣyati // Ram_2,68.24",
    "GE09ram_02_u:3907": " ekaputrā ca sādhvī ca vivatseyaṃ tvayā kṛtā",
    "GE09ram_02_u:3908": " tasmāt tvaṃ satataṃ duḥkhaṃ pretya ceha ca lapsyase // Ram_2,68.25",
    "GE09ram_02_u:3909": " ahaṃ hy apacitiṃ bhrātuḥ pituś ca sakalām imām",
    "GE09ram_02_u:3910": " vardhanaṃ yaśasaś cāpi kariṣyāmi na saṃśayaḥ // Ram_2,68.26",
    "GE09ram_02_u:3911": " ānāyayitvā tanayaṃ kausalyāyā mahādyutim",
    "GE09ram_02_u:3912": " svayam eva pravekṣyāmi vanaṃ muniniṣevitam // Ram_2,68.27",
    "GE09ram_02_u:3913": " iti nāga ivāraṇye tomarāṅkuśacoditaḥ",
    "GE09ram_02_u:3914": " papāta bhuvi saṃkruddho niḥśvasann iva pannagaḥ // Ram_2,68.28",
    "GE09ram_02_u:3915": " saṃraktanetraḥ śithilāmbaras tadā vidhūtasarvābharaṇaḥ paraṃtapaḥ",
    "GE09ram_02_u:3916": " babhūva bhūmau patito nṛpātmajaḥ śacīpateḥ ketur ivotsavakṣaye // Ram_2,68.29",
    "GE09ram_02_u:3917": " tathaiva krośatas tasya bharatasya mahātmanaḥ",
    "GE09ram_02_u:3918": " kausalyā śabdam ājñāya sumitrām idam abravīt // Ram_2,69.1",
    "GE09ram_02_u:3919": " āgataḥ krūrakāryāyāḥ kaikeyyā bharataḥ sutaḥ",
    "GE09ram_02_u:3920": " tam ahaṃ draṣṭum icchāmi bharataṃ dīrghadarśinam // Ram_2,69.2",
    "GE09ram_02_u:3921": " evam uktvā sumitrāṃ sā vivarṇā malināmbarā",
    "GE09ram_02_u:3922": " pratasthe bharato yatra vepamānā vicetanā // Ram_2,69.3",
    "GE09ram_02_u:3923": " sa tu rāmānujaś cāpi śatrughnasahitas tadā",
    "GE09ram_02_u:3924": " pratasthe bharato yatra kausalyāyā niveśanam // Ram_2,69.4",
    "GE09ram_02_u:3925": " tataḥ śatrughnabharatau kausalyāṃ prekṣya duḥkhitau",
    "GE09ram_02_u:3926": " paryaṣvajetāṃ duḥkhārtāṃ patitāṃ naṣṭacetanām // Ram_2,69.5",
    "GE09ram_02_u:3927": " bharataṃ pratyuvācedaṃ kausalyā bhṛśaduḥkhitā",
    "GE09ram_02_u:3928": " idaṃ te rājyakāmasya rājyaṃ prāptam akaṇṭakam",
    "GE09ram_02_u:3929": " samprāptaṃ bata kaikeyyā śīghraṃ krūreṇa karmaṇā // Ram_2,69.6",
    "GE09ram_02_u:3930": " prasthāpya cīravasanaṃ putraṃ me vanavāsinam",
    "GE09ram_02_u:3931": " kaikeyī kaṃ guṇaṃ tatra paśyati krūradarśinī // Ram_2,69.7",
    "GE09ram_02_u:3932": " kṣipraṃ mām api kaikeyī prasthāpayitum arhati",
    "GE09ram_02_u:3933": " hiraṇyanābho yatrāste suto me sumahāyaśāḥ // Ram_2,69.8",
    "GE09ram_02_u:3934": " atha vā svayam evāhaṃ sumitrānucarā sukham",
    "GE09ram_02_u:3935": " agnihotraṃ puraskṛtya prasthāsye yatra rāghavaḥ // Ram_2,69.9",
    "GE09ram_02_u:3936": " kāmaṃ vā svayam evādya tatra māṃ netum arhasi",
    "GE09ram_02_u:3937": " yatrāsau puruṣavyāghras tapyate me tapaḥ sutaḥ // Ram_2,69.10",
    "GE09ram_02_u:3938": " idaṃ hi tava vistīrṇaṃ dhanadhānyasamācitam",
    "GE09ram_02_u:3939": " hastyaśvarathasampūrṇaṃ rājyaṃ niryātitaṃ tayā // Ram_2,69.11",
    "GE09ram_02_u:3940": " evaṃ vilapamānāṃ tāṃ bharataḥ prāñjalis tadā",
    "GE09ram_02_u:3941": " kausalyāṃ pratyuvācedaṃ śokair bahubhir āvṛtām // Ram_2,69.12",
    "GE09ram_02_u:3942": " ārye kasmād ajānantaṃ garhase mām akilbiṣam",
    "GE09ram_02_u:3943": " vipulāṃ ca mama prītiṃ sthirāṃ jānāsi rāghave // Ram_2,69.13",
    "GE09ram_02_u:3944": " kṛtā śāstrānugā buddhir mā bhūt tasya kadācana",
    "GE09ram_02_u:3945": " satyasaṃdhaḥ satāṃ śreṣṭho yasyāryo 'numate gataḥ // Ram_2,69.14",
    "GE09ram_02_u:3946": " praiṣyaṃ pāpīyasāṃ yātu sūryaṃ ca prati mehatu",
    "GE09ram_02_u:3947": " hantu pādena gāṃ suptāṃ yasyāryo 'numate gataḥ // Ram_2,69.15",
    "GE09ram_02_u:3948": " kārayitvā mahat karma bhartā bhṛtyam anarthakam",
    "GE09ram_02_u:3949": " adharmo yo 'sya so 'syās tu yasyāryo 'numate gataḥ // Ram_2,69.16",
    "GE09ram_02_u:3950": " paripālayamānasya rājño bhūtāni putravat",
    "GE09ram_02_u:3951": " tatas tu druhyatāṃ pāpaṃ yasyāryo 'numate gataḥ // Ram_2,69.17",
    "GE09ram_02_u:3952": " baliṣaḍbhāgam uddhṛtya nṛpasyārakṣataḥ prajāḥ",
    "GE09ram_02_u:3953": " adharmo yo 'sya so 'syāstu yasyāryo 'numate gataḥ // Ram_2,69.18",
    "GE09ram_02_u:3954": " saṃśrutya ca tapasvibhyaḥ sattre vai yajñadakṣiṇām",
    "GE09ram_02_u:3955": " tāṃ vipralapatāṃ pāpaṃ yasyāryo 'numate gataḥ // Ram_2,69.19",
    "GE09ram_02_u:3956": " hastyaśvarathasambādhe yuddhe śastrasamākule",
    "GE09ram_02_u:3957": " mā sma kārṣīt satāṃ dharmaṃ yasyāryo 'numate gataḥ // Ram_2,69.20",
    "GE09ram_02_u:3958": " upadiṣṭaṃ susūkṣmārthaṃ śāstraṃ yatnena dhīmatā",
    "GE09ram_02_u:3959": " sa nāśayatu duṣṭātmā yasyāryo 'numate gataḥ // Ram_2,69.21",
    "GE09ram_02_u:3960": " pāyasaṃ kṛsaraṃ chāgaṃ vṛthā so 'śnātu nirghṛṇaḥ",
    "GE09ram_02_u:3961": " gurūṃś cāpy avajānātu yasyāryo 'numate gataḥ // Ram_2,69.22",
    "GE09ram_02_u:3962": " putrair dāraiś ca bhṛtyaiś ca svagṛhe parivāritaḥ",
    "GE09ram_02_u:3963": " sa eko mṛṣṭam aśnātu yasyāryo 'numate gataḥ // Ram_2,69.23",
    "GE09ram_02_u:3964": " rājastrībālavṛddhānāṃ vadhe yat pāpam ucyate",
    "GE09ram_02_u:3965": " bhṛtyatyāge ca yat pāpaṃ tat pāpaṃ pratipadyatām // Ram_2,69.24",
    "GE09ram_02_u:3966": " ubhe saṃdhye śayānasya yat pāpaṃ parikalpyate",
    "GE09ram_02_u:3967": " tac ca pāpaṃ bhavet tasya yasyāryo 'numate gataḥ // Ram_2,69.25",
    "GE09ram_02_u:3968": " yad agnidāyake pāpaṃ yat pāpaṃ gurutalpage",
    "GE09ram_02_u:3969": " mitradrohe ca yat pāpaṃ tat pāpaṃ pratipadyatām // Ram_2,69.26",
    "GE09ram_02_u:3970": " devatānāṃ pitṝṇāṃ ca mātāpitros tathaiva ca",
    "GE09ram_02_u:3971": " mā sma kārṣīt sa śuśrūṣāṃ yasyāryo 'numate gataḥ // Ram_2,69.27",
    "GE09ram_02_u:3972": " satāṃ lokāt satāṃ kīrtyāḥ sajjuṣṭāt karmaṇas tathā",
    "GE09ram_02_u:3973": " bhraśyatu kṣipram adyaiva yasyāryo 'numate gataḥ // Ram_2,69.28",
    "GE09ram_02_u:3974": " vihīnāṃ patiputrābhyāṃ kausalyāṃ pārthivātmajaḥ",
    "GE09ram_02_u:3975": " evam āśvāsayann eva duḥkhārto nipapāta ha // Ram_2,69.29",
    "GE09ram_02_u:3976": " tathā tu śapathaiḥ kaṣṭaiḥ śapamānam acetanam",
    "GE09ram_02_u:3977": " bharataṃ śokasaṃtaptaṃ kausalyā vākyam abravīt // Ram_2,69.30",
    "GE09ram_02_u:3978": " mama duḥkham idaṃ putra bhūyaḥ samupajāyate",
    "GE09ram_02_u:3979": " śapathaiḥ śapamāno hi prāṇān uparuṇatsi me // Ram_2,69.31",
    "GE09ram_02_u:3980": " diṣṭyā na calito dharmād ātmā te sahalakṣmaṇaḥ",
    "GE09ram_02_u:3981": " vatsa satyapratijño me satāṃ lokān avāpsyasi // Ram_2,69.32",
    "GE09ram_02_u:3982": " evaṃ vilapamānasya duḥkhārtasya mahātmanaḥ",
    "GE09ram_02_u:3983": " mohāc ca śokasaṃrodhād babhūva lulitaṃ manaḥ // Ram_2,69.33",
    "GE09ram_02_u:3984": " lālapyamānasya vicetanasya pranaṣṭabuddheḥ patitasya bhūmau",
    "GE09ram_02_u:3985": " muhur muhur niḥśvasataś ca dīrghaṃ sā tasya śokena jagāma rātriḥ // Ram_2,69.34",
    "GE09ram_02_u:3986": " tam evaṃ śokasaṃtaptaṃ bharataṃ kekayīsutam",
    "GE09ram_02_u:3987": " uvāca vadatāṃ śreṣṭho vasiṣṭhaḥ śreṣṭhavāg ṛṣiḥ // Ram_2,70.1",
    "GE09ram_02_u:3988": " alaṃ śokena bhadraṃ te rājaputra mahāyaśaḥ",
    "GE09ram_02_u:3989": " prāptakālaṃ narapateḥ kuru saṃyānam uttaram // Ram_2,70.2",
    "GE09ram_02_u:3990": " vasiṣṭhasya vacaḥ śrutvā bharato dhāraṇāṃ gataḥ",
    "GE09ram_02_u:3991": " pretakāryāṇi sarvāṇi kārayāmāsa dharmavit // Ram_2,70.3",
    "GE09ram_02_u:3992": " uddhṛtaṃ tailasaṃkledāt sa tu bhūmau niveśitam",
    "GE09ram_02_u:3993": " āpītavarṇavadanaṃ prasuptam iva bhūmipam // Ram_2,70.4",
    "GE09ram_02_u:3994": " niveśya śayane cāgrye nānāratnapariṣkṛte",
    "GE09ram_02_u:3995": " tato daśarathaṃ putro vilalāpa suduḥkhitaḥ // Ram_2,70.5",
    "GE09ram_02_u:3996": " kiṃ te vyavasitaṃ rājan proṣite mayy anāgate",
    "GE09ram_02_u:3997": " vivāsya rāmaṃ dharmajñaṃ lakṣmaṇaṃ ca mahābalam // Ram_2,70.6",
    "GE09ram_02_u:3998": " kva yāsyasi mahārāja hitvemaṃ duḥkhitaṃ janam",
    "GE09ram_02_u:3999": " hīnaṃ puruṣasiṃhena rāmeṇākliṣṭakarmaṇā // Ram_2,70.7",
    "GE09ram_02_u:4000": " yogakṣemaṃ tu te rājan ko 'smin kalpayitā pure",
    "GE09ram_02_u:4001": " tvayi prayāte svas tāta rāme ca vanam āśrite // Ram_2,70.8",
    "GE09ram_02_u:4002": " vidhavā pṛthivī rājaṃs tvayā hīnā na rājate",
    "GE09ram_02_u:4003": " hīnacandreva rajanī nagarī pratibhāti mām // Ram_2,70.9",
    "GE09ram_02_u:4004": " evaṃ vilapamānaṃ taṃ bharataṃ dīnamānasam",
    "GE09ram_02_u:4005": " abravīd vacanaṃ bhūyo vasiṣṭhas tu mahān ṛṣiḥ // Ram_2,70.10",
    "GE09ram_02_u:4006": " pretakāryāṇi yāny asya kartavyāni viśāṃpateḥ",
    "GE09ram_02_u:4007": " tāny avyagraṃ mahābāho kriyantām avicāritam // Ram_2,70.11",
    "GE09ram_02_u:4008": " tatheti bharato vākyaṃ vasiṣṭhasyābhipūjya tat",
    "GE09ram_02_u:4009": " ṛtvikpurohitācāryāṃs tvarayāmāsa sarvaśaḥ // Ram_2,70.12",
    "GE09ram_02_u:4010": " ye tv agrato narendrasya agnyagārād bahiṣkṛtāḥ",
    "GE09ram_02_u:4011": " ṛtvigbhir yājakaiś caiva te hriyante yathāvidhi // Ram_2,70.13",
    "GE09ram_02_u:4012": " śibikāyām athāropya rājānaṃ gatacetanam",
    "GE09ram_02_u:4013": " bāṣpakaṇṭhā vimanasas tam ūhuḥ paricārakāḥ // Ram_2,70.14",
    "GE09ram_02_u:4014": " hiraṇyaṃ ca suvarṇaṃ ca vāsāṃsi vividhāni ca",
    "GE09ram_02_u:4015": " prakiranto janā mārgaṃ nṛpater agrato yayuḥ // Ram_2,70.15",
    "GE09ram_02_u:4016": " candanāguruniryāsān saralaṃ padmakaṃ tathā",
    "GE09ram_02_u:4017": " devadārūṇi cāhṛtya citāṃ cakrus tathāpare // Ram_2,70.16",
    "GE09ram_02_u:4018": " gandhān uccāvacāṃś cānyāṃs tatra dattvātha bhūmipam",
    "GE09ram_02_u:4019": " tataḥ saṃveśayāmāsuś citāmadhye tam ṛtvijaḥ // Ram_2,70.17",
    "GE09ram_02_u:4020": " tathā hutāśanaṃ hutvā jepus tasya tadartvijaḥ",
    "GE09ram_02_u:4021": " jaguś ca te yathāśāstraṃ tatra sāmāni sāmagāḥ // Ram_2,70.18",
    "GE09ram_02_u:4022": " śibikābhiś ca yānaiś ca yathārhaṃ tasya yoṣitaḥ",
    "GE09ram_02_u:4023": " nagarān niryayus tatra vṛddhaiḥ parivṛtās tadā // Ram_2,70.19",
    "GE09ram_02_u:4024": " prasavyaṃ cāpi taṃ cakrur ṛtvijo 'gnicitaṃ nṛpam",
    "GE09ram_02_u:4025": " striyaś ca śokasaṃtaptāḥ kausalyāpramukhās tadā // Ram_2,70.20",
    "GE09ram_02_u:4026": " krauñcīnām iva nārīṇāṃ ninādas tatra śuśruve",
    "GE09ram_02_u:4027": " ārtānāṃ karuṇaṃ kāle krośantīnāṃ sahasraśaḥ // Ram_2,70.21",
    "GE09ram_02_u:4028": " tato rudantyo vivaśā vilapya ca punaḥ punaḥ",
    "GE09ram_02_u:4029": " yānebhyaḥ sarayūtīram avaterur varāṅganāḥ // Ram_2,70.22",
    "GE09ram_02_u:4030": " kṛtodakaṃ te bharatena sārdhaṃ nṛpāṅganā mantripurohitāś ca",
    "GE09ram_02_u:4031": " puraṃ praviśyāśruparītanetrā bhūmau daśāhaṃ vyanayanta duḥkham // Ram_2,70.23",
    "GE09ram_02_u:4032": " tato daśāhe 'tigate kṛtaśauco nṛpātmajaḥ",
    "GE09ram_02_u:4033": " dvādaśe 'hani samprāpte śrāddhakarmāṇy akārayat // Ram_2,71.1",
    "GE09ram_02_u:4034": " brāhmaṇebhyo dadau ratnaṃ dhanam annaṃ ca puṣkalam",
    "GE09ram_02_u:4035": " bāstikaṃ bahuśuklaṃ ca gāś cāpi śataśas tathā // Ram_2,71.2",
    "GE09ram_02_u:4036": " dāsīdāsaṃ ca yānaṃ ca veśmāni sumahānti ca",
    "GE09ram_02_u:4037": " brāhmaṇebhyo dadau putro rājñas tasyaurdhvadaihikam // Ram_2,71.3",
    "GE09ram_02_u:4038": " tataḥ prabhātasamaye divase 'tha trayodaśe",
    "GE09ram_02_u:4039": " vilalāpa mahābāhur bharataḥ śokamūrchitaḥ // Ram_2,71.4",
    "GE09ram_02_u:4040": " śabdāpihitakaṇṭhaś ca śodhanārtham upāgataḥ",
    "GE09ram_02_u:4041": " citāmūle pitur vākyam idam āha suduḥkhitaḥ // Ram_2,71.5",
    "GE09ram_02_u:4042": " tāta yasmin nisṛṣṭo 'haṃ tvayā bhrātari rāghave",
    "GE09ram_02_u:4043": " tasmin vanaṃ pravrajite śūnye tyakto 'smy ahaṃ tvayā // Ram_2,71.6",
    "GE09ram_02_u:4044": " yathāgatir anāthāyāḥ putraḥ pravrājito vanam",
    "GE09ram_02_u:4045": " tām ambāṃ tāta kausalyāṃ tyaktvā tvaṃ kva gato nṛpa // Ram_2,71.7",
    "GE09ram_02_u:4046": " dṛṣṭvā bhasmāruṇaṃ tac ca dagdhāsthisthānamaṇḍalam",
    "GE09ram_02_u:4047": " pituḥ śarīranirvāṇaṃ niṣṭanan viṣasāda ha // Ram_2,71.8",
    "GE09ram_02_u:4048": " sa tu dṛṣṭvā rudan dīnaḥ papāta dharaṇītale",
    "GE09ram_02_u:4049": " utthāpyamānaḥ śakrasya yantradhvaja iva cyutaḥ // Ram_2,71.9",
    "GE09ram_02_u:4050": " abhipetus tataḥ sarve tasyāmātyāḥ śucivratam",
    "GE09ram_02_u:4051": " antakāle nipatitaṃ yayātim ṛṣayo yathā // Ram_2,71.10",
    "GE09ram_02_u:4052": " śatrughnaś cāpi bharataṃ dṛṣṭvā śokapariplutam",
    "GE09ram_02_u:4053": " visaṃjño nyapatad bhūmau bhūmipālam anusmaran // Ram_2,71.11",
    "GE09ram_02_u:4054": " unmatta iva niścetā vilalāpa suduḥkhitaḥ",
    "GE09ram_02_u:4055": " smṛtvā pitur guṇāṅgāni tāni tāni tadā tadā // Ram_2,71.12",
    "GE09ram_02_u:4056": " mantharāprabhavas tīvraḥ kaikeyīgrāhasaṃkulaḥ",
    "GE09ram_02_u:4057": " varadānamayo 'kṣobhyo 'majjayac chokasāgaraḥ // Ram_2,71.13",
    "GE09ram_02_u:4058": " sukumāraṃ ca bālaṃ ca satataṃ lālitaṃ tvayā",
    "GE09ram_02_u:4059": " kva tāta bharataṃ hitvā vilapantaṃ gato bhavān // Ram_2,71.14",
    "GE09ram_02_u:4060": " nanu bhojyeṣu pāneṣu vastreṣv ābharaṇeṣu ca",
    "GE09ram_02_u:4061": " pravārayasi naḥ sarvāṃs tan naḥ ko 'dya kariṣyati // Ram_2,71.15",
    "GE09ram_02_u:4062": " avadāraṇakāle tu pṛthivī nāvadīryate",
    "GE09ram_02_u:4063": " vihīnā yā tvayā rājñā dharmajñena mahātmanā // Ram_2,71.16",
    "GE09ram_02_u:4064": " pitari svargam āpanne rāme cāraṇyam āśrite",
    "GE09ram_02_u:4065": " kiṃ me jīvitasāmarthyaṃ pravekṣyāmi hutāśanam // Ram_2,71.17",
    "GE09ram_02_u:4066": " hīno bhrātrā ca pitrā ca śūnyām ikṣvākupālitām",
    "GE09ram_02_u:4067": " ayodhyāṃ na pravekṣyāmi pravekṣyāmi tapovanam // Ram_2,71.18",
    "GE09ram_02_u:4068": " tayor vilapitaṃ śrutvā vyasanaṃ cānvavekṣya tat",
    "GE09ram_02_u:4069": " bhṛśam ārtatarā bhūyaḥ sarva evānugāminaḥ // Ram_2,71.19",
    "GE09ram_02_u:4070": " tato viṣaṇṇau śrāntau ca śatrughnabharatāv ubhau",
    "GE09ram_02_u:4071": " dharaṇyāṃ saṃvyaceṣṭetāṃ bhagnaśṛṅgāv ivarṣabhau // Ram_2,71.20",
    "GE09ram_02_u:4072": " tataḥ prakṛtimān vaidyaḥ pitur eṣāṃ purohitaḥ",
    "GE09ram_02_u:4073": " vasiṣṭho bharataṃ vākyam utthāpya tam uvāca ha // Ram_2,71.21",
    "GE09ram_02_u:4074": " trīṇi dvaṃdvāni bhūteṣu pravṛttāny aviśeṣataḥ",
    "GE09ram_02_u:4075": " teṣu cāparihāryeṣu naivaṃ bhavitum arhati // Ram_2,71.22",
    "GE09ram_02_u:4076": " sumantraś cāpi śatrughnam utthāpyābhiprasādya ca",
    "GE09ram_02_u:4077": " śrāvayāmāsa tattvajñaḥ sarvabhūtabhavābhavau // Ram_2,71.23",
    "GE09ram_02_u:4078": " utthitau tau naravyāghrau prakāśete yaśasvinau",
    "GE09ram_02_u:4079": " varṣātapapariklinnau pṛthag indradhvajāv iva // Ram_2,71.24",
    "GE09ram_02_u:4080": " aśrūṇi parimṛdnantau raktākṣau dīnabhāṣiṇau",
    "GE09ram_02_u:4081": " amātyās tvarayanti sma tanayau cāparāḥ kriyāḥ // Ram_2,71.25",
    "GE09ram_02_u:4082": " atra yātrāṃ samīhantaṃ śatrughno lakṣmaṇānujaḥ",
    "GE09ram_02_u:4083": " bharataṃ śokasaṃtaptam idaṃ vacanam abravīt // Ram_2,72.1",
    "GE09ram_02_u:4084": " gatir yaḥ sarvabhūtānāṃ duḥkhe kiṃ punar ātmanaḥ",
    "GE09ram_02_u:4085": " sa rāmaḥ sattvasampannaḥ striyā pravrājito vanam // Ram_2,72.2",
    "GE09ram_02_u:4086": " balavān vīryasampanno lakṣmaṇo nāma yo 'py asau",
    "GE09ram_02_u:4087": " kiṃ na mocayate rāmaṃ kṛtvāpi pitṛnigraham // Ram_2,72.3",
    "GE09ram_02_u:4088": " pūrvam eva tu nigrāhyaḥ samavekṣya nayānayau",
    "GE09ram_02_u:4089": " utpathaṃ yaḥ samārūḍho nāryā rājā vaśaṃ gataḥ // Ram_2,72.4",
    "GE09ram_02_u:4090": " iti sambhāṣamāṇe tu śatrughne lakṣmaṇānuje",
    "GE09ram_02_u:4091": " prāgdvāre 'bhūt tadā kubjā sarvābharaṇabhūṣitā // Ram_2,72.5",
    "GE09ram_02_u:4092": " liptā candanasāreṇa rājavastrāṇi bibhratī",
    "GE09ram_02_u:4093": " mekhalādāmabhiś citrai rajjubaddheva vānarī // Ram_2,72.6",
    "GE09ram_02_u:4094": " tāṃ samīkṣya tadā dvāḥstho bhṛśaṃ pāpasya kāriṇīm",
    "GE09ram_02_u:4095": " gṛhītvākaruṇāṃ kubjāṃ śatrughnāya nyavedayat // Ram_2,72.7",
    "GE09ram_02_u:4096": " yasyāḥ kṛte vane rāmo nyastadehaś ca vaḥ pitā",
    "GE09ram_02_u:4097": " seyaṃ pāpā nṛśaṃsā ca tasyāḥ kuru yathāmati // Ram_2,72.8",
    "GE09ram_02_u:4098": " śatrughnaś ca tad ājñāya vacanaṃ bhṛśaduḥkhitaḥ",
    "GE09ram_02_u:4099": " antaḥpuracarān sarvān ity uvāca dhṛtavrataḥ // Ram_2,72.9",
    "GE09ram_02_u:4100": " tīvram utpāditaṃ duḥkhaṃ bhrātṝṇāṃ me tathā pituḥ",
    "GE09ram_02_u:4101": " yayā seyaṃ nṛśaṃsasya karmaṇaḥ phalam aśnutām // Ram_2,72.10",
    "GE09ram_02_u:4102": " evam uktā ca tenāśu sakhījanasamāvṛtā",
    "GE09ram_02_u:4103": " gṛhītā balavat kubjā sā tadgṛham anādayat // Ram_2,72.11",
    "GE09ram_02_u:4104": " tataḥ subhṛśasaṃtaptas tasyāḥ sarvaḥ sakhījanaḥ",
    "GE09ram_02_u:4105": " kruddham ājñāya śatrughnaṃ vyapalāyata sarvaśaḥ // Ram_2,72.12",
    "GE09ram_02_u:4106": " amantrayata kṛtsnaś ca tasyāḥ sarvasakhījanaḥ",
    "GE09ram_02_u:4107": " yathāyaṃ samupakrānto niḥśeṣaṃ naḥ kariṣyati // Ram_2,72.13",
    "GE09ram_02_u:4108": " sānukrośāṃ vadānyāṃ ca dharmajñāṃ ca yaśasvinīm",
    "GE09ram_02_u:4109": " kausalyāṃ śaraṇaṃ yāmaḥ sā hi no 'stu dhruvā gatiḥ // Ram_2,72.14",
    "GE09ram_02_u:4110": " sa ca roṣeṇa tāmrākṣaḥ śatrughnaḥ śatrutāpanaḥ",
    "GE09ram_02_u:4111": " vicakarṣa tadā kubjāṃ krośantīṃ pṛthivītale // Ram_2,72.15",
    "GE09ram_02_u:4112": " tasyā hy ākṛṣyamāṇāyā mantharāyās tatas tataḥ",
    "GE09ram_02_u:4113": " citraṃ bahuvidhaṃ bhāṇḍaṃ pṛthivyāṃ tad vyaśīryata // Ram_2,72.16",
    "GE09ram_02_u:4114": " tena bhāṇḍena saṃkīrṇaṃ śrīmadrājaniveśanam",
    "GE09ram_02_u:4115": " aśobhata tadā bhūyaḥ śāradaṃ gaganaṃ yathā // Ram_2,72.17",
    "GE09ram_02_u:4116": " sa balī balavat krodhād gṛhītvā puruṣarṣabhaḥ",
    "GE09ram_02_u:4117": " kaikeyīm abhinirbhartsya babhāṣe paruṣaṃ vacaḥ // Ram_2,72.18",
    "GE09ram_02_u:4118": " tair vākyaiḥ paruṣair duḥkhaiḥ kaikeyī bhṛśaduḥkhitā",
    "GE09ram_02_u:4119": " śatrughnabhayasaṃtrastā putraṃ śaraṇam āgatā // Ram_2,72.19",
    "GE09ram_02_u:4120": " tāṃ prekṣya bharataḥ kruddhaṃ śatrughnam idam abravīt",
    "GE09ram_02_u:4121": " avadhyāḥ sarvabhūtānāṃ pramadāḥ kṣamyatām iti // Ram_2,72.20",
    "GE09ram_02_u:4122": " hanyām aham imāṃ pāpāṃ kaikeyīṃ duṣṭacāriṇīm",
    "GE09ram_02_u:4123": " yadi māṃ dhārmiko rāmo nāsūyen mātṛghātakam // Ram_2,72.21",
    "GE09ram_02_u:4124": " imām api hatāṃ kubjāṃ yadi jānāti rāghavaḥ",
    "GE09ram_02_u:4125": " tvāṃ ca māṃ caiva dharmātmā nābhibhāṣiṣyate dhruvam // Ram_2,72.22",
    "GE09ram_02_u:4126": " bharatasya vacaḥ śrutvā śatrughno lakṣmaṇānujaḥ",
    "GE09ram_02_u:4127": " nyavartata tato roṣāt tāṃ mumoca ca mantharām // Ram_2,72.23",
    "GE09ram_02_u:4128": " sā pādamūle kaikeyyā mantharā nipapāta ha",
    "GE09ram_02_u:4129": " niḥśvasantī suduḥkhārtā kṛpaṇaṃ vilalāpa ca // Ram_2,72.24",
    "GE09ram_02_u:4130": " śatrughnavikṣepavimūḍhasaṃjñāṃ samīkṣya kubjāṃ bharatasya mātā",
    "GE09ram_02_u:4131": " śanaiḥ samāśvāsayad ārtarūpāṃ krauñcīṃ vilagnām iva vīkṣamāṇām // Ram_2,72.25",
    "GE09ram_02_u:4132": " tataḥ prabhātasamaye divase 'tha caturdaśe",
    "GE09ram_02_u:4133": " sametya rājakartāro bharataṃ vākyam abruvan // Ram_2,73.1",
    "GE09ram_02_u:4134": " gato daśarathaḥ svargaṃ yo no gurutaro guruḥ",
    "GE09ram_02_u:4135": " rāmaṃ pravrājya vai jyeṣṭhaṃ lakṣmaṇaṃ ca mahābalam // Ram_2,73.2",
    "GE09ram_02_u:4136": " tvam adya bhava no rājā rājaputra mahāyaśaḥ",
    "GE09ram_02_u:4137": " saṃgatyā nāparādhnoti rājyam etad anāyakam // Ram_2,73.3",
    "GE09ram_02_u:4138": " ābhiṣecanikaṃ sarvam idam ādāya rāghava",
    "GE09ram_02_u:4139": " pratīkṣate tvāṃ svajanaḥ śreṇayaś ca nṛpātmaja // Ram_2,73.4",
    "GE09ram_02_u:4140": " rājyaṃ gṛhāṇa bharata pitṛpaitāmahaṃ mahat",
    "GE09ram_02_u:4141": " abhiṣecaya cātmānaṃ pāhi cāsmān nararṣabha // Ram_2,73.5",
    "GE09ram_02_u:4142": " ābhiṣecanikaṃ bhāṇḍaṃ kṛtvā sarvaṃ pradakṣiṇam",
    "GE09ram_02_u:4143": " bharatas taṃ janaṃ sarvaṃ pratyuvāca dhṛtavrataḥ // Ram_2,73.6",
    "GE09ram_02_u:4144": " jyeṣṭhasya rājatā nityam ucitā hi kulasya naḥ",
    "GE09ram_02_u:4145": " naivaṃ bhavanto māṃ vaktum arhanti kuśalā janāḥ // Ram_2,73.7",
    "GE09ram_02_u:4146": " rāmaḥ pūrvo hi no bhrātā bhaviṣyati mahīpatiḥ",
    "GE09ram_02_u:4147": " ahaṃ tv araṇye vatsyāmi varṣāṇi nava pañca ca // Ram_2,73.8",
    "GE09ram_02_u:4148": " yujyatāṃ mahatī senā caturaṅgamahābalā",
    "GE09ram_02_u:4149": " ānayiṣyāmy ahaṃ jyeṣṭhaṃ bhrātaraṃ rāghavaṃ vanāt // Ram_2,73.9",
    "GE09ram_02_u:4150": " ābhiṣecanikaṃ caiva sarvam etad upaskṛtam",
    "GE09ram_02_u:4151": " puraskṛtya gamiṣyāmi rāmahetor vanaṃ prati // Ram_2,73.10",
    "GE09ram_02_u:4152": " tatraiva taṃ naravyāghram abhiṣicya puraskṛtam",
    "GE09ram_02_u:4153": " āneṣyāmi tu vai rāmaṃ havyavāham ivādhvarāt // Ram_2,73.11",
    "GE09ram_02_u:4154": " na sakāmāṃ kariṣyāmi svām imāṃ mātṛgandhinīm",
    "GE09ram_02_u:4155": " vane vatsyāmy ahaṃ durge rāmo rājā bhaviṣyati // Ram_2,73.12",
    "GE09ram_02_u:4156": " kriyatāṃ śilpibhiḥ panthāḥ samāni viṣamāṇi ca",
    "GE09ram_02_u:4157": " rakṣiṇaś cānusaṃyāntu pathi durgavicārakāḥ // Ram_2,73.13",
    "GE09ram_02_u:4158": " evaṃ sambhāṣamāṇaṃ taṃ rāmahetor nṛpātmajam",
    "GE09ram_02_u:4159": " pratyuvāca janaḥ sarvaḥ śrīmadvākyam anuttamam // Ram_2,73.14",
    "GE09ram_02_u:4160": " evaṃ te bhāṣamāṇasya padmā śrīr upatiṣṭhatām",
    "GE09ram_02_u:4161": " yas tvaṃ jyeṣṭhe nṛpasute pṛthivīṃ dātum icchasi // Ram_2,73.15",
    "GE09ram_02_u:4162": " anuttamaṃ tad vacanaṃ nṛpātmaja prabhāṣitaṃ saṃśravaṇe niśamya ca",
    "GE09ram_02_u:4163": " praharṣajās taṃ prati bāṣpabindavo nipetur āryānananetrasambhavāḥ // Ram_2,73.16",
    "GE09ram_02_u:4164": " ūcus te vacanam idaṃ niśamya hṛṣṭāḥ sāmātyāḥ sapariṣado viyātaśokāḥ",
    "GE09ram_02_u:4165": " panthānaṃ naravarabhaktimāñ janaś ca vyādiṣṭas tava vacanāc ca śilpivargaḥ // Ram_2,73.17",
    "GE09ram_02_u:4166": " atha bhūmipradeśajñāḥ sūtrakarmaviśāradāḥ",
    "GE09ram_02_u:4167": " svakarmābhiratāḥ śūrāḥ khanakā yantrakās tathā // Ram_2,74.1",
    "GE09ram_02_u:4168": " karmāntikāḥ sthapatayaḥ puruṣā yantrakovidāḥ",
    "GE09ram_02_u:4169": " tathā vardhakayaś caiva mārgiṇo vṛkṣatakṣakāḥ // Ram_2,74.2",
    "GE09ram_02_u:4170": " kūpakārāḥ sudhākārā vaṃśakarmakṛtas tathā",
    "GE09ram_02_u:4171": " samarthā ye ca draṣṭāraḥ puratas te pratasthire // Ram_2,74.3",
    "GE09ram_02_u:4172": " sa tu harṣāt tam uddeśaṃ janaugho vipulaḥ prayān",
    "GE09ram_02_u:4173": " aśobhata mahāvegaḥ sāgarasyeva parvaṇi // Ram_2,74.4",
    "GE09ram_02_u:4174": " te svavāraṃ samāsthāya vartmakarmāṇi kovidāḥ",
    "GE09ram_02_u:4175": " karaṇair vividhopetaiḥ purastāt sampratasthire // Ram_2,74.5",
    "GE09ram_02_u:4176": " latāvallīś ca gulmāṃś ca sthāṇūn aśmana eva ca",
    "GE09ram_02_u:4177": " janās te cakrire mārgaṃ chindanto vividhān drumān // Ram_2,74.6",
    "GE09ram_02_u:4178": " avṛkṣeṣu ca deśeṣu kecid vṛkṣān aropayan",
    "GE09ram_02_u:4179": " kecit kuṭhāraiṣ ṭaṅkaiś ca dātraiś chindan kvacit kvacit // Ram_2,74.7",
    "GE09ram_02_u:4180": " apare vīraṇastambān balino balavattarāḥ",
    "GE09ram_02_u:4181": " vidhamanti sma durgāṇi sthalāni ca tatas tataḥ // Ram_2,74.8",
    "GE09ram_02_u:4182": " apare 'pūrayan kūpān pāṃsubhiḥ śvabhram āyatam",
    "GE09ram_02_u:4183": " nimnabhāgāṃs tathā kecit samāṃś cakruḥ samantataḥ // Ram_2,74.9",
    "GE09ram_02_u:4184": " babandhur bandhanīyāṃś ca kṣodyān saṃcukṣudus tadā",
    "GE09ram_02_u:4185": " bibhidur bhedanīyāṃś ca tāṃs tān deśān narās tadā // Ram_2,74.10",
    "GE09ram_02_u:4186": " acireṇaiva kālena parivāhān bahūdakān",
    "GE09ram_02_u:4187": " cakrur bahuvidhākārān sāgarapratimān bahūn",
    "GE09ram_02_u:4188": " udapānān bahuvidhān vedikāparimaṇḍitān // Ram_2,74.11",
    "GE09ram_02_u:4189": " sa sudhākuṭṭimatalaḥ prapuṣpitamahīruhaḥ",
    "GE09ram_02_u:4190": " mattodghuṣṭadvijagaṇaḥ patākābhir alaṃkṛtaḥ // Ram_2,74.12",
    "GE09ram_02_u:4191": " candanodakasaṃsikto nānākusumabhūṣitaḥ",
    "GE09ram_02_u:4192": " bahv aśobhata senāyāḥ panthāḥ svargapathopamaḥ // Ram_2,74.13",
    "GE09ram_02_u:4193": " ājñāpyātha yathājñapti yuktās te 'dhikṛtā narāḥ",
    "GE09ram_02_u:4194": " ramaṇīyeṣu deśeṣu bahusvāduphaleṣu ca // Ram_2,74.14",
    "GE09ram_02_u:4195": " yo niveśas tv abhipreto bharatasya mahātmanaḥ",
    "GE09ram_02_u:4196": " bhūyas taṃ śobhayāmāsur bhūṣābhir bhūṣaṇopamam // Ram_2,74.15",
    "GE09ram_02_u:4197": " nakṣatreṣu praśasteṣu muhūrteṣu ca tadvidaḥ",
    "GE09ram_02_u:4198": " niveśaṃ sthāpayāmāsur bharatasya mahātmanaḥ // Ram_2,74.16",
    "GE09ram_02_u:4199": " bahupāṃsucayāś cāpi parikhāparivāritāḥ",
    "GE09ram_02_u:4200": " tatrendrakīlapratimāḥ pratolīvaraśobhitāḥ // Ram_2,74.17",
    "GE09ram_02_u:4201": " prāsādamālāsaṃyuktāḥ saudhaprākārasaṃvṛtāḥ",
    "GE09ram_02_u:4202": " patākāśobhitāḥ sarve sunirmitamahāpathāḥ // Ram_2,74.18",
    "GE09ram_02_u:4203": " visarpadbhir ivākāśe viṭaṅkāgravimānakaiḥ",
    "GE09ram_02_u:4204": " samucchritair niveśās te babhuḥ śakrapuropamāḥ // Ram_2,74.19",
    "GE09ram_02_u:4205": " jāhnavīṃ tu samāsādya vividhadrumakānanām",
    "GE09ram_02_u:4206": " śītalāmalapānīyāṃ mahāmīnasamākulām // Ram_2,74.20",
    "GE09ram_02_u:4207": " sacandratārāgaṇamaṇḍitaṃ yathā nabhaḥ kṣapāyām amalaṃ virājate",
    "GE09ram_02_u:4208": " narendramārgaḥ sa tathā vyarājata krameṇa ramyaḥ śubhaśilpinirmitaḥ // Ram_2,74.21",
    "GE09ram_02_u:4209": " tato nāndīmukhīṃ rātriṃ bharataṃ sūtamāgadhāḥ",
    "GE09ram_02_u:4210": " tuṣṭuvur vāgviśeṣajñāḥ stavair maṅgalasaṃhitaiḥ // Ram_2,75.1",
    "GE09ram_02_u:4211": " suvarṇakoṇābhihataḥ prāṇadad yāmadundubhiḥ",
    "GE09ram_02_u:4212": " dadhmuḥ śaṅkhāṃś ca śataśo vādyāṃś coccāvacasvarān // Ram_2,75.2",
    "GE09ram_02_u:4213": " sa tūryaghoṣaḥ sumahān divam āpūrayann iva",
    "GE09ram_02_u:4214": " bharataṃ śokasaṃtaptaṃ bhūyaḥ śokair arandhrayat // Ram_2,75.3",
    "GE09ram_02_u:4215": " tataḥ prabuddho bharatas taṃ ghoṣaṃ saṃnivartya ca",
    "GE09ram_02_u:4216": " nāhaṃ rājeti cāpy uktvā śatrughnam idam abravīt // Ram_2,75.4",
    "GE09ram_02_u:4217": " paśya śatrughna kaikeyyā lokasyāpakṛtaṃ mahat",
    "GE09ram_02_u:4218": " visṛjya mayi duḥkhāni rājā daśaratho gataḥ // Ram_2,75.5",
    "GE09ram_02_u:4219": " tasyaiṣā dharmarājasya dharmamūlā mahātmanaḥ",
    "GE09ram_02_u:4220": " paribhramati rājaśrīr naur ivākarṇikā jale // Ram_2,75.6",
    "GE09ram_02_u:4221": " ity evaṃ bharataṃ prekṣya vilapantaṃ vicetanam",
    "GE09ram_02_u:4222": " kṛpaṇaṃ ruruduḥ sarvāḥ sasvaraṃ yoṣitas tadā // Ram_2,75.7",
    "GE09ram_02_u:4223": " tathā tasmin vilapati vasiṣṭho rājadharmavit",
    "GE09ram_02_u:4224": " sabhām ikṣvākunāthasya praviveśa mahāyaśāḥ // Ram_2,75.8",
    "GE09ram_02_u:4225": " śātakumbhamayīṃ ramyāṃ maṇiratnasamākulām",
    "GE09ram_02_u:4226": " sudharmām iva dharmātmā sagaṇaḥ pratyapadyata // Ram_2,75.9",
    "GE09ram_02_u:4227": " sa kāñcanamayaṃ pīṭhaṃ parārdhyāstaraṇāvṛtam",
    "GE09ram_02_u:4228": " adhyāsta sarvavedajño dūtān anuśaśāsa ca // Ram_2,75.10",
    "GE09ram_02_u:4229": " brāhmaṇān kṣatriyān yodhān amātyān gaṇavallabhān",
    "GE09ram_02_u:4230": " kṣipram ānayatāvyagrāḥ kṛtyam ātyayikaṃ hi naḥ // Ram_2,75.11",
    "GE09ram_02_u:4231": " tato halahalāśabdo mahān samudapadyata",
    "GE09ram_02_u:4232": " rathair aśvair gajaiś cāpi janānām upagacchatām // Ram_2,75.12",
    "GE09ram_02_u:4233": " tato bharatam āyāntaṃ śatakratum ivāmarāḥ",
    "GE09ram_02_u:4234": " pratyanandan prakṛtayo yathā daśarathaṃ tathā // Ram_2,75.13",
    "GE09ram_02_u:4235": " hrada iva timināgasaṃvṛtaḥ stimitajalo maṇiśaṅkhaśarkaraḥ",
    "GE09ram_02_u:4236": " daśarathasutaśobhitā sabhā sadaśaratheva babhau yathā purā // Ram_2,75.14",
    "GE09ram_02_u:4237": " tām āryagaṇasampūrṇāṃ bharataḥ pragrahāṃ sabhām",
    "GE09ram_02_u:4238": " dadarśa buddhisampannaḥ pūrṇacandrāṃ niśām iva // Ram_2,76.1",
    "GE09ram_02_u:4239": " āsanāni yathānyāyam āryāṇāṃ viśatāṃ tadā",
    "GE09ram_02_u:4240": " adṛśyata ghanāpāye pūrṇacandreva śarvarī // Ram_2,76.2",
    "GE09ram_02_u:4241": " rājñas tu prakṛtīḥ sarvāḥ samagrāḥ prekṣya dharmavit",
    "GE09ram_02_u:4242": " idaṃ purohito vākyaṃ bharataṃ mṛdu cābravīt // Ram_2,76.3",
    "GE09ram_02_u:4243": " tāta rājā daśarathaḥ svargato dharmam ācaran",
    "GE09ram_02_u:4244": " dhanadhānyavatīṃ sphītāṃ pradāya pṛthivīṃ tava // Ram_2,76.4",
    "GE09ram_02_u:4245": " rāmas tathā satyadhṛtiḥ satāṃ dharmam anusmaran",
    "GE09ram_02_u:4246": " nājahāt pitur ādeśaṃ śaśī jyotsnām ivoditaḥ // Ram_2,76.5",
    "GE09ram_02_u:4247": " pitrā bhrātrā ca te dattaṃ rājyaṃ nihatakaṇṭakam",
    "GE09ram_02_u:4248": " tad bhuṅkṣva muditāmātyaḥ kṣipram evābhiṣecaya // Ram_2,76.6",
    "GE09ram_02_u:4249": " udīcyāś ca pratīcyāś ca dākṣiṇātyāś ca kevalāḥ",
    "GE09ram_02_u:4250": " koṭyāparāntāḥ sāmudrā ratnāny abhiharantu te // Ram_2,76.7",
    "GE09ram_02_u:4251": " tac chrutvā bharato vākyaṃ śokenābhipariplutaḥ",
    "GE09ram_02_u:4252": " jagāma manasā rāmaṃ dharmajño dharmakāṅkṣayā // Ram_2,76.8",
    "GE09ram_02_u:4253": " sa bāṣpakalayā vācā kalahaṃsasvaro yuvā",
    "GE09ram_02_u:4254": " vilalāpa sabhāmadhye jagarhe ca purohitam // Ram_2,76.9",
    "GE09ram_02_u:4255": " caritabrahmacaryasya vidyā snātasya dhīmataḥ",
    "GE09ram_02_u:4256": " dharme prayatamānasya ko rājyaṃ madvidho haret // Ram_2,76.10",
    "GE09ram_02_u:4257": " kathaṃ daśarathāj jāto bhaved rājyāpahārakaḥ",
    "GE09ram_02_u:4258": " rājyaṃ cāhaṃ ca rāmasya dharmaṃ vaktum ihārhasi // Ram_2,76.11",
    "GE09ram_02_u:4259": " jyeṣṭhaḥ śreṣṭhaś ca dharmātmā dilīpanahuṣopamaḥ",
    "GE09ram_02_u:4260": " labdhum arhati kākutstho rājyaṃ daśaratho yathā // Ram_2,76.12",
    "GE09ram_02_u:4261": " anāryajuṣṭam asvargyaṃ kuryāṃ pāpam ahaṃ yadi",
    "GE09ram_02_u:4262": " ikṣvākūṇām ahaṃ loke bhaveyaṃ kulapāṃsanaḥ // Ram_2,76.13",
    "GE09ram_02_u:4263": " yaddhi mātrā kṛtaṃ pāpaṃ nāhaṃ tad abhirocaye",
    "GE09ram_02_u:4264": " ihastho vanadurgasthaṃ namasyāmi kṛtāñjaliḥ // Ram_2,76.14",
    "GE09ram_02_u:4265": " rāmam evānugacchāmi sa rājā dvipadāṃ varaḥ",
    "GE09ram_02_u:4266": " trayāṇām api lokānāṃ rāghavo rājyam arhati // Ram_2,76.15",
    "GE09ram_02_u:4267": " tad vākyaṃ dharmasaṃyuktaṃ śrutvā sarve sabhāsadaḥ",
    "GE09ram_02_u:4268": " harṣān mumucur aśrūṇi rāme nihitacetasaḥ // Ram_2,76.16",
    "GE09ram_02_u:4269": " yadi tv āryaṃ na śakṣyāmi vinivartayituṃ vanāt",
    "GE09ram_02_u:4270": " vane tatraiva vatsyāmi yathāryo lakṣmaṇas tathā // Ram_2,76.17",
    "GE09ram_02_u:4271": " sarvopāyaṃ tu vartiṣye vinivartayituṃ balāt",
    "GE09ram_02_u:4272": " samakṣam āryamiśrāṇāṃ sādhūnāṃ guṇavartinām // Ram_2,76.18",
    "GE09ram_02_u:4273": " evam uktvā tu dharmātmā bharato bhrātṛvatsalaḥ",
    "GE09ram_02_u:4274": " samīpastham uvācedaṃ sumantraṃ mantrakovidam // Ram_2,76.19",
    "GE09ram_02_u:4275": " tūrṇam utthāya gaccha tvaṃ sumantra mama śāsanāt",
    "GE09ram_02_u:4276": " yātrām ājñāpaya kṣipraṃ balaṃ caiva samānaya // Ram_2,76.20",
    "GE09ram_02_u:4277": " evam uktaḥ sumantras tu bharatena mahātmanā",
    "GE09ram_02_u:4278": " prahṛṣṭaḥ so 'diśat sarvaṃ yathā saṃdiṣṭam iṣṭavat // Ram_2,76.21",
    "GE09ram_02_u:4279": " tāḥ prahṛṣṭāḥ prakṛtayo balādhyakṣā balasya ca",
    "GE09ram_02_u:4280": " śrutvā yātrāṃ samājñaptāṃ rāghavasya nivartane // Ram_2,76.22",
    "GE09ram_02_u:4281": " tato yodhāṅganāḥ sarvā bhartṝn sarvān gṛhe gṛhe",
    "GE09ram_02_u:4282": " yātrāgamanam ājñāya tvarayanti sma harṣitāḥ // Ram_2,76.23",
    "GE09ram_02_u:4283": " te hayair gorathaiḥ śīghraiḥ syandanaiś ca manojavaiḥ",
    "GE09ram_02_u:4284": " saha yodhair balādhyakṣā balaṃ sarvam acodayan // Ram_2,76.24",
    "GE09ram_02_u:4285": " sajjaṃ tu tad balaṃ dṛṣṭvā bharato gurusaṃnidhau",
    "GE09ram_02_u:4286": " rathaṃ me tvarayasveti sumantraṃ pārśvato 'bravīt // Ram_2,76.25",
    "GE09ram_02_u:4287": " bharatasya tu tasyājñāṃ pratigṛhya praharṣitaḥ",
    "GE09ram_02_u:4288": " rathaṃ gṛhītvā prayayau yuktaṃ paramavājibhiḥ // Ram_2,76.26",
    "GE09ram_02_u:4289": " sa rāghavaḥ satyadhṛtiḥ pratāpavān bruvan suyuktaṃ dṛḍhasatyavikramaḥ",
    "GE09ram_02_u:4290": " guruṃ mahāraṇyagataṃ yaśasvinaṃ prasādayiṣyan bharato 'bravīt tadā // Ram_2,76.27",
    "GE09ram_02_u:4291": " tūrṇaṃ samutthāya sumantra gaccha balasya yogāya balapradhānān",
    "GE09ram_02_u:4292": " ānetum icchāmi hi taṃ vanasthaṃ prasādya rāmaṃ jagato hitāya // Ram_2,76.28",
    "GE09ram_02_u:4293": " sa sūtaputro bharatena samyag ājñāpitaḥ saṃparipūrṇakāmaḥ",
    "GE09ram_02_u:4294": " śaśāsa sarvān prakṛtipradhānān balasya mukhyāṃś ca suhṛjjanaṃ ca // Ram_2,76.29",
    "GE09ram_02_u:4295": " tataḥ samutthāya kule kule te rājanyavaiśyā vṛṣalāś ca viprāḥ",
    "GE09ram_02_u:4296": " ayūyujann uṣṭrarathān kharāṃś ca nāgān hayāṃś caiva kulaprasūtān // Ram_2,76.30",
    "GE09ram_02_u:4297": " tataḥ samutthitaḥ kālyam āsthāya syandanottamam",
    "GE09ram_02_u:4298": " prayayau bharataḥ śīghraṃ rāmadarśanakāṅkṣayā // Ram_2,77.1",
    "GE09ram_02_u:4299": " agrataḥ prayayus tasya sarve mantripurodhasaḥ",
    "GE09ram_02_u:4300": " adhiruhya hayair yuktān rathān sūryarathopamān // Ram_2,77.2",
    "GE09ram_02_u:4301": " navanāgasahasrāṇi kalpitāni yathāvidhi",
    "GE09ram_02_u:4302": " anvayur bharataṃ yāntam ikṣvākukulanandanam // Ram_2,77.3",
    "GE09ram_02_u:4303": " ṣaṣṭhī rathasahasrāṇi dhanvino vividhāyudhāḥ",
    "GE09ram_02_u:4304": " anvayur bharataṃ yāntaṃ rājaputraṃ yaśasvinam // Ram_2,77.4",
    "GE09ram_02_u:4305": " śataṃ sahasrāṇy aśvānāṃ samārūḍhāni rāghavam",
    "GE09ram_02_u:4306": " anvayur bharataṃ yāntaṃ rājaputraṃ yaśasvinam // Ram_2,77.5",
    "GE09ram_02_u:4307": " kaikeyī ca sumitrā ca kausalyā ca yaśasvinī",
    "GE09ram_02_u:4308": " rāmānayanasaṃhṛṣṭā yayur yānena bhāsvatā // Ram_2,77.6",
    "GE09ram_02_u:4309": " prayātāś cāryasaṃghātā rāmaṃ draṣṭuṃ salakṣmaṇam",
    "GE09ram_02_u:4310": " tasyaiva ca kathāś citrāḥ kurvāṇā hṛṣṭamānasāḥ // Ram_2,77.7",
    "GE09ram_02_u:4311": " meghaśyāmaṃ mahābāhuṃ sthirasattvaṃ dṛḍhavratam",
    "GE09ram_02_u:4312": " kadā drakṣyāmahe rāmaṃ jagataḥ śokanāśanam // Ram_2,77.8",
    "GE09ram_02_u:4313": " dṛṣṭa eva hi naḥ śokam apaneṣyati rāghavaḥ",
    "GE09ram_02_u:4314": " tamaḥ sarvasya lokasya samudyann iva bhāskaraḥ // Ram_2,77.9",
    "GE09ram_02_u:4315": " ity evaṃ kathayantas te samprahṛṣṭāḥ kathāḥ śubhāḥ",
    "GE09ram_02_u:4316": " pariṣvajānāś cānyonyaṃ yayur nāgarikās tadā // Ram_2,77.10",
    "GE09ram_02_u:4317": " ye ca tatrāpare sarve saṃmatā ye ca naigamāḥ",
    "GE09ram_02_u:4318": " rāmaṃ prati yayur hṛṣṭāḥ sarvāḥ prakṛtayas tadā // Ram_2,77.11",
    "GE09ram_02_u:4319": " maṇikārāś ca ye kecit kumbhakārāś ca śobhanāḥ",
    "GE09ram_02_u:4320": " sūtrakarmakṛtaś caiva ye ca śastropajīvinaḥ // Ram_2,77.12",
    "GE09ram_02_u:4321": " māyūrakāḥ krākacikā rocakā vedhakās tathā",
    "GE09ram_02_u:4322": " dantakārāḥ sudhākārās tathā gandhopajīvinaḥ // Ram_2,77.13",
    "GE09ram_02_u:4323": " suvarṇakārāḥ prakhyātās tathā kambaladhāvakāḥ",
    "GE09ram_02_u:4324": " snāpakācchādakā vaidyā dhūpakāḥ śauṇḍikās tathā // Ram_2,77.14",
    "GE09ram_02_u:4325": " rajakās tunnavāyāś ca grāmaghoṣamahattarāḥ",
    "GE09ram_02_u:4326": " śailūṣāś ca saha strībhir yānti kaivartakās tathā // Ram_2,77.15",
    "GE09ram_02_u:4327": " samāhitā vedavido brāhmaṇā vṛttasaṃmatāḥ",
    "GE09ram_02_u:4328": " gorathair bharataṃ yāntam anujagmuḥ sahasraśaḥ // Ram_2,77.16",
    "GE09ram_02_u:4329": " suveṣāḥ śuddhavasanās tāmramṛṣṭānulepanāḥ",
    "GE09ram_02_u:4330": " sarve te vividhair yānaiḥ śanair bharatam anvayuḥ // Ram_2,77.17",
    "GE09ram_02_u:4331": " prahṛṣṭamuditā senā sānvayāt kaikayīsutam",
    "GE09ram_02_u:4332": " vyavātiṣṭhata sā senā bharatasyānuyāyinī // Ram_2,77.18",
    "GE09ram_02_u:4333": " nirīkṣyānugatāṃ senāṃ tāṃ ca gaṅgāṃ śivodakām",
    "GE09ram_02_u:4334": " bharataḥ sacivān sarvān abravīd vākyakovidaḥ // Ram_2,77.19",
    "GE09ram_02_u:4335": " niveśayata me sainyam abhiprāyeṇa sarvaśaḥ",
    "GE09ram_02_u:4336": " viśrāntāḥ pratariṣyāmaḥ śva idānīṃ mahānadīm // Ram_2,77.20",
    "GE09ram_02_u:4337": " dātuṃ ca tāvad icchāmi svar gatasya mahīpateḥ",
    "GE09ram_02_u:4338": " aurdhvadehanimittārtham avatīryodakaṃ nadīm // Ram_2,77.21",
    "GE09ram_02_u:4339": " tasyaivaṃ bruvato 'mātyās tathety uktvā samāhitāḥ",
    "GE09ram_02_u:4340": " nyaveśayaṃs tāṃś chandena svena svena pṛthakpṛthak // Ram_2,77.22",
    "GE09ram_02_u:4341": " niveśya gaṅgām anu tāṃ mahānadīṃ camūṃ vidhānaiḥ paribarhaśobhinīm",
    "GE09ram_02_u:4342": " uvāsa rāmasya tadā mahātmano vicintayāno bharato nivartanam // Ram_2,77.23",
    "GE09ram_02_u:4343": " tato niviṣṭāṃ dhvajinīṃ gaṅgām anvāśritāṃ nadīm",
    "GE09ram_02_u:4344": " niṣādarājo dṛṣṭvaiva jñātīn saṃtvarito 'bravīt // Ram_2,78.1",
    "GE09ram_02_u:4345": " mahatīyam ataḥ senā sāgarābhā pradṛśyate",
    "GE09ram_02_u:4346": " nāsyāntam avagacchāmi manasāpi vicintayan // Ram_2,78.2",
    "GE09ram_02_u:4347": " sa eṣa hi mahākāyaḥ kovidāradhvajo rathe",
    "GE09ram_02_u:4348": " bandhayiṣyati vā dāśān atha vāsmān vadhiṣyati // Ram_2,78.3",
    "GE09ram_02_u:4349": " atha dāśarathiṃ rāmaṃ pitrā rājyād vivāsitam",
    "GE09ram_02_u:4350": " bharataḥ kaikeyīputro hantuṃ samadhigacchati // Ram_2,78.4",
    "GE09ram_02_u:4351": " bhartā caiva sakhā caiva rāmo dāśarathir mama",
    "GE09ram_02_u:4352": " tasyārthakāmāḥ saṃnaddhā gaṅgānūpe 'tra tiṣṭhata // Ram_2,78.5",
    "GE09ram_02_u:4353": " tiṣṭhantu sarvadāśāś ca gaṅgām anvāśritā nadīm",
    "GE09ram_02_u:4354": " balayuktā nadīrakṣā māṃsamūlaphalāśanāḥ // Ram_2,78.6",
    "GE09ram_02_u:4355": " nāvāṃ śatānāṃ pañcānāṃ kaivartānāṃ śataṃ śatam",
    "GE09ram_02_u:4356": " saṃnaddhānāṃ tathā yūnāṃ tiṣṭhantv ity abhyacodayat // Ram_2,78.7",
    "GE09ram_02_u:4357": " yadā tuṣṭas tu bharato rāmasyeha bhaviṣyati",
    "GE09ram_02_u:4358": " seyaṃ svastimayī senā gaṅgām adya tariṣyati // Ram_2,78.8",
    "GE09ram_02_u:4359": " ity uktvopāyanaṃ gṛhya matsyamāṃsamadhūni ca",
    "GE09ram_02_u:4360": " abhicakrāma bharataṃ niṣādādhipatir guhaḥ // Ram_2,78.9",
    "GE09ram_02_u:4361": " tam āyāntaṃ tu samprekṣya sūtaputraḥ pratāpavān",
    "GE09ram_02_u:4362": " bharatāyācacakṣe 'tha vinayajño vinītavat // Ram_2,78.10",
    "GE09ram_02_u:4363": " eṣa jñātisahasreṇa sthapatiḥ parivāritaḥ",
    "GE09ram_02_u:4364": " kuśalo daṇḍakāraṇye vṛddho bhrātuś ca te sakhā // Ram_2,78.11",
    "GE09ram_02_u:4365": " tasmāt paśyatu kākutstha tvāṃ niṣādādhipo guhaḥ",
    "GE09ram_02_u:4366": " asaṃśayaṃ vijānīte yatra tau rāmalakṣmaṇau // Ram_2,78.12",
    "GE09ram_02_u:4367": " etat tu vacanaṃ śrutvā sumantrād bharataḥ śubham",
    "GE09ram_02_u:4368": " uvāca vacanaṃ śīghraṃ guhaḥ paśyatu mām iti // Ram_2,78.13",
    "GE09ram_02_u:4369": " labdhvābhyanujñāṃ saṃhṛṣṭo jñātibhiḥ parivāritaḥ",
    "GE09ram_02_u:4370": " āgamya bharataṃ prahvo guho vacanam abravīt // Ram_2,78.14",
    "GE09ram_02_u:4371": " niṣkuṭaś caiva deśo 'yaṃ vañcitāś cāpi te vayam",
    "GE09ram_02_u:4372": " nivedayāmas te sarve svake dāśakule vasa // Ram_2,78.15",
    "GE09ram_02_u:4373": " asti mūlaṃ phalaṃ caiva niṣādaiḥ samupāhṛtam",
    "GE09ram_02_u:4374": " ārdraṃ ca māṃsaṃ śuṣkaṃ ca vanyaṃ coccāvacaṃ mahat // Ram_2,78.16",
    "GE09ram_02_u:4375": " āśaṃse svāśitā senā vatsyatīmāṃ vibhāvarīm",
    "GE09ram_02_u:4376": " arcito vividhaiḥ kāmaiḥ śvaḥ sasainyo gamiṣyasi // Ram_2,78.17",
    "GE09ram_02_u:4377": " evam uktas tu bharato niṣādādhipatiṃ guham",
    "GE09ram_02_u:4378": " pratyuvāca mahāprājño vākyaṃ hetvarthasaṃhitam // Ram_2,79.1",
    "GE09ram_02_u:4379": " ūrjitaḥ khalu te kāmaḥ kṛto mama guroḥ sakhe",
    "GE09ram_02_u:4380": " yo me tvam īdṛśīṃ senām eko 'bhyarcitum icchasi // Ram_2,79.2",
    "GE09ram_02_u:4381": " ity uktvā tu mahātejā guhaṃ vacanam uttamam",
    "GE09ram_02_u:4382": " abravīd bharataḥ śrīmān niṣādādhipatiṃ punaḥ // Ram_2,79.3",
    "GE09ram_02_u:4383": " katareṇa gamiṣyāmi bharadvājāśramaṃ guha",
    "GE09ram_02_u:4384": " gahano 'yaṃ bhṛśaṃ deśo gaṅgānūpo duratyayaḥ // Ram_2,79.4",
    "GE09ram_02_u:4385": " tasya tadvacanaṃ śrutvā rājaputrasya dhīmataḥ",
    "GE09ram_02_u:4386": " abravīt prāñjalir vākyaṃ guho gahanagocaraḥ // Ram_2,79.5",
    "GE09ram_02_u:4387": " dāśās tv anugamiṣyanti dhanvinaḥ susamāhitāḥ",
    "GE09ram_02_u:4388": " ahaṃ cānugamiṣyāmi rājaputra mahāyaśaḥ // Ram_2,79.6",
    "GE09ram_02_u:4389": " kaccin na duṣṭo vrajasi rāmasyākliṣṭakarmaṇaḥ",
    "GE09ram_02_u:4390": " iyaṃ te mahatī senā śaṅkāṃ janayatīva me // Ram_2,79.7",
    "GE09ram_02_u:4391": " tam evam abhibhāṣantam ākāśa iva nirmalaḥ",
    "GE09ram_02_u:4392": " bharataḥ ślakṣṇayā vācā guhaṃ vacanam abravīt // Ram_2,79.8",
    "GE09ram_02_u:4393": " mā bhūt sa kālo yat kaṣṭaṃ na māṃ śaṅkitum arhasi",
    "GE09ram_02_u:4394": " rāghavaḥ sa hi me bhrātā jyeṣṭhaḥ pitṛsamo mama // Ram_2,79.9",
    "GE09ram_02_u:4395": " taṃ nivartayituṃ yāmi kākutsthaṃ vanavāsinam",
    "GE09ram_02_u:4396": " buddhir anyā na te kāryā guha satyaṃ bravīmi te // Ram_2,79.10",
    "GE09ram_02_u:4397": " sa tu saṃhṛṣṭavadanaḥ śrutvā bharatabhāṣitam",
    "GE09ram_02_u:4398": " punar evābravīd vākyaṃ bharataṃ prati harṣitaḥ // Ram_2,79.11",
    "GE09ram_02_u:4399": " dhanyas tvaṃ na tvayā tulyaṃ paśyāmi jagatītale",
    "GE09ram_02_u:4400": " ayatnād āgataṃ rājyaṃ yas tvaṃ tyaktum ihecchasi // Ram_2,79.12",
    "GE09ram_02_u:4401": " śāśvatī khalu te kīrtir lokān anucariṣyati",
    "GE09ram_02_u:4402": " yas tvaṃ kṛcchragataṃ rāmaṃ pratyānayitum icchasi // Ram_2,79.13",
    "GE09ram_02_u:4403": " evaṃ sambhāṣamāṇasya guhasya bharataṃ tadā",
    "GE09ram_02_u:4404": " babhau naṣṭaprabhaḥ sūryo rajanī cābhyavartata // Ram_2,79.14",
    "GE09ram_02_u:4405": " saṃniveśya sa tāṃ senāṃ guhena paritoṣitaḥ",
    "GE09ram_02_u:4406": " śatrughnena saha śrīmāñ śayanaṃ punar āgamat // Ram_2,79.15",
    "GE09ram_02_u:4407": " rāmacintāmayaḥ śoko bharatasya mahātmanaḥ",
    "GE09ram_02_u:4408": " upasthito hy anarhasya dharmaprekṣasya tādṛśaḥ // Ram_2,79.16",
    "GE09ram_02_u:4409": " antardāhena dahanaḥ saṃtāpayati rāghavam",
    "GE09ram_02_u:4410": " vanadāhābhisaṃtaptaṃ gūḍho 'gnir iva pādapam // Ram_2,79.17",
    "GE09ram_02_u:4411": " prasrutaḥ sarvagātrebhyaḥ svedaḥ śokāgnisambhavaḥ",
    "GE09ram_02_u:4412": " yathā sūryāṃśusaṃtapto himavān prasruto himam // Ram_2,79.18",
    "GE09ram_02_u:4413": " dhyānanirdaraśailena viniḥśvasitadhātunā",
    "GE09ram_02_u:4414": " dainyapādapasaṃghena śokāyāsādhiśṛṅgiṇā // Ram_2,79.19",
    "GE09ram_02_u:4415": " pramohānantasattvena saṃtāpauṣadhiveṇunā",
    "GE09ram_02_u:4416": " ākrānto duḥkhaśailena mahatā kaikayīsutaḥ // Ram_2,79.20",
    "GE09ram_02_u:4417": " guhena sārdhaṃ bharataḥ samāgato mahānubhāvaḥ sajanaḥ samāhitaḥ",
    "GE09ram_02_u:4418": " sudurmanās taṃ bharataṃ tadā punar guhaḥ samāśvāsayad agrajaṃ prati // Ram_2,79.21",
    "GE09ram_02_u:4419": " ācacakṣe 'tha sadbhāvaṃ lakṣmaṇasya mahātmanaḥ",
    "GE09ram_02_u:4420": " bharatāyāprameyāya guho gahanagocaraḥ // Ram_2,80.1",
    "GE09ram_02_u:4421": " taṃ jāgrataṃ guṇair yuktaṃ varacāpeṣudhāriṇam",
    "GE09ram_02_u:4422": " bhrātṛguptyartham atyantam ahaṃ lakṣmaṇam abruvam // Ram_2,80.2",
    "GE09ram_02_u:4423": " iyaṃ tāta sukhā śayyā tvadartham upakalpitā",
    "GE09ram_02_u:4424": " pratyāśvasihi śeṣvāsyāṃ sukhaṃ rāghavanandana // Ram_2,80.3",
    "GE09ram_02_u:4425": " ucito 'yaṃ janaḥ sarvo duḥkhānāṃ tvaṃ sukhocitaḥ",
    "GE09ram_02_u:4426": " dharmātmaṃs tasya guptyarthaṃ jāgariṣyāmahe vayam // Ram_2,80.4",
    "GE09ram_02_u:4427": " na hi rāmāt priyataro mamāsti bhuvi kaścana",
    "GE09ram_02_u:4428": " motsuko bhūr bravīmy etad apy asatyaṃ tavāgrataḥ // Ram_2,80.5",
    "GE09ram_02_u:4429": " asya prasādād āśaṃse loke 'smin sumahad yaśaḥ",
    "GE09ram_02_u:4430": " dharmāvāptiṃ ca vipulām arthāvāptiṃ ca kevalām // Ram_2,80.6",
    "GE09ram_02_u:4431": " so 'haṃ priyasakhaṃ rāmaṃ śayānaṃ saha sītayā",
    "GE09ram_02_u:4432": " rakṣiṣyāmi dhanuṣpāṇiḥ sarvaiḥ svair jñātibhiḥ saha // Ram_2,80.7",
    "GE09ram_02_u:4433": " na hi me 'viditaṃ kiṃcid vane 'smiṃś carataḥ sadā",
    "GE09ram_02_u:4434": " caturaṅgaṃ hy api balaṃ prasahema vayaṃ yudhi // Ram_2,80.8",
    "GE09ram_02_u:4435": " evam asmābhir uktena lakṣmaṇena mahātmanā",
    "GE09ram_02_u:4436": " anunītā vayaṃ sarve dharmam evānupaśyatā // Ram_2,80.9",
    "GE09ram_02_u:4437": " kathaṃ dāśarathau bhūmau śayāne saha sītayā",
    "GE09ram_02_u:4438": " śakyā nidrā mayā labdhuṃ jīvitaṃ vā sukhāni vā // Ram_2,80.10",
    "GE09ram_02_u:4439": " yo na devāsuraiḥ sarvaiḥ śakyaḥ prasahituṃ yudhi",
    "GE09ram_02_u:4440": " taṃ paśya guha saṃviṣṭaṃ tṛṇeṣu saha sītayā // Ram_2,80.11",
    "GE09ram_02_u:4441": " mahatā tapasā labdho vividhaiś ca pariśramaiḥ",
    "GE09ram_02_u:4442": " eko daśarathasyaiṣa putraḥ sadṛśalakṣaṇaḥ // Ram_2,80.12",
    "GE09ram_02_u:4443": " asmin pravrājite rājā na ciraṃ vartayiṣyati",
    "GE09ram_02_u:4444": " vidhavā medinī nūnaṃ kṣipram eva bhaviṣyati // Ram_2,80.13",
    "GE09ram_02_u:4445": " vinadya sumahānādaṃ śrameṇoparatāḥ striyaḥ",
    "GE09ram_02_u:4446": " nirghoṣoparataṃ nūnam adya rājaniveśanam // Ram_2,80.14",
    "GE09ram_02_u:4447": " kausalyā caiva rājā ca tathaiva jananī mama",
    "GE09ram_02_u:4448": " nāśaṃse yadi te sarve jīveyuḥ śarvarīm imām // Ram_2,80.15",
    "GE09ram_02_u:4449": " jīved api hi me mātā śatrughnasyānvavekṣayā",
    "GE09ram_02_u:4450": " duḥkhitā yā tu kausalyā vīrasūr vinaśiṣyati // Ram_2,80.16",
    "GE09ram_02_u:4451": " atikrāntam atikrāntam anavāpya manoratham",
    "GE09ram_02_u:4452": " rājye rāmam anikṣipya pitā me vinaśiṣyati // Ram_2,80.17",
    "GE09ram_02_u:4453": " siddhārthāḥ pitaraṃ vṛttaṃ tasmin kāle hy upasthite",
    "GE09ram_02_u:4454": " pretakāryeṣu sarveṣu saṃskariṣyanti bhūmipam // Ram_2,80.18",
    "GE09ram_02_u:4455": " ramyacatvarasaṃsthānāṃ suvibhaktamahāpathām",
    "GE09ram_02_u:4456": " harmyaprāsādasampannāṃ sarvaratnavibhūṣitām // Ram_2,80.19",
    "GE09ram_02_u:4457": " gajāśvarathasambādhāṃ tūryanādavināditām",
    "GE09ram_02_u:4458": " sarvakalyāṇasampūrṇāṃ hṛṣṭapuṣṭajanākulām // Ram_2,80.20",
    "GE09ram_02_u:4459": " ārāmodyānasampūrṇāṃ samājotsavaśālinīm",
    "GE09ram_02_u:4460": " sukhitā vicariṣyanti rājadhānīṃ pitur mama // Ram_2,80.21",
    "GE09ram_02_u:4461": " api satyapratijñena sārdhaṃ kuśalinā vayam",
    "GE09ram_02_u:4462": " nivṛtte samaye hy asmin sukhitāḥ praviśemahi // Ram_2,80.22",
    "GE09ram_02_u:4463": " paridevayamānasya tasyaivaṃ sumahātmanaḥ",
    "GE09ram_02_u:4464": " tiṣṭhato rājaputrasya śarvarī sātyavartata // Ram_2,80.23",
    "GE09ram_02_u:4465": " prabhāte vimale sūrye kārayitvā jaṭā ubhau",
    "GE09ram_02_u:4466": " asmin bhāgīrathītīre sukhaṃ saṃtāritau mayā // Ram_2,80.24",
    "GE09ram_02_u:4467": " jaṭādharau tau drumacīravāsasau mahābalau kuñjarayūthapopamau",
    "GE09ram_02_u:4468": " vareṣucāpāsidharau paraṃtapau vyavekṣamāṇau saha sītayā gatau // Ram_2,80.25",
    "GE09ram_02_u:4469": " guhasya vacanaṃ śrutvā bharato bhṛśam apriyam",
    "GE09ram_02_u:4470": " dhyānaṃ jagāma tatraiva yatra tac chrutam apriyam // Ram_2,81.1",
    "GE09ram_02_u:4471": " sukumāro mahāsattvaḥ siṃhaskandho mahābhujaḥ",
    "GE09ram_02_u:4472": " puṇḍarīkaviśālākṣas taruṇaḥ priyadarśanaḥ // Ram_2,81.2",
    "GE09ram_02_u:4473": " pratyāśvasya muhūrtaṃ tu kālaṃ paramadurmanāḥ",
    "GE09ram_02_u:4474": " papāta sahasā totrair hṛdi viddha iva dvipaḥ // Ram_2,81.3",
    "GE09ram_02_u:4475": " tadavasthaṃ tu bharataṃ śatrughno 'nantarasthitaḥ",
    "GE09ram_02_u:4476": " pariṣvajya rurodoccair visaṃjñaḥ śokakarśitaḥ // Ram_2,81.4",
    "GE09ram_02_u:4477": " tataḥ sarvāḥ samāpetur mātaro bharatasya tāḥ",
    "GE09ram_02_u:4478": " upavāsakṛśā dīnā bhartṛvyasanakarśitāḥ // Ram_2,81.5",
    "GE09ram_02_u:4479": " tāś ca taṃ patitaṃ bhūmau rudantyaḥ paryavārayan",
    "GE09ram_02_u:4480": " kausalyā tv anusṛtyainaṃ durmanāḥ pariṣasvaje // Ram_2,81.6",
    "GE09ram_02_u:4481": " vatsalā svaṃ yathā vatsam upagūhya tapasvinī",
    "GE09ram_02_u:4482": " paripapraccha bharataṃ rudantī śokalālasā // Ram_2,81.7",
    "GE09ram_02_u:4483": " putra vyādhir na te kaccic charīraṃ paribādhate",
    "GE09ram_02_u:4484": " adya rājakulasyāsya tvadadhīnaṃ hi jīvitam // Ram_2,81.8",
    "GE09ram_02_u:4485": " tvāṃ dṛṣṭvā putra jīvāmi rāme sabhrātṛke gate",
    "GE09ram_02_u:4486": " vṛtte daśarathe rājñi nātha ekas tvam adya naḥ // Ram_2,81.9",
    "GE09ram_02_u:4487": " kaccin na lakṣmaṇe putra śrutaṃ te kiṃcid apriyam",
    "GE09ram_02_u:4488": " putra vā hy ekaputrāyāḥ sahabhārye vanaṃ gate // Ram_2,81.10",
    "GE09ram_02_u:4489": " sa muhūrtaṃ samāśvasya rudann eva mahāyaśāḥ",
    "GE09ram_02_u:4490": " kausalyāṃ parisāntvyedaṃ guhaṃ vacanam abravīt // Ram_2,81.11",
    "GE09ram_02_u:4491": " bhrātā me kvāvasad rātriṃ kva sītā kva ca lakṣmaṇaḥ",
    "GE09ram_02_u:4492": " asvapac chayane kasmin kiṃ bhuktvā guha śaṃsa me // Ram_2,81.12",
    "GE09ram_02_u:4493": " so 'bravīd bharataṃ pṛṣṭo niṣādādhipatir guhaḥ",
    "GE09ram_02_u:4494": " yadvidhaṃ pratipede ca rāme priyahite 'tithau // Ram_2,81.13",
    "GE09ram_02_u:4495": " annam uccāvacaṃ bhakṣāḥ phalāni vividhāni ca",
    "GE09ram_02_u:4496": " rāmāyābhyavahārārthaṃ bahu copahṛtaṃ mayā // Ram_2,81.14",
    "GE09ram_02_u:4497": " tat sarvaṃ pratyanujñāsīd rāmaḥ satyaparākramaḥ",
    "GE09ram_02_u:4498": " na hi tat pratyagṛhṇāt sa kṣatradharmam anusmaran // Ram_2,81.15",
    "GE09ram_02_u:4499": " na hy asmābhiḥ pratigrāhyaṃ sakhe deyaṃ tu sarvadā",
    "GE09ram_02_u:4500": " iti tena vayaṃ rājann anunītā mahātmanā // Ram_2,81.16",
    "GE09ram_02_u:4501": " lakṣmaṇena samānītaṃ pītvā vāri mahāyaśāḥ",
    "GE09ram_02_u:4502": " aupavāsyaṃ tadākārṣīd rāghavaḥ saha sītayā // Ram_2,81.17",
    "GE09ram_02_u:4503": " tatas tu jalaśeṣeṇa lakṣmaṇo 'py akarot tadā",
    "GE09ram_02_u:4504": " vāgyatās te trayaḥ saṃdhyām upāsata samāhitāḥ // Ram_2,81.18",
    "GE09ram_02_u:4505": " saumitris tu tataḥ paścād akarot svāstaraṃ śubham",
    "GE09ram_02_u:4506": " svayam ānīya barhīṃṣi kṣipraṃ rāghavakāraṇāt // Ram_2,81.19",
    "GE09ram_02_u:4507": " tasmin samāviśad rāmaḥ svāstare saha sītayā",
    "GE09ram_02_u:4508": " prakṣālya ca tayoḥ pādāv apacakrāma lakṣmaṇaḥ // Ram_2,81.20",
    "GE09ram_02_u:4509": " etat tad iṅgudīmūlam idam eva ca tat tṛṇam",
    "GE09ram_02_u:4510": " yasmin rāmaś ca sītā ca rātriṃ tāṃ śayitāv ubhau // Ram_2,81.21",
    "GE09ram_02_u:4511": " niyamya pṛṣṭhe tu talāṅgulitravāñ śaraiḥ supūrṇāv iṣudhī paraṃtapaḥ",
    "GE09ram_02_u:4512": " mahad dhanuḥ sajyam upohya lakṣmaṇo niśām atiṣṭhat parito 'sya kevalam // Ram_2,81.22",
    "GE09ram_02_u:4513": " tatas tv ahaṃ cottamabāṇacāpadhṛk sthito 'bhavaṃ tatra sa yatra lakṣmaṇaḥ",
    "GE09ram_02_u:4514": " atandribhir jñātibhir āttakārmukair mahendrakalpaṃ paripālayaṃs tadā // Ram_2,81.23",
    "GE09ram_02_u:4515": " tac chrutvā nipuṇaṃ sarvaṃ bharataḥ saha mantribhiḥ",
    "GE09ram_02_u:4516": " iṅgudīmūlam āgamya rāmaśayyām avekṣya tām // Ram_2,82.1",
    "GE09ram_02_u:4517": " abravīj jananīḥ sarvā iha tena mahātmanā",
    "GE09ram_02_u:4518": " śarvarī śayitā bhūmāv idam asya vimarditam // Ram_2,82.2",
    "GE09ram_02_u:4519": " mahābhāgakulīnena mahābhāgena dhīmatā",
    "GE09ram_02_u:4520": " jāto daśarathenorvyāṃ na rāmaḥ svaptum arhati // Ram_2,82.3",
    "GE09ram_02_u:4521": " ajinottarasaṃstīrṇe varāstaraṇasaṃcaye",
    "GE09ram_02_u:4522": " śayitvā puruṣavyāghraḥ kathaṃ śete mahītale // Ram_2,82.4",
    "GE09ram_02_u:4523": " prāsādāgravimāneṣu valabhīṣu ca sarvadā",
    "GE09ram_02_u:4524": " haimarājatabhaumeṣu varāstaraṇaśāliṣu // Ram_2,82.5",
    "GE09ram_02_u:4525": " puṣpasaṃcayacitreṣu candanāgarugandhiṣu",
    "GE09ram_02_u:4526": " pāṇḍurābhraprakāśeṣu śukasaṃgharuteṣu ca // Ram_2,82.6",
    "GE09ram_02_u:4527": " gītavāditranirghoṣair varābharaṇaniḥsvanaiḥ",
    "GE09ram_02_u:4528": " mṛdaṅgavaraśabdaiś ca satataṃ pratibodhitaḥ // Ram_2,82.7",
    "GE09ram_02_u:4529": " bandibhir vanditaḥ kāle bahubhiḥ sūtamāgadhaiḥ",
    "GE09ram_02_u:4530": " gāthābhir anurūpābhiḥ stutibhiś ca paraṃtapaḥ // Ram_2,82.8",
    "GE09ram_02_u:4531": " aśraddheyam idaṃ loke na satyaṃ pratibhāti mā",
    "GE09ram_02_u:4532": " muhyate khalu me bhāvaḥ svapno 'yam iti me matiḥ // Ram_2,82.9",
    "GE09ram_02_u:4533": " na nūnaṃ daivataṃ kiṃcit kālena balavattaram",
    "GE09ram_02_u:4534": " yatra dāśarathī rāmo bhūmāv evaṃ śayīta saḥ // Ram_2,82.10",
    "GE09ram_02_u:4535": " videharājasya sutā sītā ca priyadarśanā",
    "GE09ram_02_u:4536": " dayitā śayitā bhūmau snuṣā daśarathasya ca // Ram_2,82.11",
    "GE09ram_02_u:4537": " iyaṃ śayyā mama bhrātur idaṃ hi parivartitam",
    "GE09ram_02_u:4538": " sthaṇḍile kaṭhine sarvaṃ gātrair vimṛditaṃ tṛṇam // Ram_2,82.12",
    "GE09ram_02_u:4539": " manye sābharaṇā suptā sītāsmiñ śayane tadā",
    "GE09ram_02_u:4540": " tatra tatra hi dṛśyante saktāḥ kanakabindavaḥ // Ram_2,82.13",
    "GE09ram_02_u:4541": " uttarīyam ihāsaktaṃ suvyaktaṃ sītayā tadā",
    "GE09ram_02_u:4542": " tathā hy ete prakāśante saktāḥ kauśeyatantavaḥ // Ram_2,82.14",
    "GE09ram_02_u:4543": " manye bhartuḥ sukhā śayyā yena bālā tapasvinī",
    "GE09ram_02_u:4544": " sukumārī satī duḥkhaṃ na vijānāti maithilī // Ram_2,82.15",
    "GE09ram_02_u:4545": " sārvabhaumakule jātaḥ sarvalokasukhāvahaḥ",
    "GE09ram_02_u:4546": " sarvalokapriyas tyaktvā rājyaṃ priyam anuttamam // Ram_2,82.16",
    "GE09ram_02_u:4547": " katham indīvaraśyāmo raktākṣaḥ priyadarśanaḥ",
    "GE09ram_02_u:4548": " sukhabhāgī ca duḥkhārhaḥ śayito bhuvi rāghavaḥ // Ram_2,82.17",
    "GE09ram_02_u:4549": " siddhārthā khalu vaidehī patiṃ yānugatā vanam",
    "GE09ram_02_u:4550": " vayaṃ saṃśayitāḥ sarve hīnās tena mahātmanā // Ram_2,82.18",
    "GE09ram_02_u:4551": " akarṇadhārā pṛthivī śūnyeva pratibhāti mā",
    "GE09ram_02_u:4552": " gate daśarathe svarge rāme cāraṇyam āśrite // Ram_2,82.19",
    "GE09ram_02_u:4553": " na ca prārthayate kaścin manasāpi vasuṃdharām",
    "GE09ram_02_u:4554": " vane 'pi vasatas tasya bāhuvīryābhirakṣitām // Ram_2,82.20",
    "GE09ram_02_u:4555": " śūnyasaṃvaraṇārakṣām ayantritahayadvipām",
    "GE09ram_02_u:4556": " apāvṛtapuradvārāṃ rājadhānīm arakṣitām // Ram_2,82.21",
    "GE09ram_02_u:4557": " aprahṛṣṭabalāṃ nyūnāṃ viṣamasthām anāvṛtām",
    "GE09ram_02_u:4558": " śatravo nābhimanyante bhakṣān viṣakṛtān iva // Ram_2,82.22",
    "GE09ram_02_u:4559": " adya prabhṛti bhūmau tu śayiṣye 'haṃ tṛṇeṣu vā",
    "GE09ram_02_u:4560": " phalamūlāśano nityaṃ jaṭācīrāṇi dhārayan // Ram_2,82.23",
    "GE09ram_02_u:4561": " tasyārtham uttaraṃ kālaṃ nivatsyāmi sukhaṃ vane",
    "GE09ram_02_u:4562": " taṃ pratiśravam āmucya nāsya mithyā bhaviṣyati // Ram_2,82.24",
    "GE09ram_02_u:4563": " vasantaṃ bhrātur arthāya śatrughno mānuvatsyati",
    "GE09ram_02_u:4564": " lakṣmaṇena saha tv āryo ayodhyāṃ pālayiṣyati // Ram_2,82.25",
    "GE09ram_02_u:4565": " abhiṣekṣyanti kākutstham ayodhyāyāṃ dvijātayaḥ",
    "GE09ram_02_u:4566": " api me devatāḥ kuryur imaṃ satyaṃ manoratham // Ram_2,82.26",
    "GE09ram_02_u:4567": " prasādyamānaḥ śirasā mayā svayaṃ bahuprakāraṃ yadi na prapatsyate",
    "GE09ram_02_u:4568": " tato 'nuvatsyāmi cirāya rāghavaṃ vane vasan nārhati mām upekṣitum // Ram_2,82.27",
    "GE09ram_02_u:4569": " vyuṣya rātriṃ tu tatraiva gaṅgākūle sa rāghavaḥ",
    "GE09ram_02_u:4570": " bharataḥ kālyam utthāya śatrughnam idam abravīt // Ram_2,83.1",
    "GE09ram_02_u:4571": " śatrughottiṣṭha kiṃ śeṣe niṣādādhipatiṃ guham",
    "GE09ram_02_u:4572": " śīghram ānaya bhadraṃ te tārayiṣyati vāhinīm // Ram_2,83.2",
    "GE09ram_02_u:4573": " jāgarmi nāhaṃ svapimi tathaivāryaṃ vicintayan",
    "GE09ram_02_u:4574": " ity evam abravīd bhrātrā śatrughno 'pi pracoditaḥ // Ram_2,83.3",
    "GE09ram_02_u:4575": " iti saṃvadator evam anyonyaṃ narasiṃhayoḥ",
    "GE09ram_02_u:4576": " āgamya prāñjaliḥ kāle guho bharatam abravīt // Ram_2,83.4",
    "GE09ram_02_u:4577": " kaccit sukhaṃ nadītīre 'vātsīḥ kākutstha śarvarīm",
    "GE09ram_02_u:4578": " kaccic ca saha sainyasya tava sarvam anāmayam // Ram_2,83.5",
    "GE09ram_02_u:4579": " guhasya tat tu vacanaṃ śrutvā snehād udīritam",
    "GE09ram_02_u:4580": " rāmasyānuvaśo vākyaṃ bharato 'pīdam abravīt // Ram_2,83.6",
    "GE09ram_02_u:4581": " sukhā naḥ śarvarī rājan pūjitāś cāpi te vayam",
    "GE09ram_02_u:4582": " gaṅgāṃ tu naubhir bahvībhir dāśāḥ saṃtārayantu naḥ // Ram_2,83.7",
    "GE09ram_02_u:4583": " tato guhaḥ saṃtvaritaḥ śrutvā bharataśāsanam",
    "GE09ram_02_u:4584": " pratipraviśya nagaraṃ taṃ jñātijanam abravīt // Ram_2,83.8",
    "GE09ram_02_u:4585": " uttiṣṭhata prabudhyadhvaṃ bhadram astu hi vaḥ sadā",
    "GE09ram_02_u:4586": " nāvaḥ samanukarṣadhvaṃ tārayiṣyāma vāhinīm // Ram_2,83.9",
    "GE09ram_02_u:4587": " te tathoktāḥ samutthāya tvaritā rājaśāsanāt",
    "GE09ram_02_u:4588": " pañca nāvāṃ śatāny eva samāninyuḥ samantataḥ // Ram_2,83.10",
    "GE09ram_02_u:4589": " anyāḥ svastikavijñeyā mahāghaṇṭādharā varāḥ",
    "GE09ram_02_u:4590": " śobhamānāḥ patākinyo yuktavātāḥ susaṃhatāḥ // Ram_2,83.11",
    "GE09ram_02_u:4591": " tataḥ svastikavijñeyāṃ pāṇḍukambalasaṃvṛtām",
    "GE09ram_02_u:4592": " sanandighoṣāṃ kalyāṇīṃ guho nāvam upāharat // Ram_2,83.12",
    "GE09ram_02_u:4593": " tām āruroha bharataḥ śatrughnaś ca mahābalaḥ",
    "GE09ram_02_u:4594": " kausalyā ca sumitrā ca yāś cānyā rājayoṣitaḥ // Ram_2,83.13",
    "GE09ram_02_u:4595": " purohitaś ca tat pūrvaṃ gurave brāhmaṇāś ca ye",
    "GE09ram_02_u:4596": " anantaraṃ rājadārās tathaiva śakaṭāpaṇāḥ // Ram_2,83.14",
    "GE09ram_02_u:4597": " āvāsam ādīpayatāṃ tīrthaṃ cāpy avagāhatām",
    "GE09ram_02_u:4598": " bhāṇḍāni cādadānānāṃ ghoṣas tridivam aspṛśat // Ram_2,83.15",
    "GE09ram_02_u:4599": " patākinyas tu tā nāvaḥ svayaṃ dāśair adhiṣṭhitāḥ",
    "GE09ram_02_u:4600": " vahantyo janam ārūḍhaṃ tadā saṃpetur āśugāḥ // Ram_2,83.16",
    "GE09ram_02_u:4601": " nārīṇām abhipūrṇās tu kāścit kāścit tu vājinām",
    "GE09ram_02_u:4602": " kaścit tatra vahanti sma yānayugyaṃ mahādhanam // Ram_2,83.17",
    "GE09ram_02_u:4603": " tāḥ sma gatvā paraṃ tīram avaropya ca taṃ janam",
    "GE09ram_02_u:4604": " nivṛttāḥ kāṇḍacitrāṇi kriyante dāśabandhubhiḥ // Ram_2,83.18",
    "GE09ram_02_u:4605": " savaijayantās tu gajā gajārohaiḥ pracoditāḥ",
    "GE09ram_02_u:4606": " tarantaḥ sma prakāśante sadhvajā iva parvatāḥ // Ram_2,83.19",
    "GE09ram_02_u:4607": " nāvaś cāruruhus tv anye plavais terus tathāpare",
    "GE09ram_02_u:4608": " anye kumbhaghaṭais terur anye teruś ca bāhubhiḥ // Ram_2,83.20",
    "GE09ram_02_u:4609": " sā puṇyā dhvajinī gaṅgāṃ dāśaiḥ saṃtāritā svayam",
    "GE09ram_02_u:4610": " maitre muhūrte prayayau prayāgavanam uttamam // Ram_2,83.21",
    "GE09ram_02_u:4611": " āśvāsayitvā ca camūṃ mahātmā niveśayitvā ca yathopajoṣam",
    "GE09ram_02_u:4612": " draṣṭuṃ bharadvājam ṛṣipravaryam ṛtvigvṛtaḥ san bharataḥ pratasthe // Ram_2,83.22",
    "GE09ram_02_u:4613": " bharadvājāśramaṃ dṛṣṭvā krośād eva nararṣabhaḥ",
    "GE09ram_02_u:4614": " balaṃ sarvam avasthāpya jagāma saha mantribhiḥ // Ram_2,84.1",
    "GE09ram_02_u:4615": " padbhyām eva hi dharmajño nyastaśastraparicchadaḥ",
    "GE09ram_02_u:4616": " vasāno vāsasī kṣaume purodhāya purohitam // Ram_2,84.2",
    "GE09ram_02_u:4617": " tataḥ saṃdarśane tasya bharadvājasya rāghavaḥ",
    "GE09ram_02_u:4618": " mantriṇas tān avasthāpya jagāmānu purohitam // Ram_2,84.3",
    "GE09ram_02_u:4619": " vasiṣṭham atha dṛṣṭvaiva bharadvājo mahātapāḥ",
    "GE09ram_02_u:4620": " saṃcacālāsanāt tūrṇaṃ śiṣyān arghyam iti bruvan // Ram_2,84.4",
    "GE09ram_02_u:4621": " samāgamya vasiṣṭhena bharatenābhivāditaḥ",
    "GE09ram_02_u:4622": " abudhyata mahātejāḥ sutaṃ daśarathasya tam // Ram_2,84.5",
    "GE09ram_02_u:4623": " tābhyām arghyaṃ ca pādyaṃ ca dattvā paścāt phalāni ca",
    "GE09ram_02_u:4624": " ānupūrvyāc ca dharmajñaḥ papraccha kuśalaṃ kule // Ram_2,84.6",
    "GE09ram_02_u:4625": " ayodhyāyāṃ bale kośe mitreṣv api ca mantriṣu",
    "GE09ram_02_u:4626": " jānan daśarathaṃ vṛttaṃ na rājānam udāharat // Ram_2,84.7",
    "GE09ram_02_u:4627": " vasiṣṭho bharataś cainaṃ papracchatur anāmayam",
    "GE09ram_02_u:4628": " śarīre 'gniṣu vṛkṣeṣu śiṣyeṣu mṛgapakṣiṣu // Ram_2,84.8",
    "GE09ram_02_u:4629": " tatheti ca pratijñāya bharadvājo mahātapāḥ",
    "GE09ram_02_u:4630": " bharataṃ pratyuvācedaṃ rāghavasnehabandhanāt // Ram_2,84.9",
    "GE09ram_02_u:4631": " kim ihāgamane kāryaṃ tava rājyaṃ praśāsataḥ",
    "GE09ram_02_u:4632": " etad ācakṣva me sarvaṃ na hi me śudhyate manaḥ // Ram_2,84.10",
    "GE09ram_02_u:4633": " suṣuve yamamitraghnaṃ kausalyānandavardhanam",
    "GE09ram_02_u:4634": " bhrātrā saha sabhāryo yaś ciraṃ pravrājito vanam // Ram_2,84.11",
    "GE09ram_02_u:4635": " niyuktaḥ strīniyuktena pitrā yo 'sau mahāyaśāḥ",
    "GE09ram_02_u:4636": " vanavāsī bhavetīha samāḥ kila caturdaśa // Ram_2,84.12",
    "GE09ram_02_u:4637": " kaccin na tasyāpāpasya pāpaṃ kartum ihecchasi",
    "GE09ram_02_u:4638": " akaṇṭakaṃ bhoktumanā rājyaṃ tasyānujasya ca // Ram_2,84.13",
    "GE09ram_02_u:4639": " evam ukto bharadvājaṃ bharataḥ pratyuvāca ha",
    "GE09ram_02_u:4640": " paryaśrunayano duḥkhād vācā saṃsajjamānayā // Ram_2,84.14",
    "GE09ram_02_u:4641": " hato 'smi yadi mām evaṃ bhagavān api manyate",
    "GE09ram_02_u:4642": " matto na doṣam āśaṅker naivaṃ mām anuśādhi hi // Ram_2,84.15",
    "GE09ram_02_u:4643": " na caitad iṣṭaṃ mātā me yad avocan madantare",
    "GE09ram_02_u:4644": " nāham etena tuṣṭaś ca na tad vacanam ādade // Ram_2,84.16",
    "GE09ram_02_u:4645": " ahaṃ tu taṃ naravyāghram upayātaḥ prasādakaḥ",
    "GE09ram_02_u:4646": " pratinetum ayodhyāṃ ca pādau tasyābhivanditum // Ram_2,84.17",
    "GE09ram_02_u:4647": " tvaṃ mām evaṃ gataṃ matvā prasādaṃ kartum arhasi",
    "GE09ram_02_u:4648": " śaṃsa me bhagavan rāmaḥ kva samprati mahīpatiḥ // Ram_2,84.18",
    "GE09ram_02_u:4649": " uvāca taṃ bharadvājaḥ prasādād bharataṃ vacaḥ",
    "GE09ram_02_u:4650": " tvayy etat puruṣavyāghra yuktaṃ rāghavavaṃśaje",
    "GE09ram_02_u:4651": " guruvṛttir damaś caiva sādhūnāṃ cānuyāyitā // Ram_2,84.19",
    "GE09ram_02_u:4652": " jāne caitan manaḥsthaṃ te dṛḍhīkaraṇam astv iti",
    "GE09ram_02_u:4653": " apṛcchaṃ tvāṃ tavātyarthaṃ kīrtiṃ samabhivardhayan // Ram_2,84.20",
    "GE09ram_02_u:4654": " asau vasati te bhrātā citrakūṭe mahāgirau",
    "GE09ram_02_u:4655": " śvas tu gantāsi taṃ deśaṃ vasādya saha mantribhiḥ",
    "GE09ram_02_u:4656": " etaṃ me kuru suprājña kāmaṃ kāmārthakovida // Ram_2,84.21",
    "GE09ram_02_u:4657": " tatas tathety evam udāradarśanaḥ pratītarūpo bharato 'bravīd vacaḥ",
    "GE09ram_02_u:4658": " cakāra buddhiṃ ca tadā mahāśrame niśānivāsāya narādhipātmajaḥ // Ram_2,84.22",
    "GE09ram_02_u:4659": " kṛtabuddhiṃ nivāsāya tathaiva sa munis tadā",
    "GE09ram_02_u:4660": " bharataṃ kaikayīputram ātithyena nyamantrayat // Ram_2,85.1",
    "GE09ram_02_u:4661": " abravīd bharatas tv enaṃ nanv idaṃ bhavatā kṛtam",
    "GE09ram_02_u:4662": " pādyam arghyaṃ tathātithyaṃ vane yad upapadyate // Ram_2,85.2",
    "GE09ram_02_u:4663": " athovāca bharadvājo bharataṃ prahasann iva",
    "GE09ram_02_u:4664": " jāne tvāṃ prītisaṃyuktaṃ tuṣyes tvaṃ yena kenacit // Ram_2,85.3",
    "GE09ram_02_u:4665": " senāyās tu tavaitasyāḥ kartum icchāmi bhojanam",
    "GE09ram_02_u:4666": " mama prītir yathārūpā tvam arho manujarṣabha // Ram_2,85.4",
    "GE09ram_02_u:4667": " kimarthaṃ cāpi nikṣipya dūre balam ihāgataḥ",
    "GE09ram_02_u:4668": " kasmān nehopayāto 'si sabalaḥ puruṣarṣabha // Ram_2,85.5",
    "GE09ram_02_u:4669": " bharataḥ pratyuvācedaṃ prāñjalis taṃ tapodhanam",
    "GE09ram_02_u:4670": " sasainyo nopayāto 'smi bhagavan bhagavadbhayāt // Ram_2,85.6",
    "GE09ram_02_u:4671": " vājimukhyā manuṣyāś ca mattāś ca varavāraṇāḥ",
    "GE09ram_02_u:4672": " pracchādya mahatīṃ bhūmiṃ bhagavann anuyānti mām // Ram_2,85.7",
    "GE09ram_02_u:4673": " te vṛkṣān udakaṃ bhūmim āśrameṣūṭajāṃs tathā",
    "GE09ram_02_u:4674": " na hiṃsyur iti tenāham eka evāgatas tataḥ // Ram_2,85.8",
    "GE09ram_02_u:4675": " ānīyatām itaḥ senety ājñaptaḥ paramarṣiṇā",
    "GE09ram_02_u:4676": " tathā tu cakre bharataḥ senāyāḥ samupāgamam // Ram_2,85.9",
    "GE09ram_02_u:4677": " agniśālāṃ praviśyātha pītvāpaḥ parimṛjya ca",
    "GE09ram_02_u:4678": " ātithyasya kriyāhetor viśvakarmāṇam āhvayat // Ram_2,85.10",
    "GE09ram_02_u:4679": " āhvaye viśvakarmāṇam ahaṃ tvaṣṭāram eva ca",
    "GE09ram_02_u:4680": " ātithyaṃ kartum icchāmi tatra me saṃvidhīyatām // Ram_2,85.11",
    "GE09ram_02_u:4681": " prāksrotasaś ca yā nadyaḥ pratyaksrotasa eva ca",
    "GE09ram_02_u:4682": " pṛthivyām antarikṣe ca samāyāntv adya sarvaśaḥ // Ram_2,85.12",
    "GE09ram_02_u:4683": " anyāḥ sravantu maireyaṃ surām anyāḥ suniṣṭhitām",
    "GE09ram_02_u:4684": " aparāś codakaṃ śītam ikṣukāṇḍarasopamam // Ram_2,85.13",
    "GE09ram_02_u:4685": " āhvaye devagandharvān viśvāvasuhahāhuhūn",
    "GE09ram_02_u:4686": " tathaivāpsaraso devīr gandharvīś cāpi sarvaśaḥ // Ram_2,85.14",
    "GE09ram_02_u:4687": " ghṛtācīm atha viśvācīṃ miśrakeśīm alambusām",
    "GE09ram_02_u:4688": " śakraṃ yāś copatiṣṭhanti brahmāṇaṃ yāś ca bhāminīḥ",
    "GE09ram_02_u:4689": " sarvās tumburuṇā sārdham āhvaye saparicchadāḥ // Ram_2,85.15",
    "GE09ram_02_u:4690": " vanaṃ kuruṣu yad divyaṃ vāso bhūṣaṇapattravat",
    "GE09ram_02_u:4691": " divyanārīphalaṃ śaśvat tat kauberam ihaiva tu // Ram_2,85.16",
    "GE09ram_02_u:4692": " iha me bhagavān somo vidhattām annam uttamam",
    "GE09ram_02_u:4693": " bhakṣyaṃ bhojyaṃ ca coṣyaṃ ca lehyaṃ ca vividhaṃ bahu // Ram_2,85.17",
    "GE09ram_02_u:4694": " vicitrāṇi ca mālyāni pādapapracyutāni ca",
    "GE09ram_02_u:4695": " surādīni ca peyāni māṃsāni vividhāni ca // Ram_2,85.18",
    "GE09ram_02_u:4696": " evaṃ samādhinā yuktas tejasāpratimena ca",
    "GE09ram_02_u:4697": " śikṣāsvarasamāyuktaṃ tapasā cābravīn muniḥ // Ram_2,85.19",
    "GE09ram_02_u:4698": " manasā dhyāyatas tasya prāṅmukhasya kṛtāñjaleḥ",
    "GE09ram_02_u:4699": " ājagmus tāni sarvāṇi daivatāni pṛthakpṛthak // Ram_2,85.20",
    "GE09ram_02_u:4700": " malayaṃ darduraṃ caiva tataḥ svedanudo 'nilaḥ",
    "GE09ram_02_u:4701": " upaspṛśya vavau yuktyā supriyātmā sukhaḥ śivaḥ // Ram_2,85.21",
    "GE09ram_02_u:4702": " tato 'bhyavartanta ghanā divyāḥ kusumavṛṣṭayaḥ",
    "GE09ram_02_u:4703": " devadundubhighoṣaś ca dikṣu sarvāsu śuśruve // Ram_2,85.22",
    "GE09ram_02_u:4704": " pravavuś cottamā vātā nanṛtuś cāpsarogaṇāḥ",
    "GE09ram_02_u:4705": " prajagur devagandharvā vīṇāḥ pramumucuḥ svarān // Ram_2,85.23",
    "GE09ram_02_u:4706": " sa śabdo dyāṃ ca bhūmiṃ ca prāṇināṃ śravaṇāni ca",
    "GE09ram_02_u:4707": " viveśoccāritaḥ ślakṣṇaḥ samo layaguṇānvitaḥ // Ram_2,85.24",
    "GE09ram_02_u:4708": " tasminn uparate śabde divye śrotrasukhe nṛṇām",
    "GE09ram_02_u:4709": " dadarśa bhārataṃ sainyaṃ vidhānaṃ viśvakarmaṇaḥ // Ram_2,85.25",
    "GE09ram_02_u:4710": " babhūva hi samā bhūmiḥ samantāt pañcayojanam",
    "GE09ram_02_u:4711": " śādvalair bahubhiś channā nīlavaiḍūryasaṃnibhaiḥ // Ram_2,85.26",
    "GE09ram_02_u:4712": " tasmin bilvāḥ kapitthāś ca panasā bījapūrakāḥ",
    "GE09ram_02_u:4713": " āmalakyo babhūvuś ca cūtāś ca phalabhūṣaṇāḥ // Ram_2,85.27",
    "GE09ram_02_u:4714": " uttarebhyaḥ kurubhyaś ca vanaṃ divyopabhogavat",
    "GE09ram_02_u:4715": " ājagāma nadī divyā tīrajair bahubhir vṛtā // Ram_2,85.28",
    "GE09ram_02_u:4716": " catuḥśālāni śubhrāṇi śālāś ca gajavājinām",
    "GE09ram_02_u:4717": " harmyaprāsādasaṃghātās toraṇāni śubhāni ca // Ram_2,85.29",
    "GE09ram_02_u:4718": " sitameghanibhaṃ cāpi rājaveśma sutoraṇam",
    "GE09ram_02_u:4719": " śuklamālyakṛtākāraṃ divyagandhasamukṣitam // Ram_2,85.30",
    "GE09ram_02_u:4720": " caturasram asaṃbādhaṃ śayanāsanayānavat",
    "GE09ram_02_u:4721": " divyaiḥ sarvarasair yuktaṃ divyabhojanavastravat // Ram_2,85.31",
    "GE09ram_02_u:4722": " upakalpitasarvānnaṃ dhautanirmalabhājanam",
    "GE09ram_02_u:4723": " kḷptasarvāsanaṃ śrīmat svāstīrṇaśayanottamam // Ram_2,85.32",
    "GE09ram_02_u:4724": " praviveśa mahābāhur anujñāto maharṣiṇā",
    "GE09ram_02_u:4725": " veśma tad ratnasampūrṇaṃ bharataḥ kaikayīsutaḥ // Ram_2,85.33",
    "GE09ram_02_u:4726": " anujagmuś ca taṃ sarve mantriṇaḥ sapurohitāḥ",
    "GE09ram_02_u:4727": " babhūvuś ca mudā yuktās taṃ dṛṣṭvā veśmasaṃvidhim // Ram_2,85.34",
    "GE09ram_02_u:4728": " tatra rājāsanaṃ divyaṃ vyajanaṃ chattram eva ca",
    "GE09ram_02_u:4729": " bharato mantribhiḥ sārdham abhyavartata rājavat // Ram_2,85.35",
    "GE09ram_02_u:4730": " āsanaṃ pūjayāmāsa rāmāyābhipraṇamya ca",
    "GE09ram_02_u:4731": " vālavyajanam ādāya nyaṣīdat sacivāsane // Ram_2,85.36",
    "GE09ram_02_u:4732": " ānupūrvyān niṣeduś ca sarve mantripurohitāḥ",
    "GE09ram_02_u:4733": " tataḥ senāpatiḥ paścāt praśāstā ca niṣedatuḥ // Ram_2,85.37",
    "GE09ram_02_u:4734": " tatas tatra muhūrtena nadyaḥ pāyasakardamāḥ",
    "GE09ram_02_u:4735": " upātiṣṭhanta bharataṃ bharadvājasya śāsanāt // Ram_2,85.38",
    "GE09ram_02_u:4736": " tāsām ubhayataḥ kūlaṃ pāṇḍumṛttikalepanāḥ",
    "GE09ram_02_u:4737": " ramyāś cāvasathā divyā brahmaṇas tu prasādajāḥ // Ram_2,85.39",
    "GE09ram_02_u:4738": " tenaiva ca muhūrtena divyābharaṇabhūṣitāḥ",
    "GE09ram_02_u:4739": " āgur viṃśatisāhasrā brahmaṇā prahitāḥ striyaḥ // Ram_2,85.40",
    "GE09ram_02_u:4740": " suvarṇamaṇimuktena pravālena ca śobhitāḥ",
    "GE09ram_02_u:4741": " āgur viṃśatisāhasrāḥ kuberaprahitāḥ striyaḥ // Ram_2,85.41",
    "GE09ram_02_u:4742": " yābhir gṛhītaḥ puruṣaḥ sonmāda iva lakṣyate",
    "GE09ram_02_u:4743": " āgur viṃśatisāhasrā nandanād apsarogaṇāḥ // Ram_2,85.42",
    "GE09ram_02_u:4744": " nāradas tumburur gopaḥ parvataḥ sūryavarcasaḥ",
    "GE09ram_02_u:4745": " ete gandharvarājāno bharatasyāgrato jaguḥ // Ram_2,85.43",
    "GE09ram_02_u:4746": " alambusā miśrakeśī puṇḍarīkātha vāmanā",
    "GE09ram_02_u:4747": " upānṛtyaṃs tu bharataṃ bharadvājasya śāsanāt // Ram_2,85.44",
    "GE09ram_02_u:4748": " yāni mālyāni deveṣu yāni caitrarathe vane",
    "GE09ram_02_u:4749": " prayāge tāny adṛśyanta bharadvājasya śāsanāt // Ram_2,85.45",
    "GE09ram_02_u:4750": " bilvā mārdaṅgikā āsañ śamyāgrāhā vibhītakāḥ",
    "GE09ram_02_u:4751": " aśvatthā nartakāś cāsan bharadvājasya tejasā // Ram_2,85.46",
    "GE09ram_02_u:4752": " tataḥ saralatālāś ca tilakā naktamālakāḥ",
    "GE09ram_02_u:4753": " prahṛṣṭās tatra saṃpetuḥ kubjā bhūtvātha vāmanāḥ // Ram_2,85.47",
    "GE09ram_02_u:4754": " śiṃśapāmalakī jambūr yāś cānyāḥ kānane latāḥ",
    "GE09ram_02_u:4755": " pramadāvigrahaṃ kṛtvā bharadvājāśrame 'vasan // Ram_2,85.48",
    "GE09ram_02_u:4756": " surāṃ surāpāḥ pibata pāyasaṃ ca bubhukṣitāḥ",
    "GE09ram_02_u:4757": " māṃsāni ca sumedhyāni bhakṣyantāṃ yāvad icchatha // Ram_2,85.49",
    "GE09ram_02_u:4758": " utsādya snāpayanti sma nadītīreṣu valguṣu",
    "GE09ram_02_u:4759": " apy ekam ekaṃ puruṣaṃ pramadāḥ sapta cāṣṭa ca // Ram_2,85.50",
    "GE09ram_02_u:4760": " saṃvahantyaḥ samāpetur nāryo ruciralocanāḥ",
    "GE09ram_02_u:4761": " parimṛjya tathā nyāyaṃ pāyayanti varāṅganāḥ // Ram_2,85.51",
    "GE09ram_02_u:4762": " hayān gajān kharān uṣṭrāṃs tathaiva surabheḥ sutān",
    "GE09ram_02_u:4763": " ikṣūṃś ca madhujālāṃś ca bhojayanti sma vāhanān",
    "GE09ram_02_u:4764": " ikṣvākuvarayodhānāṃ codayanto mahābalāḥ // Ram_2,85.52",
    "GE09ram_02_u:4765": " nāśvabandho 'śvam ājānān na gajaṃ kuñjaragrahaḥ",
    "GE09ram_02_u:4766": " mattapramattamuditā camūḥ sā tatra saṃbabhau // Ram_2,85.53",
    "GE09ram_02_u:4767": " tarpitāḥ sarvakāmais te raktacandanarūṣitāḥ",
    "GE09ram_02_u:4768": " apsarogaṇasaṃyuktāḥ sainyā vācam udairayan // Ram_2,85.54",
    "GE09ram_02_u:4769": " naivāyodhyāṃ gamiṣyāmo na gamiṣyāma daṇḍakān",
    "GE09ram_02_u:4770": " kuśalaṃ bharatasyāstu rāmasyāstu tathā sukham // Ram_2,85.55",
    "GE09ram_02_u:4771": " iti pādātayodhāś ca hastyaśvārohabandhakāḥ",
    "GE09ram_02_u:4772": " anāthās taṃ vidhiṃ labdhvā vācam etām udairayan // Ram_2,85.56",
    "GE09ram_02_u:4773": " samprahṛṣṭā vinedus te narās tatra sahasraśaḥ",
    "GE09ram_02_u:4774": " bharatasyānuyātāraḥ svargo 'yam iti cābruvan // Ram_2,85.57",
    "GE09ram_02_u:4775": " tato bhuktavatāṃ teṣāṃ tad annam amṛtopamam",
    "GE09ram_02_u:4776": " divyān udvīkṣya bhakṣyāṃs tān abhavad bhakṣaṇe matiḥ // Ram_2,85.58",
    "GE09ram_02_u:4777": " preṣyāś ceṭyaś ca vadhvaś ca balasthāś cāpi sarvaśaḥ",
    "GE09ram_02_u:4778": " babhūvus te bhṛśaṃ tṛptāḥ sarve cāhatavāsasaḥ // Ram_2,85.59",
    "GE09ram_02_u:4779": " kuñjarāś ca kharoṣṭraś ca go'śvāś ca mṛgapakṣiṇaḥ",
    "GE09ram_02_u:4780": " babhūvuḥ subhṛtās tatra nānyo hy anyam akalpayat // Ram_2,85.60",
    "GE09ram_02_u:4781": " nāśuklavāsās tatrāsīt kṣudhito malino 'pi vā",
    "GE09ram_02_u:4782": " rajasā dhvastakeśo vā naraḥ kaścid adṛśyata // Ram_2,85.61",
    "GE09ram_02_u:4783": " ājaiś cāpi ca vārāhair niṣṭhānavarasaṃcayaiḥ",
    "GE09ram_02_u:4784": " phalaniryūhasaṃsiddhaiḥ sūpair gandharasānvitaiḥ // Ram_2,85.62",
    "GE09ram_02_u:4785": " puṣpadhvajavatīḥ pūrṇāḥ śuklasyānnasya cābhitaḥ",
    "GE09ram_02_u:4786": " dadṛśur vismitās tatra narā lauhīḥ sahasraśaḥ // Ram_2,85.63",
    "GE09ram_02_u:4787": " babhūvur vanapārśveṣu kūpāḥ pāyasakardamāḥ",
    "GE09ram_02_u:4788": " tāś ca kāmadughā gāvo drumāś cāsan madhuścyutaḥ // Ram_2,85.64",
    "GE09ram_02_u:4789": " vāpyo maireyapūrṇāś ca mṛṣṭamāṃsacayair vṛtāḥ",
    "GE09ram_02_u:4790": " prataptapiṭharaiś cāpi mārgamāyūrakaukkuṭaiḥ // Ram_2,85.65",
    "GE09ram_02_u:4791": " pātrīṇāṃ ca sahasrāṇi śātakumbhamayāni ca",
    "GE09ram_02_u:4792": " sthālyaḥ kumbhyaḥ karambhyaś ca dadhipūrṇāḥ susaṃskṛtāḥ",
    "GE09ram_02_u:4793": " yauvanasthasya gaurasya kapitthasya sugandhinaḥ // Ram_2,85.66",
    "GE09ram_02_u:4794": " hradāḥ pūrṇā rasālasya dadhnaḥ śvetasya cāpare",
    "GE09ram_02_u:4795": " babhūvuḥ pāyasasyānte śarkarāyāś ca saṃcayāḥ // Ram_2,85.67",
    "GE09ram_02_u:4796": " kalkāṃś cūrṇakaṣāyāṃś ca snānāni vividhāni ca",
    "GE09ram_02_u:4797": " dadṛśur bhājanasthāni tīrtheṣu saritāṃ narāḥ // Ram_2,85.68",
    "GE09ram_02_u:4798": " śuklān aṃśumataś cāpi dantadhāvanasaṃcayān",
    "GE09ram_02_u:4799": " śuklāṃś candanakalkāṃś ca samudgeṣv avatiṣṭhataḥ // Ram_2,85.69",
    "GE09ram_02_u:4800": " darpaṇān parimṛṣṭāṃś ca vāsasāṃ cāpi saṃcayān",
    "GE09ram_02_u:4801": " pādukopānahāṃ caiva yugmān yatra sahasraśaḥ // Ram_2,85.70",
    "GE09ram_02_u:4802": " āñjanīḥ kaṅkatān kūrcāṃś chattrāṇi ca dhanūṃṣi ca",
    "GE09ram_02_u:4803": " marmatrāṇāni citrāṇi śayanāny āsanāni ca // Ram_2,85.71",
    "GE09ram_02_u:4804": " pratipānahradān pūrṇān kharoṣṭragajavājinām",
    "GE09ram_02_u:4805": " avagāhya sutīrthāṃś ca hradān sotpalapuṣkarān // Ram_2,85.72",
    "GE09ram_02_u:4806": " nīlavaiḍūryavarṇāṃś ca mṛdūn yavasasaṃcayān",
    "GE09ram_02_u:4807": " nirvāpārthaṃ paśūnāṃ te dadṛśus tatra sarvaśaḥ // Ram_2,85.73",
    "GE09ram_02_u:4808": " vyasmayanta manuṣyās te svapnakalpaṃ tad adbhutam",
    "GE09ram_02_u:4809": " dṛṣṭvātithyaṃ kṛtaṃ tādṛg bharatasya maharṣiṇā // Ram_2,85.74",
    "GE09ram_02_u:4810": " ity evaṃ ramamāṇānāṃ devānām iva nandane",
    "GE09ram_02_u:4811": " bharadvājāśrame ramye sā rātrir vyatyavartata // Ram_2,85.75",
    "GE09ram_02_u:4812": " pratijagmuś ca tā nadyo gandharvāś ca yathāgatam",
    "GE09ram_02_u:4813": " bharadvājam anujñāpya tāś ca sarvā varāṅganāḥ // Ram_2,85.76",
    "GE09ram_02_u:4814": " tathaiva mattā madirotkaṭā narās tathaiva divyāgurucandanokṣitāḥ",
    "GE09ram_02_u:4815": " tathaiva divyā vividhāḥ sraguttamāḥ pṛthakprakīrṇā manujaiḥ pramarditāḥ // Ram_2,85.77",
    "GE09ram_02_u:4816": " tatas tāṃ rajanīm uṣya bharataḥ saparicchadaḥ",
    "GE09ram_02_u:4817": " kṛtātithyo bharadvājaṃ kāmād abhijagāma ha // Ram_2,86.1",
    "GE09ram_02_u:4818": " tam ṛṣiḥ puruṣavyāghraṃ prekṣya prāñjalim āgatam",
    "GE09ram_02_u:4819": " hutāgnihotro bharataṃ bharadvājo 'bhyabhāṣata // Ram_2,86.2",
    "GE09ram_02_u:4820": " kaccid atra sukhā rātris tavāsmadviṣaye gatā",
    "GE09ram_02_u:4821": " samagras te janaḥ kaccid ātithye śaṃsa me 'nagha // Ram_2,86.3",
    "GE09ram_02_u:4822": " tam uvācāñjaliṃ kṛtvā bharato 'bhipraṇamya ca",
    "GE09ram_02_u:4823": " āśramād abhiniṣkrāntam ṛṣim uttamatejasam // Ram_2,86.4",
    "GE09ram_02_u:4824": " sukhoṣito 'smi bhagavan samagrabalavāhanaḥ",
    "GE09ram_02_u:4825": " tarpitaḥ sarvakāmaiś ca sāmātyo balavat tvayā // Ram_2,86.5",
    "GE09ram_02_u:4826": " apetaklamasaṃtāpāḥ subhikṣāḥ supratiśrayāḥ",
    "GE09ram_02_u:4827": " api preṣyān upādāya sarve sma susukhoṣitāḥ // Ram_2,86.6",
    "GE09ram_02_u:4828": " āmantraye 'haṃ bhagavan kāmaṃ tvām ṛṣisattama",
    "GE09ram_02_u:4829": " samīpaṃ prasthitaṃ bhrātur maitreṇekṣasva cakṣuṣā // Ram_2,86.7",
    "GE09ram_02_u:4830": " āśramaṃ tasya dharmajña dhārmikasya mahātmanaḥ",
    "GE09ram_02_u:4831": " ācakṣva katamo mārgaḥ kiyān iti ca śaṃsa me // Ram_2,86.8",
    "GE09ram_02_u:4832": " iti pṛṣṭas tu bharataṃ bhrātṛdarśanalālasam",
    "GE09ram_02_u:4833": " pratyuvāca mahātejā bharadvājo mahātapāḥ // Ram_2,86.9",
    "GE09ram_02_u:4834": " bharatārdhatṛtīyeṣu yojaneṣv ajane vane",
    "GE09ram_02_u:4835": " citrakūṭo giris tatra ramyanirdarakānanaḥ // Ram_2,86.10",
    "GE09ram_02_u:4836": " uttaraṃ pārśvam āsādya tasya mandākinī nadī",
    "GE09ram_02_u:4837": " puṣpitadrumasaṃchannā ramyapuṣpitakānanā // Ram_2,86.11",
    "GE09ram_02_u:4838": " anantaraṃ tat saritaś citrakūṭaś ca parvataḥ",
    "GE09ram_02_u:4839": " tayoḥ parṇakuṭī tāta tatra tau vasato dhruvam // Ram_2,86.12",
    "GE09ram_02_u:4840": " dakṣiṇenaiva mārgeṇa savyadakṣiṇam eva ca",
    "GE09ram_02_u:4841": " gajavājirathākīrṇāṃ vāhinīṃ vāhinīpate",
    "GE09ram_02_u:4842": " vāhayasva mahābhāga tato drakṣyasi rāghavam // Ram_2,86.13",
    "GE09ram_02_u:4843": " prayāṇam iti ca śrutvā rājarājasya yoṣitaḥ",
    "GE09ram_02_u:4844": " hitvā yānāni yānārhā brāhmaṇaṃ paryavārayan // Ram_2,86.14",
    "GE09ram_02_u:4845": " vepamānā kṛśā dīnā saha devyā sumitrayā",
    "GE09ram_02_u:4846": " kausalyā tatra jagrāha karābhyāṃ caraṇau muneḥ // Ram_2,86.15",
    "GE09ram_02_u:4847": " asamṛddhena kāmena sarvalokasya garhitā",
    "GE09ram_02_u:4848": " kaikeyī tasya jagrāha caraṇau savyapatrapā // Ram_2,86.16",
    "GE09ram_02_u:4849": " taṃ pradakṣiṇam āgamya bhagavantaṃ mahāmunim",
    "GE09ram_02_u:4850": " adūrād bharatasyaiva tasthau dīnamanās tadā // Ram_2,86.17",
    "GE09ram_02_u:4851": " tataḥ papraccha bharataṃ bharadvājo dṛḍhavrataḥ",
    "GE09ram_02_u:4852": " viśeṣaṃ jñātum icchāmi mātṝṇāṃ tava rāghava // Ram_2,86.18",
    "GE09ram_02_u:4853": " evam uktas tu bharato bharadvājena dhārmikaḥ",
    "GE09ram_02_u:4854": " uvāca prāñjalir bhūtvā vākyaṃ vacanakovidaḥ // Ram_2,86.19",
    "GE09ram_02_u:4855": " yām imāṃ bhagavan dīnāṃ śokānaśanakarśitām",
    "GE09ram_02_u:4856": " pitur hi mahiṣīṃ devīṃ devatām iva paśyasi // Ram_2,86.20",
    "GE09ram_02_u:4857": " eṣā taṃ puruṣavyāghraṃ siṃhavikrāntagāminam",
    "GE09ram_02_u:4858": " kausalyā suṣuve rāmaṃ dhātāram aditir yathā // Ram_2,86.21",
    "GE09ram_02_u:4859": " asyā vāmabhujaṃ śliṣṭā yaiṣā tiṣṭhati durmanāḥ",
    "GE09ram_02_u:4860": " karṇikārasya śākheva śīrṇapuṣpā vanāntare // Ram_2,86.22",
    "GE09ram_02_u:4861": " etasyās tau sutau devyāḥ kumārau devavarṇinau",
    "GE09ram_02_u:4862": " ubhau lakṣmaṇaśatrughnau vīrau satyaparākramau // Ram_2,86.23",
    "GE09ram_02_u:4863": " yasyāḥ kṛte naravyāghrau jīvanāśam ito gatau",
    "GE09ram_02_u:4864": " rājā putravihīnaś ca svargaṃ daśaratho gataḥ // Ram_2,86.24",
    "GE09ram_02_u:4865": " aiśvaryakāmāṃ kaikeyīm anāryām āryarūpiṇīm",
    "GE09ram_02_u:4866": " mamaitāṃ mātaraṃ viddhi nṛśaṃsāṃ pāpaniścayām",
    "GE09ram_02_u:4867": " yatomūlaṃ hi paśyāmi vyasanaṃ mahad ātmanaḥ // Ram_2,86.25",
    "GE09ram_02_u:4868": " ity uktvā naraśārdūlo bāṣpagadgadayā girā",
    "GE09ram_02_u:4869": " sa niśaśvāsa tāmrākṣo nāgaḥ kruddha ivāsakṛt // Ram_2,86.26",
    "GE09ram_02_u:4870": " bharadvājo maharṣis taṃ bruvantaṃ bharataṃ tadā",
    "GE09ram_02_u:4871": " pratyuvāca mahābuddhir idaṃ vacanam arthavat // Ram_2,86.27",
    "GE09ram_02_u:4872": " na doṣeṇāvagantavyā kaikeyī bharata tvayā",
    "GE09ram_02_u:4873": " rāmapravrājanaṃ hy etat sukhodarkaṃ bhaviṣyati // Ram_2,86.28",
    "GE09ram_02_u:4874": " abhivādya tu saṃsiddhaḥ kṛtvā cainaṃ pradakṣiṇam",
    "GE09ram_02_u:4875": " āmantrya bharataḥ sainyaṃ yujyatām ity acodayat // Ram_2,86.29",
    "GE09ram_02_u:4876": " tato vājirathān yuktvā divyān hemapariṣkṛtān",
    "GE09ram_02_u:4877": " adhyārohat prayāṇārthī bahūn bahuvidho janaḥ // Ram_2,86.30",
    "GE09ram_02_u:4878": " gajakanyāgajāś caiva hemakakṣyāḥ patākinaḥ",
    "GE09ram_02_u:4879": " jīmūtā iva gharmānte saghoṣāḥ sampratasthire // Ram_2,86.31",
    "GE09ram_02_u:4880": " vividhāny api yānāni mahānti ca laghūni ca",
    "GE09ram_02_u:4881": " prayayuḥ sumahārhāṇi pādair eva padātayaḥ // Ram_2,86.32",
    "GE09ram_02_u:4882": " atha yānapravekais tu kausalyāpramukhāḥ striyaḥ",
    "GE09ram_02_u:4883": " rāmadarśanakāṅkṣiṇyaḥ prayayur muditās tadā // Ram_2,86.33",
    "GE09ram_02_u:4884": " sa cārkataruṇābhāsāṃ niyuktāṃ śibikāṃ śubhām",
    "GE09ram_02_u:4885": " āsthāya prayayau śrīmān bharataḥ saparicchadaḥ // Ram_2,86.34",
    "GE09ram_02_u:4886": " sā prayātā mahāsenā gajavājirathākulā",
    "GE09ram_02_u:4887": " dakṣiṇāṃ diśam āvṛtya mahāmegha ivotthitaḥ",
    "GE09ram_02_u:4888": " vanāni tu vyatikramya juṣṭāni mṛgapakṣibhiḥ // Ram_2,86.35",
    "GE09ram_02_u:4889": " sā samprahṛṣṭadvipavājiyodhā vitrāsayantī mṛgapakṣisaṃghān",
    "GE09ram_02_u:4890": " mahad vanaṃ tat pravigāhamānā rarāja senā bharatasya tatra // Ram_2,86.36",
    "GE09ram_02_u:4891": " tayā mahatyā yāyinyā dhvajinyā vanavāsinaḥ",
    "GE09ram_02_u:4892": " arditā yūthapā mattāḥ sayūthāḥ sampradudruvuḥ // Ram_2,87.1",
    "GE09ram_02_u:4893": " ṛkṣāḥ pṛṣatasaṃghāś ca ruravaś ca samantataḥ",
    "GE09ram_02_u:4894": " dṛśyante vanarājīṣu giriṣv api nadīṣu ca // Ram_2,87.2",
    "GE09ram_02_u:4895": " sa sampratasthe dharmātmā prīto daśarathātmajaḥ",
    "GE09ram_02_u:4896": " vṛto mahatyā nādinyā senayā caturaṅgayā // Ram_2,87.3",
    "GE09ram_02_u:4897": " sāgaraughanibhā senā bharatasya mahātmanaḥ",
    "GE09ram_02_u:4898": " mahīṃ saṃchādayāmāsa prāvṛṣi dyām ivāmbudaḥ // Ram_2,87.4",
    "GE09ram_02_u:4899": " turaṃgaughair avatatā vāraṇaiś ca mahājavaiḥ",
    "GE09ram_02_u:4900": " anālakṣyā ciraṃ kālaṃ tasmin kāle babhūva bhūḥ // Ram_2,87.5",
    "GE09ram_02_u:4901": " sa yātvā dūram adhvānaṃ supariśrāntavāhanaḥ",
    "GE09ram_02_u:4902": " uvāca bharataḥ śrīmān vasiṣṭhaṃ mantriṇāṃ varam // Ram_2,87.6",
    "GE09ram_02_u:4903": " yādṛśaṃ lakṣyate rūpaṃ yathā caiva śrutaṃ mayā",
    "GE09ram_02_u:4904": " vyaktaṃ prāptāḥ sma taṃ deśaṃ bharadvājo yam abravīt // Ram_2,87.7",
    "GE09ram_02_u:4905": " ayaṃ giriś citrakūṭas tathā mandākinī nadī",
    "GE09ram_02_u:4906": " etat prakāśate dūrān nīlameghanibhaṃ vanam // Ram_2,87.8",
    "GE09ram_02_u:4907": " gireḥ sānūni ramyāṇi citrakūṭasya samprati",
    "GE09ram_02_u:4908": " vāraṇair avamṛdyante māmakaiḥ parvatopamaiḥ // Ram_2,87.9",
    "GE09ram_02_u:4909": " muñcanti kusumāny ete nagāḥ parvatasānuṣu",
    "GE09ram_02_u:4910": " nīlā ivātapāpāye toyaṃ toyadharā ghanāḥ // Ram_2,87.10",
    "GE09ram_02_u:4911": " kiṃnarācaritoddeśaṃ paśya śatrughna parvatam",
    "GE09ram_02_u:4912": " hayaiḥ samantād ākīrṇaṃ makarair iva sāgaram // Ram_2,87.11",
    "GE09ram_02_u:4913": " ete mṛgagaṇā bhānti śīghravegāḥ pracoditāḥ",
    "GE09ram_02_u:4914": " vāyupraviddhāḥ śaradi megharājir ivāmbare // Ram_2,87.12",
    "GE09ram_02_u:4915": " kurvanti kusumāpīḍāñ śiraḥsu surabhīn amī",
    "GE09ram_02_u:4916": " meghaprakāśaiḥ phalakair dākṣiṇātyā yathā narāḥ // Ram_2,87.13",
    "GE09ram_02_u:4917": " niṣkūjam iva bhūtvedaṃ vanaṃ ghorapradarśanam",
    "GE09ram_02_u:4918": " ayodhyeva janākīrṇā samprati pratibhāti mā // Ram_2,87.14",
    "GE09ram_02_u:4919": " khurair udīrito reṇur divaṃ pracchādya tiṣṭhati",
    "GE09ram_02_u:4920": " taṃ vahaty anilaḥ śīghraṃ kurvann iva mama priyam // Ram_2,87.15",
    "GE09ram_02_u:4921": " syandanāṃs turagopetān sūtamukhyair adhiṣṭhitān",
    "GE09ram_02_u:4922": " etān saṃpatataḥ śīghraṃ paśya śatrughna kānane // Ram_2,87.16",
    "GE09ram_02_u:4923": " etān vitrāsitān paśya barhiṇaḥ priyadarśanān",
    "GE09ram_02_u:4924": " etam āviśataḥ śailam adhivāsaṃ patatriṇām // Ram_2,87.17",
    "GE09ram_02_u:4925": " atimātram ayaṃ deśo manojñaḥ pratibhāti mā",
    "GE09ram_02_u:4926": " tāpasānāṃ nivāso 'yaṃ vyaktaṃ svargapatho yathā // Ram_2,87.18",
    "GE09ram_02_u:4927": " mṛgā mṛgībhiḥ sahitā bahavaḥ pṛṣatā vane",
    "GE09ram_02_u:4928": " manojñarūpā lakṣyante kusumair iva citritāḥ // Ram_2,87.19",
    "GE09ram_02_u:4929": " sādhu sainyāḥ pratiṣṭhantāṃ vicinvantu ca kānanam",
    "GE09ram_02_u:4930": " yathā tau puruṣavyāghrau dṛśyete rāmalakṣmaṇau // Ram_2,87.20",
    "GE09ram_02_u:4931": " bharatasya vacaḥ śrutvā puruṣāḥ śastrapāṇayaḥ",
    "GE09ram_02_u:4932": " viviśus tad vanaṃ śūrā dhūmaṃ ca dadṛśus tataḥ // Ram_2,87.21",
    "GE09ram_02_u:4933": " te samālokya dhūmāgram ūcur bharatam āgatāḥ",
    "GE09ram_02_u:4934": " nāmanuṣye bhavaty agnir vyaktam atraiva rāghavau // Ram_2,87.22",
    "GE09ram_02_u:4935": " atha nātra naravyāghrau rājaputrau paraṃtapau",
    "GE09ram_02_u:4936": " anye rāmopamāḥ santi vyaktam atra tapasvinaḥ // Ram_2,87.23",
    "GE09ram_02_u:4937": " tac chrutvā bharatas teṣāṃ vacanaṃ sādhusaṃmatam",
    "GE09ram_02_u:4938": " sainyān uvāca sarvāṃs tān amitrabalamardanaḥ // Ram_2,87.24",
    "GE09ram_02_u:4939": " yattā bhavantas tiṣṭhantu neto gantavyam agrataḥ",
    "GE09ram_02_u:4940": " aham eva gamiṣyāmi sumantro gurur eva ca // Ram_2,87.25",
    "GE09ram_02_u:4941": " evam uktās tataḥ sarve tatra tasthuḥ samantataḥ",
    "GE09ram_02_u:4942": " bharato yatra dhūmāgraṃ tatra dṛṣṭiṃ samādadhāt // Ram_2,87.26",
    "GE09ram_02_u:4943": " vyavasthitā yā bharatena sā camūr nirīkṣamāṇāpi ca dhūmam agrataḥ",
    "GE09ram_02_u:4944": " babhūva hṛṣṭā nacireṇa jānatī priyasya rāmasya samāgamaṃ tadā // Ram_2,87.27",
    "GE09ram_02_u:4945": " dīrghakāloṣitas tasmin girau girivanapriyaḥ",
    "GE09ram_02_u:4946": " vaidehyāḥ priyamākāṅkṣan svaṃ ca cittaṃ vilobhayan // Ram_2,88.1",
    "GE09ram_02_u:4947": " atha dāśarathiś citraṃ citrakūṭam adarśayat",
    "GE09ram_02_u:4948": " bhāryām amarasaṃkāśaḥ śacīm iva puraṃdaraḥ // Ram_2,88.2",
    "GE09ram_02_u:4949": " na rājyād bhraṃśanaṃ bhadre na suhṛdbhir vinābhavaḥ",
    "GE09ram_02_u:4950": " mano me bādhate dṛṣṭvā ramaṇīyam imaṃ girim // Ram_2,88.3",
    "GE09ram_02_u:4951": " paśyemam acalaṃ bhadre nānādvijagaṇāyutam",
    "GE09ram_02_u:4952": " śikharaiḥ kham ivodviddhair dhātumadbhir vibhūṣitam // Ram_2,88.4",
    "GE09ram_02_u:4953": " kecid rajatasaṃkāśāḥ kecit kṣatajasaṃnibhāḥ",
    "GE09ram_02_u:4954": " pītamāñjiṣṭhavarṇāś ca kecin maṇivaraprabhāḥ // Ram_2,88.5",
    "GE09ram_02_u:4955": " puṣpārkaketakābhāś ca kecij jyotīrasaprabhāḥ",
    "GE09ram_02_u:4956": " virājante 'calendrasya deśā dhātuvibhūṣitāḥ // Ram_2,88.6",
    "GE09ram_02_u:4957": " nānāmṛgagaṇadvīpitarakṣvṛkṣagaṇair vṛtaḥ",
    "GE09ram_02_u:4958": " aduṣṭair bhāty ayaṃ śailo bahupakṣisamākulaḥ // Ram_2,88.7",
    "GE09ram_02_u:4959": " āmrajambvasanair lodhraiḥ priyālaiḥ panasair dhavaiḥ",
    "GE09ram_02_u:4960": " aṅkolair bhavyatiniśair bilvatindukaveṇubhiḥ // Ram_2,88.8",
    "GE09ram_02_u:4961": " kāśmaryariṣṭavaraṇair madhūkais tilakais tathā",
    "GE09ram_02_u:4962": " badaryāmalakair nīpair vetradhanvanabījakaiḥ // Ram_2,88.9",
    "GE09ram_02_u:4963": " puṣpavadbhiḥ phalopetaiś chāyāvadbhir manoramaiḥ",
    "GE09ram_02_u:4964": " evamādibhir ākīrṇaḥ śriyaṃ puṣyaty ayaṃ giriḥ // Ram_2,88.10",
    "GE09ram_02_u:4965": " śailaprastheṣu ramyeṣu paśyemān kāmaharṣaṇān",
    "GE09ram_02_u:4966": " kiṃnarān dvaṃdvaśo bhadre ramamāṇān manasvinaḥ // Ram_2,88.11",
    "GE09ram_02_u:4967": " śākhāvasaktān khaḍgāṃś ca pravarāṇy ambarāṇi ca",
    "GE09ram_02_u:4968": " paśya vidyādharastrīṇāṃ krīḍoddeśān manoramān // Ram_2,88.12",
    "GE09ram_02_u:4969": " jalaprapātair udbhedair nisyandaiś ca kvacit kvacit",
    "GE09ram_02_u:4970": " sravadbhir bhāty ayaṃ śailaḥ sravan mada iva dvipaḥ // Ram_2,88.13",
    "GE09ram_02_u:4971": " guhāsamīraṇo gandhān nānāpuṣpabhavān vahan",
    "GE09ram_02_u:4972": " ghrāṇatarpaṇam abhyetya kaṃ naraṃ na praharṣayet // Ram_2,88.14",
    "GE09ram_02_u:4973": " yadīha śarado 'nekās tvayā sārdham anindite",
    "GE09ram_02_u:4974": " lakṣmaṇena ca vatsyāmi na māṃ śokaḥ pradhakṣyati // Ram_2,88.15",
    "GE09ram_02_u:4975": " bahupuṣpaphale ramye nānādvijagaṇāyute",
    "GE09ram_02_u:4976": " vicitraśikhare hy asmin ratavān asmi bhāmini // Ram_2,88.16",
    "GE09ram_02_u:4977": " anena vanavāsena mayā prāptaṃ phaladvayam",
    "GE09ram_02_u:4978": " pituś cānṛṇatā dharme bharatasya priyaṃ tathā // Ram_2,88.17",
    "GE09ram_02_u:4979": " vaidehi ramase kaccic citrakūṭe mayā saha",
    "GE09ram_02_u:4980": " paśyantī vividhān bhāvān manovākkāyasaṃyatān // Ram_2,88.18",
    "GE09ram_02_u:4981": " idam evāmṛtaṃ prāhū rājñāṃ rājarṣayaḥ pare",
    "GE09ram_02_u:4982": " vanavāsaṃ bhavārthāya pretya me prapitāmahāḥ // Ram_2,88.19",
    "GE09ram_02_u:4983": " śilāḥ śailasya śobhante viśālāḥ śataśo 'bhitaḥ",
    "GE09ram_02_u:4984": " bahulā bahulair varṇair nīlapītasitāruṇaiḥ // Ram_2,88.20",
    "GE09ram_02_u:4985": " niśi bhānty acalendrasya hutāśanaśikhā iva",
    "GE09ram_02_u:4986": " oṣadhyaḥ svaprabhā lakṣmyā bhrājamānāḥ sahasraśaḥ // Ram_2,88.21",
    "GE09ram_02_u:4987": " kecit kṣayanibhā deśāḥ kecid udyānasaṃnibhāḥ",
    "GE09ram_02_u:4988": " kecid ekaśilā bhānti parvatasyāsya bhāmini // Ram_2,88.22",
    "GE09ram_02_u:4989": " bhittveva vasudhāṃ bhāti citrakūṭaḥ samutthitaḥ",
    "GE09ram_02_u:4990": " citrakūṭasya kūṭo 'sau dṛśyate sarvataḥ śivaḥ // Ram_2,88.23",
    "GE09ram_02_u:4991": " kuṣṭhapuṃnāgatagarabhūrjapatrottarachadān",
    "GE09ram_02_u:4992": " kāmināṃ svāstarān paśya kuśeśayadalāyutān // Ram_2,88.24",
    "GE09ram_02_u:4993": " mṛditāś cāpaviddhāś ca dṛśyante kamalasrajaḥ",
    "GE09ram_02_u:4994": " kāmibhir vanite paśya phalāni vividhāni ca // Ram_2,88.25",
    "GE09ram_02_u:4995": " vasvaukasārāṃ nalinīm atyetīvottarān kurūn",
    "GE09ram_02_u:4996": " parvataś citrakūṭo 'sau bahumūlaphalodakaḥ // Ram_2,88.26",
    "GE09ram_02_u:4997": " imaṃ tu kālaṃ vanite vijahrivāṃs tvayā ca sīte saha lakṣmaṇena ca",
    "GE09ram_02_u:4998": " ratiṃ prapatsye kuladharmavardhinīṃ satāṃ pathi svair niyamaiḥ paraiḥ sthitaḥ // Ram_2,88.27",
    "GE09ram_02_u:4999": " atha śailād viniṣkramya maithilīṃ kosaleśvaraḥ",
    "GE09ram_02_u:5000": " adarśayac chubhajalāṃ ramyāṃ mandākinīṃ nadīm // Ram_2,89.1",
    "GE09ram_02_u:5001": " abravīc ca varārohāṃ cārucandranibhānanām",
    "GE09ram_02_u:5002": " videharājasya sutāṃ rāmo rājīvalocanaḥ // Ram_2,89.2",
    "GE09ram_02_u:5003": " vicitrapulināṃ ramyāṃ haṃsasārasasevitām",
    "GE09ram_02_u:5004": " kusumair upasaṃpannāṃ paśya mandākinīṃ nadīm // Ram_2,89.3",
    "GE09ram_02_u:5005": " nānāvidhais tīraruhair vṛtāṃ puṣpaphaladrumaiḥ",
    "GE09ram_02_u:5006": " rājantīṃ rājarājasya nalinīm iva sarvataḥ // Ram_2,89.4",
    "GE09ram_02_u:5007": " mṛgayūthanipītāni kaluṣāmbhāṃsi sāmpratam",
    "GE09ram_02_u:5008": " tīrthāni ramaṇīyāni ratiṃ saṃjanayanti me // Ram_2,89.5",
    "GE09ram_02_u:5009": " jaṭājinadharāḥ kāle valkalottaravāsasaḥ",
    "GE09ram_02_u:5010": " ṛṣayas tv avagāhante nadīṃ mandākinīṃ priye // Ram_2,89.6",
    "GE09ram_02_u:5011": " ādityam upatiṣṭhante niyamād ūrdhvabāhavaḥ",
    "GE09ram_02_u:5012": " ete 'pare viśālākṣi munayaḥ saṃśitavratāḥ // Ram_2,89.7",
    "GE09ram_02_u:5013": " mārutoddhūtaśikharaiḥ pranṛtta iva parvataḥ",
    "GE09ram_02_u:5014": " pādapaiḥ pattrapuṣpāṇi sṛjadbhir abhito nadīm // Ram_2,89.8",
    "GE09ram_02_u:5015": " kaccin maṇinikāśodāṃ kaccit pulinaśālinīm",
    "GE09ram_02_u:5016": " kaccit siddhajanākīrṇāṃ paśya mandākinīṃ nadīm // Ram_2,89.9",
    "GE09ram_02_u:5017": " nirdhūtān vāyunā paśya vitatān puṣpasaṃcayān",
    "GE09ram_02_u:5018": " poplūyamānān aparān paśya tvaṃ jalamadhyagān // Ram_2,89.10",
    "GE09ram_02_u:5019": " tāṃś cātivalguvacaso rathāṅgāhvayanā dvijāḥ",
    "GE09ram_02_u:5020": " adhirohanti kalyāṇi niṣkūjantaḥ śubhā giraḥ // Ram_2,89.11",
    "GE09ram_02_u:5021": " darśanaṃ citrakūṭasya mandākinyāś ca śobhane",
    "GE09ram_02_u:5022": " adhikaṃ puravāsāc ca manye ca tava darśanāt // Ram_2,89.12",
    "GE09ram_02_u:5023": " vidhūtakaluṣaiḥ siddhais tapodamaśamānvitaiḥ",
    "GE09ram_02_u:5024": " nityavikṣobhitajalāṃ vigāhasva mayā saha // Ram_2,89.13",
    "GE09ram_02_u:5025": " sakhīvac ca vigāhasva sīte mandākinīm imām",
    "GE09ram_02_u:5026": " kamalāny avamajjantī puṣkarāṇi ca bhāmini // Ram_2,89.14",
    "GE09ram_02_u:5027": " tvaṃ paurajanavad vyālān ayodhyām iva parvatam",
    "GE09ram_02_u:5028": " manyasva vanite nityaṃ sarayūvad imāṃ nadīm // Ram_2,89.15",
    "GE09ram_02_u:5029": " lakṣmaṇaś caiva dharmātmā mannideśe vyavasthitaḥ",
    "GE09ram_02_u:5030": " tvaṃ cānukūlā vaidehi prītiṃ janayatho mama // Ram_2,89.16",
    "GE09ram_02_u:5031": " upaspṛśaṃs triṣavaṇaṃ madhumūlaphalāśanaḥ",
    "GE09ram_02_u:5032": " nāyodhyāyai na rājyāya spṛhaye 'dya tvayā saha // Ram_2,89.17",
    "GE09ram_02_u:5033": " imāṃ hi ramyāṃ gajayūthalolitāṃ nipītatoyāṃ gajasiṃhavānaraiḥ",
    "GE09ram_02_u:5034": " supuṣpitaiḥ puṣpadharair alaṃkṛtāṃ na so 'sti yaḥ syān na gatakramaḥ sukhī // Ram_2,89.18",
    "GE09ram_02_u:5035": " itīva rāmo bahusaṃgataṃ vacaḥ priyāsahāyaḥ saritaṃ prati bruvan",
    "GE09ram_02_u:5036": " cacāra ramyaṃ nayanāñjanaprabhaṃ sa citrakūṭaṃ raghuvaṃśavardhanaḥ // Ram_2,89.19",
    "GE09ram_02_u:5037": " tathā tatrāsatas tasya bharatasyopayāyinaḥ",
    "GE09ram_02_u:5038": " sainyareṇuś ca śabdaś ca prādurāstāṃ nabhaḥspṛśau // Ram_2,90.1",
    "GE09ram_02_u:5039": " etasminn antare trastāḥ śabdena mahatā tataḥ",
    "GE09ram_02_u:5040": " arditā yūthapā mattāḥ sayūthā dudruvur diśaḥ // Ram_2,90.2",
    "GE09ram_02_u:5041": " sa taṃ sainyasamudbhūtaṃ śabdaṃ śuśrava rāghavaḥ",
    "GE09ram_02_u:5042": " tāṃś ca vipradrutān sarvān yūthapān anvavaikṣata // Ram_2,90.3",
    "GE09ram_02_u:5043": " tāṃś ca vidravato dṛṣṭvā taṃ ca śrutvā sa niḥsvanam",
    "GE09ram_02_u:5044": " uvāca rāmaḥ saumitriṃ lakṣmaṇaṃ dīptatejasam // Ram_2,90.4",
    "GE09ram_02_u:5045": " hanta lakṣmaṇa paśyeha sumitrā suprajās tvayā",
    "GE09ram_02_u:5046": " bhīmastanitagambhīras tumulaḥ śrūyate svanaḥ // Ram_2,90.5",
    "GE09ram_02_u:5047": " rājā vā rājamātro vā mṛgayām aṭate vane",
    "GE09ram_02_u:5048": " anyad vā śvāpadaṃ kiṃcit saumitre jñātum arhasi",
    "GE09ram_02_u:5049": " sarvam etad yathātattvam acirāj jñātum arhasi // Ram_2,90.6",
    "GE09ram_02_u:5050": " sa lakṣmaṇaḥ saṃtvaritaḥ sālam āruhya puṣpitam",
    "GE09ram_02_u:5051": " prekṣamāṇo diśaḥ sarvāḥ pūrvāṃ diśam avaikṣata // Ram_2,90.7",
    "GE09ram_02_u:5052": " udaṅmukhaḥ prekṣamāṇo dadarśa mahatīṃ camūm",
    "GE09ram_02_u:5053": " rathāśvagajasambādhāṃ yattair yuktāṃ padātibhiḥ // Ram_2,90.8",
    "GE09ram_02_u:5054": " tām aśvagajasampūrṇāṃ rathadhvajavibhūṣitām",
    "GE09ram_02_u:5055": " śaśaṃsa senāṃ rāmāya vacanaṃ cedam abravīt // Ram_2,90.9",
    "GE09ram_02_u:5056": " agniṃ saṃśamayatv āryaḥ sītā ca bhajatāṃ guhām",
    "GE09ram_02_u:5057": " sajyaṃ kuruṣva cāpaṃ ca śarāṃś ca kavacaṃ tathā // Ram_2,90.10",
    "GE09ram_02_u:5058": " taṃ rāmaḥ puruṣavyāghro lakṣmaṇaṃ pratyuvāca ha",
    "GE09ram_02_u:5059": " aṅgāvekṣasva saumitre kasyaitāṃ manyase camūm // Ram_2,90.11",
    "GE09ram_02_u:5060": " evam uktas tu rāmeṇa lakṣmaṇo vākyam abravīt",
    "GE09ram_02_u:5061": " didhakṣann iva tāṃ senāṃ ruṣitaḥ pāvako yathā // Ram_2,90.12",
    "GE09ram_02_u:5062": " sampannaṃ rājyam icchaṃs tu vyaktaṃ prāpyābhiṣecanam",
    "GE09ram_02_u:5063": " āvāṃ hantuṃ samabhyeti kaikeyyā bharataḥ sutaḥ // Ram_2,90.13",
    "GE09ram_02_u:5064": " eṣa vai sumahāñ śrīmān viṭapī saṃprakāśate",
    "GE09ram_02_u:5065": " virājaty udgataskandhaḥ kovidāradhvajo rathe // Ram_2,90.14",
    "GE09ram_02_u:5066": " bhajanty ete yathākāmam aśvān āruhya śīghragān",
    "GE09ram_02_u:5067": " ete bhrājanti saṃhṛṣṭā gajān āruhya sādinaḥ // Ram_2,90.15",
    "GE09ram_02_u:5068": " gṛhītadhanuṣau cāvāṃ giriṃ vīra śrayāvahe",
    "GE09ram_02_u:5069": " api nau vaśam āgacchet kovidāradhvajo raṇe // Ram_2,90.16",
    "GE09ram_02_u:5070": " api drakṣyāmi bharataṃ yatkṛte vyasanaṃ mahat",
    "GE09ram_02_u:5071": " tvayā rāghava samprāptaṃ sītayā ca mayā tathā // Ram_2,90.17",
    "GE09ram_02_u:5072": " yannimittaṃ bhavān rājyāc cyuto rāghava śāśvatāt",
    "GE09ram_02_u:5073": " samprāpto 'yam arir vīra bharato vadhya eva me // Ram_2,90.18",
    "GE09ram_02_u:5074": " bharatasya vadhe doṣaṃ nāhaṃ paśyāmi rāghava",
    "GE09ram_02_u:5075": " pūrvāpakāriṇāṃ tyāge na hy adharmo vidhīyate",
    "GE09ram_02_u:5076": " etasmin nihate kṛtsnām anuśādhi vasuṃdharām // Ram_2,90.19",
    "GE09ram_02_u:5077": " adya putraṃ hataṃ saṃkhye kaikeyī rājyakāmukā",
    "GE09ram_02_u:5078": " mayā paśyet suduḥkhārtā hastibhagnam iva drumam // Ram_2,90.20",
    "GE09ram_02_u:5079": " kaikeyīṃ ca vadhiṣyāmi sānubandhāṃ sabāndhavām",
    "GE09ram_02_u:5080": " kaluṣeṇādya mahatā medinī parimucyatām // Ram_2,90.21",
    "GE09ram_02_u:5081": " adyemaṃ saṃyataṃ krodham asatkāraṃ ca mānada",
    "GE09ram_02_u:5082": " mokṣyāmi śatrusainyeṣu kakṣeṣv iva hutāśanam // Ram_2,90.22",
    "GE09ram_02_u:5083": " adyaitac citrakūṭasya kānanaṃ niśitaiḥ śaraiḥ",
    "GE09ram_02_u:5084": " bhindañ śatruśarīrāṇi kariṣye śoṇitokṣitam // Ram_2,90.23",
    "GE09ram_02_u:5085": " śarair nirbhinnahṛdayān kuñjarāṃs turagāṃs tathā",
    "GE09ram_02_u:5086": " śvāpadāḥ parikarṣantu narāṃś ca nihatān mayā // Ram_2,90.24",
    "GE09ram_02_u:5087": " śarāṇāṃ dhanuṣaś cāham anṛṇo 'smi mahāvane",
    "GE09ram_02_u:5088": " sasainyaṃ bharataṃ hatvā bhaviṣyāmi na saṃśayaḥ // Ram_2,90.25",
    "GE09ram_02_u:5089": " susaṃrabdhaṃ tu saumitriṃ lakṣmaṇaṃ krodhamūrchitam",
    "GE09ram_02_u:5090": " rāmas tu parisāntvyātha vacanaṃ cedam abravīt // Ram_2,91.1",
    "GE09ram_02_u:5091": " kim atra dhanuṣā kāryam asinā vā sacarmaṇā",
    "GE09ram_02_u:5092": " maheṣvāse mahāprājñe bharate svayam āgate // Ram_2,91.2",
    "GE09ram_02_u:5093": " prāptakālaṃ yad eṣo 'smān bharato draṣṭum icchati",
    "GE09ram_02_u:5094": " asmāsu manasāpy eṣa nāhitaṃ kiṃcid ācaret // Ram_2,91.3",
    "GE09ram_02_u:5095": " vipriyaṃ kṛtapūrvaṃ te bharatena kadā na kim",
    "GE09ram_02_u:5096": " īdṛśaṃ vā bhayaṃ te 'dya bharataṃ yo 'tra śaṅkase // Ram_2,91.4",
    "GE09ram_02_u:5097": " na hi te niṣṭhuraṃ vācyo bharato nāpriyaṃ vacaḥ",
    "GE09ram_02_u:5098": " ahaṃ hy apriyam uktaḥ syāṃ bharatasyāpriye kṛte // Ram_2,91.5",
    "GE09ram_02_u:5099": " kathaṃ nu putrāḥ pitaraṃ hanyuḥ kasyāṃcid āpadi",
    "GE09ram_02_u:5100": " bhrātā vā bhrātaraṃ hanyāt saumitre prāṇam ātmanaḥ // Ram_2,91.6",
    "GE09ram_02_u:5101": " yadi rājyasya hetos tvam imāṃ vācaṃ prabhāṣase",
    "GE09ram_02_u:5102": " vakṣyāmi bharataṃ dṛṣṭvā rājyam asmai pradīyatām // Ram_2,91.7",
    "GE09ram_02_u:5103": " ucyamāno hi bharato mayā lakṣmaṇa tattvataḥ",
    "GE09ram_02_u:5104": " rājyam asmai prayaccheti bāḍham ity eva vakṣyati // Ram_2,91.8",
    "GE09ram_02_u:5105": " tathokto dharmaśīlena bhrātrā tasya hite rataḥ",
    "GE09ram_02_u:5106": " lakṣmaṇaḥ praviveśeva svāni gātrāṇi lajjayā // Ram_2,91.9",
    "GE09ram_02_u:5107": " vrīḍitaṃ lakṣmaṇaṃ dṛṣṭvā rāghavaḥ pratyuvāca ha",
    "GE09ram_02_u:5108": " eṣa manye mahābāhur ihāsmān draṣṭum āgataḥ // Ram_2,91.10",
    "GE09ram_02_u:5109": " vanavāsam anudhyāya gṛhāya pratineṣyati",
    "GE09ram_02_u:5110": " imāṃ vāpy eṣa vaidehīm atyantasukhasevinīm // Ram_2,91.11",
    "GE09ram_02_u:5111": " etau tau saṃprakāśete gotravantau manoramau",
    "GE09ram_02_u:5112": " vāyuvegasamau vīra javanau turagottamau // Ram_2,91.12",
    "GE09ram_02_u:5113": " sa eṣa sumahākāyaḥ kampate vāhinīmukhe",
    "GE09ram_02_u:5114": " nāgaḥ śatruṃjayo nāma vṛddhas tātasya dhīmataḥ // Ram_2,91.13",
    "GE09ram_02_u:5115": " avatīrya tu sālāgrāt tasmāt sa samitiṃjayaḥ",
    "GE09ram_02_u:5116": " lakṣmaṇaḥ prāñjalir bhūtvā tasthau rāmasya pārśvataḥ // Ram_2,91.14",
    "GE09ram_02_u:5117": " bharatenātha saṃdiṣṭā sammardo na bhaved iti",
    "GE09ram_02_u:5118": " samantāt tasya śailasya senāvāsam akalpayat // Ram_2,91.15",
    "GE09ram_02_u:5119": " adhyardham ikṣvākucamūr yojanaṃ parvatasya sā",
    "GE09ram_02_u:5120": " pārśve nyaviśad āvṛtya gajavājirathākulā // Ram_2,91.16",
    "GE09ram_02_u:5121": " sā citrakūṭe bharatena senā dharmaṃ puraskṛtya vidhūya darpam",
    "GE09ram_02_u:5122": " prasādanārthaṃ raghunandanasya virocate nītimatā praṇītā // Ram_2,91.17",
    "GE09ram_02_u:5123": " niveśya senāṃ tu vibhuḥ padbhyāṃ pādavatāṃ varaḥ",
    "GE09ram_02_u:5124": " abhigantuṃ sa kākutstham iyeṣa guruvartakam // Ram_2,92.1",
    "GE09ram_02_u:5125": " niviṣṭamātre sainye tu yathoddeśaṃ vinītavat",
    "GE09ram_02_u:5126": " bharato bhrātaraṃ vākyaṃ śatrughnam idam abravīt // Ram_2,92.2",
    "GE09ram_02_u:5127": " kṣipraṃ vanam idaṃ saumya narasaṃghaiḥ samantataḥ",
    "GE09ram_02_u:5128": " lubdhaiś ca sahitair ebhis tvam anveṣitum arhasi // Ram_2,92.3",
    "GE09ram_02_u:5129": " yāvan na rāmaṃ drakṣyāmi lakṣmaṇaṃ vā mahābalam",
    "GE09ram_02_u:5130": " vaidehīṃ vā mahābhāgāṃ na me śāntir bhaviṣyati // Ram_2,92.4",
    "GE09ram_02_u:5131": " yāvan na candrasaṃkāśaṃ drakṣyāmi śubham ānanam",
    "GE09ram_02_u:5132": " bhrātuḥ padmapalāśākṣaṃ na me śāntir bhaviṣyati // Ram_2,92.5",
    "GE09ram_02_u:5133": " yāvan na caraṇau bhrātuḥ pārthivavyañjanānvitau",
    "GE09ram_02_u:5134": " śirasā dhārayiṣyāmi na me śāntir bhaviṣyati // Ram_2,92.6",
    "GE09ram_02_u:5135": " yāvan na rājye rājyārhaḥ pitṛpaitāmahe sthitaḥ",
    "GE09ram_02_u:5136": " abhiṣekajalaklinno na me śāntir bhaviṣyati // Ram_2,92.7",
    "GE09ram_02_u:5137": " kṛtakṛtyā mahābhāgā vaidehī janakātmajā",
    "GE09ram_02_u:5138": " bhartāraṃ sāgarāntāyāḥ pṛthivyā yānugacchati // Ram_2,92.8",
    "GE09ram_02_u:5139": " subhagaś citrakūṭo 'sau girirājopamo giriḥ",
    "GE09ram_02_u:5140": " yasmin vasati kākutsthaḥ kubera iva nandane // Ram_2,92.9",
    "GE09ram_02_u:5141": " kṛtakāryam idaṃ durgaṃ vanaṃ vyālaniṣevitam",
    "GE09ram_02_u:5142": " yad adhyāste mahātejā rāmaḥ śastrabhṛtāṃ varaḥ // Ram_2,92.10",
    "GE09ram_02_u:5143": " evam uktvā mahātejā bharataḥ puruṣarṣabhaḥ",
    "GE09ram_02_u:5144": " padbhyām eva mahātejāḥ praviveśa mahad vanam // Ram_2,92.11",
    "GE09ram_02_u:5145": " sa tāni drumajālāni jātāni girisānuṣu",
    "GE09ram_02_u:5146": " puṣpitāgrāṇi madhyena jagāma vadatāṃ varaḥ // Ram_2,92.12",
    "GE09ram_02_u:5147": " sa gireś citrakūṭasya sālam āsādya puṣpitam",
    "GE09ram_02_u:5148": " rāmāśramagatasyāgner dadarśa dhvajam ucchritam // Ram_2,92.13",
    "GE09ram_02_u:5149": " taṃ dṛṣṭvā bharataḥ śrīmān mumoda sahabāndhavaḥ",
    "GE09ram_02_u:5150": " atra rāma iti jñātvā gataḥ pāram ivāmbhasaḥ // Ram_2,92.14",
    "GE09ram_02_u:5151": " sa citrakūṭe tu girau niśāmya rāmāśramaṃ puṇyajanopapannam",
    "GE09ram_02_u:5152": " guhena sārdhaṃ tvarito jagāma punar niveśyaiva camūṃ mahātmā // Ram_2,92.15",
    "GE09ram_02_u:5153": " niviṣṭāyāṃ tu senāyām utsuko bharatas tadā",
    "GE09ram_02_u:5154": " jagāma bhrātaraṃ draṣṭuṃ śatrughnam anudarśayan // Ram_2,93.1",
    "GE09ram_02_u:5155": " ṛṣiṃ vasiṣṭhaṃ saṃdiśya mātṝn me śīghram ānaya",
    "GE09ram_02_u:5156": " iti tvaritam agre sa jagāma guruvatsalaḥ // Ram_2,93.2",
    "GE09ram_02_u:5157": " sumantras tv api śatrughnam adūrād anvapadyata",
    "GE09ram_02_u:5158": " rāmadarśanajas tarṣo bharatasyeva tasya ca // Ram_2,93.3",
    "GE09ram_02_u:5159": " gacchann evātha bharatas tāpasālayasaṃsthitām",
    "GE09ram_02_u:5160": " bhrātuḥ parṇakuṭīṃ śrīmān uṭajaṃ ca dadarśa ha // Ram_2,93.4",
    "GE09ram_02_u:5161": " śālāyās tv agratas tasyā dadarśa bharatas tadā",
    "GE09ram_02_u:5162": " kāṣṭhāni cāvabhagnāni puṣpāṇy avacitāni ca // Ram_2,93.5",
    "GE09ram_02_u:5163": " dadarśa ca vane tasmin mahataḥ saṃcayān kṛtān",
    "GE09ram_02_u:5164": " mṛgāṇāṃ mahiṣāṇāṃ ca karīṣaiḥ śītakāraṇāt // Ram_2,93.6",
    "GE09ram_02_u:5165": " gacchan eva mahābāhur dyutimān bharatas tadā",
    "GE09ram_02_u:5166": " śatrughnaṃ cābravīd dhṛṣṭas tān amātyāṃś ca sarvaśaḥ // Ram_2,93.7",
    "GE09ram_02_u:5167": " manye prāptāḥ sma taṃ deśaṃ bharadvājo yam abravīt",
    "GE09ram_02_u:5168": " nātidūre hi manye 'haṃ nadīṃ mandākinīm itaḥ // Ram_2,93.8",
    "GE09ram_02_u:5169": " uccair baddhāni cīrāṇi lakṣmaṇena bhaved ayam",
    "GE09ram_02_u:5170": " abhijñānakṛtaḥ panthā vikāle gantum icchatā // Ram_2,93.9",
    "GE09ram_02_u:5171": " idaṃ codāttadantānāṃ kuñjarāṇāṃ tarasvinām",
    "GE09ram_02_u:5172": " śailapārśve parikrāntam anyonyam abhigarjatām // Ram_2,93.10",
    "GE09ram_02_u:5173": " yam evādhātum icchanti tāpasāḥ satataṃ vane",
    "GE09ram_02_u:5174": " tasyāsau dṛśyate dhūmaḥ saṃkulaḥ kṛṣṇavartmanaḥ // Ram_2,93.11",
    "GE09ram_02_u:5175": " atrāhaṃ puruṣavyāghraṃ gurusatkārakāriṇam",
    "GE09ram_02_u:5176": " āryaṃ drakṣyāmi saṃhṛṣṭo maharṣim iva rāghavam // Ram_2,93.12",
    "GE09ram_02_u:5177": " atha gatvā muhūrtaṃ tu citrakūṭaṃ sa rāghavaḥ",
    "GE09ram_02_u:5178": " mandākinīm anuprāptas taṃ janaṃ cedam abravīt // Ram_2,93.13",
    "GE09ram_02_u:5179": " jagatyāṃ puruṣavyāghra āste vīrāsane rataḥ",
    "GE09ram_02_u:5180": " janendro nirjanaṃ prāpya dhin me janma sajīvitam // Ram_2,93.14",
    "GE09ram_02_u:5181": " matkṛte vyasanaṃ prāpto lokanātho mahādyutiḥ",
    "GE09ram_02_u:5182": " sarvān kāmān parityajya vane vasati rāghavaḥ // Ram_2,93.15",
    "GE09ram_02_u:5183": " iti lokasamākruṣṭaḥ pādeṣv adya prasādayan",
    "GE09ram_02_u:5184": " rāmasya nipatiṣyāmi sītāyāś ca punaḥ punaḥ // Ram_2,93.16",
    "GE09ram_02_u:5185": " evaṃ sa vilapaṃs tasmin vane daśarathātmajaḥ",
    "GE09ram_02_u:5186": " dadarśa mahatīṃ puṇyāṃ parṇaśālāṃ manoramām // Ram_2,93.17",
    "GE09ram_02_u:5187": " sālatālāśvakarṇānāṃ parṇair bahubhir āvṛtām",
    "GE09ram_02_u:5188": " viśālāṃ mṛdubhis tīrṇāṃ kuśair vedim ivādhvare // Ram_2,93.18",
    "GE09ram_02_u:5189": " śakrāyudhanikāśaiś ca kārmukair bhārasādhanaiḥ",
    "GE09ram_02_u:5190": " rukmapṛṣṭhair mahāsāraiḥ śobhitāṃ śatrubādhakaiḥ // Ram_2,93.19",
    "GE09ram_02_u:5191": " arkaraśmipratīkāśair ghorais tūṇīgataiḥ śaraiḥ",
    "GE09ram_02_u:5192": " śobhitāṃ dīptavadanaiḥ sarpair bhogavatīm iva // Ram_2,93.20",
    "GE09ram_02_u:5193": " mahārajatavāsobhyām asibhyāṃ ca virājitām",
    "GE09ram_02_u:5194": " rukmabinduvicitrābhyāṃ carmabhyāṃ cāpi śobhitām // Ram_2,93.21",
    "GE09ram_02_u:5195": " godhāṅgulitrair āsaktaiś citraiḥ kāñcanabhūṣitaiḥ",
    "GE09ram_02_u:5196": " arisaṃghair anādhṛṣyāṃ mṛgaiḥ siṃhaguhām iva // Ram_2,93.22",
    "GE09ram_02_u:5197": " prāgudaksravaṇāṃ vediṃ viśālāṃ dīptapāvakām",
    "GE09ram_02_u:5198": " dadarśa bharatas tatra puṇyāṃ rāmaniveśane // Ram_2,93.23",
    "GE09ram_02_u:5199": " nirīkṣya sa muhūrtaṃ tu dadarśa bharato gurum",
    "GE09ram_02_u:5200": " uṭaje rāmam āsīnaṃ jaṭāmaṇḍaladhāriṇam // Ram_2,93.24",
    "GE09ram_02_u:5201": " taṃ tu kṛṣṇājinadharaṃ cīravalkalavāsasam",
    "GE09ram_02_u:5202": " dadarśa rāmam āsīnam abhitaḥ pāvakopamam // Ram_2,93.25",
    "GE09ram_02_u:5203": " siṃhaskandhaṃ mahābāhuṃ puṇḍarīkanibhekṣaṇam",
    "GE09ram_02_u:5204": " pṛthivyāḥ sagarāntāyā bhartāraṃ dharmacāriṇam // Ram_2,93.26",
    "GE09ram_02_u:5205": " upaviṣṭaṃ mahābāhuṃ brahmāṇam iva śāśvatam",
    "GE09ram_02_u:5206": " sthaṇḍile darbhasaṃstīrṇe sītayā lakṣmaṇena ca // Ram_2,93.27",
    "GE09ram_02_u:5207": " taṃ dṛṣṭvā bharataḥ śrīmān duḥkhamohapariplutaḥ",
    "GE09ram_02_u:5208": " abhyadhāvata dharmātmā bharataḥ kaikayīsutaḥ // Ram_2,93.28",
    "GE09ram_02_u:5209": " dṛṣṭvā ca vilalāpārto bāṣpasaṃdigdhayā girā",
    "GE09ram_02_u:5210": " aśaknuvan dhārayituṃ dhairyād vacanam abravīt // Ram_2,93.29",
    "GE09ram_02_u:5211": " yaḥ saṃsadi prakṛtibhir bhaved yukta upāsitum",
    "GE09ram_02_u:5212": " vanyair mṛgair upāsīnaḥ so 'yam āste mamāgrajaḥ // Ram_2,93.30",
    "GE09ram_02_u:5213": " vāsobhir bahusāhasrair yo mahātmā purocitaḥ",
    "GE09ram_02_u:5214": " mṛgājine so 'yam iha pravaste dharmam ācaran // Ram_2,93.31",
    "GE09ram_02_u:5215": " adhārayad yo vividhāś citrāḥ sumanasas tadā",
    "GE09ram_02_u:5216": " so 'yaṃ jaṭābhāram imaṃ sahate rāghavaḥ katham // Ram_2,93.32",
    "GE09ram_02_u:5217": " yasya yajñair yathādiṣṭair yukto dharmasya saṃcayaḥ",
    "GE09ram_02_u:5218": " śarīrakleśasambhūtaṃ sa dharmaṃ parimārgate // Ram_2,93.33",
    "GE09ram_02_u:5219": " candanena mahārheṇa yasyāṅgam upasevitam",
    "GE09ram_02_u:5220": " malena tasyāṅgam idaṃ katham āryasya sevyate // Ram_2,93.34",
    "GE09ram_02_u:5221": " mannimittam idaṃ duḥkhaṃ prāpto rāmaḥ sukhocitaḥ",
    "GE09ram_02_u:5222": " dhig jīvitaṃ nṛśaṃsasya mama lokavigarhitam // Ram_2,93.35",
    "GE09ram_02_u:5223": " ity evaṃ vilapan dīnaḥ prasvinnamukhapaṅkajaḥ",
    "GE09ram_02_u:5224": " pādāv aprāpya rāmasya papāta bharato rudan // Ram_2,93.36",
    "GE09ram_02_u:5225": " duḥkhābhitapto bharato rājaputro mahābalaḥ",
    "GE09ram_02_u:5226": " uktvāryeti sakṛd dīnaṃ punar novāca kiṃcana // Ram_2,93.37",
    "GE09ram_02_u:5227": " bāṣpāpihitakaṇṭhaś ca prekṣya rāmaṃ yaśasvinam",
    "GE09ram_02_u:5228": " āryety evābhisaṃkruśya vyāhartuṃ nāśakat tataḥ // Ram_2,93.38",
    "GE09ram_02_u:5229": " śatrughnaś cāpi rāmasya vavande caraṇau rudan",
    "GE09ram_02_u:5230": " tāv ubhau sa samāliṅgya rāmo 'py aśrūṇy avartayat // Ram_2,93.39",
    "GE09ram_02_u:5231": " tataḥ sumantreṇa guhena caiva samīyatū rājasutāv araṇye",
    "GE09ram_02_u:5232": " divākaraś caiva niśākaraś ca yathāmbare śukrabṛhaspatibhyām // Ram_2,93.40",
    "GE09ram_02_u:5233": " tān pārthivān vāraṇayūthapābhān samāgatāṃs tatra mahaty araṇye",
    "GE09ram_02_u:5234": " vanaukasas te 'pi samīkṣya sarve 'py aśrūṇy amuñcan pravihāya harṣam // Ram_2,93.41",
    "GE09ram_02_u:5235": " āghrāya rāmas taṃ mūrdhni pariṣvajya ca rāghavaḥ",
    "GE09ram_02_u:5236": " aṅke bharatam āropya paryapṛcchat samāhitaḥ // Ram_2,94.1",
    "GE09ram_02_u:5237": " kva nu te 'bhūt pitā tāta yad araṇyaṃ tvam āgataḥ",
    "GE09ram_02_u:5238": " na hi tvaṃ jīvatas tasya vanam āgantum arhasi // Ram_2,94.2",
    "GE09ram_02_u:5239": " cirasya bata paśyāmi dūrād bharatam āgatam",
    "GE09ram_02_u:5240": " duṣpratīkam araṇye 'smin kiṃ tāta vanam āgataḥ // Ram_2,94.3",
    "GE09ram_02_u:5241": " kaccid daśaratho rājā kuśalī satyasaṃgaraḥ",
    "GE09ram_02_u:5242": " rājasūyāśvamedhānām āhartā dharmaniścayaḥ // Ram_2,94.4",
    "GE09ram_02_u:5243": " sa kaccid brāhmaṇo vidvān dharmanityo mahādyutiḥ",
    "GE09ram_02_u:5244": " ikṣvākūṇām upādhyāyo yathāvat tāta pūjyate // Ram_2,94.5",
    "GE09ram_02_u:5245": " tāta kaccic ca kausalyā sumitrā ca prajāvatī",
    "GE09ram_02_u:5246": " sukhinī kaccid āryā ca devī nandati kaikayī // Ram_2,94.6",
    "GE09ram_02_u:5247": " kaccid vinayasampannaḥ kulaputro bahuśrutaḥ",
    "GE09ram_02_u:5248": " anasūyur anudraṣṭā satkṛtas te purohitaḥ // Ram_2,94.7",
    "GE09ram_02_u:5249": " kaccid agniṣu te yukto vidhijño matimān ṛjuḥ",
    "GE09ram_02_u:5250": " hutaṃ ca hoṣyamāṇaṃ ca kāle vedayate sadā // Ram_2,94.8",
    "GE09ram_02_u:5251": " iṣvastravarasampannam arthaśāstraviśāradam",
    "GE09ram_02_u:5252": " sudhanvānam upādhyāyaṃ kaccit tvaṃ tāta manyase // Ram_2,94.9",
    "GE09ram_02_u:5253": " kaccid ātmasamāḥ śūrāḥ śrutavanto jitendriyāḥ",
    "GE09ram_02_u:5254": " kulīnāś ceṅgitajñāś ca kṛtās te tāta mantriṇaḥ // Ram_2,94.10",
    "GE09ram_02_u:5255": " mantro vijayamūlaṃ hi rājñāṃ bhavati rāghava",
    "GE09ram_02_u:5256": " susaṃvṛto mantradharair amātyaiḥ śāstrakovidaiḥ // Ram_2,94.11",
    "GE09ram_02_u:5257": " kaccin nidrāvaśaṃ naiṣi kaccit kāle vibudhyase",
    "GE09ram_02_u:5258": " kaccic cāpararātriṣu cintayasy arthanaipuṇam // Ram_2,94.12",
    "GE09ram_02_u:5259": " kaccin mantrayase naikaḥ kaccin na bahubhiḥ saha",
    "GE09ram_02_u:5260": " kaccit te mantrito mantro rāṣṭraṃ na paridhāvati // Ram_2,94.13",
    "GE09ram_02_u:5261": " kaccid arthaṃ viniścitya laghumūlaṃ mahodayam",
    "GE09ram_02_u:5262": " kṣipram ārabhase kartuṃ na dīrghayasi rāghava // Ram_2,94.14",
    "GE09ram_02_u:5263": " kaccit tu sukṛtāny eva kṛtarūpāṇi vā punaḥ",
    "GE09ram_02_u:5264": " vidus te sarvakāryāṇi na kartavyāni pārthivāḥ // Ram_2,94.15",
    "GE09ram_02_u:5265": " kaccin na tarkair yuktvā vā ye cāpy aparikīrtitāḥ",
    "GE09ram_02_u:5266": " tvayā vā tava vāmātyair budhyate tāta mantritam // Ram_2,94.16",
    "GE09ram_02_u:5267": " kaccit sahasrān mūrkhāṇām ekam icchasi paṇḍitam",
    "GE09ram_02_u:5268": " paṇḍito hy arthakṛcchreṣu kuryān niḥśreyasaṃ mahat // Ram_2,94.17",
    "GE09ram_02_u:5269": " sahasrāṇy api mūrkhāṇāṃ yady upāste mahīpatiḥ",
    "GE09ram_02_u:5270": " atha vāpy ayutāny eva nāsti teṣu sahāyatā // Ram_2,94.18",
    "GE09ram_02_u:5271": " eko 'py amātyo medhāvī śūro dakṣo vicakṣaṇaḥ",
    "GE09ram_02_u:5272": " rājānaṃ rājamātraṃ vā prāpayen mahatīṃ śriyam // Ram_2,94.19",
    "GE09ram_02_u:5273": " kaccin mukhyā mahatsv eva madhyameṣu ca madhyamāḥ",
    "GE09ram_02_u:5274": " jaghanyāś ca jaghanyeṣu bhṛtyāḥ karmasu yojitāḥ // Ram_2,94.20",
    "GE09ram_02_u:5275": " amātyān upadhātītān pitṛpaitāmahāñ śucīn",
    "GE09ram_02_u:5276": " śreṣṭhāñ śreṣṭheṣu kaccit tvaṃ niyojayasi karmasu // Ram_2,94.21",
    "GE09ram_02_u:5277": " kaccit tvāṃ nāvajānanti yājakāḥ patitaṃ yathā",
    "GE09ram_02_u:5278": " ugrapratigrahītāraṃ kāmayānam iva striyaḥ // Ram_2,94.22",
    "GE09ram_02_u:5279": " upāyakuśalaṃ vaidyaṃ bhṛtyasaṃdūṣaṇe ratam",
    "GE09ram_02_u:5280": " śūram aiśvaryakāmaṃ ca yo na hanti sa vadhyate // Ram_2,94.23",
    "GE09ram_02_u:5281": " kaccid dhṛṣṭaś ca śūraś ca dhṛtimān matimāñ śuciḥ",
    "GE09ram_02_u:5282": " kulīnaś cānuraktaś ca dakṣaḥ senāpatiḥ kṛtaḥ // Ram_2,94.24",
    "GE09ram_02_u:5283": " balavantaś ca kaccit te mukhyā yuddhaviśāradāḥ",
    "GE09ram_02_u:5284": " dṛṣṭāpadānā vikrāntās tvayā satkṛtya mānitāḥ // Ram_2,94.25",
    "GE09ram_02_u:5285": " kaccid balasya bhaktaṃ ca vetanaṃ ca yathocitam",
    "GE09ram_02_u:5286": " samprāptakālaṃ dātavyaṃ dadāsi na vilambase // Ram_2,94.26",
    "GE09ram_02_u:5287": " kālātikramaṇe hy eva bhaktavetanayor bhṛtāḥ",
    "GE09ram_02_u:5288": " bhartuḥ kupyanti duṣyanti so 'narthaḥ sumahān smṛtaḥ // Ram_2,94.27",
    "GE09ram_02_u:5289": " kaccit sarve 'nuraktās tvāṃ kulaputrāḥ pradhānataḥ",
    "GE09ram_02_u:5290": " kaccit prāṇāṃs tavārtheṣu saṃtyajanti samāhitāḥ // Ram_2,94.28",
    "GE09ram_02_u:5291": " kaccij jānapado vidvān dakṣiṇaḥ pratibhānavān",
    "GE09ram_02_u:5292": " yathoktavādī dūtas te kṛto bharata paṇḍitaḥ // Ram_2,94.29",
    "GE09ram_02_u:5293": " kaccid aṣṭādaśāny eṣu svapakṣe daśa pañca ca",
    "GE09ram_02_u:5294": " tribhis tribhir avijñātair vetsi tīrthāni cārakaiḥ // Ram_2,94.30",
    "GE09ram_02_u:5295": " kaccid vyapāstān ahitān pratiyātāṃś ca sarvadā",
    "GE09ram_02_u:5296": " durbalān anavajñāya vartase ripusūdana // Ram_2,94.31",
    "GE09ram_02_u:5297": " kaccin na lokāyatikān brāhmaṇāṃs tāta sevase",
    "GE09ram_02_u:5298": " anarthakuśalā hy ete bālāḥ paṇḍitamāninaḥ // Ram_2,94.32",
    "GE09ram_02_u:5299": " dharmaśāstreṣu mukhyeṣu vidyamāneṣu durbudhāḥ",
    "GE09ram_02_u:5300": " buddhimān vīkṣikīṃ prāpya nirarthaṃ pravadanti te // Ram_2,94.33",
    "GE09ram_02_u:5301": " vīrair adhyuṣitāṃ pūrvam asmākaṃ tāta pūrvakaiḥ",
    "GE09ram_02_u:5302": " satyanāmāṃ dṛḍhadvārāṃ hastyaśvarathasaṃkulām // Ram_2,94.34",
    "GE09ram_02_u:5303": " brāhmaṇaiḥ kṣatriyair vaiśyaiḥ svakarmanirataiḥ sadā",
    "GE09ram_02_u:5304": " jitendriyair mahotsāhair vṛtām āryaiḥ sahasraśaḥ // Ram_2,94.35",
    "GE09ram_02_u:5305": " prāsādair vividhākārair vṛtāṃ vaidyajanākulām",
    "GE09ram_02_u:5306": " kaccit samuditāṃ sphītām ayodhyāṃ parirakṣasi // Ram_2,94.36",
    "GE09ram_02_u:5307": " kaccic caityaśatair juṣṭaḥ suniviṣṭajanākulaḥ",
    "GE09ram_02_u:5308": " devasthānaiḥ prapābhiś ca taḍāgaiś copaśobhitaḥ // Ram_2,94.37",
    "GE09ram_02_u:5309": " prahṛṣṭanaranārīkaḥ samājotsavaśobhitaḥ",
    "GE09ram_02_u:5310": " sukṛṣṭasīmā paśumān hiṃsābhir parivarjitaḥ // Ram_2,94.38",
    "GE09ram_02_u:5311": " adevamātṛko ramyaḥ śvāpadaiḥ parivarjitaḥ",
    "GE09ram_02_u:5312": " kaccij janapadaḥ sphītaḥ sukhaṃ vasati rāghava // Ram_2,94.39",
    "GE09ram_02_u:5313": " kaccit te dayitāḥ sarve kṛṣigorakṣajīvinaḥ",
    "GE09ram_02_u:5314": " vārttāyāṃ saṃśritas tāta loko hi sukham edhate // Ram_2,94.40",
    "GE09ram_02_u:5315": " teṣāṃ guptiparīhāraiḥ kaccit te bharaṇaṃ kṛtam",
    "GE09ram_02_u:5316": " rakṣyā hi rājñā dharmeṇa sarve viṣayavāsinaḥ // Ram_2,94.41",
    "GE09ram_02_u:5317": " kaccit striyaḥ sāntvayasi kaccit tāś ca surakṣitāḥ",
    "GE09ram_02_u:5318": " kaccin na śraddadhāsyāsāṃ kaccid guhyaṃ na bhāṣase // Ram_2,94.42",
    "GE09ram_02_u:5319": " kaccin nāgavanaṃ guptaṃ kuñjarāṇāṃ ca tṛpyasi",
    "GE09ram_02_u:5320": " kaccid darśayase nityaṃ manuṣyāṇāṃ vibhūṣitam",
    "GE09ram_02_u:5321": " utthāyotthāya pūrvāhṇe rājaputro mahāpathe // Ram_2,94.43",
    "GE09ram_02_u:5322": " kaccit sarvāṇi durgāṇi dhanadhānyāyudhodakaiḥ",
    "GE09ram_02_u:5323": " yantraiś ca paripūrṇāni tathā śilpidhanurdharaiḥ // Ram_2,94.44",
    "GE09ram_02_u:5324": " āyas te vipulaḥ kaccit kaccid alpataro vyayaḥ",
    "GE09ram_02_u:5325": " apātreṣu na te kaccit kośo gacchati rāghava // Ram_2,94.45",
    "GE09ram_02_u:5326": " devatārthe ca pitrarthe brāhmaṇābhyāgateṣu ca",
    "GE09ram_02_u:5327": " yodheṣu mitravargeṣu kaccid gacchati te vyayaḥ // Ram_2,94.46",
    "GE09ram_02_u:5328": " kaccid āryo viśuddhātmā kṣāritaś corakarmaṇā",
    "GE09ram_02_u:5329": " apṛṣṭaḥ śāstrakuśalair na lobhād badhyate śuciḥ // Ram_2,94.47",
    "GE09ram_02_u:5330": " gṛhītaś caiva pṛṣṭaś ca kāle dṛṣṭaḥ sakāraṇaḥ",
    "GE09ram_02_u:5331": " kaccin na mucyate coro dhanalobhān nararṣabha // Ram_2,94.48",
    "GE09ram_02_u:5332": " vyasane kaccid āḍhyasya durgatasya ca rāghava",
    "GE09ram_02_u:5333": " arthaṃ virāgāḥ paśyanti tavāmātyā bahuśrutāḥ // Ram_2,94.49",
    "GE09ram_02_u:5334": " yāni mithyābhiśastānāṃ patanty asrāṇi rāghava",
    "GE09ram_02_u:5335": " tāni putrapaśūn ghnanti prītyartham anuśāsataḥ // Ram_2,94.50",
    "GE09ram_02_u:5336": " kaccid vṛddhāṃś ca bālāṃś ca vaidyamukhyāṃś ca rāghava",
    "GE09ram_02_u:5337": " dānena manasā vācā tribhir etair bubhūṣase // Ram_2,94.51",
    "GE09ram_02_u:5338": " kaccid gurūṃś ca vṛddhāṃś ca tāpasān devatātithīn",
    "GE09ram_02_u:5339": " caityāṃś ca sarvān siddhārthān brāhmaṇāṃś ca namasyasi // Ram_2,94.52",
    "GE09ram_02_u:5340": " kaccid arthena vā dharmaṃ dharmaṃ dharmeṇa vā punaḥ",
    "GE09ram_02_u:5341": " ubhau vā prītilobhena kāmena na vibādhase // Ram_2,94.53",
    "GE09ram_02_u:5342": " kaccid arthaṃ ca dharmaṃ ca kāmaṃ ca jayatāṃ vara",
    "GE09ram_02_u:5343": " vibhajya kāle kālajña sarvān bharata sevase // Ram_2,94.54",
    "GE09ram_02_u:5344": " kaccit te brāhmaṇāḥ śarma sarvaśāstrārthakovidāḥ",
    "GE09ram_02_u:5345": " āśaṃsante mahāprājña paurajānapadaiḥ saha // Ram_2,94.55",
    "GE09ram_02_u:5346": " nāstikyam anṛtaṃ krodhaṃ pramādaṃ dīrghasūtratām",
    "GE09ram_02_u:5347": " adarśanaṃ jñānavatām ālasyaṃ pañcavṛttitām // Ram_2,94.56",
    "GE09ram_02_u:5348": " ekacintanam arthānām anarthajñaiś ca mantraṇam",
    "GE09ram_02_u:5349": " niścitānām anārambhaṃ mantrasyāparirakṣaṇam // Ram_2,94.57",
    "GE09ram_02_u:5350": " maṅgalasyāprayogaṃ ca pratyutthānaṃ ca sarvaśaḥ",
    "GE09ram_02_u:5351": " kaccit tvaṃ varjayasy etān rājadoṣāṃś caturdaśa // Ram_2,94.58",
    "GE09ram_02_u:5352": " kaccit svādukṛtaṃ bhojyam eko nāśnāsi rāghava",
    "GE09ram_02_u:5353": " kaccid āśaṃsamānebhyo mitrebhyaḥ samprayacchasi // Ram_2,94.59",
    "GE09ram_02_u:5354": " rāmasya vacanaṃ śrutvā bharataḥ pratyuvāca ha",
    "GE09ram_02_u:5355": " kiṃ me dharmād vihīnasya rājadharmaḥ kariṣyati // Ram_2,95.1",
    "GE09ram_02_u:5356": " śāśvato 'yaṃ sadā dharmaḥ sthito 'smāsu nararṣabha",
    "GE09ram_02_u:5357": " jyeṣṭhaputre sthite rājan na kanīyān bhaven nṛpaḥ // Ram_2,95.2",
    "GE09ram_02_u:5358": " sa samṛddhāṃ mayā sārdham ayodhyāṃ gaccha rāghava",
    "GE09ram_02_u:5359": " abhiṣecaya cātmānaṃ kulasyāsya bhavāya naḥ // Ram_2,95.3",
    "GE09ram_02_u:5360": " rājānaṃ mānuṣaṃ prāhur devatve saṃmato mama",
    "GE09ram_02_u:5361": " yasya dharmārthasahitaṃ vṛttam āhur amānuṣam // Ram_2,95.4",
    "GE09ram_02_u:5362": " kekayasthe ca mayi tu tvayi cāraṇyam āśrite",
    "GE09ram_02_u:5363": " divam ārya gato rājā yāyajūkaḥ satāṃ mataḥ // Ram_2,95.5",
    "GE09ram_02_u:5364": " uttiṣṭha puruṣavyāghra kriyatām udakaṃ pituḥ",
    "GE09ram_02_u:5365": " ahaṃ cāyaṃ ca śatrughnaḥ pūrvam eva kṛtodakau // Ram_2,95.6",
    "GE09ram_02_u:5366": " priyeṇa kila dattaṃ hi pitṛlokeṣu rāghava",
    "GE09ram_02_u:5367": " akṣayyaṃ bhavatīty āhur bhavāṃś caiva pituḥ priyaḥ // Ram_2,95.7",
    "GE09ram_02_u:5368": " tāṃ śrutvā karuṇāṃ vācaṃ pitur maraṇasaṃhitām",
    "GE09ram_02_u:5369": " rāghavo bharatenoktāṃ babhūva gatacetanaḥ // Ram_2,95.8",
    "GE09ram_02_u:5370": " vāgvajraṃ bharatenoktam amanojñaṃ paraṃtapaḥ",
    "GE09ram_02_u:5371": " pragṛhya bāhū rāmo vai puṣpitāgro yathā drumaḥ",
    "GE09ram_02_u:5372": " vane paraśunā kṛttas tathā bhuvi papāta ha // Ram_2,95.9",
    "GE09ram_02_u:5373": " tathā hi patitaṃ rāmaṃ jagatyāṃ jagatīpatim",
    "GE09ram_02_u:5374": " kūlaghātapariśrāntaṃ prasuptam iva kuñjaram // Ram_2,95.10",
    "GE09ram_02_u:5375": " bhrātaras te maheṣvāsaṃ sarvataḥ śokakarśitam",
    "GE09ram_02_u:5376": " rudantaḥ saha vaidehyā siṣicuḥ salilena vai // Ram_2,95.11",
    "GE09ram_02_u:5377": " sa tu saṃjñāṃ punar labdhvā netrābhyām āsram utsṛjan",
    "GE09ram_02_u:5378": " upākrāmata kākutsthaḥ kṛpaṇaṃ bahubhāṣitum // Ram_2,95.12",
    "GE09ram_02_u:5379": " kiṃ nu tasya mayā kāryaṃ durjātena mahātmanaḥ",
    "GE09ram_02_u:5380": " yo mṛto mama śokena na mayā cāpi saṃskṛtaḥ // Ram_2,95.13",
    "GE09ram_02_u:5381": " aho bharata siddhārtho yena rājā tvayānagha",
    "GE09ram_02_u:5382": " śatrugheṇa ca sarveṣu pretakṛtyeṣu satkṛtaḥ // Ram_2,95.14",
    "GE09ram_02_u:5383": " niṣpradhānām anekāgrāṃ narendreṇa vinākṛtām",
    "GE09ram_02_u:5384": " nivṛttavanavāso 'pi nāyodhyāṃ gantum utsahe // Ram_2,95.15",
    "GE09ram_02_u:5385": " samāptavanavāsaṃ mām ayodhyāyāṃ paraṃtapa",
    "GE09ram_02_u:5386": " ko nu śāsiṣyati punas tāte lokāntaraṃ gate // Ram_2,95.16",
    "GE09ram_02_u:5387": " purā prekṣya suvṛttaṃ māṃ pitā yāny āha sāntvayan",
    "GE09ram_02_u:5388": " vākyāni tāni śroṣyāmi kutaḥ karṇasukhāny aham // Ram_2,95.17",
    "GE09ram_02_u:5389": " evam uktvā sa bharataṃ bhāryām abhyetya rāghavaḥ",
    "GE09ram_02_u:5390": " uvāca śokasaṃtaptaḥ pūrṇacandranibhānanām // Ram_2,95.18",
    "GE09ram_02_u:5391": " sīte mṛtas te śvaśuraḥ pitrā hīno 'si lakṣmaṇa",
    "GE09ram_02_u:5392": " bharato duḥkham ācaṣṭe svargataṃ pṛthivīpatim // Ram_2,95.19",
    "GE09ram_02_u:5393": " sāntvayitvā tu tāṃ rāmo rudantīṃ janakātmajām",
    "GE09ram_02_u:5394": " uvāca lakṣmaṇaṃ tatra duḥkhito duḥkhitaṃ vacaḥ // Ram_2,95.20",
    "GE09ram_02_u:5395": " ānayeṅgudīpiṇyākaṃ cīram āhara cottaram",
    "GE09ram_02_u:5396": " jalakriyārthaṃ tātasya gamiṣyāmi mahātmanaḥ // Ram_2,95.21",
    "GE09ram_02_u:5397": " sītā purastād vrajatu tvam enām abhito vraja",
    "GE09ram_02_u:5398": " ahaṃ paścād gamiṣyāmi gatir hy eṣā sudāruṇā // Ram_2,95.22",
    "GE09ram_02_u:5399": " tato nityānugas teṣāṃ viditātmā mahāmatiḥ",
    "GE09ram_02_u:5400": " mṛdur dāntaś ca śāntaś ca rāme ca dṛḍhabhaktimān // Ram_2,95.23",
    "GE09ram_02_u:5401": " sumantras tair nṛpasutaiḥ sārdham āśvāsya rāghavam",
    "GE09ram_02_u:5402": " avātārayad ālambya nadīṃ mandākinīṃ śivām // Ram_2,95.24",
    "GE09ram_02_u:5403": " te sutīrthāṃ tataḥ kṛcchrād upāgamya yaśasvinaḥ",
    "GE09ram_02_u:5404": " nadīṃ mandākinīṃ ramyāṃ sadā puṣpitakānanām // Ram_2,95.25",
    "GE09ram_02_u:5405": " śīghrasrotasam āsādya tīrthaṃ śivam akardamam",
    "GE09ram_02_u:5406": " siṣicus tūdakaṃ rājñe tata etad bhavatv iti // Ram_2,95.26",
    "GE09ram_02_u:5407": " pragṛhya ca mahīpālo jalapūritam añjalim",
    "GE09ram_02_u:5408": " diśaṃ yāmyām abhimukho rudan vacanam abravīt // Ram_2,95.27",
    "GE09ram_02_u:5409": " etat te rājaśārdūla vimalaṃ toyam akṣayam",
    "GE09ram_02_u:5410": " pitṛlokagatasyādya maddattam upatiṣṭhatu // Ram_2,95.28",
    "GE09ram_02_u:5411": " tato mandākinītīrāt pratyuttīrya sa rāghavaḥ",
    "GE09ram_02_u:5412": " pituś cakāra tejasvī nivāpaṃ bhrātṛbhiḥ saha // Ram_2,95.29",
    "GE09ram_02_u:5413": " aiṅgudaṃ badarīmiśraṃ piṇyākaṃ darbhasaṃstare",
    "GE09ram_02_u:5414": " nyasya rāmaḥ suduḥkhārto rudan vacanam abravīt // Ram_2,95.30",
    "GE09ram_02_u:5415": " idaṃ bhuṅkṣva mahārāja prīto yadaśanā vayam",
    "GE09ram_02_u:5416": " yadannaḥ puruṣo bhavati tadannās tasya devatāḥ // Ram_2,95.31",
    "GE09ram_02_u:5417": " tatas tenaiva mārgeṇa pratyuttīrya nadītaṭāt",
    "GE09ram_02_u:5418": " āruroha naravyāghro ramyasānuṃ mahīdharam // Ram_2,95.32",
    "GE09ram_02_u:5419": " tataḥ parṇakuṭīdvāram āsādya jagatīpatiḥ",
    "GE09ram_02_u:5420": " parijagrāha pāṇibhyām ubhau bharatalakṣmaṇau // Ram_2,95.33",
    "GE09ram_02_u:5421": " teṣāṃ tu rudatāṃ śabdāt pratiśrutkābhavad girau",
    "GE09ram_02_u:5422": " bhrātṝṇāṃ saha vaidehyā siṃhānāṃ nardatām iva // Ram_2,95.34",
    "GE09ram_02_u:5423": " vijñāya tumulaṃ śabdaṃ trastā bharatasainikāḥ",
    "GE09ram_02_u:5424": " abruvaṃś cāpi rāmeṇa bharataḥ saṃgato dhruvam",
    "GE09ram_02_u:5425": " teṣām eva mahāñ śabdaḥ śocatāṃ pitaraṃ mṛtam // Ram_2,95.35",
    "GE09ram_02_u:5426": " atha vāsān parityajya taṃ sarve 'bhimukhāḥ svanam",
    "GE09ram_02_u:5427": " apy ekamanaso jagmur yathāsthānaṃ pradhāvitāḥ // Ram_2,95.36",
    "GE09ram_02_u:5428": " hayair anye gajair anye rathair anye svalaṃkṛtaiḥ",
    "GE09ram_02_u:5429": " sukumārās tathaivānye padbhir eva narā yayuḥ // Ram_2,95.37",
    "GE09ram_02_u:5430": " aciraproṣitaṃ rāmaṃ ciraviproṣitaṃ yathā",
    "GE09ram_02_u:5431": " draṣṭukāmo janaḥ sarvo jagāma sahasāśramam // Ram_2,95.38",
    "GE09ram_02_u:5432": " bhrātṝṇāṃ tvaritās te tu draṣṭukāmāḥ samāgamam",
    "GE09ram_02_u:5433": " yayur bahuvidhair yānaiḥ khuranemisamākulaiḥ // Ram_2,95.39",
    "GE09ram_02_u:5434": " sā bhūmir bahubhir yānaiḥ khuranemisamāhatā",
    "GE09ram_02_u:5435": " mumoca tumulaṃ śabdaṃ dyaur ivābhrasamāgame // Ram_2,95.40",
    "GE09ram_02_u:5436": " tena vitrāsitā nāgāḥ kareṇuparivāritāḥ",
    "GE09ram_02_u:5437": " āvāsayanto gandhena jagmur anyad vanaṃ tataḥ // Ram_2,95.41",
    "GE09ram_02_u:5438": " varāhamṛgasiṃhāś ca mahiṣāḥ sarkṣavānarāḥ",
    "GE09ram_02_u:5439": " vyāghragokarṇagavayā vitreṣuḥ pṛṣataiḥ saha // Ram_2,95.42",
    "GE09ram_02_u:5440": " rathāṅgasāhvā natyūhā haṃsāḥ kāraṇḍavāḥ plavāḥ",
    "GE09ram_02_u:5441": " tathā puṃskokilāḥ krauñcā visaṃjñā bhejire diśaḥ // Ram_2,95.43",
    "GE09ram_02_u:5442": " tena śabdena vitrastair ākāśaṃ pakṣibhir vṛtam",
    "GE09ram_02_u:5443": " manuṣyair āvṛtā bhūmir ubhayaṃ prababhau tadā // Ram_2,95.44",
    "GE09ram_02_u:5444": " tān narān bāṣpapūrṇākṣān samīkṣyātha suduḥkhitān",
    "GE09ram_02_u:5445": " paryaṣvajata dharmajñaḥ pitṛvan mātṛvac ca saḥ // Ram_2,95.45",
    "GE09ram_02_u:5446": " sa tatra kāṃścit pariṣasvaje narān narāś ca kecit tu tam abhyavādayan",
    "GE09ram_02_u:5447": " cakāra sarvān savayasyabāndhavān yathārham āsādya tadā nṛpātmajaḥ // Ram_2,95.46",
    "GE09ram_02_u:5448": " tataḥ sa teṣāṃ rudatāṃ mahātmanāṃ bhuvaṃ ca khaṃ cānuvinādayan svanaḥ",
    "GE09ram_02_u:5449": " guhā girīṇāṃ ca diśaś ca saṃtataṃ mṛdaṅgaghoṣapratimo viśuśruve // Ram_2,95.47",
    "GE09ram_02_u:5450": " vasiṣṭhaḥ purataḥ kṛtvā dārān daśarathasya ca",
    "GE09ram_02_u:5451": " abhicakrāma taṃ deśaṃ rāmadarśanatarṣitaḥ // Ram_2,96.1",
    "GE09ram_02_u:5452": " rājapatnyaś ca gacchantyo mandaṃ mandākinīṃ prati",
    "GE09ram_02_u:5453": " dadṛśus tatra tat tīrthaṃ rāmalakṣmaṇasevitam // Ram_2,96.2",
    "GE09ram_02_u:5454": " kausalyā bāṣpapūrṇena mukhena pariśuṣyatā",
    "GE09ram_02_u:5455": " sumitrām abravīd dīnā yāś cānyā rājayoṣitaḥ // Ram_2,96.3",
    "GE09ram_02_u:5456": " idaṃ teṣām anāthānāṃ kliṣṭam akliṣṭakarmaṇām",
    "GE09ram_02_u:5457": " vane prāk kevalaṃ tīrthaṃ ye te nirviṣayīkṛtāḥ // Ram_2,96.4",
    "GE09ram_02_u:5458": " itaḥ sumitre putras te sadā jalam atandritaḥ",
    "GE09ram_02_u:5459": " svayaṃ harati saumitrir mama putrasya kāraṇāt // Ram_2,96.5",
    "GE09ram_02_u:5460": " dakṣiṇāgreṣu darbheṣu sā dadarśa mahītale",
    "GE09ram_02_u:5461": " pitur iṅgudīpiṇyākaṃ nyastam āyatalocanā // Ram_2,96.6",
    "GE09ram_02_u:5462": " taṃ bhūmau pitur ārtena nyastaṃ rāmeṇa vīkṣya sā",
    "GE09ram_02_u:5463": " uvāca devī kausalyā sarvā daśarathastriyaḥ // Ram_2,96.7",
    "GE09ram_02_u:5464": " idam ikṣvākunāthasya rāghavasya mahātmanaḥ",
    "GE09ram_02_u:5465": " rāghaveṇa pitur dattaṃ paśyataitad yathāvidhi // Ram_2,96.8",
    "GE09ram_02_u:5466": " tasya devasamānasya pārthivasya mahātmanaḥ",
    "GE09ram_02_u:5467": " naitad aupayikaṃ manye bhuktabhogasya bhojanam // Ram_2,96.9",
    "GE09ram_02_u:5468": " caturantāṃ mahīṃ bhuktvā mahendrasadṛśo vibhuḥ",
    "GE09ram_02_u:5469": " katham iṅgudīpiṇyākaṃ sa bhuṅkte vasudhādhipaḥ // Ram_2,96.10",
    "GE09ram_02_u:5470": " ato duḥkhataraṃ loke na kiṃcit pratibhāti mā",
    "GE09ram_02_u:5471": " yatra rāmaḥ pitur dadyād iṅgudīkṣodam ṛddhimān // Ram_2,96.11",
    "GE09ram_02_u:5472": " rāmeṇeṅgudīpiṇyākaṃ pitur dattaṃ samīkṣya me",
    "GE09ram_02_u:5473": " kathaṃ duḥkhena hṛdayaṃ na sphoṭati sahasradhā // Ram_2,96.12",
    "GE09ram_02_u:5474": " evam ārtāṃ sapatnyas tā jagmur āśvāsya tāṃ tadā",
    "GE09ram_02_u:5475": " dadṛśuś cāśrame rāmaṃ svargāc cyutam ivāmaram // Ram_2,96.13",
    "GE09ram_02_u:5476": " sarvabhogaiḥ parityaktaṃ rāmaṃ samprekṣya mātaraḥ",
    "GE09ram_02_u:5477": " ārtā mumucur aśrūṇi sasvaraṃ śokakarśitāḥ // Ram_2,96.14",
    "GE09ram_02_u:5478": " tāsāṃ rāmaḥ samutthāya jagrāha caraṇāñ śubhān",
    "GE09ram_02_u:5479": " mātṝṇāṃ manujavyāghraḥ sarvāsāṃ satyasaṃgaraḥ // Ram_2,96.15",
    "GE09ram_02_u:5480": " tāḥ pāṇibhiḥ sukhasparśair mṛdvaṅgulitalaiḥ śubhaiḥ",
    "GE09ram_02_u:5481": " pramamārjū rajaḥ pṛṣṭhād rāmasyāyatalocanāḥ // Ram_2,96.16",
    "GE09ram_02_u:5482": " saumitrir api tāḥ sarvā mātṝn samprekṣya duḥkhitaḥ",
    "GE09ram_02_u:5483": " abhyavādayatāsaktaṃ śanai rāmād anantaram // Ram_2,96.17",
    "GE09ram_02_u:5484": " yathā rāme tathā tasmin sarvā vavṛtire striyaḥ",
    "GE09ram_02_u:5485": " vṛttiṃ daśarathāj jāte lakṣmaṇe śubhalakṣaṇe // Ram_2,96.18",
    "GE09ram_02_u:5486": " sītāpi caraṇāṃs tāsām upasaṃgṛhya duḥkhitā",
    "GE09ram_02_u:5487": " śvaśrūṇām aśrupūrṇākṣī sā babhūvāgrataḥ sthitā // Ram_2,96.19",
    "GE09ram_02_u:5488": " tāṃ pariṣvajya duḥkhārtāṃ mātā duhitaraṃ yathā",
    "GE09ram_02_u:5489": " vanavāsakṛśāṃ dīnāṃ kausalyā vākyam abravīt // Ram_2,96.20",
    "GE09ram_02_u:5490": " videharājasya sutā snuṣā daśarathasya ca",
    "GE09ram_02_u:5491": " rāmapatnī kathaṃ duḥkhaṃ samprāptā nirjane vane // Ram_2,96.21",
    "GE09ram_02_u:5492": " padmam ātapasaṃtaptaṃ parikliṣṭam ivotpalam",
    "GE09ram_02_u:5493": " kāñcanaṃ rajasā dhvastaṃ kliṣṭaṃ candram ivāmbudaiḥ // Ram_2,96.22",
    "GE09ram_02_u:5494": " mukhaṃ te prekṣya māṃ śoko dahaty agnir ivāśrayam",
    "GE09ram_02_u:5495": " bhṛśaṃ manasi vaidehi vyasanāraṇisambhavaḥ // Ram_2,96.23",
    "GE09ram_02_u:5496": " bruvantyām evam ārtāyāṃ jananyāṃ bharatāgrajaḥ",
    "GE09ram_02_u:5497": " pādāv āsādya jagrāha vasiṣṭhasya sa rāghavaḥ // Ram_2,96.24",
    "GE09ram_02_u:5498": " purohitasyāgnisamasya tasya vai bṛhaspater indra ivāmarādhipaḥ",
    "GE09ram_02_u:5499": " pragṛhya pādau susamṛddhatejasaḥ sahaiva tenopaviveśa rāghavaḥ // Ram_2,96.25",
    "GE09ram_02_u:5500": " tato jaghanyaṃ sahitaiḥ sa mantribhiḥ purapradhānaiś ca sahaiva sainikaiḥ",
    "GE09ram_02_u:5501": " janena dharmajñatamena dharmavān upopaviṣṭo bharatas tadāgrajam // Ram_2,96.26",
    "GE09ram_02_u:5502": " upopaviṣṭas tu tadā sa vīryavāṃs tapasviveṣeṇa samīkṣya rāghavam",
    "GE09ram_02_u:5503": " śriyā jvalantaṃ bharataḥ kṛtāñjalir yathā mahendraḥ prayataḥ prajāpatim // Ram_2,96.27",
    "GE09ram_02_u:5504": " kim eṣa vākyaṃ bharato 'dya rāghavaṃ praṇamya satkṛtya ca sādhu vakṣyati",
    "GE09ram_02_u:5505": " itīva tasyāryajanasya tattvato babhūva kautūhalam uttamaṃ tadā // Ram_2,96.28",
    "GE09ram_02_u:5506": " sa rāghavaḥ satyadhṛtiś ca lakṣmaṇo mahānubhāvo bharataś ca dhārmikaḥ",
    "GE09ram_02_u:5507": " vṛtāḥ suhṛdbhiś ca virejur adhvare yathā sadasyaiḥ sahitās trayo 'gnayaḥ // Ram_2,96.29",
    "GE09ram_02_u:5508": " taṃ tu rāmaḥ samāśvāsya bhrātaraṃ guruvatsalam",
    "GE09ram_02_u:5509": " lakṣmaṇena saha bhrātrā praṣṭuṃ samupacakrame // Ram_2,97.1",
    "GE09ram_02_u:5510": " kim etad iccheyam ahaṃ śrotuṃ pravyāhṛtaṃ tvayā",
    "GE09ram_02_u:5511": " yasmāt tvam āgato deśam imaṃ cīrajaṭājinī // Ram_2,97.2",
    "GE09ram_02_u:5512": " yannimittam imaṃ deśaṃ kṛṣṇājinajaṭādharaḥ",
    "GE09ram_02_u:5513": " hitvā rājyaṃ praviṣṭas tvaṃ tat sarvaṃ vaktum arhasi // Ram_2,97.3",
    "GE09ram_02_u:5514": " ity uktaḥ kekayīputraḥ kākutsthena mahātmanā",
    "GE09ram_02_u:5515": " pragṛhya balavad bhūyaḥ prāñjalir vākyam abravīt // Ram_2,97.4",
    "GE09ram_02_u:5516": " āryaṃ tātaḥ parityajya kṛtvā karma suduṣkaram",
    "GE09ram_02_u:5517": " gataḥ svargaṃ mahābāhuḥ putraśokābhipīḍitaḥ // Ram_2,97.5",
    "GE09ram_02_u:5518": " striyā niyuktaḥ kaikeyyā mama mātrā paraṃtapa",
    "GE09ram_02_u:5519": " cakāra sumahat pāpam idam ātmayaśoharam // Ram_2,97.6",
    "GE09ram_02_u:5520": " sā rājyaphalam aprāpya vidhavā śokakarśitā",
    "GE09ram_02_u:5521": " patiṣyati mahāghore niraye jananī mama // Ram_2,97.7",
    "GE09ram_02_u:5522": " tasya me dāsabhūtasya prasādaṃ kartum arhasi",
    "GE09ram_02_u:5523": " abhiṣiñcasva cādyaiva rājyena maghavān iva // Ram_2,97.8",
    "GE09ram_02_u:5524": " imāḥ prakṛtayaḥ sarvā vidhavā mātaraś ca yāḥ",
    "GE09ram_02_u:5525": " tvatsakāśam anuprāptāḥ prasādaṃ kartum arhasi // Ram_2,97.9",
    "GE09ram_02_u:5526": " tadānupūrvyā yuktaṃ ca yuktaṃ cātmani mānada",
    "GE09ram_02_u:5527": " rājyaṃ prāpnuhi dharmeṇa sakāmān suhṛdaḥ kuru // Ram_2,97.10",
    "GE09ram_02_u:5528": " bhavatv avidhavā bhūmiḥ samagrā patinā tvayā",
    "GE09ram_02_u:5529": " śaśinā vimaleneva śāradī rajanī yathā // Ram_2,97.11",
    "GE09ram_02_u:5530": " ebhiś ca sacivaiḥ sārdhaṃ śirasā yācito mayā",
    "GE09ram_02_u:5531": " bhrātuḥ śiṣyasya dāsasya prasādaṃ kartum arhasi // Ram_2,97.12",
    "GE09ram_02_u:5532": " tad idaṃ śāśvataṃ pitryaṃ sarvaṃ sacivamaṇḍalam",
    "GE09ram_02_u:5533": " pūjitaṃ puruṣavyāghra nātikramitum utsahe // Ram_2,97.13",
    "GE09ram_02_u:5534": " evam uktvā mahābāhuḥ sabāṣpaḥ kekayīsutaḥ",
    "GE09ram_02_u:5535": " rāmasya śirasā pādau jagrāha bharataḥ punaḥ // Ram_2,97.14",
    "GE09ram_02_u:5536": " taṃ mattam iva mātaṃgaṃ niḥśvasantaṃ punaḥ punaḥ",
    "GE09ram_02_u:5537": " bhrātaraṃ bharataṃ rāmaḥ pariṣvajyedam abravīt // Ram_2,97.15",
    "GE09ram_02_u:5538": " kulīnaḥ sattvasampannas tejasvī caritavrataḥ",
    "GE09ram_02_u:5539": " rājyahetoḥ kathaṃ pāpam ācaret tvadvidho janaḥ // Ram_2,97.16",
    "GE09ram_02_u:5540": " na doṣaṃ tvayi paśyāmi sūkṣmam apy arisūdana",
    "GE09ram_02_u:5541": " na cāpi jananīṃ bālyāt tvaṃ vigarhitum arhasi // Ram_2,97.17",
    "GE09ram_02_u:5542": " yāvat pitari dharmajña gauravaṃ lokasatkṛte",
    "GE09ram_02_u:5543": " tāvad dharmabhṛtāṃ śreṣṭha jananyām api gauravam // Ram_2,97.18",
    "GE09ram_02_u:5544": " etābhyāṃ dharmaśīlābhyāṃ vanaṃ gaccheti rāghava",
    "GE09ram_02_u:5545": " mātāpitṛbhyām ukto 'haṃ katham anyat samācare // Ram_2,97.19",
    "GE09ram_02_u:5546": " tvayā rājyam ayodhyāyāṃ prāptavyaṃ lokasatkṛtam",
    "GE09ram_02_u:5547": " vastavyaṃ daṇḍakāraṇye mayā valkalavāsasā // Ram_2,97.20",
    "GE09ram_02_u:5548": " evaṃ kṛtvā mahārājo vibhāgaṃ lokasaṃnidhau",
    "GE09ram_02_u:5549": " vyādiśya ca mahātejā divaṃ daśaratho gataḥ // Ram_2,97.21",
    "GE09ram_02_u:5550": " sa ca pramāṇaṃ dharmātmā rājā lokagurus tava",
    "GE09ram_02_u:5551": " pitrā dattaṃ yathābhāgam upabhoktuṃ tvam arhasi // Ram_2,97.22",
    "GE09ram_02_u:5552": " caturdaśa samāḥ saumya daṇḍakāraṇyam āśritaḥ",
    "GE09ram_02_u:5553": " upabhokṣye tv ahaṃ dattaṃ bhāgaṃ pitrā mahātmanā // Ram_2,97.23",
    "GE09ram_02_u:5554": " yad abravīn māṃ naralokasatkṛtaḥ pitā mahātmā vibudhādhipopamaḥ",
    "GE09ram_02_u:5555": " tad eva manye paramātmano hitaṃ na sarvalokeśvarabhāvam avyayam // Ram_2,97.24",
    "GE09ram_02_u:5556": " tataḥ puruṣasiṃhānāṃ vṛtānāṃ taiḥ suhṛdgaṇaiḥ",
    "GE09ram_02_u:5557": " śocatām eva rajanī duḥkhena vyatyavartata // Ram_2,98.1",
    "GE09ram_02_u:5558": " rajanyāṃ suprabhātāyāṃ bhrātaras te suhṛdvṛtāḥ",
    "GE09ram_02_u:5559": " mandākinyāṃ hutaṃ japyaṃ kṛtvā rāmam upāgaman // Ram_2,98.2",
    "GE09ram_02_u:5560": " tūṣṇīṃ te samupāsīnā na kaścit kiṃcid abravīt",
    "GE09ram_02_u:5561": " bharatas tu suhṛnmadhye rāmaṃ vacanam abravīt // Ram_2,98.3",
    "GE09ram_02_u:5562": " sāntvitā māmikā mātā dattaṃ rājyam idaṃ mama",
    "GE09ram_02_u:5563": " tad dadāmi tavaivāhaṃ bhuṅkṣva rājyam akaṇṭakam // Ram_2,98.4",
    "GE09ram_02_u:5564": " mahatevāmbuvegena bhinnaḥ setur jalāgame",
    "GE09ram_02_u:5565": " durāvāraṃ tvadanyena rājyakhaṇḍam idaṃ mahat // Ram_2,98.5",
    "GE09ram_02_u:5566": " gatiṃ khara ivāśvasya tārkṣyasyeva patatriṇaḥ",
    "GE09ram_02_u:5567": " anugantuṃ na śaktir me gatiṃ tava mahīpate // Ram_2,98.6",
    "GE09ram_02_u:5568": " sujīvaṃ nityaśas tasya yaḥ parair upajīvyate",
    "GE09ram_02_u:5569": " rāma tena tu durjīvaṃ yaḥ parān upajīvati // Ram_2,98.7",
    "GE09ram_02_u:5570": " yathā tu ropito vṛkṣaḥ puruṣeṇa vivardhitaḥ",
    "GE09ram_02_u:5571": " hrasvakena durāroho rūḍhaskandho mahādrumaḥ // Ram_2,98.8",
    "GE09ram_02_u:5572": " sa yadā puṣpito bhūtvā phalāni na vidarśayet",
    "GE09ram_02_u:5573": " sa tāṃ nānubhavet prītiṃ yasya hetoḥ prabhāvitaḥ // Ram_2,98.9",
    "GE09ram_02_u:5574": " eṣopamā mahābāho tvam arthaṃ vettum arhasi",
    "GE09ram_02_u:5575": " yadi tvam asmān ṛṣabho bhartā bhṛtyān na śādhi hi // Ram_2,98.10",
    "GE09ram_02_u:5576": " śreṇayas tvāṃ mahārāja paśyantv agryāś ca sarvaśaḥ",
    "GE09ram_02_u:5577": " pratapantam ivādityaṃ rājye sthitam ariṃdamam // Ram_2,98.11",
    "GE09ram_02_u:5578": " tavānuyāne kākutstha mattā nardantu kuñjarāḥ",
    "GE09ram_02_u:5579": " antaḥpuragatā nāryo nandantu susamāhitāḥ // Ram_2,98.12",
    "GE09ram_02_u:5580": " tasya sādhv ity amanyanta nāgarā vividhā janāḥ",
    "GE09ram_02_u:5581": " bharatasya vacaḥ śrutvā rāmaṃ pratyanuyācataḥ // Ram_2,98.13",
    "GE09ram_02_u:5582": " tam evaṃ duḥkhitaṃ prekṣya vilapantaṃ yaśasvinam",
    "GE09ram_02_u:5583": " rāmaḥ kṛtātmā bharataṃ samāśvāsayad ātmavān // Ram_2,98.14",
    "GE09ram_02_u:5584": " nātmanaḥ kāmakāro 'sti puruṣo 'yam anīśvaraḥ",
    "GE09ram_02_u:5585": " itaś cetarataś cainaṃ kṛtāntaḥ parikarṣati // Ram_2,98.15",
    "GE09ram_02_u:5586": " sarve kṣayāntā nicayāḥ patanāntāḥ samucchrayāḥ",
    "GE09ram_02_u:5587": " saṃyogā viprayogāntā maraṇāntaṃ ca jīvitam // Ram_2,98.16",
    "GE09ram_02_u:5588": " yathā phalānāṃ pakvānāṃ nānyatra patanād bhayam",
    "GE09ram_02_u:5589": " evaṃ narasya jātasya nānyatra maraṇād bhayam // Ram_2,98.17",
    "GE09ram_02_u:5590": " yathāgāraṃ dṛḍhasthūṇaṃ jīrṇaṃ bhūtvāvasīdati",
    "GE09ram_02_u:5591": " tathāvasīdanti narā jarāmṛtyuvaśaṃ gatāḥ // Ram_2,98.18",
    "GE09ram_02_u:5592": " ahorātrāṇi gacchanti sarveṣāṃ prāṇinām iha",
    "GE09ram_02_u:5593": " āyūṃṣi kṣapayanty āśu grīṣme jalam ivāṃśavaḥ // Ram_2,98.19",
    "GE09ram_02_u:5594": " ātmānam anuśoca tvaṃ kim anyam anuśocasi",
    "GE09ram_02_u:5595": " āyus te hīyate yasya sthitasya ca gatasya ca // Ram_2,98.20",
    "GE09ram_02_u:5596": " sahaiva mṛtyur vrajati saha mṛtyur niṣīdati",
    "GE09ram_02_u:5597": " gatvā sudīrgham adhvānaṃ saha mṛtyur nivartate // Ram_2,98.21",
    "GE09ram_02_u:5598": " gātreṣu valayaḥ prāptāḥ śvetāś caiva śiroruhāḥ",
    "GE09ram_02_u:5599": " jarayā puruṣo jīrṇaḥ kiṃ hi kṛtvā prabhāvayet // Ram_2,98.22",
    "GE09ram_02_u:5600": " nandanty udita āditye nandanty astam ite ravau",
    "GE09ram_02_u:5601": " ātmano nāvabudhyante manuṣyā jīvitakṣayam // Ram_2,98.23",
    "GE09ram_02_u:5602": " hṛṣyanty ṛtumukhaṃ dṛṣṭvā navaṃ navam ihāgatam",
    "GE09ram_02_u:5603": " ṛtūnāṃ parivartena prāṇināṃ prāṇasaṃkṣayaḥ // Ram_2,98.24",
    "GE09ram_02_u:5604": " yathā kāṣṭhaṃ ca kāṣṭhaṃ ca sameyātāṃ mahārṇave",
    "GE09ram_02_u:5605": " sametya ca vyapeyātāṃ kālam āsādya kaṃcana // Ram_2,98.25",
    "GE09ram_02_u:5606": " evaṃ bhāryāś ca putrāś ca jñātayaś ca vasūni ca",
    "GE09ram_02_u:5607": " sametya vyavadhāvanti dhruvo hy eṣāṃ vinābhavaḥ // Ram_2,98.26",
    "GE09ram_02_u:5608": " nātra kaścid yathā bhāvaṃ prāṇī samabhivartate",
    "GE09ram_02_u:5609": " tena tasmin na sāmarthyaṃ pretasyāsty anuśocataḥ // Ram_2,98.27",
    "GE09ram_02_u:5610": " yathā hi sārthaṃ gacchantaṃ brūyāt kaścit pathi sthitaḥ",
    "GE09ram_02_u:5611": " aham apy āgamiṣyāmi pṛṣṭhato bhavatām iti // Ram_2,98.28",
    "GE09ram_02_u:5612": " evaṃ pūrvair gato mārgaḥ pitṛpaitāmaho dhruvaḥ",
    "GE09ram_02_u:5613": " tam āpannaḥ kathaṃ śoced yasya nāsti vyatikramaḥ // Ram_2,98.29",
    "GE09ram_02_u:5614": " vayasaḥ patamānasya srotaso vānivartinaḥ",
    "GE09ram_02_u:5615": " ātmā sukhe niyoktavyaḥ sukhabhājaḥ prajāḥ smṛtāḥ // Ram_2,98.30",
    "GE09ram_02_u:5616": " dharmātmā sa śubhaiḥ kṛtsnaiḥ kratubhiś cāptadakṣiṇaiḥ",
    "GE09ram_02_u:5617": " dhūtapāpo gataḥ svargaṃ pitā naḥ pṛthivīpatiḥ // Ram_2,98.31",
    "GE09ram_02_u:5618": " bhṛtyānāṃ bharaṇāt samyak prajānāṃ paripālanāt",
    "GE09ram_02_u:5619": " arthādānāc ca dhārmeṇa pitā nas tridivaṃ gataḥ // Ram_2,98.32",
    "GE09ram_02_u:5620": " iṣṭvā bahuvidhair yajñair bhogāṃś cāvāpya puṣkalān",
    "GE09ram_02_u:5621": " uttamaṃ cāyur āsādya svar gataḥ pṛthivīpatiḥ // Ram_2,98.33",
    "GE09ram_02_u:5622": " sa jīrṇaṃ mānuṣaṃ dehaṃ parityajya pitā hi naḥ",
    "GE09ram_02_u:5623": " daivīm ṛddhim anuprāpto brahmalokavihāriṇīm // Ram_2,98.34",
    "GE09ram_02_u:5624": " taṃ tu naivaṃvidhaḥ kaścit prājñaḥ śocitum arhati",
    "GE09ram_02_u:5625": " tvadvidho yadvidhaś cāpi śrutavān buddhimattaraḥ // Ram_2,98.35",
    "GE09ram_02_u:5626": " ete bahuvidhāḥ śokā vilāparudite tathā",
    "GE09ram_02_u:5627": " varjanīyā hi dhīreṇa sarvāvasthāsu dhīmatā // Ram_2,98.36",
    "GE09ram_02_u:5628": " sa svastho bhava mā śoco yātvā cāvasa tāṃ purīm",
    "GE09ram_02_u:5629": " tathā pitrā niyukto 'si vaśinā vadatāṃ vara // Ram_2,98.37",
    "GE09ram_02_u:5630": " yatrāham api tenaiva niyuktaḥ puṇyakarmaṇā",
    "GE09ram_02_u:5631": " tatraivāhaṃ kariṣyāmi pitur āryasya śāsanam // Ram_2,98.38",
    "GE09ram_02_u:5632": " na mayā śāsanaṃ tasya tyaktuṃ nyāyyam ariṃdama",
    "GE09ram_02_u:5633": " tat tvayāpi sadā mānyaṃ sa vai bandhuḥ sa naḥ pitā // Ram_2,98.39",
    "GE09ram_02_u:5634": " evam uktvā tu virate rāme vacanam arthavat",
    "GE09ram_02_u:5635": " uvāca bharataś citraṃ dhārmiko dhārmikaṃ vacaḥ // Ram_2,98.40",
    "GE09ram_02_u:5636": " ko hi syād īdṛśo loke yādṛśas tvam ariṃdama",
    "GE09ram_02_u:5637": " na tvāṃ pravyathayed duḥkhaṃ prītir vā na praharṣayet // Ram_2,98.41",
    "GE09ram_02_u:5638": " saṃmataś cāsi vṛddhānāṃ tāṃś ca pṛcchasi saṃśayān",
    "GE09ram_02_u:5639": " yathā mṛtas tathā jīvan yathāsati tathā sati // Ram_2,98.42",
    "GE09ram_02_u:5640": " yasyaiṣa buddhilābhaḥ syāt paritapyeta kena saḥ",
    "GE09ram_02_u:5641": " sa evaṃ vyasanaṃ prāpya na viṣīditum arhati // Ram_2,98.43",
    "GE09ram_02_u:5642": " amaropamasattvas tvaṃ mahātmā satyasaṃgaraḥ",
    "GE09ram_02_u:5643": " sarvajñaḥ sarvadarśī ca buddhimāṃś cāsi rāghava // Ram_2,98.44",
    "GE09ram_02_u:5644": " na tvām evaṃ guṇair yuktaṃ prabhavābhavakovidam",
    "GE09ram_02_u:5645": " aviṣahyatamaṃ duḥkham āsādayitum arhati // Ram_2,98.45",
    "GE09ram_02_u:5646": " proṣite mayi yat pāpaṃ mātrā matkāraṇāt kṛtam",
    "GE09ram_02_u:5647": " kṣudrayā tad aniṣṭaṃ me prasīdatu bhavān mama // Ram_2,98.46",
    "GE09ram_02_u:5648": " dharmabandhena baddho 'smi tenemāṃ neha mātaram",
    "GE09ram_02_u:5649": " hanmi tīvreṇa daṇḍena daṇḍārhāṃ pāpakāriṇīm // Ram_2,98.47",
    "GE09ram_02_u:5650": " kathaṃ daśarathāj jātaḥ śuddhābhijanakarmaṇaḥ",
    "GE09ram_02_u:5651": " jānan dharmam adharmiṣṭhaṃ kuryāṃ karma jugupsitam // Ram_2,98.48",
    "GE09ram_02_u:5652": " guruḥ kriyāvān vṛddhaś ca rājā pretaḥ piteti ca",
    "GE09ram_02_u:5653": " tātaṃ na parigarheyaṃ daivataṃ ceti saṃsadi // Ram_2,98.49",
    "GE09ram_02_u:5654": " ko hi dharmārthayor hīnam īdṛśaṃ karma kilbiṣam",
    "GE09ram_02_u:5655": " striyāḥ priyacikīrṣuḥ san kuryād dharmajña dharmavit // Ram_2,98.50",
    "GE09ram_02_u:5656": " antakāle hi bhūtāni muhyantīti purāśrutiḥ",
    "GE09ram_02_u:5657": " rājñaivaṃ kurvatā loke pratyakṣā sā śrutiḥ kṛtā // Ram_2,98.51",
    "GE09ram_02_u:5658": " sādhvartham abhisaṃdhāya krodhān mohāc ca sāhasāt",
    "GE09ram_02_u:5659": " tātasya yad atikrāntaṃ pratyāharatu tad bhavān // Ram_2,98.52",
    "GE09ram_02_u:5660": " pitur hi samatikrāntaṃ putro yaḥ sādhu manyate",
    "GE09ram_02_u:5661": " tad apatyaṃ mataṃ loke viparītam ato 'nyathā // Ram_2,98.53",
    "GE09ram_02_u:5662": " tad apatyaṃ bhavān astu mā bhavān duṣkṛtaṃ pituḥ",
    "GE09ram_02_u:5663": " abhipattā kṛtaṃ karma loke dhīravigarhitam // Ram_2,98.54",
    "GE09ram_02_u:5664": " kaikeyīṃ māṃ ca tātaṃ ca suhṛdo bāndhavāṃś ca naḥ",
    "GE09ram_02_u:5665": " paurajānapadān sarvāṃs trātu sarvam idaṃ bhavān // Ram_2,98.55",
    "GE09ram_02_u:5666": " kva cāraṇyaṃ kva ca kṣātraṃ kva jaṭāḥ kva ca pālanam",
    "GE09ram_02_u:5667": " īdṛśaṃ vyāhataṃ karma na bhavān kartum arhati // Ram_2,98.56",
    "GE09ram_02_u:5668": " atha kleśajam eva tvaṃ dharmaṃ caritum icchasi",
    "GE09ram_02_u:5669": " dharmeṇa caturo varṇān pālayan kleśam āpnuhi // Ram_2,98.57",
    "GE09ram_02_u:5670": " caturṇām āśramāṇāṃ hi gārhasthyaṃ śreṣṭham āśramam",
    "GE09ram_02_u:5671": " āhur dharmajña dharmajñās taṃ kathaṃ tyaktum arhasi // Ram_2,98.58",
    "GE09ram_02_u:5672": " śrutena bālaḥ sthānena janmanā bhavato hy aham",
    "GE09ram_02_u:5673": " sa kathaṃ pālayiṣyāmi bhūmiṃ bhavati tiṣṭhati // Ram_2,98.59",
    "GE09ram_02_u:5674": " hīnabuddhiguṇo bālo hīnaḥ sthānena cāpy aham",
    "GE09ram_02_u:5675": " bhavatā ca vinā bhūto na vartayitum utsahe // Ram_2,98.60",
    "GE09ram_02_u:5676": " idaṃ nikhilam avyagraṃ pitryaṃ rājyam akaṇṭakam",
    "GE09ram_02_u:5677": " anuśādhi svadharmeṇa dharmajña saha bāndhavaiḥ // Ram_2,98.61",
    "GE09ram_02_u:5678": " ihaiva tvābhiṣiñcantu dharmajña saha bāndhavaiḥ",
    "GE09ram_02_u:5679": " ṛtvijaḥ savasiṣṭhāś ca mantravan mantrakovidāḥ // Ram_2,98.62",
    "GE09ram_02_u:5680": " abhiṣiktas tvam asmābhir ayodhyāṃ pālane vraja",
    "GE09ram_02_u:5681": " vijitya tarasā lokān marudbhir iva vāsavaḥ // Ram_2,98.63",
    "GE09ram_02_u:5682": " ṛṇāni trīṇy apākurvan durhṛdaḥ sādhu nirdahan",
    "GE09ram_02_u:5683": " suhṛdas tarpayan kāmais tvam evātrānuśādhi mām // Ram_2,98.64",
    "GE09ram_02_u:5684": " adyārya muditāḥ santu suhṛdas te 'bhiṣecane",
    "GE09ram_02_u:5685": " adya bhītāḥ pālayantāṃ durhṛdas te diśo daśa // Ram_2,98.65",
    "GE09ram_02_u:5686": " ākrośaṃ mama mātuś ca pramṛjya puruṣarṣabha",
    "GE09ram_02_u:5687": " adya tatra bhavantaṃ ca pitaraṃ rakṣa kilbiṣāt // Ram_2,98.66",
    "GE09ram_02_u:5688": " śirasā tvābhiyāce 'haṃ kuruṣva karuṇāṃ mayi",
    "GE09ram_02_u:5689": " bāndhaveṣu ca sarveṣu bhūteṣv iva maheśvaraḥ // Ram_2,98.67",
    "GE09ram_02_u:5690": " atha vā pṛṣṭhataḥ kṛtvā vanam eva bhavān itaḥ",
    "GE09ram_02_u:5691": " gamiṣyati gamiṣyāmi bhavatā sārdham apy aham // Ram_2,98.68",
    "GE09ram_02_u:5692": " tathāpi rāmo bharatena tāmyatā prasādyamānaḥ śirasā mahīpatiḥ",
    "GE09ram_02_u:5693": " na caiva cakre gamanāya sattvavān matiṃ pitus tadvacane pratiṣṭhitaḥ // Ram_2,98.69",
    "GE09ram_02_u:5694": " tad adbhutaṃ sthairyam avekṣya rāghave samaṃ jano harṣam avāpa duḥkhitaḥ",
    "GE09ram_02_u:5695": " na yāty ayodhyām iti duḥkhito 'bhavat sthirapratijñatvam avekṣya harṣitaḥ // Ram_2,98.70",
    "GE09ram_02_u:5696": " tam ṛtvijo naigamayūthavallabhās tathā visaṃjñāśrukalāś ca mātaraḥ",
    "GE09ram_02_u:5697": " tathā bruvāṇaṃ bharataṃ pratuṣṭuvuḥ praṇamya rāmaṃ ca yayācire saha // Ram_2,98.71",
    "GE09ram_02_u:5698": " punar evaṃ bruvāṇaṃ tu bharataṃ lakṣmaṇāgrajaḥ",
    "GE09ram_02_u:5699": " pratyuvāca tataḥ śrīmāñ jñātimadhye 'tisatkṛtaḥ // Ram_2,99.1",
    "GE09ram_02_u:5700": " upapannam idaṃ vākyaṃ yat tvam evam abhāṣathāḥ",
    "GE09ram_02_u:5701": " jātaḥ putro daśarathāt kaikeyyāṃ rājasattamāt // Ram_2,99.2",
    "GE09ram_02_u:5702": " purā bhrātaḥ pitā naḥ sa mātaraṃ te samudvahan",
    "GE09ram_02_u:5703": " mātāmahe samāśrauṣīd rājyaśulkam anuttamam // Ram_2,99.3",
    "GE09ram_02_u:5704": " devāsure ca saṃgrāme jananyai tava pārthivaḥ",
    "GE09ram_02_u:5705": " samprahṛṣṭo dadau rājā varam ārādhitaḥ prabhuḥ // Ram_2,99.4",
    "GE09ram_02_u:5706": " tataḥ sā saṃpratiśrāvya tava mātā yaśasvinī",
    "GE09ram_02_u:5707": " ayācata naraśreṣṭhaṃ dvau varau varavarṇinī // Ram_2,99.5",
    "GE09ram_02_u:5708": " tava rājyaṃ naravyāghra mama pravrājanaṃ tathā",
    "GE09ram_02_u:5709": " tac ca rājā tathā tasyai niyuktaḥ pradadau varam // Ram_2,99.6",
    "GE09ram_02_u:5710": " tena pitrāham apy atra niyuktaḥ puruṣarṣabha",
    "GE09ram_02_u:5711": " caturdaśa vane vāsaṃ varṣāṇi varadānikam // Ram_2,99.7",
    "GE09ram_02_u:5712": " so 'haṃ vanam idaṃ prāpto nirjanaṃ lakṣmaṇānvitaḥ",
    "GE09ram_02_u:5713": " śītayā cāpratidvandvaḥ satyavāde sthitaḥ pituḥ // Ram_2,99.8",
    "GE09ram_02_u:5714": " bhavān api tathety eva pitaraṃ satyavādinam",
    "GE09ram_02_u:5715": " kartum arhati rājendraṃ kṣipram evābhiṣecanāt // Ram_2,99.9",
    "GE09ram_02_u:5716": " ṛṇān mocaya rājānaṃ matkṛte bharata prabhum",
    "GE09ram_02_u:5717": " pitaraṃ trāhi dharmajña mātaraṃ cābhinandaya // Ram_2,99.10",
    "GE09ram_02_u:5718": " śrūyate hi purā tāta śrutir gītā yaśasvinī",
    "GE09ram_02_u:5719": " gayena yajamānena gayeṣv eva pitṝn prati // Ram_2,99.11",
    "GE09ram_02_u:5720": " puṃnāmnā narakād yasmāt pitaraṃ trāyate sutaḥ",
    "GE09ram_02_u:5721": " tasmāt putra iti proktaḥ pitṝn yat pāti vā sutaḥ // Ram_2,99.12",
    "GE09ram_02_u:5722": " eṣṭavyā bahavaḥ putrā guṇavanto bahuśrutāḥ",
    "GE09ram_02_u:5723": " teṣāṃ vai samavetānām api kaścid gayāṃ vrajet // Ram_2,99.13",
    "GE09ram_02_u:5724": " evaṃ rājarṣayaḥ sarve pratītā rājanandana",
    "GE09ram_02_u:5725": " tasmāt trāhi naraśreṣṭha pitaraṃ narakāt prabho // Ram_2,99.14",
    "GE09ram_02_u:5726": " ayodhyāṃ gaccha bharata prakṛtīr anurañjaya",
    "GE09ram_02_u:5727": " śatrughnasahito vīra saha sarvair dvijātibhiḥ // Ram_2,99.15",
    "GE09ram_02_u:5728": " pravekṣye daṇḍakāraṇyam aham apy avilambayan",
    "GE09ram_02_u:5729": " ābhyāṃ tu sahito rājan vaidehyā lakṣmaṇena ca // Ram_2,99.16",
    "GE09ram_02_u:5730": " tvaṃ rājā bhava bharata svayaṃ narāṇāṃ vanyānām aham api rājarāṇ mṛgāṇām",
    "GE09ram_02_u:5731": " gaccha tvaṃ puravaram adya samprahṛṣṭaḥ saṃhṛṣṭas tv aham api daṇḍakān pravekṣye // Ram_2,99.17",
    "GE09ram_02_u:5732": " chāyāṃ te dinakarabhāḥ prabādhamānaṃ varṣatraṃ bharata karotu mūrdhni śītām",
    "GE09ram_02_u:5733": " eteṣām aham api kānanadrumāṇāṃ chāyāṃ tām atiśayinīṃ sukhaṃ śrayiṣye // Ram_2,99.18",
    "GE09ram_02_u:5734": " śatrughnaḥ kuśalamatis tu te sahāyaḥ saumitrir mama viditaḥ pradhānamitram",
    "GE09ram_02_u:5735": " catvāras tanayavarā vayaṃ narendraṃ satyasthaṃ bharata carāma mā viṣādam // Ram_2,99.19",
    "GE09ram_02_u:5736": " āśvāsayantaṃ bharataṃ jābālir brāhmaṇottamaḥ",
    "GE09ram_02_u:5737": " uvāca rāmaṃ dharmajñaṃ dharmāpetam idaṃ vacaḥ // Ram_2,100.1",
    "GE09ram_02_u:5738": " sādhu rāghava mā bhūt te buddhir evaṃ nirarthakā",
    "GE09ram_02_u:5739": " prākṛtasya narasyeva āryabuddhes tapasvinaḥ // Ram_2,100.2",
    "GE09ram_02_u:5740": " kaḥ kasya puruṣo bandhuḥ kim āpyaṃ kasya kenacit",
    "GE09ram_02_u:5741": " yad eko jāyate jantur eka eva vinaśyati // Ram_2,100.3",
    "GE09ram_02_u:5742": " tasmān mātā pitā ceti rāma sajjeta yo naraḥ",
    "GE09ram_02_u:5743": " unmatta iva sa jñeyo nāsti kāciddhi kasyacit // Ram_2,100.4",
    "GE09ram_02_u:5744": " yathā grāmāntaraṃ gacchan naraḥ kaścit kvacid vaset",
    "GE09ram_02_u:5745": " utsṛjya ca tam āvāsaṃ pratiṣṭhetāpare 'hani // Ram_2,100.5",
    "GE09ram_02_u:5746": " evam eva manuṣyāṇāṃ pitā mātā gṛhaṃ vasu",
    "GE09ram_02_u:5747": " āvāsamātraṃ kākutstha sajjante nātra sajjanāḥ // Ram_2,100.6",
    "GE09ram_02_u:5748": " pitryaṃ rājyaṃ samutsṛjya sa nārhati narottama",
    "GE09ram_02_u:5749": " āsthātuṃ kāpathaṃ duḥkhaṃ viṣamaṃ bahukaṇṭakam // Ram_2,100.7",
    "GE09ram_02_u:5750": " samṛddhāyām ayodhyāyām ātmānam abhiṣecaya",
    "GE09ram_02_u:5751": " ekaveṇīdharā hi tvāṃ nagarī sampratīkṣate // Ram_2,100.8",
    "GE09ram_02_u:5752": " rājabhogān anubhavan mahārhān pārthivātmaja",
    "GE09ram_02_u:5753": " vihara tvam ayodhyāyāṃ yathā śakras triviṣṭape // Ram_2,100.9",
    "GE09ram_02_u:5754": " na te kaścid daśaratas tvaṃ ca tasya na kaścana",
    "GE09ram_02_u:5755": " anyo rājā tvam anyaś ca tasmāt kuru yad ucyate // Ram_2,100.10",
    "GE09ram_02_u:5756": " gataḥ sa nṛpatis tatra gantavyaṃ yatra tena vai",
    "GE09ram_02_u:5757": " pravṛttir eṣā martyānāṃ tvaṃ tu mithyā vihanyase // Ram_2,100.11",
    "GE09ram_02_u:5758": " arthadharmaparā ye ye tāṃs tāñ śocāmi netarān",
    "GE09ram_02_u:5759": " te hi duḥkham iha prāpya vināśaṃ pretya bhejire // Ram_2,100.12",
    "GE09ram_02_u:5760": " aṣṭakāpitṛdaivatyam ity ayaṃ prasṛto janaḥ",
    "GE09ram_02_u:5761": " annasyopadravaṃ paśya mṛto hi kim aśiṣyati // Ram_2,100.13",
    "GE09ram_02_u:5762": " yadi bhuktam ihānyena deham anyasya gacchati",
    "GE09ram_02_u:5763": " dadyāt pravasataḥ śrāddhaṃ na tat pathy aśanaṃ bhavet // Ram_2,100.14",
    "GE09ram_02_u:5764": " dānasaṃvananā hy ete granthā medhāvibhiḥ kṛtāḥ",
    "GE09ram_02_u:5765": " yajasva dehi dīkṣasva tapas tapyasva saṃtyaja // Ram_2,100.15",
    "GE09ram_02_u:5766": " sa nāsti param ity eva kuru buddhiṃ mahāmate",
    "GE09ram_02_u:5767": " pratyakṣaṃ yat tad ātiṣṭha parokṣaṃ pṛṣṭhataḥ kuru // Ram_2,100.16",
    "GE09ram_02_u:5768": " satāṃ buddhiṃ puraskṛtya sarvalokanidarśinīm",
    "GE09ram_02_u:5769": " rājyaṃ tvaṃ pratigṛhṇīṣva bharatena prasāditaḥ // Ram_2,100.17",
    "GE09ram_02_u:5770": " jābāles tu vacaḥ śrutvā rāmaḥ satyātmanāṃ varaḥ",
    "GE09ram_02_u:5771": " uvāca parayā yuktyā svabuddhyā cāvipannayā // Ram_2,101.1",
    "GE09ram_02_u:5772": " bhavān me priyakāmārthaṃ vacanaṃ yad ihoktavān",
    "GE09ram_02_u:5773": " akāryaṃ kāryasaṃkāśam apathyaṃ pathyasaṃmitam // Ram_2,101.2",
    "GE09ram_02_u:5774": " nirmaryādas tu puruṣaḥ pāpācārasamanvitaḥ",
    "GE09ram_02_u:5775": " mānaṃ na labhate satsu bhinnacāritradarśanaḥ // Ram_2,101.3",
    "GE09ram_02_u:5776": " kulīnam akulīnaṃ vā vīraṃ puruṣamāninam",
    "GE09ram_02_u:5777": " cāritram eva vyākhyāti śuciṃ vā yadi vāśucim // Ram_2,101.4",
    "GE09ram_02_u:5778": " anāryas tv āryasaṃkāśaḥ śaucāddhīnas tathā śuciḥ",
    "GE09ram_02_u:5779": " lakṣaṇyavad alakṣaṇyo duḥśīlaḥ śīlavān iva // Ram_2,101.5",
    "GE09ram_02_u:5780": " adharmaṃ dharmaveṣeṇa yadīmaṃ lokasaṃkaram",
    "GE09ram_02_u:5781": " abhipatsye śubhaṃ hitvā kriyāvidhivivarjitam // Ram_2,101.6",
    "GE09ram_02_u:5782": " kaś cetayānaḥ puruṣaḥ kāryākāryavicakṣaṇaḥ",
    "GE09ram_02_u:5783": " bahu maṃsyati māṃ loke durvṛttaṃ lokadūṣaṇam // Ram_2,101.7",
    "GE09ram_02_u:5784": " kasya yāsyāmy ahaṃ vṛttaṃ kena vā svargam āpnuyām",
    "GE09ram_02_u:5785": " anayā vartamāno 'haṃ vṛttyā hīnapratijñayā // Ram_2,101.8",
    "GE09ram_02_u:5786": " kāmavṛttas tv ayaṃ lokaḥ kṛtsnaḥ samupavartate",
    "GE09ram_02_u:5787": " yadvṛttāḥ santi rājānas tadvṛttāḥ santi hi prajāḥ // Ram_2,101.9",
    "GE09ram_02_u:5788": " satyam evānṛśaṃsyaṃ ca rājavṛttaṃ sanātanam",
    "GE09ram_02_u:5789": " tasmāt satyātmakaṃ rājyaṃ satye lokaḥ pratiṣṭhitaḥ // Ram_2,101.10",
    "GE09ram_02_u:5790": " ṛṣayaś caiva devāś ca satyam eva hi menire",
    "GE09ram_02_u:5791": " satyavādī hi loke 'smin paramaṃ gacchati kṣayam // Ram_2,101.11",
    "GE09ram_02_u:5792": " udvijante yathā sarpān narād anṛtavādinaḥ",
    "GE09ram_02_u:5793": " dharmaḥ satyaṃ paro loke mūlaṃ svargasya cocyate // Ram_2,101.12",
    "GE09ram_02_u:5794": " satyam eveśvaro loke satyaṃ padmā samāśritā",
    "GE09ram_02_u:5795": " satyamūlāni sarvāṇi satyān nāsti paraṃ padam // Ram_2,101.13",
    "GE09ram_02_u:5796": " dattam iṣṭaṃ hutaṃ caiva taptāni ca tapāṃsi ca",
    "GE09ram_02_u:5797": " vedāḥ satyapratiṣṭhānās tasmāt satyaparo bhavet // Ram_2,101.14",
    "GE09ram_02_u:5798": " ekaḥ pālayate lokam ekaḥ pālayate kulam",
    "GE09ram_02_u:5799": " majjaty eko hi niraya ekaḥ svarge mahīyate // Ram_2,101.15",
    "GE09ram_02_u:5800": " so 'haṃ pitur nideśaṃ tu kimarthaṃ nānupālaye",
    "GE09ram_02_u:5801": " satyapratiśravaḥ satyaṃ satyena samayīkṛtaḥ // Ram_2,101.16",
    "GE09ram_02_u:5802": " naiva lobhān na mohād vā na cājñānāt tamo'nvitaḥ",
    "GE09ram_02_u:5803": " setuṃ satyasya bhetsyāmi guroḥ satyapratiśravaḥ // Ram_2,101.17",
    "GE09ram_02_u:5804": " asatyasaṃdhasya sataś calasyāsthiracetasaḥ",
    "GE09ram_02_u:5805": " naiva devā na pitaraḥ pratīcchantīti naḥ śrutam // Ram_2,101.18",
    "GE09ram_02_u:5806": " pratyagātmam imaṃ dharmaṃ satyaṃ paśyāmy ahaṃ svayam",
    "GE09ram_02_u:5807": " bhāraḥ satpuruṣācīrṇas tadartham abhinandyate // Ram_2,101.19",
    "GE09ram_02_u:5808": " kṣātraṃ dharmam ahaṃ tyakṣye hy adharmaṃ dharmasaṃhitam",
    "GE09ram_02_u:5809": " kṣudrair nṛśaṃsair lubdhaiś ca sevitaṃ pāpakarmabhiḥ // Ram_2,101.20",
    "GE09ram_02_u:5810": " kāyena kurute pāpaṃ manasā sampradhārya ca",
    "GE09ram_02_u:5811": " anṛtaṃ jihvayā cāha trividhaṃ karma pātakam // Ram_2,101.21",
    "GE09ram_02_u:5812": " bhūmiḥ kīrtir yaśo lakṣmīḥ puruṣaṃ prārthayanti hi",
    "GE09ram_02_u:5813": " svargasthaṃ cānubadhnanti satyam eva bhajeta tat // Ram_2,101.22",
    "GE09ram_02_u:5814": " śreṣṭhaṃ hy anāryam eva syād yad bhavān avadhārya mām",
    "GE09ram_02_u:5815": " āha yuktikarair vākyair idaṃ bhadraṃ kuruṣva ha // Ram_2,101.23",
    "GE09ram_02_u:5816": " kathaṃ hy ahaṃ pratijñāya vanavāsam imaṃ guroḥ",
    "GE09ram_02_u:5817": " bharatasya kariṣyāmi vaco hitvā guror vacaḥ // Ram_2,101.24",
    "GE09ram_02_u:5818": " sthirā mayā pratijñātā pratijñā gurusaṃnidhau",
    "GE09ram_02_u:5819": " prahṛṣṭamānasā devī kaikeyī cābhavat tadā // Ram_2,101.25",
    "GE09ram_02_u:5820": " vanavāsaṃ vasann evaṃ śucir niyatabhojanaḥ",
    "GE09ram_02_u:5821": " mūlaiḥ puṣpaiḥ phalaiḥ puṇyaiḥ pitṝn devāṃś ca tarpayan // Ram_2,101.26",
    "GE09ram_02_u:5822": " saṃtuṣṭapañcavargo 'haṃ lokayātrāṃ pravartaye",
    "GE09ram_02_u:5823": " akuhaḥ śraddadhānaḥ san kāryākāryavicakṣaṇaḥ // Ram_2,101.27",
    "GE09ram_02_u:5824": " karmabhūmim imāṃ prāpya kartavyaṃ karma yac chubham",
    "GE09ram_02_u:5825": " agnir vāyuś ca somaś ca karmaṇāṃ phalabhāginaḥ // Ram_2,101.28",
    "GE09ram_02_u:5826": " śataṃ kratūnām āhṛtya devarāṭ tridivaṃ gataḥ",
    "GE09ram_02_u:5827": " tapāṃsy ugrāṇi cāsthāya divaṃ yātā maharṣayaḥ // Ram_2,101.29",
    "GE09ram_02_u:5828": " satyaṃ ca dharmaṃ ca parākramaṃ ca bhūtānukampāṃ priyavāditāṃ ca",
    "GE09ram_02_u:5829": " dvijātidevātithipūjanaṃ ca panthānam āhus tridivasya santaḥ // Ram_2,101.30",
    "GE09ram_02_u:5830": " dharme ratāḥ satpuruṣaiḥ sametās tejasvino dānaguṇapradhānāḥ",
    "GE09ram_02_u:5831": " ahiṃsakā vītamalāś ca loke bhavanti pūjyā munayaḥ pradhānāḥ // Ram_2,101.31",
    "GE09ram_02_u:5832": " kruddham ājñāya rāmaṃ tu vasiṣṭhaḥ pratyuvāca ha",
    "GE09ram_02_u:5833": " jābālir api jānīte lokasyāsya gatāgatim",
    "GE09ram_02_u:5834": " nivartayitukāmas tu tvām etad vākyam abravīt // Ram_2,102.1",
    "GE09ram_02_u:5835": " imāṃ lokasamutpattiṃ lokanātha nibodha me",
    "GE09ram_02_u:5836": " sarvaṃ salilam evāsīt pṛthivī yatra nirmitā",
    "GE09ram_02_u:5837": " tataḥ samabhavad brahmā svayambhūr daivataiḥ saha // Ram_2,102.2",
    "GE09ram_02_u:5838": " sa varāhas tato bhūtvā projjahāra vasuṃdharām",
    "GE09ram_02_u:5839": " asṛjac ca jagat sarvaṃ saha putraiḥ kṛtātmabhiḥ // Ram_2,102.3",
    "GE09ram_02_u:5840": " ākāśaprabhavo brahmā śāśvato nitya avyayaḥ",
    "GE09ram_02_u:5841": " tasmān marīciḥ saṃjajñe marīceḥ kaśyapaḥ sutaḥ // Ram_2,102.4",
    "GE09ram_02_u:5842": " vivasvān kaśyapāj jajñe manur vaivasvataḥ smṛtaḥ",
    "GE09ram_02_u:5843": " sa tu prajāpatiḥ pūrvam ikṣvākus tu manoḥ sutaḥ // Ram_2,102.5",
    "GE09ram_02_u:5844": " yasyeyaṃ prathamaṃ dattā samṛddhā manunā mahī",
    "GE09ram_02_u:5845": " tam ikṣvākum ayodhyāyāṃ rājānaṃ viddhi pūrvakam // Ram_2,102.6",
    "GE09ram_02_u:5846": " ikṣvākos tu sutaḥ śrīmān kukṣir eveti viśrutaḥ",
    "GE09ram_02_u:5847": " kukṣer athātmajo vīro vikukṣir udapadyata // Ram_2,102.7",
    "GE09ram_02_u:5848": " vikukṣes tu mahātejā bāṇaḥ putraḥ pratāpavān",
    "GE09ram_02_u:5849": " bāṇasya tu mahābāhur anaraṇyo mahāyaśāḥ // Ram_2,102.8",
    "GE09ram_02_u:5850": " nānāvṛṣṭir babhūvāsmin na durbhikṣaṃ satāṃ vare",
    "GE09ram_02_u:5851": " anaraṇye mahārāje taskaro vāpi kaścana // Ram_2,102.9",
    "GE09ram_02_u:5852": " anaraṇyān mahābāhuḥ pṛthū rājā babhūva ha",
    "GE09ram_02_u:5853": " tasmāt pṛthor mahārājas triśaṅkur udapadyata",
    "GE09ram_02_u:5854": " sa satyavacanād vīraḥ saśarīro divaṃ gataḥ // Ram_2,102.10",
    "GE09ram_02_u:5855": " triśaṅkor abhavat sūnur dhundhumāro mahāyaśāḥ",
    "GE09ram_02_u:5856": " dhundhumārān mahātejā yuvanāśvo vyajāyata // Ram_2,102.11",
    "GE09ram_02_u:5857": " yuvanāśvasutaḥ śrīmān māndhātā samapadyata",
    "GE09ram_02_u:5858": " māndhātus tu mahātejāḥ susaṃdhir udapadyata // Ram_2,102.12",
    "GE09ram_02_u:5859": " susaṃdher api putrau dvau dhruvasaṃdhiḥ prasenajit",
    "GE09ram_02_u:5860": " yaśasvī dhruvasaṃdhes tu bharato ripusūdanaḥ // Ram_2,102.13",
    "GE09ram_02_u:5861": " bharatāt tu mahābāhor asito nāma jāyata",
    "GE09ram_02_u:5862": " yasyaite pratirājāna udapadyanta śatravaḥ",
    "GE09ram_02_u:5863": " haihayās tālajaṅghāś ca śūrāś ca śaśabindavaḥ // Ram_2,102.14",
    "GE09ram_02_u:5864": " tāṃs tu sarvān prativyūhya yuddhe rājā pravāsitaḥ",
    "GE09ram_02_u:5865": " sa ca śailavare ramye babhūvābhirato muniḥ",
    "GE09ram_02_u:5866": " dve cāsya bhārye garbhiṇyau babhūvatur iti śrutiḥ // Ram_2,102.15",
    "GE09ram_02_u:5867": " bhārgavaś cyavano nāma himavantam upāśritaḥ",
    "GE09ram_02_u:5868": " tam ṛṣiṃ samupāgamya kālindī tv abhyavādayat // Ram_2,102.16",
    "GE09ram_02_u:5869": " sa tām abhyavadad vipro varepsuṃ putrajanmani",
    "GE09ram_02_u:5870": " tataḥ sā gṛham āgamya devī putraṃ vyajāyata // Ram_2,102.17",
    "GE09ram_02_u:5871": " sapatnyā tu garas tasyai datto garbhajighāṃsayā",
    "GE09ram_02_u:5872": " gareṇa saha tenaiva jātaḥ sa sagaro 'bhavat // Ram_2,102.18",
    "GE09ram_02_u:5873": " sa rājā sagaro nāma yaḥ samudram akhānayat",
    "GE09ram_02_u:5874": " iṣṭvā parvaṇi vegena trāsayantam imāḥ prajāḥ // Ram_2,102.19",
    "GE09ram_02_u:5875": " asamañjas tu putro 'bhūt sagarasyeti naḥ śrutam",
    "GE09ram_02_u:5876": " jīvann eva sa pitrā tu nirastaḥ pāpakarmakṛt // Ram_2,102.20",
    "GE09ram_02_u:5877": " aṃśumān iti putro 'bhūd asamañjasya vīryavān",
    "GE09ram_02_u:5878": " dilīpo 'ṃśumataḥ putro dilīpasya bhagīrathaḥ // Ram_2,102.21",
    "GE09ram_02_u:5879": " bhagīrathāt kakutsthas tu kākutsthā yena tu smṛtāḥ",
    "GE09ram_02_u:5880": " kakutsthasya tu putro 'bhūd raghur yena tu rāghavaḥ // Ram_2,102.22",
    "GE09ram_02_u:5881": " raghos tu putras tejasvī pravṛddhaḥ puruṣādakaḥ",
    "GE09ram_02_u:5882": " kalmāṣapādaḥ saudāsa ity evaṃ prathito bhuvi // Ram_2,102.23",
    "GE09ram_02_u:5883": " kalmāṣapādaputro 'bhūc chaṅkhaṇas tv iti viśrutaḥ",
    "GE09ram_02_u:5884": " yas tu tad vīryam āsādya sahaseno vyanīnaśat // Ram_2,102.24",
    "GE09ram_02_u:5885": " śaṅkhaṇasya tu putro 'bhūc chūraḥ śrīmān sudarśanaḥ",
    "GE09ram_02_u:5886": " sudarśanasyāgnivarṇa agnivarṇasya śīghragaḥ // Ram_2,102.25",
    "GE09ram_02_u:5887": " śīghragasya maruḥ putro maroḥ putraḥ praśuśrukaḥ",
    "GE09ram_02_u:5888": " praśuśrukasya putro 'bhūd ambarīṣo mahādyutiḥ // Ram_2,102.26",
    "GE09ram_02_u:5889": " ambarīṣasya putro 'bhūn nahuṣaḥ satyavikramaḥ",
    "GE09ram_02_u:5890": " nahuṣasya ca nābhāgaḥ putraḥ paramadhārmikaḥ // Ram_2,102.27",
    "GE09ram_02_u:5891": " ajaś ca suvrataś caiva nābhāgasya sutāv ubhau",
    "GE09ram_02_u:5892": " ajasya caiva dharmātmā rājā daśarathaḥ sutaḥ // Ram_2,102.28",
    "GE09ram_02_u:5893": " tasya jyeṣṭho 'si dāyādo rāma ity abhiviśrutaḥ",
    "GE09ram_02_u:5894": " tad gṛhāṇa svakaṃ rājyam avekṣasva jagan nṛpa // Ram_2,102.29",
    "GE09ram_02_u:5895": " ikṣvākūṇāṃ hi sarveṣāṃ rājā bhavati pūrvajaḥ",
    "GE09ram_02_u:5896": " pūrvajenāvaraḥ putro jyeṣṭho rājye 'bhiṣicyate // Ram_2,102.30",
    "GE09ram_02_u:5897": " sa rāghavāṇāṃ kuladharmam ātmanaḥ sanātanaṃ nādya vihātum arhasi",
    "GE09ram_02_u:5898": " prabhūtaratnām anuśādhi medinīṃ prabhūtarāṣṭrāṃ pitṛvan mahāyaśāḥ // Ram_2,102.31",
    "GE09ram_02_u:5899": " vasiṣṭhas tu tadā rāmam uktvā rājapurohitaḥ",
    "GE09ram_02_u:5900": " abravīd dharmasaṃyuktaṃ punar evāparaṃ vacaḥ // Ram_2,103.1",
    "GE09ram_02_u:5901": " puruṣasyeha jātasya bhavanti guravas trayaḥ",
    "GE09ram_02_u:5902": " ācāryaś caiva kākutstha pitā mātā ca rāghava // Ram_2,103.2",
    "GE09ram_02_u:5903": " pitā hy enaṃ janayati puruṣaṃ puruṣarṣabha",
    "GE09ram_02_u:5904": " prajñāṃ dadāti cācāryas tasmāt sa gurur ucyate // Ram_2,103.3",
    "GE09ram_02_u:5905": " sa te 'haṃ pitur ācāryas tava caiva paraṃtapa",
    "GE09ram_02_u:5906": " mama tvaṃ vacanaṃ kurvan nātivarteḥ satāṃ gatim // Ram_2,103.4",
    "GE09ram_02_u:5907": " imā hi te pariṣadaḥ śreṇayaś ca samāgatāḥ",
    "GE09ram_02_u:5908": " eṣu tāta caran dharmaṃ nātivarteḥ satāṃ gatim // Ram_2,103.5",
    "GE09ram_02_u:5909": " vṛddhāyā dharmaśīlāyā mātur nārhasy avartitum",
    "GE09ram_02_u:5910": " asyās tu vacanaṃ kurvan nātivarteḥ satāṃ gatim // Ram_2,103.6",
    "GE09ram_02_u:5911": " bharatasya vacaḥ kurvan yācamānasya rāghava",
    "GE09ram_02_u:5912": " ātmānaṃ nātivartes tvaṃ satyadharmaparākrama // Ram_2,103.7",
    "GE09ram_02_u:5913": " evaṃ madhuram uktas tu guruṇā rāghavaḥ svayam",
    "GE09ram_02_u:5914": " pratyuvāca samāsīnaṃ vasiṣṭhaṃ puruṣarṣabhaḥ // Ram_2,103.8",
    "GE09ram_02_u:5915": " yan mātāpitarau vṛttaṃ tanaye kurutaḥ sadā",
    "GE09ram_02_u:5916": " na supratikaraṃ tat tu mātrā pitrā ca yat kṛtam // Ram_2,103.9",
    "GE09ram_02_u:5917": " yathāśakti pradānena snāpanāc chādanena ca",
    "GE09ram_02_u:5918": " nityaṃ ca priyavādena tathā saṃvardhanena ca // Ram_2,103.10",
    "GE09ram_02_u:5919": " sa hi rājā janayitā pitā daśaratho mama",
    "GE09ram_02_u:5920": " ājñātaṃ yan mayā tasya na tan mithyā bhaviṣyati // Ram_2,103.11",
    "GE09ram_02_u:5921": " evam uktas tu rāmeṇa bharataḥ pratyanantaram",
    "GE09ram_02_u:5922": " uvāca paramodāraḥ sūtaṃ paramadurmanāḥ // Ram_2,103.12",
    "GE09ram_02_u:5923": " iha me sthaṇḍile śīghraṃ kuśān āstara sārathe",
    "GE09ram_02_u:5924": " āryaṃ pratyupavekṣyāmi yāvan me na prasīdati // Ram_2,103.13",
    "GE09ram_02_u:5925": " anāhāro nirāloko dhanahīno yathā dvijaḥ",
    "GE09ram_02_u:5926": " śeṣye purastāc chālāyā yāvan na pratiyāsyati // Ram_2,103.14",
    "GE09ram_02_u:5927": " sa tu rāmam avekṣantaṃ sumantraṃ prekṣya durmanāḥ",
    "GE09ram_02_u:5928": " kuśottaram upasthāpya bhūmāv evāstarat svayam // Ram_2,103.15",
    "GE09ram_02_u:5929": " tam uvāca mahātejā rāmo rājarṣisattamāḥ",
    "GE09ram_02_u:5930": " kiṃ māṃ bharata kurvāṇaṃ tāta pratyupavekṣyasi // Ram_2,103.16",
    "GE09ram_02_u:5931": " brāhmaṇo hy ekapārśvena narān roddhum ihārhati",
    "GE09ram_02_u:5932": " na tu mūrdhāvasiktānāṃ vidhiḥ pratyupaveśane // Ram_2,103.17",
    "GE09ram_02_u:5933": " uttiṣṭha naraśārdūla hitvaitad dāruṇaṃ vratam",
    "GE09ram_02_u:5934": " puravaryām itaḥ kṣipram ayodhyāṃ yāhi rāghava // Ram_2,103.18",
    "GE09ram_02_u:5935": " āsīnas tv eva bharataḥ paurajānapadaṃ janam",
    "GE09ram_02_u:5936": " uvāca sarvataḥ prekṣya kim āryaṃ nānuśāsatha // Ram_2,103.19",
    "GE09ram_02_u:5937": " te tam ūcur mahātmānaṃ paurajānapadā janāḥ",
    "GE09ram_02_u:5938": " kākutstham abhijānīmaḥ samyag vadati rāghavaḥ // Ram_2,103.20",
    "GE09ram_02_u:5939": " eṣo 'pi hi mahābhāgaḥ pitur vacasi tiṣṭhati",
    "GE09ram_02_u:5940": " ata eva na śaktāḥ smo vyāvartayitum añjasā // Ram_2,103.21",
    "GE09ram_02_u:5941": " teṣām ājñāya vacanaṃ rāmo vacanam abravīt",
    "GE09ram_02_u:5942": " evaṃ nibodha vacanaṃ suhṛdāṃ dharmacakṣuṣām // Ram_2,103.22",
    "GE09ram_02_u:5943": " etac caivobhayaṃ śrutvā samyak saṃpaśya rāghava",
    "GE09ram_02_u:5944": " uttiṣṭha tvaṃ mahābāho māṃ ca spṛśa tathodakam // Ram_2,103.23",
    "GE09ram_02_u:5945": " athotthāya jalaṃ spṛṣṭvā bharato vākyam abravīt",
    "GE09ram_02_u:5946": " śṛṇvantu me pariṣado mantriṇaḥ śreṇayas tathā // Ram_2,103.24",
    "GE09ram_02_u:5947": " na yāce pitaraṃ rājyaṃ nānuśāsāmi mātaram",
    "GE09ram_02_u:5948": " āryaṃ paramadharmajñam abhijānāmi rāghavam // Ram_2,103.25",
    "GE09ram_02_u:5949": " yadi tv avaśyaṃ vastavyaṃ kartavyaṃ ca pitur vacaḥ",
    "GE09ram_02_u:5950": " aham eva nivatsyāmi caturdaśa vane samāḥ // Ram_2,103.26",
    "GE09ram_02_u:5951": " dharmātmā tasya tathyena bhrātur vākyena vismitaḥ",
    "GE09ram_02_u:5952": " uvāca rāmaḥ samprekṣya paurajānapadaṃ janam // Ram_2,103.27",
    "GE09ram_02_u:5953": " vikrītam āhitaṃ krītaṃ yat pitrā jīvatā mama",
    "GE09ram_02_u:5954": " na tal lopayituṃ śakyaṃ mayā vā bharatena vā // Ram_2,103.28",
    "GE09ram_02_u:5955": " upadhir na mayā kāryo vanavāse jugupsitaḥ",
    "GE09ram_02_u:5956": " yuktam uktaṃ ca kaikeyyā pitrā me sukṛtaṃ kṛtam // Ram_2,103.29",
    "GE09ram_02_u:5957": " jānāmi bharataṃ kṣāntaṃ gurusatkārakāriṇam",
    "GE09ram_02_u:5958": " sarvam evātra kalyāṇaṃ satyasaṃdhe mahātmani // Ram_2,103.30",
    "GE09ram_02_u:5959": " anena dharmaśīlena vanāt pratyāgataḥ punaḥ",
    "GE09ram_02_u:5960": " bhrātrā saha bhaviṣyāmi pṛthivyāḥ patir uttamaḥ // Ram_2,103.31",
    "GE09ram_02_u:5961": " vṛto rājā hi kaikeyyā mayā tadvacanaṃ kṛtam",
    "GE09ram_02_u:5962": " anṛtān mocayānena pitaraṃ taṃ mahīpatim // Ram_2,103.32",
    "GE09ram_02_u:5963": " tam apratimatejobhyāṃ bhrātṛbhyāṃ romaharṣaṇam",
    "GE09ram_02_u:5964": " vismitāḥ saṃgamaṃ prekṣya samavetā maharṣayaḥ // Ram_2,104.1",
    "GE09ram_02_u:5965": " antarhitās tv ṛṣigaṇāḥ siddhāś ca paramarṣayaḥ",
    "GE09ram_02_u:5966": " tau bhrātarau mahātmānau kākutsthau praśaśaṃsire // Ram_2,104.2",
    "GE09ram_02_u:5967": " sa dhanyo yasya putrau dvau dharmajñau dharmavikramau",
    "GE09ram_02_u:5968": " śrutvā vayaṃ hi sambhāṣām ubhayoḥ spṛhayāmahe // Ram_2,104.3",
    "GE09ram_02_u:5969": " tatas tv ṛṣigaṇāḥ kṣipraṃ daśagrīvavadhaiṣiṇaḥ",
    "GE09ram_02_u:5970": " bharataṃ rājaśārdūlam ity ūcuḥ saṃgatā vacaḥ // Ram_2,104.4",
    "GE09ram_02_u:5971": " kule jāta mahāprājña mahāvṛtta mahāyaśaḥ",
    "GE09ram_02_u:5972": " grāhyaṃ rāmasya vākyaṃ te pitaraṃ yady avekṣase // Ram_2,104.5",
    "GE09ram_02_u:5973": " sadānṛṇam imaṃ rāmaṃ vayam icchāmahe pituḥ",
    "GE09ram_02_u:5974": " anṛṇatvāc ca kaikeyyāḥ svargaṃ daśaratho gataḥ // Ram_2,104.6",
    "GE09ram_02_u:5975": " etāvad uktvā vacanaṃ gandharvāḥ samaharṣayaḥ",
    "GE09ram_02_u:5976": " rājarṣayaś caiva tathā sarve svāṃ svāṃ gatiṃ gatāḥ // Ram_2,104.7",
    "GE09ram_02_u:5977": " hlāditas tena vākyena śubhena śubhadarśanaḥ",
    "GE09ram_02_u:5978": " rāmaḥ saṃhṛṣṭavadanas tān ṛṣīn abhyapūjayat // Ram_2,104.8",
    "GE09ram_02_u:5979": " srastagātras tu bharataḥ sa vācā sajjamānayā",
    "GE09ram_02_u:5980": " kṛtāñjalir idaṃ vākyaṃ rāghavaṃ punar abravīt // Ram_2,104.9",
    "GE09ram_02_u:5981": " rājadharmam anuprekṣya kuladharmānusaṃtatim",
    "GE09ram_02_u:5982": " kartum arhasi kākutstha mama mātuś ca yācanām // Ram_2,104.10",
    "GE09ram_02_u:5983": " rakṣituṃ sumahad rājyam aham ekas tu notsahe",
    "GE09ram_02_u:5984": " paurajānapadāṃś cāpi raktān rañjayituṃ tathā // Ram_2,104.11",
    "GE09ram_02_u:5985": " jñātayaś ca hi yodhāś ca mitrāṇi suhṛdaś ca naḥ",
    "GE09ram_02_u:5986": " tvām eva pratikāṅkṣante parjanyam iva karṣakāḥ // Ram_2,104.12",
    "GE09ram_02_u:5987": " idaṃ rājyaṃ mahāprājña sthāpaya pratipadya hi",
    "GE09ram_02_u:5988": " śaktimān asi kākutstha lokasya paripālane // Ram_2,104.13",
    "GE09ram_02_u:5989": " ity uktvā nyapatad bhrātuḥ pādayor bharatas tadā",
    "GE09ram_02_u:5990": " bhṛśaṃ samprārthayāmāsa rāmam evaṃ priyaṃvadaḥ // Ram_2,104.14",
    "GE09ram_02_u:5991": " tam aṅke bhrātaraṃ kṛtvā rāmo vacanam abravīt",
    "GE09ram_02_u:5992": " śyāmaṃ nalinapattrākṣaṃ mattahaṃsasvaraṃ svayam // Ram_2,104.15",
    "GE09ram_02_u:5993": " āgatā tvām iyaṃ buddhiḥ svajā vainayikī ca yā",
    "GE09ram_02_u:5994": " bhṛśam utsahase tāta rakṣituṃ pṛthivīm api // Ram_2,104.16",
    "GE09ram_02_u:5995": " amātyaiś ca suhṛdbhiś ca buddhimadbhiś ca mantribhiḥ",
    "GE09ram_02_u:5996": " sarvakāryāṇi saṃmantrya sumahānty api kāraya // Ram_2,104.17",
    "GE09ram_02_u:5997": " lakṣmīś candrād apeyād vā himavān vā himaṃ tyajet",
    "GE09ram_02_u:5998": " atīyāt sāgaro velāṃ na pratijñām ahaṃ pituḥ // Ram_2,104.18",
    "GE09ram_02_u:5999": " kāmād vā tāta lobhād vā mātrā tubhyam idaṃ kṛtam",
    "GE09ram_02_u:6000": " na tan manasi kartavyaṃ vartitavyaṃ ca mātṛvat // Ram_2,104.19",
    "GE09ram_02_u:6001": " evaṃ bruvāṇaṃ bharataḥ kausalyāsutam abravīt",
    "GE09ram_02_u:6002": " tejasādityasaṃkāśaṃ pratipaccandradarśanam // Ram_2,104.20",
    "GE09ram_02_u:6003": " adhirohārya pādābhyāṃ pāduke hemabhūṣite",
    "GE09ram_02_u:6004": " ete hi sarvalokasya yogakṣemaṃ vidhāsyataḥ // Ram_2,104.21",
    "GE09ram_02_u:6005": " so 'dhiruhya naravyāghraḥ pāduke hy avaruhya ca",
    "GE09ram_02_u:6006": " prāyacchat sumahātejā bharatāya mahātmane // Ram_2,104.22",
    "GE09ram_02_u:6007": " sa pāduke te bharataḥ pratāpavān svalaṃkṛte samparigṛhya dharmavit",
    "GE09ram_02_u:6008": " pradakṣiṇaṃ caiva cakāra rāghavaṃ cakāra caivottamanāgamūrdhani // Ram_2,104.23",
    "GE09ram_02_u:6009": " athānupūrvyāt pratipūjya taṃ janaṃ gurūṃś ca mantriprakṛtīs tathānujau",
    "GE09ram_02_u:6010": " vyasarjayad rāghavavaṃśavardhanaḥ sthitaḥ svadharme himavān ivācalaḥ // Ram_2,104.24",
    "GE09ram_02_u:6011": " taṃ mātaro bāṣpagṛhītakaṇṭhyo duḥkhena nāmantrayituṃ hi śekuḥ",
    "GE09ram_02_u:6012": " sa tv eva mātṝn abhivādya sarvā rudan kuṭīṃ svāṃ praviveśa rāmaḥ // Ram_2,104.25",
    "GE09ram_02_u:6013": " tataḥ śirasi kṛtvā tu pāduke bharatas tadā",
    "GE09ram_02_u:6014": " āruroha rathaṃ hṛṣṭaḥ śatrughnena samanvitaḥ // Ram_2,105.1",
    "GE09ram_02_u:6015": " vasiṣṭho vāmadevaś ca jābāliś ca dṛḍhavrataḥ",
    "GE09ram_02_u:6016": " agrataḥ prayayuḥ sarve mantriṇo mantrapūjitāḥ // Ram_2,105.2",
    "GE09ram_02_u:6017": " mandākinīṃ nadīṃ ramyāṃ prāṅmukhās te yayus tadā",
    "GE09ram_02_u:6018": " pradakṣiṇaṃ ca kurvāṇāś citrakūṭaṃ mahāgirim // Ram_2,105.3",
    "GE09ram_02_u:6019": " paśyan dhātusahasrāṇi ramyāṇi vividhāni ca",
    "GE09ram_02_u:6020": " prayayau tasya pārśvena sasainyo bharatas tadā // Ram_2,105.4",
    "GE09ram_02_u:6021": " adūrāc citrakūṭasya dadarśa bharatas tadā",
    "GE09ram_02_u:6022": " āśramaṃ yatra sa munir bharadvājaḥ kṛtālayaḥ // Ram_2,105.5",
    "GE09ram_02_u:6023": " sa tam āśramam āgamya bharadvājasya buddhimān",
    "GE09ram_02_u:6024": " avatīrya rathāt pādau vavande kulanandanaḥ // Ram_2,105.6",
    "GE09ram_02_u:6025": " tato hṛṣṭo bharadvājo bharataṃ vākyam abravīt",
    "GE09ram_02_u:6026": " api kṛtyaṃ kṛtaṃ tāta rāmeṇa ca samāgatam // Ram_2,105.7",
    "GE09ram_02_u:6027": " evam uktas tu bharato bharadvājena dhīmatā",
    "GE09ram_02_u:6028": " pratyuvāca bharadvājaṃ bharato dharmavatsalaḥ // Ram_2,105.8",
    "GE09ram_02_u:6029": " sa yācyamāno guruṇā mayā ca dṛḍhavikramaḥ",
    "GE09ram_02_u:6030": " rāghavaḥ paramaprīto vasiṣṭhaṃ vākyam abravīt // Ram_2,105.9",
    "GE09ram_02_u:6031": " pituḥ pratijñāṃ tām eva pālayiṣyāmi tattvataḥ",
    "GE09ram_02_u:6032": " caturdaśa hi varṣāṇi yā pratijñā pitur mama // Ram_2,105.10",
    "GE09ram_02_u:6033": " evam ukto mahāprājño vasiṣṭhaḥ pratyuvāca ha",
    "GE09ram_02_u:6034": " vākyajño vākyakuśalaṃ rāghavaṃ vacanaṃ mahat // Ram_2,105.11",
    "GE09ram_02_u:6035": " ete prayaccha saṃhṛṣṭaḥ pāduke hemabhūṣite",
    "GE09ram_02_u:6036": " ayodhyāyāṃ mahāprājña yogakṣemakare tava // Ram_2,105.12",
    "GE09ram_02_u:6037": " evam ukto vasiṣṭhena rāghavaḥ prāṅmukhaḥ sthitaḥ",
    "GE09ram_02_u:6038": " pāduke hemavikṛte mama rājyāya te dadau // Ram_2,105.13",
    "GE09ram_02_u:6039": " nivṛtto 'ham anujñāto rāmeṇa sumahātmanā",
    "GE09ram_02_u:6040": " ayodhyām eva gacchāmi gṛhītvā pāduke śubhe // Ram_2,105.14",
    "GE09ram_02_u:6041": " etac chrutvā śubhaṃ vākyaṃ bharatasya mahātmanaḥ",
    "GE09ram_02_u:6042": " bharadvājaḥ śubhataraṃ munir vākyam udāharat // Ram_2,105.15",
    "GE09ram_02_u:6043": " naitac citraṃ naravyāghra śīlavṛttavatāṃ vara",
    "GE09ram_02_u:6044": " yad āryaṃ tvayi tiṣṭhet tu nimne vṛṣṭim ivodakam // Ram_2,105.16",
    "GE09ram_02_u:6045": " amṛtaḥ sa mahābāhuḥ pitā daśarathas tava",
    "GE09ram_02_u:6046": " yasya tvam īdṛśaḥ putro dharmātmā dharmavatsalaḥ // Ram_2,105.17",
    "GE09ram_02_u:6047": " tam ṛṣiṃ tu mahātmānam uktavākyaṃ kṛtāñjaliḥ",
    "GE09ram_02_u:6048": " āmantrayitum ārebhe caraṇāv upagṛhya ca // Ram_2,105.18",
    "GE09ram_02_u:6049": " tataḥ pradakṣiṇaṃ kṛtvā bharadvājaṃ punaḥ punaḥ",
    "GE09ram_02_u:6050": " bharatas tu yayau śrīmān ayodhyāṃ saha mantribhiḥ // Ram_2,105.19",
    "GE09ram_02_u:6051": " yānaiś ca śakaṭaiś caiva hayair nāgaiś ca sā camūḥ",
    "GE09ram_02_u:6052": " punar nivṛttā vistīrṇā bharatasyānuyāyinī // Ram_2,105.20",
    "GE09ram_02_u:6053": " tatas te yamunāṃ divyāṃ nadīṃ tīrtvormimālinīm",
    "GE09ram_02_u:6054": " dadṛśus tāṃ punaḥ sarve gaṅgāṃ śivajalāṃ nadīm // Ram_2,105.21",
    "GE09ram_02_u:6055": " tāṃ ramyajalasampūrṇāṃ saṃtīrya sahabāndhavaḥ",
    "GE09ram_02_u:6056": " śṛṅgaverapuraṃ ramyaṃ praviveśa sasainikaḥ // Ram_2,105.22",
    "GE09ram_02_u:6057": " śṛṅgaverapurād bhūya ayodhyāṃ saṃdadarśa ha",
    "GE09ram_02_u:6058": " bharato duḥkhasaṃtaptaḥ sārathiṃ cedam abravīt // Ram_2,105.23",
    "GE09ram_02_u:6059": " sārathe paśya vidhvastā ayodhyā na prakāśate",
    "GE09ram_02_u:6060": " nirākārā nirānandā dīnā pratihatasvanā // Ram_2,105.24",
    "GE09ram_02_u:6061": " snigdhagambhīraghoṣeṇa syandanenopayān prabhuḥ",
    "GE09ram_02_u:6062": " ayodhyāṃ bharataḥ kṣipraṃ praviveśa mahāyaśāḥ // Ram_2,106.1",
    "GE09ram_02_u:6063": " biḍālolūkacaritām ālīnanaravāraṇām",
    "GE09ram_02_u:6064": " timirābhyāhatāṃ kālīm aprakāśāṃ niśām iva // Ram_2,106.2",
    "GE09ram_02_u:6065": " rāhuśatroḥ priyāṃ patnīṃ śriyā prajvalitaprabhām",
    "GE09ram_02_u:6066": " graheṇābhyutthitenaikāṃ rohiṇīm iva pīḍitām // Ram_2,106.3",
    "GE09ram_02_u:6067": " alpoṣṇakṣubdhasalilāṃ gharmottaptavihaṃgamām",
    "GE09ram_02_u:6068": " līnamīnajhaṣagrāhāṃ kṛśāṃ girinadīm iva // Ram_2,106.4",
    "GE09ram_02_u:6069": " vidhūmām iva hemābhām adhvarāgnisamutthitām",
    "GE09ram_02_u:6070": " havirabhyukṣitāṃ paścāc chikhāṃ vipralayaṃ gatām // Ram_2,106.5",
    "GE09ram_02_u:6071": " vidhvastakavacāṃ rugṇagajavājirathadhvajām",
    "GE09ram_02_u:6072": " hatapravīrām āpannāṃ camūm iva mahāhave // Ram_2,106.6",
    "GE09ram_02_u:6073": " saphenāṃ sasvanāṃ bhūtvā sāgarasya samutthitām",
    "GE09ram_02_u:6074": " praśāntamārutoddhūtāṃ jalormim iva niḥsvanām // Ram_2,106.7",
    "GE09ram_02_u:6075": " tyaktāṃ yajñāyudhaiḥ sarvair abhirūpaiś ca yājakaiḥ",
    "GE09ram_02_u:6076": " sutyākāle vinirvṛtte vediṃ gataravām iva // Ram_2,106.8",
    "GE09ram_02_u:6077": " goṣṭhamadhye sthitām ārtām acarantīṃ navaṃ tṛṇam",
    "GE09ram_02_u:6078": " govṛṣeṇa parityaktāṃ gavāṃ patnīm ivotsukām // Ram_2,106.9",
    "GE09ram_02_u:6079": " prabhākarālaiḥ susnigdhaiḥ prajvaladbhir ivottamaiḥ",
    "GE09ram_02_u:6080": " viyuktāṃ maṇibhir jātyair navāṃ muktāvalīm iva // Ram_2,106.10",
    "GE09ram_02_u:6081": " sahasā calitāṃ sthānān mahīṃ puṇyakṣayād gatām",
    "GE09ram_02_u:6082": " saṃhṛtadyutivistārāṃ tārām iva divaś cyutām // Ram_2,106.11",
    "GE09ram_02_u:6083": " puṣpanaddhāṃ vasantānte mattabhramaraśālinīm",
    "GE09ram_02_u:6084": " drutadāvāgnivipruṣṭāṃ klāntāṃ vanalatām iva // Ram_2,106.12",
    "GE09ram_02_u:6085": " saṃmūḍhanigamāṃ sarvāṃ saṃkṣiptavipaṇāpaṇām",
    "GE09ram_02_u:6086": " pracchannaśaśinakṣatrāṃ dyām ivāmbudharair vṛtām // Ram_2,106.13",
    "GE09ram_02_u:6087": " kṣīṇapānottamair bhinnaiḥ śarāvair abhisaṃvṛtām",
    "GE09ram_02_u:6088": " hataśauṇḍām ivākāśe pānabhūmim asaṃskṛtām // Ram_2,106.14",
    "GE09ram_02_u:6089": " vṛkṇabhūmitalāṃ nimnāṃ vṛkṇapātraiḥ samāvṛtām",
    "GE09ram_02_u:6090": " upayuktodakāṃ bhagnāṃ prapāṃ nipatitām iva // Ram_2,106.15",
    "GE09ram_02_u:6091": " vipulāṃ vitatāṃ caiva yuktapāśāṃ tarasvinām",
    "GE09ram_02_u:6092": " bhūmau bāṇair viniṣkṛttāṃ patitāṃ jyām ivāyudhāt // Ram_2,106.16",
    "GE09ram_02_u:6093": " sahasā yuddhaśauṇḍena hayāroheṇa vāhitām",
    "GE09ram_02_u:6094": " nikṣiptabhāṇḍām utsṛṣṭāṃ kiśorīm iva durbalām // Ram_2,106.17",
    "GE09ram_02_u:6095": " prāvṛṣi pravigāḍhāyāṃ praviṣṭasyābhramaṇḍalam",
    "GE09ram_02_u:6096": " pracchannāṃ nīlajīmūtair bhāskarasya prabhām iva // Ram_2,106.18",
    "GE09ram_02_u:6097": " bharatas tu rathasthaḥ sañ śrīmān daśarathātmajaḥ",
    "GE09ram_02_u:6098": " vāhayantaṃ rathaśreṣṭhaṃ sārathiṃ vākyam abravīt // Ram_2,106.19",
    "GE09ram_02_u:6099": " kiṃ nu khalv adya gambhīro mūrchito na niśamyate",
    "GE09ram_02_u:6100": " yathāpuram ayodhyāyāṃ gītavāditraniḥsvanaḥ // Ram_2,106.20",
    "GE09ram_02_u:6101": " vāruṇīmadagandhāś ca mālyagandhaś ca mūrchitaḥ",
    "GE09ram_02_u:6102": " dhūpitāgarugandhaś ca na pravāti samantataḥ // Ram_2,106.21",
    "GE09ram_02_u:6103": " yānapravaraghoṣaś ca snigdhaś ca hayaniḥsvanaḥ",
    "GE09ram_02_u:6104": " pramattagajanādaś ca mahāṃś ca rathaniḥsvanaḥ",
    "GE09ram_02_u:6105": " nedānīṃ śrūyate puryām asyāṃ rāme vivāsite // Ram_2,106.22",
    "GE09ram_02_u:6106": " taruṇaiś cāruveṣaiś ca narair unnatagāmibhiḥ",
    "GE09ram_02_u:6107": " saṃpatadbhir ayodhyāyāṃ na vibhānti mahāpathāḥ // Ram_2,106.23",
    "GE09ram_02_u:6108": " evaṃ bahuvidhaṃ jalpan viveśa vasatiṃ pituḥ",
    "GE09ram_02_u:6109": " tena hīnāṃ narendreṇa siṃhahīnāṃ guhām iva // Ram_2,106.24",
    "GE09ram_02_u:6110": " tato nikṣipya mātṝn sa ayodhyāyāṃ dṛḍhavrataḥ",
    "GE09ram_02_u:6111": " bharataḥ śokasaṃtapto gurūn idam athābravīt // Ram_2,107.1",
    "GE09ram_02_u:6112": " nandigrāmaṃ gamiṣyāmi sarvān āmantraye 'dya vaḥ",
    "GE09ram_02_u:6113": " tatra duḥkham idaṃ sarvaṃ sahiṣye rāghavaṃ vinā // Ram_2,107.2",
    "GE09ram_02_u:6114": " gataś ca hi divaṃ rājā vanasthaś ca gurur mama",
    "GE09ram_02_u:6115": " rāmaṃ pratīkṣe rājyāya sa hi rājā mahāyaśāḥ // Ram_2,107.3",
    "GE09ram_02_u:6116": " etac chrutvā śubhaṃ vākyaṃ bharatasya mahātmanaḥ",
    "GE09ram_02_u:6117": " abruvan mantriṇaḥ sarve vasiṣṭhaś ca purohitaḥ // Ram_2,107.4",
    "GE09ram_02_u:6118": " sadṛśaṃ ślāghanīyaṃ ca yad uktaṃ bharata tvayā",
    "GE09ram_02_u:6119": " vacanaṃ bhrātṛvātsalyād anurūpaṃ tavaiva tat // Ram_2,107.5",
    "GE09ram_02_u:6120": " nityaṃ te bandhulubdhasya tiṣṭhato bhrātṛsauhṛde",
    "GE09ram_02_u:6121": " āryamārgaṃ prapannasya nānumanyeta kaḥ pumān // Ram_2,107.6",
    "GE09ram_02_u:6122": " mantriṇāṃ vacanaṃ śrutvā yathābhilaṣitaṃ priyam",
    "GE09ram_02_u:6123": " abravīt sārathiṃ vākyaṃ ratho me yujyatām iti // Ram_2,107.7",
    "GE09ram_02_u:6124": " prahṛṣṭavadanaḥ sarvā mātṝn samabhivādya saḥ",
    "GE09ram_02_u:6125": " āruroha rathaṃ śrīmāñ śatrughnena samanvitaḥ // Ram_2,107.8",
    "GE09ram_02_u:6126": " āruhya tu rathaṃ śīghraṃ śatrughnabharatāv ubhau",
    "GE09ram_02_u:6127": " yayatuḥ paramaprītau vṛtau mantripurohitaiḥ // Ram_2,107.9",
    "GE09ram_02_u:6128": " agrato guravas tatra vasiṣṭhapramukhā dvijāḥ",
    "GE09ram_02_u:6129": " prayayuḥ prāṅmukhāḥ sarve nandigrāmo yato 'bhavat // Ram_2,107.10",
    "GE09ram_02_u:6130": " balaṃ ca tad anāhūtaṃ gajāśvarathasaṃkulam",
    "GE09ram_02_u:6131": " prayayau bharate yāte sarve ca puravāsinaḥ // Ram_2,107.11",
    "GE09ram_02_u:6132": " rathasthaḥ sa tu dharmātmā bharato bhrātṛvatsalaḥ",
    "GE09ram_02_u:6133": " nandigrāmaṃ yayau tūrṇaṃ śirasy ādhāya pāduke // Ram_2,107.12",
    "GE09ram_02_u:6134": " tatas tu bharataḥ kṣipraṃ nandigrāmaṃ praviśya saḥ",
    "GE09ram_02_u:6135": " avatīrya rathāt tūrṇaṃ gurūn idam uvāca ha // Ram_2,107.13",
    "GE09ram_02_u:6136": " etad rājyaṃ mama bhrātrā dattaṃ saṃnyāsavat svayam",
    "GE09ram_02_u:6137": " yogakṣemavahe ceme pāduke hemabhūṣite",
    "GE09ram_02_u:6138": " tam imaṃ pālayiṣyāmi rāghavāgamanaṃ prati // Ram_2,107.14",
    "GE09ram_02_u:6139": " kṣipraṃ saṃyojayitvā tu rāghavasya punaḥ svayam",
    "GE09ram_02_u:6140": " caraṇau tau tu rāmasya drakṣyāmi sahapādukau // Ram_2,107.15",
    "GE09ram_02_u:6141": " tato nikṣiptabhāro 'haṃ rāghaveṇa samāgataḥ",
    "GE09ram_02_u:6142": " nivedya gurave rājyaṃ bhajiṣye guruvṛttitām // Ram_2,107.16",
    "GE09ram_02_u:6143": " rāghavāya ca saṃnyāsaṃ dattveme varapāduke",
    "GE09ram_02_u:6144": " rājyaṃ cedam ayodhyāṃ ca dhūtapāpo bhavāmi ca // Ram_2,107.17",
    "GE09ram_02_u:6145": " abhiṣikte tu kākutsthe prahṛṣṭamudite jane",
    "GE09ram_02_u:6146": " prītir mama yaśaś caiva bhaved rājyāc caturguṇam // Ram_2,107.18",
    "GE09ram_02_u:6147": " evaṃ tu vilapan dīno bharataḥ sa mahāyaśāḥ",
    "GE09ram_02_u:6148": " nandigrāme 'karod rājyaṃ duḥkhito mantribhiḥ saha // Ram_2,107.19",
    "GE09ram_02_u:6149": " sa valkalajaṭādhārī muniveṣadharaḥ prabhuḥ",
    "GE09ram_02_u:6150": " nandigrāme 'vasad vīraḥ sasainyo bharatas tadā // Ram_2,107.20",
    "GE09ram_02_u:6151": " rāmāgamanam ākāṅkṣan bharato bhrātṛvatsalaḥ",
    "GE09ram_02_u:6152": " bhrātur vacanakārī ca pratijñāpāragas tadā // Ram_2,107.21",
    "GE09ram_02_u:6153": " pāduke tv abhiṣicyātha nandigrāme 'vasat tadā",
    "GE09ram_02_u:6154": " bharataḥ śāsanaṃ sarvaṃ pādukābhyāṃ nyavedayat // Ram_2,107.22",
    "GE09ram_02_u:6155": " pratiprayāte bharate vasan rāmas tapovane",
    "GE09ram_02_u:6156": " lakṣayāmāsa sodvegam athautsukyaṃ tapasvinām // Ram_2,108.1",
    "GE09ram_02_u:6157": " ye tatra citrakūṭasya purastāt tāpasāśrame",
    "GE09ram_02_u:6158": " rāmam āśritya niratās tān alakṣayad utsukān // Ram_2,108.2",
    "GE09ram_02_u:6159": " nayanair bhṛkuṭībhiś ca rāmaṃ nirdiśya śaṅkitāḥ",
    "GE09ram_02_u:6160": " anyonyam upajalpantaḥ śanaiś cakrur mithaḥ kathāḥ // Ram_2,108.3",
    "GE09ram_02_u:6161": " teṣām autsukyam ālakṣya rāmas tv ātmani śaṅkitaḥ",
    "GE09ram_02_u:6162": " kṛtāñjalir uvācedam ṛṣiṃ kulapatiṃ tataḥ // Ram_2,108.4",
    "GE09ram_02_u:6163": " na kaccid bhagavan kiṃcit pūrvavṛttam idaṃ mayi",
    "GE09ram_02_u:6164": " dṛśyate vikṛtaṃ yena vikriyante tapasvinaḥ // Ram_2,108.5",
    "GE09ram_02_u:6165": " pramādāc caritaṃ kaccit kiṃcin nāvarajasya me",
    "GE09ram_02_u:6166": " lakṣmaṇasyarṣibhir dṛṣṭaṃ nānurūpam ivātmanaḥ // Ram_2,108.6",
    "GE09ram_02_u:6167": " kaccic chuśrūṣamāṇā vaḥ śuśrūṣaṇaparā mayi",
    "GE09ram_02_u:6168": " pramadābhyucitāṃ vṛttiṃ sītā yuktaṃ na vartate // Ram_2,108.7",
    "GE09ram_02_u:6169": " atharṣir jarayā vṛddhas tapasā ca jarāṃ gataḥ",
    "GE09ram_02_u:6170": " vepamāna ivovāca rāmaṃ bhūtadayāparam // Ram_2,108.8",
    "GE09ram_02_u:6171": " kutaḥ kalyāṇasattvāyāḥ kalyāṇābhirates tathā",
    "GE09ram_02_u:6172": " calanaṃ tāta vaidehyās tapasviṣu viśeṣataḥ // Ram_2,108.9",
    "GE09ram_02_u:6173": " tvannimittam idaṃ tāvat tāpasān prati vartate",
    "GE09ram_02_u:6174": " rakṣobhyas tena saṃvignāḥ kathayanti mithaḥ kathāḥ // Ram_2,108.10",
    "GE09ram_02_u:6175": " rāvaṇāvarajaḥ kaścit kharo nāmeha rākṣasaḥ",
    "GE09ram_02_u:6176": " utpāṭya tāpasān sarvāñ janasthānaniketanān // Ram_2,108.11",
    "GE09ram_02_u:6177": " dhṛṣṭaś ca jitakāśī ca nṛśaṃsaḥ puruṣādakaḥ",
    "GE09ram_02_u:6178": " avaliptaś ca pāpaś ca tvāṃ ca tāta na mṛṣyate // Ram_2,108.12",
    "GE09ram_02_u:6179": " tvaṃ yadā prabhṛti hy asminn āśrame tāta vartase",
    "GE09ram_02_u:6180": " tadā prabhṛti rakṣāṃsi viprakurvanti tāpasān // Ram_2,108.13",
    "GE09ram_02_u:6181": " darśayanti hi bībhatsaiḥ krūrair bhīṣaṇakair api",
    "GE09ram_02_u:6182": " nānā rūpair virūpaiś ca rūpair asukhadarśanaiḥ // Ram_2,108.14",
    "GE09ram_02_u:6183": " apraśastair aśucibhiḥ saṃprayojya ca tāpasān",
    "GE09ram_02_u:6184": " pratighnanty aparān kṣipram anāryāḥ purataḥ sthitāḥ // Ram_2,108.15",
    "GE09ram_02_u:6185": " teṣu teṣv āśramasthāneṣv abuddham avalīya ca",
    "GE09ram_02_u:6186": " ramante tāpasāṃs tatra nāśayanto 'lpacetasaḥ // Ram_2,108.16",
    "GE09ram_02_u:6187": " apakṣipanti srugbhāṇḍān agnīn siñcanti vāriṇā",
    "GE09ram_02_u:6188": " kalaśāṃś ca pramṛdnanti havane samupasthite // Ram_2,108.17",
    "GE09ram_02_u:6189": " tair durātmabhir āviṣṭān āśramān prajihāsavaḥ",
    "GE09ram_02_u:6190": " gamanāyānyadeśasya codayanty ṛṣayo 'dya mām // Ram_2,108.18",
    "GE09ram_02_u:6191": " tat purā rāma śārīrām upahiṃsāṃ tapasviṣu",
    "GE09ram_02_u:6192": " darśayanti hi duṣṭās te tyakṣyāma imam āśramam // Ram_2,108.19",
    "GE09ram_02_u:6193": " bahumūlaphalaṃ citram avidūrād ito vanam",
    "GE09ram_02_u:6194": " purāṇāśramam evāhaṃ śrayiṣye sagaṇaḥ punaḥ // Ram_2,108.20",
    "GE09ram_02_u:6195": " kharas tvayy api cāyuktaṃ purā tāta pravartate",
    "GE09ram_02_u:6196": " sahāsmābhir ito gaccha yadi buddhiḥ pravartate // Ram_2,108.21",
    "GE09ram_02_u:6197": " sakalatrasya saṃdeho nityaṃ yat tasya rāghava",
    "GE09ram_02_u:6198": " samarthasyāpi hi sato vāso duḥkham ihādya te // Ram_2,108.22",
    "GE09ram_02_u:6199": " ity uktavantaṃ rāmas taṃ rājaputras tapasvinam",
    "GE09ram_02_u:6200": " na śaśākottarair vākyair avaroddhuṃ samutsukam // Ram_2,108.23",
    "GE09ram_02_u:6201": " abhinandya samāpṛcchya samādhāya ca rāghavam",
    "GE09ram_02_u:6202": " sa jagāmāśramaṃ tyaktvā kulaiḥ kulapatiḥ saha // Ram_2,108.24",
    "GE09ram_02_u:6203": " rāmaḥ saṃsādhya tv ṛṣigaṇam anugamanād deśāt tasmāccit kulapatim abhivādya rṣim",
    "GE09ram_02_u:6204": " samyakprītais tair anumata upadiṣṭārthaḥ puṇyaṃ vāsāya svanilayam upasaṃpede // Ram_2,108.25",
    "GE09ram_02_u:6205": " āśramaṃ tv ṛṣivirahitaṃ prabhuḥ kṣaṇam api na jahau sa rāghavaḥ",
    "GE09ram_02_u:6206": " rāghavaṃ hi satatam anugatās tāpasāś cārṣicaritadhṛtaguṇāḥ // Ram_2,108.26",
    "GE09ram_02_u:6207": " rāghavas tv apayāteṣu tapasviṣu vicintayan",
    "GE09ram_02_u:6208": " na tatrārocayad vāsaṃ kāraṇair bahubhis tadā // Ram_2,109.1",
    "GE09ram_02_u:6209": " iha me bharato dṛṣṭo mātaraś ca sanāgarāḥ",
    "GE09ram_02_u:6210": " sā ca me smṛtir anveti tān nityam anuśocataḥ // Ram_2,109.2",
    "GE09ram_02_u:6211": " skandhāvāraniveśena tena tasya mahātmanaḥ",
    "GE09ram_02_u:6212": " hayahastikarīṣaiś ca upamardaḥ kṛto bhṛśam // Ram_2,109.3",
    "GE09ram_02_u:6213": " tasmād anyatra gacchāma iti saṃcintya rāghavaḥ",
    "GE09ram_02_u:6214": " prātiṣṭhata sa vaidehyā lakṣmaṇena ca saṃgataḥ // Ram_2,109.4",
    "GE09ram_02_u:6215": " so 'trer āśramam āsādya taṃ vavande mahāyaśāḥ",
    "GE09ram_02_u:6216": " taṃ cāpi bhagavān atriḥ putravat pratyapadyata // Ram_2,109.5",
    "GE09ram_02_u:6217": " svayam ātithyam ādiśya sarvam asya susatkṛtam",
    "GE09ram_02_u:6218": " saumitriṃ ca mahābhāgāṃ sītāṃ ca samasāntvayat // Ram_2,109.6",
    "GE09ram_02_u:6219": " patnīṃ ca samanuprāptāṃ vṛddhām āmantrya satkṛtām",
    "GE09ram_02_u:6220": " sāntvayāmāsa dharmajñaḥ sarvabhūtahite rataḥ // Ram_2,109.7",
    "GE09ram_02_u:6221": " anasūyāṃ mahābhāgāṃ tāpasīṃ dharmacāriṇīm",
    "GE09ram_02_u:6222": " pratigṛhṇīṣva vaidehīm abravīd ṛṣisattamaḥ // Ram_2,109.8",
    "GE09ram_02_u:6223": " rāmāya cācacakṣe tāṃ tāpasīṃ dharmacāriṇīm",
    "GE09ram_02_u:6224": " daśa varṣāṇy anāvṛṣṭyā dagdhe loke nirantaram // Ram_2,109.9",
    "GE09ram_02_u:6225": " yayā mūlaphale sṛṣṭe jāhnavī ca pravartitā",
    "GE09ram_02_u:6226": " ugreṇa tapasā yuktā niyamaiś cāpy alaṃkṛtā // Ram_2,109.10",
    "GE09ram_02_u:6227": " daśavarṣasahasrāṇi yayā taptaṃ mahat tapaḥ",
    "GE09ram_02_u:6228": " anasūyāvratais tāta pratyūhāś ca nibarhitāḥ // Ram_2,109.11",
    "GE09ram_02_u:6229": " devakāryanimittaṃ ca yayā saṃtvaramāṇayā",
    "GE09ram_02_u:6230": " daśarātraṃ kṛtvā rātriḥ seyaṃ māteva te 'nagha // Ram_2,109.12",
    "GE09ram_02_u:6231": " tām imāṃ sarvabhūtānāṃ namaskāryāṃ yaśasvinīm",
    "GE09ram_02_u:6232": " abhigacchatu vaidehī vṛddhām akrodhanāṃ sadā // Ram_2,109.13",
    "GE09ram_02_u:6233": " evaṃ bruvāṇaṃ tam ṛṣiṃ tathety uktvā sa rāghavaḥ",
    "GE09ram_02_u:6234": " sītām uvāca dharmajñām idaṃ vacanam uttamam // Ram_2,109.14",
    "GE09ram_02_u:6235": " rājaputri śrutaṃ tv etan muner asya samīritam",
    "GE09ram_02_u:6236": " śreyo'rtham ātmanaḥ śīghram abhigaccha tapasvinīm // Ram_2,109.15",
    "GE09ram_02_u:6237": " anasūyeti yā loke karmabhiḥ khyātim āgatā",
    "GE09ram_02_u:6238": " tāṃ śīghram abhigaccha tvam abhigamyāṃ tapasvinīm // Ram_2,109.16",
    "GE09ram_02_u:6239": " sītā tv etad vacaḥ śrutvā rāghavasya hitaiṣiṇī",
    "GE09ram_02_u:6240": " tām atripatnīṃ dharmajñām abhicakrāma maithilī // Ram_2,109.17",
    "GE09ram_02_u:6241": " śithilāṃ valitāṃ vṛddhāṃ jarāpāṇḍuramūrdhajām",
    "GE09ram_02_u:6242": " satataṃ vepamānāṅgīṃ pravāte kadalī yathā // Ram_2,109.18",
    "GE09ram_02_u:6243": " tāṃ tu sītā mahābhāgām anasūyāṃ pativratām",
    "GE09ram_02_u:6244": " abhyavādayad avyagrā svaṃ nāma samudāharat // Ram_2,109.19",
    "GE09ram_02_u:6245": " abhivādya ca vaidehī tāpasīṃ tām aninditām",
    "GE09ram_02_u:6246": " baddhāñjalipuṭā hṛṣṭā paryapṛcchad anāmayam // Ram_2,109.20",
    "GE09ram_02_u:6247": " tataḥ sītāṃ mahābhāgāṃ dṛṣṭvā tāṃ dharmacāriṇīm",
    "GE09ram_02_u:6248": " sāntvayanty abravīd dhṛṣṭā diṣṭyā dharmam avekṣase // Ram_2,109.21",
    "GE09ram_02_u:6249": " tyaktvā jñātijanaṃ sīte mānam ṛddhiṃ ca mānini",
    "GE09ram_02_u:6250": " avaruddhaṃ vane rāmaṃ diṣṭyā tvam anugacchasi // Ram_2,109.22",
    "GE09ram_02_u:6251": " nagarastho vanastho vā pāpo vā yadi vāśubhaḥ",
    "GE09ram_02_u:6252": " yāsāṃ strīṇāṃ priyo bhartā tāsāṃ lokā mahodayāḥ // Ram_2,109.23",
    "GE09ram_02_u:6253": " duḥśīlaḥ kāmavṛtto vā dhanair vā parivarjitaḥ",
    "GE09ram_02_u:6254": " strīṇām āryasvabhāvānāṃ paramaṃ daivataṃ patiḥ // Ram_2,109.24",
    "GE09ram_02_u:6255": " nāto viśiṣṭaṃ paśyāmi bāndhavaṃ vimṛśanty aham",
    "GE09ram_02_u:6256": " sarvatra yogyaṃ vaidehi tapaḥ kṛtam ivāvyayam // Ram_2,109.25",
    "GE09ram_02_u:6257": " na tv evam avagacchanti guṇadoṣam asatstriyaḥ",
    "GE09ram_02_u:6258": " kāmavaktavyahṛdayā bhartṛnāthāś caranti yāḥ // Ram_2,109.26",
    "GE09ram_02_u:6259": " prāpnuvanty ayaśaś caiva dharmabhraṃśaṃ ca maithili",
    "GE09ram_02_u:6260": " akāryavaśam āpannāḥ striyo yāḥ khalu tadvidhāḥ // Ram_2,109.27",
    "GE09ram_02_u:6261": " tvadvidhās tu guṇair yuktā dṛṣṭalokaparāvarāḥ",
    "GE09ram_02_u:6262": " striyaḥ svarge cariṣyanti yathā puṇyakṛtas tathā // Ram_2,109.28",
    "GE09ram_02_u:6263": " sā tv evam uktā vaidehī anasūyānasūyayā",
    "GE09ram_02_u:6264": " pratipūjya vaco mandaṃ pravaktum upacakrame // Ram_2,110.1",
    "GE09ram_02_u:6265": " naitad āścaryam āryāyā yan māṃ tvam anubhāṣase",
    "GE09ram_02_u:6266": " viditaṃ tu mamāpy etad yathā nāryāḥ patir guruḥ // Ram_2,110.2",
    "GE09ram_02_u:6267": " yady apy eṣa bhaved bhartā mamārye vṛttavarjitaḥ",
    "GE09ram_02_u:6268": " advaidham upacartavyas tathāpy eṣa mayā bhavet // Ram_2,110.3",
    "GE09ram_02_u:6269": " kiṃ punar yo guṇaślāghyaḥ sānukrośo jitendriyaḥ",
    "GE09ram_02_u:6270": " sthirānurāgo dharmātmā mātṛvartī pitṛpriyaḥ // Ram_2,110.4",
    "GE09ram_02_u:6271": " yāṃ vṛttiṃ vartate rāmaḥ kausalyāyāṃ mahābalaḥ",
    "GE09ram_02_u:6272": " tām eva nṛpanārīṇām anyāsām api vartate // Ram_2,110.5",
    "GE09ram_02_u:6273": " sakṛd dṛṣṭāsv api strīṣu nṛpeṇa nṛpavatsalaḥ",
    "GE09ram_02_u:6274": " mātṛvad vartate vīro mānam utsṛjya dharmavit // Ram_2,110.6",
    "GE09ram_02_u:6275": " āgacchantyāś ca vijanaṃ vanam evaṃ bhayāvaham",
    "GE09ram_02_u:6276": " samāhitaṃ hi me śvaśrvā hṛdaye yat sthitaṃ mama // Ram_2,110.7",
    "GE09ram_02_u:6277": " pāṇipradānakāle ca yat purā tv agnisaṃnidhau",
    "GE09ram_02_u:6278": " anuśiṣṭā jananyāsmi vākyaṃ tad api me dhṛtam // Ram_2,110.8",
    "GE09ram_02_u:6279": " navīkṛtaṃ tu tat sarvaṃ vākyais te dharmacāriṇi",
    "GE09ram_02_u:6280": " patiśuśrūṣaṇān nāryās tapo nānyad vidhīyate // Ram_2,110.9",
    "GE09ram_02_u:6281": " sāvitrī patiśuśrūṣāṃ kṛtvā svarge mahīyate",
    "GE09ram_02_u:6282": " tathā vṛttiś ca yātā tvaṃ patiśuśrūṣayā divam // Ram_2,110.10",
    "GE09ram_02_u:6283": " variṣṭhā sarvanārīṇām eṣā ca divi devatā",
    "GE09ram_02_u:6284": " rohiṇī ca vinā candraṃ muhūrtam api dṛśyate // Ram_2,110.11",
    "GE09ram_02_u:6285": " evaṃvidhāś ca pravarāḥ striyo bhartṛdṛḍhavratāḥ",
    "GE09ram_02_u:6286": " devaloke mahīyante puṇyena svena karmaṇā // Ram_2,110.12",
    "GE09ram_02_u:6287": " tato 'nasūyā saṃhṛṣṭā śrutvoktaṃ sītayā vacaḥ",
    "GE09ram_02_u:6288": " śirasy āghrāya covāca maithilīṃ harṣayanty uta // Ram_2,110.13",
    "GE09ram_02_u:6289": " niyamair vividhair āptaṃ tapo hi mahad asti me",
    "GE09ram_02_u:6290": " tat saṃśritya balaṃ sīte chandaye tvāṃ śucivrate // Ram_2,110.14",
    "GE09ram_02_u:6291": " upapannaṃ ca yuktaṃ ca vacanaṃ tava maithili",
    "GE09ram_02_u:6292": " prītā cāsmy ucitaṃ kiṃ te karavāṇi bravīhi me",
    "GE09ram_02_u:6293": " kṛtam ity abravīt sītā tapobalasamanvitām // Ram_2,110.15",
    "GE09ram_02_u:6294": " sā tv evam uktā dharmajñā tayā prītatarābhavat",
    "GE09ram_02_u:6295": " saphalaṃ ca praharṣaṃ te hanta sīte karomy aham // Ram_2,110.16",
    "GE09ram_02_u:6296": " idaṃ divyaṃ varaṃ mālyaṃ vastram ābharaṇāni ca",
    "GE09ram_02_u:6297": " aṅgarāgaṃ ca vaidehi mahārham anulepanam // Ram_2,110.17",
    "GE09ram_02_u:6298": " mayā dattam idaṃ sīte tava gātrāṇi śobhayet",
    "GE09ram_02_u:6299": " anurūpam asaṃkliṣṭaṃ nityam eva bhaviṣyati // Ram_2,110.18",
    "GE09ram_02_u:6300": " aṅgarāgeṇa divyena liptāṅgī janakātmaje",
    "GE09ram_02_u:6301": " śobhayiṣyāmi bhartāraṃ yathā śrīr viṣṇum avyayam // Ram_2,110.19",
    "GE09ram_02_u:6302": " sā vastram aṅgarāgaṃ ca bhūṣaṇāni srajas tathā",
    "GE09ram_02_u:6303": " maithilī pratijagrāha prītidānam anuttamam // Ram_2,110.20",
    "GE09ram_02_u:6304": " pratigṛhya ca tat sītā prītidānaṃ yaśasvinī",
    "GE09ram_02_u:6305": " śliṣṭāñjalipuṭā dhīrā samupāsta tapodhanām // Ram_2,110.21",
    "GE09ram_02_u:6306": " tathā sītām upāsīnām anasūyā dṛḍhavratā",
    "GE09ram_02_u:6307": " vacanaṃ praṣṭum ārebhe kathāṃ kāṃcid anupriyām // Ram_2,110.22",
    "GE09ram_02_u:6308": " svayaṃvare kila prāptā tvam anena yaśasvinā",
    "GE09ram_02_u:6309": " rāghaveṇeti me sīte kathā śrutim upāgatā // Ram_2,110.23",
    "GE09ram_02_u:6310": " tāṃ kathāṃ śrotum icchāmi vistareṇa ca maithili",
    "GE09ram_02_u:6311": " yathānubhūtaṃ kārtsnyena tan me tvaṃ vaktum arhasi // Ram_2,110.24",
    "GE09ram_02_u:6312": " evam uktā tu sā sītā tāṃ tato dharmacāriṇīm",
    "GE09ram_02_u:6313": " śrūyatām iti coktvā vai kathayāmāsa tāṃ kathām // Ram_2,110.25",
    "GE09ram_02_u:6314": " mithilādhipatir vīro janako nāma dharmavit",
    "GE09ram_02_u:6315": " kṣatradharmaṇy abhirato nyāyataḥ śāsti medinīm // Ram_2,110.26",
    "GE09ram_02_u:6316": " tasya lāṅgalahastasya karṣataḥ kṣetramaṇḍalam",
    "GE09ram_02_u:6317": " ahaṃ kilotthitā bhittvā jagatīṃ nṛpateḥ sutā // Ram_2,110.27",
    "GE09ram_02_u:6318": " sa māṃ dṛṣṭvā narapatir muṣṭivikṣepatatparaḥ",
    "GE09ram_02_u:6319": " pāṃśuguṇṭhitasarvāṅgīṃ vismito janako 'bhavat // Ram_2,110.28",
    "GE09ram_02_u:6320": " anapatyena ca snehād aṅkam āropya ca svayam",
    "GE09ram_02_u:6321": " mameyaṃ tanayety uktvā sneho mayi nipātitaḥ // Ram_2,110.29",
    "GE09ram_02_u:6322": " antarikṣe ca vāg uktā pratimāmānuṣī kila",
    "GE09ram_02_u:6323": " evam etan narapate dharmeṇa tanayā tava // Ram_2,110.30",
    "GE09ram_02_u:6324": " tataḥ prahṛṣṭo dharmātmā pitā me mithilādhipaḥ",
    "GE09ram_02_u:6325": " avāpto vipulām ṛddhiṃ mām avāpya narādhipaḥ // Ram_2,110.31",
    "GE09ram_02_u:6326": " dattā cāsmīṣṭavad devyai jyeṣṭhāyai puṇyakarmaṇā",
    "GE09ram_02_u:6327": " tayā saṃbhāvitā cāsmi snigdhayā mātṛsauhṛdāt // Ram_2,110.32",
    "GE09ram_02_u:6328": " patisaṃyogasulabhaṃ vayo dṛṣṭvā tu me pitā",
    "GE09ram_02_u:6329": " cintām abhyagamad dīno vittanāśād ivādhanaḥ // Ram_2,110.33",
    "GE09ram_02_u:6330": " sadṛśāc cāpakṛṣṭāc ca loke kanyāpitā janāt",
    "GE09ram_02_u:6331": " pradharṣaṇām avāpnoti śakreṇāpi samo bhuvi // Ram_2,110.34",
    "GE09ram_02_u:6332": " tāṃ dharṣaṇām adūrasthāṃ saṃdṛśyātmani pārthivaḥ",
    "GE09ram_02_u:6333": " cintārṇavagataḥ pāraṃ nāsasādāplavo yathā // Ram_2,110.35",
    "GE09ram_02_u:6334": " ayonijāṃ hi māṃ jñātvā nādhyagacchat sa cintayan",
    "GE09ram_02_u:6335": " sadṛśaṃ cānurūpaṃ ca mahīpālaḥ patiṃ mama // Ram_2,110.36",
    "GE09ram_02_u:6336": " tasya buddhir iyaṃ jātā cintayānasya saṃtatam",
    "GE09ram_02_u:6337": " svayaṃ varaṃ tanūjāyāḥ kariṣyāmīti dhīmataḥ // Ram_2,110.37",
    "GE09ram_02_u:6338": " mahāyajñe tadā tasya varuṇena mahātmanā",
    "GE09ram_02_u:6339": " dattaṃ dhanurvaraṃ prītyā tūṇī cākṣayasāyakau // Ram_2,110.38",
    "GE09ram_02_u:6340": " asaṃcālyaṃ manuṣyaiś ca yatnenāpi ca gauravāt",
    "GE09ram_02_u:6341": " tan na śaktā namayituṃ svapneṣv api narādhipāḥ // Ram_2,110.39",
    "GE09ram_02_u:6342": " tad dhanuḥ prāpya me pitrā vyāhṛtaṃ satyavādinā",
    "GE09ram_02_u:6343": " samavāye narendrāṇāṃ pūrvam āmantrya pārthivān // Ram_2,110.40",
    "GE09ram_02_u:6344": " idaṃ ca dhanur udyamya sajyaṃ yaḥ kurute naraḥ",
    "GE09ram_02_u:6345": " tasya me duhitā bhāryā bhaviṣyati na saṃśayaḥ // Ram_2,110.41",
    "GE09ram_02_u:6346": " tac ca dṛṣṭvā dhanuḥśreṣṭhaṃ gauravād girisaṃnibham",
    "GE09ram_02_u:6347": " abhivādya nṛpā jagmur aśaktās tasya tolane // Ram_2,110.42",
    "GE09ram_02_u:6348": " sudīrghasya tu kālasya rāghavo 'yaṃ mahādyutiḥ",
    "GE09ram_02_u:6349": " viśvāmitreṇa sahito yajñaṃ draṣṭuṃ samāgataḥ // Ram_2,110.43",
    "GE09ram_02_u:6350": " lakṣmaṇena saha bhrātrā rāmaḥ satyaparākramaḥ",
    "GE09ram_02_u:6351": " viśvāmitras tu dharmātmā mama pitrā supūjitaḥ // Ram_2,110.44",
    "GE09ram_02_u:6352": " provāca pitaraṃ tatra bhrātarau rāmalakṣmaṇau",
    "GE09ram_02_u:6353": " sutau daśarathasyemau dhanurdarśanakāṅkṣiṇau",
    "GE09ram_02_u:6354": " ity uktas tena vipreṇa tad dhanuḥ samupānayat // Ram_2,110.45",
    "GE09ram_02_u:6355": " nimeṣāntaramātreṇa tad ānamya sa vīryavān",
    "GE09ram_02_u:6356": " jyāṃ samāropya jhaṭiti pūrayāmāsa vīryavān // Ram_2,110.46",
    "GE09ram_02_u:6357": " tena pūrayatā vegān madhye bhagnaṃ dvidhā dhanuḥ",
    "GE09ram_02_u:6358": " tasya śabdo 'bhavad bhīmaḥ patitasyāśaner iva // Ram_2,110.47",
    "GE09ram_02_u:6359": " tato 'haṃ tatra rāmāya pitrā satyābhisaṃdhinā",
    "GE09ram_02_u:6360": " udyatā dātum udyamya jalabhājanam uttamam // Ram_2,110.48",
    "GE09ram_02_u:6361": " dīyamānāṃ na tu tadā pratijagrāha rāghavaḥ",
    "GE09ram_02_u:6362": " avijñāya pituś chandam ayodhyādhipateḥ prabhoḥ // Ram_2,110.49",
    "GE09ram_02_u:6363": " tataḥ śvaśuram āmantrya vṛddhaṃ daśarathaṃ nṛpam",
    "GE09ram_02_u:6364": " mama pitrā ahaṃ dattā rāmāya viditātmane // Ram_2,110.50",
    "GE09ram_02_u:6365": " mama caivānujā sādhvī ūrmilā priyadarśanā",
    "GE09ram_02_u:6366": " bhāryārthe lakṣmaṇasyāpi dattā pitrā mama svayam // Ram_2,110.51",
    "GE09ram_02_u:6367": " evaṃ dattāsmi rāmāya tadā tasmin svayaṃvare",
    "GE09ram_02_u:6368": " anuraktā ca dharmeṇa patiṃ vīryavatāṃ varam // Ram_2,110.52",
    "GE09ram_02_u:6369": " anasūyā tu dharmajñā śrutvā tāṃ mahatīṃ kathām",
    "GE09ram_02_u:6370": " paryaṣvajata bāhubhyāṃ śirasy āghrāya maithilīm // Ram_2,111.1",
    "GE09ram_02_u:6371": " vyaktākṣarapadaṃ citraṃ bhāṣitaṃ madhuraṃ tvayā",
    "GE09ram_02_u:6372": " yathā svayaṃvaraṃ vṛttaṃ tat sarvaṃ hi śrutaṃ mayā // Ram_2,111.2",
    "GE09ram_02_u:6373": " rame 'haṃ kathayā te tu dṛḍhaṃ madhurabhāṣiṇi",
    "GE09ram_02_u:6374": " ravir astaṃ gataḥ śrīmān upohya rajanīṃ śivām // Ram_2,111.3",
    "GE09ram_02_u:6375": " divasaṃ pratikīrṇānām āhārārthaṃ patatriṇām",
    "GE09ram_02_u:6376": " saṃdhyākāle nilīnānāṃ nidrārthaṃ śrūyate dhvaniḥ // Ram_2,111.4",
    "GE09ram_02_u:6377": " ete cāpy abhiṣekārdrā munayaḥ phalaśodhanāḥ",
    "GE09ram_02_u:6378": " sahitā upavartante salilāplutavalkalāḥ // Ram_2,111.5",
    "GE09ram_02_u:6379": " ṛṣīṇām agnihotreṣu huteṣu vidhipurvakam",
    "GE09ram_02_u:6380": " kapotāṅgāruṇo dhūmo dṛśyate pavanoddhataḥ // Ram_2,111.6",
    "GE09ram_02_u:6381": " alpaparṇā hi taravo ghanībhūtāḥ samantataḥ",
    "GE09ram_02_u:6382": " viprakṛṣṭe 'pi ye deśe na prakāśanti vai diśaḥ // Ram_2,111.7",
    "GE09ram_02_u:6383": " rajanīcarasattvāni pracaranti samantataḥ",
    "GE09ram_02_u:6384": " tapovanamṛgā hy ete veditīrtheṣu śerate // Ram_2,111.8",
    "GE09ram_02_u:6385": " sampravṛttā niśā sīte nakṣatrasamalaṃkṛtā",
    "GE09ram_02_u:6386": " jyotsnāprāvaraṇaś candro dṛśyate 'bhyudito 'mbare // Ram_2,111.9",
    "GE09ram_02_u:6387": " gamyatām anujānāmi rāmasyānucarī bhava",
    "GE09ram_02_u:6388": " kathayantyā hi madhuraṃ tvayāhaṃ paritoṣitā // Ram_2,111.10",
    "GE09ram_02_u:6389": " alaṃkuru ca tāvat tvaṃ pratyakṣaṃ mama maithili",
    "GE09ram_02_u:6390": " prītiṃ janaya me vatsa divyālaṃkāraśobhinī // Ram_2,111.11",
    "GE09ram_02_u:6391": " sā tadā samalaṃkṛtya sītā surasutopamā",
    "GE09ram_02_u:6392": " praṇamya śirasā tasyai rāmaṃ tv abhimukhī yayau // Ram_2,111.12",
    "GE09ram_02_u:6393": " tathā tu bhūṣitāṃ sītāṃ dadarśa vadatāṃ varaḥ",
    "GE09ram_02_u:6394": " rāghavaḥ prītidānena tapasvinyā jaharṣa ca // Ram_2,111.13",
    "GE09ram_02_u:6395": " nyavedayat tataḥ sarvaṃ sītā rāmāya maithilī",
    "GE09ram_02_u:6396": " prītidānaṃ tapasvinyā vasanābharaṇasrajām // Ram_2,111.14",
    "GE09ram_02_u:6397": " prahṛṣṭas tv abhavad rāmo lakṣmaṇaś ca mahārathaḥ",
    "GE09ram_02_u:6398": " maithilyāḥ satkriyāṃ dṛṣṭvā mānuṣeṣu sudurlabhām // Ram_2,111.15",
    "GE09ram_02_u:6399": " tatas tāṃ śarvarīṃ prītaḥ puṇyāṃ śaśinibhānanaḥ",
    "GE09ram_02_u:6400": " arcitas tāpasaiḥ siddhair uvāsa raghunandanaḥ // Ram_2,111.16",
    "GE09ram_02_u:6401": " tasyāṃ rātryāṃ vyatītāyām abhiṣicya hutāgnikān",
    "GE09ram_02_u:6402": " āpṛcchetāṃ naravyāghrau tāpasān vanagocarān // Ram_2,111.17",
    "GE09ram_02_u:6403": " tāv ūcus te vanacarās tāpasā dharmacāriṇaḥ",
    "GE09ram_02_u:6404": " vanasya tasya saṃcāraṃ rākṣasaiḥ samabhiplutam // Ram_2,111.18",
    "GE09ram_02_u:6405": " eṣa panthā maharṣīṇāṃ phalāny āharatāṃ vane",
    "GE09ram_02_u:6406": " anena tu vanaṃ durgaṃ gantuṃ rāghava te kṣamam // Ram_2,111.19",
    "GE09ram_02_u:6407": " itīva taiḥ prāñjalibhis tapasvibhir dvijaiḥ kṛtasvastyayanaḥ paraṃtapaḥ",
    "GE09ram_02_u:6408": " vanaṃ sabhāryaḥ praviveśa rāghavaḥ salakṣmaṇaḥ sūrya ivābhramaṇḍalam // Ram_2,111.20",
    "GE09ram_02_u:6409": " praviśya tu mahāraṇyaṃ daṇḍakāraṇyam ātmavān",
    "GE09ram_02_u:6410": " dadarśa rāmo durdharṣas tāpasāśramamaṇḍalam // Ram_3,1.1",
    "GE09ram_02_u:6411": " kuśacīraparikṣiptaṃ brāhmyā lakṣmyā samāvṛtam",
    "GE09ram_02_u:6412": " yathā pradīptaṃ durdharṣaṃ gagane sūryamaṇḍalam // Ram_3,1.2",
    "GE09ram_02_u:6413": " śaraṇyaṃ sarvabhūtānāṃ susaṃmṛṣṭājiraṃ sadā",
    "GE09ram_02_u:6414": " pūjitaṃ copanṛttaṃ ca nityam apsarasāṃ gaṇaiḥ // Ram_3,1.3",
    "GE09ram_02_u:6415": " viśālair agniśaraṇaiḥ srugbhāṇḍair ajinaiḥ kuśaiḥ",
    "GE09ram_02_u:6416": " samidbhis toyakalaśaiḥ phalamūlaiś ca śobhitam // Ram_3,1.4",
    "GE09ram_02_u:6417": " āraṇyaiś ca mahāvṛkṣaiḥ puṇyaiḥ svāduphalair vṛtam",
    "GE09ram_02_u:6418": " balihomārcitaṃ puṇyaṃ brahmaghoṣanināditam // Ram_3,1.5",
    "GE09ram_02_u:6419": " puṣpair vanyaiḥ parikṣiptaṃ padminyā ca sapadmayā",
    "GE09ram_02_u:6420": " phalamūlāśanair dāntaiś cīrakṛṣṇājināmbaraiḥ // Ram_3,1.6",
    "GE09ram_02_u:6421": " sūryavaiśvānarābhaiś ca purāṇair munibhir vṛtam",
    "GE09ram_02_u:6422": " puṇyaiś ca niyatāhāraiḥ śobhitaṃ paramarṣibhiḥ // Ram_3,1.7",
    "GE09ram_02_u:6423": " tad brahmabhavanaprakhyaṃ brahmaghoṣanināditam",
    "GE09ram_02_u:6424": " brahmavidbhir mahābhāgair brāhmaṇair upaśobhitam // Ram_3,1.8",
    "GE09ram_02_u:6425": " tad dṛṣṭvā rāghavaḥ śrīmāṃs tāpasāśramamaṇḍalam",
    "GE09ram_02_u:6426": " abhyagacchan mahātejā vijyaṃ kṛtvā mahad dhanuḥ // Ram_3,1.9",
    "GE09ram_02_u:6427": " divyajñānopapannās te rāmaṃ dṛṣṭvā maharṣayaḥ",
    "GE09ram_02_u:6428": " abhyagacchaṃs tadā prītā vaidehīṃ ca yaśasvinīm // Ram_3,1.10",
    "GE09ram_02_u:6429": " te taṃ somam ivodyantaṃ dṛṣṭvā vai dharmacāriṇaḥ",
    "GE09ram_02_u:6430": " maṅgalāni prayuñjānāḥ pratyagṛhṇan dṛḍhavratāḥ // Ram_3,1.11",
    "GE09ram_02_u:6431": " rūpasaṃhananaṃ lakṣmīṃ saukumāryaṃ suveṣatām",
    "GE09ram_02_u:6432": " dadṛśur vismitākārā rāmasya vanavāsinaḥ // Ram_3,1.12",
    "GE09ram_02_u:6433": " vaidehīṃ lakṣmaṇaṃ rāmaṃ netrair animiṣair iva",
    "GE09ram_02_u:6434": " āścaryabhūtān dadṛśuḥ sarve te vanacāriṇaḥ // Ram_3,1.13",
    "GE09ram_02_u:6435": " atrainaṃ hi mahābhāgāḥ sarvabhūtahite ratāḥ",
    "GE09ram_02_u:6436": " atithiṃ parṇaśālāyāṃ rāghavaṃ saṃnyaveśayan // Ram_3,1.14",
    "GE09ram_02_u:6437": " tato rāmasya satkṛtya vidhinā pāvakopamāḥ",
    "GE09ram_02_u:6438": " ājahrus te mahābhāgāḥ salilaṃ dharmacāriṇaḥ // Ram_3,1.15",
    "GE09ram_02_u:6439": " mūlaṃ puṣpaṃ phalaṃ vanyam āśramaṃ ca mahātmanaḥ",
    "GE09ram_02_u:6440": " nivedayitvā dharmajñās tataḥ prāñjalayo 'bruvan // Ram_3,1.16",
    "GE09ram_02_u:6441": " dharmapālo janasyāsya śaraṇyaś ca mahāyaśāḥ",
    "GE09ram_02_u:6442": " pūjanīyaś ca mānyaś ca rājā daṇḍadharo guruḥ // Ram_3,1.17",
    "GE09ram_02_u:6443": " indrasyeva caturbhāgaḥ prajā rakṣati rāghava",
    "GE09ram_02_u:6444": " rājā tasmād varān bhogān bhuṅkte lokanamaskṛtaḥ // Ram_3,1.18",
    "GE09ram_02_u:6445": " te vayaṃ bhavatā rakṣyā bhavadviṣayavāsinaḥ",
    "GE09ram_02_u:6446": " nagarastho vanastho vā tvaṃ no rājā janeśvaraḥ // Ram_3,1.19",
    "GE09ram_02_u:6447": " nyastadaṇḍā vayaṃ rājañ jitakrodhā jitendriyāḥ",
    "GE09ram_02_u:6448": " rakṣitavyās tvayā śaśvad garbhabhūtās tapodhanāḥ // Ram_3,1.20",
    "GE09ram_02_u:6449": " evam uktvā phalair mūlaiḥ puṣpair vanyaiś ca rāghavam",
    "GE09ram_02_u:6450": " anyaiś ca vividhāhāraiḥ salakṣmaṇam apūjayan // Ram_3,1.21",
    "GE09ram_02_u:6451": " tathānye tāpasāḥ siddhā rāmaṃ vaiśvānaropamāḥ",
    "GE09ram_02_u:6452": " nyāyavṛttā yathānyāyaṃ tarpayāmāsur īśvaram // Ram_3,1.22",
    "GE09ram_02_u:6453": " kṛtātithyo 'tha rāmas tu sūryasyodayanaṃ prati",
    "GE09ram_02_u:6454": " āmantrya sa munīn sarvān vanam evānvagāhata // Ram_3,2.1",
    "GE09ram_02_u:6455": " nānāmṛgagaṇākīrṇaṃ śārdūlavṛkasevitam",
    "GE09ram_02_u:6456": " dhvastavṛkṣalatāgulmaṃ durdarśasalilāśayam // Ram_3,2.2",
    "GE09ram_02_u:6457": " niṣkūjanānāśakuni jhillikāgaṇanāditam",
    "GE09ram_02_u:6458": " lakṣmaṇānugato rāmo vanamadhyaṃ dadarśa ha // Ram_3,2.3",
    "GE09ram_02_u:6459": " vanamadhye tu kākutsthas tasmin ghoramṛgāyute",
    "GE09ram_02_u:6460": " dadarśa giriśṛṅgābhaṃ puruṣādaṃ mahāsvanam // Ram_3,2.4",
    "GE09ram_02_u:6461": " gabhīrākṣaṃ mahāvaktraṃ vikaṭaṃ viṣamodaram",
    "GE09ram_02_u:6462": " bībhatsaṃ viṣamaṃ dīrghaṃ vikṛtaṃ ghoradarśanam // Ram_3,2.5",
    "GE09ram_02_u:6463": " vasānaṃ carma vaiyāghraṃ vasārdraṃ rudhirokṣitam",
    "GE09ram_02_u:6464": " trāsanaṃ sarvabhūtānāṃ vyāditāsyam ivāntakam // Ram_3,2.6",
    "GE09ram_02_u:6465": " trīn siṃhāṃś caturo vyāghrān dvau vṛkau pṛṣatān daśa",
    "GE09ram_02_u:6466": " saviṣāṇaṃ vasādigdhaṃ gajasya ca śiro mahat // Ram_3,2.7",
    "GE09ram_02_u:6467": " avasajyāyase śūle vinadantaṃ mahāsvanam",
    "GE09ram_02_u:6468": " sa rāmaṃ lakṣmaṇaṃ caiva sītāṃ dṛṣṭvā ca maithilīm // Ram_3,2.8",
    "GE09ram_02_u:6469": " abhyadhāvat susaṃkruddhaḥ prajāḥ kāla ivāntakaḥ",
    "GE09ram_02_u:6470": " sa kṛtvā bhairavaṃ nādaṃ cālayann iva medinīm // Ram_3,2.9",
    "GE09ram_02_u:6471": " aṅgenādāya vaidehīm apakramya tato 'bravīt",
    "GE09ram_02_u:6472": " yuvāṃ jaṭācīradharau sabhāryau kṣīṇajīvitau // Ram_3,2.10",
    "GE09ram_02_u:6473": " praviṣṭau daṇḍakāraṇyaṃ śaracāpāsidhāriṇau",
    "GE09ram_02_u:6474": " kathaṃ tāpasayor vāṃ ca vāsaḥ pramadayā saha // Ram_3,2.11",
    "GE09ram_02_u:6475": " adharmacāriṇau pāpau kau yuvāṃ munidūṣakau",
    "GE09ram_02_u:6476": " ahaṃ vanam idaṃ durgaṃ virādho nāma rākṣasaḥ // Ram_3,2.12",
    "GE09ram_02_u:6477": " carāmi sāyudho nityam ṛṣimāṃsāni bhakṣayan",
    "GE09ram_02_u:6478": " iyaṃ nārī varārohā mama bhāryā bhaviṣyati",
    "GE09ram_02_u:6479": " yuvayoḥ pāpayoś cāhaṃ pāsyāmi rudhiraṃ mṛdhe // Ram_3,2.13",
    "GE09ram_02_u:6480": " tasyaivaṃ bruvato dhṛṣṭaṃ virādhasya durātmanaḥ",
    "GE09ram_02_u:6481": " śrutvā sagarvitaṃ vākyaṃ saṃbhrāntā janakātmajā",
    "GE09ram_02_u:6482": " sītā prāvepatodvegāt pravāte kadalī yathā // Ram_3,2.14",
    "GE09ram_02_u:6483": " tāṃ dṛṣṭvā rāghavaḥ sītāṃ virādhāṅkagatāṃ śubhām",
    "GE09ram_02_u:6484": " abravīl lakṣmaṇaṃ vākyaṃ mukhena pariśuṣyatā // Ram_3,2.15",
    "GE09ram_02_u:6485": " paśya saumya narendrasya janakasyātmasambhavām",
    "GE09ram_02_u:6486": " mama bhāryāṃ śubhācārāṃ virādhāṅke praveśitām",
    "GE09ram_02_u:6487": " atyantasukhasaṃvṛddhāṃ rājaputrīṃ yaśasvinīm // Ram_3,2.16",
    "GE09ram_02_u:6488": " yad abhipretam asmāsu priyaṃ varavṛtaṃ ca yat",
    "GE09ram_02_u:6489": " kaikeyyās tu susaṃvṛttaṃ kṣipram adyaiva lakṣmaṇa // Ram_3,2.17",
    "GE09ram_02_u:6490": " yā na tuṣyati rājyena putrārthe dīrghadarśinī",
    "GE09ram_02_u:6491": " yayāhaṃ sarvabhūtānāṃ hitaḥ prasthāpito vanam",
    "GE09ram_02_u:6492": " adyedānīṃ sakāmā sā yā mātā mama madhyamā // Ram_3,2.18",
    "GE09ram_02_u:6493": " parasparśāt tu vaidehyā na duḥkhataram asti me",
    "GE09ram_02_u:6494": " pitur vināśāt saumitre svarājyaharaṇāt tathā // Ram_3,2.19",
    "GE09ram_02_u:6495": " iti bruvati kākutsthe bāṣpaśokapariplute",
    "GE09ram_02_u:6496": " abravīl lakṣmaṇaḥ kruddho ruddho nāga iva śvasan // Ram_3,2.20",
    "GE09ram_02_u:6497": " anātha iva bhūtānāṃ nāthas tvaṃ vāsavopamaḥ",
    "GE09ram_02_u:6498": " mayā preṣyeṇa kākutstha kimarthaṃ paritapyase // Ram_3,2.21",
    "GE09ram_02_u:6499": " śareṇa nihatasyādya mayā kruddhena rakṣasaḥ",
    "GE09ram_02_u:6500": " virādhasya gatāsor hi mahī pāsyati śoṇitam // Ram_3,2.22",
    "GE09ram_02_u:6501": " rājyakāme mama krodho bharate yo babhūva ha",
    "GE09ram_02_u:6502": " taṃ virādhe vimokṣyāmi vajrī vajram ivācale // Ram_3,2.23",
    "GE09ram_02_u:6503": " mama bhujabalavegavegitaḥ patatu śaro 'sya mahān mahorasi",
    "GE09ram_02_u:6504": " vyapanayatu tanoś ca jīvitaṃ patatu tataś ca mahīṃ vighūrṇitaḥ // Ram_3,2.24",
    "GE09ram_02_u:6505": " athovāca punar vākyaṃ virādhaḥ pūrayan vanam",
    "GE09ram_02_u:6506": " ātmānaṃ pṛcchate brūtaṃ kau yuvāṃ kva gamiṣyathaḥ // Ram_3,3.1",
    "GE09ram_02_u:6507": " tam uvāca tato rāmo rākṣasaṃ jvalitānanam",
    "GE09ram_02_u:6508": " pṛcchantaṃ sumahātejā ikṣvākukulam ātmanaḥ // Ram_3,3.2",
    "GE09ram_02_u:6509": " kṣatriyau vṛttasampannau viddhi nau vanagocarau",
    "GE09ram_02_u:6510": " tvāṃ tu veditum icchāvaḥ kas tvaṃ carasi daṇḍakān // Ram_3,3.3",
    "GE09ram_02_u:6511": " tam uvāca virādhas tu rāmaṃ satyaparākramam",
    "GE09ram_02_u:6512": " hanta vakṣyāmi te rājan nibodha mama rāghava // Ram_3,3.4",
    "GE09ram_02_u:6513": " putraḥ kila jayasyāhaṃ mātā mama śatahradā",
    "GE09ram_02_u:6514": " virādha iti mām āhuḥ pṛthivyāṃ sarvarākṣasāḥ // Ram_3,3.5",
    "GE09ram_02_u:6515": " tapasā cāpi me prāptā brahmaṇo hi prasādajā",
    "GE09ram_02_u:6516": " śastreṇāvadhyatā loke 'cchedyābhedyatvam eva ca // Ram_3,3.6",
    "GE09ram_02_u:6517": " utsṛjya pramadām enām anapekṣau yathāgatam",
    "GE09ram_02_u:6518": " tvaramāṇau pālayethāṃ na vāṃ jīvitam ādade // Ram_3,3.7",
    "GE09ram_02_u:6519": " taṃ rāmaḥ pratyuvācedaṃ kopasaṃraktalocanaḥ",
    "GE09ram_02_u:6520": " rākṣasaṃ vikṛtākāraṃ virādhaṃ pāpacetasam // Ram_3,3.8",
    "GE09ram_02_u:6521": " kṣudra dhik tvāṃ tu hīnārthaṃ mṛtyum anveṣase dhruvam",
    "GE09ram_02_u:6522": " raṇe samprāpsyase tiṣṭha na me jīvan gamiṣyasi // Ram_3,3.9",
    "GE09ram_02_u:6523": " tataḥ sajyaṃ dhanuḥ kṛtvā rāmaḥ suniśitāñ śarān",
    "GE09ram_02_u:6524": " suśīghram abhisaṃdhāya rākṣasaṃ nijaghāna ha // Ram_3,3.10",
    "GE09ram_02_u:6525": " dhanuṣā jyāguṇavatā saptabāṇān mumoca ha",
    "GE09ram_02_u:6526": " rukmapuṅkhān mahāvegān suparṇānilatulyagān // Ram_3,3.11",
    "GE09ram_02_u:6527": " te śarīraṃ virādhasya bhittvā barhiṇavāsasaḥ",
    "GE09ram_02_u:6528": " nipetuḥ śoṇitādigdhā dharaṇyāṃ pāvakopamāḥ // Ram_3,3.12",
    "GE09ram_02_u:6529": " sa vinadya mahānādaṃ śūlaṃ śakradhvajopamam",
    "GE09ram_02_u:6530": " pragṛhyāśobhata tadā vyāttānana ivāntakaḥ // Ram_3,3.13",
    "GE09ram_02_u:6531": " tac chūlaṃ vajrasaṃkāśaṃ gagane jvalanopamam",
    "GE09ram_02_u:6532": " dvābhyāṃ śarābhyāṃ cicheda rāmaḥ śastrabhṛtāṃ varaḥ // Ram_3,3.14",
    "GE09ram_02_u:6533": " tasya raudrasya saumitrir bāhuṃ savyaṃ babhañja ha",
    "GE09ram_02_u:6534": " rāmas tu dakṣiṇaṃ bāhuṃ tarasā tasya rakṣasaḥ // Ram_3,3.15",
    "GE09ram_02_u:6535": " sa bhagnabāhuḥ saṃvigno nipapātāśu rākṣasaḥ",
    "GE09ram_02_u:6536": " dharaṇyāṃ meghasaṃkāśo vajrabhinna ivācalaḥ",
    "GE09ram_02_u:6537": " idaṃ provāca kākutsthaṃ virādhaḥ puruṣarṣabham // Ram_3,3.16",
    "GE09ram_02_u:6538": " kausalyā suprajās tāta rāmas tvaṃ vidito mayā",
    "GE09ram_02_u:6539": " vaidehī ca mahābhāgā lakṣmaṇaś ca mahāyaśāḥ // Ram_3,3.17",
    "GE09ram_02_u:6540": " abhiśāpād ahaṃ ghorāṃ praviṣṭo rākṣasīṃ tanum",
    "GE09ram_02_u:6541": " tumburur nāma gandharvaḥ śapto vaiśravaṇena hi // Ram_3,3.18",
    "GE09ram_02_u:6542": " prasādyamānaś ca mayā so 'bravīn māṃ mahāyaśāḥ",
    "GE09ram_02_u:6543": " yadā dāśarathī rāmas tvāṃ vadhiṣyati saṃyuge // Ram_3,3.19",
    "GE09ram_02_u:6544": " tadā prakṛtim āpanno bhavān svargaṃ gamiṣyati",
    "GE09ram_02_u:6545": " iti vaiśravaṇo rājā rambhāsaktam uvāca ha // Ram_3,3.20",
    "GE09ram_02_u:6546": " anupasthīyamāno māṃ saṃkruddho vyājahāra ha",
    "GE09ram_02_u:6547": " tava prasādān mukto 'ham abhiśāpāt sudāruṇāt",
    "GE09ram_02_u:6548": " bhavanaṃ svaṃ gamiṣyāmi svasti vo 'stu paraṃtapa // Ram_3,3.21",
    "GE09ram_02_u:6549": " ito vasati dharmātmā śarabhaṅgaḥ pratāpavān",
    "GE09ram_02_u:6550": " adhyardhayojane tāta maharṣiḥ sūryasaṃnibhaḥ // Ram_3,3.22",
    "GE09ram_02_u:6551": " taṃ kṣipram abhigaccha tvaṃ sa te śreyo vidhāsyati",
    "GE09ram_02_u:6552": " avaṭe cāpi māṃ rāma nikṣipya kuśalī vraja // Ram_3,3.23",
    "GE09ram_02_u:6553": " rakṣasāṃ gatasattvānām eṣa dharmaḥ sanātanaḥ",
    "GE09ram_02_u:6554": " avaṭe ye nidhīyante teṣāṃ lokāḥ sanātanāḥ // Ram_3,3.24",
    "GE09ram_02_u:6555": " evam uktvā tu kākutsthaṃ virādhaḥ śarapīḍitaḥ",
    "GE09ram_02_u:6556": " babhūva svargasamprāpto nyastadeho mahābalaḥ // Ram_3,3.25",
    "GE09ram_02_u:6557": " taṃ muktakaṇṭham utkṣipya śaṅkukarṇaṃ mahāsvanam",
    "GE09ram_02_u:6558": " virādhaṃ prākṣipac chvabhre nadantaṃ bhairavasvanam // Ram_3,3.26",
    "GE09ram_02_u:6559": " tatas tu tau kāñcanacitrakārmukau nihatya rakṣaḥ parigṛhya maithilīm",
    "GE09ram_02_u:6560": " vijahratus tau muditau mahāvane divi sthitau candradivākarāv iva // Ram_3,3.27",
    "GE09ram_02_u:6561": " hatvā tu taṃ bhīmabalaṃ virādhaṃ rākṣasaṃ vane",
    "GE09ram_02_u:6562": " tataḥ sītāṃ pariṣvajya samāśvāsya ca vīryavān",
    "GE09ram_02_u:6563": " abravīl lakṣmaṇaṃ rāmo bhrātaraṃ dīptatejasam // Ram_3,4.1",
    "GE09ram_02_u:6564": " kaṣṭaṃ vanam idaṃ durgaṃ na ca smo vanagocarāḥ",
    "GE09ram_02_u:6565": " abhigacchāmahe śīghraṃ śarabhaṅgaṃ tapodhanam // Ram_3,4.2",
    "GE09ram_02_u:6566": " āśramaṃ śarabhaṅgasya rāghavo 'bhijagāma ha // Ram_3,4.3",
    "GE09ram_02_u:6567": " tasya devaprabhāvasya tapasā bhāvitātmanaḥ",
    "GE09ram_02_u:6568": " samīpe śarabhaṅgasya dadarśa mahad adbhutam // Ram_3,4.4",
    "GE09ram_02_u:6569": " vibhrājamānaṃ vapuṣā sūryavaiśvānaropamam",
    "GE09ram_02_u:6570": " asaṃspṛśantaṃ vasudhāṃ dadarśa vibudheśvaram // Ram_3,4.5",
    "GE09ram_02_u:6571": " suprabhābharaṇaṃ devaṃ virajo'mbaradhāriṇam",
    "GE09ram_02_u:6572": " tadvidhair eva bahubhiḥ pūjyamānaṃ mahātmabhiḥ // Ram_3,4.6",
    "GE09ram_02_u:6573": " haribhir vājibhir yuktam antarikṣagataṃ ratham",
    "GE09ram_02_u:6574": " dadarśādūratas tasya taruṇādityasaṃnibham // Ram_3,4.7",
    "GE09ram_02_u:6575": " pāṇḍurābhraghanaprakhyaṃ candramaṇḍalasaṃnibham",
    "GE09ram_02_u:6576": " apaśyad vimalaṃ chattraṃ citramālyopaśobhitam // Ram_3,4.8",
    "GE09ram_02_u:6577": " cāmaravyajane cāgrye rukmadaṇḍe mahādhane",
    "GE09ram_02_u:6578": " gṛhīte vananārībhyāṃ dhūyamāne ca mūrdhani // Ram_3,4.9",
    "GE09ram_02_u:6579": " gandharvāmarasiddhāś ca bahavaḥ paramarṣayaḥ",
    "GE09ram_02_u:6580": " antarikṣagataṃ devaṃ vāgbhir agryābhir īḍire // Ram_3,4.10",
    "GE09ram_02_u:6581": " dṛṣṭvā śatakratuṃ tatra rāmo lakṣmaṇam abravīt",
    "GE09ram_02_u:6582": " ye hayāḥ puruhūtasya purā śakrasya naḥ śrutāḥ",
    "GE09ram_02_u:6583": " antarikṣagatā divyās ta ime harayo dhruvam // Ram_3,4.11",
    "GE09ram_02_u:6584": " ime ca puruṣavyāghra ye tiṣṭhanty abhito ratham",
    "GE09ram_02_u:6585": " śataṃ śataṃ kuṇḍalino yuvānaḥ khaḍgapāṇayaḥ // Ram_3,4.12",
    "GE09ram_02_u:6586": " urodeśeṣu sarveṣāṃ hārā jvalanasaṃnibhāḥ",
    "GE09ram_02_u:6587": " rūpaṃ bibhrati saumitre pañcaviṃśativārṣikam // Ram_3,4.13",
    "GE09ram_02_u:6588": " etaddhi kila devānāṃ vayo bhavati nityadā",
    "GE09ram_02_u:6589": " yatheme puruṣavyāghrā dṛśyante priyadarśanāḥ // Ram_3,4.14",
    "GE09ram_02_u:6590": " ihaiva saha vaidehyā muhūrtaṃ tiṣṭha lakṣmaṇa",
    "GE09ram_02_u:6591": " yāvaj janāmy ahaṃ vyaktaṃ ka eṣa dyutimān rathe // Ram_3,4.15",
    "GE09ram_02_u:6592": " tam evam uktvā saumitrim ihaiva sthīyatām iti",
    "GE09ram_02_u:6593": " abhicakrāma kākutsthaḥ śarabhaṅgāśramaṃ prati // Ram_3,4.16",
    "GE09ram_02_u:6594": " tataḥ samabhigacchantaṃ prekṣya rāmaṃ śacīpatiḥ",
    "GE09ram_02_u:6595": " śarabhaṅgam anujñāpya vibudhān idam abravīt // Ram_3,4.17",
    "GE09ram_02_u:6596": " ihopayāty asau rāmo yāvan māṃ nābhibhāṣate",
    "GE09ram_02_u:6597": " niṣṭhāṃ nayata tāvat tu tato māṃ draṣṭum arhati // Ram_3,4.18",
    "GE09ram_02_u:6598": " jitavantaṃ kṛtārthaṃ ca draṣṭāham acirād imam",
    "GE09ram_02_u:6599": " karma hy anena kartavyaṃ mahad anyaiḥ suduṣkaram // Ram_3,4.19",
    "GE09ram_02_u:6600": " iti vajrī tam āmantrya mānayitvā ca tāpasam",
    "GE09ram_02_u:6601": " rathena hariyuktena yayau divam ariṃdamaḥ // Ram_3,4.20",
    "GE09ram_02_u:6602": " prayāte tu sahasrākṣe rāghavaḥ saparicchadaḥ",
    "GE09ram_02_u:6603": " agnihotram upāsīnaṃ śarabhaṅgam upāgamat // Ram_3,4.21",
    "GE09ram_02_u:6604": " tasya pādau ca saṃgṛhya rāmaḥ sītā ca lakṣmaṇaḥ",
    "GE09ram_02_u:6605": " niṣedus tadanujñātā labdhavāsā nimantritāḥ // Ram_3,4.22",
    "GE09ram_02_u:6606": " tataḥ śakropayānaṃ tu paryapṛcchat sa rāghavaḥ",
    "GE09ram_02_u:6607": " śarabhaṅgaś ca tat sarvaṃ rāghavāya nyavedayat // Ram_3,4.23",
    "GE09ram_02_u:6608": " mām eṣa varado rāma brahmalokaṃ ninīṣati",
    "GE09ram_02_u:6609": " jitam ugreṇa tapasā duṣprāpam akṛtātmabhiḥ // Ram_3,4.24",
    "GE09ram_02_u:6610": " ahaṃ jñātvā naravyāghra vartamānam adūrataḥ",
    "GE09ram_02_u:6611": " brahmalokaṃ na gacchāmi tvām adṛṣṭvā priyātithim // Ram_3,4.25",
    "GE09ram_02_u:6612": " samāgamya gamiṣyāmi tridivaṃ devasevitam",
    "GE09ram_02_u:6613": " akṣayā naraśārdūla jitā lokā mayā śubhāḥ",
    "GE09ram_02_u:6614": " brāhmyāś ca nākapṛṣṭhyāś ca pratigṛhṇīṣva māmakān // Ram_3,4.26",
    "GE09ram_02_u:6615": " evam ukto naravyāghraḥ sarvaśāstraviśāradaḥ",
    "GE09ram_02_u:6616": " ṛṣiṇā śarabhaṅgena rāghavo vākyam abravīt // Ram_3,4.27",
    "GE09ram_02_u:6617": " aham evāhariṣyāmi sarvāṃl lokān mahāmune",
    "GE09ram_02_u:6618": " āvāsaṃ tv aham icchāmi pradiṣṭam iha kānane // Ram_3,4.28",
    "GE09ram_02_u:6619": " rāghaveṇaivam uktas tu śakratulyabalena vai",
    "GE09ram_02_u:6620": " śarabhaṅgo mahāprājñaḥ punar evābravīd vacaḥ // Ram_3,4.29",
    "GE09ram_02_u:6621": " sutīkṣṇam abhigaccha tvaṃ śucau deśe tapasvinam",
    "GE09ram_02_u:6622": " ramaṇīye vanoddeśe sa te vāsaṃ vidhāsyati // Ram_3,4.30",
    "GE09ram_02_u:6623": " eṣa panthā naravyāghra muhūrtaṃ paśya tāta mām",
    "GE09ram_02_u:6624": " yāvaj jahāmi gātrāṇi jīrṇāṃ tvacam ivoragaḥ // Ram_3,4.31",
    "GE09ram_02_u:6625": " tato 'gniṃ sa samādhāya hutvā cājyena mantravit",
    "GE09ram_02_u:6626": " śarabhaṅgo mahātejāḥ praviveśa hutāśanam // Ram_3,4.32",
    "GE09ram_02_u:6627": " tasya romāṇi keśāṃś ca dadāhāgnir mahātmanaḥ",
    "GE09ram_02_u:6628": " jīrṇāṃ tvacaṃ tathāsthīni yac ca māṃsaṃ ca śoṇitam // Ram_3,4.33",
    "GE09ram_02_u:6629": " sa ca pāvakasaṃkāśaḥ kumāraḥ samapadyata",
    "GE09ram_02_u:6630": " utthāyāgnicayāt tasmāc charabhaṅgo vyarocata // Ram_3,4.34",
    "GE09ram_02_u:6631": " sa lokān āhitāgnīnām ṛṣīṇāṃ ca mahātmanām",
    "GE09ram_02_u:6632": " devānāṃ ca vyatikramya brahmalokaṃ vyarohata // Ram_3,4.35",
    "GE09ram_02_u:6633": " sa puṇyakarmā bhuvane dvijarṣabhaḥ pitāmahaṃ sānucaraṃ dadarśa ha",
    "GE09ram_02_u:6634": " pitāmahaś cāpi samīkṣya taṃ dvijaṃ nananda susvāgatam ity uvāca ha // Ram_3,4.36",
    "GE09ram_02_u:6635": " śarabhaṅge divaṃ prāpte munisaṃghāḥ samāgatāḥ",
    "GE09ram_02_u:6636": " abhyagacchanta kākutsthaṃ rāmaṃ jvalitatejasam // Ram_3,5.1",
    "GE09ram_02_u:6637": " vaikhānasā vālakhilyāḥ samprakṣālā marīcipāḥ",
    "GE09ram_02_u:6638": " aśmakuṭṭāś ca bahavaḥ pattrāhārāś ca tāpasāḥ // Ram_3,5.2",
    "GE09ram_02_u:6639": " dantolūkhalinaś caiva tathaivonmajjakāḥ pare",
    "GE09ram_02_u:6640": " munayaḥ salilāhārā vāyubhakṣās tathāpare // Ram_3,5.3",
    "GE09ram_02_u:6641": " ākāśanilayāś caiva tathā sthaṇḍilaśāyinaḥ",
    "GE09ram_02_u:6642": " tathordhvavāsino dāntās tathārdrapaṭavāsasaḥ // Ram_3,5.4",
    "GE09ram_02_u:6643": " sajapāś ca taponityās tathā pañcatapo'nvitāḥ",
    "GE09ram_02_u:6644": " sarve brāhmyā śriyā juṣṭā dṛḍhayogasamāhitāḥ",
    "GE09ram_02_u:6645": " śarabhaṅgāśrame rāmam abhijagmuś ca tāpasāḥ // Ram_3,5.5",
    "GE09ram_02_u:6646": " abhigamya ca dharmajñā rāmaṃ dharmabhṛtāṃ varam",
    "GE09ram_02_u:6647": " ūcuḥ paramadharmajñam ṛṣisaṃghāḥ samāhitāḥ // Ram_3,5.6",
    "GE09ram_02_u:6648": " tvam ikṣvākukulasyāsya pṛthivyāś ca mahārathaḥ",
    "GE09ram_02_u:6649": " pradhānaś cāsi nāthaś ca devānāṃ maghavān iva // Ram_3,5.7",
    "GE09ram_02_u:6650": " viśrutas triṣu lokeṣu yaśasā vikrameṇa ca",
    "GE09ram_02_u:6651": " pitṛvratatvaṃ satyaṃ ca tvayi dharmaś ca puṣkalaḥ // Ram_3,5.8",
    "GE09ram_02_u:6652": " tvām āsādya mahātmānaṃ dharmajñaṃ dharmavatsalam",
    "GE09ram_02_u:6653": " arthitvān nātha vakṣyāmas tac ca naḥ kṣantum arhasi // Ram_3,5.9",
    "GE09ram_02_u:6654": " adharmas tu mahāṃs tāta bhavet tasya mahīpateḥ",
    "GE09ram_02_u:6655": " yo hared baliṣaḍbhāgaṃ na ca rakṣati putravat // Ram_3,5.10",
    "GE09ram_02_u:6656": " yuñjānaḥ svān iva prāṇān prāṇair iṣṭān sutān iva",
    "GE09ram_02_u:6657": " nityayuktaḥ sadā rakṣan sarvān viṣayavāsinaḥ // Ram_3,5.11",
    "GE09ram_02_u:6658": " prāpnoti śāśvatīṃ rāma kīrtiṃ sa bahuvārṣikīm",
    "GE09ram_02_u:6659": " brahmaṇaḥ sthānam āsādya tatra cāpi mahīyate // Ram_3,5.12",
    "GE09ram_02_u:6660": " yat karoti paraṃ dharmaṃ munir mūlaphalāśanaḥ",
    "GE09ram_02_u:6661": " tatra rājñaś caturbhāgaḥ prajā dharmeṇa rakṣataḥ // Ram_3,5.13",
    "GE09ram_02_u:6662": " so 'yaṃ brāhmaṇabhūyiṣṭho vānaprasthagaṇo mahān",
    "GE09ram_02_u:6663": " tvan nātho 'nāthavad rāma rākṣasair vadhyate bhṛśam // Ram_3,5.14",
    "GE09ram_02_u:6664": " ehi paśya śarīrāṇi munīnāṃ bhāvitātmanām",
    "GE09ram_02_u:6665": " hatānāṃ rākṣasair ghorair bahūnāṃ bahudhā vane // Ram_3,5.15",
    "GE09ram_02_u:6666": " pampānadīnivāsānām anumandākinīm api",
    "GE09ram_02_u:6667": " citrakūṭālayānāṃ ca kriyate kadanaṃ mahat // Ram_3,5.16",
    "GE09ram_02_u:6668": " evaṃ vayaṃ na mṛṣyāmo viprakāraṃ tapasvinām",
    "GE09ram_02_u:6669": " kriyamāṇaṃ vane ghoraṃ rakṣobhir bhīmakarmabhiḥ // Ram_3,5.17",
    "GE09ram_02_u:6670": " tatas tvāṃ śaraṇārthaṃ ca śaraṇyaṃ samupasthitāḥ",
    "GE09ram_02_u:6671": " paripālaya no rāma vadhyamānān niśācaraiḥ // Ram_3,5.18",
    "GE09ram_02_u:6672": " etac chrutvā tu kākutsthas tāpasānāṃ tapasvinām",
    "GE09ram_02_u:6673": " idaṃ provāca dharmātmā sarvān eva tapasvinaḥ",
    "GE09ram_02_u:6674": " naivam arhatha māṃ vaktum ājñāpyo 'haṃ tapasvinām // Ram_3,5.19",
    "GE09ram_02_u:6675": " bhavatām arthasiddhyartham āgato 'haṃ yadṛcchayā",
    "GE09ram_02_u:6676": " tasya me 'yaṃ vane vāso bhaviṣyati mahāphalaḥ",
    "GE09ram_02_u:6677": " tapasvināṃ raṇe śatrūn hantum icchāmi rākṣasān // Ram_3,5.20",
    "GE09ram_02_u:6678": " dattvā varaṃ cāpi tapodhanānāṃ dharme dhṛtātmā saha lakṣmaṇena",
    "GE09ram_02_u:6679": " tapodhanaiś cāpi sabhājyavṛttaḥ sutīkṣṇam evābhijagāma vīraḥ // Ram_3,5.21",
    "GE09ram_02_u:6680": " rāmas tu sahito bhrātrā sītayā ca paraṃtapaḥ",
    "GE09ram_02_u:6681": " sutīkṣṇasyāśramapadaṃ jagāma saha tair dvijaiḥ // Ram_3,6.1",
    "GE09ram_02_u:6682": " sa gatvā dūram adhvānaṃ nadīs tīrtvā bahūdakāḥ",
    "GE09ram_02_u:6683": " dadarśa vipulaṃ śailaṃ mahāmegham ivonnatam // Ram_3,6.2",
    "GE09ram_02_u:6684": " tatas tad ikṣvākuvarau satataṃ vividhair drumaiḥ",
    "GE09ram_02_u:6685": " kānanaṃ tau viviśatuḥ sītayā saha rāghavau // Ram_3,6.3",
    "GE09ram_02_u:6686": " praviṣṭas tu vanaṃ ghoraṃ bahupuṣpaphaladrumam",
    "GE09ram_02_u:6687": " dadarśāśramam ekānte cīramālāpariṣkṛtam // Ram_3,6.4",
    "GE09ram_02_u:6688": " tatra tāpasam āsīnaṃ malapaṅkajaṭādharam",
    "GE09ram_02_u:6689": " rāmaḥ sutīkṣṇaṃ vidhivat tapovṛddham abhāṣata // Ram_3,6.5",
    "GE09ram_02_u:6690": " rāmo 'ham asmi bhagavan bhavantaṃ draṣṭum āgataḥ",
    "GE09ram_02_u:6691": " tan mābhivada dharmajña maharṣe satyavikrama // Ram_3,6.6",
    "GE09ram_02_u:6692": " sa nirīkṣya tato vīraṃ rāmaṃ dharmabhṛtāṃ varam",
    "GE09ram_02_u:6693": " samāśliṣya ca bāhubhyām idaṃ vacanam abravīt // Ram_3,6.7",
    "GE09ram_02_u:6694": " svāgataṃ khalu te vīra rāma dharmabhṛtāṃ vara",
    "GE09ram_02_u:6695": " āśramo 'yaṃ tvayākrāntaḥ sanātha iva sāmpratam // Ram_3,6.8",
    "GE09ram_02_u:6696": " pratīkṣamāṇas tvām eva nārohe 'haṃ mahāyaśaḥ",
    "GE09ram_02_u:6697": " devalokam ito vīra dehaṃ tyaktvā mahītale // Ram_3,6.9",
    "GE09ram_02_u:6698": " citrakūṭam upādāya rājyabhraṣṭo 'si me śrutaḥ",
    "GE09ram_02_u:6699": " ihopayātaḥ kākutstho devarājaḥ śatakratuḥ",
    "GE09ram_02_u:6700": " sarvāṃl lokāñ jitān āha mama puṇyena karmaṇā // Ram_3,6.10",
    "GE09ram_02_u:6701": " teṣu devarṣijuṣṭeṣu jiteṣu tapasā mayā",
    "GE09ram_02_u:6702": " matprasādāt sabhāryas tvaṃ viharasva salakṣmaṇaḥ // Ram_3,6.11",
    "GE09ram_02_u:6703": " tam ugratapasaṃ dīptaṃ maharṣiṃ satyavādinam",
    "GE09ram_02_u:6704": " pratyuvācātmavān rāmo brahmāṇam iva vāsavaḥ // Ram_3,6.12",
    "GE09ram_02_u:6705": " aham evāhariṣyāmi svayaṃ lokān mahāmune",
    "GE09ram_02_u:6706": " āvāsaṃ tv aham icchāmi pradiṣṭam iha kānane // Ram_3,6.13",
    "GE09ram_02_u:6707": " bhavān sarvatra kuśalaḥ sarvabhūtahite rataḥ",
    "GE09ram_02_u:6708": " ākhyātaḥ śarabhaṅgena gautamena mahātmanā // Ram_3,6.14",
    "GE09ram_02_u:6709": " evam uktas tu rāmeṇa maharṣir lokaviśrutaḥ",
    "GE09ram_02_u:6710": " abravīn madhuraṃ vākyaṃ harṣeṇa mahatāplutaḥ // Ram_3,6.15",
    "GE09ram_02_u:6711": " ayam evāśramo rāma guṇavān ramyatām iha",
    "GE09ram_02_u:6712": " ṛṣisaṃghānucaritaḥ sadā mūlaphalair yutaḥ // Ram_3,6.16",
    "GE09ram_02_u:6713": " imam āśramam āgamya mṛgasaṃghā mahāyaśaḥ",
    "GE09ram_02_u:6714": " aṭitvā pratigacchanti lobhayitvākutobhayāḥ // Ram_3,6.17",
    "GE09ram_02_u:6715": " tac chrutvā vacanaṃ tasya maharṣer lakṣmaṇāgrajaḥ",
    "GE09ram_02_u:6716": " uvāca vacanaṃ dhīro vikṛṣya saśaraṃ dhanuḥ // Ram_3,6.18",
    "GE09ram_02_u:6717": " tān ahaṃ sumahābhāga mṛgasaṃghān samāgatān",
    "GE09ram_02_u:6718": " hanyāṃ niśitadhāreṇa śareṇāśanivarcasā // Ram_3,6.19",
    "GE09ram_02_u:6719": " bhavāṃs tatrābhiṣajyeta kiṃ syāt kṛcchrataraṃ tataḥ",
    "GE09ram_02_u:6720": " etasminn āśrame vāsaṃ ciraṃ tu na samarthaye // Ram_3,6.20",
    "GE09ram_02_u:6721": " tam evam uktvā varadaṃ rāmaḥ saṃdhyām upāgamat",
    "GE09ram_02_u:6722": " anvāsya paścimāṃ saṃdhyāṃ tatra vāsam akalpayat // Ram_3,6.21",
    "GE09ram_02_u:6723": " tataḥ śubhaṃ tāpasabhojyam annaṃ svayaṃ sutīkṣṇaḥ puruṣarṣabhābhyām",
    "GE09ram_02_u:6724": " tābhyāṃ susatkṛtya dadau mahātmā saṃdhyānivṛttau rajanīṃ samīkṣya // Ram_3,6.22",
    "GE09ram_02_u:6725": " rāmas tu sahasaumitriḥ sutīkṣṇenābhipūjitaḥ",
    "GE09ram_02_u:6726": " pariṇāmya niśāṃ tatra prabhāte pratyabudhyata // Ram_3,7.1",
    "GE09ram_02_u:6727": " utthāya tu yathākālaṃ rāghavaḥ saha sītayā",
    "GE09ram_02_u:6728": " upāspṛśat suśītena jalenotpalagandhinā // Ram_3,7.2",
    "GE09ram_02_u:6729": " atha te 'gniṃ surāṃś caiva vaidehī rāmalakṣmaṇau",
    "GE09ram_02_u:6730": " kālyaṃ vidhivad abhyarcya tapasviśaraṇe vane // Ram_3,7.3",
    "GE09ram_02_u:6731": " udayantaṃ dinakaraṃ dṛṣṭvā vigatakalmaṣāḥ",
    "GE09ram_02_u:6732": " sutīkṣṇam abhigamyedaṃ ślakṣṇaṃ vacanam abruvan // Ram_3,7.4",
    "GE09ram_02_u:6733": " sukhoṣitāḥ sma bhagavaṃs tvayā pūjyena pūjitāḥ",
    "GE09ram_02_u:6734": " āpṛcchāmaḥ prayāsyāmo munayas tvarayanti naḥ // Ram_3,7.5",
    "GE09ram_02_u:6735": " tvarāmahe vayaṃ draṣṭuṃ kṛtsnam āśramamaṇḍalam",
    "GE09ram_02_u:6736": " ṛṣīṇāṃ puṇyaśīlānāṃ daṇḍakāraṇyavāsinām // Ram_3,7.6",
    "GE09ram_02_u:6737": " abhyanujñātum icchāmaḥ sahaibhir munipuṃgavaiḥ",
    "GE09ram_02_u:6738": " dharmanityais tapodāntair viśikhair iva pāvakaiḥ // Ram_3,7.7",
    "GE09ram_02_u:6739": " aviṣahyātapo yāvat sūryo nātivirājate",
    "GE09ram_02_u:6740": " amārgeṇāgatāṃ lakṣmīṃ prāpyevānvayavarjitaḥ // Ram_3,7.8",
    "GE09ram_02_u:6741": " tāvad icchāmahe gantum ity uktvā caraṇau muneḥ",
    "GE09ram_02_u:6742": " vavande sahasaumitriḥ sītayā saha rāghavaḥ // Ram_3,7.9",
    "GE09ram_02_u:6743": " tau saṃspṛśantau caraṇāv utthāpya munipuṃgavaḥ",
    "GE09ram_02_u:6744": " gāḍham āliṅgya sasneham idaṃ vacanam abravīt // Ram_3,7.10",
    "GE09ram_02_u:6745": " ariṣṭaṃ gaccha panthānaṃ rāma saumitriṇā saha",
    "GE09ram_02_u:6746": " sītayā cānayā sārdhaṃ chāyayevānuvṛttayā // Ram_3,7.11",
    "GE09ram_02_u:6747": " paśyāśramapadaṃ ramyaṃ daṇḍakāraṇyavāsinām",
    "GE09ram_02_u:6748": " eṣāṃ tapasvināṃ vīra tapasā bhāvitātmanām // Ram_3,7.12",
    "GE09ram_02_u:6749": " suprājyaphalamūlāni puṣpitāni vanāni ca",
    "GE09ram_02_u:6750": " praśāntamṛgayūthāni śāntapakṣigaṇāni ca // Ram_3,7.13",
    "GE09ram_02_u:6751": " phullapaṅkajaṣaṇḍāni prasannasalilāni ca",
    "GE09ram_02_u:6752": " kāraṇḍavavikīrṇāni taṭākāni sarāṃsi ca // Ram_3,7.14",
    "GE09ram_02_u:6753": " drakṣyase dṛṣṭiramyāṇi giriprasravaṇāni ca",
    "GE09ram_02_u:6754": " ramaṇīyāny araṇyāni mayūrābhirutāni ca // Ram_3,7.15",
    "GE09ram_02_u:6755": " gamyatāṃ vatsa saumitre bhavān api ca gacchatu",
    "GE09ram_02_u:6756": " āgantavyaṃ ca te dṛṣṭvā punar evāśramaṃ mama // Ram_3,7.16",
    "GE09ram_02_u:6757": " evam uktas tathety uktvā kākutsthaḥ sahalakṣmaṇaḥ",
    "GE09ram_02_u:6758": " pradakṣiṇaṃ muniṃ kṛtvā prasthātum upacakrame // Ram_3,7.17",
    "GE09ram_02_u:6759": " tataḥ śubhatare tūṇī dhanuṣī cāyatekṣaṇā",
    "GE09ram_02_u:6760": " dadau sītā tayor bhrātroḥ khaḍgau ca vimalau tataḥ // Ram_3,7.18",
    "GE09ram_02_u:6761": " ābadhya ca śubhe tūṇī cāpau cādāya sasvanau",
    "GE09ram_02_u:6762": " niṣkrāntāv āśramād gantum ubhau tau rāmalakṣmaṇau // Ram_3,7.19",
    "GE09ram_02_u:6763": " sutīkṣṇenābhyanujñātaṃ prasthitaṃ raghunandanam",
    "GE09ram_02_u:6764": " vaidehī snigdhayā vācā bhartāram idam abravīt // Ram_3,8.1",
    "GE09ram_02_u:6765": " ayaṃ dharmaḥ susūkṣmeṇa vidhinā prāpyate mahān",
    "GE09ram_02_u:6766": " nivṛttena ca śakyo 'yaṃ vyasanāt kāmajād iha // Ram_3,8.2",
    "GE09ram_02_u:6767": " trīṇy eva vyasanāny atra kāmajāni bhavanty uta",
    "GE09ram_02_u:6768": " mithyāvākyaṃ paramakaṃ tasmād gurutarāv ubhau",
    "GE09ram_02_u:6769": " paradārābhigamanaṃ vinā vairaṃ ca raudratā // Ram_3,8.3",
    "GE09ram_02_u:6770": " mithyāvākyaṃ na te bhūtaṃ na bhaviṣyati rāghava",
    "GE09ram_02_u:6771": " kuto 'bhilaṣaṇaṃ strīṇāṃ pareṣāṃ dharmanāśanam // Ram_3,8.4",
    "GE09ram_02_u:6772": " tac ca sarvaṃ mahābāho śakyaṃ voḍhuṃ jitendriyaiḥ",
    "GE09ram_02_u:6773": " tava vaśyendriyatvaṃ ca jānāmi śubhadarśana // Ram_3,8.5",
    "GE09ram_02_u:6774": " tṛtīyaṃ yad idaṃ raudraṃ paraprāṇābhihiṃsanam",
    "GE09ram_02_u:6775": " nirvairaṃ kriyate mohāt tac ca te samupasthitam // Ram_3,8.6",
    "GE09ram_02_u:6776": " pratijñātas tvayā vīra daṇḍakāraṇyavāsinām",
    "GE09ram_02_u:6777": " ṛṣīṇāṃ rakṣaṇārthāya vadhaḥ saṃyati rakṣasām // Ram_3,8.7",
    "GE09ram_02_u:6778": " etannimittaṃ ca vanaṃ daṇḍakā iti viśrutam",
    "GE09ram_02_u:6779": " prasthitas tvaṃ saha bhrātrā dhṛtabāṇaśarāsanaḥ // Ram_3,8.8",
    "GE09ram_02_u:6780": " tatas tvāṃ prasthitaṃ dṛṣṭvā mama cintākulaṃ manaḥ",
    "GE09ram_02_u:6781": " tvadvṛttaṃ cintayantyā vai bhaven niḥśreyasaṃ hitam // Ram_3,8.9",
    "GE09ram_02_u:6782": " na hi me rocate vīra gamanaṃ daṇḍakān prati",
    "GE09ram_02_u:6783": " kāraṇaṃ tatra vakṣyāmi vadantyāḥ śrūyatāṃ mama // Ram_3,8.10",
    "GE09ram_02_u:6784": " tvaṃ hi bāṇadhanuṣpāṇir bhrātrā saha vanaṃ gataḥ",
    "GE09ram_02_u:6785": " dṛṣṭvā vanacarān sarvān kaccit kuryāḥ śaravyayam // Ram_3,8.11",
    "GE09ram_02_u:6786": " kṣatriyāṇām iha dhanur hutāśasyendhanāni ca",
    "GE09ram_02_u:6787": " samīpataḥ sthitaṃ tejobalam ucchrayate bhṛśam // Ram_3,8.12",
    "GE09ram_02_u:6788": " purā kila mahābāho tapasvī satyavāk śuciḥ",
    "GE09ram_02_u:6789": " kasmiṃścid abhavat puṇye vane ratamṛgadvije // Ram_3,8.13",
    "GE09ram_02_u:6790": " tasyaiva tapaso vighnaṃ kartum indraḥ śacīpatiḥ",
    "GE09ram_02_u:6791": " khaḍgapāṇir athāgacchad āśramaṃ bhaṭarūpadhṛk // Ram_3,8.14",
    "GE09ram_02_u:6792": " tasmiṃs tadāśramapade nihitaḥ khaḍga uttamaḥ",
    "GE09ram_02_u:6793": " sa nyāsavidhinā dattaḥ puṇye tapasi tiṣṭhataḥ // Ram_3,8.15",
    "GE09ram_02_u:6794": " sa tac chastram anuprāpya nyāsarakṣaṇatatparaḥ",
    "GE09ram_02_u:6795": " vane tu vicaraty eva rakṣan pratyayam ātmanaḥ // Ram_3,8.16",
    "GE09ram_02_u:6796": " yatra gacchaty upādātuṃ mūlāni ca phalāni ca",
    "GE09ram_02_u:6797": " na vinā yāti taṃ khaḍgaṃ nyāsarakṣaṇatatparaḥ // Ram_3,8.17",
    "GE09ram_02_u:6798": " nityaṃ śastraṃ parivahan krameṇa sa tapodhanaḥ",
    "GE09ram_02_u:6799": " cakāra raudrīṃ svāṃ buddhiṃ tyaktvā tapasi niścayam // Ram_3,8.18",
    "GE09ram_02_u:6800": " tataḥ sa raudrābhirataḥ pramatto 'dharmakarṣitaḥ",
    "GE09ram_02_u:6801": " tasya śastrasya saṃvāsāj jagāma narakaṃ muniḥ // Ram_3,8.19",
    "GE09ram_02_u:6802": " snehāc ca bahumānāc ca smāraye tvāṃ na śikṣaye",
    "GE09ram_02_u:6803": " na kathaṃcana sā kāryā gṛhītadhanuṣā tvayā // Ram_3,8.20",
    "GE09ram_02_u:6804": " buddhir vairaṃ vinā hantuṃ rākṣasān daṇḍakāśritān",
    "GE09ram_02_u:6805": " aparādhaṃ vinā hantuṃ lokān vīra na kāmaye // Ram_3,8.21",
    "GE09ram_02_u:6806": " kṣatriyāṇāṃ tu vīrāṇāṃ vaneṣu niyatātmanām",
    "GE09ram_02_u:6807": " dhanuṣā kāryam etāvad ārtānām abhirakṣaṇam // Ram_3,8.22",
    "GE09ram_02_u:6808": " kva ca śastraṃ kva ca vanaṃ kva ca kṣātraṃ tapaḥ kva ca",
    "GE09ram_02_u:6809": " vyāviddham idam asmābhir deśadharmas tu pūjyatām // Ram_3,8.23",
    "GE09ram_02_u:6810": " tadārya kaluṣā buddhir jāyate śastrasevanāt",
    "GE09ram_02_u:6811": " punar gatvā tv ayodhyāyāṃ kṣatradharmaṃ cariṣyasi // Ram_3,8.24",
    "GE09ram_02_u:6812": " akṣayā tu bhavet prītiḥ śvaśrūśvaśurayor mama",
    "GE09ram_02_u:6813": " yadi rājyaṃ hi saṃnyasya bhaves tvaṃ nirato muniḥ // Ram_3,8.25",
    "GE09ram_02_u:6814": " dharmād arthaḥ prabhavati dharmāt prabhavate sukham",
    "GE09ram_02_u:6815": " dharmeṇa labhate sarvaṃ dharmasāram idaṃ jagat // Ram_3,8.26",
    "GE09ram_02_u:6816": " ātmānaṃ niyamais tais taiḥ karṣayitvā prayatnataḥ",
    "GE09ram_02_u:6817": " prāpyate nipuṇair dharmo na sukhāl labhyate sukham // Ram_3,8.27",
    "GE09ram_02_u:6818": " nityaṃ śucimatiḥ saumya cara dharmaṃ tapovane",
    "GE09ram_02_u:6819": " sarvaṃ hi viditaṃ tubhyaṃ trailokyam api tattvataḥ // Ram_3,8.28",
    "GE09ram_02_u:6820": " strīcāpalād etad udāhṛtaṃ me dharmaṃ ca vaktuṃ tava kaḥ samarthaḥ",
    "GE09ram_02_u:6821": " vicārya buddhyā tu sahānujena yad rocate tat kuru mācireṇa // Ram_3,8.29",
    "GE09ram_02_u:6822": " vākyam etat tu vaidehyā vyāhṛtaṃ bhartṛbhaktayā",
    "GE09ram_02_u:6823": " śrutvā dharme sthito rāmaḥ pratyuvācātha maithilīm // Ram_3,9.1",
    "GE09ram_02_u:6824": " hitam uktaṃ tvayā devi snigdhayā sadṛśaṃ vacaḥ",
    "GE09ram_02_u:6825": " kulaṃ vyapadiśantyā ca dharmajñe janakātmaje // Ram_3,9.2",
    "GE09ram_02_u:6826": " kiṃ tu vakṣyāmy ahaṃ devi tvayaivoktam idaṃ vacaḥ",
    "GE09ram_02_u:6827": " kṣatriyair dhāryate cāpo nārtaśabdo bhaved iti // Ram_3,9.3",
    "GE09ram_02_u:6828": " te cārtā daṇḍakāraṇye munayaḥ saṃśitavratāḥ",
    "GE09ram_02_u:6829": " māṃ sīte svayam āgamya śaraṇyāḥ śaraṇaṃ gatāḥ // Ram_3,9.4",
    "GE09ram_02_u:6830": " vasanto dharmaniratā vane mūlaphalāśanāḥ",
    "GE09ram_02_u:6831": " na labhante sukhaṃ bhītā rākṣasaiḥ krūrakarmabhiḥ // Ram_3,9.5",
    "GE09ram_02_u:6832": " kāle kāle ca niratā niyamair vividhair vane",
    "GE09ram_02_u:6833": " bhakṣyante rākṣasair bhīmair naramāṃsopajīvibhiḥ // Ram_3,9.6",
    "GE09ram_02_u:6834": " te bhakṣyamāṇā munayo daṇḍakāraṇyavāsinaḥ",
    "GE09ram_02_u:6835": " asmān abhyavapadyeti mām ūcur dvijasattamāḥ // Ram_3,9.7",
    "GE09ram_02_u:6836": " mayā tu vacanaṃ śrutvā teṣām evaṃ mukhāc cyutam",
    "GE09ram_02_u:6837": " kṛtvā caraṇaśuśrūṣāṃ vākyam etad udāhṛtam // Ram_3,9.8",
    "GE09ram_02_u:6838": " prasīdantu bhavanto me hrīr eṣā hi mamātulā",
    "GE09ram_02_u:6839": " yadīdṛśair ahaṃ viprair upastheyair upasthitaḥ",
    "GE09ram_02_u:6840": " kiṃ karomīti ca mayā vyāhṛtaṃ dvijasaṃnidhau // Ram_3,9.9",
    "GE09ram_02_u:6841": " sarvair eva samāgamya vāg iyaṃ samudāhṛtā",
    "GE09ram_02_u:6842": " rākṣasair daṇḍakāraṇye bahubhiḥ kāmarūpibhiḥ",
    "GE09ram_02_u:6843": " arditāḥ sma bhṛśaṃ rāma bhavān nas trātum arhati // Ram_3,9.10",
    "GE09ram_02_u:6844": " homakāle tu samprāpte parvakāleṣu cānagha",
    "GE09ram_02_u:6845": " dharṣayanti sma durdharṣā rākṣasāḥ piśitāśanāḥ // Ram_3,9.11",
    "GE09ram_02_u:6846": " rākṣasair dharṣitānāṃ ca tāpasānāṃ tapasvinām",
    "GE09ram_02_u:6847": " gatiṃ mṛgayamāṇānāṃ bhavān naḥ paramā gatiḥ // Ram_3,9.12",
    "GE09ram_02_u:6848": " kāmaṃ tapaḥprabhāvena śaktā hantuṃ niśācarān",
    "GE09ram_02_u:6849": " cirārjitaṃ tu necchāmas tapaḥ khaṇḍayituṃ vayam // Ram_3,9.13",
    "GE09ram_02_u:6850": " bahuvighnaṃ taponityaṃ duścaraṃ caiva rāghava",
    "GE09ram_02_u:6851": " tena śāpaṃ na muñcāmo bhakṣyamāṇāś ca rākṣasaiḥ // Ram_3,9.14",
    "GE09ram_02_u:6852": " tad ardyamānān rakṣobhir daṇḍakāraṇyavāsibhiḥ",
    "GE09ram_02_u:6853": " rakṣa nas tvaṃ saha bhrātrā tvannāthā hi vayaṃ vane // Ram_3,9.15",
    "GE09ram_02_u:6854": " mayā caitad vacaḥ śrutvā kārtsnyena paripālanam",
    "GE09ram_02_u:6855": " ṛṣīṇāṃ daṇḍakāraṇye saṃśrutaṃ janakātmaje // Ram_3,9.16",
    "GE09ram_02_u:6856": " saṃśrutya ca na śakṣyāmi jīvamānaḥ pratiśravam",
    "GE09ram_02_u:6857": " munīnām anyathā kartuṃ satyam iṣṭaṃ hi me sadā // Ram_3,9.17",
    "GE09ram_02_u:6858": " apy ahaṃ jīvitaṃ jahyāṃ tvāṃ vā sīte salakṣmaṇām",
    "GE09ram_02_u:6859": " na tu pratijñāṃ saṃśrutya brāhmaṇebhyo viśeṣataḥ // Ram_3,9.18",
    "GE09ram_02_u:6860": " tad avaśyaṃ mayā kāryam ṛṣīṇāṃ paripālanam",
    "GE09ram_02_u:6861": " anuktenāpi vaidehi pratijñāya tu kiṃ punaḥ // Ram_3,9.19",
    "GE09ram_02_u:6862": " mama snehāc ca sauhārdād idam uktaṃ tvayā vacaḥ",
    "GE09ram_02_u:6863": " parituṣṭo 'smy ahaṃ sīte na hy aniṣṭo 'nuśiṣyate",
    "GE09ram_02_u:6864": " sadṛśaṃ cānurūpaṃ ca kulasya tava śobhane // Ram_3,9.20",
    "GE09ram_02_u:6865": " ity evam uktvā vacanaṃ mahātmā sītāṃ priyāṃ maithilarājaputrīm",
    "GE09ram_02_u:6866": " rāmo dhanuṣmān saha lakṣmaṇena jagāma ramyāṇi tapovanāni // Ram_3,9.21",
    "GE09ram_02_u:6867": " agrataḥ prayayau rāmaḥ sītā madhye sumadhyamā",
    "GE09ram_02_u:6868": " pṛṣṭhatas tu dhanuṣpāṇir lakṣmaṇo 'nujagāma ha // Ram_3,10.1",
    "GE09ram_02_u:6869": " tau paśyamānau vividhāñ śailaprasthān vanāni ca",
    "GE09ram_02_u:6870": " nadīś ca vividhā ramyā jagmatuḥ saha sītayā // Ram_3,10.2",
    "GE09ram_02_u:6871": " sārasāṃś cakravākāṃś ca nadīpulinacāriṇaḥ",
    "GE09ram_02_u:6872": " sarāṃsi ca sapadmāni yutāni jalajaiḥ khagaiḥ // Ram_3,10.3",
    "GE09ram_02_u:6873": " yūthabaddhāṃś ca pṛṣatān madonmattān viṣāṇinaḥ",
    "GE09ram_02_u:6874": " mahiṣāṃś ca varāhāṃś ca gajāṃś ca drumavairiṇaḥ // Ram_3,10.4",
    "GE09ram_02_u:6875": " te gatvā dūram adhvānaṃ lambamāne divākare",
    "GE09ram_02_u:6876": " dadṛśuḥ sahitā ramyaṃ taṭākaṃ yojanāyatam // Ram_3,10.5",
    "GE09ram_02_u:6877": " padmapuṣkarasambādhaṃ gajayūthair alaṃkṛtam",
    "GE09ram_02_u:6878": " sārasair haṃsakādambaiḥ saṃkulaṃ jalacāribhiḥ // Ram_3,10.6",
    "GE09ram_02_u:6879": " prasannasalile ramye tasmin sarasi śuśruve",
    "GE09ram_02_u:6880": " gītavāditranirghoṣo na tu kaścana dṛśyate // Ram_3,10.7",
    "GE09ram_02_u:6881": " tataḥ kautūhalād rāmo lakṣmaṇaś ca mahārathaḥ",
    "GE09ram_02_u:6882": " muniṃ dharmabhṛtaṃ nāma praṣṭuṃ samupacakrame // Ram_3,10.8",
    "GE09ram_02_u:6883": " idam atyadbhutaṃ śrutvā sarveṣāṃ no mahāmune",
    "GE09ram_02_u:6884": " kautūhalaṃ mahaj jātaṃ kim idaṃ sādhu kathyatām // Ram_3,10.9",
    "GE09ram_02_u:6885": " tenaivam ukto dharmātmā rāghaveṇa munis tadā",
    "GE09ram_02_u:6886": " prabhāvaṃ sarasaḥ kṛtsnam ākhyātum upacakrame // Ram_3,10.10",
    "GE09ram_02_u:6887": " idaṃ pañcāpsaro nāma taṭākaṃ sārvakālikam",
    "GE09ram_02_u:6888": " nirmitaṃ tapasā rāma muninā māṇḍakarṇinā // Ram_3,10.11",
    "GE09ram_02_u:6889": " sa hi tepe tapas tīvraṃ māṇḍakarṇir mahāmuniḥ",
    "GE09ram_02_u:6890": " daśavarṣasahasrāṇi vāyubhakṣo jalāśrayaḥ // Ram_3,10.12",
    "GE09ram_02_u:6891": " tataḥ pravyathitāḥ sarve devāḥ sāgnipurogamāḥ",
    "GE09ram_02_u:6892": " abruvan vacanaṃ sarve parasparasamāgatāḥ",
    "GE09ram_02_u:6893": " asmākaṃ kasyacit sthānam eṣa prārthayate muniḥ // Ram_3,10.13",
    "GE09ram_02_u:6894": " tataḥ kartuṃ tapovighnaṃ sarvair devair niyojitāḥ",
    "GE09ram_02_u:6895": " pradhānāpsarasaḥ pañcavidyuccalitavarcasaḥ // Ram_3,10.14",
    "GE09ram_02_u:6896": " apsarobhis tatas tābhir munir dṛṣṭaparāvaraḥ",
    "GE09ram_02_u:6897": " nīto madanavaśyatvaṃ surāṇāṃ kāryasiddhaye // Ram_3,10.15",
    "GE09ram_02_u:6898": " tāś caivāpsarasaḥ pañca muneḥ patnītvam āgatāḥ",
    "GE09ram_02_u:6899": " taṭāke nirmitaṃ tāsām asminn antarhitaṃ gṛham // Ram_3,10.16",
    "GE09ram_02_u:6900": " tatraivāpsarasaḥ pañca nivasantyo yathāsukham",
    "GE09ram_02_u:6901": " ramayanti tapoyogān muniṃ yauvanam āsthitam // Ram_3,10.17",
    "GE09ram_02_u:6902": " tāsāṃ saṃkrīḍamānānām eṣa vāditraniḥsvanaḥ",
    "GE09ram_02_u:6903": " śrūyate bhūṣaṇonmiśro gītaśabdo manoharaḥ // Ram_3,10.18",
    "GE09ram_02_u:6904": " āścaryam iti tasyaitad vacanaṃ bhāvitātmanaḥ",
    "GE09ram_02_u:6905": " rāghavaḥ pratijagrāha saha bhrātrā mahāyaśāḥ // Ram_3,10.19",
    "GE09ram_02_u:6906": " evaṃ kathayamānasya dadarśāśramamaṇḍalam",
    "GE09ram_02_u:6907": " kuśacīraparikṣiptaṃ nānāvṛkṣasamāvṛtam // Ram_3,10.20",
    "GE09ram_02_u:6908": " praviśya saha vaidehyā lakṣmaṇena ca rāghavaḥ",
    "GE09ram_02_u:6909": " tadā tasmin sa kākutsthaḥ śrīmaty āśramamaṇḍale // Ram_3,10.21",
    "GE09ram_02_u:6910": " uṣitvā susukhaṃ tatra pūjyamāno maharṣibhiḥ",
    "GE09ram_02_u:6911": " jagāma cāśramāṃs teṣāṃ paryāyeṇa tapasvinām // Ram_3,10.22",
    "GE09ram_02_u:6912": " yeṣām uṣitavān pūrvaṃ sakāśe sa mahāstravit",
    "GE09ram_02_u:6913": " kvacit paridaśān māsān ekaṃ saṃvatsaraṃ kvacit // Ram_3,10.23",
    "GE09ram_02_u:6914": " kvacic ca caturo māsān pañcaṣaṭ cāparān kvacit",
    "GE09ram_02_u:6915": " aparatrādhikān māsān adhyardham adhikaṃ kvacit // Ram_3,10.24",
    "GE09ram_02_u:6916": " trīn māsān aṣṭamāsāṃś ca rāghavo nyavasat sukham",
    "GE09ram_02_u:6917": " tathā saṃvasatas tasya munīnām āśrameṣu vai",
    "GE09ram_02_u:6918": " ramataś cānukūlyena yayuḥ saṃvatsarā daśa // Ram_3,10.25",
    "GE09ram_02_u:6919": " parisṛtya ca dharmajño rāghavaḥ saha sītayā",
    "GE09ram_02_u:6920": " sutīkṣṇasyāśramaṃ śrīmān punar evājagāma ha // Ram_3,10.26",
    "GE09ram_02_u:6921": " sa tam āśramam āgamya munibhiḥ pratipūjitaḥ",
    "GE09ram_02_u:6922": " tatrāpi nyavasad rāmaḥ kaṃcit kālam ariṃdamaḥ // Ram_3,10.27",
    "GE09ram_02_u:6923": " athāśramastho vinayāt kadācit taṃ mahāmunim",
    "GE09ram_02_u:6924": " upāsīnaḥ sa kākutsthaḥ sutīkṣṇam idam abravīt // Ram_3,10.28",
    "GE09ram_02_u:6925": " asminn araṇye bhagavann agastyo munisattamaḥ",
    "GE09ram_02_u:6926": " vasatīti mayā nityaṃ kathāḥ kathayatāṃ śrutam // Ram_3,10.29",
    "GE09ram_02_u:6927": " na tu jānāmi taṃ deśaṃ vanasyāsya mahattayā",
    "GE09ram_02_u:6928": " kutrāśramapadaṃ puṇyaṃ maharṣes tasya dhīmataḥ // Ram_3,10.30",
    "GE09ram_02_u:6929": " prasādāt tatra bhavataḥ sānujaḥ saha sītayā",
    "GE09ram_02_u:6930": " agastyam abhigaccheyam abhivādayituṃ munim // Ram_3,10.31",
    "GE09ram_02_u:6931": " manoratho mahān eṣa hṛdi samparivartate",
    "GE09ram_02_u:6932": " yad ahaṃ taṃ munivaraṃ śuśrūṣeyam api svayam // Ram_3,10.32",
    "GE09ram_02_u:6933": " iti rāmasya sa muniḥ śrutvā dharmātmano vacaḥ",
    "GE09ram_02_u:6934": " sutīkṣṇaḥ pratyuvācedaṃ prīto daśarathātmajam // Ram_3,10.33",
    "GE09ram_02_u:6935": " aham apy etad eva tvāṃ vaktukāmaḥ salakṣmaṇam",
    "GE09ram_02_u:6936": " agastyam abhigaccheti sītayā saha rāghava // Ram_3,10.34",
    "GE09ram_02_u:6937": " diṣṭyā tv idānīm arthe 'smin svayam eva bravīṣi mām",
    "GE09ram_02_u:6938": " aham ākhyāsi te vatsa yatrāgastyo mahāmuniḥ // Ram_3,10.35",
    "GE09ram_02_u:6939": " yojanāny āśramāt tāta yāhi catvāri vai tataḥ",
    "GE09ram_02_u:6940": " dakṣiṇena mahāñ śrīmān agastyabhrātur āśramaḥ // Ram_3,10.36",
    "GE09ram_02_u:6941": " sthalaprāye vanoddeśe pippalīvanaśobhite",
    "GE09ram_02_u:6942": " bahupuṣpaphale ramye nānāśakuninādite // Ram_3,10.37",
    "GE09ram_02_u:6943": " padminyo vividhās tatra prasannasalilāḥ śivāḥ",
    "GE09ram_02_u:6944": " haṃsakāraṇḍavākīrṇāś cakravākopaśobhitāḥ // Ram_3,10.38",
    "GE09ram_02_u:6945": " tatraikāṃ rajanīm uṣya prabhāte rāma gamyatām",
    "GE09ram_02_u:6946": " dakṣiṇāṃ diśam āsthāya vanakhaṇḍasya pārśvataḥ // Ram_3,10.39",
    "GE09ram_02_u:6947": " tatrāgastyāśramapadaṃ gatvā yojanam antaram",
    "GE09ram_02_u:6948": " ramaṇīye vanoddeśe bahupādapasaṃvṛte",
    "GE09ram_02_u:6949": " raṃsyate tatra vaidehī lakṣmaṇaś ca tvayā saha // Ram_3,10.40",
    "GE09ram_02_u:6950": " sa hi ramyo vanoddeśo bahupādapasaṃkulaḥ",
    "GE09ram_02_u:6951": " yadi buddhiḥ kṛtā draṣṭum agastyaṃ taṃ mahāmunim",
    "GE09ram_02_u:6952": " adyaiva gamane buddhiṃ rocayasva mahāyaśaḥ // Ram_3,10.41",
    "GE09ram_02_u:6953": " iti rāmo muneḥ śrutvā saha bhrātrābhivādya ca",
    "GE09ram_02_u:6954": " pratasthe 'gastyam uddiśya sānujaḥ saha sītayā // Ram_3,10.42",
    "GE09ram_02_u:6955": " paśyan vanāni citrāṇi parvatāṃś cābhrasaṃnibhān",
    "GE09ram_02_u:6956": " sarāṃsi saritaś caiva pathi mārgavaśānugāḥ // Ram_3,10.43",
    "GE09ram_02_u:6957": " sutīkṣṇenopadiṣṭena gatvā tena pathā sukham",
    "GE09ram_02_u:6958": " idaṃ paramasaṃhṛṣṭo vākyaṃ lakṣmaṇam abravīt // Ram_3,10.44",
    "GE09ram_02_u:6959": " etad evāśramapadaṃ nūnaṃ tasya mahātmanaḥ",
    "GE09ram_02_u:6960": " agastyasya muner bhrātur dṛśyate puṇyakarmaṇaḥ // Ram_3,10.45",
    "GE09ram_02_u:6961": " yathā hīme vanasyāsya jñātāḥ pathi sahasraśaḥ",
    "GE09ram_02_u:6962": " saṃnatāḥ phalabhāreṇa puṣpabhāreṇa ca drumāḥ // Ram_3,10.46",
    "GE09ram_02_u:6963": " pippalīnāṃ ca pakvānāṃ vanād asmād upāgataḥ",
    "GE09ram_02_u:6964": " gandho 'yaṃ pavanotkṣiptaḥ sahasā kaṭukodayaḥ // Ram_3,10.47",
    "GE09ram_02_u:6965": " tatra tatra ca dṛśyante saṃkṣiptāḥ kāṣṭhasaṃcayāḥ",
    "GE09ram_02_u:6966": " lūnāś ca pathi dṛśyante darbhā vaiḍūryavarcasaḥ // Ram_3,10.48",
    "GE09ram_02_u:6967": " etac ca vanamadhyasthaṃ kṛṣṇābhraśikharopamam",
    "GE09ram_02_u:6968": " pāvakasyāśramasthasya dhūmāgraṃ sampradṛśyate // Ram_3,10.49",
    "GE09ram_02_u:6969": " vivikteṣu ca tīrtheṣu kṛtasnānā dvijātayaḥ",
    "GE09ram_02_u:6970": " puṣpopahāraṃ kurvanti kusumaiḥ svayam ārjitaiḥ // Ram_3,10.50",
    "GE09ram_02_u:6971": " tat sutīkṣṇasya vacanaṃ yathā saumya mayā śrutam",
    "GE09ram_02_u:6972": " agastyasyāśramo bhrātur nūnam eṣa bhaviṣyati // Ram_3,10.51",
    "GE09ram_02_u:6973": " nigṛhya tarasā mṛtyuṃ lokānāṃ hitakāmyayā",
    "GE09ram_02_u:6974": " yasya bhrātrā kṛteyaṃ dik śaraṇyā puṇyakarmaṇā // Ram_3,10.52",
    "GE09ram_02_u:6975": " ihaikadā kila krūro vātāpir api celvalaḥ",
    "GE09ram_02_u:6976": " bhrātarau sahitāv āstāṃ brāhmaṇaghnau mahāsurau // Ram_3,10.53",
    "GE09ram_02_u:6977": " dhārayan brāhmaṇaṃ rūpam ilvalaḥ saṃskṛtaṃ vadan",
    "GE09ram_02_u:6978": " āmantrayati viprān sa śrāddham uddiśya nirghṛṇaḥ // Ram_3,10.54",
    "GE09ram_02_u:6979": " bhrātaraṃ saṃskṛtaṃ bhrātā tatas taṃ meṣarūpiṇam",
    "GE09ram_02_u:6980": " tān dvijān bhojayāmāsa śrāddhadṛṣṭena karmaṇā // Ram_3,10.55",
    "GE09ram_02_u:6981": " tato bhuktavatāṃ teṣāṃ viprāṇām ilvalo 'bravīt",
    "GE09ram_02_u:6982": " vātāpe niṣkramasveti svareṇa mahatā vadan // Ram_3,10.56",
    "GE09ram_02_u:6983": " tato bhrātur vacaḥ śrutvā vātāpir meṣavan nadan",
    "GE09ram_02_u:6984": " bhittvā bhittvā śarīrāṇi brāhmaṇānāṃ viniṣpatat // Ram_3,10.57",
    "GE09ram_02_u:6985": " brāhmaṇānāṃ sahasrāṇi tair evaṃ kāmarūpibhiḥ",
    "GE09ram_02_u:6986": " vināśitāni saṃhatya nityaśaḥ piśitāśanaiḥ // Ram_3,10.58",
    "GE09ram_02_u:6987": " agastyena tadā devaiḥ prārthitena maharṣiṇā",
    "GE09ram_02_u:6988": " anubhūya kila śrāddhe bhakṣitaḥ sa mahāsuraḥ // Ram_3,10.59",
    "GE09ram_02_u:6989": " tataḥ sampannam ity uktvā dattvā hastāvasecanam",
    "GE09ram_02_u:6990": " bhrātaraṃ niṣkramasveti ilvalaḥ so 'bhyabhāṣata // Ram_3,10.60",
    "GE09ram_02_u:6991": " taṃ tathā bhāṣamāṇaṃ tu bhrātaraṃ vipraghātinam",
    "GE09ram_02_u:6992": " abravīt prahasan dhīmān agastyo munisattamaḥ // Ram_3,10.61",
    "GE09ram_02_u:6993": " kuto niṣkramituṃ śaktir mayā jīrṇasya rakṣasaḥ",
    "GE09ram_02_u:6994": " bhrātus te meṣarūpasya gatasya yamasādanam // Ram_3,10.62",
    "GE09ram_02_u:6995": " atha tasya vacaḥ śrutvā bhrātur nidhanasaṃśritam",
    "GE09ram_02_u:6996": " pradharṣayitum ārebhe muniṃ krodhān niśācaraḥ // Ram_3,10.63",
    "GE09ram_02_u:6997": " so 'bhyadravad dvijendraṃ taṃ muninā dīptatejasā",
    "GE09ram_02_u:6998": " cakṣuṣānalakalpena nirdagdho nidhanaṃ gataḥ // Ram_3,10.64",
    "GE09ram_02_u:6999": " tasyāyam āśramo bhrātus taṭākavanaśobhitaḥ",
    "GE09ram_02_u:7000": " viprānukampayā yena karmedaṃ duṣkaraṃ kṛtam // Ram_3,10.65",
    "GE09ram_02_u:7001": " evaṃ kathayamānasya tasya saumitriṇā saha",
    "GE09ram_02_u:7002": " rāmasyāstaṃ gataḥ sūryaḥ saṃdhyākālo 'bhyavartata // Ram_3,10.66",
    "GE09ram_02_u:7003": " upāsya paścimāṃ saṃdhyāṃ saha bhrātrā yathāvidhi",
    "GE09ram_02_u:7004": " praviveśāśramapadaṃ tam ṛṣiṃ cābhyavādayan // Ram_3,10.67",
    "GE09ram_02_u:7005": " samyak pratigṛhītas tu muninā tena rāghavaḥ",
    "GE09ram_02_u:7006": " nyavasat tāṃ niśām ekāṃ prāśya mūlaphalāni ca // Ram_3,10.68",
    "GE09ram_02_u:7007": " tasyāṃ rātryāṃ vyatītāyāṃ vimale sūryamaṇḍale",
    "GE09ram_02_u:7008": " bhrātaraṃ tam agastyasya āmantrayata rāghavaḥ // Ram_3,10.69",
    "GE09ram_02_u:7009": " abhivādaye tvā bhagavan sukham adhyuṣito niśām",
    "GE09ram_02_u:7010": " āmantraye tvāṃ gacchāmi guruṃ te draṣṭum agrajam // Ram_3,10.70",
    "GE09ram_02_u:7011": " gamyatām iti tenokto jagāma raghunandanaḥ",
    "GE09ram_02_u:7012": " yathoddiṣṭena mārgeṇa vanaṃ tac cāvalokayan // Ram_3,10.71",
    "GE09ram_02_u:7013": " nīvārān panasāṃs tālāṃs timiśān vañjulān dhavān",
    "GE09ram_02_u:7014": " ciribilvān madhūkāṃś ca bilvān api ca tindukān // Ram_3,10.72",
    "GE09ram_02_u:7015": " puṣpitān puṣpitāgrābhir latābhir anuveṣṭitān",
    "GE09ram_02_u:7016": " dadarśa rāmaḥ śataśas tatra kāntārapādapān // Ram_3,10.73",
    "GE09ram_02_u:7017": " hastihastair vimṛditān vānarair upaśobhitān",
    "GE09ram_02_u:7018": " mattaiḥ śakunisaṃghaiś ca śataśaḥ pratināditān // Ram_3,10.74",
    "GE09ram_02_u:7019": " tato 'bravīt samīpasthaṃ rāmo rājīvalocanaḥ",
    "GE09ram_02_u:7020": " pṛṣṭhato 'nugataṃ vīraṃ lakṣmaṇaṃ lakṣmivardhanam // Ram_3,10.75",
    "GE09ram_02_u:7021": " snigdhapattrā yathā vṛkṣā yathā kṣāntā mṛgadvijāḥ",
    "GE09ram_02_u:7022": " āśramo nātidūrastho maharṣer bhāvitātmanaḥ // Ram_3,10.76",
    "GE09ram_02_u:7023": " agastya iti vikhyāto loke svenaiva karmaṇā",
    "GE09ram_02_u:7024": " āśramo dṛśyate tasya pariśrāntaśramāpahaḥ // Ram_3,10.77",
    "GE09ram_02_u:7025": " prājyadhūmākulavanaś cīramālāpariṣkṛtaḥ",
    "GE09ram_02_u:7026": " praśāntamṛgayūthaś ca nānāśakunināditaḥ // Ram_3,10.78",
    "GE09ram_02_u:7027": " nigṛhya tarasā mṛtyuṃ lokānāṃ hitakāmyayā",
    "GE09ram_02_u:7028": " dakṣiṇā dik kṛtā yena śaraṇyā puṇyakarmaṇā // Ram_3,10.79",
    "GE09ram_02_u:7029": " tasyedam āśramapadaṃ prabhāvād yasya rākṣasaiḥ",
    "GE09ram_02_u:7030": " dig iyaṃ dakṣiṇā trāsād dṛśyate nopabhujyate // Ram_3,10.80",
    "GE09ram_02_u:7031": " yadāprabhṛti cākrāntā dig iyaṃ puṇyakarmaṇā",
    "GE09ram_02_u:7032": " tadā prabhṛti nirvairāḥ praśāntā rajanīcarāḥ // Ram_3,10.81",
    "GE09ram_02_u:7033": " nāmnā ceyaṃ bhagavato dakṣiṇā dik pradakṣiṇā",
    "GE09ram_02_u:7034": " prathitā triṣu lokeṣu durdharṣā krūrakarmabhiḥ // Ram_3,10.82",
    "GE09ram_02_u:7035": " mārgaṃ niroddhuṃ satataṃ bhāskarasyācalottamaḥ",
    "GE09ram_02_u:7036": " saṃdeśaṃ pālayaṃs tasya vindhyaḥ śailo na vardhate // Ram_3,10.83",
    "GE09ram_02_u:7037": " ayaṃ dīrghāyuṣas tasya loke viśrutakarmaṇaḥ",
    "GE09ram_02_u:7038": " agastyasyāśramaḥ śrīmān vinītamṛgasevitaḥ // Ram_3,10.84",
    "GE09ram_02_u:7039": " eṣa lokārcitaḥ sādhur hite nityaṃ rataḥ satām",
    "GE09ram_02_u:7040": " asmān adhigatān eṣa śreyasā yojayiṣyati // Ram_3,10.85",
    "GE09ram_02_u:7041": " ārādhayiṣyāmy atrāham agastyaṃ taṃ mahāmunim",
    "GE09ram_02_u:7042": " śeṣaṃ ca vanavāsasya saumya vatsyāmy ahaṃ prabho // Ram_3,10.86",
    "GE09ram_02_u:7043": " atra devāḥ sagandharvāḥ siddhāś ca paramarṣayaḥ",
    "GE09ram_02_u:7044": " agastyaṃ niyatāhāraṃ satataṃ paryupāsate // Ram_3,10.87",
    "GE09ram_02_u:7045": " nātra jīven mṛṣāvādī krūro vā yadi vā śaṭhaḥ",
    "GE09ram_02_u:7046": " nṛśaṃsaḥ kāmavṛtto vā munir eṣa tathāvidhaḥ // Ram_3,10.88",
    "GE09ram_02_u:7047": " atra devāś ca yakṣāś ca nāgāś ca patagaiḥ saha",
    "GE09ram_02_u:7048": " vasanti niyatāhārā dharmam ārādhayiṣṇavaḥ // Ram_3,10.89",
    "GE09ram_02_u:7049": " atra siddhā mahātmāno vimānaiḥ sūryasaṃnibhaiḥ",
    "GE09ram_02_u:7050": " tyaktvā dehān navair dehaiḥ svaryātāḥ paramarṣayaḥ // Ram_3,10.90",
    "GE09ram_02_u:7051": " yakṣatvam amaratvaṃ ca rājyāni vividhāni ca",
    "GE09ram_02_u:7052": " atra devāḥ prayacchanti bhūtair ārādhitāḥ śubhaiḥ // Ram_3,10.91",
    "GE09ram_02_u:7053": " āgatāḥ smāśramapadaṃ saumitre praviśāgrataḥ",
    "GE09ram_02_u:7054": " nivedayeha māṃ prāptam ṛṣaye saha sītayā // Ram_3,10.92",
    "GE09ram_02_u:7055": " sa praviśyāśramapadaṃ lakṣmaṇo rāghavānujaḥ",
    "GE09ram_02_u:7056": " agastyaśiṣyam āsādya vākyam etad uvāca ha // Ram_3,11.1",
    "GE09ram_02_u:7057": " rājā daśaratho nāma jyeṣṭhas tasya suto balī",
    "GE09ram_02_u:7058": " rāmaḥ prāpto muniṃ draṣṭuṃ bhāryayā saha sītayā // Ram_3,11.2",
    "GE09ram_02_u:7059": " lakṣmaṇo nāma tasyāhaṃ bhrātā tv avarajo hitaḥ",
    "GE09ram_02_u:7060": " anukūlaś ca bhaktaś ca yadi te śrotram āgataḥ // Ram_3,11.3",
    "GE09ram_02_u:7061": " te vayaṃ vanam atyugraṃ praviṣṭāḥ pitṛśāsanāt",
    "GE09ram_02_u:7062": " draṣṭum icchāmahe sarve bhagavantaṃ nivedyatām // Ram_3,11.4",
    "GE09ram_02_u:7063": " tasya tadvacanaṃ śrutvā lakṣmaṇasya tapodhanaḥ",
    "GE09ram_02_u:7064": " tathety uktvāgniśaraṇaṃ praviveśa niveditum // Ram_3,11.5",
    "GE09ram_02_u:7065": " sa praviśya muniśreṣṭhaṃ tapasā duṣpradharṣaṇam",
    "GE09ram_02_u:7066": " kṛtāñjalir uvācedaṃ rāmāgamanam añjasā // Ram_3,11.6",
    "GE09ram_02_u:7067": " putrau daśarathasyemau rāmo lakṣmaṇa eva ca",
    "GE09ram_02_u:7068": " praviṣṭāv āśramapadaṃ sītayā saha bhāryayā // Ram_3,11.7",
    "GE09ram_02_u:7069": " draṣṭuṃ bhavantam āyātau śuśrūṣārtham ariṃdamau",
    "GE09ram_02_u:7070": " yad atrānantaraṃ tattvam ājñāpayitum arhasi // Ram_3,11.8",
    "GE09ram_02_u:7071": " tataḥ śiṣyād upaśrutya prāptaṃ rāmaṃ salakṣmaṇam",
    "GE09ram_02_u:7072": " vaidehīṃ ca mahābhāgām idaṃ vacanam abravīt // Ram_3,11.9",
    "GE09ram_02_u:7073": " diṣṭyā rāmaś cirasyādya draṣṭuṃ māṃ samupāgataḥ",
    "GE09ram_02_u:7074": " manasā kāṅkṣitaṃ hy asya mayāpy āgamanaṃ prati // Ram_3,11.10",
    "GE09ram_02_u:7075": " gamyatāṃ satkṛto rāmaḥ sabhāryaḥ sahalakṣmaṇaḥ",
    "GE09ram_02_u:7076": " praveśyatāṃ samīpaṃ me kiṃ cāsau na praveśitaḥ // Ram_3,11.11",
    "GE09ram_02_u:7077": " evam uktas tu muninā dharmajñena mahātmanā",
    "GE09ram_02_u:7078": " abhivādyābravīc chiṣyas tatheti niyatāñjaliḥ // Ram_3,11.12",
    "GE09ram_02_u:7079": " tato niṣkramya saṃbhrāntaḥ śiṣyo lakṣmaṇam abravīt",
    "GE09ram_02_u:7080": " kvāsau rāmo muniṃ draṣṭum etu praviśatu svayam // Ram_3,11.13",
    "GE09ram_02_u:7081": " tato gatvāśramapadaṃ śiṣyeṇa sahalakṣmaṇaḥ",
    "GE09ram_02_u:7082": " darśayāmāsa kākutsthaṃ sītāṃ ca janakātmajām // Ram_3,11.14",
    "GE09ram_02_u:7083": " taṃ śiṣyaḥ praśritaṃ vākyam agastyavacanaṃ bruvan",
    "GE09ram_02_u:7084": " prāveśayad yathānyāyaṃ satkārārthaṃ susatkṛtam // Ram_3,11.15",
    "GE09ram_02_u:7085": " praviveśa tato rāmaḥ sītayā sahalakṣmaṇaḥ",
    "GE09ram_02_u:7086": " praśāntahariṇākīrṇam āśramaṃ hy avalokayan // Ram_3,11.16",
    "GE09ram_02_u:7087": " sa tatra brahmaṇaḥ sthānam agneḥ sthānaṃ tathaiva ca",
    "GE09ram_02_u:7088": " viṣṇoḥ sthānaṃ mahendrasya sthānaṃ caiva vivasvataḥ // Ram_3,11.17",
    "GE09ram_02_u:7089": " somasthānaṃ bhagasthānaṃ sthānaṃ kauberam eva ca",
    "GE09ram_02_u:7090": " dhātur vidhātuḥ sthānaṃ ca vāyoḥ sthānaṃ tathaiva ca // Ram_3,11.18",
    "GE09ram_02_u:7091": " tataḥ śiṣyaiḥ parivṛto munir apy abhiniṣpatat",
    "GE09ram_02_u:7092": " taṃ dadarśāgrato rāmo munīnāṃ dīptatejasam",
    "GE09ram_02_u:7093": " abravīd vacanaṃ vīro lakṣmaṇaṃ lakṣmivardhanam // Ram_3,11.19",
    "GE09ram_02_u:7094": " eṣa lakṣmaṇa niṣkrāmaty agastyo bhagavān ṛṣiḥ",
    "GE09ram_02_u:7095": " audāryeṇāvagacchāmi nidhānaṃ tapasām imam // Ram_3,11.20",
    "GE09ram_02_u:7096": " evam uktvā mahābāhur agastyaṃ sūryavarcasam",
    "GE09ram_02_u:7097": " jagrāha paramaprītas tasya pādau paraṃtapaḥ // Ram_3,11.21",
    "GE09ram_02_u:7098": " abhivādya tu dharmātmā tasthau rāmaḥ kṛtāñjaliḥ",
    "GE09ram_02_u:7099": " sītayā saha vaidehyā tadā rāmaḥ salakṣmaṇaḥ // Ram_3,11.22",
    "GE09ram_02_u:7100": " pratigṛhya ca kākutstham arcayitvāsanodakaiḥ",
    "GE09ram_02_u:7101": " kuśalapraśnam uktvā ca āsyatām iti so 'bravīt // Ram_3,11.23",
    "GE09ram_02_u:7102": " agniṃ hutvā pradāyārghyam atithiṃ pratipūjya ca",
    "GE09ram_02_u:7103": " vānaprasthena dharmeṇa sa teṣāṃ bhojanaṃ dadau // Ram_3,11.24",
    "GE09ram_02_u:7104": " prathamaṃ copaviśyātha dharmajño munipuṃgavaḥ",
    "GE09ram_02_u:7105": " uvāca rāmam āsīnaṃ prāñjaliṃ dharmakovidam // Ram_3,11.25",
    "GE09ram_02_u:7106": " anyathā khalu kākutstha tapasvī samudācaran",
    "GE09ram_02_u:7107": " duḥsākṣīva pare loke svāni māṃsāni bhakṣayet // Ram_3,11.26",
    "GE09ram_02_u:7108": " rājā sarvasya lokasya dharmacārī mahārathaḥ",
    "GE09ram_02_u:7109": " pūjanīyaś ca mānyaś ca bhavān prāptaḥ priyātithiḥ // Ram_3,11.27",
    "GE09ram_02_u:7110": " evam uktvā phalair mūlaiḥ puṣpaiś cānyaiś ca rāghavam",
    "GE09ram_02_u:7111": " pūjayitvā yathākāmaṃ punar eva tato 'bravīt // Ram_3,11.28",
    "GE09ram_02_u:7112": " idaṃ divyaṃ mahac cāpaṃ hemavajravibhūṣitam",
    "GE09ram_02_u:7113": " vaiṣṇavaṃ puruṣavyāghra nirmitaṃ viśvakarmaṇā // Ram_3,11.29",
    "GE09ram_02_u:7114": " amoghaḥ sūryasaṃkāśo brahmadattaḥ śarottamaḥ",
    "GE09ram_02_u:7115": " datto mama mahendreṇa tūṇī cākṣayasāyakau // Ram_3,11.30",
    "GE09ram_02_u:7116": " sampūrṇau niśitair bāṇair jvaladbhir iva pāvakaiḥ",
    "GE09ram_02_u:7117": " mahārajatakośo 'yam asir hemavibhūṣitaḥ // Ram_3,11.31",
    "GE09ram_02_u:7118": " anena dhanuṣā rāma hatvā saṃkhye mahāsurān",
    "GE09ram_02_u:7119": " ājahāra śriyaṃ dīptāṃ purā viṣṇur divaukasām // Ram_3,11.32",
    "GE09ram_02_u:7120": " tad dhanus tau ca tūṇīrau śaraṃ khaḍgaṃ ca mānada",
    "GE09ram_02_u:7121": " jayāya pratigṛhṇīṣva vajraṃ vajradharo yathā // Ram_3,11.33",
    "GE09ram_02_u:7122": " evam uktvā mahātejāḥ samastaṃ tad varāyudham",
    "GE09ram_02_u:7123": " dattvā rāmāya bhagavān agastyaḥ punar abravīt // Ram_3,11.34",
    "GE09ram_02_u:7124": " rāma prīto 'smi bhadraṃ te parituṣṭo 'smi lakṣmaṇa",
    "GE09ram_02_u:7125": " abhivādayituṃ yan māṃ prāptau sthaḥ saha sītayā // Ram_3,12.1",
    "GE09ram_02_u:7126": " adhvaśrameṇa vāṃ khedo bādhate pracuraśramaḥ",
    "GE09ram_02_u:7127": " vyaktam utkaṇṭhate cāpi maithilī janakātmajā // Ram_3,12.2",
    "GE09ram_02_u:7128": " eṣā hi sukumārī ca duḥkhaiś ca na vimānitā",
    "GE09ram_02_u:7129": " prājyadoṣaṃ vanaṃ prāptā bhartṛsnehapracoditā // Ram_3,12.3",
    "GE09ram_02_u:7130": " yathaiṣā ramate rāma iha sītā tathā kuru",
    "GE09ram_02_u:7131": " duṣkaraṃ kṛtavaty eṣā vane tvām anugacchatī // Ram_3,12.4",
    "GE09ram_02_u:7132": " eṣā hi prakṛtiḥ strīṇām āsṛṣṭe raghunandana",
    "GE09ram_02_u:7133": " samastham anurajyante viṣamasthaṃ tyajanti ca // Ram_3,12.5",
    "GE09ram_02_u:7134": " śatahradānāṃ lolatvaṃ śastrāṇāṃ tīkṣṇatāṃ tathā",
    "GE09ram_02_u:7135": " garuḍānilayoḥ śaighryam anugacchanti yoṣitaḥ // Ram_3,12.6",
    "GE09ram_02_u:7136": " iyaṃ tu bhavato bhāryā doṣair etair vivarjitā",
    "GE09ram_02_u:7137": " ślāghyā ca vyapadeśyā ca yathā devī hy arundhatī // Ram_3,12.7",
    "GE09ram_02_u:7138": " alaṃkṛto 'yaṃ deśaś ca yatra saumitriṇā saha",
    "GE09ram_02_u:7139": " vaidehyā cānayā rāma vatsyasi tvam ariṃdama // Ram_3,12.8",
    "GE09ram_02_u:7140": " evam uktas tu muninā rāghavaḥ saṃyatāñjaliḥ",
    "GE09ram_02_u:7141": " uvāca praśritaṃ vākyam ṛṣiṃ dīptam ivānalam // Ram_3,12.9",
    "GE09ram_02_u:7142": " dhanyo 'smy anugṛhīto 'smi yasya me munipuṃgavaḥ",
    "GE09ram_02_u:7143": " guṇaiḥ sabhrātṛbhāryasya varadaḥ parituṣyati // Ram_3,12.10",
    "GE09ram_02_u:7144": " kiṃ tu vyādiśa me deśaṃ sodakaṃ bahukānanam",
    "GE09ram_02_u:7145": " yatrāśramapadaṃ kṛtvā vaseyaṃ nirataḥ sukham // Ram_3,12.11",
    "GE09ram_02_u:7146": " tato 'bravīn muniśreṣṭhaḥ śrutvā rāmasya bhāṣitam",
    "GE09ram_02_u:7147": " dhyātvā muhūrtaṃ dharmātmā dhīro dhīrataraṃ vacaḥ // Ram_3,12.12",
    "GE09ram_02_u:7148": " ito dviyojane tāta bahumūlaphalodakaḥ",
    "GE09ram_02_u:7149": " deśo bahumṛgaḥ śrīmān pañcavaṭy abhiviśrutaḥ // Ram_3,12.13",
    "GE09ram_02_u:7150": " tatra gatvāśramapadaṃ kṛtvā saumitriṇā saha",
    "GE09ram_02_u:7151": " ramasva tvaṃ pitur vākyaṃ yathoktam anupālayan // Ram_3,12.14",
    "GE09ram_02_u:7152": " vidito hy eṣa vṛttānto mama sarvas tavānagha",
    "GE09ram_02_u:7153": " tapasaś ca prabhāvena snehād daśarathasya ca // Ram_3,12.15",
    "GE09ram_02_u:7154": " hṛdayasthaś ca te chando vijñātas tapasā mayā",
    "GE09ram_02_u:7155": " iha vāsaṃ pratijñāya mayā saha tapovane // Ram_3,12.16",
    "GE09ram_02_u:7156": " ataś ca tvām ahaṃ brūmi gaccha pañcavaṭīm iti",
    "GE09ram_02_u:7157": " sa hi ramyo vanoddeśo maithilī tatra raṃsyate // Ram_3,12.17",
    "GE09ram_02_u:7158": " sa deśaḥ ślāghanīyaś ca nātidūre ca rāghava",
    "GE09ram_02_u:7159": " godāvaryāḥ samīpe ca maithilī tatra raṃsyate // Ram_3,12.18",
    "GE09ram_02_u:7160": " prājyamūlaphalaiś caiva nānādvijagaṇair yutaḥ",
    "GE09ram_02_u:7161": " viviktaś ca mahābāho puṇyo ramyas tathaiva ca // Ram_3,12.19",
    "GE09ram_02_u:7162": " bhavān api sadāraś ca śaktaś ca parirakṣaṇe",
    "GE09ram_02_u:7163": " api cātra vasan rāmas tāpasān pālayiṣyasi // Ram_3,12.20",
    "GE09ram_02_u:7164": " etad ālakṣyate vīra madhūkānāṃ mahad vanam",
    "GE09ram_02_u:7165": " uttareṇāsya gantavyaṃ nyagrodham abhigacchatā // Ram_3,12.21",
    "GE09ram_02_u:7166": " tataḥ sthalam upāruhya parvatasyāvidūrataḥ",
    "GE09ram_02_u:7167": " khyātaḥ pañcavaṭīty eva nityapuṣpitakānanaḥ // Ram_3,12.22",
    "GE09ram_02_u:7168": " agastyenaivam uktas tu rāmaḥ saumitriṇā saha",
    "GE09ram_02_u:7169": " satkṛtyāmantrayāmāsa tam ṛṣiṃ satyavādinam // Ram_3,12.23",
    "GE09ram_02_u:7170": " tau tu tenābhyanujñātau kṛtapādābhivandanau",
    "GE09ram_02_u:7171": " tadāśramāt pañcavaṭīṃ jagmatuḥ saha sītayā // Ram_3,12.24",
    "GE09ram_02_u:7172": " gṛhītacāpau tu narādhipātmajau viṣaktatūṇī samareṣv akātarau",
    "GE09ram_02_u:7173": " yathopadiṣṭena pathā maharṣiṇā prajagmatuḥ pañcavaṭīṃ samāhitau // Ram_3,12.25",
    "GE09ram_02_u:7174": " atha pañcavaṭīṃ gacchann antarā raghunandanaḥ",
    "GE09ram_02_u:7175": " āsasāda mahākāyaṃ gṛdhraṃ bhīmaparākramam // Ram_3,13.1",
    "GE09ram_02_u:7176": " taṃ dṛṣṭvā tau mahābhāgau vanasthaṃ rāmalakṣmaṇau",
    "GE09ram_02_u:7177": " menāte rākṣasaṃ pakṣiṃ bruvāṇau ko bhavān iti // Ram_3,13.2",
    "GE09ram_02_u:7178": " sa tau madhurayā vācā saumyayā prīṇayann iva",
    "GE09ram_02_u:7179": " uvāca vatsa māṃ viddhi vayasyaṃ pitur ātmanaḥ // Ram_3,13.3",
    "GE09ram_02_u:7180": " sa taṃ pitṛsakhaṃ buddhvā pūjayāmāsa rāghavaḥ",
    "GE09ram_02_u:7181": " sa tasya kulam avyagram atha papraccha nāma ca // Ram_3,13.4",
    "GE09ram_02_u:7182": " rāmasya vacanaṃ śrutvā kulam ātmānam eva ca",
    "GE09ram_02_u:7183": " ācacakṣe dvijas tasmai sarvabhūtasamudbhavam // Ram_3,13.5",
    "GE09ram_02_u:7184": " pūrvakāle mahābāho ye prajāpatayo 'bhavan",
    "GE09ram_02_u:7185": " tān me nigadataḥ sarvān āditaḥ śṛṇu rāghava // Ram_3,13.6",
    "GE09ram_02_u:7186": " kardamaḥ prathamas teṣāṃ vikṛtas tadanantaram",
    "GE09ram_02_u:7187": " śeṣaś ca saṃśrayaś caiva bahuputraś ca vīryavān // Ram_3,13.7",
    "GE09ram_02_u:7188": " sthāṇur marīcir atriś ca kratuś caiva mahābalaḥ",
    "GE09ram_02_u:7189": " pulastyaś cāṅgirāś caiva pracetāḥ pulahas tathā // Ram_3,13.8",
    "GE09ram_02_u:7190": " dakṣo vivasvān aparo 'riṣṭanemiś ca rāghava",
    "GE09ram_02_u:7191": " kaśyapaś ca mahātejās teṣām āsīc ca paścimaḥ // Ram_3,13.9",
    "GE09ram_02_u:7192": " prajāpates tu dakṣasya babhūvur iti naḥ śrutam",
    "GE09ram_02_u:7193": " ṣaṣṭir duhitaro rāma yaśasvinyo mahāyaśaḥ // Ram_3,13.10",
    "GE09ram_02_u:7194": " kaśyapaḥ pratijagrāha tāsām aṣṭau sumadhyamāḥ",
    "GE09ram_02_u:7195": " aditiṃ ca ditiṃ caiva danum api ca kālakām // Ram_3,13.11",
    "GE09ram_02_u:7196": " tāmrāṃ krodhavaśāṃ caiva manuṃ cāpy analām api",
    "GE09ram_02_u:7197": " tās tu kanyās tataḥ prītaḥ kaśyapaḥ punar abravīt // Ram_3,13.12",
    "GE09ram_02_u:7198": " putrāṃs trailokyabhartṝn vai janayiṣyatha matsamān",
    "GE09ram_02_u:7199": " aditis tanmanā rāma ditiś ca danur eva ca // Ram_3,13.13",
    "GE09ram_02_u:7200": " kālakā ca mahābāho śeṣās tv amanaso 'bhavan",
    "GE09ram_02_u:7201": " adityāṃ jajñire devās trayastriṃśad ariṃdama // Ram_3,13.14",
    "GE09ram_02_u:7202": " ādityā vasavo rudrā aśvinau ca paraṃtapa",
    "GE09ram_02_u:7203": " ditis tv ajanayat putrān daityāṃs tāta yaśasvinaḥ // Ram_3,13.15",
    "GE09ram_02_u:7204": " teṣām iyaṃ vasumatī purāsīt savanārṇavā",
    "GE09ram_02_u:7205": " danus tv ajanayat putram aśvagrīvam ariṃdama // Ram_3,13.16",
    "GE09ram_02_u:7206": " narakaṃ kālakaṃ caiva kālakāpi vyajāyata",
    "GE09ram_02_u:7207": " krauñcīṃ bhāsīṃ tathā śyenīṃ dhṛtarāṣṭrīṃ tathā śukīm // Ram_3,13.17",
    "GE09ram_02_u:7208": " tāmrāpi suṣuve kanyāḥ pañcaitā lokaviśrutāḥ",
    "GE09ram_02_u:7209": " ulūkāñ janayat krauñcī bhāsī bhāsān vyajāyata // Ram_3,13.18",
    "GE09ram_02_u:7210": " śyenī śyenāṃś ca gṛdhrāṃś ca vyajāyata sutejasaḥ",
    "GE09ram_02_u:7211": " dhṛtarāṣṭrī tu haṃsāṃś ca kalahaṃsāṃś ca sarvaśaḥ // Ram_3,13.19",
    "GE09ram_02_u:7212": " cakravākāṃś ca bhadraṃ te vijajñe sāpi bhāminī",
    "GE09ram_02_u:7213": " śukī natāṃ vijajñe tu natāyā vinatā sutā // Ram_3,13.20",
    "GE09ram_02_u:7214": " daśa krodhavaśā rāma vijajñe 'py ātmasambhavāḥ",
    "GE09ram_02_u:7215": " mṛgīṃ ca mṛgamandāṃ ca harīṃ bhadramadām api // Ram_3,13.21",
    "GE09ram_02_u:7216": " mātaṃgīm atha śārdūlīṃ śvetāṃ ca surabhīṃ tathā",
    "GE09ram_02_u:7217": " sarvalakṣaṇasampannāṃ surasāṃ kadrukām api // Ram_3,13.22",
    "GE09ram_02_u:7218": " apatyaṃ tu mṛgāḥ sarve mṛgyā naravarottama",
    "GE09ram_02_u:7219": " ṛkṣāś ca mṛgamandāyāḥ sṛmarāś camarās tathā // Ram_3,13.23",
    "GE09ram_02_u:7220": " tatas tv irāvatīṃ nāma jajñe bhadramadā sutām",
    "GE09ram_02_u:7221": " tasyās tv airāvataḥ putro lokanātho mahāgajaḥ // Ram_3,13.24",
    "GE09ram_02_u:7222": " haryāś ca harayo 'patyaṃ vānarāś ca tapasvinaḥ",
    "GE09ram_02_u:7223": " golāṅgūlāṃś ca śārdūlī vyāghrāṃś cājanayat sutān // Ram_3,13.25",
    "GE09ram_02_u:7224": " mātaṃgyās tv atha mātaṃgā apatyaṃ manujarṣabha",
    "GE09ram_02_u:7225": " diśāgajaṃ tu śvetākṣaṃ śvetā vyajanayat sutam // Ram_3,13.26",
    "GE09ram_02_u:7226": " tato duhitarau rāma surabhir devy ajāyata",
    "GE09ram_02_u:7227": " rohiṇīṃ nāma bhadraṃ te gandharvīṃ ca yaśasvinīm // Ram_3,13.27",
    "GE09ram_02_u:7228": " rohiṇy ajanayad gā vai gandharvī vājinaḥ sutān",
    "GE09ram_02_u:7229": " surasājanayan nāgān rāma kadrūś ca pannagān // Ram_3,13.28",
    "GE09ram_02_u:7230": " manur manuṣyāñ janayat kaśyapasya mahātmanaḥ",
    "GE09ram_02_u:7231": " brāhmaṇān kṣatriyān vaiśyāñ śūdrāṃś ca manujarṣabha // Ram_3,13.29",
    "GE09ram_02_u:7232": " mukhato brāhmaṇā jātā urasaḥ kṣatriyās tathā",
    "GE09ram_02_u:7233": " ūrubhyāṃ jajñire vaiśyāḥ padbhyāṃ śūdrā iti śrutiḥ // Ram_3,13.30",
    "GE09ram_02_u:7234": " sarvān puṇyaphalān vṛkṣān analāpi vyajāyata",
    "GE09ram_02_u:7235": " vinatā ca śukī pautrī kadrūś ca surasā svasā // Ram_3,13.31",
    "GE09ram_02_u:7236": " kadrūr nāgaṃ sahasraṃ tu vijajñe dharaṇīdharam",
    "GE09ram_02_u:7237": " dvau putrau vinatāyās tu garuḍo 'ruṇa eva ca // Ram_3,13.32",
    "GE09ram_02_u:7238": " tasmāj jāto 'ham aruṇāt sampātiś ca mamāgrajaḥ",
    "GE09ram_02_u:7239": " jaṭāyur iti māṃ viddhi śyenīputram ariṃdama // Ram_3,13.33",
    "GE09ram_02_u:7240": " so 'haṃ vāsasahāyas te bhaviṣyāmi yadīcchasi",
    "GE09ram_02_u:7241": " sītāṃ ca tāta rakṣiṣye tvayi yāte salakṣmaṇe // Ram_3,13.34",
    "GE09ram_02_u:7242": " jaṭāyuṣaṃ tu pratipūjya rāghavo mudā pariṣvajya ca saṃnato 'bhavat",
    "GE09ram_02_u:7243": " pitur hi śuśrāva sakhitvam ātmavāñ jaṭāyuṣā saṃkathitaṃ punaḥ punaḥ // Ram_3,13.35",
    "GE09ram_02_u:7244": " sa tatra sītāṃ paridāya maithilīṃ sahaiva tenātibalena pakṣiṇā",
    "GE09ram_02_u:7245": " jagāma tāṃ pañcavaṭīṃ salakṣmaṇo ripūn didhakṣañ śalabhān ivānalaḥ // Ram_3,13.36",
    "GE09ram_02_u:7246": " tataḥ pañcavaṭīṃ gatvā nānāvyālamṛgāyutām",
    "GE09ram_02_u:7247": " uvāca bhrātaraṃ rāmo lakṣmaṇaṃ dīptatejasam // Ram_3,14.1",
    "GE09ram_02_u:7248": " āgatāḥ sma yathoddiṣṭam amuṃ deśaṃ maharṣiṇā",
    "GE09ram_02_u:7249": " ayaṃ pañcavaṭīdeśaḥ saumya puṣpitakānanaḥ // Ram_3,14.2",
    "GE09ram_02_u:7250": " sarvataś cāryatāṃ dṛṣṭiḥ kānane nipuṇo hy asi",
    "GE09ram_02_u:7251": " āśramaḥ katarasmin no deśe bhavati saṃmataḥ // Ram_3,14.3",
    "GE09ram_02_u:7252": " ramate yatra vaidehī tvam ahaṃ caiva lakṣmaṇa",
    "GE09ram_02_u:7253": " tādṛśo dṛśyatāṃ deśaḥ saṃnikṛṣṭajalāśayaḥ // Ram_3,14.4",
    "GE09ram_02_u:7254": " vanarāmaṇyakaṃ yatra jalarāmaṇyakaṃ tathā",
    "GE09ram_02_u:7255": " saṃnikṛṣṭaṃ ca yatra syāt samitpuṣpakuśodakam // Ram_3,14.5",
    "GE09ram_02_u:7256": " evam uktas tu rāmeṇa lakṣmaṇaḥ saṃyatāñjaliḥ",
    "GE09ram_02_u:7257": " sītāsamakṣaṃ kākutstham idaṃ vacanam abravīt // Ram_3,14.6",
    "GE09ram_02_u:7258": " paravān asmi kākutstha tvayi varṣaśataṃ sthite",
    "GE09ram_02_u:7259": " svayaṃ tu rucire deśe kriyatām iti māṃ vada // Ram_3,14.7",
    "GE09ram_02_u:7260": " suprītas tena vākyena lakṣmaṇasya mahādyutiḥ",
    "GE09ram_02_u:7261": " vimṛśan rocayāmāsa deśaṃ sarvaguṇānvitam // Ram_3,14.8",
    "GE09ram_02_u:7262": " sa taṃ ruciram ākramya deśam āśramakarmaṇi",
    "GE09ram_02_u:7263": " hastau gṛhītvā hastena rāmaḥ saumitrim abravīt // Ram_3,14.9",
    "GE09ram_02_u:7264": " ayaṃ deśaḥ samaḥ śrīmān puṣpitais tarubhir vṛtaḥ",
    "GE09ram_02_u:7265": " ihāśramapadaṃ saumya yathāvat kartum arhasi // Ram_3,14.10",
    "GE09ram_02_u:7266": " iyam ādityasaṃkāśaiḥ padmaiḥ surabhigandhibhiḥ",
    "GE09ram_02_u:7267": " adūre dṛśyate ramyā padminī padmaśobhitā // Ram_3,14.11",
    "GE09ram_02_u:7268": " yathākhyātam agastyena muninā bhāvitātmanā",
    "GE09ram_02_u:7269": " iyaṃ godāvarī ramyā puṣpitais tarubhir vṛtā // Ram_3,14.12",
    "GE09ram_02_u:7270": " haṃsakāraṇḍavākīrṇā cakravākopaśobhitā",
    "GE09ram_02_u:7271": " nātidūre na cāsanne mṛgayūthanipīḍitā // Ram_3,14.13",
    "GE09ram_02_u:7272": " mayūranāditā ramyāḥ prāṃśavo bahukandarāḥ",
    "GE09ram_02_u:7273": " dṛśyante girayaḥ saumya phullais tarubhir āvṛtāḥ // Ram_3,14.14",
    "GE09ram_02_u:7274": " sauvarṇe rājatais tāmrair deśe deśe ca dhātubhiḥ",
    "GE09ram_02_u:7275": " gavākṣitā ivābhānti gajāḥ paramabhaktibhiḥ // Ram_3,14.15",
    "GE09ram_02_u:7276": " sālais tālais tamālaiś ca kharjūraiḥ panasāmrakaiḥ",
    "GE09ram_02_u:7277": " nīvārais timiśaiś caiva puṃnāgaiś copaśobhitāḥ // Ram_3,14.16",
    "GE09ram_02_u:7278": " cūtair aśokais tilakaiś campakaiḥ ketakair api",
    "GE09ram_02_u:7279": " puṣpagulmalatopetais tais tais tarubhir āvṛtāḥ // Ram_3,14.17",
    "GE09ram_02_u:7280": " candanaiḥ syandanair nīpaiḥ panasair lakucair api",
    "GE09ram_02_u:7281": " dhavāśvakarṇakhadiraiḥ śamīkiṃśukapāṭalaiḥ // Ram_3,14.18",
    "GE09ram_02_u:7282": " idaṃ puṇyam idaṃ medhyam idaṃ bahumṛgadvijam",
    "GE09ram_02_u:7283": " iha vatsyāma saumitre sārdham etena pakṣiṇā // Ram_3,14.19",
    "GE09ram_02_u:7284": " evam uktas tu rāmeṇa lakṣmaṇaḥ paravīrahā",
    "GE09ram_02_u:7285": " acireṇāśramaṃ bhrātuś cakāra sumahābalaḥ // Ram_3,14.20",
    "GE09ram_02_u:7286": " parṇaśālāṃ suvipulāṃ tatra saṃghātamṛttikām",
    "GE09ram_02_u:7287": " sustambhāṃ maskarair dīrghaiḥ kṛtavaṃśāṃ suśobhanām // Ram_3,14.21",
    "GE09ram_02_u:7288": " sa gatvā lakṣmaṇaḥ śrīmān nadīṃ godāvarīṃ tadā",
    "GE09ram_02_u:7289": " snātvā padmāni cādāya saphalaḥ punar āgataḥ // Ram_3,14.22",
    "GE09ram_02_u:7290": " tataḥ puṣpabaliṃ kṛtvā śāntiṃ ca sa yathāvidhi",
    "GE09ram_02_u:7291": " darśayāmāsa rāmāya tad āśramapadaṃ kṛtam // Ram_3,14.23",
    "GE09ram_02_u:7292": " sa taṃ dṛṣṭvā kṛtaṃ saumyam āśramaṃ saha sītayā",
    "GE09ram_02_u:7293": " rāghavaḥ parṇaśālāyāṃ harṣam āhārayat param // Ram_3,14.24",
    "GE09ram_02_u:7294": " susaṃhṛṣṭaḥ pariṣvajya bāhubhyāṃ lakṣmaṇaṃ tadā",
    "GE09ram_02_u:7295": " atisnigdhaṃ ca gāḍhaṃ ca vacanaṃ cedam abravīt // Ram_3,14.25",
    "GE09ram_02_u:7296": " prīto 'smi te mahat karma tvayā kṛtam idaṃ prabho",
    "GE09ram_02_u:7297": " pradeyo yannimittaṃ te pariṣvaṅgo mayā kṛtaḥ // Ram_3,14.26",
    "GE09ram_02_u:7298": " bhāvajñena kṛtajñena dharmajñena ca lakṣmaṇa",
    "GE09ram_02_u:7299": " tvayā putreṇa dharmātmā na saṃvṛttaḥ pitā mama // Ram_3,14.27",
    "GE09ram_02_u:7300": " evaṃ lakṣmaṇam uktvā tu rāghavo lakṣmivardhanaḥ",
    "GE09ram_02_u:7301": " tasmin deśe bahuphale nyavasat sa sukhaṃ vaśī // Ram_3,14.28",
    "GE09ram_02_u:7302": " kaṃcit kālaṃ sa dharmātmā sītayā lakṣmaṇena ca",
    "GE09ram_02_u:7303": " anvāsyamāno nyavasat svargaloke yathāmaraḥ // Ram_3,14.29",
    "GE09ram_02_u:7304": " asatas tasya tu sukhaṃ rāghavasya mahātmanaḥ",
    "GE09ram_02_u:7305": " śaradvyapāye hemanta ṛtur iṣṭaḥ pravartate // Ram_3,15.1",
    "GE09ram_02_u:7306": " sa kadācit prabhātāyāṃ śarvaryāṃ raghunandanaḥ",
    "GE09ram_02_u:7307": " prayayāv abhiṣekārthaṃ ramyāṃ godāvarīṃ nadīm // Ram_3,15.2",
    "GE09ram_02_u:7308": " prahvaḥ kalaśahastas taṃ sītayā saha vīryavān",
    "GE09ram_02_u:7309": " pṛṣṭhato 'nuvrajan bhrātā saumitrir idam abravīt // Ram_3,15.3",
    "GE09ram_02_u:7310": " ayaṃ sa kālaḥ samprāptaḥ priyo yas te priyaṃvada",
    "GE09ram_02_u:7311": " alaṃkṛta ivābhāti yena saṃvatsaraḥ śubhaḥ // Ram_3,15.4",
    "GE09ram_02_u:7312": " nīhāraparuṣo lokaḥ pṛthivī sasyamālinī",
    "GE09ram_02_u:7313": " jalāny anupabhogyāni subhago havyavāhanaḥ // Ram_3,15.5",
    "GE09ram_02_u:7314": " navāgrayaṇapūjābhir abhyarcya pitṛdevatāḥ",
    "GE09ram_02_u:7315": " kṛtāgrayaṇakāḥ kāle santo vigatakalmaṣāḥ // Ram_3,15.6",
    "GE09ram_02_u:7316": " prājyakāmā janapadāḥ sampannataragorasāḥ",
    "GE09ram_02_u:7317": " vicaranti mahīpālā yātrārthaṃ vijigīṣavaḥ // Ram_3,15.7",
    "GE09ram_02_u:7318": " sevamāne dṛḍhaṃ sūrye diśam antakasevitām",
    "GE09ram_02_u:7319": " vihīnatilakeva strī nottarā dik prakāśate // Ram_3,15.8",
    "GE09ram_02_u:7320": " prakṛtyā himakośāḍhyo dūrasūryaś ca sāmpratam",
    "GE09ram_02_u:7321": " yathārthanāmā suvyaktaṃ himavān himavān giriḥ // Ram_3,15.9",
    "GE09ram_02_u:7322": " atyantasukhasaṃcārā madhyāhne sparśataḥ sukhāḥ",
    "GE09ram_02_u:7323": " divasāḥ subhagādityāś chāyāsaliladurbhagāḥ // Ram_3,15.10",
    "GE09ram_02_u:7324": " mṛdusūryāḥ sanīhārāḥ paṭuśītāḥ samārutāḥ",
    "GE09ram_02_u:7325": " śūnyāraṇyā himadhvastā divasā bhānti sāmpratam // Ram_3,15.11",
    "GE09ram_02_u:7326": " nivṛttākāśaśayanāḥ puṣyanītā himāruṇāḥ",
    "GE09ram_02_u:7327": " śītā vṛddhatarāyāmās triyāmā yānti sāmpratam // Ram_3,15.12",
    "GE09ram_02_u:7328": " ravisaṃkrāntasaubhāgyas tuṣārāruṇamaṇḍalaḥ",
    "GE09ram_02_u:7329": " niḥśvāsāndha ivādarśaś candramā na prakāśate // Ram_3,15.13",
    "GE09ram_02_u:7330": " jyotsnā tuṣāramalinā paurṇamāsyāṃ na rājate",
    "GE09ram_02_u:7331": " sīteva cātapaśyāmā lakṣyate na tu śobhate // Ram_3,15.14",
    "GE09ram_02_u:7332": " prakṛtyā śītalasparśo himaviddhaś ca sāmpratam",
    "GE09ram_02_u:7333": " pravāti paścimo vāyuḥ kāle dviguṇaśītalaḥ // Ram_3,15.15",
    "GE09ram_02_u:7334": " bāṣpacchannānyaraṇyāni yavagodhūmavanti ca",
    "GE09ram_02_u:7335": " śobhante 'bhyudite sūrye nadadbhiḥ krauñcasārasaiḥ // Ram_3,15.16",
    "GE09ram_02_u:7336": " kharjūrapuṣpākṛtibhiḥ śirobhiḥ pūrṇataṇḍulaiḥ",
    "GE09ram_02_u:7337": " śobhante kiṃcidālambāḥ śālayaḥ kanakaprabhāḥ // Ram_3,15.17",
    "GE09ram_02_u:7338": " mayūkhair upasarpadbhir himanīhārasaṃvṛtaiḥ",
    "GE09ram_02_u:7339": " dūram abhyuditaḥ sūryaḥ śaśāṅka iva lakṣyate // Ram_3,15.18",
    "GE09ram_02_u:7340": " agrāhyavīryaḥ pūrvāhṇe madhyāhne sparśataḥ sukhaḥ",
    "GE09ram_02_u:7341": " saṃraktaḥ kiṃcid āpāṇḍur ātapaḥ śobhate kṣitau // Ram_3,15.19",
    "GE09ram_02_u:7342": " avaśyāyanipātena kiṃcit praklinnaśādvalā",
    "GE09ram_02_u:7343": " vanānāṃ śobhate bhūmir niviṣṭataruṇātapā // Ram_3,15.20",
    "GE09ram_02_u:7344": " avaśyāyatamonaddhā nīhāratamasāvṛtāḥ",
    "GE09ram_02_u:7345": " prasuptā iva lakṣyante vipuṣpā vanarājayaḥ // Ram_3,15.21",
    "GE09ram_02_u:7346": " bāṣpasaṃchannasalilā rutavijñeyasārasāḥ",
    "GE09ram_02_u:7347": " himārdravālukais tīraiḥ sarito bhānti sāmpratam // Ram_3,15.22",
    "GE09ram_02_u:7348": " tuṣārapatanāc caiva mṛdutvād bhāskarasya ca",
    "GE09ram_02_u:7349": " śaityād agāgrastham api prāyeṇa rasavaj jalam // Ram_3,15.23",
    "GE09ram_02_u:7350": " jarājarjaritaiḥ parṇaiḥ śīrṇakesarakarṇikaiḥ",
    "GE09ram_02_u:7351": " nālaśeṣā himadhvastā na bhānti kamalākarāḥ // Ram_3,15.24",
    "GE09ram_02_u:7352": " asmiṃs tu puruṣavyāghra kāle duḥkhasamanvitaḥ",
    "GE09ram_02_u:7353": " tapaś carati dharmātmā tvadbhaktyā bharataḥ pure // Ram_3,15.25",
    "GE09ram_02_u:7354": " tyaktvā rājyaṃ ca mānaṃ ca bhogāṃś ca vividhān bahūn",
    "GE09ram_02_u:7355": " tapasvī niyatāhāraḥ śete śīte mahītale // Ram_3,15.26",
    "GE09ram_02_u:7356": " so 'pi velām imāṃ nūnam abhiṣekārtham udyataḥ",
    "GE09ram_02_u:7357": " vṛtaḥ prakṛtibhir nityaṃ prayāti sarayūṃ nadīm // Ram_3,15.27",
    "GE09ram_02_u:7358": " atyantasukhasaṃvṛddhaḥ sukumāro himārditaḥ",
    "GE09ram_02_u:7359": " kathaṃ tv apararātreṣu sarayūm avagāhate // Ram_3,15.28",
    "GE09ram_02_u:7360": " padmapattrekṣaṇaḥ śyāmaḥ śrīmān nirudaro mahān",
    "GE09ram_02_u:7361": " dharmajñaḥ satyavādī ca hrīniṣedho jitendriyaḥ // Ram_3,15.29",
    "GE09ram_02_u:7362": " priyābhibhāṣī madhuro dīrghabāhur ariṃdamaḥ",
    "GE09ram_02_u:7363": " saṃtyajya vividhān bhogān āryaṃ sarvātmanāśritaḥ // Ram_3,15.30",
    "GE09ram_02_u:7364": " jitaḥ svargas tava bhrātrā bharatena mahātmanā",
    "GE09ram_02_u:7365": " vanastham api tāpasye yas tvām anuvidhīyate // Ram_3,15.31",
    "GE09ram_02_u:7366": " na pitryam anuvartante mātṛkaṃ dvipadā iti",
    "GE09ram_02_u:7367": " khyāto lokapravādo 'yaṃ bharatenānyathākṛtaḥ // Ram_3,15.32",
    "GE09ram_02_u:7368": " bhartā daśaratho yasyāḥ sādhuś ca bharataḥ sutaḥ",
    "GE09ram_02_u:7369": " kathaṃ nu sāmbā kaikeyī tādṛśī krūradarśinī // Ram_3,15.33",
    "GE09ram_02_u:7370": " ity evaṃ lakṣmaṇe vākyaṃ snehād bruvati dhārmike",
    "GE09ram_02_u:7371": " parivādaṃ jananyās tam asahan rāghavo 'bravīt // Ram_3,15.34",
    "GE09ram_02_u:7372": " na te 'mbā madhyamā tāta garhitavyā kathaṃcana",
    "GE09ram_02_u:7373": " tām evekṣvākunāthasya bharatasya kathāṃ kuru // Ram_3,15.35",
    "GE09ram_02_u:7374": " niścitāpi hi me buddhir vanavāse dṛḍhavratā",
    "GE09ram_02_u:7375": " bharatasnehasaṃtaptā bāliśī kriyate punaḥ // Ram_3,15.36",
    "GE09ram_02_u:7376": " ity evaṃ vilapaṃs tatra prāpya godāvarīṃ nadīm",
    "GE09ram_02_u:7377": " cakre 'bhiṣekaṃ kākutsthaḥ sānujaḥ saha sītayā // Ram_3,15.37",
    "GE09ram_02_u:7378": " tarpayitvātha salilais te pitṝn daivatāni ca",
    "GE09ram_02_u:7379": " stuvanti smoditaṃ sūryaṃ devatāś ca samāhitāḥ // Ram_3,15.38",
    "GE09ram_02_u:7380": " kṛtābhiṣekaḥ sa rarāja rāmaḥ sītādvitīyaḥ saha lakṣmaṇena",
    "GE09ram_02_u:7381": " kṛtābhiṣekas tv agarājaputryā rudraḥ sanandī bhagavān iveśaḥ // Ram_3,15.39",
    "GE09ram_02_u:7382": " kṛtābhiṣeko rāmas tu sītā saumitrir eva ca",
    "GE09ram_02_u:7383": " tasmād godāvarītīrāt tato jagmuḥ svam āśramam // Ram_3,16.1",
    "GE09ram_02_u:7384": " āśramaṃ tam upāgamya rāghavaḥ sahalakṣmaṇaḥ",
    "GE09ram_02_u:7385": " kṛtvā paurvāhṇikaṃ karma parṇaśālām upāgamat // Ram_3,16.2",
    "GE09ram_02_u:7386": " sa rāmaḥ parṇaśālāyām āsīnaḥ saha sītayā",
    "GE09ram_02_u:7387": " virarāja mahābāhuś citrayā candramā iva",
    "GE09ram_02_u:7388": " lakṣmaṇena saha bhrātrā cakāra vividhāḥ kathāḥ // Ram_3,16.3",
    "GE09ram_02_u:7389": " tadāsīnasya rāmasya kathāsaṃsaktacetasaḥ",
    "GE09ram_02_u:7390": " taṃ deśaṃ rākṣasī kācid ājagāma yadṛcchayā // Ram_3,16.4",
    "GE09ram_02_u:7391": " sā tu śūrpaṇakhā nāma daśagrīvasya rakṣasaḥ",
    "GE09ram_02_u:7392": " bhaginī rāmam āsādya dadarśa tridaśopamam // Ram_3,16.5",
    "GE09ram_02_u:7393": " siṃhoraskaṃ mahābāhuṃ padmapattranibhekṣaṇam",
    "GE09ram_02_u:7394": " sukumāraṃ mahāsattvaṃ pārthivavyañjanānvitam // Ram_3,16.6",
    "GE09ram_02_u:7395": " rāmam indīvaraśyāmaṃ kandarpasadṛśaprabham",
    "GE09ram_02_u:7396": " babhūvendropamaṃ dṛṣṭvā rākṣasī kāmamohitā // Ram_3,16.7",
    "GE09ram_02_u:7397": " sumukhaṃ durmukhī rāmaṃ vṛttamadhyaṃ mahodarī",
    "GE09ram_02_u:7398": " viśālākṣaṃ virūpākṣī sukeśaṃ tāmramūrdhajā // Ram_3,16.8",
    "GE09ram_02_u:7399": " priyarūpaṃ virūpā sā susvaraṃ bhairavasvarā",
    "GE09ram_02_u:7400": " taruṇaṃ dāruṇā vṛddhā dakṣiṇaṃ vāmabhāṣiṇī // Ram_3,16.9",
    "GE09ram_02_u:7401": " nyāyavṛttaṃ sudurvṛttā priyam apriyadarśanā",
    "GE09ram_02_u:7402": " śarīrajasamāviṣṭā rākṣasī rāmam abravīt // Ram_3,16.10",
    "GE09ram_02_u:7403": " jaṭī tāpasarūpeṇa sabhāryaḥ śaracāpadhṛk",
    "GE09ram_02_u:7404": " āgatas tvam imaṃ deśaṃ kathaṃ rākṣasasevitam // Ram_3,16.11",
    "GE09ram_02_u:7405": " evam uktas tu rākṣasyā śūrpaṇakhyā paraṃtapaḥ",
    "GE09ram_02_u:7406": " ṛjubuddhitayā sarvam ākhyātum upacakrame // Ram_3,16.12",
    "GE09ram_02_u:7407": " āsīd daśaratho nāma rājā tridaśavikramaḥ",
    "GE09ram_02_u:7408": " tasyāham agrajaḥ putro rāmo nāma janaiḥ śrutaḥ // Ram_3,16.13",
    "GE09ram_02_u:7409": " bhrātāyaṃ lakṣmaṇo nāma yavīyān mām anuvrataḥ",
    "GE09ram_02_u:7410": " iyaṃ bhāryā ca vaidehī mama sīteti viśrutā // Ram_3,16.14",
    "GE09ram_02_u:7411": " niyogāt tu narendrasya pitur mātuś ca yantritaḥ",
    "GE09ram_02_u:7412": " dharmārthaṃ dharmakāṅkṣī ca vanaṃ vastum ihāgataḥ // Ram_3,16.15",
    "GE09ram_02_u:7413": " tvāṃ tu veditum icchāmi kathyatāṃ kāsi kasya vā",
    "GE09ram_02_u:7414": " iha vā kiṃnimittaṃ tvam āgatā brūhi tattvataḥ // Ram_3,16.16",
    "GE09ram_02_u:7415": " sābravīd vacanaṃ śrutvā rākṣasī madanārditā",
    "GE09ram_02_u:7416": " śrūyatāṃ rāma vakṣyāmi tattvārthaṃ vacanaṃ mama // Ram_3,16.17",
    "GE09ram_02_u:7417": " ahaṃ śūrpaṇakhā nāma rākṣasī kāmarūpiṇī",
    "GE09ram_02_u:7418": " araṇyaṃ vicarāmīdam ekā sarvabhayaṃkarā // Ram_3,16.18",
    "GE09ram_02_u:7419": " rāvaṇo nāma me bhrātā rākṣaso rākṣaseśvaraḥ",
    "GE09ram_02_u:7420": " pravṛddhanidraś ca sadā kumbhakarṇo mahābalaḥ // Ram_3,16.19",
    "GE09ram_02_u:7421": " vibhīṣaṇas tu dharmātmā na tu rākṣasaceṣṭitaḥ",
    "GE09ram_02_u:7422": " prakhyātavīryau ca raṇe bhrātarau kharadūṣaṇau // Ram_3,16.20",
    "GE09ram_02_u:7423": " tān ahaṃ samatikrāntā rāma tvā pūrvadarśanāt",
    "GE09ram_02_u:7424": " samupetāsmi bhāvena bhartāraṃ puruṣottamam",
    "GE09ram_02_u:7425": " cirāya bhava bhartā me sītayā kiṃ kariṣyasi // Ram_3,16.21",
    "GE09ram_02_u:7426": " vikṛtā ca virūpā ca na seyaṃ sadṛśī tava",
    "GE09ram_02_u:7427": " aham evānurūpā te bhāryā rūpeṇa paśya mām // Ram_3,16.22",
    "GE09ram_02_u:7428": " imāṃ virūpām asatīṃ karālāṃ nirṇatodarīm",
    "GE09ram_02_u:7429": " anena saha te bhrātrā bhakṣayiṣyāmi mānuṣīm // Ram_3,16.23",
    "GE09ram_02_u:7430": " tataḥ parvataśṛṅgāṇi vanāni vividhāni ca",
    "GE09ram_02_u:7431": " paśyan saha mayā kānta daṇḍakān vicariṣyasi // Ram_3,16.24",
    "GE09ram_02_u:7432": " ity evam uktaḥ kākutsthaḥ prahasya madirekṣaṇām",
    "GE09ram_02_u:7433": " idaṃ vacanam ārebhe vaktuṃ vākyaviśāradaḥ // Ram_3,16.25",
    "GE09ram_02_u:7434": " tāṃ tu śūrpaṇakhāṃ rāmaḥ kāmapāśāvapāśitām",
    "GE09ram_02_u:7435": " svacchayā ślakṣṇayā vācā smitapūrvam athābravīt // Ram_3,17.1",
    "GE09ram_02_u:7436": " kṛtadāro 'smi bhavati bhāryeyaṃ dayitā mama",
    "GE09ram_02_u:7437": " tvadvidhānāṃ tu nārīṇāṃ suduḥkhā sasapatnatā // Ram_3,17.2",
    "GE09ram_02_u:7438": " anujas tv eṣa me bhrātā śīlavān priyadarśanaḥ",
    "GE09ram_02_u:7439": " śrīmān akṛtadāraś ca lakṣmaṇo nāma vīryavān // Ram_3,17.3",
    "GE09ram_02_u:7440": " apūrvī bhāryayā cārthī taruṇaḥ priyadarśanaḥ",
    "GE09ram_02_u:7441": " anurūpaś ca te bhartā rūpasyāsya bhaviṣyati // Ram_3,17.4",
    "GE09ram_02_u:7442": " enaṃ bhaja viśālākṣi bhartāraṃ bhrātaraṃ mama",
    "GE09ram_02_u:7443": " asapatnā varārohe merum arkaprabhā yathā // Ram_3,17.5",
    "GE09ram_02_u:7444": " iti rāmeṇa sā proktā rākṣasī kāmamohitā",
    "GE09ram_02_u:7445": " visṛjya rāmaṃ sahasā tato lakṣmaṇam abravīt // Ram_3,17.6",
    "GE09ram_02_u:7446": " asya rūpasya te yuktā bhāryāhaṃ varavarṇinī",
    "GE09ram_02_u:7447": " mayā saha sukhaṃ sarvān daṇḍakān vicariṣyasi // Ram_3,17.7",
    "GE09ram_02_u:7448": " evam uktas tu saumitrī rākṣasyā vākyakovidaḥ",
    "GE09ram_02_u:7449": " tataḥ śūrpaṇakhīṃ smitvā lakṣmaṇo yuktam abravīt // Ram_3,17.8",
    "GE09ram_02_u:7450": " kathaṃ dāsasya me dāsī bhāryā bhavitum icchasi",
    "GE09ram_02_u:7451": " so 'ham āryeṇa paravān bhrātrā kamalavarṇini // Ram_3,17.9",
    "GE09ram_02_u:7452": " samṛddhārthasya siddhārthā muditāmalavarṇinī",
    "GE09ram_02_u:7453": " āryasya tvaṃ viśālākṣi bhāryā bhava yavīyasī // Ram_3,17.10",
    "GE09ram_02_u:7454": " etāṃ virūpām asatīṃ karālāṃ nirṇatodarīm",
    "GE09ram_02_u:7455": " bhāryāṃ vṛddhāṃ parityajya tvām evaiṣa bhajiṣyati // Ram_3,17.11",
    "GE09ram_02_u:7456": " ko hi rūpam idaṃ śreṣṭhaṃ saṃtyajya varavarṇini",
    "GE09ram_02_u:7457": " mānuṣeṣu varārohe kuryād bhāvaṃ vicakṣaṇaḥ // Ram_3,17.12",
    "GE09ram_02_u:7458": " iti sā lakṣmaṇenoktā karālā nirṇatodarī",
    "GE09ram_02_u:7459": " manyate tad vacaḥ satyaṃ parihāsāvicakṣaṇā // Ram_3,17.13",
    "GE09ram_02_u:7460": " sā rāmaṃ parṇaśālāyām upaviṣṭaṃ paraṃtapam",
    "GE09ram_02_u:7461": " sītayā saha durdharṣam abravīt kāmamohitā // Ram_3,17.14",
    "GE09ram_02_u:7462": " imāṃ virūpām asatīṃ karālāṃ nirṇatodarīm",
    "GE09ram_02_u:7463": " vṛddhāṃ bhāryām avaṣṭabhya na māṃ tvaṃ bahu manyase // Ram_3,17.15",
    "GE09ram_02_u:7464": " adyemāṃ bhakṣayiṣyāmi paśyatas tava mānuṣīm",
    "GE09ram_02_u:7465": " tvayā saha cariṣyāmi niḥsapatnā yathāsukham // Ram_3,17.16",
    "GE09ram_02_u:7466": " ity uktvā mṛgaśāvākṣīm alātasadṛśekṣaṇā",
    "GE09ram_02_u:7467": " abhyadhāvat susaṃkruddhā maholkā rohiṇīm iva // Ram_3,17.17",
    "GE09ram_02_u:7468": " tāṃ mṛtyupāśapratimām āpatantīṃ mahābalaḥ",
    "GE09ram_02_u:7469": " nigṛhya rāmaḥ kupitas tato lakṣmaṇam abravīt // Ram_3,17.18",
    "GE09ram_02_u:7470": " krūrair anāryaiḥ saumitre parihāsaḥ kathaṃcana",
    "GE09ram_02_u:7471": " na kāryaḥ paśya vaidehīṃ kathaṃcit saumya jīvatīm // Ram_3,17.19",
    "GE09ram_02_u:7472": " imāṃ virūpām asatīm atimattāṃ mahodarīm",
    "GE09ram_02_u:7473": " rākṣasīṃ puruṣavyāghra virūpayitum arhasi // Ram_3,17.20",
    "GE09ram_02_u:7474": " ity ukto lakṣmaṇas tasyāḥ kruddho rāmasya paśyataḥ",
    "GE09ram_02_u:7475": " uddhṛtya khaḍgaṃ cicheda karṇanāsaṃ mahābalaḥ // Ram_3,17.21",
    "GE09ram_02_u:7476": " nikṛttakarṇanāsā tu visvaraṃ sā vinadya ca",
    "GE09ram_02_u:7477": " yathāgataṃ pradudrāva ghorā śūrpaṇakhā vanam // Ram_3,17.22",
    "GE09ram_02_u:7478": " sā virūpā mahāghorā rākṣasī śoṇitokṣitā",
    "GE09ram_02_u:7479": " nanāda vividhān nādān yathā prāvṛṣi toyadaḥ // Ram_3,17.23",
    "GE09ram_02_u:7480": " sā vikṣarantī rudhiraṃ bahudhā ghoradarśanā",
    "GE09ram_02_u:7481": " pragṛhya bāhū garjantī praviveśa mahāvanam // Ram_3,17.24",
    "GE09ram_02_u:7482": " tatas tu sā rākṣasasaṃghasaṃvṛtaṃ kharaṃ janasthānagataṃ virūpitā",
    "GE09ram_02_u:7483": " upetya taṃ bhrātaram ugratejasaṃ papāta bhūmau gaganād yathāśaniḥ // Ram_3,17.25",
    "GE09ram_02_u:7484": " tataḥ sabhāryaṃ bhayamohamūrchitā salakṣmaṇaṃ rāghavam āgataṃ vanam",
    "GE09ram_02_u:7485": " virūpaṇaṃ cātmani śoṇitokṣitā śaśaṃsa sarvaṃ bhaginī kharasya sā // Ram_3,17.26",
    "GE09ram_02_u:7486": " tāṃ tathā patitāṃ dṛṣṭvā virūpāṃ śoṇitokṣitām",
    "GE09ram_02_u:7487": " bhaginīṃ krodhasaṃtaptaḥ kharaḥ papraccha rākṣasaḥ // Ram_3,18.1",
    "GE09ram_02_u:7488": " balavikramasampannā kāmagā kāmarūpiṇī",
    "GE09ram_02_u:7489": " imām avasthāṃ nītā tvaṃ kenāntakasamā gatā // Ram_3,18.2",
    "GE09ram_02_u:7490": " devagandharvabhūtānām ṛṣīṇāṃ ca mahātmanām",
    "GE09ram_02_u:7491": " ko 'yam evaṃ mahāvīryas tvāṃ virūpāṃ cakāra ha // Ram_3,18.3",
    "GE09ram_02_u:7492": " na hi paśyāmy ahaṃ loke yaḥ kuryān mama vipriyam",
    "GE09ram_02_u:7493": " antarena sahasrākṣaṃ mahendraṃ pākaśāsanam // Ram_3,18.4",
    "GE09ram_02_u:7494": " adyāhaṃ mārgaṇaiḥ prāṇān ādāsye jīvitāntakaiḥ",
    "GE09ram_02_u:7495": " salile kṣīram āsaktaṃ niṣpibann iva sārasaḥ // Ram_3,18.5",
    "GE09ram_02_u:7496": " nihatasya mayā saṃkhye śarasaṃkṛttamarmaṇaḥ",
    "GE09ram_02_u:7497": " saphenaṃ rudhiraṃ raktaṃ medinī kasya pāsyati // Ram_3,18.6",
    "GE09ram_02_u:7498": " kasya pattrarathāḥ kāyān māṃsam utkṛtya saṃgatāḥ",
    "GE09ram_02_u:7499": " prahṛṣṭā bhakṣayiṣyanti nihatasya mayā raṇe // Ram_3,18.7",
    "GE09ram_02_u:7500": " taṃ na devā na gandharvā na piśācā na rākṣasāḥ",
    "GE09ram_02_u:7501": " mayāpakṛṣṭaṃ kṛpaṇaṃ śaktās trātuṃ mahāhave // Ram_3,18.8",
    "GE09ram_02_u:7502": " upalabhya śanaiḥ saṃjñāṃ taṃ me śaṃsitum arhasi",
    "GE09ram_02_u:7503": " yena tvaṃ durvinītena vane vikramya nirjitā // Ram_3,18.9",
    "GE09ram_02_u:7504": " iti bhrātur vacaḥ śrutvā kruddhasya ca viśeṣataḥ",
    "GE09ram_02_u:7505": " tataḥ śūrpaṇakhā vākyaṃ sabāṣpam idam abravīt // Ram_3,18.10",
    "GE09ram_02_u:7506": " taruṇau rūpasampannau sukumārau mahābalau",
    "GE09ram_02_u:7507": " puṇḍarīkaviśālākṣau cīrakṛṣṇājināmbarau // Ram_3,18.11",
    "GE09ram_02_u:7508": " gandharvarājapratimau pārthivavyañjanānvitau",
    "GE09ram_02_u:7509": " devau vā mānuṣau vā tau na tarkayitum utsahe // Ram_3,18.12",
    "GE09ram_02_u:7510": " taruṇī rūpasampannā sarvābharaṇabhūṣitā",
    "GE09ram_02_u:7511": " dṛṣṭā tatra mayā nārī tayor madhye sumadhyamā // Ram_3,18.13",
    "GE09ram_02_u:7512": " tābhyām ubhābhyāṃ sambhūya pramadām adhikṛtya tām",
    "GE09ram_02_u:7513": " imām avasthāṃ nītāhaṃ yathānāthāsatī tathā // Ram_3,18.14",
    "GE09ram_02_u:7514": " tasyāś cānṛjuvṛttāyās tayoś ca hatayor aham",
    "GE09ram_02_u:7515": " saphenaṃ pātum icchāmi rudhiraṃ raṇamūrdhani // Ram_3,18.15",
    "GE09ram_02_u:7516": " eṣa me prathamaḥ kāmaḥ kṛtas tāta tvayā bhavet",
    "GE09ram_02_u:7517": " tasyās tayoś ca rudhiraṃ pibeyam aham āhave // Ram_3,18.16",
    "GE09ram_02_u:7518": " iti tasyāṃ bruvāṇāyāṃ caturdaśa mahābalān",
    "GE09ram_02_u:7519": " vyādideśa kharaḥ kruddho rākṣasān antakopamān // Ram_3,18.17",
    "GE09ram_02_u:7520": " mānuṣau śastrasampannau cīrakṛṣṇājināmbarau",
    "GE09ram_02_u:7521": " praviṣṭau daṇḍakāraṇyaṃ ghoraṃ pramadayā saha // Ram_3,18.18",
    "GE09ram_02_u:7522": " tau hatvā tāṃ ca durvṛttām upāvartitum arhatha",
    "GE09ram_02_u:7523": " iyaṃ ca rudhiraṃ teṣāṃ bhaginī mama pāsyati // Ram_3,18.19",
    "GE09ram_02_u:7524": " manoratho 'yam iṣṭo 'syā bhaginyā mama rākṣasāḥ",
    "GE09ram_02_u:7525": " śīghraṃ saṃpadyatāṃ gatvā tau pramathya svatejasā // Ram_3,18.20",
    "GE09ram_02_u:7526": " iti pratisamādiṣṭā rākṣasās te caturdaśa",
    "GE09ram_02_u:7527": " tatra jagmus tayā sārdhaṃ ghanā vāteritā yathā // Ram_3,18.21",
    "GE09ram_02_u:7528": " ataḥ śūrpaṇakhā ghorā rāghavāśramam āgatā",
    "GE09ram_02_u:7529": " rakṣasām ācacakṣe tau bhrātarau saha sītayā // Ram_3,19.1",
    "GE09ram_02_u:7530": " te rāmaṃ parṇaśālāyām upaviṣṭaṃ mahābalam",
    "GE09ram_02_u:7531": " dadṛśuḥ sītayā sārdhaṃ vaidehyā lakṣmaṇena ca // Ram_3,19.2",
    "GE09ram_02_u:7532": " tān dṛṣṭvā rāghavaḥ śrīmān āgatāṃ tāṃ ca rākṣasīm",
    "GE09ram_02_u:7533": " abravīd bhrātaraṃ rāmo lakṣmaṇaṃ dīptatejasam // Ram_3,19.3",
    "GE09ram_02_u:7534": " muhūrtaṃ bhava saumitre sītāyāḥ pratyanantaraḥ",
    "GE09ram_02_u:7535": " imān asyā vadhiṣyāmi padavīm āgatān iha // Ram_3,19.4",
    "GE09ram_02_u:7536": " vākyam etat tataḥ śrutvā rāmasya viditātmanaḥ",
    "GE09ram_02_u:7537": " tatheti lakṣmaṇo vākyaṃ rāmasya pratyapūjayat // Ram_3,19.5",
    "GE09ram_02_u:7538": " rāghavo 'pi mahac cāpaṃ cāmīkaravibhūṣitam",
    "GE09ram_02_u:7539": " cakāra sajyaṃ dharmātmā tāni rakṣāṃsi cābravīt // Ram_3,19.6",
    "GE09ram_02_u:7540": " putrau daśarathasyāvāṃ bhrātarau rāmalakṣmaṇau",
    "GE09ram_02_u:7541": " praviṣṭau sītayā sārdhaṃ duścaraṃ daṇḍakāvanam // Ram_3,19.7",
    "GE09ram_02_u:7542": " phalamūlāśanau dāntau tāpasau dharmacāriṇau",
    "GE09ram_02_u:7543": " vasantau daṇḍakāraṇye kimartham upahiṃsatha // Ram_3,19.8",
    "GE09ram_02_u:7544": " yuṣmān pāpātmakān hantuṃ viprakārān mahāvane",
    "GE09ram_02_u:7545": " ṛṣīṇāṃ tu niyogena prāpto 'haṃ saśarāsanaḥ // Ram_3,19.9",
    "GE09ram_02_u:7546": " tiṣṭhataivātra saṃtuṣṭā nopasarpitum arhatha",
    "GE09ram_02_u:7547": " yadi prāṇair ihārtho vo nivartadhvaṃ niśācarāḥ // Ram_3,19.10",
    "GE09ram_02_u:7548": " tasya tadvacanaṃ śrutvā rākṣasās te caturdaśa",
    "GE09ram_02_u:7549": " ūcur vācaṃ susaṃkruddhā brahmaghnāḥ śūlapāṇayaḥ // Ram_3,19.11",
    "GE09ram_02_u:7550": " saṃraktanayanā ghorā rāmaṃ raktāntalocanam",
    "GE09ram_02_u:7551": " paruṣāmadhurābhāṣaṃ hṛṣṭā dṛṣṭaparākramam // Ram_3,19.12",
    "GE09ram_02_u:7552": " krodham utpādya no bhartuḥ kharasya sumahātmanaḥ",
    "GE09ram_02_u:7553": " tvam eva hāsyase prāṇān adyāsmābhir hato yudhi // Ram_3,19.13",
    "GE09ram_02_u:7554": " kā hi te śaktir ekasya bahūnāṃ raṇamūrdhani",
    "GE09ram_02_u:7555": " asmākam agrataḥ sthātuṃ kiṃ punar yoddhum āhave // Ram_3,19.14",
    "GE09ram_02_u:7556": " ebhir bāhuprayuktair naḥ parighaiḥ śūlapaṭṭiśaiḥ",
    "GE09ram_02_u:7557": " prāṇāṃs tyakṣyasi vīryaṃ ca dhanuś ca karapīḍitam // Ram_3,19.15",
    "GE09ram_02_u:7558": " ity evam uktvā saṃrabdhā rākṣasās te caturdaśa",
    "GE09ram_02_u:7559": " udyatāyudhanistriṃśā rāmam evābhidudruvuḥ",
    "GE09ram_02_u:7560": " cikṣipus tāni śūlāni rāghavaṃ prati durjayam // Ram_3,19.16",
    "GE09ram_02_u:7561": " tāni śūlāni kākutsthaḥ samastāni caturdaśa",
    "GE09ram_02_u:7562": " tāvadbhir eva cicheda śaraiḥ kāñcanabhūṣaṇaiḥ // Ram_3,19.17",
    "GE09ram_02_u:7563": " tataḥ paścān mahātejā nārācān sūryasaṃnibhān",
    "GE09ram_02_u:7564": " jagrāha paramakruddhaś caturdaśa śilāśitān // Ram_3,19.18",
    "GE09ram_02_u:7565": " gṛhītvā dhanur āyamya lakṣyān uddiśya rākṣasān",
    "GE09ram_02_u:7566": " mumoca rāghavo bāṇān vajrān iva śatakratuḥ // Ram_3,19.19",
    "GE09ram_02_u:7567": " rukmapuṅkhāś ca viśikhāḥ pradīptā hemabhūṣaṇāḥ",
    "GE09ram_02_u:7568": " antarikṣe maholkānāṃ babhūvus tulyavarcasaḥ // Ram_3,19.20",
    "GE09ram_02_u:7569": " te bhittvā rakṣasāṃ vegād vakṣāṃsi rudhirāplutāḥ",
    "GE09ram_02_u:7570": " viniṣpetus tadā bhūmau nyamajjantāśanisvanāḥ // Ram_3,19.21",
    "GE09ram_02_u:7571": " te bhinnahṛdayā bhūmau chinnamūlā iva drumāḥ",
    "GE09ram_02_u:7572": " nipetuḥ śoṇitārdrāṅgā vikṛtā vigatāsavaḥ // Ram_3,19.22",
    "GE09ram_02_u:7573": " tān bhūmau patitān dṛṣṭvā rākṣasī krodhamūrchitā",
    "GE09ram_02_u:7574": " paritrastā punas tatra vyasṛjad bhairavaṃ ravam // Ram_3,19.23",
    "GE09ram_02_u:7575": " sā nadantī mahānādaṃ javāc chūrpaṇakhā punaḥ",
    "GE09ram_02_u:7576": " upagamya kharaṃ sā tu kiṃcit saṃśuṣkaśoṇitā",
    "GE09ram_02_u:7577": " papāta punar evārtā saniryāseva vallarī // Ram_3,19.24",
    "GE09ram_02_u:7578": " nipātitān prekṣya raṇe tu rākṣasān pradhāvitā śūrpaṇakhā punas tataḥ",
    "GE09ram_02_u:7579": " vadhaṃ ca teṣāṃ nikhilena rakṣasāṃ śaśaṃsa sarvaṃ bhaginī kharasya sā // Ram_3,19.25",
    "GE09ram_02_u:7580": " sa punaḥ patitāṃ dṛṣṭvā krodhāc chūrpaṇakhāṃ kharaḥ",
    "GE09ram_02_u:7581": " uvāca vyaktayā vācā tām anarthārtham āgatām // Ram_3,20.1",
    "GE09ram_02_u:7582": " mayā tv idānīṃ śūrās te rākṣasā rudhirāśanāḥ",
    "GE09ram_02_u:7583": " tvatpriyārthaṃ vinirdiṣṭāḥ kimarthaṃ rudyate punaḥ // Ram_3,20.2",
    "GE09ram_02_u:7584": " bhaktāś caivānuraktāś ca hitāś ca mama nityaśaḥ",
    "GE09ram_02_u:7585": " ghnanto 'pi na nihantavyā na na kuryur vaco mama // Ram_3,20.3",
    "GE09ram_02_u:7586": " kim etac chrotum icchāmi kāraṇaṃ yatkṛte punaḥ",
    "GE09ram_02_u:7587": " hā nātheti vinardantī sarpavad veṣṭase kṣitau // Ram_3,20.4",
    "GE09ram_02_u:7588": " anāthavad vilapasi kiṃ nu nāthe mayi sthite",
    "GE09ram_02_u:7589": " uttiṣṭhottiṣṭha mā bhaiṣīr vaiklavyaṃ tyajyatām iha // Ram_3,20.5",
    "GE09ram_02_u:7590": " ity evam uktā durdharṣā khareṇa parisāntvitā",
    "GE09ram_02_u:7591": " vimṛjya nayane sāsre kharaṃ bhrātaram abravīt // Ram_3,20.6",
    "GE09ram_02_u:7592": " preṣitāś ca tvayā śūrā rākṣasās te caturdaśa",
    "GE09ram_02_u:7593": " nihantuṃ rāghavaṃ ghorā matpriyārthaṃ salakṣmaṇam // Ram_3,20.7",
    "GE09ram_02_u:7594": " te tu rāmeṇa sāmarṣāḥ śūlapaṭṭiśapāṇayaḥ",
    "GE09ram_02_u:7595": " samare nihatāḥ sarve sāyakair marmabhedibhiḥ // Ram_3,20.8",
    "GE09ram_02_u:7596": " tān bhūmau patitān dṛṣṭvā kṣaṇenaiva mahābalān",
    "GE09ram_02_u:7597": " rāmasya ca mahat karma mahāṃs trāso 'bhavan mama // Ram_3,20.9",
    "GE09ram_02_u:7598": " sāsmi bhītā samudvignā viṣaṇṇā ca niśācara",
    "GE09ram_02_u:7599": " śaraṇaṃ tvāṃ punaḥ prāptā sarvato bhayadarśinī // Ram_3,20.10",
    "GE09ram_02_u:7600": " viṣādanakrādhyuṣite paritrāsormimālini",
    "GE09ram_02_u:7601": " kiṃ māṃ na trāyase magnāṃ vipule śokasāgare // Ram_3,20.11",
    "GE09ram_02_u:7602": " ete ca nihatā bhūmau rāmeṇa niśitaiḥ śaraiḥ",
    "GE09ram_02_u:7603": " ye ca me padavīṃ prāptā rākṣasāḥ piśitāśanāḥ // Ram_3,20.12",
    "GE09ram_02_u:7604": " mayi te yady anukrośo yadi rakṣaḥsu teṣu ca",
    "GE09ram_02_u:7605": " rāmeṇa yadi śaktis te tejo vāsti niśācara",
    "GE09ram_02_u:7606": " daṇḍakāraṇyanilayaṃ jahi rākṣasakaṇṭakam // Ram_3,20.13",
    "GE09ram_02_u:7607": " yadi rāmaṃ mamāmitram adya tvaṃ na vadhiṣyasi",
    "GE09ram_02_u:7608": " tava caivāgrataḥ prāṇāṃs tyakṣyāmi nirapatrapā // Ram_3,20.14",
    "GE09ram_02_u:7609": " buddhyāham anupaśyāmi na tvaṃ rāmasya saṃyuge",
    "GE09ram_02_u:7610": " sthātuṃ pratimukhe śaktaḥ sacāpasya mahāraṇe // Ram_3,20.15",
    "GE09ram_02_u:7611": " śūramānī na śūras tvaṃ mithyāropitavikramaḥ",
    "GE09ram_02_u:7612": " mānuṣau yan na śaknoṣi hantuṃ tau rāmalakṣmaṇau // Ram_3,20.16",
    "GE09ram_02_u:7613": " apayāhi janasthānāt tvaritaḥ sahabāndhavaḥ",
    "GE09ram_02_u:7614": " niḥsattvasyālpavīryasya vāsas te kīdṛśas tv iha // Ram_3,20.17",
    "GE09ram_02_u:7615": " rāmatejo'bhibhūto hi tvaṃ kṣipraṃ vinaśiṣyasi",
    "GE09ram_02_u:7616": " sa hi tejaḥsamāyukto rāmo daśarathātmajaḥ",
    "GE09ram_02_u:7617": " bhrātā cāsya mahāvīryo yena cāsmi virūpitā // Ram_3,20.18",
    "GE09ram_02_u:7618": " evam ādharṣitaḥ śūraḥ śūrpaṇakhyā kharas tadā",
    "GE09ram_02_u:7619": " uvāca rakṣasāṃ madhye kharaḥ kharataraṃ vacaḥ // Ram_3,21.1",
    "GE09ram_02_u:7620": " tavāpamānaprabhavaḥ krodho 'yam atulo mama",
    "GE09ram_02_u:7621": " na śakyate dhārayituṃ lavaṇāmbha ivotthitam // Ram_3,21.2",
    "GE09ram_02_u:7622": " na rāmaṃ gaṇaye vīryān mānuṣaṃ kṣīṇajīvitam",
    "GE09ram_02_u:7623": " ātmā duścaritaiḥ prāṇān hato yo 'dya vimokṣyati // Ram_3,21.3",
    "GE09ram_02_u:7624": " bāṣpaḥ saṃhriyatām eṣa sambhramaś ca vimucyatām",
    "GE09ram_02_u:7625": " ahaṃ rāmaṃ saha bhrātrā nayāmi yamasādanam // Ram_3,21.4",
    "GE09ram_02_u:7626": " paraśvadhahatasyādya mandaprāṇasya bhūtale",
    "GE09ram_02_u:7627": " rāmasya rudhiraṃ raktam uṣṇaṃ pāsyasi rākṣasi // Ram_3,21.5",
    "GE09ram_02_u:7628": " sā prahṛṣṭā vacaḥ śrutvā kharasya vadanāc cyutam",
    "GE09ram_02_u:7629": " praśaśaṃsa punar maurkhyād bhrātaraṃ rakṣasāṃ varam // Ram_3,21.6",
    "GE09ram_02_u:7630": " tayā paruṣitaḥ pūrvaṃ punar eva praśaṃsitaḥ",
    "GE09ram_02_u:7631": " abravīd dūṣaṇaṃ nāma kharaḥ senāpatiṃ tadā // Ram_3,21.7",
    "GE09ram_02_u:7632": " caturdaśa sahasrāṇi mama cittānuvartinām",
    "GE09ram_02_u:7633": " rakṣasāṃ bhīmavegānāṃ samareṣv anivartinām // Ram_3,21.8",
    "GE09ram_02_u:7634": " nīlajīmūtavarṇānāṃ ghorāṇāṃ krūrakarmaṇām",
    "GE09ram_02_u:7635": " lokahiṃsāvihārāṇāṃ balinām ugratejasām // Ram_3,21.9",
    "GE09ram_02_u:7636": " teṣāṃ śārdūladarpāṇāṃ mahāsyānāṃ mahaujasām",
    "GE09ram_02_u:7637": " sarvodyogam udīrṇānāṃ rakṣasāṃ saumya kāraya // Ram_3,21.10",
    "GE09ram_02_u:7638": " upasthāpaya me kṣipraṃ rathaṃ saumya dhanūṃṣi ca",
    "GE09ram_02_u:7639": " śarāṃś ca citrān khaḍgāṃś ca śaktīś ca vividhāḥ śitāḥ // Ram_3,21.11",
    "GE09ram_02_u:7640": " agre niryātum icchāmi paulastyānāṃ mahātmanām",
    "GE09ram_02_u:7641": " vadhārthaṃ durvinītasya rāmasya raṇakovidaḥ // Ram_3,21.12",
    "GE09ram_02_u:7642": " iti tasya bruvāṇasya sūryavarṇaṃ mahāratham",
    "GE09ram_02_u:7643": " sadaśvaiḥ śabalair yuktam ācacakṣe 'tha dūṣaṇaḥ // Ram_3,21.13",
    "GE09ram_02_u:7644": " taṃ meruśikharākāraṃ taptakāñcanabhūṣaṇam",
    "GE09ram_02_u:7645": " hemacakram asaṃbādhaṃ vaidūryamayakūbaram // Ram_3,21.14",
    "GE09ram_02_u:7646": " matsyaiḥ puṣpair drumaiḥ śailaiś candrasūryaiś ca kāñcanaiḥ",
    "GE09ram_02_u:7647": " māṅgalyaiḥ pakṣisaṃghaiś ca tārābhiś ca samāvṛtam // Ram_3,21.15",
    "GE09ram_02_u:7648": " dhvajanistriṃśasampannaṃ kiṅkiṇīkavibhūṣitam",
    "GE09ram_02_u:7649": " sadaśvayuktaṃ so 'marṣād āruroha rathaṃ kharaḥ // Ram_3,21.16",
    "GE09ram_02_u:7650": " niśāmya taṃ rathagataṃ rākṣasā bhīmavikramāḥ",
    "GE09ram_02_u:7651": " tasthuḥ saṃparivāryainaṃ dūṣaṇaṃ ca mahābalam // Ram_3,21.17",
    "GE09ram_02_u:7652": " kharas tu tān maheṣvāsān ghoracarmāyudhadhvajān",
    "GE09ram_02_u:7653": " niryātety abravīd dṛṣṭvā rathasthaḥ sarvarākṣasān // Ram_3,21.18",
    "GE09ram_02_u:7654": " tatas tad rākṣasaṃ sainyaṃ ghoracarmāyudhadhvajam",
    "GE09ram_02_u:7655": " nirjagāma janasthānān mahānādaṃ mahājavam // Ram_3,21.19",
    "GE09ram_02_u:7656": " mudgaraiḥ paṭṭiśaiḥ śūlaiḥ sutīkṣṇaiś ca paraśvadhaiḥ",
    "GE09ram_02_u:7657": " khaḍgaiś cakraiś ca hastasthair bhrājamānaiś ca tomaraiḥ // Ram_3,21.20",
    "GE09ram_02_u:7658": " śaktibhiḥ parighair ghorair atimātraiś ca kārmukaiḥ",
    "GE09ram_02_u:7659": " gadāsimusalair vajrair gṛhītair bhīmadarśanaiḥ // Ram_3,21.21",
    "GE09ram_02_u:7660": " rākṣasānāṃ sughorāṇāṃ sahasrāṇi caturdaśa",
    "GE09ram_02_u:7661": " niryātāni janasthānāt kharacittānuvartinām // Ram_3,21.22",
    "GE09ram_02_u:7662": " tāṃs tv abhidravato dṛṣṭvā rākṣasān bhīmavikramān",
    "GE09ram_02_u:7663": " kharasyāpi rathaḥ kiṃcij jagāma tadanantaram // Ram_3,21.23",
    "GE09ram_02_u:7664": " tatas tāñ śabalān aśvāṃs taptakāñcanabhūṣitān",
    "GE09ram_02_u:7665": " kharasya matam ājñāya sārathiḥ samacodayat // Ram_3,21.24",
    "GE09ram_02_u:7666": " sa codito rathaḥ śīghraṃ kharasya ripughātinaḥ",
    "GE09ram_02_u:7667": " śabdenāpūrayām āsa diśaḥ pratidiśas tathā // Ram_3,21.25",
    "GE09ram_02_u:7668": " pravṛddhamanyus tu kharaḥ kharasvano ripor vadhārthaṃ tvarito yathāntakaḥ",
    "GE09ram_02_u:7669": " acūcudat sārathim unnadan punar mahābalo megha ivāśmavarṣavān // Ram_3,21.26",
    "GE09ram_02_u:7670": " tat prayātaṃ balaṃ ghoram aśivaṃ śoṇitodakam",
    "GE09ram_02_u:7671": " abhyavarṣan mahāmeghas tumulo gardabhāruṇaḥ // Ram_3,22.1",
    "GE09ram_02_u:7672": " nipetus turagās tasya rathayuktā mahājavāḥ",
    "GE09ram_02_u:7673": " same puṣpacite deśe rājamārge yadṛcchayā // Ram_3,22.2",
    "GE09ram_02_u:7674": " śyāmaṃ rudhiraparyantaṃ babhūva pariveṣaṇam",
    "GE09ram_02_u:7675": " alātacakrapratimaṃ pratigṛhya divākaram // Ram_3,22.3",
    "GE09ram_02_u:7676": " tato dhvajam upāgamya hemadaṇḍaṃ samucchritam",
    "GE09ram_02_u:7677": " samākramya mahākāyas tasthau gṛdhraḥ sudāruṇaḥ // Ram_3,22.4",
    "GE09ram_02_u:7678": " janasthānasamīpe ca samākramya kharasvanāḥ",
    "GE09ram_02_u:7679": " visvarān vividhāṃś cakrur māṃsādā mṛgapakṣiṇaḥ // Ram_3,22.5",
    "GE09ram_02_u:7680": " vyājahruś ca pradīptāyāṃ diśi vai bhairavasvanam",
    "GE09ram_02_u:7681": " aśivaṃ yātudhānānāṃ śivā ghorā mahāsvanāḥ // Ram_3,22.6",
    "GE09ram_02_u:7682": " prabhinnagirisaṃkāśās toyaśoṣitadhāriṇaḥ",
    "GE09ram_02_u:7683": " ākāśaṃ tad anākāśaṃ cakrur bhīmā balāhakāḥ // Ram_3,22.7",
    "GE09ram_02_u:7684": " babhūva timiraṃ ghoram uddhataṃ romaharṣaṇam",
    "GE09ram_02_u:7685": " diśo vā vidiśo vāpi suvyaktaṃ na cakāśire // Ram_3,22.8",
    "GE09ram_02_u:7686": " kṣatajārdrasavarṇābhā saṃdhyākālaṃ vinā babhau",
    "GE09ram_02_u:7687": " kharasyābhimukhaṃ nedus tadā ghorā mṛgāḥ khagāḥ // Ram_3,22.9",
    "GE09ram_02_u:7688": " nityāśivakarā yuddhe śivā ghoranidarśanāḥ",
    "GE09ram_02_u:7689": " nedur balasyābhimukhaṃ jvālodgāribhir ānanaiḥ // Ram_3,22.10",
    "GE09ram_02_u:7690": " kabandhaḥ parighābhāso dṛśyate bhāskarāntike",
    "GE09ram_02_u:7691": " jagrāha sūryaṃ svarbhānur aparvaṇi mahāgrahaḥ // Ram_3,22.11",
    "GE09ram_02_u:7692": " pravāti mārutaḥ śīghraṃ niṣprabho 'bhūd divākaraḥ",
    "GE09ram_02_u:7693": " utpetuś ca vinā rātriṃ tārāḥ khadyotasaprabhāḥ // Ram_3,22.12",
    "GE09ram_02_u:7694": " saṃlīnamīnavihagā nalinyaḥ puṣpapaṅkajāḥ",
    "GE09ram_02_u:7695": " tasmin kṣaṇe babhūvuś ca vinā puṣpaphalair drumāḥ // Ram_3,22.13",
    "GE09ram_02_u:7696": " uddhūtaś ca vinā vātaṃ reṇur jaladharāruṇaḥ",
    "GE09ram_02_u:7697": " vīcīkūcīti vāśyanto babhūvus tatra sārikāḥ // Ram_3,22.14",
    "GE09ram_02_u:7698": " ulkāś cāpi sanirghoṣā nipetur ghoradarśanāḥ",
    "GE09ram_02_u:7699": " pracacāla mahī cāpi saśailavanakānanā // Ram_3,22.15",
    "GE09ram_02_u:7700": " kharasya ca rathasthasya nardamānasya dhīmataḥ",
    "GE09ram_02_u:7701": " prākampata bhujaḥ savyaḥ kharaś cāsyāvasajjata // Ram_3,22.16",
    "GE09ram_02_u:7702": " sāsrā saṃpadyate dṛṣṭiḥ paśyamānasya sarvataḥ",
    "GE09ram_02_u:7703": " lalāṭe ca rujā jātā na ca mohān nyavartata // Ram_3,22.17",
    "GE09ram_02_u:7704": " tān samīkṣya mahotpātān utthitān romaharṣaṇān",
    "GE09ram_02_u:7705": " abravīd rākṣasān sarvān prahasan sa kharas tadā // Ram_3,22.18",
    "GE09ram_02_u:7706": " mahotpātān imān sarvān utthitān ghoradarśanān",
    "GE09ram_02_u:7707": " na cintayāmy ahaṃ vīryād balavān durbalān iva // Ram_3,22.19",
    "GE09ram_02_u:7708": " tārā api śarais tīkṣṇaiḥ pātayeyaṃ nabhastalāt",
    "GE09ram_02_u:7709": " mṛtyuṃ maraṇadharmeṇa saṃkruddho yojayāmy aham // Ram_3,22.20",
    "GE09ram_02_u:7710": " rāghavaṃ taṃ balotsiktaṃ bhrātaraṃ cāpi lakṣmaṇam",
    "GE09ram_02_u:7711": " ahatvā sāyakais tīkṣṇair nopāvartitum utsahe // Ram_3,22.21",
    "GE09ram_02_u:7712": " sakāmā bhaginī me 'stu pītvā tu rudhiraṃ tayoḥ",
    "GE09ram_02_u:7713": " yannimittaṃ tu rāmasya lakṣmaṇasya viparyayaḥ // Ram_3,22.22",
    "GE09ram_02_u:7714": " na kvacit prāptapūrvo me saṃyugeṣu parājayaḥ",
    "GE09ram_02_u:7715": " yuṣmākam etat pratyakṣaṃ nānṛtaṃ kathayāmy aham // Ram_3,22.23",
    "GE09ram_02_u:7716": " devarājam api kruddho mattairāvatayāyinam",
    "GE09ram_02_u:7717": " vajrahastaṃ raṇe hanyāṃ kiṃ punas tau ca mānuṣau // Ram_3,22.24",
    "GE09ram_02_u:7718": " sā tasya garjitaṃ śrutvā rākṣasasya mahācamūḥ",
    "GE09ram_02_u:7719": " praharṣam atulaṃ lebhe mṛtyupāśāvapāśitā // Ram_3,22.25",
    "GE09ram_02_u:7720": " sameyuś ca mahātmāno yuddhadarśanakāṅkṣiṇaḥ",
    "GE09ram_02_u:7721": " ṛṣayo devagandharvāḥ siddhāś ca saha cāraṇaiḥ // Ram_3,22.26",
    "GE09ram_02_u:7722": " sametya cocuḥ sahitās te 'nyonyaṃ puṇyakarmaṇaḥ",
    "GE09ram_02_u:7723": " svasti gobrāhmaṇebhyo 'stu lokānāṃ ye ca saṃmatāḥ // Ram_3,22.27",
    "GE09ram_02_u:7724": " jayatāṃ rāghavo yuddhe paulastyān rajanīcarān",
    "GE09ram_02_u:7725": " cakrahasto yathā yuddhe sarvān asurapuṃgavān // Ram_3,22.28",
    "GE09ram_02_u:7726": " etac cānyac ca bahuśo bruvāṇāḥ paramarṣayaḥ",
    "GE09ram_02_u:7727": " dadṛśur vāhinīṃ teṣāṃ rākṣasānāṃ gatāyuṣām // Ram_3,22.29",
    "GE09ram_02_u:7728": " rathena tu kharo vegāt sainyasyāgrād viniḥsṛtaḥ",
    "GE09ram_02_u:7729": " taṃ dṛṣṭvā rākṣasaṃ bhūyo rākṣasāś ca viniḥsṛtāḥ // Ram_3,22.30",
    "GE09ram_02_u:7730": " śyenagāmī pṛthugrīvo yajñaśatrur vihaṃgamaḥ",
    "GE09ram_02_u:7731": " durjayaḥ karavīrākṣaḥ paruṣaḥ kālakārmukaḥ // Ram_3,22.31",
    "GE09ram_02_u:7732": " meghamālī mahāmālī sarpāsyo rudhirāśanaḥ",
    "GE09ram_02_u:7733": " dvādaśaite mahāvīryāḥ pratasthur abhitaḥ kharam // Ram_3,22.32",
    "GE09ram_02_u:7734": " mahākapālaḥ sthūlākṣaḥ pramāthī triśirās tathā",
    "GE09ram_02_u:7735": " catvāra ete senāgryā dūṣaṇaṃ pṛṣṭhato 'nvayuḥ // Ram_3,22.33",
    "GE09ram_02_u:7736": " sā bhīmavegā samarābhikāmā sudāruṇā rākṣasavīrasenā",
    "GE09ram_02_u:7737": " tau rājaputrau sahasābhyupetā mālā grahāṇām iva candrasūryau // Ram_3,22.34",
    "GE09ram_02_u:7738": " āśramaṃ pratiyāte tu khare kharaparākrame",
    "GE09ram_02_u:7739": " tān evautpātikān rāmaḥ saha bhrātrā dadarśa ha // Ram_3,23.1",
    "GE09ram_02_u:7740": " tān utpātān mahāghorān utthitān romaharṣaṇān",
    "GE09ram_02_u:7741": " prajānām ahitān dṛṣṭvā vākyaṃ lakṣmaṇam abravīt // Ram_3,23.2",
    "GE09ram_02_u:7742": " imān paśya mahābāho sarvabhūtāpahāriṇaḥ",
    "GE09ram_02_u:7743": " samutthitān mahotpātān saṃhartuṃ sarvarākṣasān // Ram_3,23.3",
    "GE09ram_02_u:7744": " amī rudhiradhārās tu visṛjantaḥ kharasvanān",
    "GE09ram_02_u:7745": " vyomni meghā vivartante paruṣā gardabhāruṇāḥ // Ram_3,23.4",
    "GE09ram_02_u:7746": " sadhūmāś ca śarāḥ sarve mama yuddhābhinandinaḥ",
    "GE09ram_02_u:7747": " rukmapṛṣṭhāni cāpāni viveṣṭante ca lakṣmaṇa // Ram_3,23.5",
    "GE09ram_02_u:7748": " yādṛśā iha kūjanti pakṣiṇo vanacāriṇaḥ",
    "GE09ram_02_u:7749": " agrato no bhayaṃ prāptaṃ saṃśayo jīvitasya ca // Ram_3,23.6",
    "GE09ram_02_u:7750": " samprahāras tu sumahān bhaviṣyati na saṃśayaḥ",
    "GE09ram_02_u:7751": " ayam ākhyāti me bāhuḥ sphuramāṇo muhur muhuḥ // Ram_3,23.7",
    "GE09ram_02_u:7752": " saṃnikarṣe tu naḥ śūra jayaṃ śatroḥ parājayam",
    "GE09ram_02_u:7753": " suprabhaṃ ca prasannaṃ ca tava vaktraṃ hi lakṣyate // Ram_3,23.8",
    "GE09ram_02_u:7754": " udyatānāṃ hi yuddhārthaṃ yeṣāṃ bhavati lakṣmaṇaḥ",
    "GE09ram_02_u:7755": " niṣprabhaṃ vadanaṃ teṣāṃ bhavaty āyuḥparikṣayaḥ // Ram_3,23.9",
    "GE09ram_02_u:7756": " anāgatavidhānaṃ tu kartavyaṃ śubham icchatā",
    "GE09ram_02_u:7757": " āpadaṃ śaṅkamānena puruṣeṇa vipaścitā // Ram_3,23.10",
    "GE09ram_02_u:7758": " tasmād gṛhītvā vaidehīṃ śarapāṇir dhanurdharaḥ",
    "GE09ram_02_u:7759": " guhām āśraya śailasya durgāṃ pādapasaṃkulām // Ram_3,23.11",
    "GE09ram_02_u:7760": " pratikūlitum icchāmi na hi vākyam idaṃ tvayā",
    "GE09ram_02_u:7761": " śāpito mama pādābhyāṃ gamyatāṃ vatsa māciram // Ram_3,23.12",
    "GE09ram_02_u:7762": " evam uktas tu rāmeṇa lakṣmaṇaḥ saha sītayā",
    "GE09ram_02_u:7763": " śarān ādāya cāpaṃ ca guhāṃ durgāṃ samāśrayat // Ram_3,23.13",
    "GE09ram_02_u:7764": " tasmin praviṣṭe tu guhāṃ lakṣmaṇe saha sītayā",
    "GE09ram_02_u:7765": " hanta niryuktam ity uktvā rāmaḥ kavacam āviśat // Ram_3,23.14",
    "GE09ram_02_u:7766": " sa tenāgninikāśena kavacena vibhūṣitaḥ",
    "GE09ram_02_u:7767": " babhūva rāmas timire vidhūmo 'gnir ivotthitaḥ // Ram_3,23.15",
    "GE09ram_02_u:7768": " sa cāpam udyamya mahac charān ādāya vīryavān",
    "GE09ram_02_u:7769": " babhūvāvasthitas tatra jyāsvanaiḥ pūrayan diśaḥ // Ram_3,23.16",
    "GE09ram_02_u:7770": " tato devāḥ sagandharvāḥ siddhāś ca saha cāraṇaiḥ",
    "GE09ram_02_u:7771": " ūcuḥ paramasaṃtrastā guhyakāś ca parasparam // Ram_3,23.17",
    "GE09ram_02_u:7772": " caturdaśa sahasrāṇi rakṣasāṃ bhīmakarmaṇām",
    "GE09ram_02_u:7773": " ekaś ca rāmo dharmātmā kathaṃ yuddhaṃ bhaviṣyati // Ram_3,23.18",
    "GE09ram_02_u:7774": " tato gambhīranirhrādaṃ ghoravarmāyudhadhvajam",
    "GE09ram_02_u:7775": " anīkaṃ yātudhānānāṃ samantāt pratyadṛśyata // Ram_3,23.19",
    "GE09ram_02_u:7776": " siṃhanādaṃ visṛjatām anyonyam abhigarjatām",
    "GE09ram_02_u:7777": " cāpāni visphārayatāṃ jṛmbhatāṃ cāpy abhīkṣṇaśaḥ // Ram_3,23.20",
    "GE09ram_02_u:7778": " vipraghuṣṭasvanānāṃ ca dundubhīṃś cāpi nighnatām",
    "GE09ram_02_u:7779": " teṣāṃ sutumulaḥ śabdaḥ pūrayāmāsa tad vanam // Ram_3,23.21",
    "GE09ram_02_u:7780": " tena śabdena vitrastāḥ śvāpadā vanacāriṇaḥ",
    "GE09ram_02_u:7781": " dudruvur yatra niḥśabdaṃ pṛṣṭhato nāvalokayan // Ram_3,23.22",
    "GE09ram_02_u:7782": " tat tv anīkaṃ mahāvegaṃ rāmaṃ samupasarpata",
    "GE09ram_02_u:7783": " dhṛtanānāpraharaṇaṃ gambhīraṃ sāgaropamam // Ram_3,23.23",
    "GE09ram_02_u:7784": " rāmo 'pi cārayaṃś cakṣuḥ sarvato raṇapaṇḍitaḥ",
    "GE09ram_02_u:7785": " dadarśa kharasainyaṃ tad yuddhābhimukham udyatam // Ram_3,23.24",
    "GE09ram_02_u:7786": " vitatya ca dhanur bhīmaṃ tūṇyāś coddhṛtya sāyakān",
    "GE09ram_02_u:7787": " krodham āhārayat tīvraṃ vadhārthaṃ sarvarakṣasām // Ram_3,23.25",
    "GE09ram_02_u:7788": " duṣprekṣyaḥ so 'bhavat kruddho yugāntāgnir iva jvalan",
    "GE09ram_02_u:7789": " taṃ dṛṣṭvā tejasāviṣṭaṃ prāvyathan vanadevatāḥ // Ram_3,23.26",
    "GE09ram_02_u:7790": " tasya kruddhasya rūpaṃ tu rāmasya dadṛśe tadā",
    "GE09ram_02_u:7791": " dakṣasyeva kratuṃ hantum udyatasya pinākinaḥ // Ram_3,23.27",
    "GE09ram_02_u:7792": " avaṣṭabdhadhanuṃ rāmaṃ kruddhaṃ ca ripughātinam",
    "GE09ram_02_u:7793": " dadarśāśramam āgamya kharaḥ saha puraḥsaraiḥ // Ram_3,24.1",
    "GE09ram_02_u:7794": " taṃ dṛṣṭvā saguṇaṃ cāpam udyamya kharaniḥsvanam",
    "GE09ram_02_u:7795": " rāmasyābhimukhaṃ sūtaṃ codyatām ity acodayat // Ram_3,24.2",
    "GE09ram_02_u:7796": " sa kharasyājñayā sūtas turagān samacodayat",
    "GE09ram_02_u:7797": " yatra rāmo mahābāhur eko dhunvan dhanuḥ sthitaḥ // Ram_3,24.3",
    "GE09ram_02_u:7798": " taṃ tu niṣpatitaṃ dṛṣṭvā sarve te rajanīcarāḥ",
    "GE09ram_02_u:7799": " nardamānā mahānādaṃ sacivāḥ paryavārayan // Ram_3,24.4",
    "GE09ram_02_u:7800": " sa teṣāṃ yātudhānānāṃ madhye rato gataḥ kharaḥ",
    "GE09ram_02_u:7801": " babhūva madhye tārāṇāṃ lohitāṅga ivoditaḥ // Ram_3,24.5",
    "GE09ram_02_u:7802": " tatas taṃ bhīmadhanvānaṃ kruddhāḥ sarve niśācarāḥ",
    "GE09ram_02_u:7803": " rāmaṃ nānāvidhaiḥ śastrair abhyavarṣanta durjayam // Ram_3,24.6",
    "GE09ram_02_u:7804": " mudgarair āyasaiḥ śūlaiḥ prāsaiḥ khaḍgaiḥ paraśvadhaiḥ",
    "GE09ram_02_u:7805": " rākṣasāḥ samare rāmaṃ nijaghnū roṣatatparāḥ // Ram_3,24.7",
    "GE09ram_02_u:7806": " te balāhakasaṃkāśā mahānādā mahābalāḥ",
    "GE09ram_02_u:7807": " abhyadhāvanta kākutsthaṃ rāmaṃ yuddhe jighāṃsavaḥ // Ram_3,24.8",
    "GE09ram_02_u:7808": " te rāme śaravarṣāṇi vyasṛjan rakṣasāṃ guṇāḥ",
    "GE09ram_02_u:7809": " śailendram iva dhārābhir varṣamāṇā balāhakāḥ // Ram_3,24.9",
    "GE09ram_02_u:7810": " sa taiḥ parivṛto ghorai rāghavo rakṣasāṃ gaṇaiḥ",
    "GE09ram_02_u:7811": " tithiṣv iva mahādevo vṛtaḥ pāriṣadāṃ gaṇaiḥ // Ram_3,24.10",
    "GE09ram_02_u:7812": " tāni muktāni śastrāṇi yātudhānaiḥ sa rāghavaḥ",
    "GE09ram_02_u:7813": " pratijagrāha viśikhair nadyoghān iva sāgaraḥ // Ram_3,24.11",
    "GE09ram_02_u:7814": " sa taiḥ praharaṇair ghorair bhinnagātro na vivyathe",
    "GE09ram_02_u:7815": " rāmaḥ pradīptair bahubhir vajrair iva mahācalaḥ // Ram_3,24.12",
    "GE09ram_02_u:7816": " sa viddhaḥ kṣatajādigdhaḥ sarvagātreṣu rāghavaḥ",
    "GE09ram_02_u:7817": " babhūva rāmaḥ saṃdhyābhrair divākara ivāvṛtaḥ // Ram_3,24.13",
    "GE09ram_02_u:7818": " viṣedur devagandharvāḥ siddhāś ca paramarṣayaḥ",
    "GE09ram_02_u:7819": " ekaṃ sahasrair bahubhis tadā dṛṣṭvā samāvṛtam // Ram_3,24.14",
    "GE09ram_02_u:7820": " tato rāmaḥ susaṃkruddho maṇḍalīkṛtakārmukaḥ",
    "GE09ram_02_u:7821": " sasarja niśitān bāṇāñ śataśo 'tha sahasraśaḥ // Ram_3,24.15",
    "GE09ram_02_u:7822": " durāvārān durviṣahān kālapāśopamān raṇe",
    "GE09ram_02_u:7823": " mumoca līlayā rāmaḥ kaṅkapattrān ajihmagān // Ram_3,24.16",
    "GE09ram_02_u:7824": " te śarāḥ śatrusainyeṣu muktā rāmeṇa līlayā",
    "GE09ram_02_u:7825": " ādadū rakṣasāṃ prāṇān pāśāḥ kālakṛtā iva // Ram_3,24.17",
    "GE09ram_02_u:7826": " bhittvā rākṣasadehāṃs tāṃs te śarā rudhirāplutāḥ",
    "GE09ram_02_u:7827": " antarikṣagatā rejur dīptāgnisamatejasaḥ // Ram_3,24.18",
    "GE09ram_02_u:7828": " asaṃkhyeyās tu rāmasya sāyakāś cāpamaṇḍalāt",
    "GE09ram_02_u:7829": " viniṣpetur atīvogrā rakṣaḥprāṇāpahāriṇaḥ // Ram_3,24.19",
    "GE09ram_02_u:7830": " tair dhanūṃṣi dhvajāgrāṇi varmāṇi ca śirāṃsi ca",
    "GE09ram_02_u:7831": " bahūn sahastābharaṇān ūrūn karikaropamān // Ram_3,24.20",
    "GE09ram_02_u:7832": " tato nālīkanārācais tīkṣṇāgraiś ca vikarṇibhiḥ",
    "GE09ram_02_u:7833": " bhīmam ārtasvaraṃ cakrur bhidyamānā niśācarāḥ // Ram_3,24.21",
    "GE09ram_02_u:7834": " tat sainyaṃ niśitair bāṇair arditaṃ marmabhedibhiḥ",
    "GE09ram_02_u:7835": " rāmeṇa na sukhaṃ lebhe śuṣkaṃ vanam ivāgninā // Ram_3,24.22",
    "GE09ram_02_u:7836": " kecid bhīmabalāḥ śūrāḥ śūlān khaḍgān paraśvadhān",
    "GE09ram_02_u:7837": " cikṣipuḥ paramakruddhā rāmāya rajanīcarāḥ // Ram_3,24.23",
    "GE09ram_02_u:7838": " tāni bāṇair mahābāhuḥ śastrāṇy āvārya rāghavaḥ",
    "GE09ram_02_u:7839": " jahāra samare prāṇāṃś cicheda ca śirodharān // Ram_3,24.24",
    "GE09ram_02_u:7840": " avaśiṣṭāś ca ye tatra viṣaṇṇāś ca niśācarāḥ",
    "GE09ram_02_u:7841": " kharam evābhyadhāvanta śaraṇārthaṃ śarārditāḥ // Ram_3,24.25",
    "GE09ram_02_u:7842": " tān sarvān punar ādāya samāśvāsya ca dūṣaṇaḥ",
    "GE09ram_02_u:7843": " abhyadhāvata kākutsthaṃ kruddho rudram ivāntakaḥ // Ram_3,24.26",
    "GE09ram_02_u:7844": " nivṛttās tu punaḥ sarve dūṣaṇāśrayanirbhayāḥ",
    "GE09ram_02_u:7845": " rāmam evābhyadhāvanta sālatālaśilāyudhāḥ // Ram_3,24.27",
    "GE09ram_02_u:7846": " tad babhūvādbhutaṃ yuddhaṃ tumulaṃ romaharṣaṇam",
    "GE09ram_02_u:7847": " rāmasyāsya mahāghoraṃ punas teṣāṃ ca rakṣasām // Ram_3,24.28",
    "GE09ram_02_u:7848": " tad drumāṇāṃ śilānāṃ ca varṣaṃ prāṇaharaṃ mahat",
    "GE09ram_02_u:7849": " pratijagrāha dharmātmā rāghavas tīkṣṇasāyakaiḥ // Ram_3,25.1",
    "GE09ram_02_u:7850": " pratigṛhya ca tad varaṃ nimīlita ivarṣabhaḥ",
    "GE09ram_02_u:7851": " rāmaḥ krodhaṃ paraṃ bheje vadhārthaṃ sarvarakṣasām // Ram_3,25.2",
    "GE09ram_02_u:7852": " tataḥ krodhasamāviṣṭaḥ pradīpta iva tejasā",
    "GE09ram_02_u:7853": " śarair abhyakirat sainyaṃ sarvataḥ sahadūṣaṇam // Ram_3,25.3",
    "GE09ram_02_u:7854": " tataḥ senāpatiḥ kruddho dūṣaṇaḥ śatrudūṣaṇaḥ",
    "GE09ram_02_u:7855": " jagrāha giriśṛṅgābhaṃ parighaṃ romaharṣaṇam // Ram_3,25.4",
    "GE09ram_02_u:7856": " veṣṭitaṃ kāñcanaiḥ paṭṭair devasainyābhimardanam",
    "GE09ram_02_u:7857": " āyasaiḥ śaṅkubhis tīkṣṇaiḥ kīrṇaṃ paravasokṣitam // Ram_3,25.5",
    "GE09ram_02_u:7858": " vajrāśanisamasparśaṃ paragopuradāraṇam",
    "GE09ram_02_u:7859": " taṃ mahoragasaṃkāśaṃ pragṛhya parighaṃ raṇe",
    "GE09ram_02_u:7860": " dūṣaṇo 'bhyapatad rāmaṃ krūrakarmā niśācaraḥ // Ram_3,25.6",
    "GE09ram_02_u:7861": " tasyābhipatamānasya dūṣaṇasya sa rāghavaḥ",
    "GE09ram_02_u:7862": " dvābhyāṃ śarābhyāṃ cicheda sahastābharaṇau bhujau // Ram_3,25.7",
    "GE09ram_02_u:7863": " bhraṣṭas tasya mahākāyaḥ papāta raṇamūrdhani",
    "GE09ram_02_u:7864": " parighaś chinnahastasya śakradhvaja ivāgrataḥ // Ram_3,25.8",
    "GE09ram_02_u:7865": " sa karābhyāṃ vikīrṇābhyāṃ papāta bhuvi dūṣaṇaḥ",
    "GE09ram_02_u:7866": " viṣāṇābhyāṃ viśīrṇābhyāṃ manasvīva mahāgajaḥ // Ram_3,25.9",
    "GE09ram_02_u:7867": " dṛṣṭvā taṃ patitaṃ bhūmau dūṣaṇaṃ nihataṃ raṇe",
    "GE09ram_02_u:7868": " sādhu sādhv iti kākutsthaṃ sarvabhūtāny apūjayan // Ram_3,25.10",
    "GE09ram_02_u:7869": " etasminn antare kruddhās trayaḥ senāgrayāyinaḥ",
    "GE09ram_02_u:7870": " saṃhatyābhyadravan rāmaṃ mṛtyupāśāvapāśitāḥ",
    "GE09ram_02_u:7871": " mahākapālaḥ sthūlākṣaḥ pramāthī ca mahābalaḥ // Ram_3,25.11",
    "GE09ram_02_u:7872": " mahākapālo vipulaṃ śūlam udyamya rākṣasaḥ",
    "GE09ram_02_u:7873": " sthūlākṣaḥ paṭṭiśaṃ gṛhya pramāthī ca paraśvadham // Ram_3,25.12",
    "GE09ram_02_u:7874": " dṛṣṭvaivāpatatas tāṃs tu rāghavaḥ sāyakaiḥ śitaiḥ",
    "GE09ram_02_u:7875": " tīkṣṇāgraiḥ pratijagrāha samprāptān atithīn iva // Ram_3,25.13",
    "GE09ram_02_u:7876": " mahākapālasya śiraś cicheda raghunandanaḥ",
    "GE09ram_02_u:7877": " asaṃkhyeyais tu bāṇaughaiḥ pramamātha pramāthinam // Ram_3,25.14",
    "GE09ram_02_u:7878": " sthūlākṣasyākṣiṇī tīkṣṇaiḥ pūrayāmāsa sāyakaiḥ",
    "GE09ram_02_u:7879": " sa papāta hato bhūmau viṭapīva mahādrumaḥ // Ram_3,25.15",
    "GE09ram_02_u:7880": " tataḥ pāvakasaṃkāśair hemavajravibhūṣitaiḥ",
    "GE09ram_02_u:7881": " jaghanaśeṣaṃ tejasvī tasya sainyasya sāyakaiḥ // Ram_3,25.16",
    "GE09ram_02_u:7882": " te rukmapuṅkhā viśikhāḥ sadhūmā iva pāvakāḥ",
    "GE09ram_02_u:7883": " nijaghnus tāni rakṣāṃsi vajrā iva mahādrumān // Ram_3,25.17",
    "GE09ram_02_u:7884": " rakṣasāṃ tu śataṃ rāmaḥ śatenaikena karṇinā",
    "GE09ram_02_u:7885": " sahasraṃ ca sahasreṇa jaghāna raṇamūrdhani // Ram_3,25.18",
    "GE09ram_02_u:7886": " tair bhinnavarmābharaṇāś chinnabhinnaśarāsanāḥ",
    "GE09ram_02_u:7887": " nipetuḥ śoṇitādigdhā dharaṇyāṃ rajanīcarāḥ // Ram_3,25.19",
    "GE09ram_02_u:7888": " tair muktakeśaiḥ samare patitaiḥ śoṇitokṣitaiḥ",
    "GE09ram_02_u:7889": " āstīrṇā vasudhā kṛtsnā mahāvediḥ kuśair iva // Ram_3,25.20",
    "GE09ram_02_u:7890": " kṣaṇena tu mahāghoraṃ vanaṃ nihatarākṣasam",
    "GE09ram_02_u:7891": " babhūva nirayaprakhyaṃ māṃsaśoṇitakardamam // Ram_3,25.21",
    "GE09ram_02_u:7892": " caturdaśa sahasrāṇi rakṣasāṃ bhīmakarmaṇām",
    "GE09ram_02_u:7893": " hatāny ekena rāmeṇa mānuṣeṇa padātinā // Ram_3,25.22",
    "GE09ram_02_u:7894": " tasya sainyasya sarvasya kharaḥ śeṣo mahārathaḥ",
    "GE09ram_02_u:7895": " rākṣasas triśirāś caiva rāmaś ca ripusūdanaḥ // Ram_3,25.23",
    "GE09ram_02_u:7896": " tatas tu tad bhīmabalaṃ mahāhave samīkṣya rāmeṇa hataṃ balīyasā",
    "GE09ram_02_u:7897": " rathena rāmaṃ mahatā kharas tataḥ samāsasādendra ivodyatāśaniḥ // Ram_3,25.24",
    "GE09ram_02_u:7898": " kharaṃ tu rāmābhimukhaṃ prayāntaṃ vāhinīpatiḥ",
    "GE09ram_02_u:7899": " rākṣasas triśirā nāma saṃnipatyedam abravīt // Ram_3,26.1",
    "GE09ram_02_u:7900": " māṃ niyojaya vikrānta saṃnivartasva sāhasāt",
    "GE09ram_02_u:7901": " paśya rāmaṃ mahābāhuṃ saṃyuge vinipātitam // Ram_3,26.2",
    "GE09ram_02_u:7902": " pratijānāmi te satyam āyudhaṃ cāham ālabhe",
    "GE09ram_02_u:7903": " yathā rāmaṃ vadhiṣyāmi vadhārhaṃ sarvarakṣasām // Ram_3,26.3",
    "GE09ram_02_u:7904": " ahaṃ vāsya raṇe mṛtyur eṣa vā samare mama",
    "GE09ram_02_u:7905": " vinivartya raṇotsāhaṃ muhūrtaṃ prāśniko bhava // Ram_3,26.4",
    "GE09ram_02_u:7906": " prahṛṣṭo vā hate rāme janasthānaṃ prayāsyasi",
    "GE09ram_02_u:7907": " mayi vā nihate rāmaṃ saṃyugāyopayāsyasi // Ram_3,26.5",
    "GE09ram_02_u:7908": " kharas triśirasā tena mṛtyulobhāt prasāditaḥ",
    "GE09ram_02_u:7909": " gaccha yudhyety anujñāto rāghavābhimukho yayau // Ram_3,26.6",
    "GE09ram_02_u:7910": " triśirāś ca rathenaiva vājiyuktena bhāsvatā",
    "GE09ram_02_u:7911": " abhyadravad raṇe rāmaṃ triśṛṅga iva parvataḥ // Ram_3,26.7",
    "GE09ram_02_u:7912": " śaradhārāsamūhān sa mahāmegha ivotsṛjan",
    "GE09ram_02_u:7913": " vyasṛjat sadṛśaṃ nādaṃ jalārdrasyeva dundubheḥ // Ram_3,26.8",
    "GE09ram_02_u:7914": " āgacchantaṃ triśirasaṃ rākṣasaṃ prekṣya rāghavaḥ",
    "GE09ram_02_u:7915": " dhanuṣā pratijagrāha vidhunvan sāyakāñ śitān // Ram_3,26.9",
    "GE09ram_02_u:7916": " sa samprahāras tumulo rāmatriśirasor mahān",
    "GE09ram_02_u:7917": " babhūvātīva balinoḥ siṃhakuñjarayor iva // Ram_3,26.10",
    "GE09ram_02_u:7918": " tatas triśirasā bāṇair lalāṭe tāḍitas tribhiḥ",
    "GE09ram_02_u:7919": " amarṣī kupito rāmaḥ saṃrabdham idam abravīt // Ram_3,26.11",
    "GE09ram_02_u:7920": " aho vikramaśūrasya rākṣasasyedṛśaṃ balam",
    "GE09ram_02_u:7921": " puṣpair iva śarair yasya lalāṭe 'smi parikṣataḥ",
    "GE09ram_02_u:7922": " mamāpi pratigṛhṇīṣva śarāṃś cāpaguṇacyutān // Ram_3,26.12",
    "GE09ram_02_u:7923": " evam uktvā tu saṃrabdhaḥ śarān āśīviṣopamān",
    "GE09ram_02_u:7924": " triśirovakṣasi kruddho nijaghāna caturdaśa // Ram_3,26.13",
    "GE09ram_02_u:7925": " caturbhis turagān asya śaraiḥ saṃnataparvabhiḥ",
    "GE09ram_02_u:7926": " nyapātayata tejasvī caturas tasya vājinaḥ // Ram_3,26.14",
    "GE09ram_02_u:7927": " aṣṭabhiḥ sāyakaiḥ sūtaṃ rathopasthe nyapātayat",
    "GE09ram_02_u:7928": " rāmaś cicheda bāṇena dhvajaṃ cāsya samucchritam // Ram_3,26.15",
    "GE09ram_02_u:7929": " tato hatarathāt tasmād utpatantaṃ niśācaram",
    "GE09ram_02_u:7930": " bibheda rāmas taṃ bāṇair hṛdaye so 'bhavaj jaḍaḥ // Ram_3,26.16",
    "GE09ram_02_u:7931": " sāyakaiś cāprameyātmā sāmarṣas tasya rakṣasaḥ",
    "GE09ram_02_u:7932": " śirāṃsy apātayat trīṇi vegavadbhis tribhiḥ śataiḥ // Ram_3,26.17",
    "GE09ram_02_u:7933": " sa bhūmau śoṇitodgārī rāmabāṇābhipīḍitaḥ",
    "GE09ram_02_u:7934": " nyapatat patitaiḥ pūrvaṃ svaśirobhir niśācaraḥ // Ram_3,26.18",
    "GE09ram_02_u:7935": " hataśeṣās tato bhagnā rākṣasāḥ kharasaṃśrayāḥ",
    "GE09ram_02_u:7936": " dravanti sma na tiṣṭhanti vyāghratrastā mṛgā iva // Ram_3,26.19",
    "GE09ram_02_u:7937": " tān kharo dravato dṛṣṭvā nivartya ruṣitaḥ svayam",
    "GE09ram_02_u:7938": " rāmam evābhidudrāva rāhuś candramasaṃ yathā // Ram_3,26.20",
    "GE09ram_02_u:7939": " nihataṃ dūṣaṇaṃ dṛṣṭvā raṇe triśirasā saha",
    "GE09ram_02_u:7940": " kharasyāpy abhavat trāso dṛṣṭvā rāmasya vikramam // Ram_3,27.1",
    "GE09ram_02_u:7941": " sa dṛṣṭvā rākṣasaṃ sainyam aviṣahyaṃ mahābalam",
    "GE09ram_02_u:7942": " hatam ekena rāmeṇa dūṣaṇas triśirā api // Ram_3,27.2",
    "GE09ram_02_u:7943": " tad balaṃ hatabhūyiṣṭhaṃ vimanāḥ prekṣya rākṣasaḥ",
    "GE09ram_02_u:7944": " āsasāda kharo rāmaṃ namucir vāsavaṃ yathā // Ram_3,27.3",
    "GE09ram_02_u:7945": " vikṛṣya balavac cāpaṃ nārācān raktabhojanān",
    "GE09ram_02_u:7946": " kharaś cikṣepa rāmāya kruddhān āśīviṣān iva // Ram_3,27.4",
    "GE09ram_02_u:7947": " jyāṃ vidhunvan subahuśaḥ śikṣayāstrāṇi darśayan",
    "GE09ram_02_u:7948": " cacāra samare mārgāñ śarai rathagataḥ kharaḥ // Ram_3,27.5",
    "GE09ram_02_u:7949": " sa sarvāś ca diśo bāṇaiḥ pradiśaś ca mahārathaḥ",
    "GE09ram_02_u:7950": " pūrayāmāsa taṃ dṛṣṭvā rāmo 'pi sumahad dhanuḥ // Ram_3,27.6",
    "GE09ram_02_u:7951": " sa sāyakair durviṣahaiḥ sasphuliṅgair ivāgnibhiḥ",
    "GE09ram_02_u:7952": " nabhaś cakārāvivaraṃ parjanya iva vṛṣṭibhiḥ // Ram_3,27.7",
    "GE09ram_02_u:7953": " tad babhūva śitair bāṇaiḥ khararāmavisarjitaiḥ",
    "GE09ram_02_u:7954": " paryākāśam anākāśaṃ sarvataḥ śarasaṃkulam // Ram_3,27.8",
    "GE09ram_02_u:7955": " śarajālāvṛtaḥ sūryo na tadā sma prakāśate",
    "GE09ram_02_u:7956": " anyonyavadhasaṃrambhād ubhayoḥ samprayudhyatoḥ // Ram_3,27.9",
    "GE09ram_02_u:7957": " tato nālīkanārācais tīkṣṇāgraiś ca vikarṇibhiḥ",
    "GE09ram_02_u:7958": " ājaghāna raṇe rāmaṃ totrair iva mahādvipam // Ram_3,27.10",
    "GE09ram_02_u:7959": " taṃ rathasthaṃ dhanuṣpāṇiṃ rākṣasaṃ paryavasthitam",
    "GE09ram_02_u:7960": " dadṛśuḥ sarvabhūtāni pāśahastam ivāntakam // Ram_3,27.11",
    "GE09ram_02_u:7961": " taṃ siṃham iva vikrāntaṃ siṃhavikrāntagāminam",
    "GE09ram_02_u:7962": " dṛṣṭvā nodvijate rāmaḥ siṃhaḥ kṣudramṛgaṃ yathā // Ram_3,27.12",
    "GE09ram_02_u:7963": " tataḥ sūryanikāśena rathena mahatā kharaḥ",
    "GE09ram_02_u:7964": " āsasāda raṇe rāmaṃ pataṃga iva pāvakam // Ram_3,27.13",
    "GE09ram_02_u:7965": " tato 'sya saśaraṃ cāpaṃ muṣṭideśe mahātmanaḥ",
    "GE09ram_02_u:7966": " kharaś cicheda rāmasya darśayan pāṇilāghavam // Ram_3,27.14",
    "GE09ram_02_u:7967": " sa punas tv aparān sapta śarān ādāya varmaṇi",
    "GE09ram_02_u:7968": " nijaghāna raṇe kruddhaḥ śakrāśanisamaprabhān // Ram_3,27.15",
    "GE09ram_02_u:7969": " tatas tat prahataṃ bāṇaiḥ kharamuktaiḥ suparvabhiḥ",
    "GE09ram_02_u:7970": " papāta kavacaṃ bhūmau rāmasyādityavarcasaḥ // Ram_3,27.16",
    "GE09ram_02_u:7971": " sa śarair arpitaḥ kruddhaḥ sarvagātreṣu rāghavaḥ",
    "GE09ram_02_u:7972": " rarāja samare rāmo vidhūmo 'gnir iva jvalan // Ram_3,27.17",
    "GE09ram_02_u:7973": " tato gambhīranirhrādaṃ rāmaḥ śatrunibarhaṇaḥ",
    "GE09ram_02_u:7974": " cakārāntāya sa ripoḥ sajyam anyan mahad dhanuḥ // Ram_3,27.18",
    "GE09ram_02_u:7975": " sumahad vaiṣṇavaṃ yat tad atisṛṣṭaṃ maharṣiṇā",
    "GE09ram_02_u:7976": " varaṃ tad dhanur udyamya kharaṃ samabhidhāvata // Ram_3,27.19",
    "GE09ram_02_u:7977": " tataḥ kanakapuṅkhais tu śaraiḥ saṃnataparvabhiḥ",
    "GE09ram_02_u:7978": " cicheda rāmaḥ saṃkruddhaḥ kharasya samare dhvajam // Ram_3,27.20",
    "GE09ram_02_u:7979": " sa darśanīyo bahudhā vicchinnaḥ kāñcano dhvajaḥ",
    "GE09ram_02_u:7980": " jagāma dharaṇīṃ sūryo devatānām ivājñayā // Ram_3,27.21",
    "GE09ram_02_u:7981": " taṃ caturbhiḥ kharaḥ kruddho rāmaṃ gātreṣu mārgaṇaiḥ",
    "GE09ram_02_u:7982": " vivyādha hṛdi marmajño mātaṃgam iva tomaraiḥ // Ram_3,27.22",
    "GE09ram_02_u:7983": " sa rāmo bahubhir bāṇaiḥ kharakārmukaniḥsṛtaiḥ",
    "GE09ram_02_u:7984": " viddho rudhirasiktāṅgo babhūva ruṣito bhṛśam // Ram_3,27.23",
    "GE09ram_02_u:7985": " sa dhanur dhanvināṃ śreṣṭhaḥ pragṛhya paramāhave",
    "GE09ram_02_u:7986": " mumoca parameṣvāsaḥ ṣaṭ śarān abhilakṣitān // Ram_3,27.24",
    "GE09ram_02_u:7987": " śirasy ekena bāṇena dvābhyāṃ bāhvor athārpayat",
    "GE09ram_02_u:7988": " tribhiś candrārdhavaktraiś ca vakṣasy abhijaghāna ha // Ram_3,27.25",
    "GE09ram_02_u:7989": " tataḥ paścān mahātejā nārācān bhāskaropamān",
    "GE09ram_02_u:7990": " jighāṃsū rākṣasaṃ kruddhas trayodaśa śilāśitān // Ram_3,27.26",
    "GE09ram_02_u:7991": " tato 'sya yugam ekena caturbhiś caturo hayān",
    "GE09ram_02_u:7992": " ṣaṣṭhena ca śiraḥ saṃkhye cicheda kharasāratheḥ // Ram_3,27.27",
    "GE09ram_02_u:7993": " tribhis triveṇuṃ balavān dvābhyām akṣaṃ mahābalaḥ",
    "GE09ram_02_u:7994": " dvādaśena tu bāṇena kharasya saśaraṃ dhanuḥ // Ram_3,27.28*",
    "GE09ram_02_u:7995": " chittvā vajranikāśena rāghavaḥ prahasann iva",
    "GE09ram_02_u:7996": " trayodaśenendrasamo bibheda samare kharam // Ram_3,27.28*",
    "GE09ram_02_u:7997": " prabhagnadhanvā viratho hatāśvo hatasārathiḥ",
    "GE09ram_02_u:7998": " gadāpāṇir avaplutya tasthau bhūmau kharas tadā // Ram_3,27.29",
    "GE09ram_02_u:7999": " tat karma rāmasya mahārathasya sametya devāś ca maharṣayaś ca",
    "GE09ram_02_u:8000": " apūjayan prāñjalayaḥ prahṛṣṭās tadā vimānāgragatāḥ sametāḥ // Ram_3,27.30",
    "GE09ram_02_u:8001": " kharaṃ tu virathaṃ rāmo gadāpāṇim avasthitam",
    "GE09ram_02_u:8002": " mṛdupūrvaṃ mahātejāḥ paruṣaṃ vākyam abravīt // Ram_3,28.1",
    "GE09ram_02_u:8003": " gajāśvarathasambādhe bale mahati tiṣṭhatā",
    "GE09ram_02_u:8004": " kṛtaṃ sudāruṇaṃ karma sarvalokajugupsitam // Ram_3,28.2",
    "GE09ram_02_u:8005": " udvejanīyo bhūtānāṃ nṛśaṃsaḥ pāpakarmakṛt",
    "GE09ram_02_u:8006": " trayāṇām api lokānām īśvaro 'pi na tiṣṭhati // Ram_3,28.3",
    "GE09ram_02_u:8007": " karma lokaviruddhaṃ tu kurvāṇaṃ kṣaṇadācara",
    "GE09ram_02_u:8008": " tīkṣṇaṃ sarvajano hanti sarpaṃ duṣṭam ivāgatam // Ram_3,28.4",
    "GE09ram_02_u:8009": " lobhāt pāpāni kurvāṇaḥ kāmād vā yo na budhyate",
    "GE09ram_02_u:8010": " bhraṣṭaḥ paśyati tasyāntaṃ brāhmaṇī karakād iva // Ram_3,28.5",
    "GE09ram_02_u:8011": " vasato daṇḍakāraṇye tāpasān dharmacāriṇaḥ",
    "GE09ram_02_u:8012": " kiṃ nu hatvā mahābhāgān phalaṃ prāpsyasi rākṣasa // Ram_3,28.6",
    "GE09ram_02_u:8013": " na ciraṃ pāpakarmāṇaḥ krūrā lokajugupsitāḥ",
    "GE09ram_02_u:8014": " aiśvaryaṃ prāpya tiṣṭhanti śīrṇamūlā iva drumāḥ // Ram_3,28.7",
    "GE09ram_02_u:8015": " avaśyaṃ labhate kartā phalaṃ pāpasya karmaṇaḥ",
    "GE09ram_02_u:8016": " ghoraṃ paryāgate kāle drumaḥ puṣpam ivārtavam // Ram_3,28.8",
    "GE09ram_02_u:8017": " nacirāt prāpyate loke pāpānāṃ karmaṇāṃ phalam",
    "GE09ram_02_u:8018": " saviṣāṇām ivānnānāṃ bhuktānāṃ kṣaṇadācara // Ram_3,28.9",
    "GE09ram_02_u:8019": " pāpam ācaratāṃ ghoraṃ lokasyāpriyam icchatām",
    "GE09ram_02_u:8020": " aham āsādito rājā prāṇān hantuṃ niśācara // Ram_3,28.10",
    "GE09ram_02_u:8021": " adya hi tvāṃ mayā muktāḥ śarāḥ kāñcanabhūṣaṇāḥ",
    "GE09ram_02_u:8022": " vidārya nipatiṣyanti valmīkam iva pannagāḥ // Ram_3,28.11",
    "GE09ram_02_u:8023": " ye tvayā daṇḍakāraṇye bhakṣitā dharmacāriṇaḥ",
    "GE09ram_02_u:8024": " tān adya nihataḥ saṃkhye sasainyo 'nugamiṣyasi // Ram_3,28.12",
    "GE09ram_02_u:8025": " adya tvāṃ nihataṃ bāṇaiḥ paśyantu paramarṣayaḥ",
    "GE09ram_02_u:8026": " nirayasthaṃ vimānasthā ye tvayā hiṃsitāḥ purā // Ram_3,28.13",
    "GE09ram_02_u:8027": " prahara tvaṃ yathākāmaṃ kuru yatnaṃ kulādhama",
    "GE09ram_02_u:8028": " adya te pātayiṣyāmi śiras tālaphalaṃ yathā // Ram_3,28.14",
    "GE09ram_02_u:8029": " evam uktas tu rāmeṇa kruddhaḥ saṃraktalocanaḥ",
    "GE09ram_02_u:8030": " pratyuvāca tato rāmaṃ prahasan krodhamūrchitaḥ // Ram_3,28.15",
    "GE09ram_02_u:8031": " prākṛtān rākṣasān hatvā yuddhe daśarathātmaja",
    "GE09ram_02_u:8032": " ātmanā katham ātmānam apraśasyaṃ praśaṃsasi // Ram_3,28.16",
    "GE09ram_02_u:8033": " vikrāntā balavanto vā ye bhavanti nararṣabhāḥ",
    "GE09ram_02_u:8034": " kathayanti na te kiṃcit tejasā svena garvitāḥ // Ram_3,28.17",
    "GE09ram_02_u:8035": " prākṛtās tv akṛtātmāno loke kṣatriyapāṃsanāḥ",
    "GE09ram_02_u:8036": " nirarthakaṃ vikatthante yathā rāma vikatthase // Ram_3,28.18",
    "GE09ram_02_u:8037": " kulaṃ vyapadiśan vīraḥ samare ko 'bhidhāsyati",
    "GE09ram_02_u:8038": " mṛtyukāle hi samprāpte svayam aprastave stavam // Ram_3,28.19",
    "GE09ram_02_u:8039": " sarvathā tu laghutvaṃ te katthanena vidarśitam",
    "GE09ram_02_u:8040": " suvarṇapratirūpeṇa tapteneva kuśāgninā // Ram_3,28.20",
    "GE09ram_02_u:8041": " na tu mām iha tiṣṭhantaṃ paśyasi tvaṃ gadādharam",
    "GE09ram_02_u:8042": " dharādharam ivākampyaṃ parvataṃ dhātubhiś citam // Ram_3,28.21",
    "GE09ram_02_u:8043": " paryāpto 'haṃ gadāpāṇir hantuṃ prāṇān raṇe tava",
    "GE09ram_02_u:8044": " trayāṇām api lokānāṃ pāśahasta ivāntakaḥ // Ram_3,28.22",
    "GE09ram_02_u:8045": " kāmaṃ bahv api vaktavyaṃ tvayi vakṣyāmi na tv aham",
    "GE09ram_02_u:8046": " astaṃ gaccheddhi savitā yuddhavighnas tato bhavet // Ram_3,28.23",
    "GE09ram_02_u:8047": " caturdaśa sahasrāṇi rākṣasānāṃ hatāni te",
    "GE09ram_02_u:8048": " tvadvināśāt karomy adya teṣām aśrupramārjanam // Ram_3,28.24",
    "GE09ram_02_u:8049": " ity uktvā paramakruddhas tāṃ gadāṃ paramāṅgadaḥ",
    "GE09ram_02_u:8050": " kharaś cikṣepa rāmāya pradīptām aśaniṃ yathā // Ram_3,28.25",
    "GE09ram_02_u:8051": " kharabāhupramuktā sā pradīptā mahatī gadā",
    "GE09ram_02_u:8052": " bhasma vṛkṣāṃś ca gulmāṃś ca kṛtvāgāt tatsamīpataḥ // Ram_3,28.26",
    "GE09ram_02_u:8053": " tām āpatantīṃ jvalitāṃ mṛtyupāśopamāṃ gadām",
    "GE09ram_02_u:8054": " antarikṣagatāṃ rāmaś cicheda bahudhā śaraiḥ // Ram_3,28.27",
    "GE09ram_02_u:8055": " sā viśīrṇā śarair bhinnā papāta dharaṇītale",
    "GE09ram_02_u:8056": " gadāmantrauṣadhibalair vyālīva vinipātitā // Ram_3,28.28",
    "GE09ram_02_u:8057": " bhittvā tu tāṃ gadāṃ bāṇai rāghavo dharmavatsalaḥ",
    "GE09ram_02_u:8058": " smayamānaḥ kharaṃ vākyaṃ saṃrabdham idam abravīt // Ram_3,29.1",
    "GE09ram_02_u:8059": " etat te balasarvasvaṃ darśitaṃ rākṣasādhama",
    "GE09ram_02_u:8060": " śaktihīnataro matto vṛthā tvam avagarjasi // Ram_3,29.2",
    "GE09ram_02_u:8061": " eṣā bāṇavinirbhinnā gadā bhūmitalaṃ gatā",
    "GE09ram_02_u:8062": " abhidhānapragalbhasya tava pratyayaghātinī // Ram_3,29.3",
    "GE09ram_02_u:8063": " yat tvayoktaṃ vinaṣṭānām idam aśrupramārjanam",
    "GE09ram_02_u:8064": " rākṣasānāṃ karomīti mithyā tad api te vacaḥ // Ram_3,29.4",
    "GE09ram_02_u:8065": " nīcasya kṣudraśīlasya mithyāvṛttasya rakṣasaḥ",
    "GE09ram_02_u:8066": " prāṇān apahariṣyāmi garutmān amṛtaṃ yathā // Ram_3,29.5",
    "GE09ram_02_u:8067": " adya te bhinnakaṇṭhasya phenabudbudabhūṣitam",
    "GE09ram_02_u:8068": " vidāritasya madbāṇair mahī pāsyati śoṇitam // Ram_3,29.6",
    "GE09ram_02_u:8069": " pāṃsurūṣitasarvāṅgaḥ srastanyastabhujadvayaḥ",
    "GE09ram_02_u:8070": " svapsyase gāṃ samāśliṣya durlabhāṃ pramadām iva // Ram_3,29.7",
    "GE09ram_02_u:8071": " pravṛddhanidre śayite tvayi rākṣasapāṃsane",
    "GE09ram_02_u:8072": " bhaviṣyanty aśaraṇyānāṃ śaraṇyā daṇḍakā ime // Ram_3,29.8",
    "GE09ram_02_u:8073": " janasthāne hatasthāne tava rākṣasa maccharaiḥ",
    "GE09ram_02_u:8074": " nirbhayā vicariṣyanti sarvato munayo vane // Ram_3,29.9",
    "GE09ram_02_u:8075": " adya viprasariṣyanti rākṣasyo hatabāndhavāḥ",
    "GE09ram_02_u:8076": " bāṣpārdravadanā dīnā bhayād anyabhayāvahāḥ // Ram_3,29.10",
    "GE09ram_02_u:8077": " adya śokarasajñās tā bhaviṣyanti niśācara",
    "GE09ram_02_u:8078": " anurūpakulāḥ patnyo yāsāṃ tvaṃ patir īdṛśaḥ // Ram_3,29.11",
    "GE09ram_02_u:8079": " nṛśaṃsaśīla kṣudrātman nityaṃ brāhmaṇakaṇṭaka",
    "GE09ram_02_u:8080": " tvatkṛte śaṅkitair agnau munibhiḥ pātyate haviḥ // Ram_3,29.12",
    "GE09ram_02_u:8081": " tam evam abhisaṃrabdhaṃ bruvāṇaṃ rāghavaṃ raṇe",
    "GE09ram_02_u:8082": " kharo nirbhartsayāmāsa roṣāt kharatarasvanaḥ // Ram_3,29.13",
    "GE09ram_02_u:8083": " dṛḍhaṃ khalv avalipto 'si bhayeṣv api ca nirbhayaḥ",
    "GE09ram_02_u:8084": " vācyāvācyaṃ tato hi tvaṃ mṛtyuvaśyo na budhyase // Ram_3,29.14",
    "GE09ram_02_u:8085": " kālapāśaparikṣiptā bhavanti puruṣā hi ye",
    "GE09ram_02_u:8086": " kāryākāryaṃ na jānanti te nirastaṣaḍindriyāḥ // Ram_3,29.15",
    "GE09ram_02_u:8087": " evam uktvā tato rāmaṃ saṃrudhya bhrukuṭiṃ tataḥ",
    "GE09ram_02_u:8088": " sa dadarśa mahāsālam avidūre niśācaraḥ // Ram_3,29.16",
    "GE09ram_02_u:8089": " raṇe praharaṇasyārthe sarvato hy avalokayan",
    "GE09ram_02_u:8090": " sa tam utpāṭayāmāsa saṃdṛśya daśanacchadam // Ram_3,29.17",
    "GE09ram_02_u:8091": " taṃ samutkṣipya bāhubhyāṃ vinarditvā mahābalaḥ",
    "GE09ram_02_u:8092": " rāmam uddiśya cikṣepa hatas tvam iti cābravīt // Ram_3,29.18",
    "GE09ram_02_u:8093": " tam āpatantaṃ bāṇaughaiś chittvā rāmaḥ pratāpavān",
    "GE09ram_02_u:8094": " roṣam āhārayat tīvraṃ nihantuṃ samare kharam // Ram_3,29.19",
    "GE09ram_02_u:8095": " jātasvedas tato rāmo roṣād raktāntalocanaḥ",
    "GE09ram_02_u:8096": " nirbibheda sahasreṇa bāṇānāṃ samare kharam // Ram_3,29.20",
    "GE09ram_02_u:8097": " tasya bāṇāntarād raktaṃ bahu susrāva phenilam",
    "GE09ram_02_u:8098": " gireḥ prasravaṇasyeva toyadhārāparisravaḥ // Ram_3,29.21",
    "GE09ram_02_u:8099": " vihvalaḥ sa kṛto bāṇaiḥ kharo rāmeṇa saṃyuge",
    "GE09ram_02_u:8100": " matto rudhiragandhena tam evābhyadravad drutam // Ram_3,29.22",
    "GE09ram_02_u:8101": " tam āpatantaṃ saṃrabdhaṃ kṛtāstro rudhirāplutam",
    "GE09ram_02_u:8102": " apāsarpat pratipadaṃ kiṃcit tvaritavikramaḥ // Ram_3,29.23",
    "GE09ram_02_u:8103": " tataḥ pāvakasaṃkāśaṃ vadhāya samare śaram",
    "GE09ram_02_u:8104": " kharasya rāmo jagrāha brahmadaṇḍam ivāparam // Ram_3,29.24",
    "GE09ram_02_u:8105": " sa tad dattaṃ maghavatā surarājena dhīmatā",
    "GE09ram_02_u:8106": " saṃdadhe ca sa dharmātmā mumoca ca kharaṃ prati // Ram_3,29.25",
    "GE09ram_02_u:8107": " sa vimukto mahābāṇo nirghātasamaniḥsvanaḥ",
    "GE09ram_02_u:8108": " rāmeṇa dhanur udyamya kharasyorasi cāpatat // Ram_3,29.26",
    "GE09ram_02_u:8109": " sa papāta kharo bhūmau dahyamānaḥ śarāgninā",
    "GE09ram_02_u:8110": " rudreṇaiva vinirdagdhaḥ śvetāraṇye yathāndhakaḥ // Ram_3,29.27",
    "GE09ram_02_u:8111": " sa vṛtra iva vajreṇa phenena namucir yathā",
    "GE09ram_02_u:8112": " balo vendrāśanihato nipapāta hataḥ kharaḥ // Ram_3,29.28",
    "GE09ram_02_u:8113": " tato rājarṣayaḥ sarve saṃgatāḥ paramarṣayaḥ",
    "GE09ram_02_u:8114": " sabhājya muditā rāmam idaṃ vacanam abruvan // Ram_3,29.29",
    "GE09ram_02_u:8115": " etadarthaṃ mahātejā mahendraḥ pākaśāsanaḥ",
    "GE09ram_02_u:8116": " śarabhaṅgāśramaṃ puṇyam ājagāma puraṃdaraḥ // Ram_3,29.30",
    "GE09ram_02_u:8117": " ānītas tvam imaṃ deśam upāyena maharṣibhiḥ",
    "GE09ram_02_u:8118": " eṣāṃ vadhārthaṃ krūrāṇāṃ rakṣasāṃ pāpakarmaṇām // Ram_3,29.31",
    "GE09ram_02_u:8119": " tad idaṃ naḥ kṛtaṃ kāryaṃ tvayā daśarathātmaja",
    "GE09ram_02_u:8120": " sukhaṃ dharmaṃ cariṣyanti daṇḍakeṣu maharṣayaḥ // Ram_3,29.32",
    "GE09ram_02_u:8121": " etasminn antare vīro lakṣmaṇaḥ saha sītayā",
    "GE09ram_02_u:8122": " giridurgād viniṣkramya saṃviveśāśramaṃ sukhī // Ram_3,29.33",
    "GE09ram_02_u:8123": " tato rāmas tu vijayī pūjyamāno maharṣibhiḥ",
    "GE09ram_02_u:8124": " praviveśāśramaṃ vīro lakṣmaṇenābhivāditaḥ // Ram_3,29.34",
    "GE09ram_02_u:8125": " taṃ dṛṣṭvā śatruhantāraṃ maharṣīṇāṃ sukhāvaham",
    "GE09ram_02_u:8126": " babhūva hṛṣṭā vaidehī bhartāraṃ pariṣasvaje // Ram_3,29.35",
    "GE09ram_02_u:8127": " tataḥ śūrpaṇakhā dṛṣṭvā sahasrāṇi caturdaśa",
    "GE09ram_02_u:8128": " hatāny ekena rāmeṇa rakṣasāṃ bhīmakarmaṇām // Ram_3,30.1",
    "GE09ram_02_u:8129": " dūṣaṇaṃ ca kharaṃ caiva hataṃ triśirasaṃ raṇe",
    "GE09ram_02_u:8130": " dṛṣṭvā punar mahānādaṃ nanāda jaladopamā // Ram_3,30.2",
    "GE09ram_02_u:8131": " sā dṛṣṭvā karma rāmasya kṛtam anyaiḥ suduṣkaram",
    "GE09ram_02_u:8132": " jagāma paramodvignā laṅkāṃ rāvaṇapālitām // Ram_3,30.3",
    "GE09ram_02_u:8133": " sā dadarśa vimānāgre rāvaṇaṃ dīptatejasam",
    "GE09ram_02_u:8134": " upopaviṣṭaṃ sacivair marudbhir iva vāsavam // Ram_3,30.4",
    "GE09ram_02_u:8135": " āsīnaṃ sūryasaṃkāśe kāñcane paramāsane",
    "GE09ram_02_u:8136": " rukmavedigataṃ prājyaṃ jvalantam iva pāvakam // Ram_3,30.5",
    "GE09ram_02_u:8137": " devagandharvabhūtānām ṛṣīṇāṃ ca mahātmanām",
    "GE09ram_02_u:8138": " ajeyaṃ samare śūraṃ vyāttānanam ivāntakam // Ram_3,30.6",
    "GE09ram_02_u:8139": " devāsuravimardeṣu vajrāśanikṛtavraṇam",
    "GE09ram_02_u:8140": " airāvataviṣāṇāgrair utkṛṣṭakiṇavakṣasam // Ram_3,30.7",
    "GE09ram_02_u:8141": " viṃśadbhujaṃ daśagrīvaṃ darśanīyaparicchadam",
    "GE09ram_02_u:8142": " viśālavakṣasaṃ vīraṃ rājalakṣmaṇalakṣitam // Ram_3,30.8",
    "GE09ram_02_u:8143": " snigdhavaiḍūryasaṃkāśaṃ taptakāñcanakuṇḍalam",
    "GE09ram_02_u:8144": " subhujaṃ śukladaśanaṃ mahāsyaṃ parvatopamam // Ram_3,30.9",
    "GE09ram_02_u:8145": " viṣṇucakranipātaiś ca śataśo devasaṃyuge",
    "GE09ram_02_u:8146": " āhatāṅgaṃ samastaiś ca devapraharaṇais tathā // Ram_3,30.10",
    "GE09ram_02_u:8147": " akṣobhyāṇāṃ samudrāṇāṃ kṣobhaṇaṃ kṣiprakāriṇam",
    "GE09ram_02_u:8148": " kṣeptāraṃ parvatāgrāṇāṃ surāṇāṃ ca pramardanam // Ram_3,30.11",
    "GE09ram_02_u:8149": " ucchettāraṃ ca dharmāṇāṃ paradārābhimarśanam",
    "GE09ram_02_u:8150": " sarvadivyāstrayoktāraṃ yajñavighnakaraṃ sadā // Ram_3,30.12",
    "GE09ram_02_u:8151": " purīṃ bhogavatīṃ gatvā parājitya ca vāsukim",
    "GE09ram_02_u:8152": " takṣakasya priyāṃ bhāryāṃ parājitya jahāra yaḥ // Ram_3,30.13",
    "GE09ram_02_u:8153": " kailāsaṃ parvataṃ gatvā vijitya naravāhanam",
    "GE09ram_02_u:8154": " vimānaṃ puṣpakaṃ tasya kāmagaṃ vai jahāra yaḥ // Ram_3,30.14",
    "GE09ram_02_u:8155": " vanaṃ caitrarathaṃ divyaṃ nalinīṃ nandanaṃ vanam",
    "GE09ram_02_u:8156": " vināśayati yaḥ krodhād devodyānāni vīryavān // Ram_3,30.15",
    "GE09ram_02_u:8157": " candrasūryau mahābhāgāv uttiṣṭhantau paraṃtapau",
    "GE09ram_02_u:8158": " nivārayati bāhubhyāṃ yaḥ śailaśikharopamaḥ // Ram_3,30.16",
    "GE09ram_02_u:8159": " daśavarṣasahasrāṇi tapas taptvā mahāvane",
    "GE09ram_02_u:8160": " purā svayambhuve dhīraḥ śirāṃsy upajahāra yaḥ // Ram_3,30.17",
    "GE09ram_02_u:8161": " devadānavagandharvapiśācapatagoragaiḥ",
    "GE09ram_02_u:8162": " abhayaṃ yasya saṃgrāme mṛtyuto mānuṣād ṛte // Ram_3,30.18",
    "GE09ram_02_u:8163": " mantrair abhiṣutaṃ puṇyam adhvareṣu dvijātibhiḥ",
    "GE09ram_02_u:8164": " havirdhāneṣu yaḥ somam upahanti mahābalaḥ // Ram_3,30.19",
    "GE09ram_02_u:8165": " āptayajñaharaṃ krūraṃ brahmaghnaṃ duṣṭacāriṇam",
    "GE09ram_02_u:8166": " karkaśaṃ niranukrośaṃ prajānām ahite ratam",
    "GE09ram_02_u:8167": " rāvaṇaṃ sarvabhūtānāṃ sarvalokabhayāvaham // Ram_3,30.20",
    "GE09ram_02_u:8168": " rākṣasī bhrātaraṃ krūraṃ sā dadarśa mahābalam",
    "GE09ram_02_u:8169": " taṃ divyavastrābharaṇaṃ divyamālyopaśobhitam",
    "GE09ram_02_u:8170": " rākṣasendraṃ mahābhāgaṃ paulastyakulanandanam // Ram_3,30.21",
    "GE09ram_02_u:8171": " tam abravīd dīptaviśālalocanaṃ pradarśayitvā bhayamohamūrchitā",
    "GE09ram_02_u:8172": " sudāruṇaṃ vākyam abhītacāriṇī mahātmanā śūrpaṇakhā virūpitā // Ram_3,30.22",
    "GE09ram_02_u:8173": " tataḥ śūrpaṇakhā dīnā rāvaṇaṃ lokarāvaṇam",
    "GE09ram_02_u:8174": " amātyamadhye saṃkruddhā paruṣaṃ vākyam abravīt // Ram_3,31.1",
    "GE09ram_02_u:8175": " pramattaḥ kāmabhogeṣu svairavṛtto niraṅkuśaḥ",
    "GE09ram_02_u:8176": " samutpannaṃ bhayaṃ ghoraṃ boddhavyaṃ nāvabudhyase // Ram_3,31.2",
    "GE09ram_02_u:8177": " saktaṃ grāmyeṣu bhogeṣu kāmavṛttaṃ mahīpatim",
    "GE09ram_02_u:8178": " lubdhaṃ na bahu manyante śmaśānāgnim iva prajāḥ // Ram_3,31.3",
    "GE09ram_02_u:8179": " svayaṃ kāryāṇi yaḥ kāle nānutiṣṭhati pārthivaḥ",
    "GE09ram_02_u:8180": " sa tu vai saha rājyena taiś ca kāryair vinaśyati // Ram_3,31.4",
    "GE09ram_02_u:8181": " ayuktacāraṃ durdarśam asvādhīnaṃ narādhipam",
    "GE09ram_02_u:8182": " varjayanti narā dūrān nadīpaṅkam iva dvipāḥ // Ram_3,31.5",
    "GE09ram_02_u:8183": " ye na rakṣanti viṣayam asvādhīnā narādhipāḥ",
    "GE09ram_02_u:8184": " te na vṛddhyā prakāśante girayaḥ sāgare yathā // Ram_3,31.6",
    "GE09ram_02_u:8185": " ātmavadbhir vigṛhya tvaṃ devagandharvadānavaiḥ",
    "GE09ram_02_u:8186": " ayuktacāraś capalaḥ kathaṃ rājā bhaviṣyasi // Ram_3,31.7",
    "GE09ram_02_u:8187": " yeṣāṃ cāraś ca kośaś ca nayaś ca jayatāṃ vara",
    "GE09ram_02_u:8188": " asvādhīnā narendrāṇāṃ prākṛtais te janaiḥ samāḥ // Ram_3,31.8",
    "GE09ram_02_u:8189": " yasmāt paśyanti dūrasthān sarvān arthān narādhipāḥ",
    "GE09ram_02_u:8190": " cāreṇa tasmād ucyante rājāno dīrghacakṣuṣaḥ // Ram_3,31.9",
    "GE09ram_02_u:8191": " ayuktacāraṃ manye tvāṃ prākṛtaiḥ sacivair vṛtam",
    "GE09ram_02_u:8192": " svajanaṃ ca janasthānaṃ hataṃ yo nāvabudhyase // Ram_3,31.10",
    "GE09ram_02_u:8193": " caturdaśa sahasrāṇi rakṣasāṃ bhīmakarmaṇām",
    "GE09ram_02_u:8194": " hatāny ekena rāmeṇa kharaś ca sahadūṣaṇaḥ // Ram_3,31.11",
    "GE09ram_02_u:8195": " ṛṣīṇām abhayaṃ dattaṃ kṛtakṣemāś ca daṇḍakāḥ",
    "GE09ram_02_u:8196": " dharṣitaṃ ca janasthānaṃ rāmeṇākliṣṭakarmaṇā // Ram_3,31.12",
    "GE09ram_02_u:8197": " tvaṃ tu lubdhaḥ pramattaś ca parādhīnaś ca rāvaṇa",
    "GE09ram_02_u:8198": " viṣaye sve samutpannaṃ bhayaṃ yo nāvabudhyase // Ram_3,31.13",
    "GE09ram_02_u:8199": " tīkṣṇam alpapradātāraṃ pramattaṃ garvitaṃ śaṭham",
    "GE09ram_02_u:8200": " vyasane sarvabhūtāni nābhidhāvanti pārthivam // Ram_3,31.14",
    "GE09ram_02_u:8201": " atimāninam agrāhyam ātmasaṃbhāvitaṃ naram",
    "GE09ram_02_u:8202": " krodhanaṃ vyasane hanti svajano 'pi narādhipam // Ram_3,31.15",
    "GE09ram_02_u:8203": " nānutiṣṭhati kāryāṇi bhayeṣu na bibheti ca",
    "GE09ram_02_u:8204": " kṣipraṃ rājyāc cyuto dīnas tṛṇais tulyo bhaviṣyati // Ram_3,31.16",
    "GE09ram_02_u:8205": " śuṣkakāṣṭhair bhavet kāryaṃ loṣṭair api ca pāṃsubhiḥ",
    "GE09ram_02_u:8206": " na tu sthānāt paribhraṣṭaiḥ kāryaṃ syād vasudhādhipaiḥ // Ram_3,31.17",
    "GE09ram_02_u:8207": " upabhuktaṃ yathā vāsaḥ srajo vā mṛditā yathā",
    "GE09ram_02_u:8208": " evaṃ rājyāt paribhraṣṭaḥ samartho 'pi nirarthakaḥ // Ram_3,31.18",
    "GE09ram_02_u:8209": " apramattaś ca yo rājā sarvajño vijitendriyaḥ",
    "GE09ram_02_u:8210": " kṛtajño dharmaśīlaś ca sa rājā tiṣṭhate ciram // Ram_3,31.19",
    "GE09ram_02_u:8211": " nayanābhyāṃ prasupto 'pi jāgarti nayacakṣuṣā",
    "GE09ram_02_u:8212": " vyaktakrodhaprasādaś ca sa rājā pūjyate janaiḥ // Ram_3,31.20",
    "GE09ram_02_u:8213": " tvaṃ tu rāvaṇa durbuddhir guṇair etair vivarjitaḥ",
    "GE09ram_02_u:8214": " yasya te 'viditaś cārai rakṣasāṃ sumahān vadhaḥ // Ram_3,31.21",
    "GE09ram_02_u:8215": " parāvamantā viṣayeṣu saṃgato na deśakālapravibhāgatattvavit",
    "GE09ram_02_u:8216": " ayuktabuddhir guṇadoṣaniścaye vipannarājyo na cirād vipatsyate // Ram_3,31.22",
    "GE09ram_02_u:8217": " iti svadoṣān parikīrtitāṃs tayā samīkṣya buddhyā kṣaṇadācareśvaraḥ",
    "GE09ram_02_u:8218": " dhanena darpeṇa balena cānvito vicintayāmāsa ciraṃ sa rāvaṇaḥ // Ram_3,31.23",
    "GE09ram_02_u:8219": " tataḥ śūrpaṇakhāṃ kruddhāṃ bruvatīṃ paruṣaṃ vacaḥ",
    "GE09ram_02_u:8220": " amātyamadhye saṃkruddhaḥ paripapraccha rāvaṇaḥ // Ram_3,32.1",
    "GE09ram_02_u:8221": " kaś ca rāmaḥ kathaṃvīryaḥ kiṃrūpaḥ kiṃparākramaḥ",
    "GE09ram_02_u:8222": " kimarthaṃ daṇḍakāraṇyaṃ praviṣṭaś ca suduścaram // Ram_3,32.2",
    "GE09ram_02_u:8223": " āyudhaṃ kiṃ ca rāmasya nihatā yena rākṣasāḥ",
    "GE09ram_02_u:8224": " kharaś ca nihataḥ saṃkhye dūṣaṇas triśirās tathā // Ram_3,32.3",
    "GE09ram_02_u:8225": " ity uktā rākṣasendreṇa rākṣasī krodhamūrchitā",
    "GE09ram_02_u:8226": " tato rāmaṃ yathānyāyam ākhyātum upacakrame // Ram_3,32.4",
    "GE09ram_02_u:8227": " dīrghabāhur viśālākṣaś cīrakṛṣṇājināmbaraḥ",
    "GE09ram_02_u:8228": " kandarpasamarūpaś ca rāmo daśarathātmajaḥ // Ram_3,32.5",
    "GE09ram_02_u:8229": " śakracāpanibhaṃ cāpaṃ vikṛṣya kanakāṅgadam",
    "GE09ram_02_u:8230": " dīptān kṣipati nārācān sarpān iva mahāviṣān // Ram_3,32.6",
    "GE09ram_02_u:8231": " nādadānaṃ śarān ghorān na muñcantaṃ mahābalam",
    "GE09ram_02_u:8232": " na kārmukaṃ vikarṣantaṃ rāmaṃ paśyāmi saṃyuge // Ram_3,32.7",
    "GE09ram_02_u:8233": " hanyamānaṃ tu tat sainyaṃ paśyāmi śaravṛṣṭibhiḥ",
    "GE09ram_02_u:8234": " indreṇevottamaṃ sasyam āhataṃ tv aśmavṛṣṭibhiḥ // Ram_3,32.8",
    "GE09ram_02_u:8235": " rakṣasāṃ bhīmavīryāṇāṃ sahasrāṇi caturdaśa",
    "GE09ram_02_u:8236": " nihatāni śarais tīkṣṇais tenaikena padātinā // Ram_3,32.9",
    "GE09ram_02_u:8237": " ardhādhikamuhūrtena kharaś ca sahadūṣaṇaḥ",
    "GE09ram_02_u:8238": " ṛṣīṇām abhayaṃ dattaṃ kṛtakṣemāś ca daṇḍakāḥ // Ram_3,32.10",
    "GE09ram_02_u:8239": " ekā kathaṃcin muktāhaṃ paribhūya mahātmanā",
    "GE09ram_02_u:8240": " strīvadhaṃ śaṅkamānena rāmeṇa viditātmanā // Ram_3,32.11",
    "GE09ram_02_u:8241": " bhrātā cāsya mahātejā guṇatas tulyavikramaḥ",
    "GE09ram_02_u:8242": " anuraktaś ca bhaktaś ca lakṣmaṇo nāma vīryavān // Ram_3,32.12",
    "GE09ram_02_u:8243": " amarṣī durjayo jetā vikrānto buddhimān balī",
    "GE09ram_02_u:8244": " rāmasya dakṣiṇo bāhur nityaṃ prāṇo bahiścaraḥ // Ram_3,32.13",
    "GE09ram_02_u:8245": " rāmasya tu viśālākṣī dharmapatnī yaśasvinī",
    "GE09ram_02_u:8246": " sītā nāma varārohā vaidehī tanumadhyamā // Ram_3,32.14",
    "GE09ram_02_u:8247": " naiva devī na gandharvī na yakṣī na ca kiṃnarī",
    "GE09ram_02_u:8248": " tathārūpā mayā nārī dṛṣṭapūrvā mahītale // Ram_3,32.15",
    "GE09ram_02_u:8249": " yasya sītā bhaved bhāryā yaṃ ca hṛṣṭā pariṣvajet",
    "GE09ram_02_u:8250": " atijīvet sa sarveṣu lokeṣv api puraṃdarāt // Ram_3,32.16",
    "GE09ram_02_u:8251": " sā suśīlā vapuḥślāghyā rūpeṇāpratimā bhuvi",
    "GE09ram_02_u:8252": " tavānurūpā bhāryā sā tvaṃ ca tasyās tathā patiḥ // Ram_3,32.17",
    "GE09ram_02_u:8253": " tāṃ tu vistīrṇajaghanāṃ pīnottuṅgapayodharām",
    "GE09ram_02_u:8254": " bhāryārthe tu tavānetum udyatāhaṃ varānanām // Ram_3,32.18",
    "GE09ram_02_u:8255": " tāṃ tu dṛṣṭvādya vaidehīṃ pūrṇacandranibhānanām",
    "GE09ram_02_u:8256": " manmathasya śarāṇāṃ ca tvaṃ vidheyo bhaviṣyasi // Ram_3,32.19",
    "GE09ram_02_u:8257": " yadi tasyām abhiprāyo bhāryārthe tava jāyate",
    "GE09ram_02_u:8258": " śīghram uddhriyatāṃ pādo jayārtham iha dakṣiṇaḥ // Ram_3,32.20",
    "GE09ram_02_u:8259": " kuru priyaṃ tathā teṣāṃ rakṣasāṃ rākṣaseśvara",
    "GE09ram_02_u:8260": " vadhāt tasya nṛśaṃsasya rāmasyāśramavāsinaḥ // Ram_3,32.21",
    "GE09ram_02_u:8261": " taṃ śarair niśitair hatvā lakṣmaṇaṃ ca mahāratham",
    "GE09ram_02_u:8262": " hatanāthāṃ sukhaṃ sītāṃ yathāvad upabhokṣyase // Ram_3,32.22",
    "GE09ram_02_u:8263": " rocate yadi te vākyaṃ mamaitad rākṣaseśvara",
    "GE09ram_02_u:8264": " kriyatāṃ nirviśaṅkena vacanaṃ mama rāghava // Ram_3,32.23",
    "GE09ram_02_u:8265": " niśamya rāmeṇa śarair ajihmagair hatāñ janasthānagatān niśācarān",
    "GE09ram_02_u:8266": " kharaṃ ca buddhvā nihataṃ ca dūṣaṇaṃ tvam adya kṛtyaṃ pratipattum arhasi // Ram_3,32.24",
    "GE09ram_02_u:8267": " tataḥ śūrpaṇakhāvākyaṃ tac chrutvā romaharṣaṇam",
    "GE09ram_02_u:8268": " sacivān abhyanujñāya kāryaṃ buddhvā jagāma ha // Ram_3,33.1",
    "GE09ram_02_u:8269": " tat kāryam anugamyātha yathāvad upalabhya ca",
    "GE09ram_02_u:8270": " doṣāṇāṃ ca guṇānāṃ ca sampradhārya balābalam // Ram_3,33.2",
    "GE09ram_02_u:8271": " iti kartavyam ity eva kṛtvā niścayam ātmanaḥ",
    "GE09ram_02_u:8272": " sthirabuddhis tato ramyāṃ yānaśālāṃ jagāma ha // Ram_3,33.3",
    "GE09ram_02_u:8273": " yānaśālāṃ tato gatvā pracchanno rākṣasādhipaḥ",
    "GE09ram_02_u:8274": " sūtaṃ saṃcodayāmāsa rathaḥ saṃyujyatām iti // Ram_3,33.4",
    "GE09ram_02_u:8275": " evam uktaḥ kṣaṇenaiva sārathir laghuvikramaḥ",
    "GE09ram_02_u:8276": " rathaṃ saṃyojayāmāsa tasyābhimatam uttamam // Ram_3,33.5",
    "GE09ram_02_u:8277": " kāñcanaṃ ratham āsthāya kāmagaṃ ratnabhūṣitam",
    "GE09ram_02_u:8278": " piśācavadanair yuktaṃ kharaiḥ kanakabhūṣaṇaiḥ // Ram_3,33.6",
    "GE09ram_02_u:8279": " meghapratimanādena sa tena dhanadānujaḥ",
    "GE09ram_02_u:8280": " rākṣasādhipatiḥ śrīmān yayau nadanadīpatim // Ram_3,33.7",
    "GE09ram_02_u:8281": " sa śvetavālavyasanaḥ śvetacchattro daśānanaḥ",
    "GE09ram_02_u:8282": " snigdhavaiḍūryasaṃkāśas taptakāñcanabhūṣaṇaḥ // Ram_3,33.8",
    "GE09ram_02_u:8283": " daśāsyo viṃśatibhujo darśanīyaparicchadaḥ",
    "GE09ram_02_u:8284": " tridaśārir munīndraghno daśaśīrṣa ivādrirāṭ // Ram_3,33.9",
    "GE09ram_02_u:8285": " kāmagaṃ ratham āsthāya śuśubhe rākṣasādhipaḥ",
    "GE09ram_02_u:8286": " vidyunmaṇḍalavān meghaḥ sabalāka ivāmbare // Ram_3,33.10",
    "GE09ram_02_u:8287": " saśailaṃ sāgarānūpaṃ vīryavān avalokayan",
    "GE09ram_02_u:8288": " nānāpuṣpaphalair vṛkṣair anukīrṇaṃ sahasraśaḥ // Ram_3,33.11",
    "GE09ram_02_u:8289": " śītamaṅgalatoyābhiḥ padminībhiḥ samantataḥ",
    "GE09ram_02_u:8290": " viśālair āśramapadair vedimadbhiḥ samāvṛtam // Ram_3,33.12",
    "GE09ram_02_u:8291": " kadalyāḍhakīsambādhaṃ nālikeropaśobhitam",
    "GE09ram_02_u:8292": " sālais tālais tamālaiś ca tarubhiś ca supuṣpitaiḥ // Ram_3,33.13",
    "GE09ram_02_u:8293": " atyantaniyatāhāraiḥ śobhitaṃ paramarṣibhiḥ",
    "GE09ram_02_u:8294": " nāgaiḥ suparṇair gandharvaiḥ kiṃnaraiś ca sahasraśaḥ // Ram_3,33.14",
    "GE09ram_02_u:8295": " jitakāmaiś ca siddhaiś ca cāraṇaiś copaśobhitam",
    "GE09ram_02_u:8296": " ājair vaikhānasair māṣair vālakhilyair marīcipaiḥ // Ram_3,33.15",
    "GE09ram_02_u:8297": " divyābharaṇamālyābhir divyarūpābhir āvṛtam",
    "GE09ram_02_u:8298": " krīḍāratividhijñābhir apsarobhiḥ sahasraśaḥ // Ram_3,33.16",
    "GE09ram_02_u:8299": " sevitaṃ devapatnībhiḥ śrīmatībhiḥ śriyā vṛtam",
    "GE09ram_02_u:8300": " devadānavasaṃghaiś ca caritaṃ tv amṛtāśibhiḥ // Ram_3,33.17",
    "GE09ram_02_u:8301": " haṃsakrauñcaplavākīrṇaṃ sārasaiḥ saṃpraṇāditam",
    "GE09ram_02_u:8302": " vaiḍūryaprastaraṃ ramyaṃ snigdhaṃ sāgaratejasā // Ram_3,33.18",
    "GE09ram_02_u:8303": " pāṇḍurāṇi viśālāni divyamālyayutāni ca",
    "GE09ram_02_u:8304": " tūryagītābhijuṣṭāni vimānāni samantataḥ // Ram_3,33.19",
    "GE09ram_02_u:8305": " tapasā jitalokānāṃ kāmagāny abhisaṃpatan",
    "GE09ram_02_u:8306": " gandharvāpsarasaś caiva dadarśa dhanadānujaḥ // Ram_3,33.20",
    "GE09ram_02_u:8307": " niryāsarasamūlānāṃ candanānāṃ sahasraśaḥ",
    "GE09ram_02_u:8308": " vanāni paśyan saumyāni ghrāṇatṛptikarāṇi ca // Ram_3,33.21",
    "GE09ram_02_u:8309": " agarūṇāṃ ca mukhyānāṃ vanāny upavanāni ca",
    "GE09ram_02_u:8310": " takkolānāṃ ca jātyānāṃ phalānāṃ ca sugandhinām // Ram_3,33.22",
    "GE09ram_02_u:8311": " puṣpāṇi ca tamālasya gulmāni maricasya ca",
    "GE09ram_02_u:8312": " muktānāṃ ca samūhāni śuṣyamāṇāni tīrataḥ // Ram_3,33.23",
    "GE09ram_02_u:8313": " śaṅkhānāṃ prastaraṃ caiva pravālanicayaṃ tathā",
    "GE09ram_02_u:8314": " kāñcanāni ca śailāni rājatāni ca sarvaśaḥ // Ram_3,33.24",
    "GE09ram_02_u:8315": " prasravāṇi manojñāni prasannāni hradāni ca",
    "GE09ram_02_u:8316": " dhanadhānyopapannāni strīratnair āvṛtāni ca // Ram_3,33.25",
    "GE09ram_02_u:8317": " hastyaśvarathagāḍhāni nagarāṇy avalokayan",
    "GE09ram_02_u:8318": " taṃ samaṃ sarvataḥ snigdhaṃ mṛdusaṃsparśamārutam // Ram_3,33.26",
    "GE09ram_02_u:8319": " anūpaṃ sindhurājasya dadarśa tridivopamam",
    "GE09ram_02_u:8320": " tatrāpaśyat sa meghābhaṃ nyagrodham ṛṣibhir vṛtam // Ram_3,33.27",
    "GE09ram_02_u:8321": " samantād yasya tāḥ śākhāḥ śatayojanam āyatāḥ",
    "GE09ram_02_u:8322": " yasya hastinam ādāya mahākāyaṃ ca kacchapam",
    "GE09ram_02_u:8323": " bhakṣārthaṃ garuḍaḥ śākhām ājagāma mahābalaḥ // Ram_3,33.28",
    "GE09ram_02_u:8324": " tasya tāṃ sahasā śākhāṃ bhāreṇa patagottamaḥ",
    "GE09ram_02_u:8325": " suparṇaḥ parṇabahulāṃ babhañjātha mahābalaḥ // Ram_3,33.29",
    "GE09ram_02_u:8326": " tatra vaikhānasā māṣā vālakhilyā marīcipāḥ",
    "GE09ram_02_u:8327": " ajā babhūvur dhūmrāś ca saṃgatāḥ paramarṣayaḥ // Ram_3,33.30",
    "GE09ram_02_u:8328": " teṣāṃ dayārthaṃ garuḍas tāṃ śākhāṃ śatayojanām",
    "GE09ram_02_u:8329": " jagāmādāya vegena tau cobhau gajakacchapau // Ram_3,33.31",
    "GE09ram_02_u:8330": " ekapādena dharmātmā bhakṣayitvā tad āmiṣam",
    "GE09ram_02_u:8331": " niṣādaviṣayaṃ hatvā śākhayā patagottamaḥ",
    "GE09ram_02_u:8332": " praharṣam atulaṃ lebhe mokṣayitvā mahāmunīn // Ram_3,33.32",
    "GE09ram_02_u:8333": " sa tenaiva praharṣeṇa dviguṇīkṛtavikramaḥ",
    "GE09ram_02_u:8334": " amṛtānayanārthaṃ vai cakāra matimān matim // Ram_3,33.33",
    "GE09ram_02_u:8335": " ayojālāni nirmathya bhittvā ratnagṛhaṃ varam",
    "GE09ram_02_u:8336": " mahendrabhavanād guptam ājahārāmṛtaṃ tataḥ // Ram_3,33.34",
    "GE09ram_02_u:8337": " taṃ maharṣigaṇair juṣṭaṃ suparṇakṛtalakṣaṇam",
    "GE09ram_02_u:8338": " nāmnā subhadraṃ nyagrodhaṃ dadarśa dhanadānujaḥ // Ram_3,33.35",
    "GE09ram_02_u:8339": " taṃ tu gatvā paraṃ pāraṃ samudrasya nadīpateḥ",
    "GE09ram_02_u:8340": " dadarśāśramam ekānte puṇye ramye vanāntare // Ram_3,33.36",
    "GE09ram_02_u:8341": " tatra kṛṣṇājinadharaṃ jaṭāvalkaladhāriṇam",
    "GE09ram_02_u:8342": " dadarśa niyatāhāraṃ mārīcaṃ nāma rākṣasam // Ram_3,33.37",
    "GE09ram_02_u:8343": " sa rāvaṇaḥ samāgamya vidhivat tena rakṣasā",
    "GE09ram_02_u:8344": " tataḥ paścād idaṃ vākyam abravīd vākyakovidaḥ // Ram_3,33.38",
    "GE09ram_02_u:8345": " mārīca śrūyatāṃ tāta vacanaṃ mama bhāṣataḥ",
    "GE09ram_02_u:8346": " ārto 'smi mama cārtasya bhavān hi paramā gatiḥ // Ram_3,34.1",
    "GE09ram_02_u:8347": " jānīṣe tvaṃ janasthānaṃ bhrātā yatra kharo mama",
    "GE09ram_02_u:8348": " dūṣaṇaś ca mahābāhuḥ svasā śūrpaṇakhā ca me // Ram_3,34.2",
    "GE09ram_02_u:8349": " triśirāś ca mahātejā rākṣasaḥ piśitāśanaḥ",
    "GE09ram_02_u:8350": " anye ca bahavaḥ śūrā labdhalakṣā niśācarāḥ // Ram_3,34.3",
    "GE09ram_02_u:8351": " vasanti manniyogena adhivāsaṃ ca rākṣasaḥ",
    "GE09ram_02_u:8352": " bādhamānā mahāraṇye munīn ye dharmacāriṇaḥ // Ram_3,34.4",
    "GE09ram_02_u:8353": " caturdaśa sahasrāṇi rakṣasāṃ bhīmakarmaṇām",
    "GE09ram_02_u:8354": " śūrāṇāṃ labdhalakṣāṇāṃ kharacittānuvartinām // Ram_3,34.5",
    "GE09ram_02_u:8355": " te tv idānīṃ janasthāne vasamānā mahābalāḥ",
    "GE09ram_02_u:8356": " saṃgatāḥ param āyattā rāmeṇa saha saṃyuge // Ram_3,34.6",
    "GE09ram_02_u:8357": " tena saṃjātaroṣeṇa rāmeṇa raṇamūrdhani",
    "GE09ram_02_u:8358": " anuktvā paruṣaṃ kiṃcic charair vyāpāritaṃ dhanuḥ // Ram_3,34.7",
    "GE09ram_02_u:8359": " caturdaśa sahasrāṇi rakṣasāṃ bhīmakarmaṇām",
    "GE09ram_02_u:8360": " nihatāni śarais tīkṣṇair mānuṣeṇa padātinā // Ram_3,34.8",
    "GE09ram_02_u:8361": " kharaś ca nihataḥ saṃkhye dūṣaṇaś ca nipātitaḥ",
    "GE09ram_02_u:8362": " hatvā triśirasaṃ cāpi nirbhayā daṇḍakāḥ kṛtāḥ // Ram_3,34.9",
    "GE09ram_02_u:8363": " pitrā nirastaḥ kruddhena sabhāryaḥ kṣīṇajīvitaḥ",
    "GE09ram_02_u:8364": " sa hantā tasya sainyasya rāmaḥ kṣatriyapāṃsanaḥ // Ram_3,34.10",
    "GE09ram_02_u:8365": " aśīlaḥ karkaśas tīkṣṇo mūrkho lubdho 'jitendriyaḥ",
    "GE09ram_02_u:8366": " tyaktadharmas tv adharmātmā bhūtānām ahite rataḥ // Ram_3,34.11",
    "GE09ram_02_u:8367": " yena vairaṃ vināraṇye sattvam āśritya kevalam",
    "GE09ram_02_u:8368": " karṇanāsāpahāreṇa bhaginī me virūpitā // Ram_3,34.12",
    "GE09ram_02_u:8369": " tasya bhāryāṃ janasthānāt sītāṃ surasutopamām",
    "GE09ram_02_u:8370": " ānayiṣyāmi vikramya sahāyas tatra me bhava // Ram_3,34.13",
    "GE09ram_02_u:8371": " tvayā hy ahaṃ sahāyena pārśvasthena mahābala",
    "GE09ram_02_u:8372": " bhrātṛbhiś ca surān yuddhe samagrān nābhicintaye // Ram_3,34.14",
    "GE09ram_02_u:8373": " tat sahāyo bhava tvaṃ me samartho hy asi rākṣasa",
    "GE09ram_02_u:8374": " vīrye yuddhe ca darpe ca na hy asti sadṛśas tava // Ram_3,34.15",
    "GE09ram_02_u:8375": " etadartham ahaṃ prāptas tvatsamīpaṃ niśācara",
    "GE09ram_02_u:8376": " śṛṇu tat karma sāhāyye yat kāryaṃ vacanān mama // Ram_3,34.16",
    "GE09ram_02_u:8377": " sauvarṇas tvaṃ mṛgo bhūtvā citro rajatabindubhiḥ",
    "GE09ram_02_u:8378": " āśrame tasya rāmasya sītāyāḥ pramukhe cara // Ram_3,34.17",
    "GE09ram_02_u:8379": " tvāṃ tu niḥsaṃśayaṃ sītā dṛṣṭvā tu mṛgarūpiṇam",
    "GE09ram_02_u:8380": " gṛhyatām iti bhartāraṃ lakṣmaṇaṃ cābhidhāsyati // Ram_3,34.18",
    "GE09ram_02_u:8381": " tatas tayor apāye tu śūnye sītāṃ yathāsukham",
    "GE09ram_02_u:8382": " nirābādho hariṣyāmi rāhuś candraprabhām iva // Ram_3,34.19",
    "GE09ram_02_u:8383": " tataḥ paścāt sukhaṃ rāme bhāryāharaṇakarśite",
    "GE09ram_02_u:8384": " viśrabdhaḥ prahariṣyāmi kṛtārthenāntarātmanā // Ram_3,34.20",
    "GE09ram_02_u:8385": " tasya rāmakathāṃ śrutvā mārīcasya mahātmanaḥ",
    "GE09ram_02_u:8386": " śuṣkaṃ samabhavad vaktraṃ paritrasto babhūva ca // Ram_3,34.21",
    "GE09ram_02_u:8387": " sa rāvaṇaṃ trastaviṣaṇṇacetā mahāvane rāmaparākramajñaḥ",
    "GE09ram_02_u:8388": " kṛtāñjalis tattvam uvāca vākyaṃ hitaṃ ca tasmai hitam ātmanaś ca // Ram_3,34.22",
    "GE09ram_02_u:8389": " tac chrutvā rākṣasendrasya vākyaṃ vākyaviśāradaḥ",
    "GE09ram_02_u:8390": " pratyuvāca mahāprājño mārīco rākṣaseśvaram // Ram_3,35.1",
    "GE09ram_02_u:8391": " sulabhāḥ puruṣā rājan satataṃ priyavādinaḥ",
    "GE09ram_02_u:8392": " apriyasya ca pathyasya vaktā śrotā ca durlabhaḥ // Ram_3,35.2",
    "GE09ram_02_u:8393": " na nūnaṃ budhyase rāmaṃ mahāvīryaṃ guṇonnatam",
    "GE09ram_02_u:8394": " ayuktacāraś capalo mahendravaruṇopamam // Ram_3,35.3",
    "GE09ram_02_u:8395": " api svasti bhavet tāta sarveṣāṃ bhuvi rakṣasām",
    "GE09ram_02_u:8396": " api rāmo na saṃkruddhaḥ kuryāl lokam arākṣasam // Ram_3,35.4",
    "GE09ram_02_u:8397": " api te jīvitāntāya notpannā janakātmajā",
    "GE09ram_02_u:8398": " api sītā nimittaṃ ca na bhaved vyasanaṃ mahat // Ram_3,35.5",
    "GE09ram_02_u:8399": " api tvām īśvaraṃ prāpya kāmavṛttaṃ niraṅkuśam",
    "GE09ram_02_u:8400": " na vinaśyet purī laṅkā tvayā saha sarākṣasā // Ram_3,35.6",
    "GE09ram_02_u:8401": " tvadvidhaḥ kāmavṛtto hi duḥśīlaḥ pāpamantritaḥ",
    "GE09ram_02_u:8402": " ātmānaṃ svajanaṃ rāṣṭraṃ sa rājā hanti durmatiḥ // Ram_3,35.7",
    "GE09ram_02_u:8403": " na ca pitrā parityakto nāmaryādaḥ kathaṃcana",
    "GE09ram_02_u:8404": " na lubdho na ca duḥśīlo na ca kṣatriyapāṃsanaḥ // Ram_3,35.8",
    "GE09ram_02_u:8405": " na ca dharmaguṇair hīnaḥ kausalyānandavardhanaḥ",
    "GE09ram_02_u:8406": " na ca tīkṣṇo hi bhūtānāṃ sarveṣāṃ ca hite rataḥ // Ram_3,35.9",
    "GE09ram_02_u:8407": " vañcitaṃ pitaraṃ dṛṣṭvā kaikeyyā satyavādinam",
    "GE09ram_02_u:8408": " kariṣyāmīti dharmātmā tataḥ pravrajito vanam // Ram_3,35.10",
    "GE09ram_02_u:8409": " kaikeyyāḥ priyakāmārthaṃ pitur daśarathasya ca",
    "GE09ram_02_u:8410": " hitvā rājyaṃ ca bhogāṃś ca praviṣṭo daṇḍakāvanam // Ram_3,35.11",
    "GE09ram_02_u:8411": " na rāmaḥ karkaśas tāta nāvidvān nājitendriyaḥ",
    "GE09ram_02_u:8412": " anṛtaṃ na śrutaṃ caiva naiva tvaṃ vaktum arhasi // Ram_3,35.12",
    "GE09ram_02_u:8413": " rāmo vigrahavān dharmaḥ sādhuḥ satyaparākramaḥ",
    "GE09ram_02_u:8414": " rājā sarvasya lokasya devānām iva vāsavaḥ // Ram_3,35.13",
    "GE09ram_02_u:8415": " kathaṃ tvaṃ tasya vaidehīṃ rakṣitāṃ svena tejasā",
    "GE09ram_02_u:8416": " icchasi prasabhaṃ hartuṃ prabhām iva vivasvataḥ // Ram_3,35.14",
    "GE09ram_02_u:8417": " śarārciṣam anādhṛṣyaṃ cāpakhaḍgendhanaṃ raṇe",
    "GE09ram_02_u:8418": " rāmāgniṃ sahasā dīptaṃ na praveṣṭuṃ tvam arhasi // Ram_3,35.15",
    "GE09ram_02_u:8419": " dhanurvyāditadīptāsyaṃ śarārciṣam amarṣaṇam",
    "GE09ram_02_u:8420": " cāpabāṇadharaṃ vīraṃ śatrusenāpahāriṇam // Ram_3,35.16",
    "GE09ram_02_u:8421": " rājyaṃ sukhaṃ ca saṃtyajya jīvitaṃ ceṣṭam ātmanaḥ",
    "GE09ram_02_u:8422": " nātyāsādayituṃ tāta rāmāntakam ihārhasi // Ram_3,35.17",
    "GE09ram_02_u:8423": " aprameyaṃ hi tattejo yasya sā janakātmajā",
    "GE09ram_02_u:8424": " na tvaṃ samarthas tāṃ hartuṃ rāmacāpāśrayāṃ vane // Ram_3,35.18",
    "GE09ram_02_u:8425": " prāṇebhyo 'pi priyatarā bhāryā nityam anuvratā",
    "GE09ram_02_u:8426": " dīptasyeva hutāśasya śikhā sītā sumadhyamā // Ram_3,35.19",
    "GE09ram_02_u:8427": " kim udyamaṃ vyartham imaṃ kṛtvā te rākṣasādhipa",
    "GE09ram_02_u:8428": " dṛṣṭaś cet tvaṃ raṇe tena tadantaṃ tava jīvitam",
    "GE09ram_02_u:8429": " jīvitaṃ ca sukhaṃ caiva rājyaṃ caiva sudurlabham // Ram_3,35.20",
    "GE09ram_02_u:8430": " sa sarvaiḥ sacivaiḥ sārdhaṃ vibhīṣaṇapuraskṛtaiḥ",
    "GE09ram_02_u:8431": " mantrayitvā tu dharmiṣṭhaiḥ kṛtvā niścayam ātmanaḥ // Ram_3,35.21",
    "GE09ram_02_u:8432": " doṣāṇāṃ ca guṇānāṃ ca sampradhārya balābalam",
    "GE09ram_02_u:8433": " ātmanaś ca balaṃ jñātvā rāghavasya ca tattvataḥ",
    "GE09ram_02_u:8434": " hitaṃ hi tava niścitya kṣamaṃ tvaṃ kartum arhasi // Ram_3,35.22",
    "GE09ram_02_u:8435": " ahaṃ tu manye tava na kṣamaṃ raṇe samāgamaṃ kosalarājasūnunā",
    "GE09ram_02_u:8436": " idaṃ hi bhūyaḥ śṛṇu vākyam uttamaṃ kṣamaṃ ca yuktaṃ ca niśācarādhipa // Ram_3,35.23",
    "GE09ram_02_u:8437": " kadācid apy ahaṃ vīryāt paryaṭan pṛthivīm imām",
    "GE09ram_02_u:8438": " balaṃ nāgasahasrasya dhārayan parvatopamaḥ // Ram_3,36.1",
    "GE09ram_02_u:8439": " nīlajīmūtasaṃkāśas taptakāñcanakuṇḍalaḥ",
    "GE09ram_02_u:8440": " bhayaṃ lokasya janayan kirīṭī parighāyudhaḥ",
    "GE09ram_02_u:8441": " vyacaraṃ daṇḍakāraṇyam ṛṣimāṃsāni bhakṣayan // Ram_3,36.2",
    "GE09ram_02_u:8442": " viśvāmitro 'tha dharmātmā madvitrasto mahāmuniḥ",
    "GE09ram_02_u:8443": " svayaṃ gatvā daśarathaṃ narendram idam abravīt // Ram_3,36.3",
    "GE09ram_02_u:8444": " ayaṃ rakṣatu māṃ rāmaḥ parvakāle samāhitaḥ",
    "GE09ram_02_u:8445": " mārīcān me bhayaṃ ghoraṃ samutpannaṃ nareśvara // Ram_3,36.4",
    "GE09ram_02_u:8446": " ity evam ukto dharmātmā rājā daśarathas tadā",
    "GE09ram_02_u:8447": " pratyuvāca mahābhāgaṃ viśvāmitraṃ mahāmunim // Ram_3,36.5",
    "GE09ram_02_u:8448": " ūnaṣoḍaśavarṣo 'yam akṛtāstraś ca rāghavaḥ",
    "GE09ram_02_u:8449": " kāmaṃ tu mama yat sainyaṃ mayā saha gamiṣyati",
    "GE09ram_02_u:8450": " vadhiṣyāmi muniśreṣṭha śatruṃ tava yathepsitam // Ram_3,36.6",
    "GE09ram_02_u:8451": " ity evam uktaḥ sa munī rājānaṃ punar abravīt",
    "GE09ram_02_u:8452": " rāmān nānyad balaṃ loke paryāptaṃ tasya rakṣasaḥ // Ram_3,36.7",
    "GE09ram_02_u:8453": " bālo 'py eṣa mahātejāḥ samarthas tasya nigrahe",
    "GE09ram_02_u:8454": " gamiṣye rāmam ādāya svasti te 'stu paraṃtapa // Ram_3,36.8",
    "GE09ram_02_u:8455": " ity evam uktvā sa munis tam ādāya nṛpātmajam",
    "GE09ram_02_u:8456": " jagāma paramaprīto viśvāmitraḥ svam āśramam // Ram_3,36.9",
    "GE09ram_02_u:8457": " taṃ tadā daṇḍakāraṇye yajñam uddiśya dīkṣitam",
    "GE09ram_02_u:8458": " babhūvāvasthito rāmaś citraṃ visphārayan dhanuḥ // Ram_3,36.10",
    "GE09ram_02_u:8459": " ajātavyañjanaḥ śrīmān bālaḥ śyāmaḥ śubhekṣaṇaḥ",
    "GE09ram_02_u:8460": " ekavastradharo dhanvī śikhī kanakamālayā // Ram_3,36.11",
    "GE09ram_02_u:8461": " śobhayan daṇḍakāraṇyaṃ dīptena svena tejasā",
    "GE09ram_02_u:8462": " adṛśyata tadā rāmo bālacandra ivoditaḥ // Ram_3,36.12",
    "GE09ram_02_u:8463": " tato 'haṃ meghasaṃkāśas taptakāñcanakuṇḍalaḥ",
    "GE09ram_02_u:8464": " balī dattavaro darpād ājagāma tadāśramam // Ram_3,36.13",
    "GE09ram_02_u:8465": " tena dṛṣṭaḥ praviṣṭo 'haṃ sahasaivodyatāyudhaḥ",
    "GE09ram_02_u:8466": " māṃ tu dṛṣṭvā dhanuḥ sajyam asambhrāntaś cakāra ha // Ram_3,36.14",
    "GE09ram_02_u:8467": " avajānann ahaṃ mohād bālo 'yam iti rāghavam",
    "GE09ram_02_u:8468": " viśvāmitrasya tāṃ vedim adhyadhāvaṃ kṛtatvaraḥ // Ram_3,36.15",
    "GE09ram_02_u:8469": " tena muktas tato bāṇaḥ śitaḥ śatrunibarhaṇaḥ",
    "GE09ram_02_u:8470": " tenāhaṃ tāḍitaḥ kṣiptaḥ samudre śatayojane // Ram_3,36.16",
    "GE09ram_02_u:8471": " rāmasya śaravegena nirasto bhrāntacetanaḥ",
    "GE09ram_02_u:8472": " pātito 'haṃ tadā tena gambhīre sāgarāmbhasi",
    "GE09ram_02_u:8473": " prāpya saṃjñāṃ cirāt tāta laṅkāṃ prati gataḥ purīm // Ram_3,36.17",
    "GE09ram_02_u:8474": " evam asmi tadā muktaḥ sahāyās te nipātitāḥ",
    "GE09ram_02_u:8475": " akṛtāstreṇa rāmeṇa bālenākliṣṭakarmaṇā // Ram_3,36.18",
    "GE09ram_02_u:8476": " tan mayā vāryamāṇas tvaṃ yadi rāmeṇa vigraham",
    "GE09ram_02_u:8477": " kariṣyasy āpadaṃ ghorāṃ kṣipraṃ prāpya naśiṣyasi // Ram_3,36.19",
    "GE09ram_02_u:8478": " krīḍāratividhijñānāṃ samājotsavaśālinām",
    "GE09ram_02_u:8479": " rakṣasāṃ caiva saṃtāpam anarthaṃ cāhariṣyasi // Ram_3,36.20",
    "GE09ram_02_u:8480": " harmyaprāsādasambādhāṃ nānāratnavibhūṣitām",
    "GE09ram_02_u:8481": " drakṣyasi tvaṃ purīṃ laṅkāṃ vinaṣṭāṃ maithilīkṛte // Ram_3,36.21",
    "GE09ram_02_u:8482": " akurvanto 'pi pāpāni śucayaḥ pāpasaṃśrayāt",
    "GE09ram_02_u:8483": " parapāpair vinaśyanti matsyā nāgahrade yathā // Ram_3,36.22",
    "GE09ram_02_u:8484": " divyacandanadigdhāṅgān divyābharaṇabhūṣitān",
    "GE09ram_02_u:8485": " drakṣyasy abhihatān bhūmau tava doṣāt tu rākṣasān // Ram_3,36.23",
    "GE09ram_02_u:8486": " hṛtadārān sadārāṃś ca daśa vidravato diśaḥ",
    "GE09ram_02_u:8487": " hataśeṣān aśaraṇān drakṣyasi tvaṃ niśācarān // Ram_3,36.24",
    "GE09ram_02_u:8488": " śarajālaparikṣiptām agnijvālāsamāvṛtām",
    "GE09ram_02_u:8489": " pradagdhabhavanāṃ laṅkāṃ drakṣyasi tvam asaṃśayam // Ram_3,36.25",
    "GE09ram_02_u:8490": " pramadānāṃ sahasrāṇi tava rājan parigrahaḥ",
    "GE09ram_02_u:8491": " bhava svadāranirataḥ svakulaṃ rakṣa rākṣasa // Ram_3,36.26",
    "GE09ram_02_u:8492": " mānaṃ vṛddhiṃ ca rājyaṃ ca jīvitaṃ ceṣṭam ātmanaḥ",
    "GE09ram_02_u:8493": " yadīcchasi ciraṃ bhoktuṃ mā kṛthā rāmavipriyam // Ram_3,36.27",
    "GE09ram_02_u:8494": " nivāryamāṇaḥ suhṛdā mayā bhṛśaṃ prasahya sītāṃ yadi dharṣayiṣyasi",
    "GE09ram_02_u:8495": " gamiṣyasi kṣīṇabalaḥ sabāndhavo yamakṣayaṃ rāmaśarāttajīvitaḥ // Ram_3,36.28",
    "GE09ram_02_u:8496": " evam asmi tadā muktaḥ kathaṃcit tena saṃyuge",
    "GE09ram_02_u:8497": " idānīm api yad vṛttaṃ tac chṛṇuṣva yad uttaram // Ram_3,37.1",
    "GE09ram_02_u:8498": " rākṣasābhyām ahaṃ dvābhyām anirviṇṇas tathā kṛtaḥ",
    "GE09ram_02_u:8499": " sahito mṛgarūpābhyāṃ praviṣṭo daṇḍakāvanam // Ram_3,37.2",
    "GE09ram_02_u:8500": " dīptajihvo mahākāyas tīkṣṇaśṛṅgo mahābalaḥ",
    "GE09ram_02_u:8501": " vyacaraṃ daṇḍakāraṇyaṃ māṃsabhakṣo mahāmṛgaḥ // Ram_3,37.3",
    "GE09ram_02_u:8502": " agnihotreṣu tīrtheṣu caityavṛkṣeṣu rāvaṇa",
    "GE09ram_02_u:8503": " atyantaghoro vyacaraṃ tāpasāṃs tān pradharṣayan // Ram_3,37.4",
    "GE09ram_02_u:8504": " nihatya daṇḍakāraṇye tāpasān dharmacāriṇaḥ",
    "GE09ram_02_u:8505": " rudhirāṇi pibaṃs teṣāṃ tathā māṃsāni bhakṣayan // Ram_3,37.5",
    "GE09ram_02_u:8506": " ṛṣimāṃsāśanaḥ krūras trāsayan vanagocarān",
    "GE09ram_02_u:8507": " tadā rudhiramatto 'haṃ vyacaraṃ daṇḍakāvanam // Ram_3,37.6",
    "GE09ram_02_u:8508": " tadāhaṃ daṇḍakāraṇye vicaran dharmadūṣakaḥ",
    "GE09ram_02_u:8509": " āsādayaṃ tadā rāmaṃ tāpasaṃ dharmam āśritam // Ram_3,37.7",
    "GE09ram_02_u:8510": " vaidehīṃ ca mahābhāgāṃ lakṣmaṇaṃ ca mahāratham",
    "GE09ram_02_u:8511": " tāpasaṃ niyatāhāraṃ sarvabhūtahite ratam // Ram_3,37.8",
    "GE09ram_02_u:8512": " so 'haṃ vanagataṃ rāmaṃ paribhūya mahābalam",
    "GE09ram_02_u:8513": " tāpaso 'yam iti jñātvā pūrvavairam anusmaran // Ram_3,37.9",
    "GE09ram_02_u:8514": " abhyadhāvaṃ susaṃkruddhas tīkṣṇaśṛṅgo mṛgākṛtiḥ",
    "GE09ram_02_u:8515": " jighāṃsur akṛtaprajñas taṃ prahāram anusmaran // Ram_3,37.10",
    "GE09ram_02_u:8516": " tena muktās trayo bāṇāḥ śitāḥ śatrunibarhaṇāḥ",
    "GE09ram_02_u:8517": " vikṛṣya balavac cāpaṃ suparṇānilatulyagāḥ // Ram_3,37.11",
    "GE09ram_02_u:8518": " te bāṇā vajrasaṃkāśāḥ sughorā raktabhojanāḥ",
    "GE09ram_02_u:8519": " ājagmuḥ sahitāḥ sarve trayaḥ saṃnataparvaṇaḥ // Ram_3,37.12",
    "GE09ram_02_u:8520": " parākramajño rāmasya śaṭho dṛṣṭabhayaḥ purā",
    "GE09ram_02_u:8521": " samutkrāntas tato muktas tāv ubhau rākṣasau hatau // Ram_3,37.13",
    "GE09ram_02_u:8522": " śareṇa mukto rāmasya kathaṃcit prāpya jīvitam",
    "GE09ram_02_u:8523": " iha pravrājito yuktas tāpaso 'haṃ samāhitaḥ // Ram_3,37.14",
    "GE09ram_02_u:8524": " vṛkṣe vṛkṣe hi paśyāmi cīrakṛṣṇājināmbaram",
    "GE09ram_02_u:8525": " gṛhītadhanuṣaṃ rāmaṃ pāśahastam ivāntakam // Ram_3,37.15",
    "GE09ram_02_u:8526": " api rāmasahasrāṇi bhītaḥ paśyāmi rāvaṇa",
    "GE09ram_02_u:8527": " rāmabhūtam idaṃ sarvam araṇyaṃ pratibhāti me // Ram_3,37.16",
    "GE09ram_02_u:8528": " rāmam eva hi paśyāmi rahite rākṣaseśvara",
    "GE09ram_02_u:8529": " dṛṣṭvā svapnagataṃ rāmam udbhramāmi vicetanaḥ // Ram_3,37.17",
    "GE09ram_02_u:8530": " rakārādīni nāmāni rāmatrastasya rāvaṇa",
    "GE09ram_02_u:8531": " ratnāni ca rathāś caiva trāsaṃ saṃjanayanti me // Ram_3,37.18",
    "GE09ram_02_u:8532": " ahaṃ tasya prabhāvajño na yuddhaṃ tena te kṣamam",
    "GE09ram_02_u:8533": " raṇe rāmeṇa yudhyasva kṣamāṃ vā kuru rākṣasa",
    "GE09ram_02_u:8534": " na te rāmakathā kāryā yadi māṃ draṣṭum icchasi // Ram_3,37.19",
    "GE09ram_02_u:8535": " idaṃ vaco bandhuhitārthinā mayā yathocyamānaṃ yadi nābhipatsyase",
    "GE09ram_02_u:8536": " sabāndhavas tyakṣyasi jīvitaṃ raṇe hato 'dya rāmeṇa śarair ajihmagaiḥ // Ram_3,37.20",
    "GE09ram_02_u:8537": " mārīcena tu tad vākyaṃ kṣamaṃ yuktaṃ ca rāvaṇaḥ",
    "GE09ram_02_u:8538": " ukto na pratijagrāha martukāma ivauṣadham // Ram_3,38.1",
    "GE09ram_02_u:8539": " taṃ pathyahitavaktāraṃ mārīcaṃ rākṣasādhipaḥ",
    "GE09ram_02_u:8540": " abravīt paruṣaṃ vākyam ayuktaṃ kālacoditaḥ // Ram_3,38.2",
    "GE09ram_02_u:8541": " yat kilaitad ayuktārthaṃ mārīca mayi kathyate",
    "GE09ram_02_u:8542": " vākyaṃ niṣphalam atyarthaṃ bījam uptam ivoṣare // Ram_3,38.3",
    "GE09ram_02_u:8543": " tvadvākyair na tu māṃ śakyaṃ bhettuṃ rāmasya saṃyuge",
    "GE09ram_02_u:8544": " pāpaśīlasya mūrkhasya mānuṣasya viśeṣataḥ // Ram_3,38.4",
    "GE09ram_02_u:8545": " yas tyaktvā suhṛdo rājyaṃ mātaraṃ pitaraṃ tathā",
    "GE09ram_02_u:8546": " strīvākyaṃ prākṛtaṃ śrutvā vanam ekapade gataḥ // Ram_3,38.5",
    "GE09ram_02_u:8547": " avaśyaṃ tu mayā tasya saṃyuge kharaghātinaḥ",
    "GE09ram_02_u:8548": " prāṇaiḥ priyatarā sītā hartavyā tava saṃnidhau // Ram_3,38.6",
    "GE09ram_02_u:8549": " evaṃ me niścitā buddhir hṛdi mārīca vartate",
    "GE09ram_02_u:8550": " na vyāvartayituṃ śakyā sendrair api surāsuraiḥ // Ram_3,38.7",
    "GE09ram_02_u:8551": " doṣaṃ guṇaṃ vā saṃpṛṣṭas tvam evaṃ vaktum arhasi",
    "GE09ram_02_u:8552": " apāyaṃ vāpy upāyaṃ vā kāryasyāsya viniścaye // Ram_3,38.8",
    "GE09ram_02_u:8553": " saṃpṛṣṭena tu vaktavyaṃ sacivena vipaścitā",
    "GE09ram_02_u:8554": " udyatāñjalinā rājño ya icched bhūtim ātmanaḥ // Ram_3,38.9",
    "GE09ram_02_u:8555": " vākyam apratikūlaṃ tu mṛdupūrvaṃ śubhaṃ hitam",
    "GE09ram_02_u:8556": " upacāreṇa yuktaṃ ca vaktavyo vasudhādhipaḥ // Ram_3,38.10",
    "GE09ram_02_u:8557": " sāvamardaṃ tu yad vākyaṃ mārīca hitam ucyate",
    "GE09ram_02_u:8558": " nābhinandati tad rājā mānārho mānavarjitam // Ram_3,38.11",
    "GE09ram_02_u:8559": " pañcarūpāṇi rājāno dhārayanty amitaujasaḥ",
    "GE09ram_02_u:8560": " agner indrasya somasya yamasya varuṇasya ca",
    "GE09ram_02_u:8561": " auṣṇyaṃ tathā vikramaṃ ca saumyaṃ daṇḍaṃ prasannatām // Ram_3,38.12",
    "GE09ram_02_u:8562": " tasmāt sarvāsv avasthāsu mānyāḥ pūjyāś ca pārthivāḥ",
    "GE09ram_02_u:8563": " tvaṃ tu dharmam avijñāya kevalaṃ moham āsthitaḥ // Ram_3,38.13",
    "GE09ram_02_u:8564": " abhyāgataṃ māṃ daurātmyāt paruṣaṃ vadasīdṛśam",
    "GE09ram_02_u:8565": " guṇadoṣau na pṛcchāmi kṣamaṃ cātmani rākṣasa",
    "GE09ram_02_u:8566": " asmiṃs tu sa bhavān kṛtye sāhāyyaṃ kartum arhasi // Ram_3,38.14",
    "GE09ram_02_u:8567": " sauvarṇas tvaṃ mṛgo bhūtvā citro rajatabindubhiḥ",
    "GE09ram_02_u:8568": " pralobhayitvā vaidehīṃ yatheṣṭaṃ gantum arhasi // Ram_3,38.15",
    "GE09ram_02_u:8569": " tvāṃ tu māyāmṛgaṃ dṛṣṭvā kāñcanaṃ jātavismayā",
    "GE09ram_02_u:8570": " ānayainam iti kṣipraṃ rāmaṃ vakṣyati maithilī // Ram_3,38.16",
    "GE09ram_02_u:8571": " apakrānte ca kākutsthe lakṣmaṇe ca yathāsukham",
    "GE09ram_02_u:8572": " ānayiṣyāmi vaidehīṃ sahasrākṣaḥ śacīm iva // Ram_3,38.17",
    "GE09ram_02_u:8573": " evaṃ kṛtvā tv idaṃ kāryaṃ yatheṣṭaṃ gaccha rākṣasa",
    "GE09ram_02_u:8574": " rājyasyārdhaṃ pradāsyāmi mārīca tava suvrata // Ram_3,38.18",
    "GE09ram_02_u:8575": " gaccha saumya śivaṃ mārgaṃ kāryasyāsya vivṛddhaye",
    "GE09ram_02_u:8576": " prāpya sītām ayuddhena vañcayitvā tu rāghavam",
    "GE09ram_02_u:8577": " laṅkāṃ prati gamiṣyāmi kṛtakāryaḥ saha tvayā // Ram_3,38.19",
    "GE09ram_02_u:8578": " etat kāryam avaśyaṃ me balād api kariṣyasi",
    "GE09ram_02_u:8579": " rājño hi pratikūlastho na jātu sukham edhate // Ram_3,38.20",
    "GE09ram_02_u:8580": " āsādya taṃ jīvitasaṃśayas te mṛtyur dhruvo hy adya mayā virudhya",
    "GE09ram_02_u:8581": " etad yathāvat parigṛhya buddhyā yad atra pathyaṃ kuru tat tathā tvam // Ram_3,38.21",
    "GE09ram_02_u:8582": " ājñapto rājavad vākyaṃ pratikūlaṃ niśācaraḥ",
    "GE09ram_02_u:8583": " abravīt paruṣaṃ vākyaṃ mārīco rākṣasādhipam // Ram_3,39.1",
    "GE09ram_02_u:8584": " kenāyam upadiṣṭas te vināśaḥ pāpakarmaṇā",
    "GE09ram_02_u:8585": " saputrasya sarāṣṭrasya sāmātyasya niśācara // Ram_3,39.2",
    "GE09ram_02_u:8586": " kas tvayā sukhinā rājan nābhinandati pāpakṛt",
    "GE09ram_02_u:8587": " kenedam upadiṣṭaṃ te mṛtyudvāram upāyataḥ // Ram_3,39.3",
    "GE09ram_02_u:8588": " śatravas tava suvyaktaṃ hīnavīryā niśācara",
    "GE09ram_02_u:8589": " icchanti tvāṃ vinaśyantam uparuddhaṃ balīyasā // Ram_3,39.4",
    "GE09ram_02_u:8590": " kenedam upadiṣṭaṃ te kṣudreṇāhitavādinā",
    "GE09ram_02_u:8591": " yas tvām icchati naśyantaṃ svakṛtena niśācara // Ram_3,39.5",
    "GE09ram_02_u:8592": " vadhyāḥ khalu na hanyante sacivās tava rāvaṇa",
    "GE09ram_02_u:8593": " ye tvām utpatham ārūḍhaṃ na nigṛhṇanti sarvaśaḥ // Ram_3,39.6",
    "GE09ram_02_u:8594": " amātyaiḥ kāmavṛtto hi rājā kāpatham āśritaḥ",
    "GE09ram_02_u:8595": " nigrāhyaḥ sarvathā sadbhir na nigrāhyo nigṛhyase // Ram_3,39.7",
    "GE09ram_02_u:8596": " dharmam arthaṃ ca kāmaṃ ca yaśaś ca jayatāṃ vara",
    "GE09ram_02_u:8597": " svāmiprasādāt sacivāḥ prāpnuvanti niśācara // Ram_3,39.8",
    "GE09ram_02_u:8598": " viparyaye tu tat sarvaṃ vyarthaṃ bhavati rāvaṇa",
    "GE09ram_02_u:8599": " vyasanaṃ svāmivaiguṇyāt prāpnuvantītare janāḥ // Ram_3,39.9",
    "GE09ram_02_u:8600": " rājamūlo hi dharmaś ca jayaś ca jayatāṃ vara",
    "GE09ram_02_u:8601": " tasmāt sarvāsv avasthāsu rakṣitavyo narādhipaḥ // Ram_3,39.10",
    "GE09ram_02_u:8602": " rājyaṃ pālayituṃ śakyaṃ na tīkṣṇena niśācara",
    "GE09ram_02_u:8603": " na cāpi pratikūlena nāvinītena rākṣasa // Ram_3,39.11",
    "GE09ram_02_u:8604": " ye tīkṣṇamantrāḥ sacivā bhajyante saha tena vai",
    "GE09ram_02_u:8605": " viṣameṣu rathāḥ śīghraṃ mandasārathayo yathā // Ram_3,39.12",
    "GE09ram_02_u:8606": " bahavaḥ sādhavo loke yuktadharmam anuṣṭhitāḥ",
    "GE09ram_02_u:8607": " pareṣām aparādhena vinaṣṭāḥ saparicchadāḥ // Ram_3,39.13",
    "GE09ram_02_u:8608": " svāminā pratikūlena prajās tīkṣṇena rāvaṇa",
    "GE09ram_02_u:8609": " rakṣyamāṇā na vardhante meṣā gomāyunā yathā // Ram_3,39.14",
    "GE09ram_02_u:8610": " avaśyaṃ vinaśiṣyanti sarve rāvaṇa rākṣasāḥ",
    "GE09ram_02_u:8611": " yeṣāṃ tvaṃ karkaśo rājā durbuddhir ajitendriyaḥ // Ram_3,39.15",
    "GE09ram_02_u:8612": " tad idaṃ kākatālīyaṃ ghoram āsāditaṃ tvayā",
    "GE09ram_02_u:8613": " atra kiṃ śobhanaṃ yat tvaṃ sasainyo vinaśiṣyasi // Ram_3,39.16",
    "GE09ram_02_u:8614": " māṃ nihatya tu rāmo 'sau nacirāt tvāṃ vadhiṣyati",
    "GE09ram_02_u:8615": " anena kṛtakṛtyo 'smi mriye yad ariṇā hataḥ // Ram_3,39.17",
    "GE09ram_02_u:8616": " darśanād eva rāmasya hataṃ mām upadhāraya",
    "GE09ram_02_u:8617": " ātmānaṃ ca hataṃ viddhi hṛtvā sītāṃ sabāndhavam // Ram_3,39.18",
    "GE09ram_02_u:8618": " ānayiṣyāmi cet sītām āśramāt sahito mayā",
    "GE09ram_02_u:8619": " naiva tvam asi naivāhaṃ naiva laṅkā na rākṣasāḥ // Ram_3,39.19",
    "GE09ram_02_u:8620": " nivāryamāṇas tu mayā hitaiṣiṇā na mṛṣyase vākyam idaṃ niśācara",
    "GE09ram_02_u:8621": " paretakalpā hi gatāyuṣo narā hitaṃ na gṛhṇanti suhṛdbhir īritam // Ram_3,39.20",
    "GE09ram_02_u:8622": " evam uktvā tu paruṣaṃ mārīco rāvaṇaṃ tataḥ",
    "GE09ram_02_u:8623": " gacchāvety abravīd dīno bhayād rātriṃcaraprabhoḥ // Ram_3,40.1",
    "GE09ram_02_u:8624": " dṛṣṭaścāhaṃ punas tena śaracāpāsidhāriṇā",
    "GE09ram_02_u:8625": " madvidhodyataśastreṇa vinaṣṭaṃ jīvitaṃ ca me // Ram_3,40.2",
    "GE09ram_02_u:8626": " kiṃ tu kartuṃ mayā śakyam evaṃ tvayi durātmani",
    "GE09ram_02_u:8627": " eṣa gacchāmy ahaṃ tāta svasti te 'stu niśācara // Ram_3,40.3",
    "GE09ram_02_u:8628": " prahṛṣṭas tv abhavat tena vacanena sa rākṣasaḥ",
    "GE09ram_02_u:8629": " pariṣvajya susaṃśliṣṭam idaṃ vacanam abravīt // Ram_3,40.4",
    "GE09ram_02_u:8630": " etac chauṇḍīryayuktaṃ te macchabdād iva bhāṣitam",
    "GE09ram_02_u:8631": " idānīm asi mārīcaḥ pūrvam anyo niśācaraḥ // Ram_3,40.5",
    "GE09ram_02_u:8632": " āruhyatām ayaṃ śīghraṃ khago ratnavibhūṣitaḥ",
    "GE09ram_02_u:8633": " mayā saha ratho yuktaḥ piśācavadanaiḥ kharaiḥ // Ram_3,40.6",
    "GE09ram_02_u:8634": " tato rāvaṇamārīcau vimānam iva taṃ ratham",
    "GE09ram_02_u:8635": " āruhya yayatuḥ śīghraṃ tasmād āśramamaṇḍalāt // Ram_3,40.7",
    "GE09ram_02_u:8636": " tathaiva tatra paśyantau pattanāni vanāni ca",
    "GE09ram_02_u:8637": " girīṃś ca saritaḥ sarvā rāṣṭrāṇi nagarāṇi ca // Ram_3,40.8",
    "GE09ram_02_u:8638": " sametya daṇḍakāraṇyaṃ rāghavasyāśramaṃ tataḥ",
    "GE09ram_02_u:8639": " dadarśa sahamarīco rāvaṇo rākṣasādhipaḥ // Ram_3,40.9",
    "GE09ram_02_u:8640": " avatīrya rathāt tasmāt tataḥ kāñcanabhūṣaṇāt",
    "GE09ram_02_u:8641": " haste gṛhītvā mārīcaṃ rāvaṇo vākyam abravīt // Ram_3,40.10",
    "GE09ram_02_u:8642": " etad rāmāśramapadaṃ dṛśyate kadalīvṛtam",
    "GE09ram_02_u:8643": " kriyatāṃ tat sakhe śīghraṃ yadarthaṃ vayam āgatāḥ // Ram_3,40.11",
    "GE09ram_02_u:8644": " sa rāvaṇavacaḥ śrutvā mārīco rākṣasas tadā",
    "GE09ram_02_u:8645": " mṛgo bhūtvāśramadvāri rāmasya vicacāra ha // Ram_3,40.12",
    "GE09ram_02_u:8646": " maṇipravaraśṛṅgāgraḥ sitāsitamukhākṛtiḥ",
    "GE09ram_02_u:8647": " raktapadmotpalamukha indranīlotpalaśravāḥ // Ram_3,40.13",
    "GE09ram_02_u:8648": " kiṃcid abhyunnatagrīva indranīlanibhodaraḥ",
    "GE09ram_02_u:8649": " madhūkanibhapārśvaś ca kañjakiñjalkasaṃnibhaḥ // Ram_3,40.14",
    "GE09ram_02_u:8650": " vaiḍūryasaṃkāśakhuras tanujaṅghaḥ susaṃhataḥ",
    "GE09ram_02_u:8651": " indrāyudhasavarṇena pucchenordhvaṃ virājitaḥ // Ram_3,40.15",
    "GE09ram_02_u:8652": " manoharasnigdhavarṇo ratnair nānāvidhair vṛtaḥ",
    "GE09ram_02_u:8653": " kṣaṇena rākṣaso jāto mṛgaḥ paramaśobhanaḥ // Ram_3,40.16",
    "GE09ram_02_u:8654": " vanaṃ prajvalayan ramyaṃ rāmāśramapadaṃ ca tat",
    "GE09ram_02_u:8655": " manoharaṃ darśanīyaṃ rūpaṃ kṛtvā sa rākṣasaḥ // Ram_3,40.17",
    "GE09ram_02_u:8656": " pralobhanārthaṃ vaidehyā nānādhātuvicitritam",
    "GE09ram_02_u:8657": " vicaran gacchate samyak śādvalāni samantataḥ // Ram_3,40.18",
    "GE09ram_02_u:8658": " rūpyabinduśataiś citro bhūtvā ca priyadarśanaḥ",
    "GE09ram_02_u:8659": " viṭapīnāṃ kisalayān bhaṅktvādan vicacāra ha // Ram_3,40.19",
    "GE09ram_02_u:8660": " kadalīgṛhakaṃ gatvā karṇikārān itas tataḥ",
    "GE09ram_02_u:8661": " samāśrayan mandagatiḥ sītāsaṃdarśanaṃ tadā // Ram_3,40.20",
    "GE09ram_02_u:8662": " rājīvacitrapṛṣṭhaḥ sa virarāja mahāmṛgaḥ",
    "GE09ram_02_u:8663": " rāmāśramapadābhyāśe vicacāra yathāsukham // Ram_3,40.21",
    "GE09ram_02_u:8664": " punar gatvā nivṛttaś ca vicacāra mṛgottamaḥ",
    "GE09ram_02_u:8665": " gatvā muhūrtaṃ tvarayā punaḥ pratinivartate // Ram_3,40.22",
    "GE09ram_02_u:8666": " vikrīḍaṃś ca punar bhūmau punar eva niṣīdati",
    "GE09ram_02_u:8667": " āśramadvāram āgamya mṛgayūthāni gacchati // Ram_3,40.23",
    "GE09ram_02_u:8668": " mṛgayūthair anugataḥ punar eva nivartate",
    "GE09ram_02_u:8669": " sītādarśanam ākāṅkṣan rākṣaso mṛgatāṃ gataḥ // Ram_3,40.24",
    "GE09ram_02_u:8670": " paribhramati citrāṇi maṇḍalāni viniṣpatan",
    "GE09ram_02_u:8671": " samudvīkṣya ca sarve taṃ mṛgā ye 'nye vanecarāḥ // Ram_3,40.25",
    "GE09ram_02_u:8672": " upagamya samāghrāya vidravanti diśo daśa",
    "GE09ram_02_u:8673": " rākṣasaḥ so 'pi tān vanyān mṛgān mṛgavadhe rataḥ // Ram_3,40.26",
    "GE09ram_02_u:8674": " pracchādanārthaṃ bhāvasya na bhakṣayati saṃspṛśan",
    "GE09ram_02_u:8675": " tasminn eva tataḥ kāle vaidehī śubhalocanā // Ram_3,40.27",
    "GE09ram_02_u:8676": " kusumāpacaye vyagrā pādapān atyavartata",
    "GE09ram_02_u:8677": " karṇikārān aśokāṃś ca cūtāṃś ca madirekṣaṇā // Ram_3,40.28",
    "GE09ram_02_u:8678": " kusumāny apacinvantī cacāra rucirānanā",
    "GE09ram_02_u:8679": " anarhāraṇyavāsasya sā taṃ ratnamayaṃ mṛgam",
    "GE09ram_02_u:8680": " muktāmaṇivicitrāṅgaṃ dadarśa paramāṅganā // Ram_3,40.29",
    "GE09ram_02_u:8681": " taṃ vai ruciradantauṣṭhaṃ rūpyadhātutanūruham",
    "GE09ram_02_u:8682": " vismayotphullanayanā sasnehaṃ samudaikṣata // Ram_3,40.30",
    "GE09ram_02_u:8683": " sa ca tāṃ rāmadayitāṃ paśyan māyāmayo mṛgaḥ",
    "GE09ram_02_u:8684": " vicacāra tatas tatra dīpayann iva tad vanam // Ram_3,40.31",
    "GE09ram_02_u:8685": " adṛṣṭapūrvaṃ dṛṣṭvā taṃ nānāratnamayaṃ mṛgam",
    "GE09ram_02_u:8686": " vismayaṃ paramaṃ sītā jagāma janakātmajā // Ram_3,40.32",
    "GE09ram_02_u:8687": " sā taṃ samprekṣya suśroṇī kusumāni vicinvatī",
    "GE09ram_02_u:8688": " hemarājatavarṇābhyāṃ pārśvābhyām upaśobhitam // Ram_3,41.1",
    "GE09ram_02_u:8689": " prahṛṣṭā cānavadyāṅgī mṛṣṭahāṭakavarṇinī",
    "GE09ram_02_u:8690": " bhartāram api cākrandal lakṣmaṇaṃ caiva sāyudham // Ram_3,41.2",
    "GE09ram_02_u:8691": " tayāhūtau naravyāghrau vaidehyā rāmalakṣmaṇau",
    "GE09ram_02_u:8692": " vīkṣamāṇau tu taṃ deśaṃ tadā dadṛśatur mṛgam // Ram_3,41.3",
    "GE09ram_02_u:8693": " śaṅkamānas tu taṃ dṛṣṭvā lakṣmaṇo rāmam abravīt",
    "GE09ram_02_u:8694": " tam evainam ahaṃ manye mārīcaṃ rākṣasaṃ mṛgam // Ram_3,41.4",
    "GE09ram_02_u:8695": " caranto mṛgayāṃ hṛṣṭā pāpenopādhinā vane",
    "GE09ram_02_u:8696": " anena nihatā rāma rājānaḥ kāmarūpiṇā // Ram_3,41.5",
    "GE09ram_02_u:8697": " asya māyāvido māyāmṛgarūpam idaṃ kṛtam",
    "GE09ram_02_u:8698": " bhānumatpuruṣavyāghra gandharvapurasaṃnibham // Ram_3,41.6",
    "GE09ram_02_u:8699": " mṛgo hy evaṃvidho ratnavicitro nāsti rāghava",
    "GE09ram_02_u:8700": " jagatyāṃ jagatīnātha māyaiṣā hi na saṃśayaḥ // Ram_3,41.7",
    "GE09ram_02_u:8701": " evaṃ bruvāṇaṃ kākutsthaṃ prativārya śucismitā",
    "GE09ram_02_u:8702": " uvāca sītā saṃhṛṣṭā chadmanā hṛtacetanā // Ram_3,41.8",
    "GE09ram_02_u:8703": " āryaputrābhirāmo 'sau mṛgo harati me manaḥ",
    "GE09ram_02_u:8704": " ānayainaṃ mahābāho krīḍārthaṃ no bhaviṣyati // Ram_3,41.9",
    "GE09ram_02_u:8705": " ihāśramapade 'smākaṃ bahavaḥ puṇyadarśanāḥ",
    "GE09ram_02_u:8706": " mṛgāś caranti sahitāś camarāḥ sṛmarās tathā // Ram_3,41.10",
    "GE09ram_02_u:8707": " ṛkṣāḥ pṛṣatasaṃghāś ca vānarāḥ kiṃnarās tathā",
    "GE09ram_02_u:8708": " vicaranti mahābāho rūpaśreṣṭhā mahābalāḥ // Ram_3,41.11",
    "GE09ram_02_u:8709": " na cāsya sadṛśo rājan dṛṣṭapūrvo mṛgaḥ purā",
    "GE09ram_02_u:8710": " tejasā kṣamayā dīptyā yathāyaṃ mṛgasattamaḥ // Ram_3,41.12",
    "GE09ram_02_u:8711": " nānāvarṇavicitrāṅgo ratnabindusamācitaḥ",
    "GE09ram_02_u:8712": " dyotayan vanam avyagraṃ śobhate śaśisaṃnibhaḥ // Ram_3,41.13",
    "GE09ram_02_u:8713": " aho rūpam aho lakṣmīḥ svarasampac ca śobhanā",
    "GE09ram_02_u:8714": " mṛgo 'dbhuto vicitro 'sau hṛdayaṃ haratīva me // Ram_3,41.14",
    "GE09ram_02_u:8715": " yadi grahaṇam abhyeti jīvann eva mṛgas tava",
    "GE09ram_02_u:8716": " āścaryabhūtaṃ bhavati vismayaṃ janayiṣyati // Ram_3,41.15",
    "GE09ram_02_u:8717": " samāptavanavāsānāṃ rājyasthānāṃ ca naḥ punaḥ",
    "GE09ram_02_u:8718": " antaḥpuravibhūṣārtho mṛga eṣa bhaviṣyati // Ram_3,41.16",
    "GE09ram_02_u:8719": " bharatasyāryaputrasya śvaśrūṇāṃ mama ca prabho",
    "GE09ram_02_u:8720": " mṛgarūpam idaṃ divyaṃ vismayaṃ janayiṣyati // Ram_3,41.17",
    "GE09ram_02_u:8721": " jīvan na yadi te 'bhyeti grahaṇaṃ mṛgasattamaḥ",
    "GE09ram_02_u:8722": " ajinaṃ naraśārdūla ruciraṃ me bhaviṣyati // Ram_3,41.18",
    "GE09ram_02_u:8723": " nihatasyāsya sattvasya jāmbūnadamayatvaci",
    "GE09ram_02_u:8724": " śaṣpabṛsyāṃ vinītāyām icchāmy aham upāsitum // Ram_3,41.19",
    "GE09ram_02_u:8725": " kāmavṛttam idaṃ raudraṃ strīṇām asadṛśaṃ matam",
    "GE09ram_02_u:8726": " vapuṣā tv asya sattvasya vismayo janito mama // Ram_3,41.20",
    "GE09ram_02_u:8727": " tena kāñcanaromnā tu maṇipravaraśṛṅgiṇā",
    "GE09ram_02_u:8728": " taruṇādityavarṇena nakṣatrapathavarcasā",
    "GE09ram_02_u:8729": " babhūva rāghavasyāpi mano vismayam āgatam // Ram_3,41.21",
    "GE09ram_02_u:8730": " evaṃ sītāvacaḥ śrutvā dṛṣṭvā ca mṛgam adbhutam",
    "GE09ram_02_u:8731": " uvāca rāghavo hṛṣṭo bhrātaraṃ lakṣmaṇaṃ vacaḥ // Ram_3,41.22",
    "GE09ram_02_u:8732": " paśya lakṣmaṇa vaidehyāḥ spṛhāṃ mṛgagatām imām",
    "GE09ram_02_u:8733": " rūpaśreṣṭhatayā hy eṣa mṛgo 'dya na bhaviṣyati // Ram_3,41.23",
    "GE09ram_02_u:8734": " na vane nandanoddeśe na caitrarathasaṃśraye",
    "GE09ram_02_u:8735": " kutaḥ pṛthivyāṃ saumitre yo 'sya kaścit samo mṛgaḥ // Ram_3,41.24",
    "GE09ram_02_u:8736": " pratilomānulomāś ca rucirā romarājayaḥ",
    "GE09ram_02_u:8737": " śobhante mṛgam āśritya citrāḥ kanakabindubhiḥ // Ram_3,41.25",
    "GE09ram_02_u:8738": " paśyāsya jṛmbhamāṇasya dīptām agniśikhopamām",
    "GE09ram_02_u:8739": " jihvāṃ mukhān niḥsarantīṃ meghād iva śatahradām // Ram_3,41.26",
    "GE09ram_02_u:8740": " masāragalvarkamukhaḥ śaṅkhamuktānibhodaraḥ",
    "GE09ram_02_u:8741": " kasya nāmābhirūpo 'sau na mano lobhayen mṛgaḥ // Ram_3,41.27",
    "GE09ram_02_u:8742": " kasya rūpam idaṃ dṛṣṭvā jāmbūnadamayaprabham",
    "GE09ram_02_u:8743": " nānāratnamayaṃ divyaṃ na mano vismayaṃ vrajet // Ram_3,41.28",
    "GE09ram_02_u:8744": " māṃsahetor api mṛgān vihārārthaṃ ca dhanvinaḥ",
    "GE09ram_02_u:8745": " ghnanti lakṣmaṇa rājāno mṛgayāyāṃ mahāvane // Ram_3,41.29",
    "GE09ram_02_u:8746": " dhanāni vyavasāyena vicīyante mahāvane",
    "GE09ram_02_u:8747": " dhātavo vividhāś cāpi maṇiratnasuvarṇinaḥ // Ram_3,41.30",
    "GE09ram_02_u:8748": " tat sāram akhilaṃ nṝṇāṃ dhanaṃ nicayavardhanam",
    "GE09ram_02_u:8749": " manasā cintitaṃ sarvaṃ yathā śukrasya lakṣmaṇa // Ram_3,41.31",
    "GE09ram_02_u:8750": " arthī yenārthakṛtyena saṃvrajaty avicārayan",
    "GE09ram_02_u:8751": " tam artham arthaśāstrajñaḥ prāhur arthyāś ca lakṣmaṇa // Ram_3,41.32",
    "GE09ram_02_u:8752": " etasya mṛgaratnasya parārdhye kāñcanatvaci",
    "GE09ram_02_u:8753": " upavekṣyati vaidehī mayā saha sumadhyamā // Ram_3,41.33",
    "GE09ram_02_u:8754": " na kādalī na priyakī na praveṇī na cāvikī",
    "GE09ram_02_u:8755": " bhaved etasya sadṛśī sparśaneneti me matiḥ // Ram_3,41.34",
    "GE09ram_02_u:8756": " eṣa caiva mṛgaḥ śrīmān yaś ca divyo nabhaścaraḥ",
    "GE09ram_02_u:8757": " ubhāv etau mṛgau divyau tārāmṛgamahīmṛgau // Ram_3,41.35",
    "GE09ram_02_u:8758": " yadi vāyaṃ tathā yan māṃ bhaved vadasi lakṣmaṇa",
    "GE09ram_02_u:8759": " māyaiṣā rākṣasasyeti kartavyo 'sya vadho mayā // Ram_3,41.36",
    "GE09ram_02_u:8760": " etena hi nṛśaṃsena mārīcenākṛtātmanā",
    "GE09ram_02_u:8761": " vane vicaratā pūrvaṃ hiṃsitā munipuṃgavāḥ // Ram_3,41.37",
    "GE09ram_02_u:8762": " utthāya bahavo yena mṛgayāyāṃ janādhipāḥ",
    "GE09ram_02_u:8763": " nihatāḥ parameṣvāsās tasmād vadhyas tv ayaṃ mṛgaḥ // Ram_3,41.38",
    "GE09ram_02_u:8764": " purastād iha vātāpiḥ paribhūya tapasvinaḥ",
    "GE09ram_02_u:8765": " udarastho dvijān hanti svagarbho 'śvatarīm iva // Ram_3,41.39",
    "GE09ram_02_u:8766": " sa kadācic cirāl loke āsasāda mahāmunim",
    "GE09ram_02_u:8767": " agastyaṃ tejasā yuktaṃ bhakṣyas tasya babhūva ha // Ram_3,41.40",
    "GE09ram_02_u:8768": " samutthāne ca tadrūpaṃ kartukāmaṃ samīkṣya tam",
    "GE09ram_02_u:8769": " utsmayitvā tu bhagavān vātāpim idam abravīt // Ram_3,41.41",
    "GE09ram_02_u:8770": " tvayāvigaṇya vātāpe paribhūtāś ca tejasā",
    "GE09ram_02_u:8771": " jīvaloke dvijaśreṣṭhās tasmād asi jarāṃ gataḥ // Ram_3,41.42",
    "GE09ram_02_u:8772": " evaṃ tan na bhaved rakṣo vātāpir iva lakṣmaṇa",
    "GE09ram_02_u:8773": " madvidhaṃ yo 'timanyeta dharmanityaṃ jitendriyam // Ram_3,41.43",
    "GE09ram_02_u:8774": " bhaveddhato 'yaṃ vātāpir agastyeneva māṃ gatiḥ",
    "GE09ram_02_u:8775": " iha tvaṃ bhava saṃnaddho yantrito rakṣa maithilīm // Ram_3,41.44",
    "GE09ram_02_u:8776": " asyām āyattam asmākaṃ yat kṛtyaṃ raghunandana",
    "GE09ram_02_u:8777": " aham enaṃ vadhiṣyāmi grahīṣyāmy athavā mṛgam // Ram_3,41.45",
    "GE09ram_02_u:8778": " yāvad gacchāmi saumitre mṛgam ānayituṃ drutam",
    "GE09ram_02_u:8779": " paśya lakṣmaṇa vaidehīṃ mṛgatvaci gataspṛhām // Ram_3,41.46",
    "GE09ram_02_u:8780": " tvacā pradhānayā hy eṣa mṛgo 'dya na bhaviṣyati",
    "GE09ram_02_u:8781": " apramattena te bhāvyam āśramasthena sītayā // Ram_3,41.47",
    "GE09ram_02_u:8782": " yāvat pṛṣatam ekena sāyakena nihanmy aham",
    "GE09ram_02_u:8783": " hatvaitac carma ādāya śīghram eṣyāmi lakṣmaṇa // Ram_3,41.48",
    "GE09ram_02_u:8784": " pradakṣiṇenātibalena pakṣiṇā jaṭāyuṣā buddhimatā ca lakṣmaṇa",
    "GE09ram_02_u:8785": " bhavāpramattaḥ pratigṛhya maithilīṃ pratikṣaṇaṃ sarvata eva śaṅkitaḥ // Ram_3,41.49",
    "GE09ram_02_u:8786": " tathā tu taṃ samādiśya bhrātaraṃ raghunandanaḥ",
    "GE09ram_02_u:8787": " babandhāsiṃ mahātejā jāmbūnadamayatsarum // Ram_3,42.1",
    "GE09ram_02_u:8788": " tatas tryavanataṃ cāpam ādāyātmavibhūṣaṇam",
    "GE09ram_02_u:8789": " ābadhya ca kalāpau dvau jagāmodagravikramaḥ // Ram_3,42.2",
    "GE09ram_02_u:8790": " taṃ vañcayāno rājendram āpatantaṃ nirīkṣya vai",
    "GE09ram_02_u:8791": " babhūvāntarhitas trāsāt punaḥ saṃdarśane 'bhavat // Ram_3,42.3",
    "GE09ram_02_u:8792": " baddhāsir dhanur ādāya pradudrāva yato mṛgaḥ",
    "GE09ram_02_u:8793": " taṃ sa paśyati rūpeṇa dyotamānam ivāgrataḥ // Ram_3,42.4",
    "GE09ram_02_u:8794": " avekṣyāvekṣya dhāvantaṃ dhanuṣpāṇir mahāvane",
    "GE09ram_02_u:8795": " ativṛttam iṣoḥ pātāl lobhayānaṃ kadācana // Ram_3,42.5",
    "GE09ram_02_u:8796": " śaṅkitaṃ tu samudbhrāntam utpatantam ivāmbare",
    "GE09ram_02_u:8797": " daśyamānam adṛśyaṃ ca navoddeśeṣu keṣucit // Ram_3,42.6",
    "GE09ram_02_u:8798": " chinnābhrair iva saṃvītaṃ śāradaṃ candramaṇḍalam",
    "GE09ram_02_u:8799": " muhūrtād eva dadṛśe muhur dūrāt prakāśate // Ram_3,42.7",
    "GE09ram_02_u:8800": " darśanādarśanenaiva so 'pākarṣata rāghavam",
    "GE09ram_02_u:8801": " āsīt kruddhas tu kākutstho vivaśas tena mohitaḥ // Ram_3,42.8",
    "GE09ram_02_u:8802": " athāvatasthe suśrāntaś chāyām āśritya śādvale",
    "GE09ram_02_u:8803": " mṛgaiḥ parivṛto vanyair adūrāt pratyadṛśyata // Ram_3,42.9",
    "GE09ram_02_u:8804": " dṛṣṭvā rāmo mahātejās taṃ hantuṃ kṛtaniścayaḥ",
    "GE09ram_02_u:8805": " saṃdhāya sudṛḍhe cāpe vikṛṣya balavad balī // Ram_3,42.10",
    "GE09ram_02_u:8806": " tam eva mṛgam uddiśya jvalantam iva pannagam",
    "GE09ram_02_u:8807": " mumoca jvalitaṃ dīptam astrabrahmavinirmitam // Ram_3,42.11",
    "GE09ram_02_u:8808": " sa bhṛśaṃ mṛgarūpasya vinirbhidya śarottamaḥ",
    "GE09ram_02_u:8809": " mārīcasyaiva hṛdayaṃ vibhedāśanisaṃnibhaḥ // Ram_3,42.12",
    "GE09ram_02_u:8810": " tālamātram athotpatya nyapatat sa śarāturaḥ",
    "GE09ram_02_u:8811": " vyanadad bhairavaṃ nādaṃ dharaṇyām alpajīvitaḥ",
    "GE09ram_02_u:8812": " mriyamāṇas tu mārīco jahau tāṃ kṛtrimāṃ tanum // Ram_3,42.13",
    "GE09ram_02_u:8813": " samprāptakālam ājñāya cakāra ca tataḥ svaram",
    "GE09ram_02_u:8814": " sadṛśaṃ rāghavasyaiva hā sīte lakṣmaṇeti ca // Ram_3,42.14",
    "GE09ram_02_u:8815": " tena marmaṇi nirviddhaḥ śareṇānupamena hi",
    "GE09ram_02_u:8816": " mṛgarūpaṃ tu tat tyaktvā rākṣasaṃ rūpam ātmanaḥ",
    "GE09ram_02_u:8817": " cakre sa sumahākāyo mārīco jīvitaṃ tyajan // Ram_3,42.15",
    "GE09ram_02_u:8818": " tato vicitrakeyūraḥ sarvābharaṇabhūṣitaḥ",
    "GE09ram_02_u:8819": " hemamālī mahādaṃṣṭro rākṣaso 'bhūc charāhataḥ // Ram_3,42.16",
    "GE09ram_02_u:8820": " taṃ dṛṣṭvā patitaṃ bhūmau rākṣasaṃ ghoradarśanam",
    "GE09ram_02_u:8821": " jagāma manasā sītāṃ lakṣmaṇasya vacaḥ smaran // Ram_3,42.17",
    "GE09ram_02_u:8822": " hā sīte lakṣmaṇety evam ākruśya tu mahāsvaram",
    "GE09ram_02_u:8823": " mamāra rākṣasaḥ so 'yaṃ śrutvā sītā kathaṃ bhavet // Ram_3,42.18",
    "GE09ram_02_u:8824": " lakṣmaṇaś ca mahābāhuḥ kām avasthāṃ gamiṣyati",
    "GE09ram_02_u:8825": " iti saṃcintya dharmātmā rāmo hṛṣṭatanūruhaḥ // Ram_3,42.19",
    "GE09ram_02_u:8826": " tatra rāmaṃ bhayaṃ tīvram āviveśa viṣādajam",
    "GE09ram_02_u:8827": " rākṣasaṃ mṛgarūpaṃ taṃ hatvā śrutvā ca tatsvaram // Ram_3,42.20",
    "GE09ram_02_u:8828": " nihatya pṛṣataṃ cānyaṃ māṃsam ādāya rāghavaḥ",
    "GE09ram_02_u:8829": " tvaramāṇo janasthānaṃ sasārābhimukhas tadā // Ram_3,42.21",
    "GE09ram_02_u:8830": " ārtasvaraṃ tu taṃ bhartur vijñāya sadṛśaṃ vane",
    "GE09ram_02_u:8831": " uvāca lakṣmaṇaṃ sītā gaccha jānīhi rāghavam // Ram_3,43.1",
    "GE09ram_02_u:8832": " na hi me jīvitaṃ sthāne hṛdayaṃ vāvatiṣṭhate",
    "GE09ram_02_u:8833": " krośataḥ paramārtasya śrutaḥ śabdo mayā bhṛśam // Ram_3,43.2",
    "GE09ram_02_u:8834": " ākrandamānaṃ tu vane bhrātaraṃ trātum arhasi",
    "GE09ram_02_u:8835": " taṃ kṣipram abhidhāva tvaṃ bhrātaraṃ śaraṇaiṣiṇam // Ram_3,43.3",
    "GE09ram_02_u:8836": " rakṣasāṃ vaśam āpannaṃ siṃhānām iva govṛṣam",
    "GE09ram_02_u:8837": " na jagāma tathoktas tu bhrātur ājñāya śāsanam // Ram_3,43.4",
    "GE09ram_02_u:8838": " tam uvāca tatas tatra kupitā janakātmajā",
    "GE09ram_02_u:8839": " saumitre mitrarūpeṇa bhrātus tvam asi śatruvat // Ram_3,43.5",
    "GE09ram_02_u:8840": " yas tvam asyām avasthāyāṃ bhrātaraṃ nābhipadyase",
    "GE09ram_02_u:8841": " icchasi tvaṃ vinaśyantaṃ rāmaṃ lakṣmaṇa matkṛte // Ram_3,43.6",
    "GE09ram_02_u:8842": " vyasanaṃ te priyaṃ manye sneho bhrātari nāsti te",
    "GE09ram_02_u:8843": " tena tiṣṭhasi viśrabdhas tam apaśyan mahādyutim // Ram_3,43.7",
    "GE09ram_02_u:8844": " kiṃ hi saṃśayam āpanne tasminn iha mayā bhavet",
    "GE09ram_02_u:8845": " kartavyam iha tiṣṭhantyā yat pradhānas tvam āgataḥ // Ram_3,43.8",
    "GE09ram_02_u:8846": " iti bruvāṇāṃ vaidehīṃ bāṣpaśokapariplutām",
    "GE09ram_02_u:8847": " abravīl lakṣmaṇas trastāṃ sītāṃ mṛgavadhūm iva // Ram_3,43.9",
    "GE09ram_02_u:8848": " devi devamanuṣyeṣu gandharveṣu patatriṣu",
    "GE09ram_02_u:8849": " rākṣaseṣu piśāceṣu kiṃnareṣu mṛgeṣu ca // Ram_3,43.10",
    "GE09ram_02_u:8850": " dānaveṣu ca ghoreṣu na sa vidyeta śobhane",
    "GE09ram_02_u:8851": " yo rāmaṃ pratiyudhyeta samare vāsavopamam // Ram_3,43.11",
    "GE09ram_02_u:8852": " avadhyaḥ samare rāmo naivaṃ tvaṃ vaktum arhasi",
    "GE09ram_02_u:8853": " na tvām asmin vane hātum utsahe rāghavaṃ vinā // Ram_3,43.12",
    "GE09ram_02_u:8854": " anivāryaṃ balaṃ tasya balair balavatām api",
    "GE09ram_02_u:8855": " tribhir lokaiḥ samudyuktaiḥ seśvaraiḥ sāmarair api // Ram_3,43.13",
    "GE09ram_02_u:8856": " hṛdayaṃ nirvṛtaṃ te 'stu saṃtāpas tyajyatām ayam",
    "GE09ram_02_u:8857": " āgamiṣyati te bhartā śīghraṃ hatvā mṛgottamam // Ram_3,43.14",
    "GE09ram_02_u:8858": " na sa tasya svaro vyaktaṃ na kaścid api daivataḥ",
    "GE09ram_02_u:8859": " gandharvanagaraprakhyā māyā sā tasya rakṣasaḥ // Ram_3,43.15",
    "GE09ram_02_u:8860": " nyāsabhūtāsi vaidehi nyastā mayi mahātmanā",
    "GE09ram_02_u:8861": " rāmeṇa tvaṃ varārohe na tvāṃ tyaktum ihotsahe // Ram_3,43.16",
    "GE09ram_02_u:8862": " kṛtavairāś ca kalyāṇi vayam etair niśācaraiḥ",
    "GE09ram_02_u:8863": " kharasya nidhane devi janasthānavadhaṃ prati // Ram_3,43.17",
    "GE09ram_02_u:8864": " rākṣasā vidhinā vāco visṛjanti mahāvane",
    "GE09ram_02_u:8865": " hiṃsāvihārā vaidehi na cintayitum arhasi // Ram_3,43.18",
    "GE09ram_02_u:8866": " lakṣmaṇenaivam uktā tu kruddhā saṃraktalocanā",
    "GE09ram_02_u:8867": " abravīt paruṣaṃ vākyaṃ lakṣmaṇaṃ satyavādinam // Ram_3,43.19",
    "GE09ram_02_u:8868": " anārya karuṇārambha nṛśaṃsa kulapāṃsana",
    "GE09ram_02_u:8869": " ahaṃ tava priyaṃ manye tenaitāni prabhāṣase // Ram_3,43.20",
    "GE09ram_02_u:8870": " naitac citraṃ sapatneṣu pāpaṃ lakṣmaṇa yad bhavet",
    "GE09ram_02_u:8871": " tvadvidheṣu nṛśaṃseṣu nityaṃ pracchannacāriṣu // Ram_3,43.21",
    "GE09ram_02_u:8872": " suduṣṭas tvaṃ vane rāmam ekam eko 'nugacchasi",
    "GE09ram_02_u:8873": " mama hetoḥ praticchannaḥ prayukto bharatena vā // Ram_3,43.22",
    "GE09ram_02_u:8874": " katham indīvaraśyāmaṃ rāmaṃ padmanibhekṣaṇam",
    "GE09ram_02_u:8875": " upasaṃśritya bhartāraṃ kāmayeyaṃ pṛthag janam // Ram_3,43.23",
    "GE09ram_02_u:8876": " samakṣaṃ tava saumitre prāṇāṃs tyakṣye na saṃśayaḥ",
    "GE09ram_02_u:8877": " rāmaṃ vinā kṣaṇam api na hi jīvāmi bhūtale // Ram_3,43.24",
    "GE09ram_02_u:8878": " ity uktaḥ paruṣaṃ vākyaṃ sītayā romaharṣaṇam",
    "GE09ram_02_u:8879": " abravīl lakṣmaṇaḥ sītāṃ prāñjalir vijitendriyaḥ // Ram_3,43.25",
    "GE09ram_02_u:8880": " uttaraṃ notsahe vaktuṃ daivataṃ bhavatī mama",
    "GE09ram_02_u:8881": " vākyam apratirūpaṃ tu na citraṃ strīṣu maithili // Ram_3,43.26",
    "GE09ram_02_u:8882": " svabhāvas tv eṣa nārīṇām eṣu lokeṣu dṛśyate",
    "GE09ram_02_u:8883": " vimuktadharmāś capalās tīkṣṇā bhedakarāḥ striyaḥ // Ram_3,43.27",
    "GE09ram_02_u:8884": " upaśṛṇvantu me sarve sākṣibhūtā vanecarāḥ",
    "GE09ram_02_u:8885": " nyāyavādī yathā vākyam ukto 'haṃ paruṣaṃ tvayā // Ram_3,43.28",
    "GE09ram_02_u:8886": " dhik tvām adya praṇaśya tvaṃ yan mām evaṃ viśaṅkase",
    "GE09ram_02_u:8887": " strītvād duṣṭasvabhāvena guruvākye vyavasthitam // Ram_3,43.29",
    "GE09ram_02_u:8888": " gamiṣye yatra kākutsthaḥ svasti te 'stu varānane",
    "GE09ram_02_u:8889": " rakṣantu tvāṃ viśālākṣi samagrā vanadevatāḥ // Ram_3,43.30",
    "GE09ram_02_u:8890": " nimittāni hi ghorāṇi yāni prādurbhavanti me",
    "GE09ram_02_u:8891": " api tvāṃ saha rāmeṇa paśyeyaṃ punar āgataḥ // Ram_3,43.31",
    "GE09ram_02_u:8892": " lakṣmaṇenaivam uktā tu rudatī janakātmajā",
    "GE09ram_02_u:8893": " pratyuvāca tato vākyaṃ tīvraṃ bāṣpapariplutā // Ram_3,43.32",
    "GE09ram_02_u:8894": " godāvarīṃ pravekṣyāmi vinā rāmeṇa lakṣmaṇa",
    "GE09ram_02_u:8895": " ābandhiṣye 'thavā tyakṣye viṣame deham ātmanaḥ // Ram_3,43.33",
    "GE09ram_02_u:8896": " pibāmi vā viṣaṃ tīkṣṇaṃ pravekṣyāmi hutāśanam",
    "GE09ram_02_u:8897": " na tv ahaṃ rāghavād anyaṃ padāpi puruṣaṃ spṛśe // Ram_3,43.34",
    "GE09ram_02_u:8898": " iti lakṣmaṇam ākruśya sītā duḥkhasamanvitā",
    "GE09ram_02_u:8899": " pāṇibhyāṃ rudatī duḥkhād udaraṃ prajaghāna ha // Ram_3,43.35",
    "GE09ram_02_u:8900": " tām ārtarūpāṃ vimanā rudantīṃ saumitrir ālokya viśālanetrām",
    "GE09ram_02_u:8901": " āśvāsayāmāsa na caiva bhartus taṃ bhrātaraṃ kiṃcid uvāca sītā // Ram_3,43.36",
    "GE09ram_02_u:8902": " tatas tu sītām abhivādya lakṣmaṇaḥ kṛtāñjaliḥ kiṃcid abhipraṇamya",
    "GE09ram_02_u:8903": " avekṣamāṇo bahuśaś ca maithilīṃ jagāma rāmasya samīpam ātmavān // Ram_3,43.37",
    "GE09ram_02_u:8904": " tayā paruṣam uktas tu kupito rāghavānujaḥ",
    "GE09ram_02_u:8905": " sa vikāṅkṣan bhṛśaṃ rāmaṃ pratasthe nacirād iva // Ram_3,44.1",
    "GE09ram_02_u:8906": " tadāsādya daśagrīvaḥ kṣipram antaram āsthitaḥ",
    "GE09ram_02_u:8907": " abhicakrāma vaidehīṃ parivrājakarūpadhṛk // Ram_3,44.2",
    "GE09ram_02_u:8908": " ślakṣṇakāṣāyasaṃvītaḥ śikhī chattrī upānahī",
    "GE09ram_02_u:8909": " vāme cāṃse 'vasajyātha śubhe yaṣṭikamaṇḍalū",
    "GE09ram_02_u:8910": " parivrājakarūpeṇa vaidehīṃ samupāgamat // Ram_3,44.3",
    "GE09ram_02_u:8911": " tām āsasādātibalo bhrātṛbhyāṃ rahitāṃ vane",
    "GE09ram_02_u:8912": " rahitāṃ sūryacandrābhyāṃ saṃdhyām iva mahattamaḥ // Ram_3,44.4",
    "GE09ram_02_u:8913": " tām apaśyat tato bālāṃ rājaputrīṃ yaśasvinīm",
    "GE09ram_02_u:8914": " rohiṇīṃ śaśinā hīnāṃ grahavad bhṛśadāruṇaḥ // Ram_3,44.5",
    "GE09ram_02_u:8915": " tam ugraṃ pāpakarmāṇaṃ janasthānaruhā drumāḥ",
    "GE09ram_02_u:8916": " samīkṣya na prakampante na pravāti ca mārutaḥ // Ram_3,44.6",
    "GE09ram_02_u:8917": " śīghrasrotāś ca taṃ dṛṣṭvā vīkṣantaṃ raktalocanam",
    "GE09ram_02_u:8918": " stimitaṃ gantum ārebhe bhayād godāvarī nadī // Ram_3,44.7",
    "GE09ram_02_u:8919": " rāmasya tv antaraṃ prepsur daśagrīvas tadantare",
    "GE09ram_02_u:8920": " upatasthe ca vaidehīṃ bhikṣurūpeṇa rāvaṇaḥ // Ram_3,44.8",
    "GE09ram_02_u:8921": " abhavyo bhavyarūpeṇa bhartāram anuśocatīm",
    "GE09ram_02_u:8922": " abhyavartata vaidehīṃ citrām iva śanaiścaraḥ // Ram_3,44.9",
    "GE09ram_02_u:8923": " sa pāpo bhavyarūpeṇa tṛṇaiḥ kūpa ivāvṛtaḥ",
    "GE09ram_02_u:8924": " atiṣṭhat prekṣya vaidehīṃ rāmapatnīṃ yaśasvinīm // Ram_3,44.10",
    "GE09ram_02_u:8925": " śubhāṃ ruciradantauṣṭhīṃ pūrṇacandranibhānanām",
    "GE09ram_02_u:8926": " āsīnāṃ parṇaśālāyāṃ bāṣpaśokābhipīḍitām // Ram_3,44.11",
    "GE09ram_02_u:8927": " sa tāṃ padmapalāśākṣīṃ pītakauśeyavāsinīm",
    "GE09ram_02_u:8928": " abhyagacchata vaidehīṃ duṣṭacetā niśācaraḥ // Ram_3,44.12",
    "GE09ram_02_u:8929": " sa manmathaśarāviṣṭo brahmaghoṣam udīrayan",
    "GE09ram_02_u:8930": " abravīt praśritaṃ vākyaṃ rahite rākṣasādhipaḥ // Ram_3,44.13",
    "GE09ram_02_u:8931": " tām uttamāṃ trilokānāṃ padmahīnām iva śriyam",
    "GE09ram_02_u:8932": " vibhrājamānāṃ vapuṣā rāvaṇaḥ praśaśaṃsa ha // Ram_3,44.14",
    "GE09ram_02_u:8933": " kā tvaṃ kāñcanavarṇābhe pītakauśeyavāsini",
    "GE09ram_02_u:8934": " kamalānāṃ śubhāṃ mālāṃ padminīva ca bibhratī // Ram_3,44.15",
    "GE09ram_02_u:8935": " hrīḥ śrīḥ kīrtiḥ śubhā lakṣmīr apsarā vā śubhānane",
    "GE09ram_02_u:8936": " bhūtir vā tvaṃ varārohe ratir vā svairacāriṇī // Ram_3,44.16",
    "GE09ram_02_u:8937": " samāḥ śikhariṇaḥ snigdhāḥ pāṇḍurā daśanās tava",
    "GE09ram_02_u:8938": " viśāle vimale netre raktānte kṛṣṇatārake // Ram_3,44.17",
    "GE09ram_02_u:8939": " viśālaṃ jaghanaṃ pīnam ūrū karikaropamau",
    "GE09ram_02_u:8940": " etāv upacitau vṛttau sahitau saṃpragalbhitau // Ram_3,44.18",
    "GE09ram_02_u:8941": " pīnonnatamukhau kāntau snigdhatālaphalopamau",
    "GE09ram_02_u:8942": " maṇipravekābharaṇau rucirau te payodharau // Ram_3,44.19",
    "GE09ram_02_u:8943": " cārusmite cārudati cārunetre vilāsini",
    "GE09ram_02_u:8944": " mano harasi me rāme nadīkūlam ivāmbhasā // Ram_3,44.20",
    "GE09ram_02_u:8945": " karāntamitamadhyāsi sukeśī saṃhatastanī",
    "GE09ram_02_u:8946": " naiva devī na gandharvī na yakṣī na ca kiṃnarī // Ram_3,44.21",
    "GE09ram_02_u:8947": " naivaṃrūpā mayā nārī dṛṣṭapūrvā mahītale",
    "GE09ram_02_u:8948": " iha vāsaś ca kāntāre cittam unmādayanti me // Ram_3,44.22",
    "GE09ram_02_u:8949": " sā pratikrāma bhadraṃ te na tvaṃ vastum ihārhasi",
    "GE09ram_02_u:8950": " rākṣasānām ayaṃ vāso ghorāṇāṃ kāmarūpiṇām // Ram_3,44.23",
    "GE09ram_02_u:8951": " prāsādāgryāṇi ramyāṇi nagaropavanāni ca",
    "GE09ram_02_u:8952": " sampannāni sugandhīni yuktāny ācarituṃ tvayā // Ram_3,44.24",
    "GE09ram_02_u:8953": " varaṃ mālyaṃ varaṃ pānaṃ varaṃ vastraṃ ca śobhane",
    "GE09ram_02_u:8954": " bhartāraṃ ca varaṃ manye tvadyuktam asitekṣaṇe // Ram_3,44.25",
    "GE09ram_02_u:8955": " kā tvaṃ bhavasi rudrāṇāṃ marutāṃ vā śucismite",
    "GE09ram_02_u:8956": " vasūnāṃ vā varārohe devatā pratibhāsi me // Ram_3,44.26",
    "GE09ram_02_u:8957": " neha gacchanti gandharvā na devā na ca kiṃnarāḥ",
    "GE09ram_02_u:8958": " rākṣasānām ayaṃ vāsaḥ kathaṃ nu tvam ihāgatā // Ram_3,44.27",
    "GE09ram_02_u:8959": " iha śākhāmṛgāḥ siṃhā dvīpivyāghramṛgās tathā",
    "GE09ram_02_u:8960": " ṛkṣās tarakṣavaḥ kaṅkāḥ kathaṃ tebhyo na bibhyasi // Ram_3,44.28",
    "GE09ram_02_u:8961": " madānvitānāṃ ghorāṇāṃ kuñjarāṇāṃ tarasvinām",
    "GE09ram_02_u:8962": " katham ekā mahāraṇye na bibheṣi varānane // Ram_3,44.29",
    "GE09ram_02_u:8963": " kāsi kasya kutaś ca tvaṃ kiṃnimittaṃ ca daṇḍakān",
    "GE09ram_02_u:8964": " ekā carasi kalyāṇi ghorān rākṣasasevitān // Ram_3,44.30",
    "GE09ram_02_u:8965": " iti praśastā vaidehī rāvaṇena durātmanā",
    "GE09ram_02_u:8966": " dvijātiveṣeṇa hi taṃ dṛṣṭvā rāvaṇam āgatam",
    "GE09ram_02_u:8967": " sarvair atithisatkāraiḥ pūjayāmāsa maithilī // Ram_3,44.31",
    "GE09ram_02_u:8968": " upānīyāsanaṃ pūrvaṃ pādyenābhinimantrya ca",
    "GE09ram_02_u:8969": " abravīt siddham ity eva tadā taṃ saumyadarśanam // Ram_3,44.32",
    "GE09ram_02_u:8970": " dvijātiveṣeṇa samīkṣya maithilī tam āgataṃ pātrakusumbhadhāriṇam",
    "GE09ram_02_u:8971": " aśakyam udveṣṭum upāyadarśanān nyamantrayad brāhmaṇavad yathāgatam // Ram_3,44.33",
    "GE09ram_02_u:8972": " iyaṃ bṛsī brāhmaṇa kāmam āsyatām idaṃ ca pādyaṃ pratigṛhyatām iti",
    "GE09ram_02_u:8973": " idaṃ ca siddhaṃ vanajātam uttamaṃ tvadartham avyagram ihopabhujyatām // Ram_3,44.34",
    "GE09ram_02_u:8974": " nimantryamāṇaḥ pratipūrṇabhāṣiṇīṃ narendrapatnīṃ prasamīkṣya maithilīm",
    "GE09ram_02_u:8975": " prahasya tasyā haraṇe dhṛtaṃ manaḥ samarpayāmāsa vadhāya rāvaṇaḥ // Ram_3,44.35",
    "GE09ram_02_u:8976": " tataḥ suveṣaṃ mṛgayāgataṃ patiṃ pratīkṣamāṇā sahalakṣmaṇaṃ tadā",
    "GE09ram_02_u:8977": " nirīkṣamāṇā haritaṃ dadarśa tan mahad vanaṃ naiva tu rāmalakṣmaṇau // Ram_3,44.36",
    "GE09ram_02_u:8978": " rāvaṇena tu vaidehī tadā pṛṣṭā jihīrṣuṇā",
    "GE09ram_02_u:8979": " parivrājakarūpeṇa śaśaṃsātmānam ātmanā // Ram_3,45.1",
    "GE09ram_02_u:8980": " brāhmaṇaś cātithiś caiṣa anukto hi śapeta mām",
    "GE09ram_02_u:8981": " iti dhyātvā muhūrtaṃ tu sītā vacanam abravīt // Ram_3,45.2",
    "GE09ram_02_u:8982": " duhitā janakasyāhaṃ maithilasya mahātmanaḥ",
    "GE09ram_02_u:8983": " sītā nāmnāsmi bhadraṃ te rāmabhāryā dvijottama // Ram_3,45.3",
    "GE09ram_02_u:8984": " saṃvatsaraṃ cādhyuṣitā rāghavasya niveśane",
    "GE09ram_02_u:8985": " bhuñjānā mānuṣān bhogān sarvakāmasamṛddhinī // Ram_3,45.4",
    "GE09ram_02_u:8986": " tataḥ saṃvatsarād ūrdhvaṃ samamanyata me patim",
    "GE09ram_02_u:8987": " abhiṣecayituṃ rāmaṃ sameto rājamantribhiḥ // Ram_3,45.5",
    "GE09ram_02_u:8988": " tasmin saṃbhriyamāṇe tu rāghavasyābhiṣecane",
    "GE09ram_02_u:8989": " kaikeyī nāma bhartāraṃ mamāryā yācate varam // Ram_3,45.6",
    "GE09ram_02_u:8990": " pratigṛhya tu kaikeyī śvaśuraṃ sukṛtena me",
    "GE09ram_02_u:8991": " mama pravrājanaṃ bhartur bharatasyābhiṣecanam",
    "GE09ram_02_u:8992": " dvāv ayācata bhartāraṃ satyasaṃdhaṃ nṛpottamam // Ram_3,45.7",
    "GE09ram_02_u:8993": " nādya bhokṣye na ca svapsye na pāsye 'haṃ kadācana",
    "GE09ram_02_u:8994": " eṣa me jīvitasyānto rāmo yady abhiṣicyate // Ram_3,45.8",
    "GE09ram_02_u:8995": " iti bruvāṇāṃ kaikeyīṃ śvaśuro me sa mānadaḥ",
    "GE09ram_02_u:8996": " ayācatārthair anvarthair na ca yācñāṃ cakāra sā // Ram_3,45.9",
    "GE09ram_02_u:8997": " mama bhartā mahātejā vayasā pañcaviṃśakaḥ",
    "GE09ram_02_u:8998": " rāmeti prathito loke guṇavān satyavāk śuciḥ",
    "GE09ram_02_u:8999": " viśālākṣo mahābāhuḥ sarvabhūtahite rataḥ // Ram_3,45.10",
    "GE09ram_02_u:9000": " abhiṣekāya tu pituḥ samīpaṃ rāmam āgatam",
    "GE09ram_02_u:9001": " kaikeyī mama bhartāram ity uvāca drutaṃ vacaḥ // Ram_3,45.11",
    "GE09ram_02_u:9002": " tava pitrā samājñaptaṃ mamedaṃ śṛṇu rāghava",
    "GE09ram_02_u:9003": " bharatāya pradātavyam idaṃ rājyam akaṇṭakam // Ram_3,45.12",
    "GE09ram_02_u:9004": " tvayā tu khalu vastavyaṃ nava varṣāṇi pañca ca",
    "GE09ram_02_u:9005": " vane pravraja kākutstha pitaraṃ mocayānṛtāt // Ram_3,45.13",
    "GE09ram_02_u:9006": " tathety uvāca tāṃ rāmaḥ kaikeyīm akutobhayaḥ",
    "GE09ram_02_u:9007": " cakāra tadvacas tasyā mama bhartā dṛḍhavrataḥ // Ram_3,45.14",
    "GE09ram_02_u:9008": " dadyān na pratigṛhṇīyāt satyaṃ brūyān na cānṛtam",
    "GE09ram_02_u:9009": " etad brāhmaṇa rāmasya vrataṃ dhruvam anuttamam // Ram_3,45.15",
    "GE09ram_02_u:9010": " tasya bhrātā tu vaimātro lakṣmaṇo nāma vīryavān",
    "GE09ram_02_u:9011": " rāmasya puruṣavyāghraḥ sahāyaḥ samare 'rihā // Ram_3,45.16",
    "GE09ram_02_u:9012": " sa bhrātā lakṣmaṇo nāma dharmacārī dṛḍhavrataḥ",
    "GE09ram_02_u:9013": " anvagacchad dhanuṣpāṇiḥ pravrajantaṃ mayā saha // Ram_3,45.17",
    "GE09ram_02_u:9014": " te vayaṃ pracyutā rājyāt kaikeyyās tu kṛte trayaḥ",
    "GE09ram_02_u:9015": " vicarāma dvijaśreṣṭha vanaṃ gambhīram ojasā // Ram_3,45.18",
    "GE09ram_02_u:9016": " samāśvasa muhūrtaṃ tu śakyaṃ vastum iha tvayā",
    "GE09ram_02_u:9017": " āgamiṣyati me bhartā vanyam ādāya puṣkalam // Ram_3,45.19",
    "GE09ram_02_u:9018": " sa tvaṃ nāma ca gotraṃ ca kulam ācakṣva tattvataḥ",
    "GE09ram_02_u:9019": " ekaś ca daṇḍakāraṇye kimarthaṃ carasi dvija // Ram_3,45.20",
    "GE09ram_02_u:9020": " evaṃ bruvatyāṃ sītāyāṃ rāmapatnyāṃ mahābalaḥ",
    "GE09ram_02_u:9021": " pratyuvācottaraṃ tīvraṃ rāvaṇo rākṣasādhipaḥ // Ram_3,45.21",
    "GE09ram_02_u:9022": " yena vitrāsitā lokāḥ sadevāsurapannagāḥ",
    "GE09ram_02_u:9023": " ahaṃ sa rāvaṇo nāma sīte rakṣogaṇeśvaraḥ // Ram_3,45.22",
    "GE09ram_02_u:9024": " tvāṃ tu kāñcanavarṇābhāṃ dṛṣṭvā kauśeyavāsinīm",
    "GE09ram_02_u:9025": " ratiṃ svakeṣu dāreṣu nādhigacchāmy anindite // Ram_3,45.23",
    "GE09ram_02_u:9026": " bahvīnām uttamastrīṇām āhṛtānām itas tataḥ",
    "GE09ram_02_u:9027": " sarvāsām eva bhadraṃ te mamāgramahiṣī bhava // Ram_3,45.24",
    "GE09ram_02_u:9028": " laṅkā nāma samudrasya madhye mama mahāpurī",
    "GE09ram_02_u:9029": " sāgareṇa parikṣiptā niviṣṭā girimūrdhani // Ram_3,45.25",
    "GE09ram_02_u:9030": " tatra sīte mayā sārdhaṃ vaneṣu vicariṣyasi",
    "GE09ram_02_u:9031": " na cāsyāraṇyavāsasya spṛhayiṣyasi bhāmini // Ram_3,45.26",
    "GE09ram_02_u:9032": " pañca dāsyaḥ sahasrāṇi sarvābharaṇabhūṣitāḥ",
    "GE09ram_02_u:9033": " sīte paricariṣyanti bhāryā bhavasi me yadi // Ram_3,45.27",
    "GE09ram_02_u:9034": " rāvaṇenaivam uktā tu kupitā janakātmajā",
    "GE09ram_02_u:9035": " pratyuvācānavadyāṅgī tam anādṛtya rākṣasam // Ram_3,45.28",
    "GE09ram_02_u:9036": " mahāgirim ivākampyaṃ mahendrasadṛśaṃ patim",
    "GE09ram_02_u:9037": " mahodadhim ivākṣobhyam ahaṃ rāmam anuvratā // Ram_3,45.29",
    "GE09ram_02_u:9038": " mahābāhuṃ mahoraskaṃ siṃhavikrāntagāminam",
    "GE09ram_02_u:9039": " nṛsiṃhaṃ siṃhasaṃkāśam ahaṃ rāmam anuvratā // Ram_3,45.30",
    "GE09ram_02_u:9040": " pūrṇacandrānanaṃ vīraṃ rājavatsaṃ jitendriyam",
    "GE09ram_02_u:9041": " pṛthukīrtiṃ mahābāhum ahaṃ rāmam anuvratā // Ram_3,45.31",
    "GE09ram_02_u:9042": " tvaṃ punar jambukaḥ siṃhīṃ mām ihecchasi durlabhām",
    "GE09ram_02_u:9043": " nāhaṃ śakyā tvayā spraṣṭum ādityasya prabhā yathā // Ram_3,45.32",
    "GE09ram_02_u:9044": " pādapān kāñcanān nūnaṃ bahūn paśyasi mandabhāk",
    "GE09ram_02_u:9045": " rāghavasya priyāṃ bhāryāṃ yas tvam icchasi rāvaṇa // Ram_3,45.33",
    "GE09ram_02_u:9046": " kṣudhitasya ca siṃhasya mṛgaśatros tarasvinaḥ",
    "GE09ram_02_u:9047": " āśīviṣasya vadanād daṃṣṭrām ādātum icchasi // Ram_3,45.34",
    "GE09ram_02_u:9048": " mandaraṃ parvataśreṣṭhaṃ pāṇinā hartum icchasi",
    "GE09ram_02_u:9049": " kālakūṭaṃ viṣaṃ pītvā svastimān gantum icchasi // Ram_3,45.35",
    "GE09ram_02_u:9050": " akṣisūcyā pramṛjasi jihvayā lekṣi ca kṣuram",
    "GE09ram_02_u:9051": " rāghavasya priyāṃ bhāryām adhigantuṃ tvam icchasi // Ram_3,45.36",
    "GE09ram_02_u:9052": " avasajya śilāṃ kaṇṭhe samudraṃ tartum icchasi",
    "GE09ram_02_u:9053": " sūryācandramasau cobhau prāṇibhyāṃ hartum icchasi",
    "GE09ram_02_u:9054": " yo rāmasya priyāṃ bhāryāṃ pradharṣayitum icchasi // Ram_3,45.37",
    "GE09ram_02_u:9055": " agniṃ prajvalitaṃ dṛṣṭvā vastreṇāhartum icchasi",
    "GE09ram_02_u:9056": " kalyāṇavṛttāṃ rāmasya yo bhāryāṃ hartum icchasi // Ram_3,45.38",
    "GE09ram_02_u:9057": " ayomukhānāṃ śūlānām agre caritum icchasi",
    "GE09ram_02_u:9058": " rāmasya sadṛśīṃ bhāryāṃ yo 'dhigantuṃ tvam icchasi // Ram_3,45.39",
    "GE09ram_02_u:9059": " yad antaraṃ siṃhaśṛgālayor vane yad antaraṃ syandanikāsamudrayoḥ",
    "GE09ram_02_u:9060": " surāgryasauvīrakayor yad antaraṃ tad antaraṃ dāśarathes tavaiva ca // Ram_3,45.40",
    "GE09ram_02_u:9061": " yad antaraṃ kāñcanasīsalohayor yad antaraṃ candanavāripaṅkayoḥ",
    "GE09ram_02_u:9062": " yad antaraṃ hastibiḍālayor vane tad antaraṃ dāśarathes tavaiva ca // Ram_3,45.41",
    "GE09ram_02_u:9063": " yad antaraṃ vāyasavainateyayor yad antaraṃ madgumayūrayor api",
    "GE09ram_02_u:9064": " yad antaraṃ sārasagṛdhrayor vane tad antaraṃ dāśarathes tavaiva ca // Ram_3,45.42",
    "GE09ram_02_u:9065": " tasmin sahasrākṣasamaprabhāve rāme sthite kārmukabāṇapāṇau",
    "GE09ram_02_u:9066": " hṛtāpi te 'haṃ na jarāṃ gamiṣye vajraṃ yathā makṣikayāvagīrṇam // Ram_3,45.43",
    "GE09ram_02_u:9067": " itīva tad vākyam aduṣṭabhāvā sudṛṣṭam uktvā rajanīcaraṃ tam",
    "GE09ram_02_u:9068": " gātraprakampād vyathitā babhūva vātoddhatā sā kadalīva tanvī // Ram_3,45.44",
    "GE09ram_02_u:9069": " tāṃ vepamānām upalakṣya sītāṃ sa rāvaṇo mṛtyusamaprabhāvaḥ",
    "GE09ram_02_u:9070": " kulaṃ balaṃ nāma ca karma cātmanaḥ samācacakṣe bhayakāraṇārtham // Ram_3,45.45",
    "GE09ram_02_u:9071": " evaṃ bruvatyāṃ sītāyāṃ saṃrabdhaḥ paruṣākṣaram",
    "GE09ram_02_u:9072": " lalāṭe bhrukuṭīṃ kṛtvā rāvaṇaḥ pratyuvāca ha // Ram_3,46.1",
    "GE09ram_02_u:9073": " bhrātā vaiśravaṇasyāhaṃ sāpatnyo varavarṇini",
    "GE09ram_02_u:9074": " rāvaṇo nāma bhadraṃ te daśagrīvaḥ pratāpavān // Ram_3,46.2",
    "GE09ram_02_u:9075": " yasya devāḥ sagandharvāḥ piśācapatagoragāḥ",
    "GE09ram_02_u:9076": " vidravanti bhayād bhītā mṛtyor iva sadā prajāḥ // Ram_3,46.3",
    "GE09ram_02_u:9077": " yena vaiśravaṇo bhrātā vaimātraḥ kāraṇāntare",
    "GE09ram_02_u:9078": " dvaṃdvam āsāditaḥ krodhād raṇe vikramya nirjitaḥ // Ram_3,46.4",
    "GE09ram_02_u:9079": " madbhayārtaḥ parityajya svam adhiṣṭhānam ṛddhimat",
    "GE09ram_02_u:9080": " kailāsaṃ parvataśreṣṭham adhyāste naravāhanaḥ // Ram_3,46.5",
    "GE09ram_02_u:9081": " yasya tat puṣpakaṃ nāma vimānaṃ kāmagaṃ śubham",
    "GE09ram_02_u:9082": " vīryād āvarjitaṃ bhadre yena yāmi vihāyasam // Ram_3,46.6",
    "GE09ram_02_u:9083": " mama saṃjātaroṣasya mukhaṃ dṛṣṭvaiva maithili",
    "GE09ram_02_u:9084": " vidravanti paritrastāḥ surāḥ śakrapurogamāḥ // Ram_3,46.7",
    "GE09ram_02_u:9085": " yatra tiṣṭhāmy ahaṃ tatra māruto vāti śaṅkitaḥ",
    "GE09ram_02_u:9086": " tīvrāṃśuḥ śiśirāṃśuś ca bhayāt sampadyate raviḥ // Ram_3,46.8",
    "GE09ram_02_u:9087": " niṣkampapattrās taravo nadyaś ca stimitodakāḥ",
    "GE09ram_02_u:9088": " bhavanti yatra yatrāhaṃ tiṣṭhāmi ca carāmi ca // Ram_3,46.9",
    "GE09ram_02_u:9089": " mama pāre samudrasya laṅkā nāma purī śubhā",
    "GE09ram_02_u:9090": " sampūrṇā rākṣasair ghorair yathendrasyāmarāvatī // Ram_3,46.10",
    "GE09ram_02_u:9091": " prākāreṇa parikṣiptā pāṇḍureṇa virājitā",
    "GE09ram_02_u:9092": " hemakakṣyā purī ramyā vaiḍūryamayatoraṇā // Ram_3,46.11",
    "GE09ram_02_u:9093": " hastyaśvarathasambādhā tūryanādavināditā",
    "GE09ram_02_u:9094": " sarvakāmaphalair vṛkṣaiḥ saṃkulodyānaśobhitā // Ram_3,46.12",
    "GE09ram_02_u:9095": " tatra tvaṃ vasatī sīte rājaputri mayā saha",
    "GE09ram_02_u:9096": " na smariṣyasi nārīṇāṃ mānuṣīṇāṃ manasvini // Ram_3,46.13",
    "GE09ram_02_u:9097": " bhuñjānā mānuṣān bhogān divyāṃś ca varavarṇini",
    "GE09ram_02_u:9098": " na smariṣyasi rāmasya mānuṣasya gatāyuṣaḥ // Ram_3,46.14",
    "GE09ram_02_u:9099": " sthāpayitvā priyaṃ putraṃ rājñā daśarathena yaḥ",
    "GE09ram_02_u:9100": " mandavīryaḥ suto jyeṣṭhas tataḥ prasthāpito vanam // Ram_3,46.15",
    "GE09ram_02_u:9101": " tena kiṃ bhraṣṭarājyena rāmeṇa gatacetasā",
    "GE09ram_02_u:9102": " kariṣyasi viśālākṣi tāpasena tapasvinā // Ram_3,46.16",
    "GE09ram_02_u:9103": " sarvarākṣasabhartāraṃ kāmāt svayam ihāgatam",
    "GE09ram_02_u:9104": " na manmathaśarāviṣṭaṃ pratyākhyātuṃ tvam arhasi // Ram_3,46.17",
    "GE09ram_02_u:9105": " pratyākhyāya hi māṃ bhīruparitāpaṃ gamiṣyasi",
    "GE09ram_02_u:9106": " caraṇenābhihatyeva purūravasam urvaśī // Ram_3,46.18",
    "GE09ram_02_u:9107": " evam uktā tu vaidehī kruddhā saṃraktalocanā",
    "GE09ram_02_u:9108": " abravīt paruṣaṃ vākyaṃ rahite rākṣasādhipam // Ram_3,46.19",
    "GE09ram_02_u:9109": " kathaṃ vaiśravaṇaṃ devaṃ sarvabhūtanamaskṛtam",
    "GE09ram_02_u:9110": " bhrātaraṃ vyapadiśya tvam aśubhaṃ kartum icchasi // Ram_3,46.20",
    "GE09ram_02_u:9111": " avaśyaṃ vinaśiṣyanti sarve rāvaṇa rākṣasāḥ",
    "GE09ram_02_u:9112": " yeṣāṃ tvaṃ karkaśo rājā durbuddhir ajitendriyaḥ // Ram_3,46.21",
    "GE09ram_02_u:9113": " apahṛtya śacīṃ bhāryāṃ śakyam indrasya jīvitum",
    "GE09ram_02_u:9114": " na tu rāmasya bhāryāṃ mām apanīyāsti jīvitam // Ram_3,46.22",
    "GE09ram_02_u:9115": " jīvec ciraṃ vajradharasya hastāc chacīṃ pradhṛṣyāpratirūparūpām",
    "GE09ram_02_u:9116": " na mādṛśīṃ rākṣasa dharṣayitvā pītāmṛtasyāpi tavāsti mokṣaḥ // Ram_3,46.23",
    "GE09ram_02_u:9117": " sītāyā vacanaṃ śrutvā daśagrīvaḥ pratāpavān",
    "GE09ram_02_u:9118": " haste hastaṃ samāhatya cakāra sumahad vapuḥ // Ram_3,47.1",
    "GE09ram_02_u:9119": " sa maithilīṃ punar vākyaṃ babhāṣe ca tato bhṛśam",
    "GE09ram_02_u:9120": " nonmattayā śrutau manye mama vīryaparākramau // Ram_3,47.2",
    "GE09ram_02_u:9121": " udvaheyaṃ bhujābhyāṃ tu medinīm ambare sthitaḥ",
    "GE09ram_02_u:9122": " āpibeyaṃ samudraṃ ca mṛtyuṃ hanyāṃ raṇe sthitaḥ // Ram_3,47.3",
    "GE09ram_02_u:9123": " arkaṃ rundhyāṃ śarais tīkṣṇair vibhindyāṃ hi mahītalam",
    "GE09ram_02_u:9124": " kāmarūpiṇam unmatte paśya māṃ kāmadaṃ patim // Ram_3,47.4",
    "GE09ram_02_u:9125": " evam uktavatas tasya rāvaṇasya śikhiprabhe",
    "GE09ram_02_u:9126": " kruddhasya hariparyante rakte netre babhūvatuḥ // Ram_3,47.5",
    "GE09ram_02_u:9127": " sadyaḥ saumyaṃ parityajya bhikṣurūpaṃ sa rāvaṇaḥ",
    "GE09ram_02_u:9128": " svaṃ rūpaṃ kālarūpābhaṃ bheje vaiśravaṇānujaḥ // Ram_3,47.6",
    "GE09ram_02_u:9129": " saṃraktanayanaḥ śrīmāṃs taptakāñcanakuṇḍalaḥ",
    "GE09ram_02_u:9130": " daśāsyaḥ kārmukī bāṇī babhūva kṣaṇadācaraḥ // Ram_3,47.7",
    "GE09ram_02_u:9131": " sa parivrājakacchadma mahākāyo vihāya tat",
    "GE09ram_02_u:9132": " pratipede svakaṃ rūpaṃ rāvaṇo rākṣasādhipaḥ // Ram_3,47.8",
    "GE09ram_02_u:9133": " saṃraktanayanaḥ krodhāj jīmūtanicayaprabhaḥ",
    "GE09ram_02_u:9134": " raktāmbaradharas tasthau strīratnaṃ prekṣya maithilīm // Ram_3,47.9",
    "GE09ram_02_u:9135": " sa tām asitakeśāntāṃ bhāskarasya prabhām iva",
    "GE09ram_02_u:9136": " vasanābharaṇopetāṃ maithilīṃ rāvaṇo 'bravīt // Ram_3,47.10",
    "GE09ram_02_u:9137": " triṣu lokeṣu vikhyātaṃ yadi bhartāram icchasi",
    "GE09ram_02_u:9138": " mām āśraya varārohe tavāhaṃ sadṛśaḥ patiḥ // Ram_3,47.11",
    "GE09ram_02_u:9139": " māṃ bhajasva cirāya tvam ahaṃ ślāghyas tava priyaḥ",
    "GE09ram_02_u:9140": " naiva cāhaṃ kvacid bhadre kariṣye tava vipriyam",
    "GE09ram_02_u:9141": " tyajyatāṃ mānuṣo bhāvo mayi bhāvaḥ praṇīyatām // Ram_3,47.12",
    "GE09ram_02_u:9142": " rājyāc cyutam asiddhārthaṃ rāmaṃ parimitāyuṣam",
    "GE09ram_02_u:9143": " kair guṇair anuraktāsi mūḍhe paṇḍitamānini // Ram_3,47.13",
    "GE09ram_02_u:9144": " yaḥ striyā vacanād rājyaṃ vihāya sasuhṛjjanam",
    "GE09ram_02_u:9145": " asmin vyālānucarite vane vasati durmatiḥ // Ram_3,47.14",
    "GE09ram_02_u:9146": " ity uktvā maithilīṃ vākyaṃ priyārhāṃ priyavādinīm",
    "GE09ram_02_u:9147": " jagrāha rāvaṇaḥ sītāṃ budhaḥ khe rohiṇīm iva // Ram_3,47.15",
    "GE09ram_02_u:9148": " vāmena sītāṃ padmākṣīṃ mūrdhajeṣu kareṇa saḥ",
    "GE09ram_02_u:9149": " ūrvos tu dakṣiṇenaiva parijagrāha pāṇinā // Ram_3,47.16",
    "GE09ram_02_u:9150": " taṃ dṛṣṭvā giriśṛṅgābhaṃ tīkṣṇadaṃṣṭraṃ mahābhujam",
    "GE09ram_02_u:9151": " prādravan mṛtyusaṃkāśaṃ bhayārtā vanadevatāḥ // Ram_3,47.17",
    "GE09ram_02_u:9152": " sa ca māyāmayo divyaḥ kharayuktaḥ kharasvanaḥ",
    "GE09ram_02_u:9153": " pratyadṛśyata hemāṅgo rāvaṇasya mahārathaḥ // Ram_3,47.18",
    "GE09ram_02_u:9154": " tatas tāṃ paruṣair vākyair abhitarjya mahāsvanaḥ",
    "GE09ram_02_u:9155": " aṅkenādāya vaidehīṃ ratham āropayat tadā // Ram_3,47.19",
    "GE09ram_02_u:9156": " sā gṛhītāticukrośa rāvaṇena yaśasvinī",
    "GE09ram_02_u:9157": " rāmeti sītā duḥkhārtā rāmaṃ dūragataṃ vane // Ram_3,47.20",
    "GE09ram_02_u:9158": " tām akāmāṃ sa kāmārtaḥ pannagendravadhūm iva",
    "GE09ram_02_u:9159": " viveṣṭamānām ādāya utpapātātha rāvaṇaḥ // Ram_3,47.21",
    "GE09ram_02_u:9160": " tataḥ sā rākṣasendreṇa hriyamāṇā vihāyasā",
    "GE09ram_02_u:9161": " bhṛśaṃ cukrośa matteva bhrāntacittā yathāturā // Ram_3,47.22",
    "GE09ram_02_u:9162": " hā lakṣmaṇa mahābāho gurucittaprasādaka",
    "GE09ram_02_u:9163": " hriyamāṇāṃ na jānīṣe rakṣasā kāmarūpiṇā // Ram_3,47.23",
    "GE09ram_02_u:9164": " jīvitaṃ sukham arthāṃś ca dharmahetoḥ parityajan",
    "GE09ram_02_u:9165": " hriyamāṇām adharmeṇa māṃ rāghava na paśyasi // Ram_3,47.24",
    "GE09ram_02_u:9166": " nanu nāmāvinītānāṃ vinetāsi paraṃtapa",
    "GE09ram_02_u:9167": " katham evaṃvidhaṃ pāpaṃ na tvaṃ śādhi hi rāvaṇam // Ram_3,47.25",
    "GE09ram_02_u:9168": " nanu sadyo 'vinītasya dṛśyate karmaṇaḥ phalam",
    "GE09ram_02_u:9169": " kālo 'py aṅgī bhavaty atra sasyānām iva paktaye // Ram_3,47.26",
    "GE09ram_02_u:9170": " sa karma kṛtavān etat kālopahatacetanaḥ",
    "GE09ram_02_u:9171": " jīvitāntakaraṃ ghoraṃ rāmād vyasanam āpnuhi // Ram_3,47.27",
    "GE09ram_02_u:9172": " hantedānīṃ sakāmā tu kaikeyī bāndhavaiḥ saha",
    "GE09ram_02_u:9173": " hriyeyaṃ dharmakāmasya dharmapatnī yaśasvinaḥ // Ram_3,47.28",
    "GE09ram_02_u:9174": " āmantraye janasthānaṃ karṇikārāṃś ca puṣpitān",
    "GE09ram_02_u:9175": " kṣipraṃ rāmāya śaṃsadhvaṃ sītāṃ harati rāvaṇaḥ // Ram_3,47.29",
    "GE09ram_02_u:9176": " mālyavantaṃ śikhariṇaṃ vande prasravaṇaṃ girim",
    "GE09ram_02_u:9177": " kṣipraṃ rāmāya śaṃsadhvaṃ sītāṃ harati rāvaṇaḥ // Ram_3,47.30",
    "GE09ram_02_u:9178": " haṃsasārasasaṃghuṣṭāṃ vande godāvarīṃ nadīm",
    "GE09ram_02_u:9179": " kṣipraṃ rāmāya śaṃsadhvaṃ sītāṃ harati rāvaṇaḥ // Ram_3,47.31",
    "GE09ram_02_u:9180": " daivatāni ca yānty asmin vane vividhapādape",
    "GE09ram_02_u:9181": " namaskaromy ahaṃ tebhyo bhartuḥ śaṃsata māṃ hṛtām // Ram_3,47.32",
    "GE09ram_02_u:9182": " yāni kānicid apy atra sattvāni nivasanty uta",
    "GE09ram_02_u:9183": " sarvāṇi śaraṇaṃ yāmi mṛgapakṣigaṇān api // Ram_3,47.33",
    "GE09ram_02_u:9184": " hriyamāṇāṃ priyāṃ bhartuḥ prāṇebhyo 'pi garīyasīm",
    "GE09ram_02_u:9185": " vivaśāpahṛtā sītā rāvaṇeneti śaṃsata // Ram_3,47.34",
    "GE09ram_02_u:9186": " viditvā māṃ mahābāhur amutrāpi mahābalaḥ",
    "GE09ram_02_u:9187": " āneṣyati parākramya vaivasvatahṛtām api // Ram_3,47.35",
    "GE09ram_02_u:9188": " rāmāya tu yathātattvaṃ jaṭāyo haraṇaṃ mama",
    "GE09ram_02_u:9189": " lakṣmaṇāya ca tat sarvam ākhyātavyam aśeṣataḥ // Ram_3,47.36",
    "GE09ram_02_u:9190": " taṃ śabdam avasuptasya jaṭāyur atha śuśruve",
    "GE09ram_02_u:9191": " niraikṣad rāvaṇaṃ kṣipraṃ vaidehīṃ ca dadarśa saḥ // Ram_3,48.1",
    "GE09ram_02_u:9192": " tataḥ parvatakūṭābhas tīkṣṇatuṇḍaḥ khagottamaḥ",
    "GE09ram_02_u:9193": " vanaspatigataḥ śrīmān vyājahāra śubhāṃ giram // Ram_3,48.2",
    "GE09ram_02_u:9194": " daśagrīva sthito dharme purāṇe satyasaṃśrayaḥ",
    "GE09ram_02_u:9195": " jaṭāyur nāma nāmnāhaṃ gṛdhrarājo mahābalaḥ // Ram_3,48.3",
    "GE09ram_02_u:9196": " rājā sarvasya lokasya mahendravaruṇopamaḥ",
    "GE09ram_02_u:9197": " lokānāṃ ca hite yukto rāmo daśarathātmajaḥ // Ram_3,48.4",
    "GE09ram_02_u:9198": " tasyaiṣā lokanāthasya dharmapatnī yaśasvinī",
    "GE09ram_02_u:9199": " sītā nāma varārohā yāṃ tvaṃ hartum ihecchasi // Ram_3,48.5",
    "GE09ram_02_u:9200": " kathaṃ rājā sthito dharme paradārān parāmṛśet",
    "GE09ram_02_u:9201": " rakṣaṇīyā viśeṣeṇa rājadārā mahābala",
    "GE09ram_02_u:9202": " nivartaya matiṃ nīcāṃ paradārābhimarśanam // Ram_3,48.6",
    "GE09ram_02_u:9203": " na tat samācared dhīro yat paro 'sya vigarhayet",
    "GE09ram_02_u:9204": " yathātmanas tathānyeṣāṃ dārā rakṣyā vimarśanāt // Ram_3,48.7",
    "GE09ram_02_u:9205": " arthaṃ vā yadi vā kāmaṃ śiṣṭāḥ śāstreṣvanāgatam",
    "GE09ram_02_u:9206": " vyavasyanty anu rājānaṃ dharmaṃ paulastyanandana // Ram_3,48.8",
    "GE09ram_02_u:9207": " rājā dharmaś ca kāmaś ca dravyāṇāṃ cottamo nidhiḥ",
    "GE09ram_02_u:9208": " dharmaḥ śubhaṃ vā pāpaṃ vā rājamūlaṃ pravartate // Ram_3,48.9",
    "GE09ram_02_u:9209": " pāpasvabhāvaś capalaḥ kathaṃ tvaṃ rakṣasāṃ vara",
    "GE09ram_02_u:9210": " aiśvaryam abhisamprāpto vimānam iva duṣkṛtiḥ // Ram_3,48.10",
    "GE09ram_02_u:9211": " kāmasvabhāvo yo yasya na sa śakyaḥ pramārjitum",
    "GE09ram_02_u:9212": " na hi duṣṭātmanām āryam āvasaty ālaye ciram // Ram_3,48.11",
    "GE09ram_02_u:9213": " viṣaye vā pure vā te yadā rāmo mahābalaḥ",
    "GE09ram_02_u:9214": " nāparādhyati dharmātmā kathaṃ tasyāparādhyasi // Ram_3,48.12",
    "GE09ram_02_u:9215": " yadi śūrpaṇakhāhetor janasthānagataḥ kharaḥ",
    "GE09ram_02_u:9216": " ativṛtto hataḥ pūrvaṃ rāmeṇākliṣṭakarmaṇā // Ram_3,48.13",
    "GE09ram_02_u:9217": " atra brūhi yathāsatyaṃ ko rāmasya vyatikramaḥ",
    "GE09ram_02_u:9218": " yasya tvaṃ lokanāthasya hṛtvā bhāryāṃ gamiṣyasi // Ram_3,48.14",
    "GE09ram_02_u:9219": " kṣipraṃ visṛja vaidehīṃ mā tvā ghoreṇa cakṣuṣā",
    "GE09ram_02_u:9220": " dahed dahanabhūtena vṛtram indrāśanir yathā // Ram_3,48.15",
    "GE09ram_02_u:9221": " sarpam āśīviṣaṃ baddhvā vastrānte nāvabudhyase",
    "GE09ram_02_u:9222": " grīvāyāṃ pratimuktaṃ ca kālapāśaṃ na paśyasi // Ram_3,48.16",
    "GE09ram_02_u:9223": " sa bhāraḥ saumya bhartavyo yo naraṃ nāvasādayet",
    "GE09ram_02_u:9224": " tad annam upabhoktavyaṃ jīryate yad anāmayam // Ram_3,48.17",
    "GE09ram_02_u:9225": " yat kṛtvā na bhaved dharmo na kīrtir na yaśo bhuvi",
    "GE09ram_02_u:9226": " śarīrasya bhavet khedaḥ kas tat karma samācaret // Ram_3,48.18",
    "GE09ram_02_u:9227": " ṣaṣṭivarṣasahasrāṇi mama jātasya rāvaṇa",
    "GE09ram_02_u:9228": " pitṛpaitāmahaṃ rājyaṃ yathāvad anutiṣṭhataḥ // Ram_3,48.19",
    "GE09ram_02_u:9229": " vṛddho 'haṃ tvaṃ yuvā dhanvī sarathaḥ kavacī śarī",
    "GE09ram_02_u:9230": " tathāpy ādāya vaidehīṃ kuśalī na gamiṣyasi // Ram_3,48.20",
    "GE09ram_02_u:9231": " na śaktas tvaṃ balāddhartuṃ vaidehīṃ mama paśyataḥ",
    "GE09ram_02_u:9232": " hetubhir nyāyasaṃyuktair dhruvāṃ vedaśrutim iva // Ram_3,48.21",
    "GE09ram_02_u:9233": " yudhyasva yadi śūro 'si muhūrtaṃ tiṣṭha rāvaṇa",
    "GE09ram_02_u:9234": " śayiṣyase hato bhūmau yathāpūrvaṃ kharas tathā // Ram_3,48.22",
    "GE09ram_02_u:9235": " asakṛt saṃyuge yena nihatā daityadānavāḥ",
    "GE09ram_02_u:9236": " nacirāc cīravāsās tvāṃ rāmo yudhi vadhiṣyati // Ram_3,48.23",
    "GE09ram_02_u:9237": " kiṃ nu śakyaṃ mayā kartuṃ gatau dūraṃ nṛpātmajau",
    "GE09ram_02_u:9238": " kṣipraṃ tvaṃ naśyase nīca tayor bhīto na saṃśayaḥ // Ram_3,48.24",
    "GE09ram_02_u:9239": " na hi me jīvamānasya nayiṣyasi śubhām imām",
    "GE09ram_02_u:9240": " sītāṃ kamalapattrākṣīṃ rāmasya mahiṣīṃ priyām // Ram_3,48.25",
    "GE09ram_02_u:9241": " avaśyaṃ tu mayā kāryaṃ priyaṃ tasya mahātmanaḥ",
    "GE09ram_02_u:9242": " jīvitenāpi rāmasya tathā daśarathasya ca // Ram_3,48.26",
    "GE09ram_02_u:9243": " tiṣṭha tiṣṭha daśagrīva muhūrtaṃ paśya rāvaṇa",
    "GE09ram_02_u:9244": " yuddhātithyaṃ pradāsyāmi yathāprāṇaṃ niśācara",
    "GE09ram_02_u:9245": " vṛntād iva phalaṃ tvāṃ tu pātayeyaṃ rathottamāt // Ram_3,48.27",
    "GE09ram_02_u:9246": " ity uktasya yathānyāyaṃ rāvaṇasya jaṭāyuṣā",
    "GE09ram_02_u:9247": " kruddhasyāgninibhāḥ sarvā rejur viṃśatidṛṣṭayaḥ // Ram_3,49.1",
    "GE09ram_02_u:9248": " saṃraktanayanaḥ kopāt taptakāñcanakuṇḍalaḥ",
    "GE09ram_02_u:9249": " rākṣasendro 'bhidudrāva patagendram amarṣaṇaḥ // Ram_3,49.2",
    "GE09ram_02_u:9250": " sa samprahāras tumulas tayos tasmin mahāvane",
    "GE09ram_02_u:9251": " babhūva vātoddhatayor meghayor gagane yathā // Ram_3,49.3",
    "GE09ram_02_u:9252": " tad babhūvādbhutaṃ yuddhaṃ gṛdhrarākṣasayos tadā",
    "GE09ram_02_u:9253": " sapakṣayor mālyavator mahāparvatayor iva // Ram_3,49.4",
    "GE09ram_02_u:9254": " tato nālīkanārācais tīkṣṇāgraiś ca vikarṇibhiḥ",
    "GE09ram_02_u:9255": " abhyavarṣan mahāghorair gṛdhrarājaṃ mahābalaḥ // Ram_3,49.5",
    "GE09ram_02_u:9256": " sa tāni śarajālāni gṛdhraḥ pattraratheśvaraḥ",
    "GE09ram_02_u:9257": " jaṭāyuḥ pratijagrāha rāvaṇāstrāṇi saṃyuge // Ram_3,49.6",
    "GE09ram_02_u:9258": " tasya tīkṣṇanakhābhyāṃ tu caraṇābhyāṃ mahābalaḥ",
    "GE09ram_02_u:9259": " cakāra bahudhā gātre vraṇān patagasattamaḥ // Ram_3,49.7",
    "GE09ram_02_u:9260": " atha krodhād daśagrīvo jagrāha daśamārgaṇān",
    "GE09ram_02_u:9261": " mṛtyudaṇḍanibhān ghorāñ śatrumardanakāṅkṣayā // Ram_3,49.8",
    "GE09ram_02_u:9262": " sa tair bāṇair mahāvīryaḥ pūrṇamuktair ajihmagaiḥ",
    "GE09ram_02_u:9263": " bibheda niśitais tīkṣṇair gṛdhraṃ ghoraiḥ śilīmukhaiḥ // Ram_3,49.9",
    "GE09ram_02_u:9264": " sa rākṣasarathe paśyañ jānakīṃ bāṣpalocanām",
    "GE09ram_02_u:9265": " acintayitvā bāṇāṃs tān rākṣasaṃ samabhidravat // Ram_3,49.10",
    "GE09ram_02_u:9266": " tato 'sya saśaraṃ cāpaṃ muktāmaṇivibhūṣitam",
    "GE09ram_02_u:9267": " caraṇābhyāṃ mahātejā babhañja patageśvaraḥ // Ram_3,49.11",
    "GE09ram_02_u:9268": " tac cāgnisadṛśaṃ dīptaṃ rāvaṇasya śarāvaram",
    "GE09ram_02_u:9269": " pakṣābhyāṃ ca mahātejā vyadhunot patageśvaraḥ // Ram_3,49.12",
    "GE09ram_02_u:9270": " kāñcanoraśchadān divyān piśācavadanān kharān",
    "GE09ram_02_u:9271": " tāṃś cāsya javasampannāñ jaghāna samare balī // Ram_3,49.13",
    "GE09ram_02_u:9272": " varaṃ triveṇusampannaṃ kāmagaṃ pāvakārciṣam",
    "GE09ram_02_u:9273": " maṇihemavicitrāṅgaṃ babhañja ca mahāratham",
    "GE09ram_02_u:9274": " pūrṇacandrapratīkāśaṃ chattraṃ ca vyajanaiḥ saha // Ram_3,49.14",
    "GE09ram_02_u:9275": " sa bhagnadhanvā viratho hatāśvo hatasārathiḥ",
    "GE09ram_02_u:9276": " aṅkenādāya vaidehīṃ papāta bhuvi rāvaṇaḥ // Ram_3,49.15",
    "GE09ram_02_u:9277": " dṛṣṭvā nipatitaṃ bhūmau rāvaṇaṃ bhagnavāhanam",
    "GE09ram_02_u:9278": " sādhu sādhv iti bhūtāni gṛdhrarājam apūjayan // Ram_3,49.16",
    "GE09ram_02_u:9279": " pariśrāntaṃ tu taṃ dṛṣṭvā jarayā pakṣiyūthapam",
    "GE09ram_02_u:9280": " utpapāta punar hṛṣṭo maithilīṃ gṛhya rāvaṇaḥ // Ram_3,49.17",
    "GE09ram_02_u:9281": " taṃ prahṛṣṭaṃ nidhāyāṅke gacchantaṃ janakātmajām",
    "GE09ram_02_u:9282": " gṛdhrarājaḥ samutpatya jaṭāyur idam abravīt // Ram_3,49.18",
    "GE09ram_02_u:9283": " vajrasaṃsparśabāṇasya bhāryāṃ rāmasya rāvaṇa",
    "GE09ram_02_u:9284": " alpabuddhe harasy enāṃ vadhāya khalu rakṣasām // Ram_3,49.19",
    "GE09ram_02_u:9285": " samitrabandhuḥ sāmātyaḥ sabalaḥ saparicchadaḥ",
    "GE09ram_02_u:9286": " viṣapānaṃ pibasy etat pipāsita ivodakam // Ram_3,49.20",
    "GE09ram_02_u:9287": " anubandham ajānantaḥ karmaṇām avicakṣaṇāḥ",
    "GE09ram_02_u:9288": " śīghram eva vinaśyanti yathā tvaṃ vinaśiṣyasi // Ram_3,49.21",
    "GE09ram_02_u:9289": " baddhas tvaṃ kālapāśena kva gatas tasya mokṣyase",
    "GE09ram_02_u:9290": " vadhāya baḍiśaṃ gṛhya sāmiṣaṃ jalajo yathā // Ram_3,49.22",
    "GE09ram_02_u:9291": " na hi jātu durādharṣau kākutsthau tava rāvaṇa",
    "GE09ram_02_u:9292": " dharṣaṇaṃ cāśramasyāsya kṣamiṣyete tu rāghavau // Ram_3,49.23",
    "GE09ram_02_u:9293": " yathā tvayā kṛtaṃ karma bhīruṇā lokagarhitam",
    "GE09ram_02_u:9294": " taskarācarito mārgo naiṣa vīraniṣevitaḥ // Ram_3,49.24",
    "GE09ram_02_u:9295": " yudhyasva yadi śūro 'si muhūrtaṃ tiṣṭha rāvaṇa",
    "GE09ram_02_u:9296": " śayiṣyase hato bhūmau yathā bhrātā kharas tathā // Ram_3,49.25",
    "GE09ram_02_u:9297": " paretakāle puruṣo yat karma pratipadyate",
    "GE09ram_02_u:9298": " vināśāyātmano 'dharmyaṃ pratipanno 'si karma tat // Ram_3,49.26",
    "GE09ram_02_u:9299": " pāpānubandho vai yasya karmaṇaḥ ko nu tat pumān",
    "GE09ram_02_u:9300": " kurvīta lokādhipatiḥ svayambhūr bhagavān api // Ram_3,49.27",
    "GE09ram_02_u:9301": " evam uktvā śubhaṃ vākyaṃ jaṭāyus tasya rakṣasaḥ",
    "GE09ram_02_u:9302": " nipapāta bhṛśaṃ pṛṣṭhe daśagrīvasya vīryavān // Ram_3,49.28",
    "GE09ram_02_u:9303": " taṃ gṛhītvā nakhais tīkṣṇair virarāda samantataḥ",
    "GE09ram_02_u:9304": " adhirūḍho gajāroho yathā syād duṣṭavāraṇam // Ram_3,49.29",
    "GE09ram_02_u:9305": " virarāda nakhair asya tuṇḍaṃ pṛṣṭhe samarpayan",
    "GE09ram_02_u:9306": " keśāṃś cotpāṭayāmāsa nakhapakṣamukhāyudhaḥ // Ram_3,49.30",
    "GE09ram_02_u:9307": " sa tathā gṛdhrarājena kliśyamāno muhur muhuḥ",
    "GE09ram_02_u:9308": " amarṣasphuritauṣṭhaḥ san prākampata sa rākṣasaḥ // Ram_3,49.31",
    "GE09ram_02_u:9309": " sampariṣvajya vaidehīṃ vāmenāṅkena rāvaṇaḥ",
    "GE09ram_02_u:9310": " talenābhijaghānārto jaṭāyuṃ krodhamūrchitaḥ // Ram_3,49.32",
    "GE09ram_02_u:9311": " jaṭāyus tam atikramya tuṇḍenāsya kharādhipaḥ",
    "GE09ram_02_u:9312": " vāmabāhūn daśa tadā vyapāharad ariṃdamaḥ // Ram_3,49.33",
    "GE09ram_02_u:9313": " tataḥ kruddho daśagrīvaḥ sītām utsṛjya vīryavān",
    "GE09ram_02_u:9314": " muṣṭibhyāṃ caraṇābhyāṃ ca gṛdhrarājam apothayat // Ram_3,49.34",
    "GE09ram_02_u:9315": " tato muhūrtaṃ saṃgrāmo babhūvātulavīryayoḥ",
    "GE09ram_02_u:9316": " rākṣasānāṃ ca mukhyasya pakṣiṇāṃ pravarasya ca // Ram_3,49.35",
    "GE09ram_02_u:9317": " tasya vyāyacchamānasya rāmasyārthe 'tha rāvaṇaḥ",
    "GE09ram_02_u:9318": " pakṣau pādau ca pārśvau ca khaḍgam uddhṛtya socchinat // Ram_3,49.36",
    "GE09ram_02_u:9319": " sa chinnapakṣaḥ sahasā rakṣasā raudrakarmaṇā",
    "GE09ram_02_u:9320": " nipapāta hato gṛdhro dharaṇyām alpajīvitaḥ // Ram_3,49.37",
    "GE09ram_02_u:9321": " taṃ dṛṣṭvā patitaṃ bhūmau kṣatajārdraṃ jaṭāyuṣam",
    "GE09ram_02_u:9322": " abhyadhāvata vaidehī svabandhum iva duḥkhitā // Ram_3,49.38",
    "GE09ram_02_u:9323": " taṃ nīlajīmūtanikāśakalpaṃ supāṇḍuroraskam udāravīryam",
    "GE09ram_02_u:9324": " dadarśa laṅkādhipatiḥ pṛthivyāṃ jaṭāyuṣaṃ śāntam ivāgnidāvam // Ram_3,49.39",
    "GE09ram_02_u:9325": " tatas tu taṃ pattrarathaṃ mahītale nipātitaṃ rāvaṇavegamarditam",
    "GE09ram_02_u:9326": " punaḥ pariṣvajya śaśiprabhānanā ruroda sītā janakātmajā tadā // Ram_3,49.40",
    "GE09ram_02_u:9327": " tam alpajīvitaṃ bhūmau sphurantaṃ rākṣasādhipaḥ",
    "GE09ram_02_u:9328": " dadarśa gṛdhraṃ patitaṃ samīpe rāghavāśramāt // Ram_3,50.1",
    "GE09ram_02_u:9329": " sā tu tārādhipamukhī rāvaṇena samīkṣya tam",
    "GE09ram_02_u:9330": " gṛdhrarājaṃ vinihataṃ vilalāpa suduḥkhitā // Ram_3,50.2",
    "GE09ram_02_u:9331": " nimittaṃ lakṣaṇajñānaṃ śakunisvaradarśanam",
    "GE09ram_02_u:9332": " avaśyaṃ sukhaduḥkheṣu narāṇāṃ pratidṛśyate // Ram_3,50.3",
    "GE09ram_02_u:9333": " na nūnaṃ rāma jānāsi mahad vyasanam ātmanaḥ",
    "GE09ram_02_u:9334": " dhāvanti nūnaṃ kākutstha madarthaṃ mṛgapakṣiṇaḥ // Ram_3,50.4",
    "GE09ram_02_u:9335": " trāhi mām adya kākutstha lakṣmaṇeti varāṅganā",
    "GE09ram_02_u:9336": " susaṃtrastā samākrandac chṛṇvatāṃ tu yathāntike // Ram_3,50.5",
    "GE09ram_02_u:9337": " tāṃ kliṣṭamālyābharaṇāṃ vilapantīm anāthavat",
    "GE09ram_02_u:9338": " abhyadhāvata vaidehīṃ rāvaṇo rākṣasādhipaḥ // Ram_3,50.6",
    "GE09ram_02_u:9339": " tāṃ latām iva veṣṭantīm āliṅgantīṃ mahādrumān",
    "GE09ram_02_u:9340": " muñca muñceti bahuśaḥ pravadan rākṣasādhipaḥ // Ram_3,50.7",
    "GE09ram_02_u:9341": " krośantīṃ rāma rāmeti rāmeṇa rahitāṃ vane",
    "GE09ram_02_u:9342": " jīvitāntāya keśeṣu jagrāhāntakasaṃnibhaḥ // Ram_3,50.8",
    "GE09ram_02_u:9343": " pradharṣitāyāṃ vaidehyāṃ babhūva sacarācaram",
    "GE09ram_02_u:9344": " jagat sarvam amaryādaṃ tamasāndhena saṃvṛtam // Ram_3,50.9",
    "GE09ram_02_u:9345": " dṛṣṭvā sītāṃ parāmṛṣṭāṃ dīnāṃ divyena cakṣuṣā",
    "GE09ram_02_u:9346": " kṛtaṃ kāryam iti śrīmān vyājahāra pitāmahaḥ // Ram_3,50.10",
    "GE09ram_02_u:9347": " prahṛṣṭā vyathitāś cāsan sarve te paramarṣayaḥ",
    "GE09ram_02_u:9348": " dṛṣṭvā sītāṃ parāmṛṣṭāṃ daṇḍakāraṇyavāsinaḥ // Ram_3,50.11",
    "GE09ram_02_u:9349": " sa tu tāṃ rāma rāmeti rudantīṃ lakṣmaṇeti ca",
    "GE09ram_02_u:9350": " jagāmākāśam ādāya rāvaṇo rākṣasādhipaḥ // Ram_3,50.12",
    "GE09ram_02_u:9351": " taptābharaṇasarvāṅgī pītakauśeyavāsanī",
    "GE09ram_02_u:9352": " rarāja rājaputrī tu vidyut saudāmanī yathā // Ram_3,50.13",
    "GE09ram_02_u:9353": " uddhūtena ca vastreṇa tasyāḥ pītena rāvaṇaḥ",
    "GE09ram_02_u:9354": " adhikaṃ paribabhrāja girir dīpta ivāgninā // Ram_3,50.14",
    "GE09ram_02_u:9355": " tasyāḥ paramakalyāṇyās tāmrāṇi surabhīṇi ca",
    "GE09ram_02_u:9356": " padmapattrāṇi vaidehyā abhyakīryanta rāvaṇam // Ram_3,50.15",
    "GE09ram_02_u:9357": " tasyāḥ kauśeyam uddhūtam ākāśe kanakaprabham",
    "GE09ram_02_u:9358": " babhau cādityarāgeṇa tāmram abhram ivātape // Ram_3,50.16",
    "GE09ram_02_u:9359": " tasyās tad vimalaṃ vaktram ākāśe rāvaṇāṅkagam",
    "GE09ram_02_u:9360": " na rarāja vinā rāmaṃ vinālam iva paṅkajam // Ram_3,50.17",
    "GE09ram_02_u:9361": " babhūva jaladaṃ nīlaṃ bhittvā candra ivoditaḥ",
    "GE09ram_02_u:9362": " sulalāṭaṃ sukeśāntaṃ padmagarbhābham avraṇam",
    "GE09ram_02_u:9363": " śuklaiḥ suvimalair dantaiḥ prabhāvadbhir alaṃkṛtam // Ram_3,50.18",
    "GE09ram_02_u:9364": " ruditaṃ vyapamṛṣṭāsraṃ candravat priyadarśanam",
    "GE09ram_02_u:9365": " sunāsaṃ cārutāmrauṣṭham ākāśe hāṭakaprabham // Ram_3,50.19",
    "GE09ram_02_u:9366": " rākṣasendrasamādhūtaṃ tasyās tad vacanaṃ śubham",
    "GE09ram_02_u:9367": " śuśubhe na vinā rāmaṃ divā candra ivoditaḥ // Ram_3,50.20",
    "GE09ram_02_u:9368": " sā hemavarṇā nīlāṅgaṃ maithilī rākṣasādhipam",
    "GE09ram_02_u:9369": " śuśubhe kāñcanī kāñcī nīlaṃ maṇim ivāśritā // Ram_3,50.21",
    "GE09ram_02_u:9370": " sā padmagaurī hemābhā rāvaṇaṃ janakātmajā",
    "GE09ram_02_u:9371": " vidyudghanam ivāviśya śuśubhe taptabhūṣaṇā // Ram_3,50.22",
    "GE09ram_02_u:9372": " tasyā bhūṣaṇaghoṣeṇa vaidehyā rākṣasādhipaḥ",
    "GE09ram_02_u:9373": " babhūva vimalo nīlaḥ saghoṣa iva toyadaḥ // Ram_3,50.23",
    "GE09ram_02_u:9374": " uttamāṅgacyutā tasyāḥ puṣpavṛṣṭiḥ samantataḥ",
    "GE09ram_02_u:9375": " sītāyā hriyamāṇāyāḥ papāta dharaṇītale // Ram_3,50.24",
    "GE09ram_02_u:9376": " sā tu rāvaṇavegena puṣpavṛṣṭiḥ samantataḥ",
    "GE09ram_02_u:9377": " samādhūtā daśagrīvaṃ punar evābhyavartata // Ram_3,50.25",
    "GE09ram_02_u:9378": " abhyavartata puṣpāṇāṃ dhārā vaiśravaṇānujam",
    "GE09ram_02_u:9379": " nakṣatramālāvimalā meruṃ nagam ivottamam // Ram_3,50.26",
    "GE09ram_02_u:9380": " caraṇān nūpuraṃ bhraṣṭaṃ vaidehyā ratnabhūṣitam",
    "GE09ram_02_u:9381": " vidyunmaṇḍalasaṃkāśaṃ papāta madhurasvanam // Ram_3,50.27",
    "GE09ram_02_u:9382": " tarupravālaraktā sā nīlāṅgaṃ rākṣaseśvaram",
    "GE09ram_02_u:9383": " prāśobhayata vaidehī gajaṃ kaṣyeva kāñcanī // Ram_3,50.28",
    "GE09ram_02_u:9384": " tāṃ maholkām ivākāśe dīpyamānāṃ svatejasā",
    "GE09ram_02_u:9385": " jahārākāśam āviśya sītāṃ vaiśravaṇānujaḥ // Ram_3,50.29",
    "GE09ram_02_u:9386": " tasyās tāny agnivarṇāni bhūṣaṇāni mahītale",
    "GE09ram_02_u:9387": " saghoṣāṇy avakīryanta kṣīṇās tārā ivāmbarāt // Ram_3,50.30",
    "GE09ram_02_u:9388": " tasyāḥ stanāntarād bhraṣṭo hāras tārādhipadyutiḥ",
    "GE09ram_02_u:9389": " vaidehyā nipatan bhāti gaṅgeva gaganāc cyutā // Ram_3,50.31",
    "GE09ram_02_u:9390": " utpātavātābhihatā nānādvijagaṇāyutāḥ",
    "GE09ram_02_u:9391": " mā bhair iti vidhūtāgrā vyājahrur iva pādapāḥ // Ram_3,50.32",
    "GE09ram_02_u:9392": " nalinyo dhvastakamalās trastamīnajale carāḥ",
    "GE09ram_02_u:9393": " sakhīm iva gatotsāhāṃ śocantīva sma maithilīm // Ram_3,50.33",
    "GE09ram_02_u:9394": " samantād abhisaṃpatya siṃhavyāghramṛgadvijāḥ",
    "GE09ram_02_u:9395": " anvadhāvaṃs tadā roṣāt sītāchāyānugāminaḥ // Ram_3,50.34",
    "GE09ram_02_u:9396": " jalaprapātāsramukhāḥ śṛṅgair ucchritabāhavaḥ",
    "GE09ram_02_u:9397": " sītāyāṃ hriyamāṇāyāṃ vikrośantīva parvatāḥ // Ram_3,50.35",
    "GE09ram_02_u:9398": " hriyamāṇāṃ tu vaidehīṃ dṛṣṭvā dīno divākaraḥ",
    "GE09ram_02_u:9399": " pravidhvastaprabhaḥ śrīmān āsīt pāṇḍuramaṇḍalaḥ // Ram_3,50.36",
    "GE09ram_02_u:9400": " nāsti dharmaḥ kutaḥ satyaṃ nārjavaṃ nānṛśaṃsatā",
    "GE09ram_02_u:9401": " yatra rāmasya vaidehīṃ bhāryāṃ harati rāvaṇaḥ // Ram_3,50.37",
    "GE09ram_02_u:9402": " iti sarvāṇi bhūtāni gaṇaśaḥ paryadevayan",
    "GE09ram_02_u:9403": " vitrastakā dīnamukhā rurudur mṛgapotakāḥ // Ram_3,50.38",
    "GE09ram_02_u:9404": " udvīkṣyodvīkṣya nayanair āsrapātāvilekṣaṇāḥ",
    "GE09ram_02_u:9405": " supravepitagātrāś ca babhūvur vanadevatāḥ // Ram_3,50.39",
    "GE09ram_02_u:9406": " vikrośantīṃ dṛḍhaṃ sītāṃ dṛṣṭvā duḥkhaṃ tathā gatām",
    "GE09ram_02_u:9407": " tāṃ tu lakṣmaṇa rāmeti krośantīṃ madhurasvarām // Ram_3,50.40",
    "GE09ram_02_u:9408": " avekṣamāṇāṃ bahuśo vaidehīṃ dharaṇītalam",
    "GE09ram_02_u:9409": " sa tām ākulakeśāntāṃ vipramṛṣṭaviśeṣakām",
    "GE09ram_02_u:9410": " jahārātmavināśāya daśagrīvo manasvinīm // Ram_3,50.41",
    "GE09ram_02_u:9411": " tatas tu sā cārudatī śucismitā vinākṛtā bandhujanena maithilī",
    "GE09ram_02_u:9412": " apaśyatī rāghavalakṣmaṇāv ubhau vivarṇavaktrā bhayabhārapīḍitā // Ram_3,50.42",
    "GE09ram_02_u:9413": " kham utpatantaṃ taṃ dṛṣṭvā maithilī janakātmajā",
    "GE09ram_02_u:9414": " duḥkhitā paramodvignā bhaye mahati vartinī // Ram_3,51.1",
    "GE09ram_02_u:9415": " roṣarodanatāmrākṣī bhīmākṣaṃ rākṣasādhipam",
    "GE09ram_02_u:9416": " rudatī karuṇaṃ sītā hriyamāṇedam abravīt // Ram_3,51.2",
    "GE09ram_02_u:9417": " na vyapatrapase nīca karmaṇānena rāvaṇa",
    "GE09ram_02_u:9418": " jñātvā virahitāṃ yo māṃ corayitvā palāyase // Ram_3,51.3",
    "GE09ram_02_u:9419": " tvayaiva nūnaṃ duṣṭātman bhīruṇā hartum icchatā",
    "GE09ram_02_u:9420": " mamāpavāhito bhartā mṛgarūpeṇa māyayā",
    "GE09ram_02_u:9421": " yo hi mām udyatas trātuṃ so 'py ayaṃ vinipātitaḥ // Ram_3,51.4",
    "GE09ram_02_u:9422": " paramaṃ khalu te vīryaṃ dṛśyate rākṣasādhama",
    "GE09ram_02_u:9423": " viśrāvya nāmadheyaṃ hi yuddhe nāsti jitā tvayā // Ram_3,51.5",
    "GE09ram_02_u:9424": " īdṛśaṃ garhitaṃ karma kathaṃ kṛtvā na lajjase",
    "GE09ram_02_u:9425": " striyāś ca haraṇaṃ nīca rahite ca parasya ca // Ram_3,51.6",
    "GE09ram_02_u:9426": " kathayiṣyanti lokeṣu puruṣāḥ karma kutsitam",
    "GE09ram_02_u:9427": " sunṛśaṃsam adharmiṣṭhaṃ tava śauṇḍīryamāninaḥ // Ram_3,51.7",
    "GE09ram_02_u:9428": " dhik te śauryaṃ ca sattvaṃ ca yat tvayā kathitaṃ tadā",
    "GE09ram_02_u:9429": " kulākrośakaraṃ loke dhik te cāritram īdṛśam // Ram_3,51.8",
    "GE09ram_02_u:9430": " kiṃ śakyaṃ kartum evaṃ hi yaj javenaiva dhāvasi",
    "GE09ram_02_u:9431": " muhūrtam api tiṣṭhasva na jīvan pratiyāsyasi // Ram_3,51.9",
    "GE09ram_02_u:9432": " na hi cakṣuḥpathaṃ prāpya tayoḥ pārthivaputrayoḥ",
    "GE09ram_02_u:9433": " sasainyo 'pi samarthas tvaṃ muhūrtam api jīvitum // Ram_3,51.10",
    "GE09ram_02_u:9434": " na tvaṃ tayoḥ śarasparśaṃ soḍhuṃ śaktaḥ kathaṃcana",
    "GE09ram_02_u:9435": " vane prajvalitasyeva sparśam agner vihaṃgamaḥ // Ram_3,51.11",
    "GE09ram_02_u:9436": " sādhu kṛtvātmanaḥ pathyaṃ sādhu māṃ muñca rāvaṇa",
    "GE09ram_02_u:9437": " matpradharṣaṇaruṣṭo hi bhrātrā saha patir mama",
    "GE09ram_02_u:9438": " vidhāsyati vināśāya tvaṃ māṃ yadi na muñcasi // Ram_3,51.12",
    "GE09ram_02_u:9439": " yena tvaṃ vyavasāyena balān māṃ hartum icchasi",
    "GE09ram_02_u:9440": " vyavasāyaḥ sa te nīca bhaviṣyati nirarthakaḥ // Ram_3,51.13",
    "GE09ram_02_u:9441": " na hy ahaṃ tam apaśyantī bhartāraṃ vibudhopamam",
    "GE09ram_02_u:9442": " utsahe śatruvaśagā prāṇān dhārayituṃ ciram // Ram_3,51.14",
    "GE09ram_02_u:9443": " na nūnaṃ cātmanaḥ śreyaḥ pathyaṃ vā samavekṣase",
    "GE09ram_02_u:9444": " mṛtyukāle yathā martyo viparītāni sevate // Ram_3,51.15",
    "GE09ram_02_u:9445": " mumūrṣūṇāṃ hi sarveṣāṃ yat pathyaṃ tan na rocate",
    "GE09ram_02_u:9446": " paśyāmīva hi kaṇṭhe tvāṃ kālapāśāvapāśitam // Ram_3,51.16",
    "GE09ram_02_u:9447": " yathā cāsmin bhayasthāne na bibheṣi daśānana",
    "GE09ram_02_u:9448": " vyaktaṃ hiraṇmayān hi tvaṃ saṃpaśyasi mahīruhān // Ram_3,51.17",
    "GE09ram_02_u:9449": " nadīṃ vaitaraṇīṃ ghorāṃ rudhiraughanivāhinīm",
    "GE09ram_02_u:9450": " khaḍgapattravanaṃ caiva bhīmaṃ paśyasi rāvaṇa // Ram_3,51.18",
    "GE09ram_02_u:9451": " taptakāñcanapuṣpāṃ ca vaiḍūryapravaracchadām",
    "GE09ram_02_u:9452": " drakṣyase śālmalīṃ tīkṣṇām āyasaiḥ kaṇṭakaiś citām // Ram_3,51.19",
    "GE09ram_02_u:9453": " na hi tvam īdṛśaṃ kṛtvā tasyālīkaṃ mahātmanaḥ",
    "GE09ram_02_u:9454": " dharituṃ śakṣyasi ciraṃ viṣaṃ pītveva nirghṛṇaḥ // Ram_3,51.20",
    "GE09ram_02_u:9455": " baddhas tvaṃ kālapāśena durnivāreṇa rāvaṇa",
    "GE09ram_02_u:9456": " kva gato lapsyase śarma bhartur mama mahātmanaḥ // Ram_3,51.21",
    "GE09ram_02_u:9457": " nimeṣāntaramātreṇa vinā bhrātaram āhave",
    "GE09ram_02_u:9458": " rākṣasā nihatā yena sahasrāṇi caturdaśa // Ram_3,51.22",
    "GE09ram_02_u:9459": " sa kathaṃ rāghavo vīraḥ sarvāstrakuśalo balī",
    "GE09ram_02_u:9460": " na tvāṃ hanyāc charais tīkṣṇair iṣṭabhāryāpahāriṇam // Ram_3,51.23",
    "GE09ram_02_u:9461": " etac cānyac ca paruṣaṃ vaidehī rāvaṇāṅkagā",
    "GE09ram_02_u:9462": " bhayaśokasamāviṣṭā karuṇaṃ vilalāpa ha // Ram_3,51.24",
    "GE09ram_02_u:9463": " tathā bhṛśārtāṃ bahu caiva bhāṣiṇīṃ vilalāpa pūrvaṃ karuṇaṃ ca bhāminīm",
    "GE09ram_02_u:9464": " jahāra pāpas taruṇīṃ viveṣṭatīṃ nṛpātmajām āgatagātravepathum // Ram_3,51.25",
    "GE09ram_02_u:9465": " hriyamāṇā tu vaidehī kaṃcin nātham apaśyatī",
    "GE09ram_02_u:9466": " dadarśa giriśṛṅgasthān pañcavānarapuṃgavān // Ram_3,52.1",
    "GE09ram_02_u:9467": " teṣāṃ madhye viśālākṣī kauśeyaṃ kanakaprabham",
    "GE09ram_02_u:9468": " uttarīyaṃ varārohā śubhāny ābharaṇāni ca",
    "GE09ram_02_u:9469": " mumoca yadi rāmāya śaṃseyur iti maithilī // Ram_3,52.2",
    "GE09ram_02_u:9470": " vastram utsṛjya tanmadhye vinikṣiptaṃ sabhūṣaṇam",
    "GE09ram_02_u:9471": " sambhramāt tu daśagrīvas tat karma na ca buddhavān // Ram_3,52.3",
    "GE09ram_02_u:9472": " piṅgākṣās tāṃ viśālākṣīṃ netrair animiṣair iva",
    "GE09ram_02_u:9473": " vikrośantīṃ tadā sītāṃ dadṛśur vānararṣabhāḥ // Ram_3,52.4",
    "GE09ram_02_u:9474": " sa ca pampām atikramya laṅkām abhimukhaḥ purīm",
    "GE09ram_02_u:9475": " jagāma rudatīṃ gṛhya maithilīṃ rākṣaseśvaraḥ // Ram_3,52.5",
    "GE09ram_02_u:9476": " tāṃ jahāra susaṃhṛṣṭo rāvaṇo mṛtyum ātmanaḥ",
    "GE09ram_02_u:9477": " utsaṅgenaiva bhujagīṃ tīkṣṇadaṃṣṭrāṃ mahāviṣām // Ram_3,52.6",
    "GE09ram_02_u:9478": " vanāni saritaḥ śailān sarāṃsi ca vihāyasā",
    "GE09ram_02_u:9479": " sa kṣipraṃ samatīyāya śaraś cāpād iva cyutaḥ // Ram_3,52.7",
    "GE09ram_02_u:9480": " timinakraniketaṃ tu varuṇālayam akṣayam",
    "GE09ram_02_u:9481": " saritāṃ śaraṇaṃ gatvā samatīyāya sāgaram // Ram_3,52.8",
    "GE09ram_02_u:9482": " sambhramāt parivṛttormī ruddhamīnamahoragaḥ",
    "GE09ram_02_u:9483": " vaidehyāṃ hriyamāṇāyāṃ babhūva varuṇālayaḥ // Ram_3,52.9",
    "GE09ram_02_u:9484": " antarikṣagatā vācaḥ sasṛjuś cāraṇās tadā",
    "GE09ram_02_u:9485": " etadanto daśagrīva iti siddhās tadābruvan // Ram_3,52.10",
    "GE09ram_02_u:9486": " sa tu sītāṃ viveṣṭantīm aṅkenādāya rāvaṇaḥ",
    "GE09ram_02_u:9487": " praviveśa purīṃ laṅkāṃ rūpiṇīṃ mṛtyum ātmanaḥ // Ram_3,52.11",
    "GE09ram_02_u:9488": " so 'bhigamya purīṃ laṅkāṃ suvibhaktamahāpathām",
    "GE09ram_02_u:9489": " saṃrūḍhakakṣyābahulaṃ svam antaḥpuram āviśat // Ram_3,52.12",
    "GE09ram_02_u:9490": " tatra tām asitāpāṅgīṃ śokamohaparāyaṇām",
    "GE09ram_02_u:9491": " nidadhe rāvaṇaḥ sītāṃ mayo māyām ivāsurīm // Ram_3,52.13",
    "GE09ram_02_u:9492": " abravīc ca daśagrīvaḥ piśācīr ghoradarśanāḥ",
    "GE09ram_02_u:9493": " yathā naināṃ pumān strī vā sītāṃ paśyaty asaṃmataḥ // Ram_3,52.14",
    "GE09ram_02_u:9494": " muktāmaṇisuvarṇāni vastrāṇy ābharaṇāni ca",
    "GE09ram_02_u:9495": " yad yad icchet tad evāsyā deyaṃ macchandato yathā // Ram_3,52.15",
    "GE09ram_02_u:9496": " yā ca vakṣyati vaidehīṃ vacanaṃ kiṃcid apriyam",
    "GE09ram_02_u:9497": " ajñānād yadi vā jñānān na tasyā jīvitaṃ priyam // Ram_3,52.16",
    "GE09ram_02_u:9498": " tathoktvā rākṣasīs tās tu rākṣasendraḥ pratāpavān",
    "GE09ram_02_u:9499": " niṣkramyāntaḥpurāt tasmāt kiṃ kṛtyam iti cintayan",
    "GE09ram_02_u:9500": " dadarśāṣṭau mahāvīryān rākṣasān piśitāśanān // Ram_3,52.17",
    "GE09ram_02_u:9501": " sa tān dṛṣṭvā mahāvīryo varadānena mohitaḥ",
    "GE09ram_02_u:9502": " uvācaitān idaṃ vākyaṃ praśasya balavīryataḥ // Ram_3,52.18",
    "GE09ram_02_u:9503": " nānāpraharaṇāḥ kṣipram ito gacchata satvarāḥ",
    "GE09ram_02_u:9504": " janasthānaṃ hatasthānaṃ bhūtapūrvaṃ kharālayam // Ram_3,52.19",
    "GE09ram_02_u:9505": " tatroṣyatāṃ janasthāne śūnye nihatarākṣase",
    "GE09ram_02_u:9506": " pauruṣaṃ balam āśritya trāsam utsṛjya dūrataḥ // Ram_3,52.20",
    "GE09ram_02_u:9507": " balaṃ hi sumahad yan me janasthāne niveśitam",
    "GE09ram_02_u:9508": " sadūṣaṇakharaṃ yuddhe hataṃ tad rāmasāyakaiḥ // Ram_3,52.21",
    "GE09ram_02_u:9509": " tataḥ krodho mamāpūrvo dhairyasyopari vardhate",
    "GE09ram_02_u:9510": " vairaṃ ca sumahajjātaṃ rāmaṃ prati sudāruṇam // Ram_3,52.22",
    "GE09ram_02_u:9511": " niryātayitum icchāmi tac ca vairam ahaṃ ripoḥ",
    "GE09ram_02_u:9512": " na hi lapsyāmy ahaṃ nidrām ahatvā saṃyuge ripum // Ram_3,52.23",
    "GE09ram_02_u:9513": " taṃ tv idānīm ahaṃ hatvā kharadūṣaṇaghātinam",
    "GE09ram_02_u:9514": " rāmaṃ śarmopalapsyāmi dhanaṃ labdhveva nirdhanaḥ // Ram_3,52.24",
    "GE09ram_02_u:9515": " janasthāne vasadbhis tu bhavadbhī rāmam āśritā",
    "GE09ram_02_u:9516": " pravṛttir upanetavyā kiṃ karotīti tattvataḥ // Ram_3,52.25",
    "GE09ram_02_u:9517": " apramādāc ca gantavyaṃ sarvair eva niśācaraiḥ",
    "GE09ram_02_u:9518": " kartavyaś ca sadā yatno rāghavasya vadhaṃ prati // Ram_3,52.26",
    "GE09ram_02_u:9519": " yuṣmākaṃ hi balajño 'haṃ bahuśo raṇamūrdhani",
    "GE09ram_02_u:9520": " ataś cāsmiñ janasthāne mayā yūyaṃ niyojitāḥ // Ram_3,52.27",
    "GE09ram_02_u:9521": " tataḥ priyaṃ vākyam upetya rākṣasā mahārtham aṣṭāv abhivādya rāvaṇam",
    "GE09ram_02_u:9522": " vihāya laṅkāṃ sahitāḥ pratasthire yato janasthānam alakṣyadarśanāḥ // Ram_3,52.28",
    "GE09ram_02_u:9523": " tatas tu sītām upalabhya rāvaṇaḥ susamprahṛṣṭaḥ parigṛhya maithilīm",
    "GE09ram_02_u:9524": " prasajya rāmeṇa ca vairam uttamaṃ babhūva mohān muditaḥ sa rākṣasaḥ // Ram_3,52.29",
    "GE09ram_02_u:9525": " saṃdiśya rākṣasān ghorān rāvaṇo 'ṣṭau mahābalān",
    "GE09ram_02_u:9526": " ātmānaṃ buddhivaiklavyāt kṛtakṛtyam amanyata // Ram_3,53.1",
    "GE09ram_02_u:9527": " sa cintayāno vaidehīṃ kāmabāṇasamarpitaḥ",
    "GE09ram_02_u:9528": " praviveśa gṛhaṃ ramyaṃ sītāṃ draṣṭum abhitvaran // Ram_3,53.2",
    "GE09ram_02_u:9529": " sa praviśya tu tadveśma rāvaṇo rākṣasādhipaḥ",
    "GE09ram_02_u:9530": " apaśyad rākṣasīmadhye sītāṃ śokaparāyaṇām // Ram_3,53.3",
    "GE09ram_02_u:9531": " aśrupūrṇamukhīṃ dīnāṃ śokabhārāvapīḍitām",
    "GE09ram_02_u:9532": " vāyuvegair ivākrāntāṃ majjantīṃ nāvam arṇave // Ram_3,53.4",
    "GE09ram_02_u:9533": " mṛgayūthaparibhraṣṭāṃ mṛgīṃ śvabhir ivāvṛtām",
    "GE09ram_02_u:9534": " adhomukhamukhīṃ dīnām abhyetya ca niśācaraḥ // Ram_3,53.5",
    "GE09ram_02_u:9535": " tāṃ tu śokavaśāṃ dīnām avaśāṃ rākṣasādhipaḥ",
    "GE09ram_02_u:9536": " sa balād darśayāmāsa gṛhaṃ devagṛhopamam // Ram_3,53.6",
    "GE09ram_02_u:9537": " harmyaprāsādasambādhaṃ strīsahasraniṣevitam",
    "GE09ram_02_u:9538": " nānāpakṣigaṇair juṣṭaṃ nānāratnasamanvitam // Ram_3,53.7",
    "GE09ram_02_u:9539": " kāñcanais tāpanīyaiś ca sphāṭikai rājatais tathā",
    "GE09ram_02_u:9540": " vajravaiḍūryacitraiś ca stambhair dṛṣṭimanoharaiḥ // Ram_3,53.8",
    "GE09ram_02_u:9541": " divyadundubhinirhrādaṃ taptakāñcanatoraṇam",
    "GE09ram_02_u:9542": " sopānaṃ kāñcanaṃ citram āruroha tayā saha // Ram_3,53.9",
    "GE09ram_02_u:9543": " dāntakā rājatāś caiva gavākṣāḥ priyadarśanāḥ",
    "GE09ram_02_u:9544": " hemajālāvṛtāś cāsaṃs tatra prāsādapaṅktayaḥ // Ram_3,53.10",
    "GE09ram_02_u:9545": " sudhāmaṇivicitrāṇi bhūmibhāgāni sarvaśaḥ",
    "GE09ram_02_u:9546": " daśagrīvaḥ svabhavane prādarśayata maithilīm // Ram_3,53.11",
    "GE09ram_02_u:9547": " dīrghikāḥ puṣkariṇyaś ca nānāpuṣpasamāvṛtāḥ",
    "GE09ram_02_u:9548": " rāvaṇo darśayāmāsa sītāṃ śokaparāyaṇām // Ram_3,53.12",
    "GE09ram_02_u:9549": " darśayitvā tu vaidehīṃ kṛtsnaṃ tad bhavanottamam",
    "GE09ram_02_u:9550": " uvāca vākyaṃ pāpātmā rāvaṇo janakātmajām // Ram_3,53.13",
    "GE09ram_02_u:9551": " daśarākṣasakoṭyaś ca dvāviṃśatir athāparāḥ",
    "GE09ram_02_u:9552": " varjayitvā jarāvṛddhān bālāṃś ca rajanīcarān // Ram_3,53.14",
    "GE09ram_02_u:9553": " teṣāṃ prabhur ahaṃ sīte sarveṣāṃ bhīmakarmaṇām",
    "GE09ram_02_u:9554": " sahasram ekam ekasya mama kāryapuraḥsaram // Ram_3,53.15",
    "GE09ram_02_u:9555": " yad idaṃ rājyatantraṃ me tvayi sarvaṃ pratiṣṭhitam",
    "GE09ram_02_u:9556": " jīvitaṃ ca viśālākṣi tvaṃ me prāṇair garīyasī // Ram_3,53.16",
    "GE09ram_02_u:9557": " bahūnāṃ strīsahasrāṇāṃ mama yo 'sau parigrahaḥ",
    "GE09ram_02_u:9558": " tāsāṃ tvam īśvarī sīte mama bhāryā bhava priye // Ram_3,53.17",
    "GE09ram_02_u:9559": " sādhu kiṃ te 'nyayā buddhyā rocayasva vaco mama",
    "GE09ram_02_u:9560": " bhajasva mābhitaptasya prasādaṃ kartum arhasi // Ram_3,53.18",
    "GE09ram_02_u:9561": " parikṣiptā samudreṇa laṅkeyaṃ śatayojanā",
    "GE09ram_02_u:9562": " neyaṃ dharṣayituṃ śakyā sendrair api surāsuraiḥ // Ram_3,53.19",
    "GE09ram_02_u:9563": " na deveṣu na yakṣeṣu na gandharveṣu narṣiṣu",
    "GE09ram_02_u:9564": " ahaṃ paśyāmi lokeṣu yo me vīryasamo bhavet // Ram_3,53.20",
    "GE09ram_02_u:9565": " rājyabhraṣṭena dīnena tāpasena gatāyuṣā",
    "GE09ram_02_u:9566": " kiṃ kariṣyasi rāmeṇa mānuṣeṇālpatejasā // Ram_3,53.21",
    "GE09ram_02_u:9567": " bhajasva sīte mām eva bhartāhaṃ sadṛśas tava",
    "GE09ram_02_u:9568": " yauvanaṃ hy adhruvaṃ bhīru ramasveha mayā saha // Ram_3,53.22",
    "GE09ram_02_u:9569": " darśane mā kṛthā buddhiṃ rāghavasya varānane",
    "GE09ram_02_u:9570": " kāsya śaktir ihāgantum api sīte manorathaiḥ // Ram_3,53.23",
    "GE09ram_02_u:9571": " na śakyo vāyur ākāśe pāśair baddhaṃ mahājavaḥ",
    "GE09ram_02_u:9572": " dīpyamānasya vāpy agner grahītuṃ vimalāṃ śikhām // Ram_3,53.24",
    "GE09ram_02_u:9573": " trayāṇām api lokānāṃ na taṃ paśyāmi śobhane",
    "GE09ram_02_u:9574": " vikrameṇa nayed yas tvāṃ madbāhuparipālitām // Ram_3,53.25",
    "GE09ram_02_u:9575": " laṅkāyāṃ sumahad rājyam idaṃ tvam anupālaya",
    "GE09ram_02_u:9576": " abhiṣekodakaklinnā tuṣṭā ca ramayasva mām // Ram_3,53.26",
    "GE09ram_02_u:9577": " duṣkṛtaṃ yat purā karma vanavāsena tad gatam",
    "GE09ram_02_u:9578": " yaś ca te sukṛto dharmas tasyeha phalam āpnuhi // Ram_3,53.27",
    "GE09ram_02_u:9579": " iha sarvāṇi mālyāni divyagandhāni maithili",
    "GE09ram_02_u:9580": " bhūṣaṇāni ca mukhyāni tāni seva mayā saha // Ram_3,53.28",
    "GE09ram_02_u:9581": " puṣpakaṃ nāma suśroṇi bhrātur vaiśravaṇasya me",
    "GE09ram_02_u:9582": " vimānaṃ ramaṇīyaṃ ca tad vimānaṃ manojavam // Ram_3,53.29",
    "GE09ram_02_u:9583": " tatra sīte mayā sārdhaṃ viharasva yathāsukham",
    "GE09ram_02_u:9584": " vadanaṃ padmasaṃkāśaṃ vimalaṃ cārudarśanam // Ram_3,53.30",
    "GE09ram_02_u:9585": " śokārtaṃ tu varārohe na bhrājati varānane",
    "GE09ram_02_u:9586": " alaṃ vrīḍena vaidehi dharmalopakṛtena te // Ram_3,53.31",
    "GE09ram_02_u:9587": " ārṣo 'yaṃ daivanisyando yas tvām abhigamiṣyati",
    "GE09ram_02_u:9588": " etau pādau mayā snigdhau śirobhiḥ paripīḍitau // Ram_3,53.32",
    "GE09ram_02_u:9589": " prasādaṃ kuru me kṣipraṃ vaśyo dāso 'ham asmi te",
    "GE09ram_02_u:9590": " nemāḥ śūnyā mayā vācaḥ śuṣyamāṇena bhāṣitāḥ // Ram_3,53.33",
    "GE09ram_02_u:9591": " na cāpi rāvaṇaḥ kāṃcin mūrdhnā strīṃ praṇameta ha",
    "GE09ram_02_u:9592": " evam uktvā daśagrīvo maithilīṃ janakātmajām // Ram_3,53.34",
    "GE09ram_02_u:9593": " kṛtāntavaśam āpanno mameyam iti manyate",
    "GE09ram_02_u:9594": " sā tathoktā tu vaidehī nirbhayā śokakarṣitā",
    "GE09ram_02_u:9595": " tṛṇam antarataḥ kṛtvā rāvaṇaṃ pratyabhāṣata // Ram_3,54.1",
    "GE09ram_02_u:9596": " rājā daśaratho nāma dharmasetur ivācalaḥ",
    "GE09ram_02_u:9597": " satyasaṃdhaḥ parijñāto yasya putraḥ sa rāghavaḥ // Ram_3,54.2",
    "GE09ram_02_u:9598": " rāmo nāma sa dharmātmā triṣu lokeṣu viśrutaḥ",
    "GE09ram_02_u:9599": " dīrghabāhur viśālākṣo daivataṃ sa patir mama // Ram_3,54.3",
    "GE09ram_02_u:9600": " ikṣvākūṇāṃ kule jātaḥ siṃhaskandho mahādyutiḥ",
    "GE09ram_02_u:9601": " lakṣmaṇena saha bhrātrā yas te prāṇān hariṣyati // Ram_3,54.4",
    "GE09ram_02_u:9602": " pratyakṣaṃ yady ahaṃ tasya tvayā syāṃ dharṣitā balāt",
    "GE09ram_02_u:9603": " śayitā tvaṃ hataḥ saṃkhye janasthāne yathā kharaḥ // Ram_3,54.5",
    "GE09ram_02_u:9604": " ya ete rākṣasāḥ proktā ghorarūpā mahābalāḥ",
    "GE09ram_02_u:9605": " rāghave nirviṣāḥ sarve suparṇe pannagā yathā // Ram_3,54.6",
    "GE09ram_02_u:9606": " tasya jyāvipramuktās te śarāḥ kāñcanabhūṣaṇāḥ",
    "GE09ram_02_u:9607": " śarīraṃ vidhamiṣyanti gaṅgākūlam ivormayaḥ // Ram_3,54.7",
    "GE09ram_02_u:9608": " asurair vā surair vā tvaṃ yady avadho 'si rāvaṇa",
    "GE09ram_02_u:9609": " utpādya sumahad vairaṃ jīvaṃs tasya na mokṣyase // Ram_3,54.8",
    "GE09ram_02_u:9610": " sa te jīvitaśeṣasya rāghavo 'ntakaro balī",
    "GE09ram_02_u:9611": " paśor yūpagatasyeva jīvitaṃ tava durlabham // Ram_3,54.9",
    "GE09ram_02_u:9612": " yadi paśyet sa rāmas tvāṃ roṣadīptena cakṣuṣā",
    "GE09ram_02_u:9613": " rakṣas tvam adya nirdagdho gaccheḥ sadyaḥ parābhavam // Ram_3,54.10",
    "GE09ram_02_u:9614": " yaś candraṃ nabhaso bhūmau pātayen nāśayeta vā",
    "GE09ram_02_u:9615": " sāgaraṃ śoṣayed vāpi sa sītāṃ mocayed iha // Ram_3,54.11",
    "GE09ram_02_u:9616": " gatāyus tvaṃ gataśrīko gatasattvo gatendriyaḥ",
    "GE09ram_02_u:9617": " laṅkā vaidhavyasaṃyuktā tvatkṛtena bhaviṣyati // Ram_3,54.12",
    "GE09ram_02_u:9618": " na te pāpam idaṃ karma sukhodarkaṃ bhaviṣyati",
    "GE09ram_02_u:9619": " yāhaṃ nītā vinā bhāvaṃ patipārśvāt tvayā vanāt // Ram_3,54.13",
    "GE09ram_02_u:9620": " sa hi daivatasaṃyukto mama bhartā mahādyutiḥ",
    "GE09ram_02_u:9621": " nirbhayo vīryam āśritya śūnye vasati daṇḍake // Ram_3,54.14",
    "GE09ram_02_u:9622": " sa te darpaṃ balaṃ vīryam utsekaṃ ca tathāvidham",
    "GE09ram_02_u:9623": " apaneṣyati gātrebhyaḥ śaravarṣeṇa saṃyuge // Ram_3,54.15",
    "GE09ram_02_u:9624": " yadā vināśo bhūtānāṃ dṛśyate kālacoditaḥ",
    "GE09ram_02_u:9625": " tadā kārye pramādyanti narāḥ kālavaśaṃ gatāḥ // Ram_3,54.16",
    "GE09ram_02_u:9626": " māṃ pradhṛṣya sa te kālaḥ prāpto 'yaṃ rākṣasādhama",
    "GE09ram_02_u:9627": " ātmano rākṣasānāṃ ca vadhāyāntaḥpurasya ca // Ram_3,54.17",
    "GE09ram_02_u:9628": " na śakyā yajñamadhyasthā vediḥ srugbhāṇḍamaṇḍitā",
    "GE09ram_02_u:9629": " dvijātimantrasaṃpūtā caṇḍālenāvamarditum // Ram_3,54.18",
    "GE09ram_02_u:9630": " idaṃ śarīraṃ niḥsaṃjñaṃ bandha vā ghātayasva vā",
    "GE09ram_02_u:9631": " nedaṃ śarīraṃ rakṣyaṃ me jīvitaṃ vāpi rākṣasa",
    "GE09ram_02_u:9632": " na hi śakṣyāmy upakrośaṃ pṛthivyāṃ dātum ātmanaḥ // Ram_3,54.19",
    "GE09ram_02_u:9633": " evam uktvā tu vaidehī krodhāt suparuṣaṃ vacaḥ",
    "GE09ram_02_u:9634": " rāvaṇaṃ maithilī tatra punar novāca kiṃcana // Ram_3,54.20",
    "GE09ram_02_u:9635": " sītāyā vacanaṃ śrutvā paruṣaṃ romaharṣaṇam",
    "GE09ram_02_u:9636": " pratyuvāca tataḥ sītāṃ bhayasaṃdarśanaṃ vacaḥ // Ram_3,54.21",
    "GE09ram_02_u:9637": " śṛṇu maithili madvākyaṃ māsān dvādaśa bhāmini",
    "GE09ram_02_u:9638": " kālenānena nābhyeṣi yadi māṃ cāruhāsini",
    "GE09ram_02_u:9639": " tatas tvāṃ prātarāśārthaṃ sūdāś chetsyanti leśaśaḥ // Ram_3,54.22",
    "GE09ram_02_u:9640": " ity uktvā paruṣaṃ vākyaṃ rāvaṇaḥ śatrurāvaṇaḥ",
    "GE09ram_02_u:9641": " rākṣasīś ca tataḥ kruddha idaṃ vacanam abravīt // Ram_3,54.23",
    "GE09ram_02_u:9642": " śīghram evaṃ hi rākṣasyo vikṛtā ghoradarśanāḥ",
    "GE09ram_02_u:9643": " darpam asyā vineṣyadhvaṃ māṃsaśoṇitabhojanāḥ // Ram_3,54.24",
    "GE09ram_02_u:9644": " vacanād eva tās tasya vikṛtā ghoradarśanāḥ",
    "GE09ram_02_u:9645": " kṛtaprāñjalayo bhūtvā maithilīṃ paryavārayan // Ram_3,54.25",
    "GE09ram_02_u:9646": " sa tāḥ provāca rājā tu rāvaṇo ghoradarśanaḥ",
    "GE09ram_02_u:9647": " pracālya caraṇotkarṣair dārayann iva medinīm // Ram_3,54.26",
    "GE09ram_02_u:9648": " aśokavanikāmadhye maithilī nīyatām iti",
    "GE09ram_02_u:9649": " tatreyaṃ rakṣyatāṃ gūḍham yuṣmābhiḥ parivāritā // Ram_3,54.27",
    "GE09ram_02_u:9650": " tatraināṃ tarjanair ghoraiḥ punaḥ sāntvaiś ca maithilīm",
    "GE09ram_02_u:9651": " ānayadhvaṃ vaśaṃ sarvā vanyāṃ gajavadhūm iva // Ram_3,54.28",
    "GE09ram_02_u:9652": " iti pratisamādiṣṭā rākṣasyo rāvaṇena tāḥ",
    "GE09ram_02_u:9653": " aśokavanikāṃ jagmur maithilīṃ parigṛhya tām // Ram_3,54.29",
    "GE09ram_02_u:9654": " sarvakāmaphalair vṛkṣair nānāpuṣpaphalair vṛtām",
    "GE09ram_02_u:9655": " sarvakālamadaiś cāpi dvijaiḥ samupasevitām // Ram_3,54.30",
    "GE09ram_02_u:9656": " sā tu śokaparītāṅgī maithilī janakātmajā",
    "GE09ram_02_u:9657": " rākṣasīvaśam āpannā vyāghrīṇāṃ hariṇī yathā // Ram_3,54.31",
    "GE09ram_02_u:9658": " na vindate tatra tu śarma maithilī virūpanetrābhir atīva tarjitā",
    "GE09ram_02_u:9659": " patiṃ smarantī dayitaṃ ca devaraṃ vicetanābhūd bhayaśokapīḍitā // Ram_3,54.32",
    "GE09ram_02_u:9660": " rākṣasaṃ mṛgarūpeṇa carantaṃ kāmarūpiṇam",
    "GE09ram_02_u:9661": " nihatya rāmo mārīcaṃ tūrṇaṃ pathi nyavartata // Ram_3,55.1",
    "GE09ram_02_u:9662": " tasya saṃtvaramāṇasya draṣṭukāmasya maithilīm",
    "GE09ram_02_u:9663": " krūrasvaro 'tha gomāyur vinanādāsya pṛṣṭhataḥ // Ram_3,55.2",
    "GE09ram_02_u:9664": " sa tasya svaram ājñāya dāruṇaṃ romaharṣaṇam",
    "GE09ram_02_u:9665": " cintayāmāsa gomāyoḥ svareṇa pariśaṅkitaḥ // Ram_3,55.3",
    "GE09ram_02_u:9666": " aśubhaṃ bata manye 'haṃ gomāyur vāśyate yathā",
    "GE09ram_02_u:9667": " svasti syād api vaidehyā rākṣasair bhakṣaṇaṃ vinā // Ram_3,55.4",
    "GE09ram_02_u:9668": " mārīcena tu vijñāya svaram ālakṣya māmakam",
    "GE09ram_02_u:9669": " vikruṣṭaṃ mṛgarūpeṇa lakṣmaṇaḥ śṛṇuyād yadi // Ram_3,55.5",
    "GE09ram_02_u:9670": " sa saumitriḥ svaraṃ śrutvā tāṃ ca hitvātha maithilīm",
    "GE09ram_02_u:9671": " tayaiva prahitaḥ kṣipraṃ matsakāśam ihaiṣyati // Ram_3,55.6",
    "GE09ram_02_u:9672": " rākṣasaiḥ sahitair nūnaṃ sītāyā īpsito vadhaḥ",
    "GE09ram_02_u:9673": " kāñcanaś ca mṛgo bhūtvā vyapanīyāśramāt tu mām // Ram_3,55.7",
    "GE09ram_02_u:9674": " dūraṃ nītvā tu mārīco rākṣaso 'bhūc charāhataḥ",
    "GE09ram_02_u:9675": " hā lakṣmaṇa hato 'smīti yad vākyaṃ vyājahāra ha // Ram_3,55.8",
    "GE09ram_02_u:9676": " api svasti bhaved dvābhyāṃ rahitābhyāṃ mayā vane",
    "GE09ram_02_u:9677": " janasthānanimittaṃ hi kṛtavairo 'smi rākṣasaiḥ",
    "GE09ram_02_u:9678": " nimittāni ca ghorāṇi dṛśyante 'dya bahūni ca // Ram_3,55.9",
    "GE09ram_02_u:9679": " ity evaṃ cintayan rāmaḥ śrutvā gomāyuniḥsvanam",
    "GE09ram_02_u:9680": " ātmanaś cāpanayanaṃ mṛgarūpeṇa rakṣasā",
    "GE09ram_02_u:9681": " ājagāma janasthānaṃ rāghavaḥ pariśaṅkitaḥ // Ram_3,55.10",
    "GE09ram_02_u:9682": " taṃ dīnamānasaṃ dīnam āsedur mṛgapakṣiṇaḥ",
    "GE09ram_02_u:9683": " savyaṃ kṛtvā mahātmānaṃ ghorāṃś ca sasṛjuḥ svarān // Ram_3,55.11",
    "GE09ram_02_u:9684": " tāni dṛṣṭvā nimittāni mahāghorāṇi rāghavaḥ",
    "GE09ram_02_u:9685": " tato lakṣmaṇam āyāntaṃ dadarśa vigataprabham // Ram_3,55.12",
    "GE09ram_02_u:9686": " tato 'vidūre rāmeṇa samīyāya sa lakṣmaṇaḥ",
    "GE09ram_02_u:9687": " viṣaṇṇaḥ sa viṣaṇṇena duḥkhito duḥkhabhāginā // Ram_3,55.13",
    "GE09ram_02_u:9688": " saṃjagarhe 'tha taṃ bhrātā jyeṣṭho lakṣmaṇam āgatam",
    "GE09ram_02_u:9689": " vihāya sītāṃ vijane vane rākṣasasevite // Ram_3,55.14",
    "GE09ram_02_u:9690": " gṛhītvā ca karaṃ savyaṃ lakṣmaṇaṃ raghunandanaḥ",
    "GE09ram_02_u:9691": " uvāca madhurodarkam idaṃ paruṣam ārtavat // Ram_3,55.15",
    "GE09ram_02_u:9692": " aho lakṣmaṇa garhyaṃ te kṛtaṃ yat tvaṃ vihāya tām",
    "GE09ram_02_u:9693": " sītām ihāgataḥ saumya kaccit svasti bhaved iti // Ram_3,55.16",
    "GE09ram_02_u:9694": " na me 'sti saṃśayo vīra sarvathā janakātmajā",
    "GE09ram_02_u:9695": " vinaṣṭā bhakṣitā vāpi rākṣasair vanacāribhiḥ // Ram_3,55.17",
    "GE09ram_02_u:9696": " aśubhāny eva bhūyiṣṭhaṃ yathā prādurbhavanti me",
    "GE09ram_02_u:9697": " api lakṣmaṇa sītāyāḥ sāmagryaṃ prāpnuyāvahe // Ram_3,55.18",
    "GE09ram_02_u:9698": " idaṃ hi rakṣo mṛgasaṃnikāśaṃ pralobhya māṃ dūram anuprayātam",
    "GE09ram_02_u:9699": " hataṃ kathaṃcin mahatā śrameṇa sa rākṣaso 'bhūn mriyamāṇa eva // Ram_3,55.19",
    "GE09ram_02_u:9700": " manaś ca me dīnam ihāprahṛṣṭaṃ cakṣuś ca savyaṃ kurute vikāram",
    "GE09ram_02_u:9701": " asaṃśayaṃ lakṣmaṇa nāsti sītā hṛtā mṛtā vā pathi vartate vā // Ram_3,55.20",
    "GE09ram_02_u:9702": " sa dṛṣṭvā lakṣmaṇaṃ dīnaṃ śūnye daśarathātmajaḥ",
    "GE09ram_02_u:9703": " paryapṛcchata dharmātmā vaidehīm āgataṃ vinā // Ram_3,56.1",
    "GE09ram_02_u:9704": " prasthitaṃ daṇḍakāraṇyaṃ yā mām anujagāma ha",
    "GE09ram_02_u:9705": " kva sā lakṣmaṇa vaidehī yāṃ hitvā tvam ihāgataḥ // Ram_3,56.2",
    "GE09ram_02_u:9706": " rājyabhraṣṭasya dīnasya daṇḍakān paridhāvataḥ",
    "GE09ram_02_u:9707": " kva sā duḥkhasahāyā me vaidehī tanumadhyamā // Ram_3,56.3",
    "GE09ram_02_u:9708": " yāṃ vinā notsahe vīra muhūrtam api jīvitum",
    "GE09ram_02_u:9709": " kva sā prāṇasahāyā me sītā surasutopamā // Ram_3,56.4",
    "GE09ram_02_u:9710": " patitvam amarāṇāṃ vā pṛthivyāś cāpi lakṣmaṇa",
    "GE09ram_02_u:9711": " vinā tāṃ tapanīyābhāṃ neccheyaṃ janakātmajām // Ram_3,56.5",
    "GE09ram_02_u:9712": " kaccij jīvati vaidehī prāṇaiḥ priyatarā mama",
    "GE09ram_02_u:9713": " kaccit pravrājanaṃ saumya na me mithyā bhaviṣyati // Ram_3,56.6",
    "GE09ram_02_u:9714": " sītānimittaṃ saumitre mṛte mayi gate tvayi",
    "GE09ram_02_u:9715": " kaccit sakāmā sukhitā kaikeyī sā bhaviṣyati // Ram_3,56.7",
    "GE09ram_02_u:9716": " saputrarājyāṃ siddhārthāṃ mṛtaputrā tapasvinī",
    "GE09ram_02_u:9717": " upasthāsyati kausalyā kaccit saumya na kaikayīm // Ram_3,56.8",
    "GE09ram_02_u:9718": " yadi jīvati vaidehī gamiṣyāmy āśramaṃ punaḥ",
    "GE09ram_02_u:9719": " suvṛttā yadi vṛttā sā prāṇāṃs tyakṣyāmi lakṣmaṇa // Ram_3,56.9",
    "GE09ram_02_u:9720": " yadi mām āśramagataṃ vaidehī nābhibhāṣate",
    "GE09ram_02_u:9721": " punaḥ prahasitā sītā vinaśiṣyāmi lakṣmaṇa // Ram_3,56.10",
    "GE09ram_02_u:9722": " brūhi lakṣmaṇa vaidehī yadi jīvati vā na vā",
    "GE09ram_02_u:9723": " tvayi pramatte rakṣobhir bhakṣitā vā tapasvinī // Ram_3,56.11",
    "GE09ram_02_u:9724": " sukumārī ca bālā ca nityaṃ cāduḥkhadarśinī",
    "GE09ram_02_u:9725": " madviyogena vaidehī vyaktaṃ śocati durmanāḥ // Ram_3,56.12",
    "GE09ram_02_u:9726": " sarvathā rakṣasā tena jihmena sudurātmanā",
    "GE09ram_02_u:9727": " vadatā lakṣmaṇety uccais tavāpi janitaṃ bhayam // Ram_3,56.13",
    "GE09ram_02_u:9728": " śrutaś ca śaṅke vaidehyā sa svaraḥ sadṛśo mama",
    "GE09ram_02_u:9729": " trastayā preṣitas tvaṃ ca draṣṭuṃ māṃ śīghram āgataḥ // Ram_3,56.14",
    "GE09ram_02_u:9730": " sarvathā tu kṛtaṃ kaṣṭaṃ sītām utsṛjatā vane",
    "GE09ram_02_u:9731": " pratikartuṃ nṛśaṃsānāṃ rakṣasāṃ dattam antaram // Ram_3,56.15",
    "GE09ram_02_u:9732": " duḥkhitāḥ kharaghātena rākṣasāḥ piśitāśanāḥ",
    "GE09ram_02_u:9733": " taiḥ sītā nihatā ghorair bhaviṣyati na saṃśayaḥ // Ram_3,56.16",
    "GE09ram_02_u:9734": " aho 'smi vyasane magnaḥ sarvathā ripunāśana",
    "GE09ram_02_u:9735": " kiṃ tv idānīṃ kariṣyāmi śaṅke prāptavyam īdṛśam // Ram_3,56.17",
    "GE09ram_02_u:9736": " iti sītāṃ varārohāṃ cintayann eva rāghavaḥ",
    "GE09ram_02_u:9737": " ājagāma janasthānaṃ tvarayā sahalakṣmaṇaḥ // Ram_3,56.18",
    "GE09ram_02_u:9738": " vigarhamāṇo 'nujam ārtarūpaṃ kṣudhā śramāc caiva pipāsayā ca",
    "GE09ram_02_u:9739": " viniḥśvasañ śuṣkamukho viṣaṇṇaḥ pratiśrayaṃ prāpya samīkṣya śūnyam // Ram_3,56.19",
    "GE09ram_02_u:9740": " svam āśramaṃ saṃpravigāhya vīro vihāradeśān anusṛtya kāṃścit",
    "GE09ram_02_u:9741": " etat tad ity eva nivāsabhūmau prahṛṣṭaromā vyathito babhūva // Ram_3,56.20",
    "GE09ram_02_u:9742": " athāśramād upāvṛttam antarā raghunandanaḥ",
    "GE09ram_02_u:9743": " paripapraccha saumitriṃ rāmo duḥkhārditaḥ punaḥ // Ram_3,57.1",
    "GE09ram_02_u:9744": " tam uvāca kimarthaṃ tvam āgato 'pāsya maithilīm",
    "GE09ram_02_u:9745": " yadā sā tava viśvāsād vane virahitā mayā // Ram_3,57.2",
    "GE09ram_02_u:9746": " dṛṣṭvaivābhyāgataṃ tvāṃ me maithilīṃ tyajya lakṣmaṇa",
    "GE09ram_02_u:9747": " śaṅkamānaṃ mahat pāpaṃ yat satyaṃ vyathitaṃ manaḥ // Ram_3,57.3",
    "GE09ram_02_u:9748": " sphurate nayanaṃ savyaṃ bāhuś ca hṛdayaṃ ca me",
    "GE09ram_02_u:9749": " dṛṣṭvā lakṣmaṇa dūre tvāṃ sītāvirahitaṃ pathi // Ram_3,57.4",
    "GE09ram_02_u:9750": " evam uktas tu saumitrir lakṣmaṇaḥ śubhalakṣaṇaḥ",
    "GE09ram_02_u:9751": " bhūyo duḥkhasamāviṣṭo duḥkhitaṃ rāmam abravīt // Ram_3,57.5",
    "GE09ram_02_u:9752": " na svayaṃ kāmakāreṇa tāṃ tyaktvāham ihāgataḥ",
    "GE09ram_02_u:9753": " pracoditas tayaivograis tvatsakāśam ihāgataḥ // Ram_3,57.6",
    "GE09ram_02_u:9754": " āryeṇeva parikruṣṭaṃ hā sīte lakṣmaṇeti ca",
    "GE09ram_02_u:9755": " paritrāhīti yad vākyaṃ maithilyās tac chrutiṃ gatam // Ram_3,57.7",
    "GE09ram_02_u:9756": " sā tam ārtasvaraṃ śrutvā tava snehena maithilī",
    "GE09ram_02_u:9757": " gaccha gaccheti mām āha rudantī bhayavihvalā // Ram_3,57.8",
    "GE09ram_02_u:9758": " pracodyamānena mayā gaccheti bahuśas tayā",
    "GE09ram_02_u:9759": " pratyuktā maithilī vākyam idaṃ tvatpratyayānvitam // Ram_3,57.9",
    "GE09ram_02_u:9760": " na tat paśyāmy ahaṃ rakṣo yad asya bhayam āvahet",
    "GE09ram_02_u:9761": " nirvṛtā bhava nāsty etat kenāpy evam udāhṛtam // Ram_3,57.10",
    "GE09ram_02_u:9762": " vigarhitaṃ ca nīcaṃ ca katham āryo 'bhidhāsyati",
    "GE09ram_02_u:9763": " trāhīti vacanaṃ sīte yas trāyet tridaśān api // Ram_3,57.11",
    "GE09ram_02_u:9764": " kiṃnimittaṃ tu kenāpi bhrātur ālambya me svaram",
    "GE09ram_02_u:9765": " visvaraṃ vyāhṛtaṃ vākyaṃ lakṣmaṇa trāhi mām iti",
    "GE09ram_02_u:9766": " na bhavatyā vyathā kāryā kunārījanasevitā // Ram_3,57.12",
    "GE09ram_02_u:9767": " alaṃ vaiklavyam ālambya svasthā bhava nirutsukā",
    "GE09ram_02_u:9768": " na cāsti triṣu lokeṣu pumān yo rāghavaṃ raṇe",
    "GE09ram_02_u:9769": " jāto vā jāyamāno vā saṃyuge yaḥ parājayet // Ram_3,57.13",
    "GE09ram_02_u:9770": " evam uktā tu vaidehī parimohitacetanā",
    "GE09ram_02_u:9771": " uvācāśrūṇi muñcantī dāruṇaṃ mām idaṃ vacaḥ // Ram_3,57.14",
    "GE09ram_02_u:9772": " bhāvo mayi tavātyarthaṃ pāpa eva niveśitaḥ",
    "GE09ram_02_u:9773": " vinaṣṭe bhrātari prāpte na ca tvaṃ mām avāpsyasi // Ram_3,57.15",
    "GE09ram_02_u:9774": " saṃketād bharatena tvaṃ rāmaṃ samanugacchasi",
    "GE09ram_02_u:9775": " krośantaṃ hi yathātyarthaṃ nainam abhyavapadyase // Ram_3,57.16",
    "GE09ram_02_u:9776": " ripuḥ pracchannacārī tvaṃ madartham anugacchasi",
    "GE09ram_02_u:9777": " rāghavasyāntaraprepsus tathainaṃ nābhipadyase // Ram_3,57.17",
    "GE09ram_02_u:9778": " evam ukto hi vaidehyā saṃrabdho raktalocanaḥ",
    "GE09ram_02_u:9779": " krodhāt prasphuramāṇauṣṭha āśramād abhinirgataḥ // Ram_3,57.18",
    "GE09ram_02_u:9780": " evaṃ bruvāṇaṃ saumitriṃ rāmaḥ saṃtāpamohitaḥ",
    "GE09ram_02_u:9781": " abravīd duṣkṛtaṃ saumya tāṃ vinā yat tvam āgataḥ // Ram_3,57.19",
    "GE09ram_02_u:9782": " jānann api samarthaṃ māṃ rakṣasāṃ vinivāraṇe",
    "GE09ram_02_u:9783": " anena krodhavākyena maithilyā niḥsṛto bhavān // Ram_3,57.20",
    "GE09ram_02_u:9784": " na hi te parituṣyāmi tyaktvā yad yāsi maithilīm",
    "GE09ram_02_u:9785": " kruddhāyāḥ paruṣaṃ śrutvā striyā yat tvam ihāgataḥ // Ram_3,57.21",
    "GE09ram_02_u:9786": " sarvathā tv apanītaṃ te sītayā yat pracoditaḥ",
    "GE09ram_02_u:9787": " krodhasya vaśam āgamya nākaroḥ śāsanaṃ mama // Ram_3,57.22",
    "GE09ram_02_u:9788": " asau hi rākṣasaḥ śete śareṇābhihato mayā",
    "GE09ram_02_u:9789": " mṛgarūpeṇa yenāham āśramād apavāhitaḥ // Ram_3,57.23",
    "GE09ram_02_u:9790": " vikṛṣya cāpaṃ paridhāya sāyakaṃ salīlabāṇena ca tāḍito mayā",
    "GE09ram_02_u:9791": " mārgīṃ tanuṃ tyajya ca viklavasvaro babhūva keyūradharaḥ sa rākṣasaḥ // Ram_3,57.24",
    "GE09ram_02_u:9792": " śarāhatenaiva tadārtayā girā svaraṃ mamālambya sudūrasaṃśravam",
    "GE09ram_02_u:9793": " udāhṛtaṃ tad vacanaṃ sudāruṇaṃ tvam āgato yena vihāya maithilīm // Ram_3,57.25",
    "GE09ram_02_u:9794": " bhṛśam āvrajamānasya tasyādhovāmalocanam",
    "GE09ram_02_u:9795": " prāsphurac cāskhalad rāmo vepathuś cāsya jāyate // Ram_3,58.1",
    "GE09ram_02_u:9796": " upālakṣya nimittāni so 'śubhāni muhur muhuḥ",
    "GE09ram_02_u:9797": " api kṣemaṃ tu sītāyā iti vai vyājahāra ha // Ram_3,58.2",
    "GE09ram_02_u:9798": " tvaramāṇo jagāmātha sītādarśanalālasaḥ",
    "GE09ram_02_u:9799": " śūnyam āvasathaṃ dṛṣṭvā babhūvodvignamānasaḥ // Ram_3,58.3",
    "GE09ram_02_u:9800": " udbhramann iva vegena vikṣipan raghunandanaḥ",
    "GE09ram_02_u:9801": " tatra tatroṭajasthānam abhivīkṣya samantataḥ // Ram_3,58.4",
    "GE09ram_02_u:9802": " dadarśa parṇaśālāṃ ca rahitāṃ sītayā tadā",
    "GE09ram_02_u:9803": " śriyā virahitāṃ dhvastāṃ hemante padminīm iva // Ram_3,58.5",
    "GE09ram_02_u:9804": " rudantam iva vṛkṣaiś ca mlānapuṣpamṛgadvijam",
    "GE09ram_02_u:9805": " śriyā vihīnaṃ vidhvastaṃ saṃtyaktavanadaivatam // Ram_3,58.6",
    "GE09ram_02_u:9806": " viprakīrṇājinakuśaṃ vipraviddhabṛsīkaṭam",
    "GE09ram_02_u:9807": " dṛṣṭvā śūnyoṭajasthānaṃ vilalāpa punaḥ punaḥ // Ram_3,58.7",
    "GE09ram_02_u:9808": " hṛtā mṛtā vā naṣṭā vā bhakṣitā vā bhaviṣyati",
    "GE09ram_02_u:9809": " nilīnāpy atha vā bhīrur atha vā vanam āśritā // Ram_3,58.8",
    "GE09ram_02_u:9810": " gatā vicetuṃ puṣpāṇi phalāny api ca vā punaḥ",
    "GE09ram_02_u:9811": " atha vā padminīṃ yātā jalārthaṃ vā nadīṃ gatā // Ram_3,58.9",
    "GE09ram_02_u:9812": " yatnān mṛgayamāṇas tu nāsasāda vane priyām",
    "GE09ram_02_u:9813": " śokaraktekṣaṇaḥ śokād unmatta iva lakṣyate // Ram_3,58.10",
    "GE09ram_02_u:9814": " vṛkṣād vṛkṣaṃ pradhāvan sa girīṃś cāpi nadīn nadīm",
    "GE09ram_02_u:9815": " babhūva vilapan rāmaḥ śokapaṅkārṇavaplutaḥ // Ram_3,58.11",
    "GE09ram_02_u:9816": " asti kaccit tvayā dṛṣṭā sā kadambapriyā priyā",
    "GE09ram_02_u:9817": " kadamba yadi jānīṣe śaṃsa sītāṃ śubhānanām // Ram_3,58.12",
    "GE09ram_02_u:9818": " snigdhapallavasaṃkāśāṃ pītakauśeyavāsinīm",
    "GE09ram_02_u:9819": " śaṃsasva yadi vā dṛṣṭā bilva bilvopamastanī // Ram_3,58.13",
    "GE09ram_02_u:9820": " atha vārjuna śaṃsa tvaṃ priyāṃ tām arjunapriyām",
    "GE09ram_02_u:9821": " janakasya sutā bhīrur yadi jīvati vā na vā // Ram_3,58.14",
    "GE09ram_02_u:9822": " kakubhaḥ kakubhoruṃ tāṃ vyaktaṃ jānāti maithilīm",
    "GE09ram_02_u:9823": " latāpallavapuṣpāḍhyo bhāti hy eṣa vanaspatiḥ // Ram_3,58.15",
    "GE09ram_02_u:9824": " bhramarair upagītaś ca yathā drumavaro hy ayam",
    "GE09ram_02_u:9825": " eṣa vyaktaṃ vijānāti tilakas tilakapriyām // Ram_3,58.16",
    "GE09ram_02_u:9826": " aśoka śokāpanuda śokopahatacetasam",
    "GE09ram_02_u:9827": " tvannāmānaṃ kuru kṣipraṃ priyāsaṃdarśanena mām // Ram_3,58.17",
    "GE09ram_02_u:9828": " yadi tāla tvayā dṛṣṭā pakvatālaphalastanī",
    "GE09ram_02_u:9829": " kathayasva varārohāṃ kāruṇyaṃ yadi te mayi // Ram_3,58.18",
    "GE09ram_02_u:9830": " yadi dṛṣṭā tvayā sītā jambu jāmbūnadaprabhā",
    "GE09ram_02_u:9831": " priyāṃ yadi vijānīṣe niḥśaṅkaṃ kathayasva me // Ram_3,58.19",
    "GE09ram_02_u:9832": " atha vā mṛgaśāvākṣīṃ mṛga jānāsi maithilīm",
    "GE09ram_02_u:9833": " mṛgaviprekṣaṇī kāntā mṛgībhiḥ sahitā bhavet // Ram_3,58.20",
    "GE09ram_02_u:9834": " gaja sā gajanāsorur yadi dṛṣṭā tvayā bhavet",
    "GE09ram_02_u:9835": " tāṃ manye viditāṃ tubhyam ākhyāhi varavāraṇa // Ram_3,58.21",
    "GE09ram_02_u:9836": " śārdūla yadi sā dṛṣṭā priyā candranibhānanā",
    "GE09ram_02_u:9837": " maithilī mama viśrabdhaḥ kathayasva na te bhayam // Ram_3,58.22",
    "GE09ram_02_u:9838": " kiṃ dhāvasi priye nūnaṃ dṛṣṭāsi kamalekṣaṇe",
    "GE09ram_02_u:9839": " vṛkṣeṇācchādya cātmānaṃ kiṃ māṃ na pratibhāṣase // Ram_3,58.23",
    "GE09ram_02_u:9840": " tiṣṭha tiṣṭha varārohe na te 'sti karuṇā mayi",
    "GE09ram_02_u:9841": " nātyarthaṃ hāsyaśīlāsi kimarthaṃ mām upekṣase // Ram_3,58.24",
    "GE09ram_02_u:9842": " pītakauśeyakenāsi sūcitā varavarṇini",
    "GE09ram_02_u:9843": " dhāvanty api mayā dṛṣṭā tiṣṭha yady asti sauhṛdam // Ram_3,58.25",
    "GE09ram_02_u:9844": " naiva sā nūnam atha vā hiṃsitā cāruhāsinī",
    "GE09ram_02_u:9845": " kṛcchraṃ prāptaṃ hi māṃ nūnaṃ yathopekṣitum arhati // Ram_3,58.26",
    "GE09ram_02_u:9846": " vyaktaṃ sā bhakṣitā bālā rākṣasaiḥ piśitāśanaiḥ",
    "GE09ram_02_u:9847": " vibhajyāṅgāni sarvāṇi mayā virahitā priyā // Ram_3,58.27",
    "GE09ram_02_u:9848": " nūnaṃ tac chubhadantauṣṭhaṃ mukhaṃ niṣprabhatāṃ gatam",
    "GE09ram_02_u:9849": " sā hi campakavarṇābhā grīvā graiveyaśobhitā // Ram_3,58.28",
    "GE09ram_02_u:9850": " komalā vilapantyās tu kāntāyā bhakṣitā śubhā",
    "GE09ram_02_u:9851": " nūnaṃ vikṣipyamāṇau tau bāhū pallavakomalau // Ram_3,58.29",
    "GE09ram_02_u:9852": " bhakṣitau vepamānāgrau sahastābharaṇāṅgadau",
    "GE09ram_02_u:9853": " mayā virahitā bālā rakṣasāṃ bhakṣaṇāya vai // Ram_3,58.30",
    "GE09ram_02_u:9854": " sārtheneva parityaktā bhakṣitā bahubāndhavā",
    "GE09ram_02_u:9855": " hā lakṣmaṇa mahābāho paśyasi tvaṃ priyāṃ kvacit // Ram_3,58.31",
    "GE09ram_02_u:9856": " hā priye kva gatā bhadre hā sīteti punaḥ punaḥ",
    "GE09ram_02_u:9857": " ity evaṃ vilapan rāmaḥ paridhāvan vanād vanam // Ram_3,58.32",
    "GE09ram_02_u:9858": " kvacid udbhramate vegāt kvacid vibhramate balāt",
    "GE09ram_02_u:9859": " kvacin matta ivābhāti kāntānveṣaṇatatparaḥ // Ram_3,58.33",
    "GE09ram_02_u:9860": " sa vanāni nadīḥ śailān giriprasravaṇāni ca",
    "GE09ram_02_u:9861": " kānanāni ca vegena bhramaty aparisaṃsthitaḥ // Ram_3,58.34",
    "GE09ram_02_u:9862": " tathā sa gatvā vipulaṃ mahad vanaṃ parītya sarvaṃ tv atha maithilīṃ prati",
    "GE09ram_02_u:9863": " aniṣṭhitāśaḥ sa cakāra mārgaṇe punaḥ priyāyāḥ paramaṃ pariśramam // Ram_3,58.35",
    "GE09ram_02_u:9864": " dṛṣṭvāśramapadaṃ śūnyaṃ rāmo daśarathātmajaḥ",
    "GE09ram_02_u:9865": " rahitāṃ parṇaśālāṃ ca vidhvastāny āsanāni ca // Ram_3,59.1",
    "GE09ram_02_u:9866": " adṛṣṭvā tatra vaidehīṃ saṃnirīkṣya ca sarvaśaḥ",
    "GE09ram_02_u:9867": " uvāca rāmaḥ prākruśya pragṛhya rucirau bhujau // Ram_3,59.2",
    "GE09ram_02_u:9868": " kva nu lakṣmaṇa vaidehī kaṃ vā deśam ito gatā",
    "GE09ram_02_u:9869": " kenāhṛtā vā saumitre bhakṣitā kena vā priyā // Ram_3,59.3",
    "GE09ram_02_u:9870": " vṛkṣeṇācchādya yadi māṃ sīte hasitum icchasi",
    "GE09ram_02_u:9871": " alaṃ te hasitenādya māṃ bhajasva suduḥkhitam // Ram_3,59.4",
    "GE09ram_02_u:9872": " yaiḥ saha krīḍase sīte viśvastair mṛgapotakaiḥ",
    "GE09ram_02_u:9873": " ete hīnās tvayā saumye dhyāyanty asrāvilekṣaṇāḥ // Ram_3,59.5",
    "GE09ram_02_u:9874": " mṛtaṃ śokena mahatā sītāharaṇajena mām",
    "GE09ram_02_u:9875": " paraloke mahārājo nūnaṃ drakṣyati me pitā // Ram_3,59.6",
    "GE09ram_02_u:9876": " kathaṃ pratijñāṃ saṃśrutya mayā tvam abhiyojitaḥ",
    "GE09ram_02_u:9877": " apūrayitvā taṃ kālaṃ matsakāśam ihāgataḥ // Ram_3,59.7",
    "GE09ram_02_u:9878": " kāmavṛttam anāryaṃ māṃ mṛṣāvādinam eva ca",
    "GE09ram_02_u:9879": " dhik tvām iti pare loke vyaktaṃ vakṣyati me pitā // Ram_3,59.8",
    "GE09ram_02_u:9880": " vivaśaṃ śokasaṃtaptaṃ dīnaṃ bhagnamanoratham",
    "GE09ram_02_u:9881": " mām ihotsṛjya karuṇaṃ kīrtir naram ivānṛjum // Ram_3,59.9",
    "GE09ram_02_u:9882": " kva gacchasi varārohe mām utsṛjya sumadhyame",
    "GE09ram_02_u:9883": " tvayā virahitaś cāhaṃ mokṣye jīvitam ātmanaḥ // Ram_3,59.10",
    "GE09ram_02_u:9884": " itīva vilapan rāmaḥ sītādarśanalālasaḥ",
    "GE09ram_02_u:9885": " na dadarśa suduḥkhārto rāghavo janakātmajām // Ram_3,59.11",
    "GE09ram_02_u:9886": " anāsādayamānaṃ taṃ sītāṃ daśarathātmajam",
    "GE09ram_02_u:9887": " paṅkam āsādya vipulaṃ sīdantam iva kuñjaram",
    "GE09ram_02_u:9888": " lakṣmaṇo rāmam atyartham uvāca hitakāmyayā // Ram_3,59.12",
    "GE09ram_02_u:9889": " mā viṣādaṃ mahābāho kuru yatnaṃ mayā saha",
    "GE09ram_02_u:9890": " idaṃ ca hi vanaṃ śūra bahukandaraśobhitam // Ram_3,59.13",
    "GE09ram_02_u:9891": " priyakānanasaṃcārā vanonmattā ca maithilī",
    "GE09ram_02_u:9892": " sā vanaṃ vā praviṣṭā syān nalinīṃ vā supuṣpitām // Ram_3,59.14",
    "GE09ram_02_u:9893": " saritaṃ vāpi samprāptā mīnavañjulasevitām",
    "GE09ram_02_u:9894": " vitrāsayitukāmā vā līnā syāt kānane kvacit",
    "GE09ram_02_u:9895": " jijñāsamānā vaidehī tvāṃ māṃ ca puruṣarṣabha // Ram_3,59.15",
    "GE09ram_02_u:9896": " tasyā hy anveṣaṇe śrīman kṣipram eva yatāvahe",
    "GE09ram_02_u:9897": " vanaṃ sarvaṃ vicinuvo yatra sā janakātmajā",
    "GE09ram_02_u:9898": " manyase yadi kākutstha mā sma śoke manaḥ kṛthāḥ // Ram_3,59.16",
    "GE09ram_02_u:9899": " evam uktas tu sauhārdāl lakṣmaṇena samāhitaḥ",
    "GE09ram_02_u:9900": " saha saumitriṇā rāmo vicetum upacakrame",
    "GE09ram_02_u:9901": " tau vanāni girīṃś caiva saritaś ca sarāṃsi ca // Ram_3,59.17",
    "GE09ram_02_u:9902": " nikhilena vicinvantau sītāṃ daśarathātmajau",
    "GE09ram_02_u:9903": " tasya śailasya sānūni guhāś ca śikharāṇi ca // Ram_3,59.18",
    "GE09ram_02_u:9904": " nikhilena vicinvantau naiva tām abhijagmatuḥ",
    "GE09ram_02_u:9905": " vicitya sarvataḥ śailaṃ rāmo lakṣmaṇam abravīt // Ram_3,59.19",
    "GE09ram_02_u:9906": " neha paśyāmi saumitre vaidehīṃ parvate śubhe",
    "GE09ram_02_u:9907": " tato duḥkhābhisaṃtapto lakṣmaṇo vākyam abravīt // Ram_3,59.20",
    "GE09ram_02_u:9908": " vicaran daṇḍakāraṇyaṃ bhrātaraṃ dīptatejasam",
    "GE09ram_02_u:9909": " prāpsyasi tvaṃ mahāprājña maithilīṃ janakātmajām // Ram_3,59.21",
    "GE09ram_02_u:9910": " yathā viṣṇur mahābāhur baliṃ baddhvā mahīm imām",
    "GE09ram_02_u:9911": " evam uktas tu vīreṇa lakṣmaṇena sa rāghavaḥ // Ram_3,59.22",
    "GE09ram_02_u:9912": " uvāca dīnayā vācā duḥkhābhihatacetanaḥ",
    "GE09ram_02_u:9913": " vanaṃ sarvaṃ suvicitaṃ padminyaḥ phullapaṅkajāḥ // Ram_3,59.23",
    "GE09ram_02_u:9914": " giriś cāyaṃ mahāprājña bahukandaranirjharaḥ",
    "GE09ram_02_u:9915": " na hi paśyāmi vaidehīṃ prāṇebhyo 'pi garīyasīm // Ram_3,59.24",
    "GE09ram_02_u:9916": " evaṃ sa vilapan rāmaḥ sītāharaṇakarśitaḥ",
    "GE09ram_02_u:9917": " dīnaḥ śokasamāviṣṭo muhūrtaṃ vihvalo 'bhavat // Ram_3,59.25",
    "GE09ram_02_u:9918": " sa vihvalitasarvāṅgo gatabuddhir vicetanaḥ",
    "GE09ram_02_u:9919": " viṣasādāturo dīno niḥśvasyāśītam āyatam // Ram_3,59.26",
    "GE09ram_02_u:9920": " bahuśaḥ sa tu niḥśvasya rāmo rājīvalocanaḥ",
    "GE09ram_02_u:9921": " hā priyeti vicukrośa bahuśo bāṣpagadgadaḥ // Ram_3,59.27",
    "GE09ram_02_u:9922": " taṃ sāntvayāmāsa tato lakṣmaṇaḥ priyabāndhavaḥ",
    "GE09ram_02_u:9923": " bahuprakāraṃ dharmajñaḥ praśritaḥ praśritāñjaliḥ // Ram_3,59.28",
    "GE09ram_02_u:9924": " anādṛtya tu tad vākyaṃ lakṣmaṇauṣṭhapuṭacyutam",
    "GE09ram_02_u:9925": " apaśyaṃs tāṃ priyāṃ sītāṃ prākrośat sa punaḥ punaḥ // Ram_3,59.29",
    "GE09ram_02_u:9926": " sa dīno dīnayā vācā lakṣmaṇaṃ vākyam abravīt",
    "GE09ram_02_u:9927": " śīghraṃ lakṣmaṇa jānīhi gatvā godāvarīṃ nadīm",
    "GE09ram_02_u:9928": " api godāvarīṃ sītā padmāny ānayituṃ gatā // Ram_3,60.1",
    "GE09ram_02_u:9929": " evam uktas tu rāmeṇa lakṣmaṇaḥ punar eva hi",
    "GE09ram_02_u:9930": " nadīṃ godāvarīṃ ramyāṃ jagāma laghuvikramaḥ // Ram_3,60.2",
    "GE09ram_02_u:9931": " tāṃ lakṣmaṇas tīrthavatīṃ vicitvā rāmam abravīt",
    "GE09ram_02_u:9932": " naināṃ paśyāmi tīrtheṣu krośato na śṛṇoti me // Ram_3,60.3",
    "GE09ram_02_u:9933": " kaṃ nu sā deśam āpannā vaidehī kleśanāśinī",
    "GE09ram_02_u:9934": " na hi taṃ vedmi vai rāma yatra sā tanumadhyamā // Ram_3,60.4",
    "GE09ram_02_u:9935": " lakṣmaṇasya vacaḥ śrutvā dīnaḥ saṃtāpamohitaḥ",
    "GE09ram_02_u:9936": " rāmaḥ samabhicakrāma svayaṃ godāvarīṃ nadīm // Ram_3,60.5",
    "GE09ram_02_u:9937": " sa tām upasthito rāmaḥ kva sītety evam abravīt // Ram_3,60.6",
    "GE09ram_02_u:9938": " bhūtāni rākṣasendreṇa vadhārheṇa hṛtām api",
    "GE09ram_02_u:9939": " na tāṃ śaśaṃsū rāmāya tathā godāvarī nadī // Ram_3,60.7",
    "GE09ram_02_u:9940": " tataḥ pracoditā bhūtaiḥ śaṃsāsmai tāṃ priyām iti",
    "GE09ram_02_u:9941": " na ca sābhyavadat sītāṃ pṛṣṭā rāmeṇa śocitā // Ram_3,60.8",
    "GE09ram_02_u:9942": " rāvaṇasya ca tad rūpaṃ karmāṇi ca durātmanaḥ",
    "GE09ram_02_u:9943": " dhyātvā bhayāt tu vaidehīṃ sā nadī na śaśaṃsa tām // Ram_3,60.9",
    "GE09ram_02_u:9944": " nirāśas tu tayā nadyā sītāyā darśane kṛtaḥ",
    "GE09ram_02_u:9945": " uvāca rāmaḥ saumitriṃ sītādarśanakarśitaḥ // Ram_3,60.10",
    "GE09ram_02_u:9946": " kiṃ nu lakṣmaṇa vakṣyāmi sametya janakaṃ vacaḥ",
    "GE09ram_02_u:9947": " mātaraṃ caiva vaidehyā vinā tām aham apriyam // Ram_3,60.11",
    "GE09ram_02_u:9948": " yā me rājyavihīnasya vane vanyena jīvataḥ",
    "GE09ram_02_u:9949": " sarvaṃ vyapanayacchokam vaidehī kva nu sā gatā // Ram_3,60.12",
    "GE09ram_02_u:9950": " jñātipakṣavihīnasya rājaputrīm apaśyataḥ",
    "GE09ram_02_u:9951": " manye dīrghā bhaviṣyanti rātrayo mama jāgrataḥ // Ram_3,60.13",
    "GE09ram_02_u:9952": " godāvarīṃ janasthānam imaṃ prasravaṇaṃ girim",
    "GE09ram_02_u:9953": " sarvāṇy anucariṣyāmi yadi sītā hi dṛśyate // Ram_3,60.14",
    "GE09ram_02_u:9954": " evaṃ sambhāṣamāṇau tāv anyonyaṃ bhrātarāv ubhau",
    "GE09ram_02_u:9955": " vasuṃdharāyāṃ patitaṃ puṣpamārgam apaśyatām // Ram_3,60.15",
    "GE09ram_02_u:9956": " tāṃ puṣpavṛṣṭiṃ patitāṃ dṛṣṭvā rāmo mahītale",
    "GE09ram_02_u:9957": " uvāca lakṣmaṇaṃ vīro duḥkhito duḥkhitaṃ vacaḥ // Ram_3,60.16",
    "GE09ram_02_u:9958": " abhijānāmi puṣpāṇi tānīmānīha lakṣmaṇa",
    "GE09ram_02_u:9959": " apinaddhāni vaidehyā mayā dattāni kānane // Ram_3,60.17",
    "GE09ram_02_u:9960": " evam uktvā mahābāhur lakṣmaṇaṃ puruṣarṣabham",
    "GE09ram_02_u:9961": " kruddho 'bravīd giriṃ tatra siṃhaḥ kṣudramṛgaṃ yathā // Ram_3,60.18",
    "GE09ram_02_u:9962": " tāṃ hemavarṇāṃ hemābhāṃ sītāṃ darśaya parvata",
    "GE09ram_02_u:9963": " yāvat sānūni sarvāṇi na te vidhvaṃsayāmy aham // Ram_3,60.19",
    "GE09ram_02_u:9964": " mama bāṇāgninirdagdho bhasmībhūto bhaviṣyasi",
    "GE09ram_02_u:9965": " asevyaḥ satataṃ caiva nistṛṇadrumapallavaḥ // Ram_3,60.20",
    "GE09ram_02_u:9966": " imāṃ vā saritaṃ cādya śoṣayiṣyāmi lakṣmaṇa",
    "GE09ram_02_u:9967": " yadi nākhyāti me sītām adya candranibhānanām // Ram_3,60.21",
    "GE09ram_02_u:9968": " evaṃ sa ruṣito rāmo didhakṣann iva cakṣuṣā",
    "GE09ram_02_u:9969": " dadarśa bhūmau niṣkrāntaṃ rākṣasasya padaṃ mahat // Ram_3,60.22",
    "GE09ram_02_u:9970": " sa samīkṣya parikrāntaṃ sītāyā rākṣasasya ca",
    "GE09ram_02_u:9971": " saṃbhrāntahṛdayo rāmaḥ śaśaṃsa bhrātaraṃ priyam // Ram_3,60.23",
    "GE09ram_02_u:9972": " paśya lakṣmaṇa vaidehyāḥ śīrṇāḥ kanakabindavaḥ",
    "GE09ram_02_u:9973": " bhūṣaṇānāṃ hi saumitre mālyāni vividhāni ca // Ram_3,60.24",
    "GE09ram_02_u:9974": " taptabindunikāśaiś ca citraiḥ kṣatajabindubhiḥ",
    "GE09ram_02_u:9975": " āvṛtaṃ paśya saumitre sarvato dharaṇītalam // Ram_3,60.25",
    "GE09ram_02_u:9976": " manye lakṣmaṇa vaidehī rākṣasaiḥ kāmarūpibhiḥ",
    "GE09ram_02_u:9977": " bhittvā bhittvā vibhaktā vā bhakṣitā vā bhaviṣyati // Ram_3,60.26",
    "GE09ram_02_u:9978": " tasya nimittaṃ vaidehyā dvayor vivadamānayoḥ",
    "GE09ram_02_u:9979": " babhūva yuddhaṃ saumitre ghoraṃ rākṣasayor iha // Ram_3,60.27",
    "GE09ram_02_u:9980": " muktāmaṇicitaṃ cedaṃ tapanīyavibhūṣitam",
    "GE09ram_02_u:9981": " dharaṇyāṃ patitaṃ saumya kasya bhagnaṃ mahad dhanuḥ // Ram_3,60.28",
    "GE09ram_02_u:9982": " taruṇādityasaṃkāśaṃ vaiḍūryagulikācitam",
    "GE09ram_02_u:9983": " viśīrṇaṃ patitaṃ bhūmau kavacaṃ kasya kāñcanam // Ram_3,60.29",
    "GE09ram_02_u:9984": " chattraṃ śataśalākaṃ ca divyamālyopaśobhitam",
    "GE09ram_02_u:9985": " bhagnadaṇḍam idaṃ kasya bhūmau saumya nipātitam // Ram_3,60.30",
    "GE09ram_02_u:9986": " kāñcanoraśchadāś ceme piśācavadanāḥ kharāḥ",
    "GE09ram_02_u:9987": " bhīmarūpā mahākāyāḥ kasya vā nihatā raṇe // Ram_3,60.31",
    "GE09ram_02_u:9988": " dīptapāvakasaṃkāśo dyutimān samaradhvajaḥ",
    "GE09ram_02_u:9989": " apaviddhaś ca bhagnaś ca kasya sāṃgrāmiko rathaḥ // Ram_3,60.32",
    "GE09ram_02_u:9990": " rathākṣamātrā viśikhās tapanīyavibhūṣaṇāḥ",
    "GE09ram_02_u:9991": " kasyeme 'bhihatā bāṇāḥ prakīrṇā ghorakarmaṇaḥ // Ram_3,60.33",
    "GE09ram_02_u:9992": " vairaṃ śataguṇaṃ paśya mamedaṃ jīvitāntakam",
    "GE09ram_02_u:9993": " sughorahṛdayaiḥ saumya rākṣasaiḥ kāmarūpibhiḥ // Ram_3,60.34",
    "GE09ram_02_u:9994": " hṛtā mṛtā vā sītā hi bhakṣitā vā tapasvinī",
    "GE09ram_02_u:9995": " na dharmas trāyate sītāṃ hriyamāṇāṃ mahāvane // Ram_3,60.35",
    "GE09ram_02_u:9996": " bhakṣitāyāṃ hi vaidehyāṃ hṛtāyām api lakṣmaṇa",
    "GE09ram_02_u:9997": " ke hi loke priyaṃ kartuṃ śaktāḥ saumya mameśvarāḥ // Ram_3,60.36",
    "GE09ram_02_u:9998": " kartāram api lokānāṃ śūraṃ karuṇavedinam",
    "GE09ram_02_u:9999": " ajñānād avamanyeran sarvabhūtāni lakṣmaṇa // Ram_3,60.37",
    "GE09ram_02_u:10000": " mṛduṃ lokahite yuktaṃ dāntaṃ karuṇavedinam",
    "GE09ram_02_u:10001": " nirvīrya iti manyante nūnaṃ māṃ tridaśeśvarāḥ // Ram_3,60.38",
    "GE09ram_02_u:10002": " māṃ prāpya hi guṇo doṣaḥ saṃvṛttaḥ paśya lakṣmaṇa",
    "GE09ram_02_u:10003": " adyaiva sarvabhūtānāṃ rakṣasām abhavāya ca",
    "GE09ram_02_u:10004": " saṃhṛtyaiva śaśijyotsnāṃ mahān sūrya ivoditaḥ // Ram_3,60.39",
    "GE09ram_02_u:10005": " naiva yakṣā na gandharvā na piśācā na rākṣasāḥ",
    "GE09ram_02_u:10006": " kiṃnarā vā manuṣyā vā sukhaṃ prāpsyanti lakṣmaṇa // Ram_3,60.40",
    "GE09ram_02_u:10007": " mamāstrabāṇasampūrṇam ākāśaṃ paśya lakṣmaṇa",
    "GE09ram_02_u:10008": " niḥsampātaṃ kariṣyāmi hy adya trailokyacāriṇām // Ram_3,60.41",
    "GE09ram_02_u:10009": " saṃniruddhagrahagaṇam āvāritaniśākaram",
    "GE09ram_02_u:10010": " vipranaṣṭānalamarudbhāskaradyutisaṃvṛtam // Ram_3,60.42",
    "GE09ram_02_u:10011": " vinirmathitaśailāgraṃ śuṣyamāṇajalāśayam",
    "GE09ram_02_u:10012": " dhvastadrumalatāgulmaṃ vipraṇāśitasāgaram // Ram_3,60.43",
    "GE09ram_02_u:10013": " na tāṃ kuśalinīṃ sītāṃ pradāsyanti mameśvarāḥ",
    "GE09ram_02_u:10014": " asmin muhūrte saumitre mama drakṣyanti vikramam // Ram_3,60.44",
    "GE09ram_02_u:10015": " nākāśam utpatiṣyanti sarvabhūtāni lakṣmaṇa",
    "GE09ram_02_u:10016": " mama cāpaguṇān muktair bāṇajālair nirantaram // Ram_3,60.45",
    "GE09ram_02_u:10017": " arditaṃ mama nārācair dhvastabhrāntamṛgadvijam",
    "GE09ram_02_u:10018": " samākulam amaryādaṃ jagat paśyādya lakṣmaṇa // Ram_3,60.46",
    "GE09ram_02_u:10019": " ākarṇapūrṇair iṣubhir jīvalokaṃ durāvaraiḥ",
    "GE09ram_02_u:10020": " kariṣye maithilīhetor apiśācam arākṣasam // Ram_3,60.47",
    "GE09ram_02_u:10021": " mama roṣaprayuktānāṃ sāyakānāṃ balaṃ surāḥ",
    "GE09ram_02_u:10022": " drakṣyanty adya vimuktānām amarṣād dūragāminām // Ram_3,60.48",
    "GE09ram_02_u:10023": " naiva devā na daiteyā na piśācā na rākṣasāḥ",
    "GE09ram_02_u:10024": " bhaviṣyanti mama krodhāt trailokye vipraṇāśite // Ram_3,60.49",
    "GE09ram_02_u:10025": " devadānavayakṣāṇāṃ lokā ye rakṣasām api",
    "GE09ram_02_u:10026": " bahudhā nipatiṣyanti bāṇaughaiḥ śakulīkṛtāḥ",
    "GE09ram_02_u:10027": " nirmaryādān imāṃl lokān kariṣyāmy adya sāyakaiḥ // Ram_3,60.50",
    "GE09ram_02_u:10028": " yathā jarā yathā mṛtyur yathā kālo yathā vidhiḥ",
    "GE09ram_02_u:10029": " nityaṃ na pratihanyante sarvabhūteṣu lakṣmaṇa",
    "GE09ram_02_u:10030": " tathāhaṃ krodhasaṃyukto na nivāryo 'smy asaṃśayam // Ram_3,60.51",
    "GE09ram_02_u:10031": " pureva me cārudatīm aninditāṃ diśanti sītāṃ yadi nādya maithilīm",
    "GE09ram_02_u:10032": " sadevagandharvamanuṣyapannagaṃ jagat saśailaṃ parivartayāmy aham // Ram_3,60.52",
    "GE09ram_02_u:10033": " tapyamānaṃ tathā rāmaṃ sītāharaṇakarśitam",
    "GE09ram_02_u:10034": " lokānām abhave yuktaṃ saṃvartakam ivānalam // Ram_3,61.1",
    "GE09ram_02_u:10035": " vīkṣamāṇaṃ dhanuḥ sajyaṃ niḥśvasantaṃ muhur muhuḥ",
    "GE09ram_02_u:10036": " hantukāmaṃ paśuṃ rudraṃ kruddhaṃ dakṣakratau yathā // Ram_3,61.2",
    "GE09ram_02_u:10037": " adṛṣṭapūrvaṃ saṃkruddhaṃ dṛṣṭvā rāmaṃ sa lakṣmaṇaḥ",
    "GE09ram_02_u:10038": " abravīt prāñjalir vākyaṃ mukhena pariśuṣyatā // Ram_3,61.3",
    "GE09ram_02_u:10039": " purā bhūtvā mṛdur dāntaḥ sarvabhūtahite rataḥ",
    "GE09ram_02_u:10040": " na krodhavaśam āpannaḥ prakṛtiṃ hātum arhasi // Ram_3,61.4",
    "GE09ram_02_u:10041": " candre lakṣmīḥ prabhā sūrye gatir vāyau bhuvi kṣamā",
    "GE09ram_02_u:10042": " etac ca niyataṃ sarvaṃ tvayi cānuttamaṃ yaśaḥ // Ram_3,61.5",
    "GE09ram_02_u:10043": " na tu jānāmi kasyāyaṃ bhagnaḥ sāṃgrāmiko rathaḥ",
    "GE09ram_02_u:10044": " kena vā kasya vā hetoḥ sāyudhaḥ saparicchadaḥ // Ram_3,61.6",
    "GE09ram_02_u:10045": " khuranemikṣataś cāyaṃ sikto rudhirabindubhiḥ",
    "GE09ram_02_u:10046": " deśo nivṛttasaṃgrāmaḥ sughoraḥ pārthivātmaja // Ram_3,61.7",
    "GE09ram_02_u:10047": " ekasya tu vimardo 'yaṃ na dvayor vadatāṃ vara",
    "GE09ram_02_u:10048": " na hi vṛttaṃ hi paśyāmi balasya mahataḥ padam // Ram_3,61.8",
    "GE09ram_02_u:10049": " naikasya tu kṛte lokān vināśayitum arhasi",
    "GE09ram_02_u:10050": " yuktadaṇḍā hi mṛdavaḥ praśāntā vasudhādhipāḥ // Ram_3,61.9",
    "GE09ram_02_u:10051": " sadā tvaṃ sarvabhūtānāṃ śaraṇyaḥ paramā gatiḥ",
    "GE09ram_02_u:10052": " ko nu dārapraṇāśaṃ te sādhu manyeta rāghava // Ram_3,61.10",
    "GE09ram_02_u:10053": " saritaḥ sāgarāḥ śailā devagandharvadānavāḥ",
    "GE09ram_02_u:10054": " nālaṃ te vipriyaṃ kartuṃ dīkṣitasyeva sādhavaḥ // Ram_3,61.11",
    "GE09ram_02_u:10055": " yena rājan hṛtā sītā tam anveṣitum arhasi",
    "GE09ram_02_u:10056": " maddvitīyo dhanuṣpāṇiḥ sahāyaiḥ paramarṣibhiḥ // Ram_3,61.12",
    "GE09ram_02_u:10057": " samudraṃ ca viceṣyāmaḥ parvatāṃś ca vanāni ca",
    "GE09ram_02_u:10058": " guhāś ca vividhā ghorā nalinīḥ pārvatīś ca ha // Ram_3,61.13",
    "GE09ram_02_u:10059": " devagandharvalokāṃś ca viceṣyāmaḥ samāhitāḥ",
    "GE09ram_02_u:10060": " yāvan nādhigamiṣyāmas tava bhāryāpahāriṇam // Ram_3,61.14",
    "GE09ram_02_u:10061": " na cet sāmnā pradāsyanti patnīṃ te tridaśeśvarāḥ",
    "GE09ram_02_u:10062": " kosalendra tataḥ paścāt prāptakālaṃ kariṣyasi // Ram_3,61.15",
    "GE09ram_02_u:10063": " śīlena sāmnā vinayena sītāṃ nayena na prāpsyasi cen narendra",
    "GE09ram_02_u:10064": " tataḥ samutsādaya hemapuṅkhair mahendravajrapratimaiḥ śaraughaiḥ // Ram_3,61.16",
    "GE09ram_02_u:10065": " taṃ tathā śokasaṃtaptaṃ vilapantam anāthavat",
    "GE09ram_02_u:10066": " mohena mahatāviṣṭaṃ paridyūnam acetanam // Ram_3,62.1",
    "GE09ram_02_u:10067": " tataḥ saumitrir āśvāsya muhūrtād iva lakṣmaṇaḥ",
    "GE09ram_02_u:10068": " rāmaṃ saṃbodhayāmāsa caraṇau cābhipīḍayan // Ram_3,62.2",
    "GE09ram_02_u:10069": " mahatā tapasā rāma mahatā cāpi karmaṇā",
    "GE09ram_02_u:10070": " rājñā daśarathenāsīl labdho 'mṛtam ivāmaraiḥ // Ram_3,62.3",
    "GE09ram_02_u:10071": " tava caiva guṇair baddhas tvadviyogān mahīpatiḥ",
    "GE09ram_02_u:10072": " rājā devatvam āpanno bharatasya yathā śrutam // Ram_3,62.4",
    "GE09ram_02_u:10073": " yadi duḥkham idaṃ prāptaṃ kākutstha na sahiṣyase",
    "GE09ram_02_u:10074": " prākṛtaś cālpasattvaś ca itaraḥ kaḥ sahiṣyati // Ram_3,62.5",
    "GE09ram_02_u:10075": " duḥkhito hi bhavāṃl lokāṃs tejasā yadi dhakṣyate",
    "GE09ram_02_u:10076": " ārtāḥ prajā naravyāghra kva nu yāsyanti nirvṛtim // Ram_3,62.6",
    "GE09ram_02_u:10077": " lokasvabhāva evaiṣa yayātir nahuṣātmajaḥ",
    "GE09ram_02_u:10078": " gataḥ śakreṇa sālokyam anayas taṃ samaspṛśat // Ram_3,62.7",
    "GE09ram_02_u:10079": " maharṣayo vasiṣṭhas tu yaḥ pitur naḥ purohitaḥ",
    "GE09ram_02_u:10080": " ahnā putraśataṃ jajñe tathaivāsya punar hatam // Ram_3,62.8",
    "GE09ram_02_u:10081": " yā ceyaṃ jagato mātā devī lokanamaskṛtā",
    "GE09ram_02_u:10082": " asyāś ca calanaṃ bhūmer dṛśyate satyasaṃśrava // Ram_3,62.9",
    "GE09ram_02_u:10083": " yau cemau jagatāṃ netre yatra sarvaṃ pratiṣṭhitam",
    "GE09ram_02_u:10084": " ādityacandrau grahaṇam abhyupetau mahābalau // Ram_3,62.10",
    "GE09ram_02_u:10085": " sumahānty api bhūtāni devāś ca puruṣarṣabha",
    "GE09ram_02_u:10086": " na daivasya pramuñcanti sarvabhūtāni dehinaḥ // Ram_3,62.11",
    "GE09ram_02_u:10087": " śakrādiṣv api deveṣu vartamānau nayānayau",
    "GE09ram_02_u:10088": " śrūyete naraśārdūla na tvaṃ vyathitum arhasi // Ram_3,62.12",
    "GE09ram_02_u:10089": " naṣṭāyām api vaidehyāṃ hṛtāyām api cānagha",
    "GE09ram_02_u:10090": " śocituṃ nārhase vīra yathānyaḥ prākṛtas tathā // Ram_3,62.13",
    "GE09ram_02_u:10091": " tvadvidhā hi na śocanti satataṃ satyadarśinaḥ",
    "GE09ram_02_u:10092": " sumahatsv api kṛcchreṣu rāmānirviṇṇadarśanāḥ // Ram_3,62.14",
    "GE09ram_02_u:10093": " tattvato hi naraśreṣṭha buddhyā samanucintaya",
    "GE09ram_02_u:10094": " buddhyā yuktā mahāprājñā vijānanti śubhāśubhe // Ram_3,62.15",
    "GE09ram_02_u:10095": " adṛṣṭaguṇadoṣāṇām adhṛtānāṃ ca karmaṇām",
    "GE09ram_02_u:10096": " nāntareṇa kriyāṃ teṣāṃ phalam iṣṭaṃ pravartate // Ram_3,62.16",
    "GE09ram_02_u:10097": " mām eva hi purā vīra tvam eva bahuśo 'nvaśāḥ",
    "GE09ram_02_u:10098": " anuśiṣyāddhi ko nu tvām api sākṣād bṛhaspatiḥ // Ram_3,62.17",
    "GE09ram_02_u:10099": " buddhiś ca te mahāprājña devair api duranvayā",
    "GE09ram_02_u:10100": " śokenābhiprasuptaṃ te jñānaṃ saṃbodhayāmy aham // Ram_3,62.18",
    "GE09ram_02_u:10101": " divyaṃ ca mānuṣaṃ caivam ātmanaś ca parākramam",
    "GE09ram_02_u:10102": " ikṣvākuvṛṣabhāvekṣya yatasva dviṣatāṃ vadhe // Ram_3,62.19",
    "GE09ram_02_u:10103": " kiṃ te sarvavināśena kṛtena puruṣarṣabha",
    "GE09ram_02_u:10104": " tam eva tu ripuṃ pāpaṃ vijñāyoddhartum arhasi // Ram_3,62.20",
    "GE09ram_02_u:10105": " pūrvajo 'py uktamātras tu lakṣmaṇena subhāṣitam",
    "GE09ram_02_u:10106": " sāragrāhī mahāsāraṃ pratijagrāha rāghavaḥ // Ram_3,63.1",
    "GE09ram_02_u:10107": " saṃnigṛhya mahābāhuḥ pravṛddhaṃ kopam ātmanaḥ",
    "GE09ram_02_u:10108": " avaṣṭabhya dhanuś citraṃ rāmo lakṣmaṇam abravīt // Ram_3,63.2",
    "GE09ram_02_u:10109": " kiṃ kariṣyāvahe vatsa kva vā gacchāva lakṣmaṇa",
    "GE09ram_02_u:10110": " kenopāyena paśyeyaṃ sītām iti vicintaya // Ram_3,63.3",
    "GE09ram_02_u:10111": " taṃ tathā paritāpārtaṃ lakṣmaṇo rāmam abravīt",
    "GE09ram_02_u:10112": " idam eva janasthānaṃ tvam anveṣitum arhasi // Ram_3,63.4",
    "GE09ram_02_u:10113": " rākṣasair bahubhiḥ kīrṇaṃ nānādrumalatāyutam",
    "GE09ram_02_u:10114": " santīha giridurgāṇi nirdarāḥ kandarāṇi ca // Ram_3,63.5",
    "GE09ram_02_u:10115": " guhāś ca vividhā ghorā nānāmṛgagaṇākulāḥ",
    "GE09ram_02_u:10116": " āvāsāḥ kiṃnarāṇāṃ ca gandharvabhavanāni ca // Ram_3,63.6",
    "GE09ram_02_u:10117": " tāni yukto mayā sārdhaṃ tvam anveṣitum arhasi",
    "GE09ram_02_u:10118": " tvadvidhā buddhisampannā mahātmāno nararṣabha // Ram_3,63.7",
    "GE09ram_02_u:10119": " āpatsu na prakampante vāyuvegair ivācalāḥ",
    "GE09ram_02_u:10120": " ity uktas tad vanaṃ sarvaṃ vicacāra salakṣmaṇaḥ // Ram_3,63.8",
    "GE09ram_02_u:10121": " kruddho rāmaḥ śaraṃ ghoraṃ saṃdhāya dhanuṣi kṣuram",
    "GE09ram_02_u:10122": " tataḥ parvatakūṭābhaṃ mahābhāgaṃ dvijottamam // Ram_3,63.9",
    "GE09ram_02_u:10123": " dadarśa patitaṃ bhūmau kṣatajārdraṃ jaṭāyuṣam",
    "GE09ram_02_u:10124": " taṃ dṛṣṭvā giriśṛṅgābhaṃ rāmo lakṣmaṇam abravīt",
    "GE09ram_02_u:10125": " anena sītā vaidehī bhakṣitā nātra saṃśayaḥ // Ram_3,63.10",
    "GE09ram_02_u:10126": " gṛdhrarūpam idaṃ vyaktaṃ rakṣo bhramati kānanam",
    "GE09ram_02_u:10127": " bhakṣayitvā viśālākṣīm āste sītāṃ yathāsukham",
    "GE09ram_02_u:10128": " enaṃ vadhiṣye dīptāgrair ghorair bāṇair ajihmagaiḥ // Ram_3,63.11",
    "GE09ram_02_u:10129": " ity uktvābhyapatad gṛdhraṃ saṃdhāya dhanuṣi kṣuram",
    "GE09ram_02_u:10130": " kruddho rāmaḥ samudrāntāṃ cālayann iva medinīm // Ram_3,63.12",
    "GE09ram_02_u:10131": " taṃ dīnadīnayā vācā saphenaṃ rudhiraṃ vaman",
    "GE09ram_02_u:10132": " abhyabhāṣata pakṣī tu rāmaṃ daśarathātmajam // Ram_3,63.13",
    "GE09ram_02_u:10133": " yām oṣadhim ivāyuṣmann anveṣasi mahāvane",
    "GE09ram_02_u:10134": " sā devī mama ca prāṇā rāvaṇenobhayaṃ hṛtam // Ram_3,63.14",
    "GE09ram_02_u:10135": " tvayā virahitā devī lakṣmaṇena ca rāghava",
    "GE09ram_02_u:10136": " hriyamāṇā mayā dṛṣṭā rāvaṇena balīyasā // Ram_3,63.15",
    "GE09ram_02_u:10137": " sītām abhyavapanno 'haṃ rāvaṇaś ca raṇe mayā",
    "GE09ram_02_u:10138": " vidhvaṃsitarathacchattraḥ pātito dharaṇītale // Ram_3,63.16",
    "GE09ram_02_u:10139": " etad asya dhanur bhagnam etad asya śarāvaram",
    "GE09ram_02_u:10140": " ayam asya raṇe rāma bhagnaḥ sāṃgrāmiko rathaḥ // Ram_3,63.17",
    "GE09ram_02_u:10141": " pariśrāntasya me pakṣau chittvā khaḍgena rāvaṇaḥ",
    "GE09ram_02_u:10142": " sītām ādāya vaidehīm utpapāta vihāyasam",
    "GE09ram_02_u:10143": " rakṣasā nihataṃ pūrvaṃ na māṃ hantuṃ tvam arhasi // Ram_3,63.18",
    "GE09ram_02_u:10144": " rāmas tasya tu vijñāya sītāsaktāṃ priyāṃ kathām",
    "GE09ram_02_u:10145": " gṛdhrarājaṃ pariṣvajya ruroda sahalakṣmaṇaḥ // Ram_3,63.19",
    "GE09ram_02_u:10146": " ekam ekāyane durge niḥśvasantaṃ kathaṃcana",
    "GE09ram_02_u:10147": " samīkṣya duḥkhito rāmaḥ saumitrim idam abravīt // Ram_3,63.20",
    "GE09ram_02_u:10148": " rājyād bhraṃśo vane vāsaḥ sītā naṣṭā hato dvijaḥ",
    "GE09ram_02_u:10149": " īdṛśīyaṃ mamālakṣmīr nirdahed api pāvakam // Ram_3,63.21",
    "GE09ram_02_u:10150": " sampūrṇam api ced adya pratareyaṃ mahodadhim",
    "GE09ram_02_u:10151": " so 'pi nūnaṃ mamālakṣmyā viśuṣyet saritāṃ patiḥ // Ram_3,63.22",
    "GE09ram_02_u:10152": " nāsty abhāgyataro loke matto 'smin sacarācare",
    "GE09ram_02_u:10153": " yeneyaṃ mahatī prāptā mayā vyasanavāgurā // Ram_3,63.23",
    "GE09ram_02_u:10154": " ayaṃ pitṛvayasyo me gṛdhrarājo jarānvitaḥ",
    "GE09ram_02_u:10155": " śete vinihato bhūmau mama bhāgyaviparyayāt // Ram_3,63.24",
    "GE09ram_02_u:10156": " ity evam uktvā bahuśo rāghavaḥ sahalakṣmaṇaḥ",
    "GE09ram_02_u:10157": " jaṭāyuṣaṃ ca pasparśa pitṛsnehaṃ nidarśayan // Ram_3,63.25",
    "GE09ram_02_u:10158": " nikṛttapakṣaṃ rudhirāvasiktaṃ taṃ gṛdhrarājaṃ parirabhya rāmaḥ",
    "GE09ram_02_u:10159": " kva maithili prāṇasamā mameti vimucya vācaṃ nipapāta bhūmau // Ram_3,63.26",
    "GE09ram_02_u:10160": " rāmaḥ prekṣya tu taṃ gṛdhraṃ bhuvi raudreṇa pātitam",
    "GE09ram_02_u:10161": " saumitriṃ mitrasampannam idaṃ vacanam abravīt // Ram_3,64.1",
    "GE09ram_02_u:10162": " mamāyaṃ nūnam artheṣu yatamāno vihaṃgamaḥ",
    "GE09ram_02_u:10163": " rākṣasena hataḥ saṃkhye prāṇāṃs tyajati dustyajān // Ram_3,64.2",
    "GE09ram_02_u:10164": " ayam asya śarīre 'smin prāṇo lakṣmaṇa vidyate",
    "GE09ram_02_u:10165": " tathā svaravihīno 'yaṃ viklavaṃ samudīkṣate // Ram_3,64.3",
    "GE09ram_02_u:10166": " jaṭāyo yadi śaknoṣi vākyaṃ vyāharituṃ punaḥ",
    "GE09ram_02_u:10167": " sītām ākhyāhi bhadraṃ te vadham ākhyāhi cātmanaḥ // Ram_3,64.4",
    "GE09ram_02_u:10168": " kiṃnimitto 'harat sītāṃ rāvaṇas tasya kiṃ mayā",
    "GE09ram_02_u:10169": " aparāddhaṃ tu yaṃ dṛṣṭvā rāvaṇena hṛtā priyā // Ram_3,64.5",
    "GE09ram_02_u:10170": " kathaṃ tac candrasaṃkāśaṃ mukham āsīn manoharam",
    "GE09ram_02_u:10171": " sītayā kāni coktāni tasmin kāle dvijottama // Ram_3,64.6",
    "GE09ram_02_u:10172": " kathaṃvīryaḥ kathaṃrūpaḥ kiṃkarmā sa ca rākṣasaḥ",
    "GE09ram_02_u:10173": " kva cāsya bhavanaṃ tāta brūhi me paripṛcchataḥ // Ram_3,64.7",
    "GE09ram_02_u:10174": " tam udvīkṣyātha dīnātmā vilapantam anantaram",
    "GE09ram_02_u:10175": " vācātisannayā rāmaṃ jaṭāyur idam abravīt // Ram_3,64.8",
    "GE09ram_02_u:10176": " sā hṛtā rākṣasendreṇa rāvaṇena vihāyasā",
    "GE09ram_02_u:10177": " māyām āsthāya vipulāṃ vātadurdinasaṃkulām // Ram_3,64.9",
    "GE09ram_02_u:10178": " pariśrāntasya me tāta pakṣau chittvā niśācaraḥ",
    "GE09ram_02_u:10179": " sītām ādāya vaidehīṃ prayāto dakṣiṇāmukhaḥ // Ram_3,64.10",
    "GE09ram_02_u:10180": " uparudhyanti me prāṇā dṛṣṭir bhramati rāghava",
    "GE09ram_02_u:10181": " paśyāmi vṛkṣān sauvarṇān uśīrakṛtamūrdhajān // Ram_3,64.11",
    "GE09ram_02_u:10182": " yena yāti muhūrtena sītām ādāya rāvaṇaḥ",
    "GE09ram_02_u:10183": " vipraṇaṣṭaṃ dhanaṃ kṣipraṃ tatsvāmī pratipadyate // Ram_3,64.12",
    "GE09ram_02_u:10184": " vindo nāma muhūrto 'sau sa ca kākutstha nābudhat",
    "GE09ram_02_u:10185": " jhaṣavad baḍiśaṃ gṛhya kṣipram eva vinaśyati // Ram_3,64.13",
    "GE09ram_02_u:10186": " na ca tvayā vyathā kāryā janakasya sutāṃ prati",
    "GE09ram_02_u:10187": " vaidehyā raṃsyase kṣipraṃ hatvā taṃ rākṣasaṃ raṇe // Ram_3,64.14",
    "GE09ram_02_u:10188": " asaṃmūḍhasya gṛdhrasya rāmaṃ pratyanubhāṣataḥ",
    "GE09ram_02_u:10189": " āsyāt susrāva rudhiraṃ mriyamāṇasya sāmiṣam // Ram_3,64.15",
    "GE09ram_02_u:10190": " putro viśravasaḥ sākṣād bhrātā vaiśravaṇasya ca",
    "GE09ram_02_u:10191": " ity uktvā durlabhān prāṇān mumoca patageśvaraḥ // Ram_3,64.16",
    "GE09ram_02_u:10192": " brūhi brūhīti rāmasya bruvāṇasya kṛtāñjaleḥ",
    "GE09ram_02_u:10193": " tyaktvā śarīraṃ gṛdhrasya jagmuḥ prāṇā vihāyasam // Ram_3,64.17",
    "GE09ram_02_u:10194": " sa nikṣipya śiro bhūmau prasārya caraṇau tadā",
    "GE09ram_02_u:10195": " vikṣipya ca śarīraṃ svaṃ papāta dharaṇītale // Ram_3,64.18",
    "GE09ram_02_u:10196": " taṃ gṛdhraṃ prekṣya tāmrākṣaṃ gatāsum acalopamam",
    "GE09ram_02_u:10197": " rāmaḥ subahubhir duḥkhair dīnaḥ saumitrim abravīt // Ram_3,64.19",
    "GE09ram_02_u:10198": " bahūni rakṣasāṃ vāse varṣāṇi vasatā sukham",
    "GE09ram_02_u:10199": " anena daṇḍakāraṇye vicīrṇam iha pakṣiṇā // Ram_3,64.20",
    "GE09ram_02_u:10200": " anekavārṣiko yas tu cirakālaṃ samutthitaḥ",
    "GE09ram_02_u:10201": " so 'yam adya hataḥ śete kālo hi duratikramaḥ // Ram_3,64.21",
    "GE09ram_02_u:10202": " paśya lakṣmaṇa gṛdhro 'yam upakārī hataś ca me",
    "GE09ram_02_u:10203": " sītām abhyavapan no vai rāvaṇena balīyasā // Ram_3,64.22",
    "GE09ram_02_u:10204": " gṛdhrarājyaṃ parityajya pitṛpaitāmahaṃ mahat",
    "GE09ram_02_u:10205": " mama hetor ayaṃ prāṇān mumoca patageśvaraḥ // Ram_3,64.23",
    "GE09ram_02_u:10206": " sarvatra khalu dṛśyante sādhavo dharmacāriṇaḥ",
    "GE09ram_02_u:10207": " śūrāḥ śaraṇyāḥ saumitre tiryagyonigateṣv api // Ram_3,64.24",
    "GE09ram_02_u:10208": " sītāharaṇajaṃ duḥkhaṃ na me saumya tathāgatam",
    "GE09ram_02_u:10209": " yathā vināśo gṛdhrasya matkṛte ca paraṃtapa // Ram_3,64.25",
    "GE09ram_02_u:10210": " rājā daśarathaḥ śrīmān yathā mama mahāyaśāḥ",
    "GE09ram_02_u:10211": " pūjanīyaś ca mānyaś ca tathāyaṃ patageśvaraḥ // Ram_3,64.26",
    "GE09ram_02_u:10212": " saumitre hara kāṣṭhāni nirmathiṣyāmi pāvakam",
    "GE09ram_02_u:10213": " gṛdhrarājaṃ didhakṣāmi matkṛte nidhanaṃ gatam // Ram_3,64.27",
    "GE09ram_02_u:10214": " nāthaṃ patagalokasya citām āropayāmy aham",
    "GE09ram_02_u:10215": " imaṃ dhakṣyāmi saumitre hataṃ raudreṇa rakṣasā // Ram_3,64.28",
    "GE09ram_02_u:10216": " yā gatir yajñaśīlānām āhitāgneś ca yā gatiḥ",
    "GE09ram_02_u:10217": " aparāvartināṃ yā ca yā ca bhūmipradāyinām // Ram_3,64.29",
    "GE09ram_02_u:10218": " mayā tvaṃ samanujñāto gaccha lokān anuttamān",
    "GE09ram_02_u:10219": " gṛdhrarāja mahāsattva saṃskṛtaś ca mayā vraja // Ram_3,64.30",
    "GE09ram_02_u:10220": " evam uktvā citāṃ dīptām āropya patageśvaram",
    "GE09ram_02_u:10221": " dadāha rāmo dharmātmā svabandhum iva duḥkhitaḥ // Ram_3,64.31",
    "GE09ram_02_u:10222": " rāmo 'tha sahasaumitrir vanaṃ yātvā sa vīryavān",
    "GE09ram_02_u:10223": " sthūlān hatvā mahārohīn anu tastāra taṃ dvijam // Ram_3,64.32",
    "GE09ram_02_u:10224": " rohimāṃsāni coddhṛtya peśīkṛtvā mahāyaśāḥ",
    "GE09ram_02_u:10225": " śakunāya dadau rāmo ramye haritaśādvale // Ram_3,64.33",
    "GE09ram_02_u:10226": " yat tat pretasya martyasya kathayanti dvijātayaḥ",
    "GE09ram_02_u:10227": " tat svargagamanaṃ tasya kṣipraṃ rāmo jajāpa ha // Ram_3,64.34",
    "GE09ram_02_u:10228": " tato godāvarīṃ gatvā nadīṃ naravarātmajau",
    "GE09ram_02_u:10229": " udakaṃ cakratus tasmai gṛdhrarājāya tāv ubhau // Ram_3,64.35",
    "GE09ram_02_u:10230": " sa gṛdhrarājaḥ kṛtavān yaśaskaraṃ suduṣkaraṃ karma raṇe nipātitaḥ",
    "GE09ram_02_u:10231": " maharṣikalpena ca saṃskṛtas tadā jagāma puṇyāṃ gatim ātmanaḥ śubhām // Ram_3,64.36",
    "GE09ram_02_u:10232": " kṛtvaivam udakaṃ tasmai prasthitau rāghavau tadā",
    "GE09ram_02_u:10233": " avekṣantau vane sītāṃ paścimāṃ jagmatur diśam // Ram_3,65.1",
    "GE09ram_02_u:10234": " tāṃ diśaṃ dakṣiṇāṃ gatvā śaracāpāsidhāriṇau",
    "GE09ram_02_u:10235": " aviprahatam aikṣvākau panthānaṃ pratipedatuḥ // Ram_3,65.2",
    "GE09ram_02_u:10236": " gulmair vṛkṣaiś ca bahubhir latābhiś ca praveṣṭitam",
    "GE09ram_02_u:10237": " āvṛtaṃ sarvato durgaṃ gahanaṃ ghoradarśanam // Ram_3,65.3",
    "GE09ram_02_u:10238": " vyatikramya tu vegena gṛhītvā dakṣiṇāṃ diśam",
    "GE09ram_02_u:10239": " subhīmaṃ tan mahāraṇyaṃ vyatiyātau mahābalau // Ram_3,65.4",
    "GE09ram_02_u:10240": " tataḥ paraṃ janasthānāt trikrośaṃ gamya rāghavau",
    "GE09ram_02_u:10241": " krauñcāraṇyaṃ viviśatur gahanaṃ tau mahaujasau // Ram_3,65.5",
    "GE09ram_02_u:10242": " nānāmeghaghanaprakhyaṃ prahṛṣṭam iva sarvataḥ",
    "GE09ram_02_u:10243": " nānāvarṇaiḥ śubhaiḥ puṣpair mṛgapakṣigaṇair yutam // Ram_3,65.6",
    "GE09ram_02_u:10244": " didṛkṣamāṇau vaidehīṃ tad vanaṃ tau vicikyatuḥ",
    "GE09ram_02_u:10245": " tatra tatrāvatiṣṭhantau sītāharaṇakarśitau // Ram_3,65.7",
    "GE09ram_02_u:10246": " lakṣmaṇas tu mahātejāḥ sattvavāñ śīlavāñ śuciḥ",
    "GE09ram_02_u:10247": " abravīt prāñjalir vākyaṃ bhrātaraṃ dīptatejasam // Ram_3,65.8",
    "GE09ram_02_u:10248": " spandate me dṛḍhaṃ bāhur udvignam iva me manaḥ",
    "GE09ram_02_u:10249": " prāyaśaś cāpy aniṣṭāni nimittāny upalakṣaye // Ram_3,65.9",
    "GE09ram_02_u:10250": " tasmāt sajjībhavārya tvaṃ kuruṣva vacanaṃ hitam",
    "GE09ram_02_u:10251": " mamaiva hi nimittāni sadyaḥ śaṃsanti sambhramam // Ram_3,65.10",
    "GE09ram_02_u:10252": " eṣa vañculako nāma pakṣī paramadāruṇaḥ",
    "GE09ram_02_u:10253": " āvayor vijayaṃ yuddhe śaṃsann iva vinardati // Ram_3,65.11",
    "GE09ram_02_u:10254": " tayor anveṣator evaṃ sarvaṃ tad vanam ojasā",
    "GE09ram_02_u:10255": " saṃjajñe vipulaḥ śabdaḥ prabhañjann iva tad vanam // Ram_3,65.12",
    "GE09ram_02_u:10256": " saṃveṣṭitam ivātyarthaṃ gahanaṃ mātariśvanā",
    "GE09ram_02_u:10257": " vanasya tasya śabdo 'bhūd divam āpūrayann iva // Ram_3,65.13",
    "GE09ram_02_u:10258": " taṃ śabdaṃ kāṅkṣamāṇas tu rāmaḥ kakṣe sahānujaḥ",
    "GE09ram_02_u:10259": " dadarśa sumahākāyaṃ rākṣasaṃ vipulorasam // Ram_3,65.14",
    "GE09ram_02_u:10260": " āsedatus tatas tatra tāv ubhau pramukhe sthitam",
    "GE09ram_02_u:10261": " vivṛddham aśirogrīvaṃ kabandham udare mukham // Ram_3,65.15",
    "GE09ram_02_u:10262": " romabhir nicitais tīkṣṇair mahāgirim ivocchritam",
    "GE09ram_02_u:10263": " nīlameghanibhaṃ raudraṃ meghastanitaniḥsvanam // Ram_3,65.16",
    "GE09ram_02_u:10264": " mahāpakṣmeṇa piṅgena vipulenāyatena ca",
    "GE09ram_02_u:10265": " ekenorasi ghoreṇa nayanenāśudarśinā // Ram_3,65.17",
    "GE09ram_02_u:10266": " mahādaṃṣṭropapannaṃ taṃ lelihānaṃ mahāmukham",
    "GE09ram_02_u:10267": " bhakṣayantaṃ mahāghorān ṛkṣasiṃhamṛgadvipān // Ram_3,65.18",
    "GE09ram_02_u:10268": " ghorau bhujau vikurvāṇam ubhau yojanam āyatau",
    "GE09ram_02_u:10269": " karābhyāṃ vividhān gṛhya ṛkṣān pakṣigaṇān mṛgān // Ram_3,65.19",
    "GE09ram_02_u:10270": " ākarṣantaṃ vikarṣantam anekān mṛgayūthapān",
    "GE09ram_02_u:10271": " sthitam āvṛtya panthānaṃ tayor bhrātroḥ prapannayoḥ // Ram_3,65.20",
    "GE09ram_02_u:10272": " atha tau samatikramya krośamātre dadarśatuḥ",
    "GE09ram_02_u:10273": " mahāntaṃ dāruṇaṃ bhīmaṃ kabandhaṃ bhujasaṃvṛtam // Ram_3,65.21",
    "GE09ram_02_u:10274": " sa mahābāhur atyarthaṃ prasārya vipulau bhujau",
    "GE09ram_02_u:10275": " jagrāha sahitāv eva rāghavau pīḍayan balāt // Ram_3,65.22",
    "GE09ram_02_u:10276": " khaḍginau dṛḍhadhanvānau tigmatejau mahābhujau",
    "GE09ram_02_u:10277": " bhrātarau vivaśaṃ prāptau kṛṣyamāṇau mahābalau // Ram_3,65.23",
    "GE09ram_02_u:10278": " tāv uvāca mahābāhuḥ kabandho dānavottamaḥ",
    "GE09ram_02_u:10279": " kau yuvāṃ vṛṣabhaskandhau mahākhaḍgadhanurdharau // Ram_3,65.24",
    "GE09ram_02_u:10280": " ghoraṃ deśam imaṃ prāptau mama bhakṣāv upasthitau",
    "GE09ram_02_u:10281": " vadataṃ kāryam iha vāṃ kimarthaṃ cāgatau yuvām // Ram_3,65.25",
    "GE09ram_02_u:10282": " imaṃ deśam anuprāptau kṣudhārtasyeha tiṣṭhataḥ",
    "GE09ram_02_u:10283": " sabāṇacāpakhaḍgau ca tīkṣṇaśṛṅgāv ivarṣabhau",
    "GE09ram_02_u:10284": " mamāsyam anusaṃprāptau durlabhaṃ jīvitaṃ punaḥ // Ram_3,65.26",
    "GE09ram_02_u:10285": " tasya tadvacanaṃ śrutvā kabandhasya durātmanaḥ",
    "GE09ram_02_u:10286": " uvāca lakṣmaṇaṃ rāmo mukhena pariśuṣyatā // Ram_3,65.27",
    "GE09ram_02_u:10287": " kṛcchrāt kṛcchrataraṃ prāpya dāruṇaṃ satyavikrama",
    "GE09ram_02_u:10288": " vyasanaṃ jīvitāntāya prāptam aprāpya tāṃ priyām // Ram_3,65.28",
    "GE09ram_02_u:10289": " kālasya sumahad vīryaṃ sarvabhūteṣu lakṣmaṇa",
    "GE09ram_02_u:10290": " tvāṃ ca māṃ ca naravyāghra vyasanaiḥ paśya mohitau",
    "GE09ram_02_u:10291": " nātibhāro 'sti daivasya sarvabhūteṣu lakṣmaṇa // Ram_3,65.29",
    "GE09ram_02_u:10292": " śūrāś ca balavantaś ca kṛtāstrāś ca raṇājire",
    "GE09ram_02_u:10293": " kālābhipannāḥ sīdanti yathā vālukasetavaḥ // Ram_3,65.30",
    "GE09ram_02_u:10294": " iti bruvāṇo dṛḍhasatyavikramo mahāyaśā dāśarathiḥ pratāpavān",
    "GE09ram_02_u:10295": " avekṣya saumitrim udagravikramaṃ sthirāṃ tadā svāṃ matim ātmanākarot // Ram_3,65.31",
    "GE09ram_02_u:10296": " tau tu tatra sthitau dṛṣṭvā bhrātarau rāmalakṣmaṇau",
    "GE09ram_02_u:10297": " bāhupāśaparikṣiptau kabandho vākyam abravīt // Ram_3,66.1",
    "GE09ram_02_u:10298": " tiṣṭhataḥ kiṃ nu māṃ dṛṣṭvā kṣudhārtaṃ kṣatriyarṣabhau",
    "GE09ram_02_u:10299": " āhārārthaṃ tu saṃdiṣṭau daivena gatacetasau // Ram_3,66.2",
    "GE09ram_02_u:10300": " tac chrutvā lakṣmaṇo vākyaṃ prāptakālaṃ hitaṃ tadā",
    "GE09ram_02_u:10301": " uvācārtisamāpanno vikrame kṛtaniścayaḥ // Ram_3,66.3",
    "GE09ram_02_u:10302": " tvāṃ ca māṃ ca purā tūrṇam ādatte rākṣasādhamaḥ",
    "GE09ram_02_u:10303": " tasmād asibhyām asyāśu bāhū chindāvahai gurū // Ram_3,66.4",
    "GE09ram_02_u:10304": " tatas tau deśakālajñau khaḍgābhyām eva rāghavau",
    "GE09ram_02_u:10305": " achindatāṃ susaṃhṛṣṭau bāhū tasyāṃsadeśayoḥ // Ram_3,66.5",
    "GE09ram_02_u:10306": " dakṣiṇo dakṣiṇaṃ bāhum asaktam asinā tataḥ",
    "GE09ram_02_u:10307": " cicheda rāmo vegena savyaṃ vīras tu lakṣmaṇaḥ // Ram_3,66.6",
    "GE09ram_02_u:10308": " sa papāta mahābāhuś chinnabāhur mahāsvanaḥ",
    "GE09ram_02_u:10309": " khaṃ ca gāṃ ca diśaś caiva nādayañ jalado yathā // Ram_3,66.7",
    "GE09ram_02_u:10310": " sa nikṛttau bhujau dṛṣṭvā śoṇitaughapariplutaḥ",
    "GE09ram_02_u:10311": " dīnaḥ papraccha tau vīrau kau yuvām iti dānavaḥ // Ram_3,66.8",
    "GE09ram_02_u:10312": " iti tasya bruvāṇasya lakṣmaṇaḥ śubhalakṣaṇaḥ",
    "GE09ram_02_u:10313": " śaśaṃsa tasya kākutsthaṃ kabandhasya mahābalaḥ // Ram_3,66.9",
    "GE09ram_02_u:10314": " ayam ikṣvākudāyādo rāmo nāma janaiḥ śrutaḥ",
    "GE09ram_02_u:10315": " asyaivāvarajaṃ viddhi bhrātaraṃ māṃ ca lakṣmaṇam // Ram_3,66.10",
    "GE09ram_02_u:10316": " asya devaprabhāvasya vasato vijane vane",
    "GE09ram_02_u:10317": " rakṣasāpahṛtā bhāryā yām icchantāv ihāgatau // Ram_3,66.11",
    "GE09ram_02_u:10318": " tvaṃ tu ko vā kimarthaṃ vā kabandha sadṛśo vane",
    "GE09ram_02_u:10319": " āsyenorasi dīptena bhagnajaṅgho viceṣṭase // Ram_3,66.12",
    "GE09ram_02_u:10320": " evam uktaḥ kabandhas tu lakṣmaṇenottaraṃ vacaḥ",
    "GE09ram_02_u:10321": " uvāca paramaprītas tad indravacanaṃ smaran // Ram_3,66.13",
    "GE09ram_02_u:10322": " svāgataṃ vāṃ naravyāghrau diṣṭyā paśyāmi cāpy aham",
    "GE09ram_02_u:10323": " diṣṭyā cemau nikṛttau me yuvābhyāṃ bāhubandhanau // Ram_3,66.14",
    "GE09ram_02_u:10324": " virūpaṃ yac ca me rūpaṃ prāptaṃ hy avinayād yathā",
    "GE09ram_02_u:10325": " tan me śṛṇu naravyāghra tattvataḥ śaṃsatas tava // Ram_3,66.15",
    "GE09ram_02_u:10326": " purā rāma mahābāho mahābalaparākrama",
    "GE09ram_02_u:10327": " rūpam āsīn mamācintyaṃ triṣu lokeṣu viśrutam",
    "GE09ram_02_u:10328": " yathā somasya śakrasya sūryasya ca yathā vapuḥ // Ram_3,67.1",
    "GE09ram_02_u:10329": " so 'haṃ rūpam idaṃ kṛtvā lokavitrāsanaṃ mahat",
    "GE09ram_02_u:10330": " ṛṣīn vanagatān rāma trāsayāmi tatas tataḥ // Ram_3,67.2",
    "GE09ram_02_u:10331": " tataḥ sthūlaśirā nāma maharṣiḥ kopito mayā",
    "GE09ram_02_u:10332": " saṃcinvan vividhaṃ vanyaṃ rūpeṇānena dharṣitaḥ // Ram_3,67.3",
    "GE09ram_02_u:10333": " tenāham uktaḥ prekṣyaivaṃ ghoraśāpābhidhāyinā",
    "GE09ram_02_u:10334": " etad eva nṛśaṃsaṃ te rūpam astu vigarhitam // Ram_3,67.4",
    "GE09ram_02_u:10335": " sa mayā yācitaḥ kruddhaḥ śāpasyānto bhaved iti",
    "GE09ram_02_u:10336": " abhiśāpakṛtasyeti tenedaṃ bhāṣitaṃ vacaḥ // Ram_3,67.5",
    "GE09ram_02_u:10337": " yadā chittvā bhujau rāmas tvāṃ dahed vijane vane",
    "GE09ram_02_u:10338": " tadā tvaṃ prāpsyase rūpaṃ svam eva vipulaṃ śubham // Ram_3,67.6",
    "GE09ram_02_u:10339": " śriyā virājitaṃ putraṃ danos tvaṃ viddhi lakṣmaṇa",
    "GE09ram_02_u:10340": " indrakopād idaṃ rūpaṃ prāptam evaṃ raṇājire // Ram_3,67.7",
    "GE09ram_02_u:10341": " ahaṃ hi tapasogreṇa pitāmaham atoṣayam",
    "GE09ram_02_u:10342": " dīrgham āyuḥ sa me prādāt tato māṃ vibhramo 'spṛśat // Ram_3,67.8",
    "GE09ram_02_u:10343": " dīrgham āyur mayā prāptaṃ kiṃ me śakraḥ kariṣyati",
    "GE09ram_02_u:10344": " ity evaṃ buddhim āsthāya raṇe śakram adharṣayam // Ram_3,67.9",
    "GE09ram_02_u:10345": " tasya bāhupramuktena vajreṇa śataparvaṇā",
    "GE09ram_02_u:10346": " sakthinī ca śiraś caiva śarīre saṃpraveśitam // Ram_3,67.10",
    "GE09ram_02_u:10347": " sa mayā yācyamānaḥ sann ānayad yamasādanam",
    "GE09ram_02_u:10348": " pitāmahavacaḥ satyaṃ tad astv iti mamābravīt // Ram_3,67.11",
    "GE09ram_02_u:10349": " anāhāraḥ kathaṃ śakto bhagnasakthiśiromukhaḥ",
    "GE09ram_02_u:10350": " vajreṇābhihataḥ kālaṃ sudīrgham api jīvitum // Ram_3,67.12",
    "GE09ram_02_u:10351": " evam uktas tu me śakro bāhū yojanam āyatau",
    "GE09ram_02_u:10352": " prādād āsyaṃ ca me kukṣau tīkṣṇadaṃṣṭram akalpayat // Ram_3,67.13",
    "GE09ram_02_u:10353": " so 'haṃ bhujābhyāṃ dīrghābhyāṃ samākṛṣya vanecarān",
    "GE09ram_02_u:10354": " siṃhadvipamṛgavyāghrān bhakṣayāmi samantataḥ // Ram_3,67.14",
    "GE09ram_02_u:10355": " sa tu mām abravīd indro yadā rāmaḥ salakṣmaṇaḥ",
    "GE09ram_02_u:10356": " chetsyate samare bāhū tadā svargaṃ gamiṣyasi // Ram_3,67.15",
    "GE09ram_02_u:10357": " sa tvaṃ rāmo 'si bhadraṃ te nāham anyena rāghava",
    "GE09ram_02_u:10358": " śakyo hantuṃ yathātattvam evam uktaṃ maharṣiṇā // Ram_3,67.16",
    "GE09ram_02_u:10359": " ahaṃ hi matisācivyaṃ kariṣyāmi nararṣabha",
    "GE09ram_02_u:10360": " mitraṃ caivopadekṣyāmi yuvābhyāṃ saṃskṛto 'gninā // Ram_3,67.17",
    "GE09ram_02_u:10361": " evam uktas tu dharmātmā danunā tena rāghavaḥ",
    "GE09ram_02_u:10362": " idaṃ jagāda vacanaṃ lakṣmaṇasyopaśṛṇvataḥ // Ram_3,67.18",
    "GE09ram_02_u:10363": " rāvaṇena hṛtā sītā mama bhāryā yaśasvinī",
    "GE09ram_02_u:10364": " niṣkrāntasya janasthānāt saha bhrātrā yathāsukham // Ram_3,67.19",
    "GE09ram_02_u:10365": " nāmamātraṃ tu jānāmi na rūpaṃ tasya rakṣasaḥ",
    "GE09ram_02_u:10366": " nivāsaṃ vā prabhāvaṃ vā vayaṃ tasya na vidmahe // Ram_3,67.20",
    "GE09ram_02_u:10367": " śokārtānām anāthānām evaṃ viparidhāvatām",
    "GE09ram_02_u:10368": " kāruṇyaṃ sadṛśaṃ kartum upakāre ca vartatām // Ram_3,67.21",
    "GE09ram_02_u:10369": " kāṣṭhāny ānīya śuṣkāṇi kāle bhagnāni kuñjaraiḥ",
    "GE09ram_02_u:10370": " bhakṣyāmas tvāṃ vayaṃ vīra śvabhre mahati kalpite // Ram_3,67.22",
    "GE09ram_02_u:10371": " sa tvaṃ sītāṃ samācakṣva yena vā yatra vā hṛtā",
    "GE09ram_02_u:10372": " kuru kalyāṇam atyarthaṃ yadi jānāsi tattvataḥ // Ram_3,67.23",
    "GE09ram_02_u:10373": " evam uktas tu rāmeṇa vākyaṃ danur anuttamam",
    "GE09ram_02_u:10374": " provāca kuśalo vaktuṃ vaktāram api rāghavam // Ram_3,67.24",
    "GE09ram_02_u:10375": " divyam asti na me jñānaṃ nābhijānāmi maithilīm",
    "GE09ram_02_u:10376": " yas tāṃ jñāsyati taṃ vakṣye dagdhaḥ svaṃ rūpam āsthitaḥ // Ram_3,67.25",
    "GE09ram_02_u:10377": " adagdhasya hi vijñātuṃ śaktir asti na me prabho",
    "GE09ram_02_u:10378": " rākṣasaṃ taṃ mahāvīryaṃ sītā yena hṛtā tava // Ram_3,67.26",
    "GE09ram_02_u:10379": " vijñānaṃ hi mahad bhraṣṭaṃ śāpadoṣeṇa rāghava",
    "GE09ram_02_u:10380": " svakṛtena mayā prāptaṃ rūpaṃ lokavigarhitam // Ram_3,67.27",
    "GE09ram_02_u:10381": " kiṃ tu yāvan na yāty astaṃ savitā śrāntavāhanaḥ",
    "GE09ram_02_u:10382": " tāvan mām avaṭe kṣiptvā daha rāma yathāvidhi // Ram_3,67.28",
    "GE09ram_02_u:10383": " dagdhas tvayāham avaṭe nyāyena raghunandana",
    "GE09ram_02_u:10384": " vakṣyāmi tam ahaṃ vīra yas taṃ jñāsyati rākṣasam // Ram_3,67.29",
    "GE09ram_02_u:10385": " tena sakhyaṃ ca kartavyaṃ nyāyyavṛttena rāghava",
    "GE09ram_02_u:10386": " kalpayiṣyati te prītaḥ sāhāyyaṃ laghuvikramaḥ // Ram_3,67.30",
    "GE09ram_02_u:10387": " na hi tasyāsty avijñātaṃ triṣu lokeṣu rāghava",
    "GE09ram_02_u:10388": " sarvān parisṛto lokān purā vai kāraṇāntare // Ram_3,67.31",
    "GE09ram_02_u:10389": " evam uktau tu tau vīrau kabandhena nareśvarau",
    "GE09ram_02_u:10390": " giripradaram āsādya pāvakaṃ visasarjatuḥ // Ram_3,68.1",
    "GE09ram_02_u:10391": " lakṣmaṇas tu maholkābhir jvalitābhiḥ samantataḥ",
    "GE09ram_02_u:10392": " citām ādīpayāmāsa sā prajajvāla sarvataḥ // Ram_3,68.2",
    "GE09ram_02_u:10393": " tac charīraṃ kabandhasya ghṛtapiṇḍopamaṃ mahat",
    "GE09ram_02_u:10394": " medasā pacyamānasya mandaṃ dahati pāvakaḥ // Ram_3,68.3",
    "GE09ram_02_u:10395": " sa vidhūya citām āśu vidhūmo 'gnir ivotthitaḥ",
    "GE09ram_02_u:10396": " araje vāsasī bibhran mālāṃ divyāṃ mahābalaḥ // Ram_3,68.4",
    "GE09ram_02_u:10397": " tataś citāyā vegena bhāsvaro virajāmbaraḥ",
    "GE09ram_02_u:10398": " utpapātāśu saṃhṛṣṭaḥ sarvapratyaṅgabhūṣaṇaḥ // Ram_3,68.5",
    "GE09ram_02_u:10399": " vimāne bhāsvare tiṣṭhan haṃsayukte yaśaskare",
    "GE09ram_02_u:10400": " prabhayā ca mahātejā diśo daśa virājayan // Ram_3,68.6",
    "GE09ram_02_u:10401": " so 'ntarikṣagato rāmaṃ kabandho vākyam abravīt",
    "GE09ram_02_u:10402": " śṛṇu rāghava tattvena yathā sīmām avāpsyasi // Ram_3,68.7",
    "GE09ram_02_u:10403": " rāma ṣaḍ yuktayo loke yābhiḥ sarvaṃ vimṛśyate",
    "GE09ram_02_u:10404": " parimṛṣṭo daśāntena daśābhāgena sevyate // Ram_3,68.8",
    "GE09ram_02_u:10405": " daśābhāgagato hīnas tvaṃ rāma sahalakṣmaṇaḥ",
    "GE09ram_02_u:10406": " yat kṛte vyasanaṃ prāptaṃ tvayā dārapradharṣaṇam // Ram_3,68.9",
    "GE09ram_02_u:10407": " tad avaśyaṃ tvayā kāryaḥ sa suhṛt suhṛdāṃ vara",
    "GE09ram_02_u:10408": " akṛtvā na hi te siddhim ahaṃ paśyāmi cintayan // Ram_3,68.10",
    "GE09ram_02_u:10409": " śrūyatāṃ rāma vakṣyāmi sugrīvo nāma vānaraḥ",
    "GE09ram_02_u:10410": " bhrātrā nirastaḥ kruddhena vālinā śakrasūnunā // Ram_3,68.11",
    "GE09ram_02_u:10411": " ṛṣyamūke girivare pampāparyantaśobhite",
    "GE09ram_02_u:10412": " nivasaty ātmavān vīraś caturbhiḥ saha vānaraiḥ // Ram_3,68.12",
    "GE09ram_02_u:10413": " vayasyaṃ taṃ kuru kṣipram ito gatvādya rāghava",
    "GE09ram_02_u:10414": " adrohāya samāgamya dīpyamāne vibhāvasau // Ram_3,68.13",
    "GE09ram_02_u:10415": " na ca te so 'vamantavyaḥ sugrīvo vānarādhipaḥ",
    "GE09ram_02_u:10416": " kṛtajñaḥ kāmarūpī ca sahāyārthī ca vīryavān // Ram_3,68.14",
    "GE09ram_02_u:10417": " śaktau hy adya yuvāṃ kartuṃ kāryaṃ tasya cikīrṣitam",
    "GE09ram_02_u:10418": " kṛtārtho vākṛtārtho vā kṛtyaṃ tava kariṣyati // Ram_3,68.15",
    "GE09ram_02_u:10419": " sa ṛkṣarajasaḥ putraḥ pampām aṭati śaṅkitaḥ",
    "GE09ram_02_u:10420": " bhāskarasyaurasaḥ putro vālinā kṛtakilbiṣaḥ // Ram_3,68.16",
    "GE09ram_02_u:10421": " saṃnidhāyāyudhaṃ kṣipram ṛṣyamūkālayaṃ kapim",
    "GE09ram_02_u:10422": " kuru rāghava satyena vayasyaṃ vanacāriṇam // Ram_3,68.17",
    "GE09ram_02_u:10423": " sa hi sthānāni sarvāṇi kārtsnyena kapikuñjaraḥ",
    "GE09ram_02_u:10424": " naramāṃsāśināṃ loke naipuṇyād adhigacchati // Ram_3,68.18",
    "GE09ram_02_u:10425": " na tasyāviditaṃ loke kiṃcid asti hi rāghava",
    "GE09ram_02_u:10426": " yāvat sūryaḥ pratapati sahasrāṃśur ariṃdama // Ram_3,68.19",
    "GE09ram_02_u:10427": " sa nadīr vipulāñ śailān giridurgāṇi kandarān",
    "GE09ram_02_u:10428": " anviṣya vānaraiḥ sārdhaṃ patnīṃ te 'dhigamiṣyati // Ram_3,68.20",
    "GE09ram_02_u:10429": " vānarāṃś ca mahākāyān preṣayiṣyati rāghava",
    "GE09ram_02_u:10430": " diśo vicetuṃ tāṃ sītāṃ tvadviyogena śocatīm // Ram_3,68.21",
    "GE09ram_02_u:10431": " sa meruśṛṅgāgragatām aninditāṃ praviśya pātālatale 'pi vāśritām",
    "GE09ram_02_u:10432": " plavaṃgamānāṃ pravaras tava priyāṃ nihatya rakṣāṃsi punaḥ pradāsyati // Ram_3,68.22",
    "GE09ram_02_u:10433": " nidarśayitvā rāmāya sītāyāḥ pratipādane",
    "GE09ram_02_u:10434": " vākyam anvartham arthajñaḥ kabandhaḥ punar abravīt // Ram_3,69.1",
    "GE09ram_02_u:10435": " eṣa rāma śivaḥ panthā yatraite puṣpitā drumāḥ",
    "GE09ram_02_u:10436": " pratīcīṃ diśam āśritya prakāśante manoramāḥ // Ram_3,69.2",
    "GE09ram_02_u:10437": " jambūpriyālapanasāḥ plakṣanyagrodhatindukāḥ",
    "GE09ram_02_u:10438": " aśvatthāḥ karṇikārāś ca cūtāś cānye ca pādapāḥ // Ram_3,69.3",
    "GE09ram_02_u:10439": " tān āruhyāthavā bhūmau pātayitvā ca tān balāt",
    "GE09ram_02_u:10440": " phalāny amṛtakalpāni bhakṣayantau gamiṣyathaḥ // Ram_3,69.4",
    "GE09ram_02_u:10441": " caṅkramantau varān deśāñ śailāc chailaṃ vanād vanam",
    "GE09ram_02_u:10442": " tataḥ puṣkariṇīṃ vīrau pampāṃ nāma gamiṣyathaḥ // Ram_3,69.5",
    "GE09ram_02_u:10443": " aśarkarām avibhraṃśāṃ samatīrtham aśaivalām",
    "GE09ram_02_u:10444": " rāma saṃjātavālūkāṃ kamalotpalaśobhitām // Ram_3,69.6",
    "GE09ram_02_u:10445": " tatra haṃsāḥ plavāḥ krauñcāḥ kurarāś caiva rāghava",
    "GE09ram_02_u:10446": " valgusvarā nikūjanti pampāsalilagocarāḥ // Ram_3,69.7",
    "GE09ram_02_u:10447": " nodvijante narān dṛṣṭvā vadhasyākovidāḥ śubhāḥ",
    "GE09ram_02_u:10448": " ghṛtapiṇḍopamān sthūlāṃs tān dvijān bhakṣayiṣyathaḥ // Ram_3,69.8",
    "GE09ram_02_u:10449": " rohitān vakratuṇḍāṃś ca nalamīnāṃś ca rāghava",
    "GE09ram_02_u:10450": " pampāyām iṣubhir matsyāṃs tatra rāma varān hatān // Ram_3,69.9",
    "GE09ram_02_u:10451": " nistvakpakṣān ayastaptān akṛśān ekakaṇṭakān",
    "GE09ram_02_u:10452": " tava bhaktyā samāyukto lakṣmaṇaḥ sampradāsyati // Ram_3,69.10",
    "GE09ram_02_u:10453": " bhṛśaṃ te khādato matsyān pampāyāḥ puṣpasaṃcaye",
    "GE09ram_02_u:10454": " padmagandhi śivaṃ vāri sukhaśītam anāmayam // Ram_3,69.11",
    "GE09ram_02_u:10455": " uddhṛtya sa tadākliṣṭaṃ rūpyasphaṭikasaṃnibham",
    "GE09ram_02_u:10456": " atha puṣkaraparṇena lakṣmaṇaḥ pāyayiṣyati // Ram_3,69.12",
    "GE09ram_02_u:10457": " sthūlān giriguhāśayyān varāhān vanacāriṇaḥ",
    "GE09ram_02_u:10458": " apāṃ lobhād upāvṛttān vṛṣabhān iva nardataḥ",
    "GE09ram_02_u:10459": " rūpānvitāṃś ca pampāyāṃ drakṣyasi tvaṃ narottama // Ram_3,69.13",
    "GE09ram_02_u:10460": " sāyāhne vicaran rāma viṭapīnmālyadhāriṇaḥ",
    "GE09ram_02_u:10461": " śītodakaṃ ca pampāyāṃ dṛṣṭvā śokaṃ vihāsyasi // Ram_3,69.14",
    "GE09ram_02_u:10462": " sumanobhiś citāṃs tatra tilakān naktamālakān",
    "GE09ram_02_u:10463": " utpalāni ca phullāni paṅkajāni ca rāghava // Ram_3,69.15",
    "GE09ram_02_u:10464": " na tāni kaścin mālyāni tatrāropayitā naraḥ",
    "GE09ram_02_u:10465": " mataṃgaśiṣyās tatrāsann ṛṣayaḥ susamāhitaḥ // Ram_3,69.16",
    "GE09ram_02_u:10466": " teṣāṃ bhārābhitaptānāṃ vanyam āharatāṃ guroḥ",
    "GE09ram_02_u:10467": " ye prapetur mahīṃ tūrṇaṃ śarīrāt svedabindavaḥ // Ram_3,69.17",
    "GE09ram_02_u:10468": " tāni mālyāni jātāni munīnāṃ tapasā tadā",
    "GE09ram_02_u:10469": " svedabindusamutthāni na vinaśyanti rāghava // Ram_3,69.18",
    "GE09ram_02_u:10470": " teṣām adyāpi tatraiva dṛśyate paricāriṇī",
    "GE09ram_02_u:10471": " śramaṇī śabarī nāma kākutstha cirajīvinī // Ram_3,69.19",
    "GE09ram_02_u:10472": " tvāṃ tu dharme sthitā nityaṃ sarvabhūtanamaskṛtam",
    "GE09ram_02_u:10473": " dṛṣṭvā devopamaṃ rāma svargalokaṃ gamiṣyati // Ram_3,69.20",
    "GE09ram_02_u:10474": " tatas tad rāma pampāyās tīram āśritya paścimam",
    "GE09ram_02_u:10475": " āśramasthānam atulaṃ guhyaṃ kākutstha paśyasi // Ram_3,69.21",
    "GE09ram_02_u:10476": " na tatrākramituṃ nāgāḥ śaknuvanti tam āśramam",
    "GE09ram_02_u:10477": " ṛṣes tasya mataṃgasya vidhānāt tac ca kānanam // Ram_3,69.22",
    "GE09ram_02_u:10478": " tasmin nandanasaṃkāśe devāraṇyopame vane",
    "GE09ram_02_u:10479": " nānāvihagasaṃkīrṇe raṃsyase rāma nirvṛtaḥ // Ram_3,69.23",
    "GE09ram_02_u:10480": " ṛṣyamūkas tu pampāyāḥ purastāt puṣpitadrumaḥ",
    "GE09ram_02_u:10481": " suduḥkhārohaṇo nāma śiśunāgābhirakṣitaḥ",
    "GE09ram_02_u:10482": " udāro brahmaṇā caiva pūrvakāle vinirmitaḥ // Ram_3,69.24",
    "GE09ram_02_u:10483": " śayānaḥ puruṣo rāma tasya śailasya mūrdhani",
    "GE09ram_02_u:10484": " yat svapne labhate vittaṃ tat prabuddho 'dhigacchati // Ram_3,69.25",
    "GE09ram_02_u:10485": " na tv enaṃ viṣamācāraḥ pāpakarmādhirohati",
    "GE09ram_02_u:10486": " tatraiva praharanty enaṃ suptam ādāya rākṣasāḥ // Ram_3,69.26",
    "GE09ram_02_u:10487": " tato 'pi śiśunāgānām ākrandaḥ śrūyate mahān",
    "GE09ram_02_u:10488": " krīḍatāṃ rāma pampāyāṃ mataṃgāraṇyavāsinām // Ram_3,69.27",
    "GE09ram_02_u:10489": " siktā rudhiradhārābhiḥ saṃhatya paramadvipāḥ",
    "GE09ram_02_u:10490": " pracaranti pṛthak kīrṇā meghavarṇās tarasvinaḥ // Ram_3,69.28",
    "GE09ram_02_u:10491": " te tatra pītvā pānīyaṃ vimalaṃ śītam avyayam",
    "GE09ram_02_u:10492": " nivṛttāḥ saṃvigāhante vanāni vanagocarāḥ // Ram_3,69.29",
    "GE09ram_02_u:10493": " rāma tasya tu śailasya mahatī śobhate guhā",
    "GE09ram_02_u:10494": " śilāpidhānā kākutstha duḥkhaṃ cāsyāḥ praveśanam // Ram_3,69.30",
    "GE09ram_02_u:10495": " tasyā guhāyāḥ prāgdvāre mahāñ śītodako hradaḥ",
    "GE09ram_02_u:10496": " bahumūlaphalo ramyo nānānagasamāvṛtaḥ // Ram_3,69.31",
    "GE09ram_02_u:10497": " tasyāṃ vasati sugrīvaś caturbhiḥ saha vānaraiḥ",
    "GE09ram_02_u:10498": " kadācicchikhare tasya parvatasyāvatiṣṭhate // Ram_3,69.32",
    "GE09ram_02_u:10499": " kabandhas tv anuśāsyaivaṃ tāv ubhau rāmalakṣmaṇau",
    "GE09ram_02_u:10500": " sragvī bhāskaravarṇābhaḥ khe vyarocata vīryavān // Ram_3,69.33",
    "GE09ram_02_u:10501": " taṃ tu khasthaṃ mahābhāgaṃ kabandhaṃ rāmalakṣmaṇau",
    "GE09ram_02_u:10502": " prasthitau tvaṃ vrajasveti vākyam ūcatur antikāt // Ram_3,69.34",
    "GE09ram_02_u:10503": " gamyatāṃ kāryasiddhyartham iti tāv abravīc ca saḥ",
    "GE09ram_02_u:10504": " suprītau tāv anujñāpya kabandhaḥ prasthitas tadā // Ram_3,69.35",
    "GE09ram_02_u:10505": " sa tat kabandhaḥ pratipadya rūpaṃ vṛtaḥ śriyā bhāskaratulyadehaḥ",
    "GE09ram_02_u:10506": " nidarśayan rāmam avekṣya khasthaḥ sakhyaṃ kuruṣveti tadābhyuvāca // Ram_3,69.36",
    "GE09ram_02_u:10507": " tau kabandhena taṃ mārgaṃ pampāyā darśitaṃ vane",
    "GE09ram_02_u:10508": " ātasthatur diśaṃ gṛhya pratīcīṃ nṛvarātmajau // Ram_3,70.1",
    "GE09ram_02_u:10509": " tau śaileṣv ācitānekān kṣaudrakalpaphaladrumān",
    "GE09ram_02_u:10510": " vīkṣantau jagmatur draṣṭuṃ sugrīvaṃ rāmalakṣmaṇau // Ram_3,70.2",
    "GE09ram_02_u:10511": " kṛtvā ca śailapṛṣṭhe tu tau vāsaṃ raghunandanau",
    "GE09ram_02_u:10512": " pampāyāḥ paścimaṃ tīraṃ rāghavāv upatasthatuḥ // Ram_3,70.3",
    "GE09ram_02_u:10513": " tau puṣkariṇyāḥ pampāyās tīram āsādya paścimam",
    "GE09ram_02_u:10514": " apaśyatāṃ tatas tatra śabaryā ramyam āśramam // Ram_3,70.4",
    "GE09ram_02_u:10515": " tau tam āśramam āsādya drumair bahubhir āvṛtam",
    "GE09ram_02_u:10516": " suramyam abhivīkṣantau śabarīm abhyupeyatuḥ // Ram_3,70.5",
    "GE09ram_02_u:10517": " tau tu dṛṣṭvā tadā siddhā samutthāya kṛtāñjaliḥ",
    "GE09ram_02_u:10518": " pādau jagrāha rāmasya lakṣmaṇasya ca dhīmataḥ // Ram_3,70.6",
    "GE09ram_02_u:10519": " tām uvāca tato rāmaḥ śramaṇīṃ saṃśitavratām",
    "GE09ram_02_u:10520": " kaccit te nirjitā vighnāḥ kaccit te vardhate tapaḥ // Ram_3,70.7",
    "GE09ram_02_u:10521": " kaccit te niyataḥ kopa āhāraś ca tapodhane",
    "GE09ram_02_u:10522": " kaccit te niyamāḥ prāptāḥ kaccit te manasaḥ sukham",
    "GE09ram_02_u:10523": " kaccit te guruśuśrūṣā saphalā cārubhāṣiṇi // Ram_3,70.8",
    "GE09ram_02_u:10524": " rāmeṇa tāpasī pṛṣṭā sā siddhā siddhasaṃmatā",
    "GE09ram_02_u:10525": " śaśaṃsa śabarī vṛddhā rāmāya pratyupasthitā // Ram_3,70.9",
    "GE09ram_02_u:10526": " citrakūṭaṃ tvayi prāpte vimānair atulaprabhaiḥ",
    "GE09ram_02_u:10527": " itas te divam ārūḍhā yān ahaṃ paryacāriṣam // Ram_3,70.10",
    "GE09ram_02_u:10528": " taiś cāham uktā dharmajñair mahābhāgair maharṣibhiḥ",
    "GE09ram_02_u:10529": " āgamiṣyati te rāmaḥ supuṇyam imam āśramam // Ram_3,70.11",
    "GE09ram_02_u:10530": " sa te pratigrahītavyaḥ saumitrisahito 'tithiḥ",
    "GE09ram_02_u:10531": " taṃ ca dṛṣṭvā varāṃl lokān akṣayāṃs tvaṃ gamiṣyasi // Ram_3,70.12",
    "GE09ram_02_u:10532": " mayā tu vividhaṃ vanyaṃ saṃcitaṃ puruṣarṣabha",
    "GE09ram_02_u:10533": " tavārthe puruṣavyāghra pampāyās tīrasambhavam // Ram_3,70.13",
    "GE09ram_02_u:10534": " evam uktaḥ sa dharmātmā śabaryā śabarīm idam",
    "GE09ram_02_u:10535": " rāghavaḥ prāha vijāne tāṃ nityam abahiṣkṛtām // Ram_3,70.14",
    "GE09ram_02_u:10536": " danoḥ sakāśāt tattvena prabhāvaṃ te mahātmanaḥ",
    "GE09ram_02_u:10537": " śrutaṃ pratyakṣam icchāmi saṃdraṣṭuṃ yadi manyase // Ram_3,70.15",
    "GE09ram_02_u:10538": " etat tu vacanaṃ śrutvā rāmavaktrād viniḥsṛtam",
    "GE09ram_02_u:10539": " śabarī darśayāmāsa tāv ubhau tad vanaṃ mahat // Ram_3,70.16",
    "GE09ram_02_u:10540": " paśya meghaghanaprakhyaṃ mṛgapakṣisamākulam",
    "GE09ram_02_u:10541": " mataṃgavanam ity eva viśrutaṃ raghunandana // Ram_3,70.17",
    "GE09ram_02_u:10542": " iha te bhāvitātmāno guravo me mahādyute",
    "GE09ram_02_u:10543": " juhavāṃścakrire tīrthaṃ mantravan mantrapūjitam // Ram_3,70.18",
    "GE09ram_02_u:10544": " iyaṃ pratyaksthalī vedī yatra te me susatkṛtāḥ",
    "GE09ram_02_u:10545": " puṣpopahāraṃ kurvanti śramād udvepibhiḥ karaiḥ // Ram_3,70.19",
    "GE09ram_02_u:10546": " teṣāṃ tapaḥprabhāvena paśyādyāpi raghūttama",
    "GE09ram_02_u:10547": " dyotayanti diśaḥ sarvāḥ śriyā vedyo 'tulaprabhāḥ // Ram_3,70.20",
    "GE09ram_02_u:10548": " aśaknuvadbhis tair gantum upavāsaśramālasaiḥ",
    "GE09ram_02_u:10549": " cintite 'bhyāgatān paśya sametān sapta sāgarān // Ram_3,70.21",
    "GE09ram_02_u:10550": " kṛtābhiṣekais tair nyastā valkalāḥ pādapeṣv iha",
    "GE09ram_02_u:10551": " adyāpi na viśuṣyanti pradeśe raghunandana // Ram_3,70.22",
    "GE09ram_02_u:10552": " kṛtsnaṃ vanam idaṃ dṛṣṭaṃ śrotavyaṃ ca śrutaṃ tvayā",
    "GE09ram_02_u:10553": " tad icchāmy abhyanujñātā tyaktum etat kalevaram // Ram_3,70.23",
    "GE09ram_02_u:10554": " teṣām icchāmy ahaṃ gantuṃ samīpaṃ bhāvitātmanām",
    "GE09ram_02_u:10555": " munīnām āśramo yeṣām ahaṃ ca paricāriṇī // Ram_3,70.24",
    "GE09ram_02_u:10556": " dharmiṣṭhaṃ tu vacaḥ śrutvā rāghavaḥ sahalakṣmaṇaḥ",
    "GE09ram_02_u:10557": " anujānāmi gaccheti prahṛṣṭavadano 'bravīt // Ram_3,70.25",
    "GE09ram_02_u:10558": " anujñātā tu rāmeṇa hutvātmānaṃ hutāśane",
    "GE09ram_02_u:10559": " jvalatpāvakasaṃkāśā svargam eva jagāma sā // Ram_3,70.26",
    "GE09ram_02_u:10560": " yatra te sukṛtātmāno viharanti maharṣayaḥ",
    "GE09ram_02_u:10561": " tat puṇyaṃ śabarī sthānaṃ jagāmātmasamādhinā // Ram_3,70.27",
    "GE09ram_02_u:10562": " divaṃ tu tasyāṃ yātāyāṃ śabaryāṃ svena karmaṇā",
    "GE09ram_02_u:10563": " lakṣmaṇena saha bhrātrā cintayāmāsa rāghavaḥ // Ram_3,71.1",
    "GE09ram_02_u:10564": " cintayitvā tu dharmātmā prabhāvaṃ taṃ mahātmanām",
    "GE09ram_02_u:10565": " hitakāriṇam ekāgraṃ lakṣmaṇaṃ rāghavo 'bravīt // Ram_3,71.2",
    "GE09ram_02_u:10566": " dṛṣṭo 'yam āśramaḥ saumya bahvāścaryaḥ kṛtātmanām",
    "GE09ram_02_u:10567": " viśvastamṛgaśārdūlo nānāvihagasevitaḥ // Ram_3,71.3",
    "GE09ram_02_u:10568": " saptānāṃ ca samudrāṇām eṣu tīrtheṣu lakṣmaṇa",
    "GE09ram_02_u:10569": " upaspṛṣṭaṃ ca vidhivat pitaraś cāpi tarpitāḥ // Ram_3,71.4",
    "GE09ram_02_u:10570": " pranaṣṭam aśubhaṃ yat tat kalyāṇaṃ samupasthitam",
    "GE09ram_02_u:10571": " tena tv etat prahṛṣṭaṃ me mano lakṣmaṇa samprati // Ram_3,71.5",
    "GE09ram_02_u:10572": " hṛdaye hi naravyāghra śubham āvirbhaviṣyati",
    "GE09ram_02_u:10573": " tad āgaccha gamiṣyāvaḥ pampāṃ tāṃ priyadarśanām // Ram_3,71.6",
    "GE09ram_02_u:10574": " ṛśyamūko girir yatra nātidūre prakāśate",
    "GE09ram_02_u:10575": " yasmin vasati dharmātmā sugrīvo 'ṃśumataḥ sutaḥ",
    "GE09ram_02_u:10576": " nityaṃ vālibhayāt trastaś caturbhiḥ saha vānaraiḥ // Ram_3,71.77 //",
    "GE09ram_02_u:10577": " abhitvare ca taṃ draṣṭuṃ sugrīvaṃ vānararṣabham",
    "GE09ram_02_u:10578": " tadadhīnaṃ hi me saumya sītāyāḥ parimārgaṇam // Ram_3,71.8",
    "GE09ram_02_u:10579": " iti bruvāṇaṃ taṃ rāmaṃ saumitrir idam abravīt",
    "GE09ram_02_u:10580": " gacchāvas tvaritaṃ tatra mamāpi tvarate manaḥ // Ram_3,71.9",
    "GE09ram_02_u:10581": " āśramāt tu tatas tasmān niṣkramya sa viśāṃ patiḥ",
    "GE09ram_02_u:10582": " ājagāma tataḥ pampāṃ lakṣmaṇena sahābhibhūḥ // Ram_3,71.10",
    "GE09ram_02_u:10583": " samīkṣamāṇaḥ puṣpāḍhyaṃ sarvato vipuladrumam",
    "GE09ram_02_u:10584": " koyaṣṭibhiś cārjunakaiḥ śatapattraiś ca kīcakaiḥ",
    "GE09ram_02_u:10585": " etaiś cānyaiś ca vividhair nāditaṃ tad vanaṃ mahat // Ram_3,71.11",
    "GE09ram_02_u:10586": " sa rāmo vividhān vṛkṣān sarāṃsi vividhāni ca",
    "GE09ram_02_u:10587": " paśyan kāmābhisaṃtapto jagāma paramaṃ hradam // Ram_3,71.12",
    "GE09ram_02_u:10588": " sa tām āsādya vai rāmo dūrād udakavāhinīm",
    "GE09ram_02_u:10589": " mataṃgasarasaṃ nāma hradaṃ samavagāhata // Ram_3,71.13",
    "GE09ram_02_u:10590": " sa tu śokasamāviṣṭo rāmo daśarathātmajaḥ",
    "GE09ram_02_u:10591": " viveśa nalinīṃ pampāṃ paṅkajaiś ca samāvṛtām // Ram_3,71.14",
    "GE09ram_02_u:10592": " tilakāśokapuṃnāgabakuloddālakāśinīm",
    "GE09ram_02_u:10593": " ramyopavanasambādhāṃ padmasaṃpīḍitodakām // Ram_3,71.15",
    "GE09ram_02_u:10594": " sphaṭikopamatoyāḍhyāṃ ślakṣṇavālukasaṃtatām",
    "GE09ram_02_u:10595": " matsyakacchapasambādhāṃ tīrasthadrumaśobhitām // Ram_3,71.16",
    "GE09ram_02_u:10596": " sakhībhir iva yuktābhir latābhir anuveṣṭitām",
    "GE09ram_02_u:10597": " kiṃnaroragagandharvayakṣarākṣasasevitām",
    "GE09ram_02_u:10598": " nānādrumalatākīrṇāṃ śītavārinidhiṃ śubhām // Ram_3,71.17",
    "GE09ram_02_u:10599": " padmaiḥ saugandhikais tāmrāṃ śuklāṃ kumudamaṇḍalaiḥ",
    "GE09ram_02_u:10600": " nīlāṃ kuvalayoddhātair bahuvarṇāṃ kuthām iva // Ram_3,71.18",
    "GE09ram_02_u:10601": " aravindotpalavatīṃ padmasaugandhikāyutām",
    "GE09ram_02_u:10602": " puṣpitāmravaṇopetāṃ barhiṇodghuṣṭanāditām // Ram_3,71.19",
    "GE09ram_02_u:10603": " sa tāṃ dṛṣṭvā tataḥ pampāṃ rāmaḥ saumitriṇā saha",
    "GE09ram_02_u:10604": " vilalāpa ca tejasvī kāmād daśarathātmajaḥ // Ram_3,71.20",
    "GE09ram_02_u:10605": " tilakair bījapūraiś ca vaṭaiḥ śukladrumais tathā",
    "GE09ram_02_u:10606": " puṣpitaiḥ karavīraiś ca puṃnāgaiś ca supuṣpitaiḥ // Ram_3,71.21",
    "GE09ram_02_u:10607": " mālatīkundagulmaiś ca bhaṇḍīrair niculais tathā",
    "GE09ram_02_u:10608": " aśokaiḥ saptaparṇaiś ca ketakair atimuktakaiḥ",
    "GE09ram_02_u:10609": " anyaiś ca vividhair vṛkṣaiḥ pramadevopaśobhitām // Ram_3,71.22",
    "GE09ram_02_u:10610": " asyās tīre tu pūrvoktaḥ parvato dhātumaṇḍitaḥ",
    "GE09ram_02_u:10611": " ṛśyamūka iti khyātaś citrapuṣpitakānanaḥ // Ram_3,71.23",
    "GE09ram_02_u:10612": " harir ṛkṣarajonāmnaḥ putras tasya mahātmanaḥ",
    "GE09ram_02_u:10613": " adhyāste taṃ mahāvīryaḥ sugrīva iti viśrutaḥ // Ram_3,71.24",
    "GE09ram_02_u:10614": " sugrīvam abhigaccha tvaṃ vānarendraṃ nararṣabha",
    "GE09ram_02_u:10615": " ity uvāca punar vākyaṃ lakṣmaṇaṃ satyavikramam // Ram_3,71.25",
    "GE09ram_02_u:10616": " tato mahad vartma ca dūrasaṃkramaṃ krameṇa gatvā pravilokayan vanam",
    "GE09ram_02_u:10617": " dadarśa pampāṃ śubhadarśakānanām anekanānāvidhapakṣisaṃkulām //"
}