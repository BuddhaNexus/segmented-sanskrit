{
    "GSP33samkupad_u:0": "Śaṃkara: Upadeśasāhasrī caitanyaṃ sarvagaṃ sarvaṃ sarvabhūtaguhāśayam /",
    "GSP33samkupad_u:1": "yat sarvaviṣayātītaṃ tasmai sarvavide namaḥ // SamUpad_I,1.1 //",
    "GSP33samkupad_u:2": "samāpayya kriyāḥ sarvā dārāgnyādhānapūrvikāḥ /",
    "GSP33samkupad_u:3": "brahmavidyām athedānīṃ vaktuṃ vedaḥ pracakrame // SamUpad_I,1.2 //",
    "GSP33samkupad_u:4": "karmāṇi dehayogārthaṃ dehayoge priyāpriye /",
    "GSP33samkupad_u:5": "dhruve syātāṃ tato rāgo dveṣaś caiva tataḥ kriyāḥ // SamUpad_I,1.3 //",
    "GSP33samkupad_u:6": "dharmādharmau tato 'jñasya dehayogas tathā punaḥ",
    "GSP33samkupad_u:7": "evaṃ nityapravṛtto 'yaṃ saṃsāraś cakravad bhṛśam // SamUpad_I,1.4 //",
    "GSP33samkupad_u:8": "ajñānaṃ tasya mūlaṃ syād iti taddhānam iṣyate /",
    "GSP33samkupad_u:9": "brahmavidyāta ārabdhā tato niḥśreyasaṃ bhavet // SamUpad_I,1.5 //",
    "GSP33samkupad_u:10": "vidyaivājñānahānāya na karmāpratikūlataḥ /",
    "GSP33samkupad_u:11": "nājñānasyāprahāṇe hi rāgadveṣakṣayo bhavet // SamUpad_I,1.6 //",
    "GSP33samkupad_u:12": "rāgadveṣakṣayābhāve karma doṣodbhavaṃ dhruvam /",
    "GSP33samkupad_u:13": "tasmān niḥśreyasārthāya vidyaivātra vidhīyate // SamUpad_I,1.7 //",
    "GSP33samkupad_u:14": "nanu karma tathā nityaṃ kartavyaṃ jīvane sati /",
    "GSP33samkupad_u:15": "vidyāyāḥ sahakāritvaṃ mokṣaṃ prati hi tad vrajet // SamUpad_I,1.8 //",
    "GSP33samkupad_u:16": "yathā vidyā tathā karma coditatvāviśeṣataḥ /",
    "GSP33samkupad_u:17": "pratyavāyasmṛteś caiva kāryaṃ karma mumukṣubhiḥ // SamUpad_I,1.9 //",
    "GSP33samkupad_u:18": "nanu dhruvaphalā vidyā nānyat kiṃcid apekṣate /",
    "GSP33samkupad_u:19": "nāgniṣṭomo yathaivānyad dhruvakāryo 'py apekṣate // SamUpad_I,1.10 //",
    "GSP33samkupad_u:20": "tathā dhruvaphalā vidyā karma nityam apekṣate /",
    "GSP33samkupad_u:21": "ity evaṃ kecid icchanti na karma pratikūlataḥ // SamUpad_I,1.11 //",
    "GSP33samkupad_u:22": "vidyāyāḥ pratikūlaṃ hi karma syāt sābhimānataḥ /",
    "GSP33samkupad_u:23": "nirvikārātmabuddhiś ca vidyetīha prakīrtitā // SamUpad_I,1.12 //",
    "GSP33samkupad_u:24": "ahaṃ kartā mamedaṃ syād iti karma pravartate /",
    "GSP33samkupad_u:25": "vastvadhīnā bhaved vidyā kartradhīno bhaved vidhiḥ // SamUpad_I,1.13 //",
    "GSP33samkupad_u:26": "kārakāṇy upamṛdnāti vidyābbuddhim ivoṣare /",
    "GSP33samkupad_u:27": "tatsatyamatim ādāya karma kartuṃ vyavasyati // SamUpad_I,1.14 //",
    "GSP33samkupad_u:28": "viruddhatvād ataḥ śakyaṃ karma kartuṃ na vidyayā /",
    "GSP33samkupad_u:29": "sahaivaṃ viduṣā tasmāt karma heyaṃ mumukṣuṇā // SamUpad_I,1.15 //",
    "GSP33samkupad_u:30": "dehādyair aviśeṣeṇa dehino grahaṇaṃ nijam /",
    "GSP33samkupad_u:31": "prāṇināṃ tad avidyotthaṃ tāvat karmavidhir bhavet // SamUpad_I,1.16 //",
    "GSP33samkupad_u:32": "neti netīti dehādīn apohyātmāvaśeṣitaḥ /",
    "GSP33samkupad_u:33": "aviśeṣātmabodhārthaṃ tenāvidyā nivartitā // SamUpad_I,1.17 //",
    "GSP33samkupad_u:34": "nivṛttā sā kathaṃ bhūyaḥ prasūyeta pramāṇataḥ /",
    "GSP33samkupad_u:35": "asaty evāviśeṣe hi pratyagātmani kevale // SamUpad_I,1.18 //",
    "GSP33samkupad_u:36": "na ced bhūyaḥ prasūyeta kartā bhokteti dhīḥ katham /",
    "GSP33samkupad_u:37": "sad asmīti ca vijñāne tasmād vidyāsahāyikā // SamUpad_I,1.19 //",
    "GSP33samkupad_u:38": "atyarecayad ity ukto nyāsaḥ śrutyāta eva hi /",
    "GSP33samkupad_u:39": "karmabhyo mānasāntebhya etāvad iti vājinām // SamUpad_I,1.20 //",
    "GSP33samkupad_u:40": "amṛtatvaṃ śrutaṃ tasmāt tyājyaṃ karma mumukṣubhiḥ /",
    "GSP33samkupad_u:41": "agniṣṭomavad ity uktaṃ tatredam abhidhīyate // SamUpad_I,1.21 //",
    "GSP33samkupad_u:42": "naikakārakasādhyatvāt phalānyatvāc ca karmaṇaḥ /",
    "GSP33samkupad_u:43": "vidyā tadviparītāto dṛṣṭānto viṣamo bhavet // SamUpad_I,1.22 //",
    "GSP33samkupad_u:44": "kṛṣyādivat phalārthatvād anyakarmopabṛṃhaṇam /",
    "GSP33samkupad_u:45": "agniṣṭomas tv apekṣeta vidyānyat kim apekṣate // SamUpad_I,1.23 //",
    "GSP33samkupad_u:46": "pratyavāyas tu tasyaiva yasyāhaṃkāra iṣyate /",
    "GSP33samkupad_u:47": "ahaṃkāraphalārthitve vidyete nātmavedinaḥ // SamUpad_I,1.24 //",
    "GSP33samkupad_u:48": "tasmād ajñānahānāya saṃsāravinivṛttaye /",
    "GSP33samkupad_u:49": "brahmavidyāvidhānāya prārabdhopaniṣat tv iyam // SamUpad_I,1.25 //",
    "GSP33samkupad_u:50": "sader upanipūrvasya kvipi copaniṣad bhavet /",
    "GSP33samkupad_u:51": "mandīkaraṇabhāvāc ca garbhādeḥ śātanāt tathā // SamUpad_I,1.26 //",
    "GSP33samkupad_u:52": "iti caitanyaprakaraṇam // SamUpad_I,1 //",
    "GSP33samkupad_u:53": "pratiṣeddhum aśakyatvān neti netīti śeṣitam /",
    "GSP33samkupad_u:54": "idaṃ nāham idaṃ nāham ity addhā pratipadyate // SamUpad_I,2,1 //",
    "GSP33samkupad_u:55": "idaṃdhīr idamātmotthā vācārambhaṇagocarā /",
    "GSP33samkupad_u:56": "niṣiddhātmodbhavatvāt sā na punar mānatāṃ vrajet // SamUpad_I,2.2 //",
    "GSP33samkupad_u:57": "pūrvabuddhim abādhitvā nottarā jāyate matiḥ /",
    "GSP33samkupad_u:58": "dṛśir ekaḥ svayaṃsiddhaḥ phalatvāt sa na bādhyate // SamUpad_I,2.3 //",
    "GSP33samkupad_u:59": "idaṃvanam atikramya śokamohādidūṣitam /",
    "GSP33samkupad_u:60": "vanād gāndhārako yadvat svam ātmānaṃ prapadyate // SamUpad_I,2.4 //",
    "GSP33samkupad_u:61": "iti pratiṣedhaprakaraṇam // SamUpad_I,2 //",
    "GSP33samkupad_u:62": "īśvaraś ced anātmā syān nāsāv asmīti dhārayet /",
    "GSP33samkupad_u:63": "ātmā ced īśvaro 'smīti vidyā sānyanivartikā // SamUpad_I,3.1 //",
    "GSP33samkupad_u:64": "ātmano 'nyasya ced dharmā asthūlatvādayo matāḥ /",
    "GSP33samkupad_u:65": "ajñeyatve 'sya kiṃ taiḥ syād ātmatve tv anyadhīhnutiḥ // SamUpad_I,3.2 //",
    "GSP33samkupad_u:66": "mithyādhyāsaniṣedhārthaṃ tato 'sthūlādi gṛhyatām /",
    "GSP33samkupad_u:67": "paratra cen niṣedhārthaṃ śūnyatāvarṇanaṃ hi tat // SamUpad_I,3.3 //",
    "GSP33samkupad_u:68": "bubhutsor yadi cānyatra pratyagātmana iṣyate /",
    "GSP33samkupad_u:69": "aprāṇo hy amanāḥ śubhra iti cānarthakaṃ vacaḥ // SamUpad_I,3.4 //",
    "GSP33samkupad_u:70": "itīśvaraprakaraṇam // SamUpad_I,3 //",
    "GSP33samkupad_u:71": "ahaṃpratyayabījaṃ yad ahaṃpratyayavatsthitam /",
    "GSP33samkupad_u:72": "nāhaṃpratyayavahnyuṣṭaṃ kathaṃ karma prarohati // SamUpad_I,4.1 //",
    "GSP33samkupad_u:73": "dṛṣṭavac cet prarohaḥ syān nānyakarmā sa iṣyate /",
    "GSP33samkupad_u:74": "tannirodhe kathaṃ tat syāt pṛcchāmo vas tad ucyatām // SamUpad_I,4.2 //",
    "GSP33samkupad_u:75": "dehādyārambhasāmarthyāj jñānaṃ sadviṣayaṃ tvayi /",
    "GSP33samkupad_u:76": "abhibhūya phalaṃ kuryāt karmānte jñānam udbhavet // SamUpad_I,4.3 //",
    "GSP33samkupad_u:77": "ārabdhasya phale hy ete bhogo jñānaṃ ca karmaṇaḥ /",
    "GSP33samkupad_u:78": "avirodhas tayor yukto vaidharmyaṃ cetarasya tu // SamUpad_I,4.4 //",
    "GSP33samkupad_u:79": "dehātmajñānavaj jñānaṃ dehātmajñānabādhakam /",
    "GSP33samkupad_u:80": "ātmany eya bhaved yasya sa necchann api mucyate // SamUpad_I,4.5 //",
    "GSP33samkupad_u:81": "[tataḥ sarvam idaṃ siddhaṃ prayogo 'smābhir īritaḥ // SamUpad_I,4.5 //]",
    "GSP33samkupad_u:82": "ity ahaṃpratyayaprakaraṇam // SamUpad_I,4 //",
    "GSP33samkupad_u:83": "mūtrāśaṅko yathodaṅko nāgrahīd amṛtaṃ muniḥ /",
    "GSP33samkupad_u:84": "karmanāśabhayāj jantor ātmajñānāgrahas tathā // SamUpad_I,5.1 //",
    "GSP33samkupad_u:85": "buddhisthaś calatīvātmā dhyāyatīva ca dṛśyate /",
    "GSP33samkupad_u:86": "naugatasya yathā vṛkṣās tadvat saṃsāravibhramaḥ // SamUpad_I,5.2 //",
    "GSP33samkupad_u:87": "nausthasya prātilomyena nagānāṃ gamanaṃ yathā /",
    "GSP33samkupad_u:88": "ātmanaḥ saṃsṛtis tadvad dhyāyatīveti hi śrutiḥ // SamUpad_I,5.3 //",
    "GSP33samkupad_u:89": "caitanyapratibimbena vyāpto bodho hi jāyate /",
    "GSP33samkupad_u:90": "buddheḥ śabdādinirbhāsas tena momuhyate jagat // SamUpad_I,5.4 //",
    "GSP33samkupad_u:91": "caitanyābhāsatāhamas tādarthyaṃ ca tad asya yat /",
    "GSP33samkupad_u:92": "idamaṃśaprahāṇe na paraḥ so 'nubhavo bhavet // SamUpad_I,5.5 //",
    "GSP33samkupad_u:93": "iti mūtrāśaṅkaprakaraṇam // SamUpad_I,5 //",
    "GSP33samkupad_u:94": "chittvā tyaktena hastena svayaṃ nātmā viśeṣyate /",
    "GSP33samkupad_u:95": "tathā śiṣṭena sarveṇa yena yena viśeṣyate // SamUpad_I,6.1 //",
    "GSP33samkupad_u:96": "tasmāt tyaktena hastena tulyaṃ sarvaṃ viśeṣaṇam /",
    "GSP33samkupad_u:97": "anātmatvena tasmāj jño muktaḥ sarvaviśeṣaṇaiḥ // SamUpad_I,6.2 //",
    "GSP33samkupad_u:98": "viśeṣaṇam idaṃ sarvaṃ sādhvalaṃkaraṇaṃ yathā /",
    "GSP33samkupad_u:99": "avidyāstam ataḥ sarvaṃ jñāta ātmany asad bhavet // SamUpad_I,6.3 //",
    "GSP33samkupad_u:100": "jñātaivātmā sadā grāhyo jñeyam utsṛjya kevalaḥ /",
    "GSP33samkupad_u:101": "aham ity api yad grāhyaṃ vyapetāṅgasamaṃ hi tat // SamUpad_I,6.4 //",
    "GSP33samkupad_u:102": "yāvān syād idamaṃśo yaḥ sa svato 'nyo viśeṣaṇam /",
    "GSP33samkupad_u:103": "viśeṣaprakṣayo yatra siddho jñaś citragur yathā // SamUpad_I,6.5 //",
    "GSP33samkupad_u:104": "idam aṃśo 'ham ity atra tyājyo nātmeti paṇḍitaiḥ /",
    "GSP33samkupad_u:105": "ahaṃ brahmeti śiṣṭo 'ṃśo bhūtapūrvagater bhavet // SamUpad_I,6.6 //",
    "GSP33samkupad_u:106": "iti chittvāprakaraṇam // SamUpad_I,6 //",
    "GSP33samkupad_u:107": "buddhyārūḍhaṃ sadā sarvaṃ dṛśyate yatra tatra vā /",
    "GSP33samkupad_u:108": "mayā tasmāt paraṃ brahma sarvajñaś cāsmi sarvagaḥ // SamUpad_I,7.1 //",
    "GSP33samkupad_u:109": "yathātmabuddhicārāṇāṃ sākṣī tadvat pareṣv api /",
    "GSP33samkupad_u:110": "naivāpoḍhuṃ na vādātuṃ śakyas tasmāt paro hy aham // SamUpad_I,7.2 //",
    "GSP33samkupad_u:111": "vikāritvam aśuddhatvaṃ bhautikatvaṃ na cātmanaḥ /",
    "GSP33samkupad_u:112": "aśeṣabuddhisākṣitvād buddhivac cālpavedanā // SamUpad_I,7.3 //",
    "GSP33samkupad_u:113": "maṇau prakāśyate yadvad raktādyākāratātape /",
    "GSP33samkupad_u:114": "mayi saṃdṛśyate sarvam ātapeneva tan mayā // SamUpad_I,7.4 //",
    "GSP33samkupad_u:115": "buddhau dṛśyaṃ bhaved buddhau satyāṃ nāsti viparyaye /",
    "GSP33samkupad_u:116": "draṣṭā yasmāt sadā draṣṭā tasmād dvaitaṃ na vidyate // SamUpad_I,7.5 //",
    "GSP33samkupad_u:117": "avivekāt parābhāvaṃ yathā buddhir avet tathā /",
    "GSP33samkupad_u:118": "vivekāt tu parād anyaḥ svayaṃ cāpi na vidyate // SamUpad_I,7.6 //",
    "GSP33samkupad_u:119": "iti buddhyārūḍhaprakaraṇam // SamUpad_I,7 //",
    "GSP33samkupad_u:120": "citisvarūpaṃ svata eva me mate rasādiyogas tava mohakāritaḥ /",
    "GSP33samkupad_u:121": "ato na kiṃcit tava ceṣṭitena me phalaṃ bhavet sarvaviśeṣahānataḥ //",
    "GSP33samkupad_u:122": "vimucya māyāmayakāryatām iha praśāntim āyāhy asadīhitāt sadā /",
    "GSP33samkupad_u:123": "ahaṃ paraṃ brahma sadā vimuktavat tathājam ekaṃ dvayavarjitaṃ yataḥ //",
    "GSP33samkupad_u:124": "sadā ca bhūteṣu samo 'smi kevalo yathā ca khaṃ sarvagam akṣaraṃ śivam /",
    "GSP33samkupad_u:125": "nirantaraṃ niṣkalam akriyaṃ paraṃ tato na me 'stīha phalaṃ tavehitaiḥ //",
    "GSP33samkupad_u:126": "ahaṃ mamaiko na tadanyad iṣyate tathā na kasyāpy aham asmy asaṅgataḥ /",
    "GSP33samkupad_u:127": "asaṅgarūpo 'ham ato na me tvayā kṛtena kāryaṃ tava cādvayatvataḥ //",
    "GSP33samkupad_u:128": "phale ca hetau ca jano viṣaktavān iti pracintyāham ato vimokṣaṇe /",
    "GSP33samkupad_u:129": "janasya saṃvādam imaṃ prakḷptavān svarūpatattvārthavibodhakāraṇam //",
    "GSP33samkupad_u:130": "saṃvādam etaṃ yadi cintayen naro vimucyate 'jñānamahābhayāgamāt /",
    "GSP33samkupad_u:131": "vimuktakāmaś ca tathā janaḥ sadā caraty aśokaḥ sama ātmavit sukhī //",
    "GSP33samkupad_u:132": "iti citisvarūpaprakaraṇam // SamUpad_I,8 //",
    "GSP33samkupad_u:133": "sūkṣmatāvyāpite jñeye gandhāder uttarottaram /",
    "GSP33samkupad_u:134": "pratyagātmāvasāneṣu pūrvapūrvaprahāṇataḥ // SamUpad_I,9.1 //",
    "GSP33samkupad_u:135": "śārīrā pṛthivī tāvad yāvad bāhyā pramāṇataḥ /",
    "GSP33samkupad_u:136": "abādīni ca tattvāni tāvaj jñeyāni kṛtsnaśaḥ // SamUpad_I,9.2 //",
    "GSP33samkupad_u:137": "vāyvādīnāṃ yathotpatteḥ pūrvaṃ khaṃ sarvagaṃ tathā /",
    "GSP33samkupad_u:138": "aham ekaḥ sadā sarvaś cinmātraḥ sarvago 'dvayaḥ // SamUpad_I,9.3 //",
    "GSP33samkupad_u:139": "brahmādyāḥ sthāvarāntā ye prāṇino mama pūḥ smṛtāḥ /",
    "GSP33samkupad_u:140": "kāmakrodhādayo doṣā jāyeran me kuto 'nyataḥ // SamUpad_I,9.4 //",
    "GSP33samkupad_u:141": "bhūtadoṣaiḥ sadāspṛṣṭaṃ sarvabhūtastham īśvaram /",
    "GSP33samkupad_u:142": "nīlaṃ vyoma yathā bālo duṣṭaṃ māṃ vīkṣate janaḥ // SamUpad_I,9.5 //",
    "GSP33samkupad_u:143": "maccaitanyāvabhāsyatvāt sarvaprāṇidhiyāṃ sadā /",
    "GSP33samkupad_u:144": "pūr mama prāṇinaḥ sarve sarvajñasya vipāpmanaḥ // SamUpad_I,9.6 //",
    "GSP33samkupad_u:145": "janimaj jñānavijñeyaṃ svapnajñānavad iṣyate /",
    "GSP33samkupad_u:146": "nityaṃ nirviṣayaṃ jñānaṃ tasmād dvaitaṃ na vidyate // SamUpad_I,9.7 //",
    "GSP33samkupad_u:147": "jñātur jñātir hi nityoktā suṣupte tv anyaśūnyataḥ /",
    "GSP33samkupad_u:148": "jāgrajjñātis tv avidyātas tad grāhyaṃ cāsad iṣyatām // SamUpad_I,9.8 //",
    "GSP33samkupad_u:149": "rūpavattvādyasattvān na dṛṣṭyādeḥ karmatā yathā /",
    "GSP33samkupad_u:150": "evaṃ vijñānakarmatvaṃ bhūmno nāstīti gamyate // SamUpad_I,9.9 //",
    "GSP33samkupad_u:151": "iti sūkṣmatāprakaraṇam // SamUpad_I,9 //",
    "GSP33samkupad_u:152": "dṛśisvarūpaṃ gaganopamaṃ paraṃ sakṛdvibhātaṃ tv ajam ekam akṣaram /",
    "GSP33samkupad_u:153": "alepakaṃ sarvagataṃ yad advayaṃ tad eva cāhaṃ satataṃ vimukta om //",
    "GSP33samkupad_u:154": "dṛśis tu śuddho 'ham avikriyātmako na me 'sti kaścid viṣayaḥ svabhāvataḥ /",
    "GSP33samkupad_u:155": "puras tiraś cordhvam adhaś ca sarvataḥ supūrṇabhūmā tv aja ātmani sthitaḥ // SamUpad_I,10.2",
    "GSP33samkupad_u:156": "ajo 'maraś caiva tathājaro 'mṛtaḥ svayaṃprabhaḥ sarvagato 'ham advayaḥ /",
    "GSP33samkupad_u:157": "na kāraṇaṃ kāryam atīva nirmalaḥ sadaiva tṛptaś ca tato vimukta om //",
    "GSP33samkupad_u:158": "suṣuptajāgratsvapataś ca darśanaṃ na me 'sti kiṃcit svam iveha mohanam /",
    "GSP33samkupad_u:159": "svataś ca teṣāṃ parato 'py asattvatas turīya evāsmi sadā dṛg advayaḥ //",
    "GSP33samkupad_u:160": "śarīrabuddhīndriyaduḥkhasaṃtatir na me na cāhaṃ mama nirvikārataḥ /",
    "GSP33samkupad_u:161": "asattvahetoś ca tathaiva saṃtater asattvam asyāḥ svapato hi dṛśyavat //",
    "GSP33samkupad_u:162": "idaṃ tu satyaṃ mama nāsti vikriyā vikārahetur na hi me 'dvayatvataḥ /",
    "GSP33samkupad_u:163": "na puṇyapāpe na ca mokṣabandhane na cāsti varṇāśramatāśarīrataḥ //",
    "GSP33samkupad_u:164": "anādito nirguṇato na karma me phalaṃ ca tasmāt paramo 'ham advayaḥ /",
    "GSP33samkupad_u:165": "yathā nabhaḥ sarvagataṃ na lipyate tathā hy ahaṃ dehagato 'pi sūkṣmataḥ //",
    "GSP33samkupad_u:166": "sadā ca bhūteṣu samo 'ham īśvaraḥ kṣarākṣarābhyāṃ paramo hy athottamaḥ /",
    "GSP33samkupad_u:167": "parātmatattvaś ca tathādvayo 'pi san viparyayeṇābhivṛtas tv avidyayā //",
    "GSP33samkupad_u:168": "avidyayā bhāvanayā ca karmabhir vivikta ātmāvyavadhiḥ sunirmalaḥ /",
    "GSP33samkupad_u:169": "dṛgādiśaktipracito 'ham advayaḥ sthitaḥ svarūpe gaganaṃ yathācalam //",
    "GSP33samkupad_u:170": "ahaṃ paraṃ brahma viniścayātmadṛṅ na jāyate bhūya iti śruter vacaḥ /",
    "GSP33samkupad_u:171": "na caiva bīje tv asati prajāyate phalaṃ na janmāsti tato hy amohatā //",
    "GSP33samkupad_u:172": "mamedam itthaṃ ca tavāda īdṛśaṃ tathāham evaṃ na paro 'pi cānyathā /",
    "GSP33samkupad_u:173": "vimūḍhataivāsya janasya kalpanā sadā same brahmaṇi vādvaye śive //",
    "GSP33samkupad_u:174": "yad advayaṃ jñānam atīva nirmalaṃ mahātmanāṃ tatra na śokamohatā /",
    "GSP33samkupad_u:175": "tayor abhāve na hi karma janma vā bhaved ayaṃ vedavidāṃ viniścayaḥ //",
    "GSP33samkupad_u:176": "suṣuptavaj jāgrati yo na paśyati dvayaṃ tu paśyann api cādvayatvataḥ /",
    "GSP33samkupad_u:177": "tathā ca kurvann api niṣkriyaś ca yaḥ sa ātmavin nānya itīha niścayaḥ //",
    "GSP33samkupad_u:178": "itīdam uktaṃ paramārthadarśanaṃ mayā hi vedāntaviniścitaṃ param /",
    "GSP33samkupad_u:179": "vimucyate 'smin yadi niścito bhaven na lipyate vyomavad eva karmabhiḥ //",
    "GSP33samkupad_u:180": "iti dṛśiprakaraṇam // SamUpad_I,10 //",
    "GSP33samkupad_u:181": "īkṣitṛtvaṃ svataḥsiddhaṃ jantūnāṃ ca tato 'nyatā /",
    "GSP33samkupad_u:182": "ajñānād ity ato 'nyatvaṃ sad asīti nivartyate // SamUpad_I,11.1 //",
    "GSP33samkupad_u:183": "etāvad dhy amṛtatvaṃ na kiṃcid anyat sahāyakam /",
    "GSP33samkupad_u:184": "jñānasyeti bruvac chāstraṃ saliṅgaṃ karma bādhate // SamUpad_I,11.2 //",
    "GSP33samkupad_u:185": "sarveṣāṃ manaso vṛttam aviśeṣeṇa paśyataḥ /",
    "GSP33samkupad_u:186": "tasya me nirvikārasya viśeṣaḥ syāt kathaṃcana // SamUpad_I,11.3 //",
    "GSP33samkupad_u:187": "manovṛttaṃ manaś caiva svapnavaj jāgratīkṣituḥ /",
    "GSP33samkupad_u:188": "saṃprasāde dvayāsattvāc cinmātraḥ sarvago 'dvayaḥ // SamUpad_I,11.4 //",
    "GSP33samkupad_u:189": "svapnaḥ satyo yathābodhād dehātmatvaṃ tathaiva ca /",
    "GSP33samkupad_u:190": "pratyakṣādeḥ pramāṇatvaṃ jāgrat syād ātmavedanāt // SamUpad_I,11.5 //",
    "GSP33samkupad_u:191": "vyomavat sarvabhūtastho bhūtadoṣair vivarjitaḥ /",
    "GSP33samkupad_u:192": "sākṣī cetāguṇaḥ śuddho brahmaivāsmīti kevalaḥ // SamUpad_I,11.6 //",
    "GSP33samkupad_u:193": "nāmarūpakriyābhyo 'nyo nityamuktasvarūpavān /",
    "GSP33samkupad_u:194": "aham ātmā paraṃ brahma cinmātro 'haṃ sadādvayaḥ // SamUpad_I,11.7 //",
    "GSP33samkupad_u:195": "ahaṃ brahmāsmi kartā ca bhoktā cāsmīti ye viduḥ /",
    "GSP33samkupad_u:196": "te naṣṭā jñanakarmabhyāṃ nāstikāḥ syur na saṃśayaḥ // SamUpad_I,11.8 //",
    "GSP33samkupad_u:197": "dharmādharmaphalair yoga iṣṭo 'dṛṣṭo yathātmanaḥ /",
    "GSP33samkupad_u:198": "śāstrād brahmatvam apy asya mokṣo jñānāt tatheṣyatām // SamUpad_I,11.9 //",
    "GSP33samkupad_u:199": "yā māhārajanādyās tā vāsanāḥ svapnadarśibhiḥ /",
    "GSP33samkupad_u:200": "anubhūyanta eveha tato 'nyaḥ kevalo dṛśiḥ // SamUpad_I,11.10 //",
    "GSP33samkupad_u:201": "kośād iva viniṣkṛṣṭaḥ kāryakāraṇavarjitaḥ /",
    "GSP33samkupad_u:202": "yathāsir dṛśyate svapne tadvad boddhā svayaṃprabhaḥ // SamUpad_I,11.11 //",
    "GSP33samkupad_u:203": "āpeṣāt pratibuddhasya jñasya svābhāvikaṃ padam /",
    "GSP33samkupad_u:204": "uktaṃ netyādivākyena kalpitasyāpanetṛṇā // SamUpad_I,11.12 //",
    "GSP33samkupad_u:205": "mahārājādayo lokā mayi yadvat prakalpitāḥ /",
    "GSP33samkupad_u:206": "svapne tadvad dvayaṃ vidyād rūpaṃ vāsanayā saha // SamUpad_I,11.13 //",
    "GSP33samkupad_u:207": "dehaliṅgātmanā kāryā vāsanārūpiṇā kriyā /",
    "GSP33samkupad_u:208": "netinetyātmarūpatvān na me kāryā kriyā kvacit // SamUpad_I,11.14 //",
    "GSP33samkupad_u:209": "na tato 'mṛtatāśāsti karmaṇo 'jñānahetutaḥ /",
    "GSP33samkupad_u:210": "mokṣasya jñānahetutvān na tadanyad apekṣate // SamUpad_I,11.15 //",
    "GSP33samkupad_u:211": "amṛtaṃ cābhayaṃ nārtaṃ netītyātmā priyo mama /",
    "GSP33samkupad_u:212": "viparītam ato 'nyad yat tyajet tat sakriyaṃ tataḥ // SamUpad_I,11.16 //",
    "GSP33samkupad_u:213": "itīkṣitṛtvaprakaraṇam // SamUpad_I,11 //",
    "GSP33samkupad_u:214": "prakāśasthaṃ yathā dehaṃ sālokam abhimanyate /",
    "GSP33samkupad_u:215": "draṣṭrābhāsaṃ tathā cittaṃ draṣṭāham iti manyate // SamUpad_I,12.1 //",
    "GSP33samkupad_u:216": "yad eva dṛṣyate loke tenābhinnatvam ātmanaḥ /",
    "GSP33samkupad_u:217": "prapadyate tato mūḍhas tenātmānaṃ na vindati // SamUpad_I,12.2 //",
    "GSP33samkupad_u:218": "daśamasya navātmatvapratipattivad ātmanaḥ /",
    "GSP33samkupad_u:219": "dṛśyeṣu tadvad evāyaṃ mūḍho loko na cānyathā // SamUpad_I,12.3 //",
    "GSP33samkupad_u:220": "tvaṃ kuru tvaṃ tad eveti pratyayāv ekakālikau /",
    "GSP33samkupad_u:221": "ekanīḍau kathaṃ syātāṃ viruddhau nyāyato vada // SamUpad_I,12.4 //",
    "GSP33samkupad_u:222": "dehābhimānino duḥkhaṃ nādehasya svabhāvataḥ /",
    "GSP33samkupad_u:223": "svāpavat tatprahāṇāya tat tvam ity ucyate dṛśeḥ // SamUpad_I,12.5 //",
    "GSP33samkupad_u:224": "dṛśeś chāyā yadārūḍhā mukhacchāyeva darśane /",
    "GSP33samkupad_u:225": "paśyaṃs taṃ pratyayaṃ yogī dṛṣṭa atmeti manyate // SamUpad_I,12.6 //",
    "GSP33samkupad_u:226": "taṃ ca mūḍhaṃ ca yady anyaṃ pratyayaṃ vetti no dṛśeḥ /",
    "GSP33samkupad_u:227": "sa eva yogināṃ śreṣṭho netaraḥ syān na saṃśayaḥ // SamUpad_I,12.7 //",
    "GSP33samkupad_u:228": "vijñāter yas tu vijñātā sa tvam ity ucyate yataḥ /",
    "GSP33samkupad_u:229": "sa syād anubhavas tasya tato 'nyo 'nubhavo mṛṣā // SamUpad_I,12.8 //",
    "GSP33samkupad_u:230": "dṛśirūpe sadā nitye darśanādarśane mayi /",
    "GSP33samkupad_u:231": "kathaṃ syātāṃ tato nānya iṣyate 'nubhavas tataḥ // SamUpad_I,12.9 //",
    "GSP33samkupad_u:232": "yatsthas tāpo raver dehe dṛśeḥ sa viṣayo yathā /",
    "GSP33samkupad_u:233": "sattvasthas tadvad eveha dṛśeḥ sa viṣayas tathā // SamUpad_I,12.10 //",
    "GSP33samkupad_u:234": "pratiṣiddhedamaṃśo jñaḥ kham ivaikaraso 'dvayaḥ /",
    "GSP33samkupad_u:235": "nityamuktas tathā śuddhaḥ so 'haṃ brahmāsmi kevalaḥ // SamUpad_I,12.11 //",
    "GSP33samkupad_u:236": "vijñātur naiva vijñātā paro 'nyaḥ saṃbhavaty ataḥ /",
    "GSP33samkupad_u:237": "vijñātāhaṃ paro muktaḥ sarvabhūteṣu sarvadā // SamUpad_I,12.12 //",
    "GSP33samkupad_u:238": "yo vedāluptadṛṣṭitvam ātmano 'kartṛtāṃ tathā /",
    "GSP33samkupad_u:239": "brahmavittvaṃ tathā muktvā sa ātmajño na cetaraḥ // SamUpad_I,12.13 //",
    "GSP33samkupad_u:240": "jñātaivāham avijñeyaḥ śuddho muktaḥ sadety api /",
    "GSP33samkupad_u:241": "vivekī pratyayo buddher dṛśyatvān nāśavattvataḥ // SamUpad_I,12.14 //",
    "GSP33samkupad_u:242": "aluptā tv ātmano dṛṣṭir notpādyā kārakair yataḥ /",
    "GSP33samkupad_u:243": "dṛśyayā cānyayā dṛṣṭyā janyatāsyāḥ prakalpitā // SamUpad_I,12.15 //",
    "GSP33samkupad_u:244": "dehātmabuddhyapekṣatvād ātmanaḥ kartṛtā mṛṣā /",
    "GSP33samkupad_u:245": "naiva kiṃcit karomīti satyā buddhiḥ pramāṇajā // SamUpad_I,12.16 //",
    "GSP33samkupad_u:246": "kartṛtvaṃ kārakāpekṣam akartṛtvaṃ svabhāvataḥ /",
    "GSP33samkupad_u:247": "kartā bhokteti vijñānaṃ mṛṣaiveti suniścitam // SamUpad_I,12.17 //",
    "GSP33samkupad_u:248": "evaṃ śāstrānumānābhyāṃ svarūpe 'vagate sati /",
    "GSP33samkupad_u:249": "niyojyo 'ham iti hy eṣā satyā buddhiḥ kathaṃ bhavet // SamUpad_I,12.18 //",
    "GSP33samkupad_u:250": "yathā sarvāntaraṃ vyoma vyomno 'py abhyantaro hy aham /",
    "GSP33samkupad_u:251": "nirvikāro 'calaḥ śuddho 'jaro muktaḥ sadādvayaḥ // SamUpad_I,12.19 //",
    "GSP33samkupad_u:252": "iti prakāśasthaprakaraṇam // SamUpad_I,12 //",
    "GSP33samkupad_u:253": "acakṣuṣṭvān na dṛṣṭir me tathāśrotrasya kā śrutiḥ /",
    "GSP33samkupad_u:254": "avāktvān na tu vaktiḥ syād amanastvān matiḥ kutaḥ // SamUpad_I,13.1 //",
    "GSP33samkupad_u:255": "aprāṇasya na karmāsti buddhyabhāve na veditā /",
    "GSP33samkupad_u:256": "vidyāvidye tato na staś cinmātrajyotiṣo mama // SamUpad_I,13.2 //",
    "GSP33samkupad_u:257": "nityamuktasya śuddhasya kūṭasthasyāvicālinaḥ /",
    "GSP33samkupad_u:258": "amṛtasyākṣarasyaivam aśarīrasya sarvadā // SamUpad_I,13.3 //",
    "GSP33samkupad_u:259": "jighatsā vā pipāsā vā śokamohau jarāmṛtī /",
    "GSP33samkupad_u:260": "na vidyante 'śarīratvād vyomavad vyāpino mama // SamUpad_I,13.4 //",
    "GSP33samkupad_u:261": "asparśatvān na me spṛṣṭir nājihvatvād rasajñatā /",
    "GSP33samkupad_u:262": "nityavijñānarūpasya jñānājñāne na me sadā // SamUpad_I,13.5 //",
    "GSP33samkupad_u:263": "yā tu syān mānasī vṛttiś cākṣuṣkā rūparañjanā /",
    "GSP33samkupad_u:264": "nityam evātmano dṛṣṭyā nityayā dṛśyate hi sā // SamUpad_I,13.6 //",
    "GSP33samkupad_u:265": "tathānyendriyayuktā yā vṛttayo viṣayāñjanāḥ /",
    "GSP33samkupad_u:266": "smṛtī rāgādirūpa ca kevalāntar manasy api // SamUpad_I,13.7 //",
    "GSP33samkupad_u:267": "mānasyas tadvad anyasya dṛśyante svapnavṛttayaḥ /",
    "GSP33samkupad_u:268": "draṣṭur dṛṣṭis tato nityā śuddhānantā ca kevalā // SamUpad_I,13.8 //",
    "GSP33samkupad_u:269": "anityā sāviśuddheti gṛhyate 'trāvivekataḥ /",
    "GSP33samkupad_u:270": "sukhī duḥkhī tathā cāhaṃ dṛśyayopādhibhūtayā // SamUpad_I,13.9 //",
    "GSP33samkupad_u:271": "mūḍhayā mūḍha ity evaṃ śuddhayā śuddha ity api /",
    "GSP33samkupad_u:272": "manyate sarvaloko 'yaṃ yena saṃsāram ṛcchati // SamUpad_I,13.10 //",
    "GSP33samkupad_u:273": "acakṣuṣṭvādiśāstroktaṃ sabāhyābhyantaraṃ hy ajam /",
    "GSP33samkupad_u:274": "nityamuktam ihātmānaṃ mumukṣuś cet sadā smaret // SamUpad_I,13.11 //",
    "GSP33samkupad_u:275": "acakṣuṣṭvādiśāstrāc ca nendriyāṇi sadā mama /",
    "GSP33samkupad_u:276": "aprāṇo hy amanāḥ śubhra iti cātharvaṇe vacaḥ // SamUpad_I,13.12 //",
    "GSP33samkupad_u:277": "śabdādīnām abhāvaś ca śrūyate mama kāṭhake /",
    "GSP33samkupad_u:278": "aprāṇo hy amanā yasmād avikārī sadā hy aham // SamUpad_I,13.13 //",
    "GSP33samkupad_u:279": "vikṣepo nāsti tasmān me na samādhis tato mama /",
    "GSP33samkupad_u:280": "vikṣepo vā samādhir vā manasaḥ syād vikāriṇaḥ // SamUpad_I,13.14 //",
    "GSP33samkupad_u:281": "amanaskasya śuddhasya kathaṃ tat syād dvayaṃ mama /",
    "GSP33samkupad_u:282": "amanastvāvikāritve videhavyāpino mama // SamUpad_I,13.15 //",
    "GSP33samkupad_u:283": "ity etad yāvad ajñānaṃ tāvat kāryaṃ mamābhavat /",
    "GSP33samkupad_u:284": "nityamuktasya śuddhasya buddhasya ca sadā mama // SamUpad_I,13.16 //",
    "GSP33samkupad_u:285": "samādhir vāsamādhir vā kāryaṃ vānyat kuto bhavet /",
    "GSP33samkupad_u:286": "maṃ hi dhyātvā ca buddhvā ca manyante kṛtakṛtyatām // SamUpad_I,13.17 //",
    "GSP33samkupad_u:287": "ahaṃ brahmāsmi sarvo 'smi śuddho buddho 'sitaḥ sadā /",
    "GSP33samkupad_u:288": "ajaḥ sarvaga evāham ajaraś cāmṛto 'kṣayaḥ // SamUpad_I,13.18 //",
    "GSP33samkupad_u:289": "madanyaḥ sarvabhūteṣu boddhā kaścin na vidyate /",
    "GSP33samkupad_u:290": "karmādhyakṣaś ca sākṣī ca cetā nityo 'guṇo 'dvayaḥ // SamUpad_I,13.19 //",
    "GSP33samkupad_u:291": "na sac cāhaṃ na cāsac ca nobhayaṃ kevalaḥ śivaḥ /",
    "GSP33samkupad_u:292": "na me saṃdhyā na rātrir vā nāhar vā sarvadā dṛśeḥ // SamUpad_I,13.20 //",
    "GSP33samkupad_u:293": "sarvamūrtiviyuktaṃ yad yathā khaṃ sūkṣmam advayam /",
    "GSP33samkupad_u:294": "tenāpy asmi vinābhūtaṃ brahmaivāhaṃ tathādvayam // SamUpad_I,13.21 //",
    "GSP33samkupad_u:295": "mamātmāsya ta ātmeti bhedo vyomno yathā bhavet /",
    "GSP33samkupad_u:296": "ekasya suṣibhedena tathā mama vikalpitaḥ // SamUpad_I,13.22 //",
    "GSP33samkupad_u:297": "bhedo 'bhedas tathā caiko nānā ceti vikalpitam /",
    "GSP33samkupad_u:298": "jñeyaṃ jñātā gatir gantā mayy ekasmin kuto bhavet // SamUpad_I,13.23 //",
    "GSP33samkupad_u:299": "na me heyaṃ na cādeyam avikārī yato hy aham /",
    "GSP33samkupad_u:300": "sadā muktas tathā śuddhaḥ sadā buddho 'guṇo 'dvayaḥ // SamUpad_I,13.24 //",
    "GSP33samkupad_u:301": "ity evaṃ sarvadātmānaṃ vidyāt sarvaṃ samāhitaḥ /",
    "GSP33samkupad_u:302": "viditvā māṃ svadehastham ṛṣir mukto dhruvo bhavet // SamUpad_I,13.25 //",
    "GSP33samkupad_u:303": "kṛtakṛtyaś ca siddhaś ca yogī brāhmaṇa eva ca /",
    "GSP33samkupad_u:304": "yadaivaṃ veda tattvārtham anyathā hy ātmahā bhavet // SamUpad_I,13.26 //",
    "GSP33samkupad_u:305": "vedārtho niścito hy eṣa samāsena mayoditaḥ /",
    "GSP33samkupad_u:306": "saṃnyāsibhyaḥ pravaktavyaḥ śāntebhyaḥ śiṣṭabuddhinā // SamUpad_I,13.27 //",
    "GSP33samkupad_u:307": "ity acakṣuṣṭvaprakaraṇam // SamUpad_I,13 //",
    "GSP33samkupad_u:308": "svapnasmṛtyor ghaṭāder hi rūpābhāsaḥ pradṛśyate /",
    "GSP33samkupad_u:309": "purā nūnaṃ tadākarā dhīr dṛṣṭety anumīyate // SamUpad_I,14.1 //",
    "GSP33samkupad_u:310": "bhikṣām aṭan yathā svapne dṛṣṭo deho na sa svayam /",
    "GSP33samkupad_u:311": "jāgraddṛśyāt tathā dehād draṣṭṛtvād anya eva saḥ // SamUpad_I,14.2 //",
    "GSP33samkupad_u:312": "mūṣāsiktaṃ yathā tāmraṃ tannibhaṃ jāyate tathā /",
    "GSP33samkupad_u:313": "rūpādīn vyāpnuvac cittaṃ tannibhaṃ dṛśyate dhruvam // SamUpad_I,14.3 //",
    "GSP33samkupad_u:314": "vyañjako vā yathāloko vyaṅgyasyākāratām iyāt /",
    "GSP33samkupad_u:315": "sarvārthavyañjakatvād dhīr arthākarā pradṛśyate // SamUpad_I,14.4 //",
    "GSP33samkupad_u:316": "dhir evārthasvarūpā hi puṃsā dṛṣṭā purāpi ca /",
    "GSP33samkupad_u:317": "na cet svapne kathaṃ paśyet smarato vākṛtiḥ kutaḥ // SamUpad_I,14.5 //",
    "GSP33samkupad_u:318": "vyañjakatvaṃ tad evāsya rūpādyākāradṛśyatā /",
    "GSP33samkupad_u:319": "draṣṭṛtvaṃ ca dṛśes tadvad vyāptiḥ syād dhiya udbhave // SamUpad_I,14.6 //",
    "GSP33samkupad_u:320": "cinmātrajyotiṣā sarvaḥ sarvadeheṣu buddhayaḥ /",
    "GSP33samkupad_u:321": "mayā yasmāt prakāśyante sarvasyātmā tato hy aham // SamUpad_I,14.7 //",
    "GSP33samkupad_u:322": "karaṇaṃ karma kartā ca kriyā svapne phalaṃ ca dhīḥ /",
    "GSP33samkupad_u:323": "jāgraty evaṃ yato dṛṣṭā draṣṭā tasmāt tato 'nyathā // SamUpad_I,14.8 //",
    "GSP33samkupad_u:324": "buddhyādīnām anātmatvaṃ heyopādeyarūpataḥ /",
    "GSP33samkupad_u:325": "hānopādānakartātmā na tyājyo na ca gṛhyate // SamUpad_I,14.9 //",
    "GSP33samkupad_u:326": "sabāhyābhyantare śuddhe prajñānaikarase ghane /",
    "GSP33samkupad_u:327": "bāhyam ābhyantaraṃ cānyat kathaṃ heyaṃ prakalpyate // SamUpad_I,14.10 //",
    "GSP33samkupad_u:328": "ya ātmā neti netīti parāpohena śeṣitaḥ /",
    "GSP33samkupad_u:329": "sa ced brahmavidātmeṣṭo yatetātaḥ paraṃ katham // SamUpad_I,14.11 //",
    "GSP33samkupad_u:330": "aśanāyādyatikrāntaṃ brahmaivāsmi nirantaram /",
    "GSP33samkupad_u:331": "kāryavān syāṃ kathaṃ cāhaṃ vimṛśed evam añjasā // SamUpad_I,14.12 //",
    "GSP33samkupad_u:332": "pāragas tu yathā nadyās tatsthaḥ paraṃ yiyāsati /",
    "GSP33samkupad_u:333": "ātmajñaś cet tathā kāryaṃ kartum anyad ihecchati // SamUpad_I,14.13 //",
    "GSP33samkupad_u:334": "ātmajñasyāpi yasya syād dhānopādānatā yadi /",
    "GSP33samkupad_u:335": "na mokṣārhaḥ sa vijñeyo vānto 'sau brahmaṇā dhruvam // SamUpad_I,14.14 //",
    "GSP33samkupad_u:336": "sādityaṃ hi jagat prāṇas tasmān nāhar niśaiva vā /",
    "GSP33samkupad_u:337": "prāṇajñasyāpi na syātāṃ kuto brahmavido 'dvaye // SamUpad_I,14.15 //",
    "GSP33samkupad_u:338": "na smaraty ātmano hy ātmā vismared vāpy aluptacit /",
    "GSP33samkupad_u:339": "mano 'pi smaratīty etaj jñānam ajñānahetujam // SamUpad_I,14.16 //",
    "GSP33samkupad_u:340": "jñātur jñeyaḥ paro hy ātmā so 'vidyākalpitaḥ smṛtaḥ /",
    "GSP33samkupad_u:341": "apoḍhe vidyayā tasmin rajjvāṃ sarpa ivādvayaḥ // SamUpad_I,14.17 //",
    "GSP33samkupad_u:342": "kartṛkarmaphalābhāvāt sabāhyābhyantaraṃ hy ajam /",
    "GSP33samkupad_u:343": "mamāhaṃ ceti yo bhāvas tasmin kasya kuto bhavet // SamUpad_I,14.18 //",
    "GSP33samkupad_u:344": "ātmā hy ātmīya ity eṣa bhāvo 'vidyāprakalpitaḥ /",
    "GSP33samkupad_u:345": "ātmaikatve hy asau nāsti bījabhāve kutaḥ phalam // SamUpad_I,14.19 //",
    "GSP33samkupad_u:346": "draṣṭṛ srotṛ tathā mantṛ vijñātṛ eva tad akṣaram /",
    "GSP33samkupad_u:347": "draṣṭrādyanyan na tad yasmāt tasmād draṣṭāham akṣaram // SamUpad_I,14.20",
    "GSP33samkupad_u:348": "sthāvaraṃ jaṅgamaṃ caiva draṣṭṛtvādikriyāyutam /",
    "GSP33samkupad_u:349": "sarvam akṣaram evātaḥ sarvasyātmākṣaraṃ tv aham // SamUpad_I,14.21 //",
    "GSP33samkupad_u:350": "akāryaśeṣam ātmānam akriyātmakriyāphalam /",
    "GSP33samkupad_u:351": "nirmamaṃ nirahaṃkāraṃ yaḥ paśyati sa paśyati // SamUpad_I,14.22 //",
    "GSP33samkupad_u:352": "mamāhaṃkārayatnecchāḥ śūnyā eva svabhāvataḥ /",
    "GSP33samkupad_u:353": "ātmanīti yadi jñātam ādhvaṃ svasthāḥ kim īhitaiḥ // SamUpad_I,14.23 //",
    "GSP33samkupad_u:354": "yo 'haṃkartāram ātmānaṃ tathā vettāram eva yaḥ /",
    "GSP33samkupad_u:355": "vetty anātmajña evāsau yo 'nyathājñaḥ sa ātmavit // SamUpad_I,14.24 //",
    "GSP33samkupad_u:356": "yathānyatve 'pi tādātmyaṃ dehādiṣv ātmano matam /",
    "GSP33samkupad_u:357": "tathākartur avijñānāt phalakarmātmatātmanaḥ // SamUpad_I,14.25 //",
    "GSP33samkupad_u:358": "dṛṣṭiḥ śrutir matir jñātiḥ svapne dṛṣṭā janaiḥ sadā /",
    "GSP33samkupad_u:359": "tāsām ātmasvarūpatvād ataḥ pratyakṣatātmanaḥ // SamUpad_I,14.26 //",
    "GSP33samkupad_u:360": "paralokabhayaṃ yasya nāsti mṛtyubhayaṃ tathā /",
    "GSP33samkupad_u:361": "tasyātmajñasya śocyaḥ syuḥ sabrahmendrā apīśvarāḥ // SamUpad_I,14.27 //",
    "GSP33samkupad_u:362": "īśvaratvena kiṃ tasya brahmendratvena vā punaḥ /",
    "GSP33samkupad_u:363": "tṛṣṇā cet sarvataś chinnā sarvadainyodbhavāśubhā // SamUpad_I,14.28 //",
    "GSP33samkupad_u:364": "aham ity ātmadhīr yā ca mamety ātmīyadhīr api /",
    "GSP33samkupad_u:365": "arthaśūnye yadā yasya sa ātmajño bhavet tadā // SamUpad_I,14.29 //",
    "GSP33samkupad_u:366": "buddhyādau saty upādhau ca tathāsaty aviśeṣatā /",
    "GSP33samkupad_u:367": "yasya ced ātmano jñātā tasya kāryaṃ kathaṃ bhavet // SamUpad_I,14.30 //",
    "GSP33samkupad_u:368": "prasanne vimale vyomni prajñānaikarase 'dvaye /",
    "GSP33samkupad_u:369": "utpannātmadhiyo brūta kim anyat kāryam iṣyate // SamUpad_I,14.31 //",
    "GSP33samkupad_u:370": "ātmānaṃ sarvabhūtastham amitraṃ cātmano 'pi yaḥ /",
    "GSP33samkupad_u:371": "paśyann icchaty asau nūnaṃ śītīkartuṃ vibhāvasum // SamUpad_I,14.32 //",
    "GSP33samkupad_u:372": "prajñāprāṇānukāry ātmā chāyevākṣādigocaraḥ /",
    "GSP33samkupad_u:373": "dhyāyatīveti cokto hi śuddho muktaḥ svato hi saḥ // SamUpad_I,14.33 //",
    "GSP33samkupad_u:374": "aprāṇasyāmanaskasya tathāsaṃsargiṇo dṛśeḥ /",
    "GSP33samkupad_u:375": "vyomavad vyāpino hy asya kathaṃ kāryaṃ bhaven mama // SamUpad_I,14.34 //",
    "GSP33samkupad_u:376": "asamādhiṃ na paśyāmi nirvikārasya sarvadā /",
    "GSP33samkupad_u:377": "brahmaṇo me viśuddhasya śodhyaṃ cānyad vipāpmanaḥ // SamUpad_I,14.35 //",
    "GSP33samkupad_u:378": "gantavyaṃ ca tathaivāhaṃ sarvagasyācalasya ca /",
    "GSP33samkupad_u:379": "nordhvaṃ nādhas tiro vāpi niṣkalasyāguṇatvataḥ // SamUpad_I,14.36 //",
    "GSP33samkupad_u:380": "cinmātrajyotiṣo nityaṃ tamas tasmin na vidyate /",
    "GSP33samkupad_u:381": "kathaṃ kāryaṃ mamaivādya nityamuktasya śiṣyate // SamUpad_I,14.37 //",
    "GSP33samkupad_u:382": "amanaskasya kā cintā kriyā vānindriyasya kā /",
    "GSP33samkupad_u:383": "aprāṇo hy amanāḥ śubhra iti satyaṃ śruter vacaḥ // SamUpad_I,14.38 //",
    "GSP33samkupad_u:384": "akālatvād adeśatvād adiktvād animittataḥ /",
    "GSP33samkupad_u:385": "ātmano naiva kālāder apekṣā dhyāyataḥ sadā // SamUpad_I,14.39 //",
    "GSP33samkupad_u:386": "yasmin devāś ca vedāś ca pavitraṃ kṛtsnam ekatām /",
    "GSP33samkupad_u:387": "vrajet tan mānasaṃ tīrthaṃ yasmin snātvāmṛto bhavet // SamUpad_I,14.40 //",
    "GSP33samkupad_u:388": "na cāsti śabdādir ananyavedanaḥ paraspareṇāpi na caiva dṛśyate /",
    "GSP33samkupad_u:389": "pareṇa dṛśyās tu yathā rasādayas tathaiva dṛśyatvata eva daihikāḥ //",
    "GSP33samkupad_u:390": "ahaṃ mamety eṣaṇayatnavikriyāḥ sukhādayas tadvad iha pradṛśyataḥ /",
    "GSP33samkupad_u:391": "dṛśyatvayogāc ca paraspareṇa te na dṛśyatāṃ yānti tataḥ paro bhavet //",
    "GSP33samkupad_u:392": "ahaṃkriyādyā hi samastavikriyā sakartṛkā karmaphalena saṃhitā /",
    "GSP33samkupad_u:393": "citisvarūpeṇa samantato 'rkavat prakāśyamānāsitatātmano hy ataḥ //",
    "GSP33samkupad_u:394": "dṛśisvarūpeṇa hi sarvadehināṃ viyad yathā vyāpya manāṃsy avasthitaḥ /",
    "GSP33samkupad_u:395": "ato na tasmād aparo 'sti veditā paro 'pi tasmād ata eka īśvaraḥ //",
    "GSP33samkupad_u:396": "śarīrabuddhyor yadi cānyadṛśyatā nirātmavādāḥ sunirākṛṭā mayā /",
    "GSP33samkupad_u:397": "paraś ca siddho hy aviśuddhikarmataḥ sunirmalaḥ sarvagato 'sito 'dvayaḥ //",
    "GSP33samkupad_u:398": "ghaṭādirūpaṃ yadi te na gṛhyate manaḥ pravṛttaṃ bahudhā svavṛttibhiḥ /",
    "GSP33samkupad_u:399": "aśuddhyacidrūpavikāradoṣatā mater yathā vārayituṃ na pāryate //",
    "GSP33samkupad_u:400": "yathā viśuddhaṃ gaganaṃ nirantaraṃ na sajjate nāpi ca lipyate tathā /",
    "GSP33samkupad_u:401": "samastabhūteṣu sadaiva teṣv ayaṃ samaḥ sadātmā hy ajaro 'maro 'bhayaḥ //",
    "GSP33samkupad_u:402": "amūrtamūrtāni ca karmavāsanā dṛśisvarūpasya bahiḥ prakalpitāḥ /",
    "GSP33samkupad_u:403": "avidyayā hy ātmani mūḍhadṛṣṭibhir apohya netīty avaśeṣito dṛśiḥ //",
    "GSP33samkupad_u:404": "prabodharūpaṃ manaso 'rthayogajaṃ smṛtau ca suptasya ca dṛśyate 'rthavat /",
    "GSP33samkupad_u:405": "tathaiva dehapratimānataḥ pṛthag dṛśeḥ śarīraṃ ca manaś ca dṛśyataḥ //",
    "GSP33samkupad_u:406": "svabhāvaśuddhe gagane ghanādike male 'payāte sati cāviśeṣatā /",
    "GSP33samkupad_u:407": "yathā ca tadvac chrutivāritadvaye sadāviśeṣo gaganopame dṛśau //",
    "GSP33samkupad_u:408": "iti svapnasmṛtiprakaraṇam // SamUpad_I,14 //",
    "GSP33samkupad_u:409": "nānyad anyad bhaved yasmān nānyat kiṃcid vicintayet /",
    "GSP33samkupad_u:410": "anyasyānyatvabhāve hi nāśas tasya dhruvo bhavet // SamUpad_I,15.1 //",
    "GSP33samkupad_u:411": "smarato dṛśyate dṛṣṭaṃ paṭe citram ivārpitam /",
    "GSP33samkupad_u:412": "yatra yena ca tau jñeyau sattvakṣetrajñasaṃjñakau // SamUpad_I,15.2 //",
    "GSP33samkupad_u:413": "phalāntaṃ cānubhūtaṃ yad yuktaṃ kartrādikārakaiḥ /",
    "GSP33samkupad_u:414": "smaryamāṇaṃ hi karmasthaṃ pūrvaṃ karmaiva tat tataḥ // SamUpad_I,15.3 //",
    "GSP33samkupad_u:415": "draṣṭuś cānyad bhaved dṛśyaṃ dṛśyatvād ghaṭavat sadā /",
    "GSP33samkupad_u:416": "dṛśyād draṣṭāsajātīyo na dhīvat sākṣitānyathā // SamUpad_I,15.4 //",
    "GSP33samkupad_u:417": "svātmabuddhim apekṣyāsau vidhīnāṃ syāt prayojakaḥ /",
    "GSP33samkupad_u:418": "jātyādiḥ śavavat tena tadvan nānātmatānyathā // SamUpad_I,15.5 //",
    "GSP33samkupad_u:419": "na priyāpriya ity ukter nādehatvaṃ kriyāphalam /",
    "GSP33samkupad_u:420": "dehayogaḥ kriyāhetus tasmād vidvān kriyās tyajet // SamUpad_I,15.6 //",
    "GSP33samkupad_u:421": "karmasv ātmā svatantraś cen nivṛttau ca tatheṣyatām /",
    "GSP33samkupad_u:422": "adehatve phale 'kārye jñāte kuryāt kathaṃ kriyāḥ // SamUpad_I,15.7 //",
    "GSP33samkupad_u:423": "jātyādin saṃparityajya nimittaṃ karmaṇāṃ budhaḥ /",
    "GSP33samkupad_u:424": "karmahetuviruddhaṃ yat svarūpaṃ śāstrataḥ smaret // SamUpad_I,15.8 //",
    "GSP33samkupad_u:425": "ātmaikaḥ sarvabhūteṣu tāni tasmiṃś ca khe yathā /",
    "GSP33samkupad_u:426": "paryagād vyomavat sarvaṃ śukraṃ dīptimad iṣyate // SamUpad_I,15.9 //",
    "GSP33samkupad_u:427": "vraṇasnāyvor abhāvena sthūlaṃ dehaṃ nivārayet /",
    "GSP33samkupad_u:428": "śuddhāpāpatayā lepaṃ liṅgaṃ cākāyam ity uta // SamUpad_I,15.10 //",
    "GSP33samkupad_u:429": "vāsudevo yathāśvatthe svadehe cābravit samam /",
    "GSP33samkupad_u:430": "tadvad vetti ya ātmānaṃ samaṃ sa brahmavittamaḥ // SamUpad_I,15.11 //",
    "GSP33samkupad_u:431": "yathā hy anyaśarīreṣu mamāhantā na ceṣyate /",
    "GSP33samkupad_u:432": "asmiṃś cāpi tathā dehe dhīsākṣitvāviśeṣataḥ // SamUpad_I,15.12 //",
    "GSP33samkupad_u:433": "rūpasaṃskāratulyādhi rāgadveṣau bhayaṃ ca yat /",
    "GSP33samkupad_u:434": "gṛhyate dhīśrayaṃ tasmāj jñātā śuddho 'bhayaḥ sadā // SamUpad_I,15.13 //",
    "GSP33samkupad_u:435": "yanmanās tanmayo 'nyatve nātmatvāptau kriyātmani /",
    "GSP33samkupad_u:436": "ātmatve cānapekṣatvāt sāpekṣaṃ hi na tat svayam // SamUpad_I,15.14 //",
    "GSP33samkupad_u:437": "kham ivaikarasā jñaptir avibhaktājarāmalā /",
    "GSP33samkupad_u:438": "cakṣurādyupadhānāt sā viparītā vibhāvyate // SamUpad_I,15.15 //",
    "GSP33samkupad_u:439": "dṛśyatvād aham ity eṣa nātmadharmo ghaṭādivat /",
    "GSP33samkupad_u:440": "tathānye pratyayā jñeyā doṣāś cātmāmalo hy ataḥ // SamUpad_I,15.16 //",
    "GSP33samkupad_u:441": "sarvapratyayasākṣitvād avikārī ca sarvagaḥ /",
    "GSP33samkupad_u:442": "vikriyeta yadi draṣṭā buddhyādīvālpavid bhavet // SamUpad_I,15.17 //",
    "GSP33samkupad_u:443": "na dṛṣṭir lupyate draṣṭuś cakṣurāder yathaiva tu /",
    "GSP33samkupad_u:444": "nahi draṣṭur iti hy uktaṃ tasmād draṣṭā sadaiva bhuk // SamUpad_I,15.18 //",
    "GSP33samkupad_u:445": "saṃghāto vāsmi bhūtānāṃ karaṇānāṃ tathaiva ca /",
    "GSP33samkupad_u:446": "vyastaṃ vānyatamo vāsmi ko āsmīti vicārayet // SamUpad_I,15.19 //",
    "GSP33samkupad_u:447": "vyastaṃ nāhaṃ samastaṃ vā bhūtam indriyam eva vā /",
    "GSP33samkupad_u:448": "jñeyatvāt karaṇatvāc ca jñātānyo 'smād ghaṭādivat // SamUpad_I,15.20 //",
    "GSP33samkupad_u:449": "ātmāgner indhanā buddhir avidyākāmakarmabhiḥ /",
    "GSP33samkupad_u:450": "dīpitā prajvalaty eṣa dvāraiḥ śrotrādibhiḥ sadā // SamUpad_I,15.21 //",
    "GSP33samkupad_u:451": "dakṣiṇākṣipradhāneṣu yadā buddhir viceṣṭate /",
    "GSP33samkupad_u:452": "viṣayair haviṣā dīptā ātmāgniḥ sthūlabhuk tadā // SamUpad_I,15.22 //",
    "GSP33samkupad_u:453": "hūyante tu havīṃṣīti rūpādigrahaṇe smaran /",
    "GSP33samkupad_u:454": "arāgadveṣa ātmāgnau jāgraddoṣair na lipyate // SamUpad_I,15.23 //",
    "GSP33samkupad_u:455": "mānase tu gṛhe vyaktā avidyākarmavāsanāḥ /",
    "GSP33samkupad_u:456": "paśyaṃs taijasa ātmoktaḥ svayaṃjyotiḥprakāśitāḥ // SamUpad_I,15.24 //",
    "GSP33samkupad_u:457": "viṣayā vāsanā vāpi codyante naiva karmabhiḥ /",
    "GSP33samkupad_u:458": "yadā buddhau tadā jñeyaḥ prājña ātmā hy ananyadṛk // SamUpad_I,15.25 //",
    "GSP33samkupad_u:459": "manobuddhīndriyāṇāṃ yā avasthāḥ karmacoditāḥ /",
    "GSP33samkupad_u:460": "caitanyenaiva bhāsyante raviṇeva ghaṭādayaḥ // SamUpad_I,15.26 //",
    "GSP33samkupad_u:461": "tatraivaṃ sati buddhīr jña ātmabhāsāvabhāsayan /",
    "GSP33samkupad_u:462": "kartā tāsāṃ yadarthās tā mūḍhair evābhidhīyate // SamUpad_I,15.27 //",
    "GSP33samkupad_u:463": "sarvajño 'py ata eva syāt svena bhāsāvabhāsayan /",
    "GSP33samkupad_u:464": "sarvaṃ sarvakriyāhetoḥ sarvakṛttvaṃ tathātmanaḥ // SamUpad_I,15.28 //",
    "GSP33samkupad_u:465": "sopādhiś caivam ātmokto nirupākhyo 'nupādhikaḥ /",
    "GSP33samkupad_u:466": "niṣkalo nirguṇaḥ śuddhas taṃ mano vāk ca nāpnutaḥ // SamUpad_I,15.29 //",
    "GSP33samkupad_u:467": "cetano 'cetano vāpi kartākartā gato 'gataḥ /",
    "GSP33samkupad_u:468": "baddho muktas tathā caiko naikaḥ śuddho 'nyatheti vā // SamUpad_I,15.30 //",
    "GSP33samkupad_u:469": "aprāpyaiva nivartante vāco dhībhiḥ sahaiva tu /",
    "GSP33samkupad_u:470": "nirguṇatvāt kriyābhāvād viśeṣāṇāṃ hy abhāvataḥ // SamUpad_I,15.31 //",
    "GSP33samkupad_u:471": "vyāpakaṃ sarvato vyoma mūrtaiḥ sarvair viyojitam /",
    "GSP33samkupad_u:472": "yathā tadvad ihātmānaṃ vidyāc chuddhaṃ paraṃ padam // SamUpad_I,15.32 //",
    "GSP33samkupad_u:473": "dṛṣṭaṃ hitvā smṛtiṃ tasmin sarvagraś ca tamas tyajet /",
    "GSP33samkupad_u:474": "sarvadṛg jyotiṣā yukto dinakṛc chārvaraṃ yathā // SamUpad_I,15.33 //",
    "GSP33samkupad_u:475": "rūpasmṛtyandhakārārthāḥ pratyayā yasya gocarāḥ /",
    "GSP33samkupad_u:476": "sa evātmā samo draṣṭā sarvabhūteṣu sarvagaḥ // SamUpad_I,15.34 //",
    "GSP33samkupad_u:477": "ātmabuddhimanaścakṣurviṣayālokasaṃgamāt /",
    "GSP33samkupad_u:478": "vicitro jāyate buddheḥ pratyayo 'jñānalakṣaṇaḥ // SamUpad_I,15.35 //",
    "GSP33samkupad_u:479": "vivicyāsmāt svam ātmānaṃ vidyāc chuddhaṃ paraṃ padam /",
    "GSP33samkupad_u:480": "draṣṭāraṃ sarvabhūtasthaṃ samaṃ sarvabhayātigam // SamUpad_I,15.36 //",
    "GSP33samkupad_u:481": "samastaṃ sarvagaṃ śāntaṃ vimalaṃ vyomavat sthitam /",
    "GSP33samkupad_u:482": "niṣkalaṃ niṣkriyaṃ sarvaṃ nityaṃ dvandvair vivarjitam // SamUpad_I,15.37",
    "GSP33samkupad_u:483": "sarvapratyayasākṣī jñaḥ kathaṃ jñeyo mayety uta /",
    "GSP33samkupad_u:484": "vimṛśyaivaṃ vijānīyāj jñātaṃ brahma na veti vā // SamUpad_I,15.38 //",
    "GSP33samkupad_u:485": "adṛṣṭaṃ draṣṭr avijñātaṃ dabhram ityādiśāsanāt /",
    "GSP33samkupad_u:486": "naiva jñeyaṃ mayānyair vā paraṃ brahma kathaṃcana // SamUpad_I,15.39 //",
    "GSP33samkupad_u:487": "svarūpāvyavadhānābhyāṃ jñānālokasvabhāvataḥ /",
    "GSP33samkupad_u:488": "anyajñānānapekṣatvāj jñātaṃ caiva sadā mayā // SamUpad_I,15.40 //",
    "GSP33samkupad_u:489": "nānyena jyotiṣā kāryaṃ raver ātmaprakāśane /",
    "GSP33samkupad_u:490": "svabodhān nānyabodhecchā bodhasyātmaprakāśane // SamUpad_I,15.41 //",
    "GSP33samkupad_u:491": "na tasyaivānyato 'pekṣā svarūpaṃ yasya yad bhavet /",
    "GSP33samkupad_u:492": "prakāśāntaradṛśyo na prakāśo hy asti kaścana // SamUpad_I,15.42 //",
    "GSP33samkupad_u:493": "vyaktiḥ syād aprakāśasya prakāśātmasamāgamāt /",
    "GSP33samkupad_u:494": "prakāśas tv arkakāryaḥ syād iti mithya vaco hy ataḥ // SamUpad_I,15.43 //",
    "GSP33samkupad_u:495": "yato 'bhūtvā bhaved yac ca tasya tat kāryam iṣyate /",
    "GSP33samkupad_u:496": "svarūpatvād abhūtvā na prakāśo jāyate raveḥ // SamUpad_I,15.44 //",
    "GSP33samkupad_u:497": "sattāmātre prakāśasya kartādityādir iṣyate /",
    "GSP33samkupad_u:498": "ghaṭādivyaktito yadvat tadvad bodhātmanīṣyatām // SamUpad_I,15.45 //",
    "GSP33samkupad_u:499": "bilāt sarpasya niryāṇe sūryo yadvat prakāśakaḥ /",
    "GSP33samkupad_u:500": "prayatnena vinā tadvaj jñātātmā bodharūpataḥ // SamUpad_I,15.46 //",
    "GSP33samkupad_u:501": "dagdhaivam uṣṇaḥ sattāyāṃ tadvad bodhātmanīṣyatām /",
    "GSP33samkupad_u:502": "saty eva yad upādhau tu jñāte sarpa ivotthite // SamUpad_I,15.47 //",
    "GSP33samkupad_u:503": "jñātāyatno 'pi tadvaj jñaḥ kartā bhrāmakavad bhavet /",
    "GSP33samkupad_u:504": "svarūpeṇa svayaṃ nātmā jñeyo 'jñeyo 'thavā tataḥ // SamUpad_I,15.48 //",
    "GSP33samkupad_u:505": "viditāviditābhyāṃ tad anyad eveti śāsanāt /",
    "GSP33samkupad_u:506": "bandhamokṣādayo bhāvās tadvad ātmani kalpitāḥ // SamUpad_I,15.49 //",
    "GSP33samkupad_u:507": "nāhorātre yathā sūrye prabhārūpāviśeṣataḥ /",
    "GSP33samkupad_u:508": "bodharūpāviśeṣān na bodhābodhau tathātmani // SamUpad_I,15.50 //",
    "GSP33samkupad_u:509": "yathoktaṃ brahma yo veda hānopādānavarjitam /",
    "GSP33samkupad_u:510": "yathoktena vidhānena sa satyaṃ naiva jāyate // SamUpad_I,15.51 //",
    "GSP33samkupad_u:511": "janmamṛtyupravāheṣu patito naiva śaknuyāt /",
    "GSP33samkupad_u:512": "ita uddhartum ātmānaṃ jñānād anyena kenacit // SamUpad_I,15.52 //",
    "GSP33samkupad_u:513": "“bhidyate hṛdayagranthiś chidyante sarvasaṃśayāḥ /",
    "GSP33samkupad_u:514": "kṣīyante cāsya karmāṇi tasmin dṛṣṭa” iti śruteḥ // SamUpad_I,15.53 //",
    "GSP33samkupad_u:515": "mamāham ity etad apohya sarvato vimuktadehaṃ padam ambaropamam /",
    "GSP33samkupad_u:516": "sudṛṣṭaśāstrānumitibhya īritaṃ vimucyate 'smin yadi niścito naraḥ //",
    "GSP33samkupad_u:517": "iti nānyadanyatprakaraṇam // SamUpad_I,15 //",
    "GSP33samkupad_u:518": "pārthivaḥ kaṭhino dhātur dravo dehe smṛto 'mmayaḥ /",
    "GSP33samkupad_u:519": "pakticeṣṭāvakāśāḥ syur vahnivāyvambarodbhavāḥ // SamUpad_I,16.1 //",
    "GSP33samkupad_u:520": "ghrāṇādīni tadarthāś ca pṛthivyādiguṇāḥ kramāt /",
    "GSP33samkupad_u:521": "rūpālokavad iṣṭaṃ hi sajātīyārtham indriyam // SamUpad_I,16.2 //",
    "GSP33samkupad_u:522": "buddhyarthāny āhur etāni vākpāṇyādīni karmaṇe /",
    "GSP33samkupad_u:523": "tadvikalpārtham antasthaṃ mana ekādaśaṃ bhavet // SamUpad_I,16.3 //",
    "GSP33samkupad_u:524": "niścayārthā bhaved buddhis tāṃ sarvārthānubhāvinīm /",
    "GSP33samkupad_u:525": "jñātātmoktaḥ svarūpeṇa jyotiṣā vyañjayan sadā // SamUpad_I,16.4 //",
    "GSP33samkupad_u:526": "vyañjakas tu yathāloko vyaṅgyasyākāratāṃ gataḥ /",
    "GSP33samkupad_u:527": "vyatikīrṇo 'py asaṃkīrṇas tadvaj jñaḥ pratyayaiḥ sadā // SamUpad_I,16.5 //",
    "GSP33samkupad_u:528": "sthito dīpo yathāyatnaḥ prāptaṃ sarvaṃ prakāśayet /",
    "GSP33samkupad_u:529": "śabdādyākārabuddhīr jñaḥ prāptās tadvat prapaśyati // SamUpad_I,16.6 //",
    "GSP33samkupad_u:530": "śarīrendriyasaṃghāta ātmatvena gatāṃ dhiyam /",
    "GSP33samkupad_u:531": "nityātmajyotiṣā dīptāṃ viśiṃṣanti sukhādayaḥ // SamUpad_I,16.7 //",
    "GSP33samkupad_u:532": "śiroduḥkhādinātmānaṃ duḥkhy asmīti hi paśyati /",
    "GSP33samkupad_u:533": "draṣṭānyo duḥkhino dṛśyād draṣṭṛtvac ca na duḥkhy asau // SamUpad_I,16.8",
    "GSP33samkupad_u:534": "duḥkhī syād duḥkhyahaṃmānād duḥkhino darśanān na vā /",
    "GSP33samkupad_u:535": "saṃhate 'ṅgādibhir draṣṭā duḥkhī duḥkhasya naiva saḥ // SamUpad_I,16.9 //",
    "GSP33samkupad_u:536": "cakṣurvat karmakartṛtvaṃ syāc cen nānekam eva tat /",
    "GSP33samkupad_u:537": "saṃhataṃ ca tato nātmā draṣṭṛtvāt karmatāṃ vrajet // SamUpad_I,16.10 //",
    "GSP33samkupad_u:538": "jñānayatnādyanekatvam ātmano 'pi mataṃ yadi /",
    "GSP33samkupad_u:539": "naikajñānaguṇatvāt tu jyotirvat tasya karmatā // SamUpad_I,16.11 //",
    "GSP33samkupad_u:540": "jyotiṣo dyotakatve 'pi yadvan nātmaprakāśanam /",
    "GSP33samkupad_u:541": "bhede 'py evaṃ samatvāj jña ātmānaṃ naiva paśyati // SamUpad_I,16.12 //",
    "GSP33samkupad_u:542": "yaddharmā yaḥ padārtho na tasyaiveyāt sa karmatām /",
    "GSP33samkupad_u:543": "na hy ātmānaṃ dahaty agnis tathā naiva prakāśayet // SamUpad_I,16.13 //",
    "GSP33samkupad_u:544": "etenaivātmanātmano graho buddher nirākṛtaḥ /",
    "GSP33samkupad_u:545": "aṃśo 'py evaṃ samatvād dhi nirbhedatvān na yujyate // SamUpad_I,16.14 //",
    "GSP33samkupad_u:546": "śūnyatāpi na yuktaivaṃ buddher anyena dṛśyatā /",
    "GSP33samkupad_u:547": "uktāto ghaṭavat tasyāḥ prāk siddheś ca vikalpataḥ // SamUpad_I,16.15 //",
    "GSP33samkupad_u:548": "avikalpaṃ tad asty eva yat pūrvaṃ syād vikalpataḥ /",
    "GSP33samkupad_u:549": "vikalpotpattihetutvād yady asyaiva ca kāraṇam // SamUpad_I,16.16 //",
    "GSP33samkupad_u:550": "ajñānaṃ kalpanāmūlaṃ saṃsārasya niyāmakam /",
    "GSP33samkupad_u:551": "hitvātmānaṃ paraṃ brahma vidyān muktaṃ sadābhayam // SamUpad_I,16.17 //",
    "GSP33samkupad_u:552": "jāgratsvapnau tayor bījaṃ suṣuptākhyaṃ tamomayam /",
    "GSP33samkupad_u:553": "anyonyasminn asattvāc ca nāstīty etat trayaṃ tyajet // SamUpad_I,16.18 //",
    "GSP33samkupad_u:554": "ātmabuddhimanaścakṣurālokārthādisaṃkarāt bhrāntiḥ syād ātmakarmeti kriyāṇāṃ saṃnipātataḥ // nimīlonmīlane sthāne vāyavye te na cakṣuṣaḥ /",
    "GSP33samkupad_u:555": "prakāśatvān manasy evaṃ buddhau na staḥ prakāśataḥ // SamUpad_I,16.20 //",
    "GSP33samkupad_u:556": "saṃkalpādhyavasāyau tu manobuddhyor yathākramāt /",
    "GSP33samkupad_u:557": "netaretaradharmatvaṃ sarvaṃ cātmani kalpitam // SamUpad_I,16.21 //",
    "GSP33samkupad_u:558": "sthānāvacchedadṛṣṭiḥ syād indriyāṇāṃ tadātmatām /",
    "GSP33samkupad_u:559": "gatā dhīs taṃ hi paśyañ jño dehamātra ivekṣyate // SamUpad_I,16.22 //",
    "GSP33samkupad_u:560": "kṣaṇikaṃ hi tad atyarthaṃ dharmamātraṃ nirantaram /",
    "GSP33samkupad_u:561": "sādṛśyād dīpavat taddhīs tacchāntiḥ puruṣārthatā // SamUpad_I,16.23 //",
    "GSP33samkupad_u:562": "svākārānyāvabhāsaṃ ca yeṣāṃ rūpādi vidyate /",
    "GSP33samkupad_u:563": "yeṣāṃ nāsti tataś cānyat pūrvāsaṃgatir ucyate // SamUpad_I,16.24 //",
    "GSP33samkupad_u:564": "bāhyākāratvato jñapteḥ smṛtyabhāvaḥ sadā kṣaṇāt /",
    "GSP33samkupad_u:565": "kṣaṇikatvāc ca saṃskāraṃ naivādhatte kvacit tu dhiḥ // SamUpad_I,16.25 //",
    "GSP33samkupad_u:566": "ādhārasyāpy asattvāc ca tulyatānirnimittataḥ /",
    "GSP33samkupad_u:567": "sthāne vā kṣaṇikatvasya hānaṃ syān na tad iṣyate // SamUpad_I,16.26 //",
    "GSP33samkupad_u:568": "śānteś cāyatnasiddhatvāt sādhanoktir anarthikā /",
    "GSP33samkupad_u:569": "ekaikasmin samāptatvāc chānter anyānapekṣatā // SamUpad_I,16.27 //",
    "GSP33samkupad_u:570": "apekṣā yadi bhinne 'pi parasaṃtāna iṣyatām /",
    "GSP33samkupad_u:571": "sarvārthe kṣaṇike kasmiṃs tathāpy anyānapekṣatā // SamUpad_I,16.28 //",
    "GSP33samkupad_u:572": "tulyakālasamudbhūtāv itaretarayoginau /",
    "GSP33samkupad_u:573": "yogāc ca saṃskṛto yas tu so 'nyaṃ hīkṣitum arhati // SamUpad_I,16.29 //",
    "GSP33samkupad_u:574": "mṛṣādhyāsas tu yatra syāt tannāśas tatra no mataḥ /",
    "GSP33samkupad_u:575": "sarvanāśo bhaved yasya mokṣaḥ kasya phalaṃ vada // SamUpad_I,16.30 //",
    "GSP33samkupad_u:576": "asti tāvat svayaṃ nāma jñānaṃ vātmānyad eva vā /",
    "GSP33samkupad_u:577": "bhāvābhāvajñatas tasya nābhāvas tv adhigamyate // SamUpad_I,16.31 //",
    "GSP33samkupad_u:578": "yenādhigamyate 'bhāvas tat sat syāt tan na ced bhavet /",
    "GSP33samkupad_u:579": "bhāvābhāvānabhijñatvaṃ lokasya syān na ceṣyate // SamUpad_I,16.32 //",
    "GSP33samkupad_u:580": "sad asat sadasac ceti vikalpāt prāg yad iṣyate /",
    "GSP33samkupad_u:581": "tad advaitaṃ samatvāt tu nityaṃ cānyad vikalpitāt // SamUpad_I,16.33 //",
    "GSP33samkupad_u:582": "vikalpodbhavato 'sattvaṃ svapnadṛśyavad iṣyatām /",
    "GSP33samkupad_u:583": "dvaitasya prāg asattvāc ca sadasattvādikalpanāt // SamUpad_I,16.34 //",
    "GSP33samkupad_u:584": "vācārambhaṇaśāstrāc ca vikārāṇāṃ hy abhāvatā /",
    "GSP33samkupad_u:585": "mṛtyoḥ sa mṛtyum ityāder mama māyeti ca smṛteḥ // SamUpad_I,16.35 //",
    "GSP33samkupad_u:586": "viśuddhiś cāta evāsya vikalpāc ca vilakṣaṇāt /",
    "GSP33samkupad_u:587": "upādeyo na heyo 'ta ātmā nānyair akalpitaḥ // SamUpad_I,16.36 //",
    "GSP33samkupad_u:588": "aprakāśo yathāditye nāsti jyotiḥsvabhāvataḥ /",
    "GSP33samkupad_u:589": "nityabodhasvarūpatvān nājñānaṃ tadvad ātmani // SamUpad_I,16.37 //",
    "GSP33samkupad_u:590": "tathāvikriyarūpatvān nāvasthāntaram ātmanaḥ /",
    "GSP33samkupad_u:591": "avasthāntaravattve hi nāśo 'sya syān na saṃśayaḥ // SamUpad_I,16.38 //",
    "GSP33samkupad_u:592": "mokṣo 'vasthāntaraṃ yasya kṛtakaḥ sa calo hy ataḥ /",
    "GSP33samkupad_u:593": "na saṃyogo viyogo vā mokṣo yuktaḥ kathaṃcana // SamUpad_I,16.39 //",
    "GSP33samkupad_u:594": "saṃyogasyāpy anityatvād viyogasya tathaiva ca /",
    "GSP33samkupad_u:595": "gamanāgamane caiva svarūpaṃ tu na hīyate // SamUpad_I,16.40 //",
    "GSP33samkupad_u:596": "svarūpasyānimittatvāt sanimittā hi cāpare /",
    "GSP33samkupad_u:597": "anupāttaṃ svarūpaṃ hi svenātyaktaṃ tathaiva ca // SamUpad_I,16.41 //",
    "GSP33samkupad_u:598": "svarūpatvān na sarvasya tyaktuṃ śakyo hy ananyataḥ /",
    "GSP33samkupad_u:599": "gṛhītuṃ vā tato nityo 'viṣayatvāpṛthaktvataḥ // SamUpad_I,16.42 //",
    "GSP33samkupad_u:600": "ātmārthatvāc ca sarvasya nitya ātmaiva kevalaḥ /",
    "GSP33samkupad_u:601": "tyajet tasmāt kriyāḥ sarvāḥ sādhanaiḥ saha mokṣavit // SamUpad_I,16.43 //",
    "GSP33samkupad_u:602": "ātmalābhaḥ paro lābha iti śāstropapattayaḥ /",
    "GSP33samkupad_u:603": "alābho 'nyātmalābhas tu tyajet tasmād anātmatām // SamUpad_I,16.44 //",
    "GSP33samkupad_u:604": "guṇānāṃ samabhāvasya bhraṃśo na hy upapadyate /",
    "GSP33samkupad_u:605": "avidyādeḥ prasuptatvān na cānyo hetur iṣyate // SamUpad_I,16.45 //",
    "GSP33samkupad_u:606": "itaretarahetutve pravṛttiḥ syāt sadā na vā /",
    "GSP33samkupad_u:607": "niyamo na pravṛttīnāṃ guṇeṣv ātmani vā bhavet // SamUpad_I,16.46 //",
    "GSP33samkupad_u:608": "viśeṣo muktabaddhānāṃ tādarthye ca na yujyate /",
    "GSP33samkupad_u:609": "arthārthinoś ca saṃbandho nārthī jño netaro 'pi vā // SamUpad_I,16.47 //",
    "GSP33samkupad_u:610": "pradhānasya ca pārārthyaṃ puruṣasyāvikārataḥ /",
    "GSP33samkupad_u:611": "na yuktaṃ sāṃkhyaśāstre 'pi vikāre 'pi na yujyate // SamUpad_I,16.48 //",
    "GSP33samkupad_u:612": "saṃbandhānupapatteś ca prakṛteḥ puruṣasya ca /",
    "GSP33samkupad_u:613": "mitho 'yuktaṃ tadarthatvaṃ pradhānasyācititvataḥ // SamUpad_I,16.49 //",
    "GSP33samkupad_u:614": "kriyotpattau vināśitvaṃ jñānamātre ca pūrvavat /",
    "GSP33samkupad_u:615": "nirnimitte tv anirmokṣaḥ pradhānasya prasajyate // SamUpad_I,16.50 //",
    "GSP33samkupad_u:616": "na prakāśyaṃ yathoṣṇatvaṃ jñānenaivaṃ sukhādayaḥ /",
    "GSP33samkupad_u:617": "ekanīḍatvato 'grāhyāḥ syuḥ kaṇādādivartmanām // SamUpad_I,16.51 //",
    "GSP33samkupad_u:618": "yugapac cāsametatvāt sukhavijñānayor api /",
    "GSP33samkupad_u:619": "manoyogaikahetutvād agrāhyatvaṃ sukhasya ca // SamUpad_I,16.52 //",
    "GSP33samkupad_u:620": "tathānyeṣāṃ ca bhinnatvād yugapajjanma neṣyate /",
    "GSP33samkupad_u:621": "guṇānāṃ samavetatvaṃ jñānaṃ cen na viśeṣaṇāt // SamUpad_I,16.53 //",
    "GSP33samkupad_u:622": "jñānenaiva viśeṣyatvāj jñānāpyatvaṃ smṛtes tathā /",
    "GSP33samkupad_u:623": "sukhaṃ jñātaṃ mayety evaṃ tavājñānātmakatvataḥ // SamUpad_I,16.54 //",
    "GSP33samkupad_u:624": "sukhāder nātmadharmatvam ātmanas te 'vikārataḥ /",
    "GSP33samkupad_u:625": "bhedād anyasya kasmān na manaso vāviśeṣataḥ // SamUpad_I,16.55 //",
    "GSP33samkupad_u:626": "syān mālāparihāryā tu jñānaṃ cej jñeyatāṃ vrajet /",
    "GSP33samkupad_u:627": "yugapad vāpi cotpattir abhyupete 'nta iṣyate // SamUpad_I,16.56 //",
    "GSP33samkupad_u:628": "anavasthāntaratvāc ca bandho nātmani vidyate /",
    "GSP33samkupad_u:629": "nāśuddhiś cāpy asaṅgatvād asaṅgo hīti ca śruteḥ // SamUpad_I,16.57 //",
    "GSP33samkupad_u:630": "sūkṣmaikāgocarebhyaś ca na lipyata iti śruteḥ /",
    "GSP33samkupad_u:631": "evaṃ tarhi na mokṣo 'sti bandhābhāvāt kathaṃcana // SamUpad_I,16.58 //",
    "GSP33samkupad_u:632": "śāstrānarthakyam evaṃ syān na buddher bhrāntir iṣyate /",
    "GSP33samkupad_u:633": "bandho mokṣaś ca tannāśaḥ sa yathokto na cānyathā // SamUpad_I,16.59 //",
    "GSP33samkupad_u:634": "bodhātmajyotiṣā dīptā bodham ātmani manyate /",
    "GSP33samkupad_u:635": "buddhir nānyo 'sti boddheti seyaṃ bhrāntir hi dhīgatā // SamUpad_I,16.60",
    "GSP33samkupad_u:636": "bodhasyātmasvarūpatvān nityaṃ tatropacaryate /",
    "GSP33samkupad_u:637": "aviveko 'py anādyo 'yaṃ saṃsāro nānya iṣyate // SamUpad_I,16.61 //",
    "GSP33samkupad_u:638": "mokṣas tannāśa eva syān nānyathānupapattitaḥ /",
    "GSP33samkupad_u:639": "yeṣāṃ vastvantarāpattir mokṣo nāśas tu tair mataḥ // SamUpad_I,16.62 //",
    "GSP33samkupad_u:640": "avasthāntaram apy evam avikārān na yujyate /",
    "GSP33samkupad_u:641": "vikāre 'vayavitvaṃ syāt tato nāśo ghaṭādivat // SamUpad_I,16.63 //",
    "GSP33samkupad_u:642": "tasmād bhrāntir ato 'nyā hi bandhamokṣādikalpanāḥ /",
    "GSP33samkupad_u:643": "sāṃkhyakāṇādabauddhānāṃ mīmāṃsāhatakalpanāḥ // SamUpad_I,16.64 //",
    "GSP33samkupad_u:644": "śāstrayuktivirodhāt tā nādartavyāḥ kadācana /",
    "GSP33samkupad_u:645": "śakyante śataśo vaktuṃ doṣās tāsāṃ sahasraśaḥ // SamUpad_I,16.65 //",
    "GSP33samkupad_u:646": "api nindopapatteś ca yāny ato 'nyāni cety ataḥ /",
    "GSP33samkupad_u:647": "tyaktvāto hy anyaśāstroktīr matiṃ kuryād dṛḍhāṃ budhaḥ // SamUpad_I,16.66",
    "GSP33samkupad_u:648": "śraddhābhaktī puraskṛtya hitvā sarvam anārjavam /",
    "GSP33samkupad_u:649": "vedāntasyaiva tattvārthe vyāsasyāpi matau tathā // SamUpad_I,16.67 //",
    "GSP33samkupad_u:650": "iti praṇunnā dvayavādakalpanā nirātmavādāś ca tathā hi yuktitaḥ /",
    "GSP33samkupad_u:651": "vyapetaśaṅkāḥ paravādataḥ sthirā mumukṣavo jñānapathe syur ity uta //",
    "GSP33samkupad_u:652": "svasākṣikaṃ jñānam atīva nirmalaṃ vikalpanābhyo viparītam advayam /",
    "GSP33samkupad_u:653": "avāpya samyag yadi niścito bhaven niranvayo nirvṛtim eti śāśvatīm //",
    "GSP33samkupad_u:654": "idaṃ rahasyaṃ paramaṃ parāyaṇaṃ vyapetadoṣair abhimānavarjitaiḥ /",
    "GSP33samkupad_u:655": "samīkṣya kāryā matir ārjave sadā na tattvadṛk svānyamatir hi kaścana //",
    "GSP33samkupad_u:656": "anekajanmāntarasaṃcitair naro vimucyate 'jñānanimittapātakaiḥ /",
    "GSP33samkupad_u:657": "idaṃ viditvā paramaṃ hi pāvanaṃ na lipyate vyoma iveha karmabhiḥ //",
    "GSP33samkupad_u:658": "praśāntacittāya jitendriyāya ca prahīṇadoṣāya yathoktakāriṇe /",
    "GSP33samkupad_u:659": "guṇānvitāyānugatāya sarvadā pradeyam etat satataṃ mumukṣave //",
    "GSP33samkupad_u:660": "parasya dehe na yathābhimānitā parasya tadvat paramārtham īkṣya ca /",
    "GSP33samkupad_u:661": "idaṃ hi vijñānam atīva nirmalaṃ saṃprāpya mukto 'tha bhavec ca sarvataḥ //",
    "GSP33samkupad_u:662": "na hīha lābho 'bhyadhiko 'sti kaścana svarūpalābhāt sa ita hi nānyataḥ /",
    "GSP33samkupad_u:663": "na deyam aindrād api rājyato 'dhikaṃ svarūpalābhaṃ tv aparīkṣya yatnataḥ",
    "GSP33samkupad_u:664": "iti pārthivaprakaraṇam // SamUpad_I,16 //",
    "GSP33samkupad_u:665": "ātmā jñeyaḥ paro hy ātmā yasmād anyan na vidyate /",
    "GSP33samkupad_u:666": "sarvajñaḥ sarvadṛk śuddhas tasmai jñeyātmane namaḥ // SamUpad_I,17.1 //",
    "GSP33samkupad_u:667": "padavākyapramāṇajñair dīpabhūtaiḥ prakāśitam /",
    "GSP33samkupad_u:668": "brahma vedarahasyaṃ yais tān nityaṃ praṇato 'smy aham // SamUpad_I,17.2 //",
    "GSP33samkupad_u:669": "yadvāksūryāṃśusaṃpātapraṇaṣṭadhvāntakalmaṣaḥ /",
    "GSP33samkupad_u:670": "praṇamya tān gurūn vakṣye brahmavidyāviniścayam // SamUpad_I,17.3 //",
    "GSP33samkupad_u:671": "ātmalābhāt paro nānyo lābhaḥ kaścana vidyate /",
    "GSP33samkupad_u:672": "yadarthā vedavādāś ca smārtāś cāpi tu yāḥ kriyāḥ // SamUpad_I,4 //",
    "GSP33samkupad_u:673": "ātmārtho 'pi hi yo lābhaḥ sukhāyeṣṭo viparyayaḥ /",
    "GSP33samkupad_u:674": "ātmalābhaḥ paraḥ prokto nityatvād brahmavedibhiḥ // SamUpad_I,17.5 //",
    "GSP33samkupad_u:675": "svayaṃ labdhasvabhāvatvāl lābhas tasya na cānyataḥ /",
    "GSP33samkupad_u:676": "anyāpekṣas tu yo lābhaḥ so 'nyadṛṣṭisamudbhavaḥ // SamUpad_I,17.6 //",
    "GSP33samkupad_u:677": "anyadṛṣṭis tv avidyā syāt tannāśo mokṣa ucyate /",
    "GSP33samkupad_u:678": "jñānenaiva tu so 'pi syād virodhitvān na karmaṇā // SamUpad_I,17.7 //",
    "GSP33samkupad_u:679": "karmakāryas tv anityaḥ syād avidyākāmakāraṇaḥ /",
    "GSP33samkupad_u:680": "pramāṇaṃ veda evātra jñānasyādhigame smṛtaḥ // SamUpad_I,17.8 //",
    "GSP33samkupad_u:681": "jñānaikārthaparatvāt taṃ vākyam ekaṃ tato viduḥ /",
    "GSP33samkupad_u:682": "ekatvaṃ hy ātmano jñeyaṃ vākyārthapratipattitaḥ // SamUpad_I,17.9 //",
    "GSP33samkupad_u:683": "vācyabhedāt tu tadbhedaḥ kalpyo vācyo 'pi tacchruteḥ /",
    "GSP33samkupad_u:684": "trayaṃ tv etat tataḥ proktaṃ rūpaṃ nāma ca karma ca // SamUpad_I,17.10 //",
    "GSP33samkupad_u:685": "asad etat trayaṃ tasmād anyonyena hi kalpitam /",
    "GSP33samkupad_u:686": "kṛto varṇo yathā śabdāc chruto 'nyatra dhiyā bahiḥ // SamUpad_I,17.11 //",
    "GSP33samkupad_u:687": "dṛṣṭaṃ cāpi yathā rūpaṃ buddheḥ śabdāya kalpate /",
    "GSP33samkupad_u:688": "evam etaj jagat sarvaṃ bhrāntibuddhivikalpitam // SamUpad_I,17.12 //",
    "GSP33samkupad_u:689": "asad etat tato yuktaṃ saccinmātraṃ na kalpitam /",
    "GSP33samkupad_u:690": "vedaś cāpi sa evādyo vedyaś cānyas tu kalpitaḥ // SamUpad_I,17.13 //",
    "GSP33samkupad_u:691": "yena vetti sa vedaḥ syāt svapne sarvaṃ tu māyayā /",
    "GSP33samkupad_u:692": "yena paśyati tac cakṣuḥ śṛṇoti śrotram ucyate // SamUpad_I,17.14 //",
    "GSP33samkupad_u:693": "yena svapnagato vakti sā vāg ghrāṇaṃ tathaiva ca /",
    "GSP33samkupad_u:694": "rasanasparśane caiva manaś cānyat tathendriyam // SamUpad_I,17.15 //",
    "GSP33samkupad_u:695": "kalpyopādhibhir evaitad bhinnaṃ jñānam anekadhā /",
    "GSP33samkupad_u:696": "ādhibhedād yathā bhedo maṇer ekasya jāyate // SamUpad_I,17.16 //",
    "GSP33samkupad_u:697": "jāgrataś ca tathā bhedo jñānasyāsya vikalpitaḥ /",
    "GSP33samkupad_u:698": "buddhisthaṃ vyākaroty arthaṃ bhrāntyā tṛṣṇodbhavakriyaḥ // SamUpad_I,17.17",
    "GSP33samkupad_u:699": "svapne yadvat prabodhe ca bahiś cāntas tathaiva ca /",
    "GSP33samkupad_u:700": "ālekhyādhyayane yadvat tad anyonyadhiyodbhavam // SamUpad_I,17.18 //",
    "GSP33samkupad_u:701": "yadāyaṃ kalpayed bhedaṃ tatkāmaḥ san yathākratuḥ /",
    "GSP33samkupad_u:702": "yatkāmas tatkratur bhūtvā kṛtaṃ yat tat prapadyate // SamUpad_I,17.19 //",
    "GSP33samkupad_u:703": "avidyāprabhavaṃ sarvam asat tasmād idaṃ jagat /",
    "GSP33samkupad_u:704": "tadvatā dṛśyate yasmāt suṣupte na ca gṛhyate // SamUpad_I,17.20 //",
    "GSP33samkupad_u:705": "vidyāvidye śrutiprokte ekatvānyadhiyau hi naḥ /",
    "GSP33samkupad_u:706": "tasmāt sarvaprayatnena śāstre vidyā vidhīyate // SamUpad_I,17.21 //",
    "GSP33samkupad_u:707": "citte hy ādarśavad yasmāc chuddhe vidyā prakāśate /",
    "GSP33samkupad_u:708": "yamair nityaiś ca yajñaiś ca tapobhis tasya śodhanam // SamUpad_I,17.22 //",
    "GSP33samkupad_u:709": "śārīrāditapaḥ kuryāt tadviśuddhyartham uttamam /",
    "GSP33samkupad_u:710": "manaādisamādhānaṃ tattaddehaviśoṣaṇam // SamUpad_I,17.23 //",
    "GSP33samkupad_u:711": "dṛṣṭaṃ jāgaritaṃ vidyāt smṛtaṃ svapnaṃ tad eva tu /",
    "GSP33samkupad_u:712": "suṣuptaṃ tadabhavaṃ ca svam ātmānaṃ paraṃ padam // SamUpad_I,17.24 //",
    "GSP33samkupad_u:713": "suṣuptākhyaṃ tamo 'jñānaṃ bījaṃ svapnaprabodhayoḥ /",
    "GSP33samkupad_u:714": "svātmabodhapradagdhaṃ syād bījaṃ dagdhaṃ yathābhavam // SamUpad_I,17.25 //",
    "GSP33samkupad_u:715": "tad evaikaṃ tridhā jñeyaṃ māyābījaṃ punaḥ kramāt /",
    "GSP33samkupad_u:716": "māyāvy ātmāvikāro 'pi bahudhaiko jalārkavat // SamUpad_I,17.26 //",
    "GSP33samkupad_u:717": "bījaṃ caikaṃ yathā bhinnaṃ prāṇasvapnādibhis tathā /",
    "GSP33samkupad_u:718": "svapnajāgraccharīreṣu tadvac cātmā jalenduvat // SamUpad_I,17.27 //",
    "GSP33samkupad_u:719": "māyāhastinam āruhya māyāvy eko yathā vrajet /",
    "GSP33samkupad_u:720": "āgacchaṃs tadvad evātmā prāṇasvapnādigo 'calaḥ // SamUpad_I,17.28 //",
    "GSP33samkupad_u:721": "na hastī na tadārūḍho māyāvy anyo yathā sthitaḥ /",
    "GSP33samkupad_u:722": "na prāṇādi na taddraṣṭā tathā jño 'nyaḥ sadā dṛśiḥ // SamUpad_I,17.29 //",
    "GSP33samkupad_u:723": "abaddhacakṣuṣo nāsti māyā māyāvino 'pi vā /",
    "GSP33samkupad_u:724": "baddhākṣasyaiva sā māyāmāyāvy eva tato bhavet // SamUpad_I,17.30 //",
    "GSP33samkupad_u:725": "sākṣād eva sa vijñeyaḥ sākṣād ātmeti ca śruteḥ /",
    "GSP33samkupad_u:726": "bhidyate hṛdayagranthir na ced ityāditaḥ śruteḥ // SamUpad_I,17.31 //",
    "GSP33samkupad_u:727": "aśabdāditvato nāsya grahaṇaṃ cendriyair bhavet /",
    "GSP33samkupad_u:728": "sukhādibhyas tathānyatvād buddhyā vāpi kathaṃ bhavet // SamUpad_I,17.32 //",
    "GSP33samkupad_u:729": "adṛśyo 'pi yathā rāhuś candre bimbaṃ yathāmbhasi /",
    "GSP33samkupad_u:730": "sarvago 'pi tathaivātmā buddhāv eva sa gṛhyate // SamUpad_I,17.33 //",
    "GSP33samkupad_u:731": "bhānor bimbaṃ yathā cauṣṇyaṃ jale dṛṣṭaṃ na cāmbhasaḥ /",
    "GSP33samkupad_u:732": "buddhau bodho na taddharmas tathaiva syād vidharmataḥ // SamUpad_I,17.34",
    "GSP33samkupad_u:733": "cakṣuryuktā dhiyo vṛttir yā tāṃ paśyann aluptadṛk /",
    "GSP33samkupad_u:734": "dṛṣṭer draṣṭā bhaved ātmā śruteḥ śrotā tathā śruteḥ // SamUpad_I,17.35 //",
    "GSP33samkupad_u:735": "kevalāṃ manaso vṛttiṃ paśyan mantā mater ajaḥ /",
    "GSP33samkupad_u:736": "vijñātāluptaśaktitvāt tathā śāstraṃ na hīty ataḥ // SamUpad_I,17.36 //",
    "GSP33samkupad_u:737": "dhyāyatīty avikāritvaṃ tathā lelāyatīty api /",
    "GSP33samkupad_u:738": "atra steneti śuddhatvaṃ tathānanvāgataṃ śruteḥ // SamUpad_I,17.37 //",
    "GSP33samkupad_u:739": "śaktyalopāt suṣupte jñas tathā bodhe 'vikārataḥ /",
    "GSP33samkupad_u:740": "jñeyasyaiva viśeṣas tu yatra veti śruter mataḥ // SamUpad_I,17.38 //",
    "GSP33samkupad_u:741": "vyavadhānād dhi pārokṣyaṃ lokadṛṣṭer anātmanaḥ /",
    "GSP33samkupad_u:742": "dṛṣṭer ātmasvarūpatvāt pratyakṣaṃ brahma tat smṛtam // SamUpad_I,17.39 //",
    "GSP33samkupad_u:743": "na hi dīpāntarāpekṣā yadvad dīpaprakāśane /",
    "GSP33samkupad_u:744": "bodhasyātmasvarūpatvān na bodho 'nyas tatheṣyate // SamUpad_I,17.40 //",
    "GSP33samkupad_u:745": "viṣayatvaṃ vikāritvaṃ nānātvaṃ vā na hīṣyate /",
    "GSP33samkupad_u:746": "na heyo nāpy upādeya ātmā nānyena vā tataḥ // SamUpad_I,17.41 //",
    "GSP33samkupad_u:747": "sabāhyābhyantaro 'jīrṇo janmamṛtyujarātigaḥ /",
    "GSP33samkupad_u:748": "aham ātmeti yo vetti kuto nv eva bibheti saḥ // SamUpad_I,17.42 //",
    "GSP33samkupad_u:749": "prāg evaitadvidheḥ karma varṇitvāder apohanāt /",
    "GSP33samkupad_u:750": "tad asthūlādiśāstrebhyas tat tvam eveti niścayāt // SamUpad_I,17.43 //",
    "GSP33samkupad_u:751": "pūrvadehaparityāge jātyādīnāṃ prahāṇataḥ /",
    "GSP33samkupad_u:752": "dehasyaiva tu jātyādis tasyāpy evaṃ hy anātmatā // SamUpad_I,17.44 //",
    "GSP33samkupad_u:753": "mamāhaṃ cety ato 'vidyā śarīrādiṣv anātmasu /",
    "GSP33samkupad_u:754": "ātmajñānena heyā syād asurāṇām iti śruteḥ // SamUpad_I,17.45 //",
    "GSP33samkupad_u:755": "daśāhāśaucakāryāṇāṃ pārivrājye nivartanam /",
    "GSP33samkupad_u:756": "yathā jñānasya saṃprāptau tadvaj jātyādikarmaṇām // SamUpad_I,17.46 //",
    "GSP33samkupad_u:757": "yatkāmas tatkratur bhūtvā kṛtaṃ tv ajñaḥ prapadyate /",
    "GSP33samkupad_u:758": "yadā svātmadṛśaḥ kāmāḥ pramucyante 'mṛtas tadā // SamUpad_I,17.47 //",
    "GSP33samkupad_u:759": "ātmarūpavidheḥ kāryaṃ kriyādibhyo nivartanam /",
    "GSP33samkupad_u:760": "na sādhyaṃ sādhanaṃ vātmā nityatṛptaḥ śruter mataḥ // SamUpad_I,17.48 //",
    "GSP33samkupad_u:761": "utpādyāpyavikāryāṇi saṃskāryaṃ ca kriyāphalam /",
    "GSP33samkupad_u:762": "nāto 'nyat karmaṇaḥ kāryaṃ tyajet tasmāt sasādhanam // SamUpad_I,17.49 //",
    "GSP33samkupad_u:763": "tāpāntatvād anityatvād ātmārthatvāc ca yā bahiḥ /",
    "GSP33samkupad_u:764": "saṃhṛtyātmani tāṃ prītiṃ satyārthī gurum āśrayet // SamUpad_I,17.50 //",
    "GSP33samkupad_u:765": "śāntaṃ prājñaṃ tathā muktaṃ niṣkriyaṃ brahmaṇi sthitam /",
    "GSP33samkupad_u:766": "śruter ācāryavān veda tad viddhīti smṛtes tathā // SamUpad_I,17.51 //",
    "GSP33samkupad_u:767": "sa gurus tārayed yuktaṃ śiṣyaṃ śiṣyaguṇānvitam /",
    "GSP33samkupad_u:768": "brahmavidyāplavenāśu svāntadhvāntamahodadhim // SamUpad_I,17.52 //",
    "GSP33samkupad_u:769": "dṛṣṭiḥ spṛṣṭiḥ śrutir ghrātir matir vijñātir eva ca /",
    "GSP33samkupad_u:770": "śaktayo 'nyāś ca bhidyante cidrūpatve 'py upādhibhiḥ // SamUpad_I,17.53 //",
    "GSP33samkupad_u:771": "apāyodbhūtihīnābhir nityaṃ dīpyan ravir yathā /",
    "GSP33samkupad_u:772": "sarvagaḥ sarvadṛk śuddhaḥ sarvaṃ jānāti sarvadā // SamUpad_I,17.54 //",
    "GSP33samkupad_u:773": "anyadṛṣṭiḥ śarīrasthas tāvanmātro hy avidyayā /",
    "GSP33samkupad_u:774": "jalendvādyupamābhis tu taddharmā ca vibhāvyate // SamUpad_I,17.55 //",
    "GSP33samkupad_u:775": "dṛṣṭvā bāhyaṃ nimīlyātha smṛtvā tat pravihāya ca /",
    "GSP33samkupad_u:776": "athonmīlyātmano dṛṣṭiṃ brahma prāpnoty anadhvagaḥ // SamUpad_I,17.56 //",
    "GSP33samkupad_u:777": "prāṇādy evaṃ trikaṃ hitvā tīrṇo 'jñānamahodadhim /",
    "GSP33samkupad_u:778": "svātmastho nirguṇaḥ śuddho buddho muktaḥ svato hi saḥ // SamUpad_I,17.57",
    "GSP33samkupad_u:779": "ajo 'haṃ cāmaro 'mṛtyur ajaro 'bhaya eva ca /",
    "GSP33samkupad_u:780": "sarvajñaḥ sarvadṛk śuddha iti buddho na jāyate // SamUpad_I,17.58 //",
    "GSP33samkupad_u:781": "pūrvoktaṃ yat tamobījaṃ tan nāstīti viniścayaḥ /",
    "GSP33samkupad_u:782": "tadabhāve kuto janma brahmaikatvaṃ vijānataḥ // SamUpad_I,17.59 //",
    "GSP33samkupad_u:783": "kṣīrāt sarpir yathoddhṛtya kṣiptaṃ tasmin na pūrvavat /",
    "GSP33samkupad_u:784": "buddhyāder jñas tathāsatyān na dehī pūrvavad bhavet // SamUpad_I,17.60 //",
    "GSP33samkupad_u:785": "satyaṃ jñānam anantaṃ ca rasādeḥ pañcakāt param /",
    "GSP33samkupad_u:786": "syām adṛśyādiśāstroktam ahaṃ brahmeti nirbhayaḥ // SamUpad_I,17.61 //",
    "GSP33samkupad_u:787": "yasmād bhītāḥ pravartante vāṅmanaḥpāvakādayaḥ /",
    "GSP33samkupad_u:788": "tadātmānandatattvajño na bibheti kutaścana // SamUpad_I,17.62 //",
    "GSP33samkupad_u:789": "nāmādibhyaḥ pare bhūmni svārājye cet sthito 'dvaye /",
    "GSP33samkupad_u:790": "praṇamet kaṃ tadātmajño na kāryaṃ karmaṇā tadā // SamUpad_I,17.63 //",
    "GSP33samkupad_u:791": "virāḍ vaiśvānaro bāhyaḥ smarann antaḥ prajāpatiḥ /",
    "GSP33samkupad_u:792": "pravilīne tu sarvasmin prājño 'vyākṛtam ucyate // SamUpad_I,17.64 //",
    "GSP33samkupad_u:793": "vācārambhaṇamātratvāt suṣuptāditrikaṃ tv asat /",
    "GSP33samkupad_u:794": "satyo jñaś cāham ity evaṃ satyasandho vimucyate // SamUpad_I,17.65 //",
    "GSP33samkupad_u:795": "bhārūpatvād yathā bhānor nāhorātre tathaiva tu /",
    "GSP33samkupad_u:796": "jñānājñāne na me syātāṃ cidrūpatvāviśeṣataḥ // SamUpad_I,17.66 //",
    "GSP33samkupad_u:797": "śāstrasyānatiśaṅkyatvād brahmaiva syām ahaṃ sadā /",
    "GSP33samkupad_u:798": "brahmaṇo me na heyaṃ syād grāhyaṃ veti ca saṃsmaret // SamUpad_I,17.67 //",
    "GSP33samkupad_u:799": "aham eva ca bhūteṣu sarveṣv eko nabho yathā /",
    "GSP33samkupad_u:800": "mayi sarvāṇi bhūtāni paśyann evaṃ na jāyate // SamUpad_I,17.68 //",
    "GSP33samkupad_u:801": "na bāhyaṃ madhyato vāntar vidyate 'nyat svataḥ kvacit /",
    "GSP33samkupad_u:802": "abāhyāntaḥśruteḥ kiṃcit tasmāc chuddhaḥ svayaṃprabhaḥ // SamUpad_I,17.69",
    "GSP33samkupad_u:803": "netinetyādiśāstrebhyaḥ prapañcopaśamo 'dvayaḥ /",
    "GSP33samkupad_u:804": "avijñātādiśāstrāc ca naiva jñeyo hy ato 'nyathā // SamUpad_I,17.70 //",
    "GSP33samkupad_u:805": "sarvasyātmāham eveti brahma ced viditaṃ param /",
    "GSP33samkupad_u:806": "sa ātmā sarvabhūtānām ātmā hy eṣām iti śruteḥ // SamUpad_I,17.71 //",
    "GSP33samkupad_u:807": "jīvaś cet param ātmānaṃ svātmānaṃ devam añjasā /",
    "GSP33samkupad_u:808": "devopāsyaḥ sa devānāṃ paśutvāc ca nivartate // SamUpad_I,17.72 //",
    "GSP33samkupad_u:809": "aham eva sadātmajñaḥ śūnyas tv anyair yathāmbaram /",
    "GSP33samkupad_u:810": "ity evaṃ satyasaṃdhatvād asaddhātā na badhyate // SamUpad_I,17.73 //",
    "GSP33samkupad_u:811": "kṛpaṇās te 'nyathaivāto vidur brahma paraṃ hi ye /",
    "GSP33samkupad_u:812": "svarāḍ yo 'nanyadṛk svasthas tasya devā asan vaśe // SamUpad_I,17.74 //",
    "GSP33samkupad_u:813": "hitvā jātyādisaṃbandhaṃ vāco 'nyāḥ saha karmabhiḥ /",
    "GSP33samkupad_u:814": "om ity evaṃ svam ātmānaṃ sarvaṃ śuddhaṃ prapadyatha // SamUpad_I,17.75 //",
    "GSP33samkupad_u:815": "setuṃ sarvavyavasthānām ahorātrādivarjitam /",
    "GSP33samkupad_u:816": "tiryag ūrdhvam adhaḥ sarvaṃ sakṛjjyotir anāmayam // SamUpad_I,17.76 //",
    "GSP33samkupad_u:817": "dharmādharmavinirmuktaṃ bhūtabhavyāt kṛtākṛtāt /",
    "GSP33samkupad_u:818": "svam ātmānaṃ paraṃ vidyād vimuktaṃ sarvabandhanaiḥ // SamUpad_I,17.77 //",
    "GSP33samkupad_u:819": "akurvan sarvakṛc chuddhas tiṣṭhann atyeti dhāvataḥ /",
    "GSP33samkupad_u:820": "māyayā sarvaśaktitvād ajaḥ san bahudhā mataḥ // SamUpad_I,17.78 //",
    "GSP33samkupad_u:821": "rājavat sākṣimātratvāt saṃnidhyād bhrāmako yathā /",
    "GSP33samkupad_u:822": "bhrāmayañ jagad ātmāhaṃ niṣkriyo 'kārako 'dvayaḥ // SamUpad_I,17.79 //",
    "GSP33samkupad_u:823": "nirguṇaṃ niṣkriyaṃ nityaṃ nirdvandvaṃ yan nirāmayam /",
    "GSP33samkupad_u:824": "śuddhaṃ buddhaṃ tathā muktaṃ tad brahmāsmīti dhārayet // SamUpad_I,17.80",
    "GSP33samkupad_u:825": "bandhaṃ mokṣaṃ ca sarvaṃ yata idam ubhayaṃ heyam ekaṃ dvayaṃ ca /",
    "GSP33samkupad_u:826": "jñeyājñeyābhyatītaṃ paramam adhigataṃ tattvam ekaṃ viśuddham /",
    "GSP33samkupad_u:827": "vijñāyaitad yathāvac chrutimunigaditaṃ śokamohāv atītaḥ /",
    "GSP33samkupad_u:828": "sarvajñaḥ sarvakṛt syād bhavabhayarahito brāhmaṇo 'vāptakṛtyaḥ //",
    "GSP33samkupad_u:829": "na svayaṃ svasya nānyaś ca nānyasyātmā ca heyagaḥ /",
    "GSP33samkupad_u:830": "upādeyo na cāpy evam iti samyaṅmatiḥ smṛtā // SamUpad_I,17.82 //",
    "GSP33samkupad_u:831": "ātmapratyāyikā hy eṣā sarvavedāntagocarā /",
    "GSP33samkupad_u:832": "jñātvaitāṃ hi vimucyante sarvasaṃsārabandhanaiḥ // SamUpad_I,17.83 //",
    "GSP33samkupad_u:833": "rahasyaṃ sarvavedānāṃ devānāṃ cāpi yat param /",
    "GSP33samkupad_u:834": "pavitraṃ paramaṃ hy etat tad etat saṃprakāśitam // SamUpad_I,17.84 //",
    "GSP33samkupad_u:835": "naitad deyam aśāntāya rahasyaṃ jñānam uttamam /",
    "GSP33samkupad_u:836": "viraktāya pradātavyaṃ śiṣyāyānugatāya ca // SamUpad_I,17.85 //",
    "GSP33samkupad_u:837": "dadataś cātmano jñānaṃ niṣkriyo 'nyo na vidyate /",
    "GSP33samkupad_u:838": "jñānam icchan bhavet tasmād yuktaḥ śiṣyaguṇaiḥ sadā // SamUpad_I,17.86 //",
    "GSP33samkupad_u:839": "jñānaṃ jñeyaṃ tathā jñātā yasmād anyan na vidyate /",
    "GSP33samkupad_u:840": "sarvajñaḥ sarvaśaktir yas tasmai jñānātmane namaḥ // SamUpad_I,17.87 //",
    "GSP33samkupad_u:841": "vidyayā tāritāḥ smo yair janmamṛtyumahodadhim /",
    "GSP33samkupad_u:842": "sarvajñebhyo namas tebhyo gurubhyo 'jñānasaṃkulam // SamUpad_I,17.88 //",
    "GSP33samkupad_u:843": "iti samyaṅmatiprakaraṇam // SamUpad_I,17 //",
    "GSP33samkupad_u:844": "yenātmanā vilīyanta udbhavanti ca vṛttayaḥ /",
    "GSP33samkupad_u:845": "nityāvagataye tasmai namo dhīpratyayātmane // SamUpad_I,18.1 //",
    "GSP33samkupad_u:846": "pramathya vajropamayuktisaṃbhṛtaiḥ śruter arātiñ śataśo vaco 'sibhiḥ /",
    "GSP33samkupad_u:847": "rarakṣa vedārthanidhiṃ viśāladhīr namo yatīndrāya guror garīyase //",
    "GSP33samkupad_u:848": "nityamuktaḥ sad evāsmīty evaṃ cen na bhaven matiḥ /",
    "GSP33samkupad_u:849": "kimarthaṃ śrāvayaty evaṃ mātṛvac chrutir ādṛtā // SamUpad_I,18.3 //",
    "GSP33samkupad_u:850": "siddhād evāham ity asmād yuṣmaddharmo niṣidhyate /",
    "GSP33samkupad_u:851": "rajjvām ivāhidhīr yuktyā tat tvam ityādiśāsanaiḥ // SamUpad_I,18.4 //",
    "GSP33samkupad_u:852": "śāstraprāmāṇyato jñeyā dharmāder astitā yathā /",
    "GSP33samkupad_u:853": "viṣāpoho yathā dhyānād dhnutiḥ syāt pāpmanas tathā // SamUpad_I,18.5 //",
    "GSP33samkupad_u:854": "sad brahmāhaṃ karomīti pratyayāv ātmasākṣikau /",
    "GSP33samkupad_u:855": "tayor ajñānajasyaiva tyāgo yuktataro mataḥ // SamUpad_I,18.6 //",
    "GSP33samkupad_u:856": "sad asmīti pramāṇotthā dhīr anyā tannibhodbhavā /",
    "GSP33samkupad_u:857": "pratyakṣādinibhā vāpi bādhyate digbhramādivat // SamUpad_I,18.7 //",
    "GSP33samkupad_u:858": "kartā bhokteti yac chāstraṃ lokabuddhyanuvādi tat /",
    "GSP33samkupad_u:859": "sad asmīti śruter jātā bādhyate 'nyaitayaiva dhīḥ // SamUpad_I,18.8 //",
    "GSP33samkupad_u:860": "sad eva tvam asīty ukte nātmano muktatāṃ sthirām /",
    "GSP33samkupad_u:861": "prapadyate prasaṃcakṣām ato yuktyānucintayet // SamUpad_I,18.9 //",
    "GSP33samkupad_u:862": "sakṛd uktaṃ na gṛhṇāti vākyārthajño 'pi yo bhavet /",
    "GSP33samkupad_u:863": "apekṣate 'ta evānyad avocāma dvayaṃ hi tat // SamUpad_I,18.10 //",
    "GSP33samkupad_u:864": "niyogo 'pratipannatvāt karmaṇāṃ sa yathā bhavet /",
    "GSP33samkupad_u:865": "aviruddho bhavet tāvad yāvat saṃvedyatādṛḍhā // SamUpad_I,18.11 //",
    "GSP33samkupad_u:866": "ceṣṭitaṃ ca tathā mithyā svacchandaḥ pratipadyate /",
    "GSP33samkupad_u:867": "prasaṃkhyānam ataḥ kāryaṃ yāvad ātmānubhūyate // SamUpad_I,18.12 //",
    "GSP33samkupad_u:868": "sad asmīti ca vijñānam akṣajo bādhate dhruvam /",
    "GSP33samkupad_u:869": "śabdotthaṃ dṛḍhasaṃskāro doṣaiś cākrṣyate bahiḥ // SamUpad_I,18.13 //",
    "GSP33samkupad_u:870": "śrutānumānajanmānau sāmānyaviṣayau yataḥ /",
    "GSP33samkupad_u:871": "pratyayāv akṣajo 'vaśyaṃ viśeṣārtho nivārayet // SamUpad_I,18.14 //",
    "GSP33samkupad_u:872": "vākyārthapratyayi kaścin nirduḥkho nopalabhyate /",
    "GSP33samkupad_u:873": "yadi vā dṛśyate kaścid vākyārthaśrutimātrataḥ // SamUpad_I,18.15 //",
    "GSP33samkupad_u:874": "nirduḥkho 'tītadeheṣu kṛtabhāvo 'numīyate /",
    "GSP33samkupad_u:875": "caryā no 'śāstrasaṃvedyā syād aniṣṭaṃ tathā sati // SamUpad_I,18.16 //",
    "GSP33samkupad_u:876": "sad asīti phalaṃ coktvā vidheyaṃ sādhanaṃ yataḥ /",
    "GSP33samkupad_u:877": "na tad anyat prasaṃkhyānāt prasiddhārtham iheṣyate // SamUpad_I,18.17 //",
    "GSP33samkupad_u:878": "tasmād anubhavāyaiva prasaṃcakṣīta yatnataḥ /",
    "GSP33samkupad_u:879": "tyajan sādhanatatsādhyaviruddhaṃ śamanādimān // SamUpad_I,18.18 //",
    "GSP33samkupad_u:880": "naitad evaṃ rahasyānāṃ netinetyavasānataḥ /",
    "GSP33samkupad_u:881": "kriyāsādhyaṃ purā śrāvyaṃ na mokṣo nityasiddhataḥ // SamUpad_I,18.19 //",
    "GSP33samkupad_u:882": "putraduḥkhaṃ yathādhyastaṃ pitrāduḥkhe sva ātmani /",
    "GSP33samkupad_u:883": "ahaṃkartrā tathādhyastaṃ nityāduḥkhe sva ātmani // SamUpad_I,18.20 //",
    "GSP33samkupad_u:884": "so 'dhyāso neti netīti prāptavat pratiṣidhyate /",
    "GSP33samkupad_u:885": "bhūyo 'dhyāsavidhiḥ kaścit kutaścin nopapadyate // SamUpad_I,18.21 //",
    "GSP33samkupad_u:886": "ātmanīha yathādhyāsaḥ pratiṣedhas tathaiva ca /",
    "GSP33samkupad_u:887": "malādhyāsaniṣedhau khe kriyete ca yathābudhaiḥ // SamUpad_I,18.22 //",
    "GSP33samkupad_u:888": "prāptaś cet pratiṣidhyeta mokṣo 'nityo bhaved dhruvam /",
    "GSP33samkupad_u:889": "ato 'prāptaniṣedho 'yaṃ divy agnicayanādivat // SamUpad_I,18.23 //",
    "GSP33samkupad_u:890": "saṃbhāvyo gocare śabdaḥ pratyayo vā na cānyathā /",
    "GSP33samkupad_u:891": "na saṃbhāvyau tadātmatvād ahaṃkartus tathaiva ca // SamUpad_I,18.24 //",
    "GSP33samkupad_u:892": "ahaṃkartrātmani nyastaṃ caitanye kartṛtādi yat /",
    "GSP33samkupad_u:893": "neti netīti tat sarvaṃ sāhaṃkartrā niṣidhyate // SamUpad_I,18.25 //",
    "GSP33samkupad_u:894": "upalabdhiḥ svayaṃjyotir dṛśiḥ pratyaksadakriyaḥ /",
    "GSP33samkupad_u:895": "sākṣāt sarvāntaraḥ sākṣī cetā nityo 'guṇo 'dvayaḥ // SamUpad_I,18.26 //",
    "GSP33samkupad_u:896": "saṃnidhau sarvadā tasya syāt tadābho 'bhimānakṛt /",
    "GSP33samkupad_u:897": "ātmātmīyaṃ dvayaṃ cātaḥ syād ahaṃmamagocaraḥ // SamUpad_I,18.27 //",
    "GSP33samkupad_u:898": "jātikarmādimattvād dhi tasmiñ śabdās tv ahaṃkṛti /",
    "GSP33samkupad_u:899": "na kaścid vartate śabdas tadabhāvāt sva ātmani // SamUpad_I,18.28 //",
    "GSP33samkupad_u:900": "ābhāso yatra tatraiva śabdāḥ pratyagdṛśiṃ sthitāḥ /",
    "GSP33samkupad_u:901": "lakṣayeyur na sākṣāt tam abhidadhyuḥ kathaṃcana // SamUpad_I,18.29 //",
    "GSP33samkupad_u:902": "nahy ajātyādimān kaścid arthaḥ śabdair nirūpyate /",
    "GSP33samkupad_u:903": "ātmābhāso yato 'haṃkṛd ātmaśabdais tathocyate // SamUpad_I,18.30 //",
    "GSP33samkupad_u:904": "ulmukādau yathāgnyarthāḥ parārthatvān na cāñjasā /",
    "GSP33samkupad_u:905": "mukhād anyo mukhābhāso yathādarśānukārataḥ // SamUpad_I,18.31 //",
    "GSP33samkupad_u:906": "ābhāsān mukham apy evam ādarśānanuvartanāt /",
    "GSP33samkupad_u:907": "ahaṃkṛty ātmanirbhāso mukhābhāsavad iṣyate // SamUpad_I,18.32 //",
    "GSP33samkupad_u:908": "mukhavat sthita ātmānyo 'viviktau tau tathaiva ca /",
    "GSP33samkupad_u:909": "saṃsārī ca sa ity eka ābhāso yas tv ahaṃkṛti // SamUpad_I,18.33 //",
    "GSP33samkupad_u:910": "vastu cchāyā smṛter anyan mādhuryādi ca kāraṇam /",
    "GSP33samkupad_u:911": "jñaikadeśo vikāro vā tadābhāsāśrayaḥ pare // SamUpad_I,18.34 //",
    "GSP33samkupad_u:912": "ahaṃkartaiva saṃsārī svatantra iti kecana /",
    "GSP33samkupad_u:913": "ahaṃkārādisaṃtānaḥ saṃsārī nānvayi pṛthak // SamUpad_I,18.35 //",
    "GSP33samkupad_u:914": "ity evaṃ saugatā āhus tatra nyāyo vicāryatām /",
    "GSP33samkupad_u:915": "saṃsāriṇāṃ kathā tv āstāṃ prakṛtaṃ tv adhunocyate // SamUpad_I,18.36 //",
    "GSP33samkupad_u:916": "mukhābhāso ya ādarśe dharmo nānyatarasya saḥ /",
    "GSP33samkupad_u:917": "dvayor ekasya ced dharmo viyukte 'nyatare bhavet // SamUpad_I,18.37 //",
    "GSP33samkupad_u:918": "mukhena vyapadeśāt sa mukhasyaiveti cen matam /",
    "GSP33samkupad_u:919": "nādarśānuvidhānāc ca mukhe saty avibhāvataḥ // SamUpad_I,18.38 //",
    "GSP33samkupad_u:920": "dvayor eveti cet tan na dvayor evāpy adarśanāt /",
    "GSP33samkupad_u:921": "adṛṣṭasya sato dṛṣṭiḥ syād rāhoś candrasūryayoḥ // SamUpad_I,18.39 //",
    "GSP33samkupad_u:922": "rāhoḥ prāg eva vastutvaṃ siddhaṃ śāstrapramāṇataḥ /",
    "GSP33samkupad_u:923": "chāyāpakṣe tv avastutvaṃ tasya syāt pūrvayuktitaḥ // SamUpad_I,18.40 //",
    "GSP33samkupad_u:924": "chāyākrānter niṣedho 'yaṃ na tu vastutvasādhakaḥ /",
    "GSP33samkupad_u:925": "na hy arthāntaraniṣṭhaṃ sad vākyam arthāntaraṃ vadet // SamUpad_I,18.41 //",
    "GSP33samkupad_u:926": "mādhuryādi ca yat kāryam uṣṇadravyādyasevanāt /",
    "GSP33samkupad_u:927": "chāyāyā na tv adṛṣṭatvād apām eva ca darśanāt // SamUpad_I,18.42 //",
    "GSP33samkupad_u:928": "ātmābhāsāśrayāś caivaṃ mukhābhāsāśrayā yathā /",
    "GSP33samkupad_u:929": "gamyate śāstrayuktibhyām ābhāsāsattvam eva ca // SamUpad_I,18.43 //",
    "GSP33samkupad_u:930": "na dṛśer avikāritvād ābhāsasyāpy avastutaḥ /",
    "GSP33samkupad_u:931": "nācititvād ahaṃkartuḥ kasya saṃsāritā bhavet // SamUpad_I,18.44 //",
    "GSP33samkupad_u:932": "avidyāmātra evātaḥ saṃsāro 'stv avivekataḥ /",
    "GSP33samkupad_u:933": "kūṭasthenātmanā nityam ātmavān ātmanīva saḥ // SamUpad_I,18.45 //",
    "GSP33samkupad_u:934": "rajjusarpo yathā rajjvā sātmakaḥ prāg vivekataḥ /",
    "GSP33samkupad_u:935": "avastusann api hy eṣa kūṭasthenātmanā tathā // SamUpad_I,18.46 //",
    "GSP33samkupad_u:936": "ātmābhāsāśrayaś cātmā pratyayaiḥ svair vikāravān /",
    "GSP33samkupad_u:937": "sukhī duḥkhī ca saṃsārī nitya eveti kecana // SamUpad_I,18.47 //",
    "GSP33samkupad_u:938": "ātmābhāsāparijñānād yāthātmyena vimohitāḥ /",
    "GSP33samkupad_u:939": "ahaṃkartāram ātmeti manyante te nirāgamāḥ // SamUpad_I,18.48 //",
    "GSP33samkupad_u:940": "saṃsāro vastusaṃs teṣāṃ kartṛbhoktṛtvalakṣaṇaḥ /",
    "GSP33samkupad_u:941": "ātmābhāsāśrayājñānāt saṃsaranty avivekataḥ // SamUpad_I,18.49 //",
    "GSP33samkupad_u:942": "caitanyābhāsatā buddher ātmanas tatsvarūpatā /",
    "GSP33samkupad_u:943": "syāc cet taṃ jñānaśabdaiś ca vedaḥ śāstīti yujyate // SamUpad_I,18.50 //",
    "GSP33samkupad_u:944": "prakṛtipratyayārthau yau bhinnāv ekāśrayau yathā /",
    "GSP33samkupad_u:945": "karoti gacchatītyādau dṛṣṭau lokaprasiddhitaḥ // SamUpad_I,18.51 //",
    "GSP33samkupad_u:946": "nānayor dvyāśrayatvaṃ tu loke dṛṣṭaṃ smṛtau tathā /",
    "GSP33samkupad_u:947": "jānātyartheṣu ko hetur dvyāśrayatve nigadyatām // SamUpad_I,18.52 //",
    "GSP33samkupad_u:948": "ātmābhāsas tu tiṅvācyo dhātvarthaś ca dhiyaḥ kriyā /",
    "GSP33samkupad_u:949": "ubhayaṃ cāvivekena jānātīty ucyate mṛṣā // SamUpad_I,18.53 //",
    "GSP33samkupad_u:950": "na buddher avabodho 'sti nātmano vidyate kriyā /",
    "GSP33samkupad_u:951": "ato nānyatarasyāpi jānātīti ca yujyate // SamUpad_I,18.54 //",
    "GSP33samkupad_u:952": "nāpy ato bhāvaśabdena jñaptir ity api yujyate /",
    "GSP33samkupad_u:953": "na hy ātmā vikriyāmātro nitya ātmetiśāsanāt // SamUpad_I,18.55 //",
    "GSP33samkupad_u:954": "na buddher buddhivācyatvaṃ karaṇaṃ na hy akartṛkam /",
    "GSP33samkupad_u:955": "nāpi jñāyata ity evaṃ karmaśabdair nirucyate // SamUpad_I,18.56 //",
    "GSP33samkupad_u:956": "na yeṣām eka evātmā nirduḥkho 'vikriyaḥ sadā /",
    "GSP33samkupad_u:957": "teṣāṃ syāc chabdavācyatvaṃ jñeyatvaṃ cātmanaḥ sadā // SamUpad_I,18.57 //",
    "GSP33samkupad_u:958": "yadāhaṃkartur ātmatvaṃ tadā śabdārthamukhyatā /",
    "GSP33samkupad_u:959": "nāśanāyādimattvāt tu śrutau tasyātmateṣyate // SamUpad_I,18.58 //",
    "GSP33samkupad_u:960": "hanta tarhi na mukhyārtho nāpi gauṇaḥ kathaṃcana /",
    "GSP33samkupad_u:961": "jānātītyādiśabdasya gatir vācyā tathāpi tu // SamUpad_I,18.59 //",
    "GSP33samkupad_u:962": "śabdānām ayathārthatve vedasyāpy apramāṇatā /",
    "GSP33samkupad_u:963": "sā ca neṣṭā tato grāhyā gatir asya prasiddhitaḥ // SamUpad_I,18.60 //",
    "GSP33samkupad_u:964": "prasiddhir mūḍhalokasya yadi grāhyā nirātmatā /",
    "GSP33samkupad_u:965": "lokāyatikasiddhāntaḥ sa cāniṣṭaḥ prasajyate // SamUpad_I,18.61 //",
    "GSP33samkupad_u:966": "abhiyuktaprasiddhiś cet pūrvavad durvivekatā /",
    "GSP33samkupad_u:967": "gatiśūnyaṃ na vedo 'yaṃ pramāṇaṃ saṃvadaty uta // SamUpad_I,18.62 //",
    "GSP33samkupad_u:968": "ādarśamukhasāmānyaṃ mukhasyeṣṭaṃ hi mānavaiḥ /",
    "GSP33samkupad_u:969": "mukhasya pratibimbo hi mukhākāreṇa dṛśyate // SamUpad_I,18.63 //",
    "GSP33samkupad_u:970": "yatra yasyāvabhāsas tu tayor evāvivekataḥ /",
    "GSP33samkupad_u:971": "jānātīti kriyāṃ sarvo loko vakti svabhavataḥ // SamUpad_I,18.64 //",
    "GSP33samkupad_u:972": "buddheḥ kartṛtvam adhyasya jānātīti jña ucyate /",
    "GSP33samkupad_u:973": "tathā caitanyam adhyasya jñatvaṃ buddher ihocyate // SamUpad_I,18.65 //",
    "GSP33samkupad_u:974": "svarūpaṃ cātmano jñānaṃ nityaṃ jyotiḥ śruter yataḥ /",
    "GSP33samkupad_u:975": "na buddhyā kriyate tasmān nātmanānyena vā sadā // SamUpad_I,18.66 //",
    "GSP33samkupad_u:976": "dehe 'haṃpratyayo yadvaj jānātīti ca laukikāḥ /",
    "GSP33samkupad_u:977": "vadanti jñānakartṛtvaṃ tadvad buddhes tathātmanaḥ // SamUpad_I,18.67 //",
    "GSP33samkupad_u:978": "bauddhais tu pratyayair evaṃ kriyamāṇaiś ca cinnibhaiḥ /",
    "GSP33samkupad_u:979": "mohitāḥ kriyate jñānam ity āhus tārkikā janāḥ // SamUpad_I,18.68 //",
    "GSP33samkupad_u:980": "tasmāj jñābhāsabuddhīnām avivekāt pravartitāḥ /",
    "GSP33samkupad_u:981": "jānātītyādiśabdaś ca pratyayo yā ca tatsmṛtiḥ // SamUpad_I,18.69 //",
    "GSP33samkupad_u:982": "ādarśānuvidhāyitvaṃ chāyāyā asyate mukhe /",
    "GSP33samkupad_u:983": "buddhidharmānukāritvaṃ jñābhāsasya tatheṣyate // SamUpad_I,18.70 //",
    "GSP33samkupad_u:984": "buddhes tu pratyayās tasmād ātmābhāsena dīpitāḥ /",
    "GSP33samkupad_u:985": "grāhakā iva bhāsante dahantīvolmukādayaḥ // SamUpad_I,18.71 //",
    "GSP33samkupad_u:986": "svayam evāvabhāsyante grāhakāḥ svayam eva ca /",
    "GSP33samkupad_u:987": "ity evaṃ grāhakāstitvaṃ pratiṣedhanti saugatāḥ // SamUpad_I,18.72 //",
    "GSP33samkupad_u:988": "yady evaṃ nānyadṛśyās te kiṃ tadvāraṇam ucyatām /",
    "GSP33samkupad_u:989": "bhāvābhāvau hi teṣāṃ yau nānyagrāhyau sadā yadi // SamUpad_I,18.73 //",
    "GSP33samkupad_u:990": "anvayī grāhakas teṣām ity etad api tatsamam /",
    "GSP33samkupad_u:991": "acititvasya tulyatvād anyasmin grāhake sati // SamUpad_I,18.74 //",
    "GSP33samkupad_u:992": "adhyakṣasya samīpe tu siddhiḥ syād iti cen matam /",
    "GSP33samkupad_u:993": "nādhyakṣe 'nupakāritvād anyatrāpi prasaṅgataḥ // SamUpad_I,18.75 //",
    "GSP33samkupad_u:994": "arthī duḥkhī ca yaḥ śrotā sa tv adhyakṣo 'thavetaraḥ /",
    "GSP33samkupad_u:995": "adhyakṣasya ca duḥkhitvam arthitvaṃ ca na te matam // SamUpad_I,18.76 //",
    "GSP33samkupad_u:996": "kartādhyakṣaṃ sad asmīti naiva sadgraham arhati /",
    "GSP33samkupad_u:997": "sad evāsīti mithyoktiḥ śruter api na yujyate // SamUpad_I,18.77 //",
    "GSP33samkupad_u:998": "avivicyobhayaṃ vakti śrutiś cet syād grahas tathā /",
    "GSP33samkupad_u:999": "asmadas tu vivicyaiva tvam eveti vaded yadi // SamUpad_I,18.78 //",
    "GSP33samkupad_u:1000": "pratyayānvayiniṣṭhatvam ukto doṣaḥ prasajyate /",
    "GSP33samkupad_u:1001": "tvam ity adhyakṣaniṣṭhaś ced ahamadhyakṣayoḥ katham // SamUpad_I,18.79 //",
    "GSP33samkupad_u:1002": "saṃbandho vācya evātra yena tvam iti lakṣayet /",
    "GSP33samkupad_u:1003": "draṣṭṛdṛśyatvasaṃbandho yady adhyakṣe 'kriye katham // SamUpad_I,18.80 //",
    "GSP33samkupad_u:1004": "akriyatve 'pi tādātmyam adhyakṣasya bhaved yadi /",
    "GSP33samkupad_u:1005": "ātmādhyakṣo mamāstīti saṃbandhāgrahaṇe na dhīḥ // SamUpad_I,18.81 //",
    "GSP33samkupad_u:1006": "saṃbandhagrahaṇaṃ śāstrād iti cen manyase na hi /",
    "GSP33samkupad_u:1007": "pūrvoktāḥ syus tridhā doṣā graho vā syān mameti ca // SamUpad_I,18.82 //",
    "GSP33samkupad_u:1008": "adṛśir dṛśirūpeṇa bhāti buddhir yadā sadā /",
    "GSP33samkupad_u:1009": "pratyayā api tasyāḥ syus taptāyovisphuliṅgavat // SamUpad_I,18.83 //",
    "GSP33samkupad_u:1010": "ābhāsas tadabhāvaś ca dṛśeḥ sīmno na cānyathā /",
    "GSP33samkupad_u:1011": "lokasya yuktitaḥ syātāṃ tadgrahaś ca tathā sati // SamUpad_I,18.84 //",
    "GSP33samkupad_u:1012": "nanv evaṃ dṛśisaṃkrāntir ayaḥpiṇḍe 'gnivad bhavet /",
    "GSP33samkupad_u:1013": "mukhābhāsavad ity etad ādarśe tan nirākṛtam // SamUpad_I,18.85 //",
    "GSP33samkupad_u:1014": "kṛṣṇāyo rohitābhāsam ity etad dṛṣṭam ucyate /",
    "GSP33samkupad_u:1015": "dṛṣṭadārṣṭāntatulyatvaṃ na tu sarvātmanā kvacit // SamUpad_I,18.86 //",
    "GSP33samkupad_u:1016": "tathaiva cetanābhāsaṃ cittaṃ caitanyavad bhavet /",
    "GSP33samkupad_u:1017": "mukhābhāso yathādarśa ābhāsaś codito mṛṣā // SamUpad_I,18.87 //",
    "GSP33samkupad_u:1018": "cittaṃ cetanam ity etac chāstrayuktivivarjitam /",
    "GSP33samkupad_u:1019": "dehasyāpi prasaṅgaḥ syāc cakṣurādes tathaiva ca // SamUpad_I,18.88 //",
    "GSP33samkupad_u:1020": "tad apy astv iti cet tan na lokāyatikasaṃgateḥ /",
    "GSP33samkupad_u:1021": "na ca dhīr dṛśir asmīti yady ābhāso na cetasi // SamUpad_I,18.89 //",
    "GSP33samkupad_u:1022": "sad asmīti dhiyo 'bhāve vyarthaṃ syāt tat tvam asy api /",
    "GSP33samkupad_u:1023": "yuṣmadasmadvivekajñe syād arthavad idaṃ vacaḥ // SamUpad_I,18.90 //",
    "GSP33samkupad_u:1024": "mamedaṃpratyayau jñeyau yuṣmady eva na saṃśayaḥ /",
    "GSP33samkupad_u:1025": "aham ity asmadīṣṭaḥ syād ayam asmīti cobhayoḥ // SamUpad_I,18.91 //",
    "GSP33samkupad_u:1026": "anyonyāpekṣayā teṣāṃ pradhānaguṇateṣyate /",
    "GSP33samkupad_u:1027": "viśeṣaṇaviśeṣyatvaṃ tathā grāhyaṃ hi yuktitaḥ // SamUpad_I,18.92 //",
    "GSP33samkupad_u:1028": "mamedaṃ dvayam apy etan madhyamasya viśeṣaṇam /",
    "GSP33samkupad_u:1029": "dhanī gomān yathā tadvad deho 'haṃkartur eva ca // SamUpad_I,18.93 //",
    "GSP33samkupad_u:1030": "buddhyārūḍhaṃ sadā sarvaṃ sāhaṃkartrā ca sākṣiṇaḥ /",
    "GSP33samkupad_u:1031": "tasmāt sarvāvabhāso jñaḥ kiṃcid apy aspṛśan sadā // SamUpad_I,18.94 //",
    "GSP33samkupad_u:1032": "pratilomam idaṃ sarvaṃ yathoktaṃ lokabuddhitaḥ /",
    "GSP33samkupad_u:1033": "avivekadhiyām asti nāsti sarvaṃ vivekinām // SamUpad_I,18.95 //",
    "GSP33samkupad_u:1034": "anvayavyatirekau hi padārthasya padasya ca /",
    "GSP33samkupad_u:1035": "syād etad aham ity atra yuktir evāvadhāraṇe // SamUpad_I,18.96 //",
    "GSP33samkupad_u:1036": "nādrākṣam aham iti asmin suṣupte 'nyan manāg api /",
    "GSP33samkupad_u:1037": "na vārayati dṛṣṭiṃ svāṃ pratyayaṃ tu niṣedhati // SamUpad_I,18.97 //",
    "GSP33samkupad_u:1038": "svayaṃjyotir na hi draṣṭur ity evaṃ saṃvido 'stitām /",
    "GSP33samkupad_u:1039": "kauṭasthyaṃ ca tathā tasyāḥ pratyayasya ca luptatām /",
    "GSP33samkupad_u:1040": "svayam evābravīc chāstraṃ pratyayāvagatī pṛthak // SamUpad_I,18.98 //",
    "GSP33samkupad_u:1041": "evaṃ vijñātavākyārthe śrutilokaprasiddhitaḥ /",
    "GSP33samkupad_u:1042": "śrutis tat tvam asīty āha śrotur mohāpanuttaye // SamUpad_I,18.99 //",
    "GSP33samkupad_u:1043": "brahmā dāśarather yadvad uktyaivāpānudat tamaḥ /",
    "GSP33samkupad_u:1044": "tasya viṣṇutvasaṃbodhe na yatnāntaram ūcivān // SamUpad_I,18.100 //",
    "GSP33samkupad_u:1045": "ahaṃśabdasya yā niṣṭhā jyotiṣi pratyagātmani /",
    "GSP33samkupad_u:1046": "saivoktā sad asīty evaṃ phalaṃ tatra vimuktatā // SamUpad_I,18.101 //",
    "GSP33samkupad_u:1047": "śrutamātre na cet tat syāt kāryaṃ tatra bhaved dhruvam /",
    "GSP33samkupad_u:1048": "vyavahārāt purāpīṣṭaḥ sadbhāvaḥ svayam ātmanaḥ // SamUpad_I,18.102 //",
    "GSP33samkupad_u:1049": "aśanāyādinirmuktyai tatkālā jāyate pramā /",
    "GSP33samkupad_u:1050": "tattvamasyādivākyārthe triṣu kāleṣv asaṃśayaḥ // SamUpad_I,18.103 //",
    "GSP33samkupad_u:1051": "pratibandhavihīnatvāt svayaṃ cānubhavātmanaḥ /",
    "GSP33samkupad_u:1052": "jāyetaiva pramā tatra svātmany eva na saṃśayaḥ // SamUpad_I,18.104 //",
    "GSP33samkupad_u:1053": "kiṃ sad evāham asmīti kiṃ vānyat pratipadyate /",
    "GSP33samkupad_u:1054": "sad eva ced ahaṃśabdaḥ satā mukhyārtha iṣyatām // SamUpad_I,18.105 //",
    "GSP33samkupad_u:1055": "anyac cet sadahaṃgrāhapratipattir mṛṣaiva sā /",
    "GSP33samkupad_u:1056": "tasmān mukhyagrahe nāsti vāraṇāvagater iha // SamUpad_I,18.106 //",
    "GSP33samkupad_u:1057": "pratyayī pratyayaś caiva yadābhāsau tadarthatā /",
    "GSP33samkupad_u:1058": "tayor acitimattvāc ca caitanye kalpyate phalam // SamUpad_I,18.107 //",
    "GSP33samkupad_u:1059": "kūṭasthe 'pi phalaṃ yogyaṃ rājanīva jayādikam /",
    "GSP33samkupad_u:1060": "tadanātmatvahetubhyāṃ kriyāyāḥ pratyayasya ca // SamUpad_I,18.108 //",
    "GSP33samkupad_u:1061": "ādarśas tu yadābhāso mukhākāraḥ sa eva saḥ /",
    "GSP33samkupad_u:1062": "yathaivaṃ pratyayādarśo yadābhāsas tadā hy aham // SamUpad_I,18.109 //",
    "GSP33samkupad_u:1063": "ity evaṃ pratipattiḥ syāt sad asmīti ca nānyathā /",
    "GSP33samkupad_u:1064": "tat tvam ity upadeśo 'pi dvārābhāvād anarthakaḥ // SamUpad_I,18.110 //",
    "GSP33samkupad_u:1065": "śrotuḥ syād upadeśaś ced arthavattvaṃ tathā bhavet /",
    "GSP33samkupad_u:1066": "adhyakṣasya na ced iṣṭaṃ śrotṛtvaṃ kasya tad bhavet // SamUpad_I,18.111 //",
    "GSP33samkupad_u:1067": "adhyakṣasya samīpe buddher eveti cen matam /",
    "GSP33samkupad_u:1068": "na tatkṛtopakāro 'sti kāṣṭhād yadvan na kalpyate // SamUpad_I,18.112 //",
    "GSP33samkupad_u:1069": "buddhau cet tatkṛtaḥ kaścin nanv evaṃ pariṇāmitā /",
    "GSP33samkupad_u:1070": "ābhāse 'pi ca ko doṣaḥ sati śrutyādyanugrahe // SamUpad_I,18.113 //",
    "GSP33samkupad_u:1071": "ābhāse pariṇāmaś cen na rajjvādinibhatvavat /",
    "GSP33samkupad_u:1072": "sarpādeś ca tathāvocam ādarśe ca mukhatvavat // SamUpad_I,18.114 //",
    "GSP33samkupad_u:1073": "nātmābhāsatvasiddhiś ced ātmano grahaṇāt pṛthak /",
    "GSP33samkupad_u:1074": "mukhādes tu pṛthaksiddhir iha tv anyonyasaṃśrayaḥ // SamUpad_I,18.115 //",
    "GSP33samkupad_u:1075": "adhyakṣasya pṛthaksiddhāv ābhāsasya tadīyatā /",
    "GSP33samkupad_u:1076": "ābhāsasya tadīyatve hy adhyakṣavyatiriktatā // SamUpad_I,18.116 //",
    "GSP33samkupad_u:1077": "naivaṃ svapne pṛthaksiddheḥ pratyayasya dṛśes tathā /",
    "GSP33samkupad_u:1078": "rathādes tatra śūnyatvāt pratyayasyātmanā grahaḥ // SamUpad_I,18.117 //",
    "GSP33samkupad_u:1079": "avagatyā hi saṃvyāptaḥ pratyayo viṣayākṛtiḥ /",
    "GSP33samkupad_u:1080": "jāyate sa yadākāraḥ sa bāhyo viṣayo mataḥ // SamUpad_I,18.118 //",
    "GSP33samkupad_u:1081": "karmepsitatamatvāt sa tadvān kārye niyujyate /",
    "GSP33samkupad_u:1082": "ākāro yatra cārpyeta karaṇaṃ tad ihocyate // SamUpad_I,18.119 //",
    "GSP33samkupad_u:1083": "yadābhāsena saṃvyāptaḥ sa jñāteti nigadyate /",
    "GSP33samkupad_u:1084": "trayam etad vivicyātra yo jānāti sa ātmavit // SamUpad_I,18.120 //",
    "GSP33samkupad_u:1085": "samyaksaṃśayamithyoktāḥ pratyayā vyabhicāriṇaḥ /",
    "GSP33samkupad_u:1086": "ekaivāvagatis teṣu bhedas tu pratyayārpitaḥ // SamUpad_I,18.121 //",
    "GSP33samkupad_u:1087": "ādhibhedād yathā bhedo maṇer avagates tathā /",
    "GSP33samkupad_u:1088": "aśuddhiḥ pariṇāmaś ca sarvaṃ pratyayasaṃśrayāt // SamUpad_I,18.122 //",
    "GSP33samkupad_u:1089": "prathanaṃ grahaṇaṃ siddhiḥ pratyayānām ihānyataḥ /",
    "GSP33samkupad_u:1090": "āparokṣyāt tad evoktam anumānaṃ pradīpavat // SamUpad_I,18.123 //",
    "GSP33samkupad_u:1091": "kim ajñaṃ grāhayet kaścit pramāṇena tu kenacit /",
    "GSP33samkupad_u:1092": "vinaiva tu pramāṇena nivṛttyānyasya śeṣataḥ // SamUpad_I,18.124 //",
    "GSP33samkupad_u:1093": "śabdenaiva pramāṇena nivṛttiś ced ihocyate /",
    "GSP33samkupad_u:1094": "adhyakṣasyāprasiddhatvāc chūnyataiva prasajyate // SamUpad_I,18.125 //",
    "GSP33samkupad_u:1095": "cetanas tvaṃ kathaṃ deha iti cen nāprasiddhitaḥ /",
    "GSP33samkupad_u:1096": "cetanasyānyatāsiddhāv evaṃ syād anyahānataḥ // SamUpad_I,18.126 //",
    "GSP33samkupad_u:1097": "adhyakṣaḥ svayam asty eva cetanasyāparokṣataḥ /",
    "GSP33samkupad_u:1098": "tulya evaṃ prabodhaḥ syād ajñasyāsattvavādinā // SamUpad_I,18.127 //",
    "GSP33samkupad_u:1099": "aham ajñāsiṣaṃ cedam iti lokasmṛter iha /",
    "GSP33samkupad_u:1100": "karaṇaṃ karma kartā ca siddhās tv ekakṣaṇe kila // SamUpad_I,18.128 //",
    "GSP33samkupad_u:1101": "prāmāṇye 'pi smṛteḥ śaighryād yaugapadyaṃ vibhāvyate /",
    "GSP33samkupad_u:1102": "krameṇa grahaṇaṃ pūrvaṃ smṛteḥ paścāt tathaiva ca // SamUpad_I,18.129 //",
    "GSP33samkupad_u:1103": "ajñāsiṣam idaṃ māṃ cety apekṣā jāyate dhruvam /",
    "GSP33samkupad_u:1104": "viśeṣo 'pekṣyate yatra tatra naivaikakālatā // SamUpad_I,18.130 //",
    "GSP33samkupad_u:1105": "ātmano grahaṇe cāpi trayāṇām iha saṃbhavāt /",
    "GSP33samkupad_u:1106": "ātmany āsaktakartṛtvaṃ na syāt karaṇakarmaṇoḥ // SamUpad_I,18.131 //",
    "GSP33samkupad_u:1107": "vyāptum iṣṭaṃ ca yat kartuḥ kriyayā karma tat smṛtam /",
    "GSP33samkupad_u:1108": "ato hi kartṛtantratvaṃ tasyeṣṭaṃ nānyatantratā // SamUpad_I,18.132 //",
    "GSP33samkupad_u:1109": "śabdād vānumiter vāpi pramāṇād vā tato 'nyataḥ /",
    "GSP33samkupad_u:1110": "siddhiḥ sarvapadārthānāṃ syād ajñaṃ prati nānyathā // SamUpad_I,18.133 //",
    "GSP33samkupad_u:1111": "adhyakṣasyāpi siddhiḥ syāt pramāṇena vinaiva vā /",
    "GSP33samkupad_u:1112": "vinā svasya prasiddhis tu nājñaṃ praty upayujyate // SamUpad_I,18.134 //",
    "GSP33samkupad_u:1113": "tasyaivājñatvam iṣṭaṃ cej jñātatve 'nyā mitir bhavet /",
    "GSP33samkupad_u:1114": "anyasyaivājñatāyāṃ ca tadvijñāne dhruvā bhavet // SamUpad_I,18.135 //",
    "GSP33samkupad_u:1115": "jñātatā svātmalābho vā siddhiḥ syād anyad eva vā /",
    "GSP33samkupad_u:1116": "jñātatve 'nantaroktau tvaṃ pakṣau saṃsmartum arhasi // SamUpad_I,18.136 //",
    "GSP33samkupad_u:1117": "siddhiḥ syāt svātmalābhaś ced yatnas tatra nirarthakaḥ /",
    "GSP33samkupad_u:1118": "sarvalokaprasiddhatvāt svahetubhyas tu vastunaḥ // SamUpad_I,18.137 //",
    "GSP33samkupad_u:1119": "jñānajñeyādivāde 'taḥ siddhir jñātatvam ucyate /",
    "GSP33samkupad_u:1120": "adhyakṣādhyakṣyayoḥ siddhir jñeyatvaṃ nātmalābhatā // SamUpad_I,18.138 //",
    "GSP33samkupad_u:1121": "spaṣṭatvaṃ karmakartrādeḥ siddhatā yadi kalpyate /",
    "GSP33samkupad_u:1122": "spaṣṭatāspaṣṭate syātām anyasyaiva na cātmanaḥ // SamUpad_I,18.139 //",
    "GSP33samkupad_u:1123": "adraṣṭur naiva cāndhasya spaṣṭībhāvo ghaṭasya tu /",
    "GSP33samkupad_u:1124": "kartrādeḥ spaṣṭateṣṭā ced draṣṭṛtādhyakṣakartṛkā // SamUpad_I,18.140 //",
    "GSP33samkupad_u:1125": "anubhūteḥ kim antasmin syāt tavāpekṣayā vada /",
    "GSP33samkupad_u:1126": "anubhavitarīṣṭā syāt so 'py anubhūtir eva naḥ // SamUpad_I,18.141 //",
    "GSP33samkupad_u:1127": "“abhinno 'pi hi buddhyātmā viparyāsitadarśanaiḥ /",
    "GSP33samkupad_u:1128": "grāhyagrāhakasaṃvittibhedavān iva lakṣyate” // SamUpad_I,18.142 //",
    "GSP33samkupad_u:1129": "[bhūtir yeṣāṃ kriyā saiva kārakaṃ saiva cocyate /",
    "GSP33samkupad_u:1130": "sattvaṃ nāśitvam asyāś cet sakartṛtvaṃ tatheṣyatām /",
    "GSP33samkupad_u:1131": "na kaścic ceṣyate dharma iti cet pakṣahānatā // SamUpad_I,18.143 //",
    "GSP33samkupad_u:1132": "nanv astitvādayo dharmā nāstitvādinivṛttayaḥ /",
    "GSP33samkupad_u:1133": "na bhūtes tarhi nāśitvaṃ svālakṣaṇyaṃ hi te // SamUpad_I,18.144 //",
    "GSP33samkupad_u:1134": "svalakṣaṇāvadhir nāśo nāśo 'nāśanivṛttitā /",
    "GSP33samkupad_u:1135": "agor asattvaṃ gotvaṃ te na tu tad goḥ svalakṣaṇam // SamUpad_I,18.145 //",
    "GSP33samkupad_u:1136": "kṣaṇavācyo 'pi yo 'rthaḥ syāt so 'py anyābhāva eva te /",
    "GSP33samkupad_u:1137": "bhedābhāve 'py abhāvasya bhedo nāmabhir iṣyate // SamUpad_I,18.146 //",
    "GSP33samkupad_u:1138": "nāmabhedair anekatvam ekasya syāt kathaṃ tava /",
    "GSP33samkupad_u:1139": "apoho yadi bhinnānāṃ vṛttis tasya kathaṃ gavi // SamUpad_I,18.147 //",
    "GSP33samkupad_u:1140": "nābhāvā bhedakāḥ sarve viśeṣā vā kadācana /",
    "GSP33samkupad_u:1141": "nāmajātyādayo yadvat saṃvidas te 'viśeṣataḥ // SamUpad_I,18.148 //",
    "GSP33samkupad_u:1142": "pratyakṣam anumānaṃ vā vyavahāre yadīcchasi /",
    "GSP33samkupad_u:1143": "kriyākārakabhedais tad abhyupeyaṃ dhruvaṃ bhavet // SamUpad_I,18.149 //",
    "GSP33samkupad_u:1144": "tasmān nīlaṃ tathā pītaṃ ghaṭādir vā viśeṣaṇam /",
    "GSP33samkupad_u:1145": "saṃvidas tad upetyaṃ syād yena cāpy anubhūyate // SamUpad_I,18.150 //",
    "GSP33samkupad_u:1146": "rūpādīnāṃ yathānyaḥ syād grāhyatvād grāhakas tathā /",
    "GSP33samkupad_u:1147": "pratyayasya tathānyaṃ syād vyañjakatvāc ca dīpavat // SamUpad_I,18.151 //",
    "GSP33samkupad_u:1148": "adhyakṣasya dṛśeḥ kīdṛk saṃbandhaḥ saṃbhaviṣyati /",
    "GSP33samkupad_u:1149": "adhyakṣyeṇa tu dṛśyena muktvānyo draṣṭṛdṛśyatām // SamUpad_I,18.152 //",
    "GSP33samkupad_u:1150": "adhyakṣeṇa kṛtā dṛṣṭir dṛśyaṃ vyāpnoty athāpi vā /",
    "GSP33samkupad_u:1151": "nityādhyakṣakṛtaḥ kaścid upakāro bhaved dhiyām // SamUpad_I,18.153 //",
    "GSP33samkupad_u:1152": "sa coktas tannibhatvaṃ prāk saṃvyāptiś ca ghaṭādiṣu /",
    "GSP33samkupad_u:1153": "yathālokādisaṃvyāptir vyañjakatvād dhiyas tathā // SamUpad_I,18.154 //",
    "GSP33samkupad_u:1154": "ālokastho ghaṭo yadvad buddhyārūḍho bhavet tathā /",
    "GSP33samkupad_u:1155": "dhīvyāptiḥ syād ghaṭāroho dhiyo vyāptau kramo bhavet // SamUpad_I,18.155",
    "GSP33samkupad_u:1156": "pūrvaṃ syāt pratyayavyāptis tato 'nugraha ātmanaḥ /",
    "GSP33samkupad_u:1157": "kṛtsnādhyakṣasya so 'yuktaḥ kālākāśādivat kramaḥ // SamUpad_I,18.156 //",
    "GSP33samkupad_u:1158": "viṣayagrahaṇaṃ yasya kāraṇāpekṣayā bhavet /",
    "GSP33samkupad_u:1159": "saty eva grāhyaśeṣe ca pariṇāmī sa cittavat // SamUpad_I,18.157 //",
    "GSP33samkupad_u:1160": "adhyakṣo 'ham iti jñānaṃ buddher eva viniścayaḥ /",
    "GSP33samkupad_u:1161": "nādhyakṣasyāviśeṣatvān na tasyāsti paro yataḥ // SamUpad_I,18.158 //",
    "GSP33samkupad_u:1162": "kartrā ced aham ity evam anubhūyeta muktatā /",
    "GSP33samkupad_u:1163": "sukhaduḥkhavinirmoko nāhaṃkartari yujyate // SamUpad_I,18.159 //",
    "GSP33samkupad_u:1164": "dehādāv abhimānottho duḥkhīti pratyayo dhruvam /",
    "GSP33samkupad_u:1165": "kuṇḍalipratyayo yadvat pratyagātmābhimāninā // SamUpad_I,18.160 //",
    "GSP33samkupad_u:1166": "bādhyate pratyayeneha vivekenāvivekavān /",
    "GSP33samkupad_u:1167": "viparyaye 'sadantaṃ syāt pramāṇasyāpramāṇataḥ // SamUpad_I,18.161 //",
    "GSP33samkupad_u:1168": "dāhacchedavināśeṣu duḥkhitvaṃ nānyathātmanaḥ /",
    "GSP33samkupad_u:1169": "naiva hy anyasya dāhādāv anyo duḥkhī bhavet kvacit // SamUpad_I,18.162 //",
    "GSP33samkupad_u:1170": "asparśatvād adehatvān nāhaṃ dāhyo yataḥ sadā /",
    "GSP33samkupad_u:1171": "tasmān mithyābhimānotthaṃ mṛte putre mṛtir yathā // SamUpad_I,18.163 //",
    "GSP33samkupad_u:1172": "kuṇḍaly aham iti hy etad bādhyetaiva vivekinā /",
    "GSP33samkupad_u:1173": "duḥkhīti pratyayas tadvat kevalāhaṃdhiyā sadā // SamUpad_I,18.164 //",
    "GSP33samkupad_u:1174": "siddhe suḥkhitva iṣṭaṃ syāt taccaktitvaṃ sadātmanaḥ /",
    "GSP33samkupad_u:1175": "mithyābhimānato duḥkhī tenārthāpādanakṣayaḥ // SamUpad_I,18.165 //",
    "GSP33samkupad_u:1176": "asparśo 'pi yathā sparśam acalaś calanādi ca /",
    "GSP33samkupad_u:1177": "avivekāt tathā duḥkhaṃ mānasaṃ cātmanīkṣate // SamUpad_I,18.166 //",
    "GSP33samkupad_u:1178": "vivekātmadhiyā duḥkhaṃ nudyate calanādivat /",
    "GSP33samkupad_u:1179": "avivekasvabhāvena mano gacchaty anicchataḥ // SamUpad_I,18.167 //",
    "GSP33samkupad_u:1180": "tadānudṛśyate duḥkhaṃ naiścalye naiva tasya tat /",
    "GSP33samkupad_u:1181": "pratyagātmani tasmāt tad duḥkhaṃ naivopapadyate // SamUpad_I,18.168 //",
    "GSP33samkupad_u:1182": "tvaṃsatos tulyanīḍatvān nīlāśvavad idaṃ bhavet /",
    "GSP33samkupad_u:1183": "nirduḥkhavācinā yogāt tvaṃśabdasya tadarthatā // SamUpad_I,18.169 //",
    "GSP33samkupad_u:1184": "pratyagātmābhidhānena tacchabdasya yutes tathā /",
    "GSP33samkupad_u:1185": "daśamas tvam asīty evaṃ vākyaṃ syāt pratyagātmani // SamUpad_I,18.170 //",
    "GSP33samkupad_u:1186": "svārthasya hy aprahāṇena viśiṣṭārthasamarpakau /",
    "GSP33samkupad_u:1187": "pratyagātmāvagatyantau nānyo 'rtho 'rthād virodhy ataḥ // SamUpad_I,18.171",
    "GSP33samkupad_u:1188": "navabuddhyapahārād dhi svātmānaṃ daśapūraṇam /",
    "GSP33samkupad_u:1189": "apaśyañ jñātum evecchet svam ātmānaṃ janas tathā // SamUpad_I,18.172 //",
    "GSP33samkupad_u:1190": "avidyābaddhacakṣuṣṭvāt kāmāpahṛtadhīḥ sadā /",
    "GSP33samkupad_u:1191": "viviktaṃ dṛśim ātmānaṃ nekṣate daśamaṃ yathā // SamUpad_I,18.173 //",
    "GSP33samkupad_u:1192": "daśamas tvam asīty evaṃ tattvamasyādivākyataḥ /",
    "GSP33samkupad_u:1193": "svam ātmānaṃ vijānāti kṛtsnāntaḥkaraṇekṣaṇam // SamUpad_I,18.174 //",
    "GSP33samkupad_u:1194": "idaṃ pūrvam idaṃ paścāt padaṃ vākye bhaved iti /",
    "GSP33samkupad_u:1195": "niyamo naiva vede 'sti padasāṃgatyam arthataḥ // SamUpad_I,18.175 //",
    "GSP33samkupad_u:1196": "vākye hi śrūyamāṇānāṃ padānām arthasaṃsmṛtiḥ /",
    "GSP33samkupad_u:1197": "anvayavyatirekābhyāṃ tato vākyārthabodhanam // SamUpad_I,18.176 //",
    "GSP33samkupad_u:1198": "yadā nityeṣu vākyeṣu padārthas tu vivicyate /",
    "GSP33samkupad_u:1199": "vākyārthajñānasaṃkrāntyai tadā praśno na yujyate // SamUpad_I,18.177 //",
    "GSP33samkupad_u:1200": "anvayavyatirekoktiḥ padārthasmaraṇāya tu /",
    "GSP33samkupad_u:1201": "smṛtyabhāve na vākyārtho jñātuṃ śakyo bi kenacit // SamUpad_I,18.178 //",
    "GSP33samkupad_u:1202": "tattvamasyādivākyeṣu tvaṃpadārthāvivekataḥ /",
    "GSP33samkupad_u:1203": "vyajyate naiva vākyārtho nityamukto 'ham ity ataḥ // SamUpad_I,18.179 //",
    "GSP33samkupad_u:1204": "anvayavyatirekoktis tadvivekāya nānyathā /",
    "GSP33samkupad_u:1205": "tvaṃpadārthaviveke hi pāṇāv arpitavilvavat // SamUpad_I,18.180 //",
    "GSP33samkupad_u:1206": "vākyārtho vyajyate caivaṃ kevalo 'haṃpadārthataḥ /",
    "GSP33samkupad_u:1207": "duḥkhīty etadapohena pratyagātmaviniścayāt // SamUpad_I,18.181 //",
    "GSP33samkupad_u:1208": "tatraivaṃ saṃbhavaty arthe śrutahānāśrutārthadhīḥ /",
    "GSP33samkupad_u:1209": "naivaṃ kalpayituṃ yuktā padavākyārthakovidaiḥ // SamUpad_I,18.182 //",
    "GSP33samkupad_u:1210": "pratyakṣādīni bādheran kṛṣṇalādiṣu pākavat /",
    "GSP33samkupad_u:1211": "akṣajādinibhair etaiḥ kathaṃ syād vākyabādhanam // SamUpad_I,18.183 //",
    "GSP33samkupad_u:1212": "duḥkhy asmīti sati jñāne nirduḥkhīti na jāyate /",
    "GSP33samkupad_u:1213": "pratyakṣādinibhatve 'pi vākyān na vyabhicārataḥ // SamUpad_I,18.184 //",
    "GSP33samkupad_u:1214": "svapne duḥkhy aham adyāsaṃ dāhacchedādihetutaḥ /",
    "GSP33samkupad_u:1215": "tatkālabhāvibhir vākyair na bādhaḥ kriyate yadi // SamUpad_I,18.185 //",
    "GSP33samkupad_u:1216": "samāptes tarhi duḥkhasya prāk ca tadbādha iṣyatām /",
    "GSP33samkupad_u:1217": "na hi duḥkhasya saṃtāno bhrānter vā dṛśyate kvacit // SamUpad_I,18.186 //",
    "GSP33samkupad_u:1218": "pratyagātmana ātmatvaṃ duḥkhy asmīty asya bādhayā /",
    "GSP33samkupad_u:1219": "daśamaṃ navam asyeva veda ced aviruddhatā // SamUpad_I,18.187 //",
    "GSP33samkupad_u:1220": "nityamuktatvavijñānaṃ vākyād bhavati nānyataḥ /",
    "GSP33samkupad_u:1221": "vākyārthasyāpi vijñānaṃ padārthasmṛtipūrvakam // SamUpad_I,18.188 //",
    "GSP33samkupad_u:1222": "anvayavyatirekābhyāṃ padārthaḥ smaryate dhruvam /",
    "GSP33samkupad_u:1223": "evaṃ nirduḥkham ātmānam akriyaṃ pratipadyate // SamUpad_I,18.189 //",
    "GSP33samkupad_u:1224": "sad evetyādivākyebhyaḥ pramā sphuṭatarā bhavet /",
    "GSP33samkupad_u:1225": "daśamas tvam asīty asmād yathaivaṃ pratyagātmani // SamUpad_I,18.190 //",
    "GSP33samkupad_u:1226": "prabodhena yathā svāpnaṃ sarvaṃ duḥkhaṃ nivartate /",
    "GSP33samkupad_u:1227": "pratyagātmadhiyā tadvad duḥkhitvaṃ sarvadātmanaḥ // SamUpad_I,18.191 //",
    "GSP33samkupad_u:1228": "kṛṣṇalādau pramājanma tadanyārthāmṛdutvataḥ /",
    "GSP33samkupad_u:1229": "tattvamasyādivākyeṣu na tv evam avirodhataḥ // SamUpad_I,18.192 //",
    "GSP33samkupad_u:1230": "vākye tat tvam asīty asmiñ jñātārthaṃ tadasidvayam /",
    "GSP33samkupad_u:1231": "tvamarthasmṛtyasāhāyyād vākyaṃ notpādayet pramām // SamUpad_I,18.193 //",
    "GSP33samkupad_u:1232": "tattvamos tulyanīḍārtham asīty etat padaṃ bhavet /",
    "GSP33samkupad_u:1233": "tacchabdaḥ pratyagātmārthas tacchabdārthas tvamas tathā //",
    "GSP33samkupad_u:1234": "duḥkhitvāpratyagātmatvaṃ vārayetām ubhāv api /",
    "GSP33samkupad_u:1235": "evaṃ ca netinetyarthaṃ gamayetāṃ parasparam // SamUpad_I,18.195 //",
    "GSP33samkupad_u:1236": "evaṃ tat tvam asīty asya gamyamāne phale katham /",
    "GSP33samkupad_u:1237": "apramāṇatvam asyoktvā kriyāpekṣatvam ucyate // SamUpad_I,18.196 //",
    "GSP33samkupad_u:1238": "tasmād ādyantamadhyeṣu kurv ity etad virodhy ataḥ /",
    "GSP33samkupad_u:1239": "na kalpyam aśrutatvāc ca śrutatyāgo 'py anarthakaḥ // SamUpad_I,18.197 //",
    "GSP33samkupad_u:1240": "yathānubhūyate tṛptir bhujer vākyān na gamyate /",
    "GSP33samkupad_u:1241": "vākyasya vidhṛtis tadvad gośakṛtpāyasīkriyā // SamUpad_I,18.198 //",
    "GSP33samkupad_u:1242": "satyam evam anātmārthe vākyāt pārokṣyabodhanam /",
    "GSP33samkupad_u:1243": "pratyagātmani na tv evaṃ saṃkhyāprāptivad adhruvam // SamUpad_I,18.199 //",
    "GSP33samkupad_u:1244": "svasaṃvedyatvaparyāyaḥ /",
    "GSP33samkupad_u:1245": "svapramāṇaka iṣyatām /",
    "GSP33samkupad_u:1246": "nivṛttāv ahamaḥ siddhaḥ svātmano 'nubhavaś ca naḥ // SamUpad_I,18.200 //",
    "GSP33samkupad_u:1247": "buddhīnāṃ viṣayo duḥkhaṃ tā yasya viṣayā matāḥ /",
    "GSP33samkupad_u:1248": "kuto 'sya duḥkhasaṃbandho dṛśeḥ syāt pratyagātmanaḥ // SamUpad_I,18.201 //",
    "GSP33samkupad_u:1249": "dṛśir evānubhūyeta svenaivānubhavātmanā /",
    "GSP33samkupad_u:1250": "tadābhāsatayā janma dhiyo 'syānubhavaḥ smṛtaḥ // SamUpad_I,18.202 //",
    "GSP33samkupad_u:1251": "aśanāyādinirmuktaḥ siddho mokṣas tvam eva saḥ /",
    "GSP33samkupad_u:1252": "śrotavyādi tavety etad viruddhaṃ katham ucyate // SamUpad_I,18.203 //",
    "GSP33samkupad_u:1253": "setsyatīty eva cet tat syāc chravaṇādi tadā bhavet /",
    "GSP33samkupad_u:1254": "mokṣasyānityataivaṃ syād virodhy evānyathā vacaḥ // SamUpad_I,18.204 //",
    "GSP33samkupad_u:1255": "śrotṛśrotavyayor bhedo yadīṣṭaḥ syād bhaved idam /",
    "GSP33samkupad_u:1256": "iṣṭārthakopa evaṃ syān na yuktaṃ sarvathā vacaḥ // SamUpad_I,18.205 //",
    "GSP33samkupad_u:1257": "siddho mokṣo 'ham ity evaṃ jñātvātmānaṃ bhaved yadi /",
    "GSP33samkupad_u:1258": "cikīrṣur yaḥ sa mūḍhātmā śāstraṃ codghāṭayaty api // SamUpad_I,18.206 //",
    "GSP33samkupad_u:1259": "na hi siddhasya kartavyaṃ sakāryasya na siddhatā /",
    "GSP33samkupad_u:1260": "ubhayālambanaṃ kurvann ātmānaṃ vañcayaty asau // SamUpad_I,18.207 //",
    "GSP33samkupad_u:1261": "siddho mokṣas tvam ity etad vastumātraṃ pradarśyate /",
    "GSP33samkupad_u:1262": "śrotus tathātvavijñāne pravṛttiḥ syāt kathaṃ tv iti // SamUpad_I,18.208 //",
    "GSP33samkupad_u:1263": "kartā duḥkhy aham asmīti pratyakṣeṇānubhūyate /",
    "GSP33samkupad_u:1264": "kartā duḥkhī ca mā bhūvam iti yatno bhavet tataḥ // SamUpad_I,18.209 //",
    "GSP33samkupad_u:1265": "tadvijñānāya yuktyādi kartavyaṃ śrutir abravīt /",
    "GSP33samkupad_u:1266": "kartṛtvādyanuvādena siddhatvānubhavāya tu // SamUpad_I,18.210 //",
    "GSP33samkupad_u:1267": "nirduḥkho niṣkriyo 'kāmaḥ siddho mokṣo 'ham ity api /",
    "GSP33samkupad_u:1268": "gṛhītvaiva viruddhārtham ādadhyāt katham eva saḥ // SamUpad_I,18.211 //",
    "GSP33samkupad_u:1269": "sakāmaḥ sakriyo 'siddha iti me 'nubhavaḥ katham /",
    "GSP33samkupad_u:1270": "ato me viparītasya tad bhavān vaktum arhati // SamUpad_I,18.212 //",
    "GSP33samkupad_u:1271": "ihaiva ghaṭate praśno na muktatvānubhūtaye /",
    "GSP33samkupad_u:1272": "pramāṇena virodhī yaḥ so 'trārthaḥ praśnam arhati // SamUpad_I,18.213 //",
    "GSP33samkupad_u:1273": "ahaṃ nirmukta ity eṣa sad asīty anyamānajaḥ /",
    "GSP33samkupad_u:1274": "pratyakṣābhāsajanyatvād duḥkhitvaṃ praśnam arhati // SamUpad_I,18.214 //",
    "GSP33samkupad_u:1275": "pṛṣṭam ākāṅkṣitaṃ vācyaṃ duḥkhābhāvam abhīpsitam /",
    "GSP33samkupad_u:1276": "kathaṃ hīdaṃ nivarteta duḥkhaṃ sarvātmanā mama // SamUpad_I,18.215 //",
    "GSP33samkupad_u:1277": "iti praśnānurūpaṃ yad vācyaṃ duḥkhanivartakam /",
    "GSP33samkupad_u:1278": "śruteḥ svātmani nāśaṅkā prāmāṇye sati vidyate // SamUpad_I,18.216 //",
    "GSP33samkupad_u:1279": "tasmād ātmavimuktatvaṃ pratyāyayati tadvacaḥ /",
    "GSP33samkupad_u:1280": "vaktavyaṃ tu tathārthaṃ syād virodhe 'sati kenacit // SamUpad_I,18.217 //",
    "GSP33samkupad_u:1281": "ito 'nyo 'nubhavaḥ kaścid ātmano nopapadyate /",
    "GSP33samkupad_u:1282": "avijñātaṃ vijānatāṃ vijñātāram iti śruteḥ // SamUpad_I,18.218 //",
    "GSP33samkupad_u:1283": "tvaṃpadārthavivekāya saṃnyāsaḥ sarvakarmaṇām /",
    "GSP33samkupad_u:1284": "sādhanatvaṃ vrajaty eva śānto dāntādiśāsanāt // SamUpad_I,18.219 //",
    "GSP33samkupad_u:1285": "tvamarthaṃ pratyagātmānaṃ paśyed ātmānam ātmani /",
    "GSP33samkupad_u:1286": "vākyārthaṃ tata ātmānaṃ sarvaṃ paśyati kevalam // SamUpad_I,18.220 //",
    "GSP33samkupad_u:1287": "sarvam ātmeti vākyārthe vijñāte 'sya pramāṇataḥ /",
    "GSP33samkupad_u:1288": "asattve hy anyamānasya vidhis taṃ yojayet katham // SamUpad_I,18.221 //",
    "GSP33samkupad_u:1289": "tasmād vākyārthavijñānān nordhvaṃ karmavidhir bhavet /",
    "GSP33samkupad_u:1290": "na hi brahmāsmi karteti viruddhe bhavato dhiyau // SamUpad_I,18.222 //",
    "GSP33samkupad_u:1291": "brahmāsmīti hi vidyeyaṃ naiva karteti bādhyate /",
    "GSP33samkupad_u:1292": "sakāmo baddha ity evaṃ pramāṇābhāsajātayā // SamUpad_I,18.223 //",
    "GSP33samkupad_u:1293": "śāstrād brahmāsmi nānyo 'ham iti buddhir bhaved dṛḍhā /",
    "GSP33samkupad_u:1294": "yadāyuktā tadaivaṃ dhīr yathā dehātmadhīr iti // SamUpad_I,18.224 //",
    "GSP33samkupad_u:1295": "sabhayād abhayaṃ prāptas tadarthaṃ yatate ca yaḥ /",
    "GSP33samkupad_u:1296": "sa punaḥ sabhayaṃ gantuṃ svatantraś cen na hīcchati // SamUpad_I,18.225 //",
    "GSP33samkupad_u:1297": "yatheṣṭācaraṇaprāptiḥ saṃnyāsādividhau kutaḥ /",
    "GSP33samkupad_u:1298": "padārthājñānabuddhasya vākyārthānubhavārthinaḥ // SamUpad_I,18.226 //",
    "GSP33samkupad_u:1299": "ataḥ sarvam idaṃ siddhaṃ yat prāg asmābhir īritam // SamUpad_I,18.227 //",
    "GSP33samkupad_u:1300": "yo hi yasmād viraktaḥ syān nāsau tasmai pravartate /",
    "GSP33samkupad_u:1301": "lokatrayād viraktatvān mumukṣuḥ kim itīhate // SamUpad_I,18.228 //",
    "GSP33samkupad_u:1302": "kṣudhayā pīḍyamāno 'pi na viṣaṃ hy attum icchati /",
    "GSP33samkupad_u:1303": "miṣṭānnadhvastatṛḍ jānan nāmūḍhas taj jighatsati // SamUpad_I,18.229 //",
    "GSP33samkupad_u:1304": "vedāntavākyapuṣpebhyo jñānāmṛtamadhūttamam /",
    "GSP33samkupad_u:1305": "ujjahārālivad yo nas tasmai sadgurave namaḥ // SamUpad_I,18.230 //",
    "GSP33samkupad_u:1306": "iti tattvamasiprakaraṇam // SamUpad_I,18 //",
    "GSP33samkupad_u:1307": "prayujya tṛṣṇājvaranāśakāraṇaṃ cikitsitaṃ jñānavirāgabheṣajam /",
    "GSP33samkupad_u:1308": "na yāti kāmajvarasannipātajāṃ śarīramālāśatayogaduḥkhitām //",
    "GSP33samkupad_u:1309": "ahaṃ mameti tvam anartham īhase parārtham icchanti tavānya īhitam /",
    "GSP33samkupad_u:1310": "na te 'rthabodho na hi me 'sti cārthitā tataś ca yuktaḥ śama eva te manaḥ // SamUpad_I,19.2",
    "GSP33samkupad_u:1311": "yato na cānyaḥ paramāt sanātanāt sadaiva tṛpto 'ham ato na me 'rthitā /",
    "GSP33samkupad_u:1312": "sadaiva muktaś ca na kāmaye hitaṃ yatasva cetaḥ praśamāya te 'dhikam //",
    "GSP33samkupad_u:1313": "ṣaḍūrmimālābhyativṛtta eva yaḥ sa eva cātmā jagataś ca naḥ śruteḥ /",
    "GSP33samkupad_u:1314": "pramāṇataś cāpi mayā pravedyate mudhaiva tasmāc ca manas tavehitam //",
    "GSP33samkupad_u:1315": "tvayi praśānte na hi sāsti bhedadhīr yato jagan moham upaiti māyayā /",
    "GSP33samkupad_u:1316": "graho hi māyāprabhavasya kāraṇaṃ grahād vimoke na hi sāsti kasyacit //",
    "GSP33samkupad_u:1317": "na me 'sti mohas tava ceṣṭitena hi prabuddhatattvas tv asito hy avikriyaḥ",
    "GSP33samkupad_u:1318": "na pūrvatattvottarabhedatā hi no vṛthaiva tasmāc ca manas tavehitam //",
    "GSP33samkupad_u:1319": "yataś ca nityo 'ham ato na cānyathā vikārayoge hi bhaved anityatā /",
    "GSP33samkupad_u:1320": "sadā prabhāto 'ham ato hi cādvayo vikalpitaṃ cāpy asad ity avasthitam //",
    "GSP33samkupad_u:1321": "abhāvarūpaṃ tvam asīha he mano nirīkṣyamāṇe na hi yuktito 'stitā /",
    "GSP33samkupad_u:1322": "sato hy anāśād asato 'py ajanmato dvayaṃ ca te 'tas tava nāstiteṣyate //",
    "GSP33samkupad_u:1323": "draṣṭā ca dṛśyaṃ ca tathā ca darśanaṃ bhramaḥ sa sarvas tava kalpito hi saḥ /",
    "GSP33samkupad_u:1324": "dṛśeś ca bhinnaṃ na hi dṛśyam īkṣyate svapan vibodhe ca tathā na bhidyate",
    "GSP33samkupad_u:1325": "vikalpanā cāpi tathādvayā bhaved avastuyogāt tad alātacakravat /",
    "GSP33samkupad_u:1326": "na śaktibhedo 'sti yato na cātmanāṃ tato 'dvayatvaṃ śrutito 'vasīyate //",
    "GSP33samkupad_u:1327": "mithaś ca bhinnā yadi te hi cetanāḥ kṣayas tu teṣāṃ parimāṇayogataḥ /",
    "GSP33samkupad_u:1328": "dhruvo bhaved bhedavatāṃ hi dṛṣṭato jagatkṣayaś cāpi samastamokṣataḥ //",
    "GSP33samkupad_u:1329": "na me 'sti kaścin na ca so 'smi kasyacid yato 'dvayo 'haṃ na hi cāsti",
    "GSP33samkupad_u:1330": "kalpitam /",
    "GSP33samkupad_u:1331": "akalpitaś cāsmi purā prasiddhito vikalpanāyā dvayam eva kalpitam //",
    "GSP33samkupad_u:1332": "vikalpanā cāpy abhave na vidyate sad anyad ity evam ato na nāstitā /",
    "GSP33samkupad_u:1333": "yataḥ pravṛttā tava cāpi kalpanā purā prasiddher na ca tad vikalpitam //",
    "GSP33samkupad_u:1334": "asad dvayaṃ te 'pi hi yad yad īkṣyate na dṛṣṭam ity eva na caiva nāstitā /",
    "GSP33samkupad_u:1335": "yataḥ pravṛttā sadasadvikalpanā vicāravac cāpi tathādvayaṃ ca sat //",
    "GSP33samkupad_u:1336": "sad abhyupetaṃ bhavatopakalpitaṃ vicārahetor yadi tasya nāstitā /",
    "GSP33samkupad_u:1337": "vicārahānāc ca tathaiva saṃsthitaṃ na cet tad iṣṭaṃ nitarāṃ sad iṣyate //",
    "GSP33samkupad_u:1338": "asatsamaṃ caiva sad ity apīti ced anarthavattvāt kharaśṛṅgatulyataḥ /",
    "GSP33samkupad_u:1339": "anarthavattvaṃ tv asati hy akāraṇaṃ na caiva tasmān na viparyaye 'nyathā",
    "GSP33samkupad_u:1340": "asiddhataś cāpi vicārakāraṇād dvayaṃ ca tasmāt prasṛtaṃ hi māyayā /",
    "GSP33samkupad_u:1341": "śruteḥ smṛteś cāpi tathā hi yuktitaḥ prasiddhyatītthaṃ na tu yujyate",
    "GSP33samkupad_u:1342": "'nyathā // SamUpad_I,19.17 //",
    "GSP33samkupad_u:1343": "vikalpanāc cāpi vidharmakaṃ śruteḥ purā prasiddheś ca vikalpato 'dvayam /",
    "GSP33samkupad_u:1344": "na ceti netīti tathā vikalpitaṃ niṣidhyate 'trāpy avaśeṣasiddhaye //",
    "GSP33samkupad_u:1345": "akalpite 'py evam ajādvayākṣare vikalpayantaḥ sad asac ca janmabhiḥ /",
    "GSP33samkupad_u:1346": "svacittamāyāprabhavaṃ ca te bhavaṃ jarāṃ ca mṛtyuṃ ca niyānti saṃtatam //",
    "GSP33samkupad_u:1347": "bhavābhavatvaṃ tu na ced avasthitir na tasya cānyas tv iti janma nānyathā",
    "GSP33samkupad_u:1348": "sato hy asattvād asataś ca sattvato na ca kriyā kārakam ity ato 'py ajam",
    "GSP33samkupad_u:1349": "akurvad iṣṭaṃ yadi vāsya kārakaṃ na kiṃcid anyan nanu nāsty akārakam /",
    "GSP33samkupad_u:1350": "sato 'viśeṣād asataś ca saccyutau tulāntayor yadvad aniścayān na hi //",
    "GSP33samkupad_u:1351": "na cet sa iṣṭaḥ sadasadviparyayaḥ kathaṃ bhavaḥ syāt sadasadvyavasthitau /",
    "GSP33samkupad_u:1352": "vibhaktam etad dvayam apy avasthitaṃ na janma tasmāc ca mano hi kasyacit",
    "GSP33samkupad_u:1353": "athābhyupetyāpi bhavaṃ tavecchato bravīmi nārthas tava ceṣṭitena me /",
    "GSP33samkupad_u:1354": "na hānavṛddhī na yataḥ svato 'sato bhavo 'nyato vā yadi vāstitā tayoḥ //",
    "GSP33samkupad_u:1355": "dhruvā hy anityāś ca na cānyayogino mithaś ca kāryaṃ na ca teṣu yujyate /",
    "GSP33samkupad_u:1356": "ato na kasyāpi hi kiṃcid iṣyate svayaṃ hi tattvaṃ na niruktigocaram //",
    "GSP33samkupad_u:1357": "samaṃ tu tasmāt satataṃ vibhātavad dvayād vimuktaṃ sadasadvikalpitāt /",
    "GSP33samkupad_u:1358": "nirīkṣya yuktyā śrutitaś ca buddhimān aśeṣanirvāṇam upaiti dīpavat //",
    "GSP33samkupad_u:1359": "avedyam ekaṃ yad ananyavedināṃ kutārkikāṇāṃ ca suvedyam anyathā /",
    "GSP33samkupad_u:1360": "nirīkṣya cetthaṃ tv aguṇagraho 'guṇaṃ na yāti mohaṃ grahadoṣamuktitaḥ //",
    "GSP33samkupad_u:1361": "ato 'nyathā na grahanāśa iṣyate vimohabuddher graha eva kāraṇam /",
    "GSP33samkupad_u:1362": "graho 'py ahetur hy analas tv anindhano yathā praśāntiṃ paramāṃ tathā",
    "GSP33samkupad_u:1363": "vrajet // SamUpad_I,19.27 //",
    "GSP33samkupad_u:1364": "vimathya vedodadhitaḥ samuddhṛtaṃ surair mahābdhes tu yathā mahātmabhiḥ /",
    "GSP33samkupad_u:1365": "tathāmṛtaṃ jñānam idaṃ hi yaiḥ purā namo gurubhyaḥ param īkṣitaṃ ca yaiḥ",
    "GSP33samkupad_u:1366": "iti jvaranāśaprakaraṇam // SamUpad_I,19 //",
    "GSP33samkupad_u:1367": "II. GADYABANDHA atha mokṣasādhanopadeśavidhiṃ vyākhyāsyāmo mumukṣūṇāṃ śraddadhānānām",
    "GSP33samkupad_u:1368": "arthinām arthāya // SamUpad_II,1.1 //",
    "GSP33samkupad_u:1369_0": "tad idaṃ mokṣasādhanaṃ jñānaṃ sādhanasādhyād anityāt sarvasmād viraktāya tyaktaputravittalokaiṣaṇāya pratipannaparamahaṃsapārivrājyāya",
    "GSP33samkupad_u:1369_1": "śamadamadayādiyuktāya śāstraprasiddhaśiṣyaguṇasampannāya śucaye brāhmaṇāya vidhivad upasannāya śiṣyāya jātikarmavṛttavidyābhijanaiḥ",
    "GSP33samkupad_u:1369_2": "parīkṣitāya",
    "GSP33samkupad_u:1370": "brūyat punaḥ punar yāvad grahaṇaṃ dṛḍhībhavati // SamUpad_II,1.2 //",
    "GSP33samkupad_u:1371": "śrutiś ca -- “parīkṣya ... tattvato brahmavidyām” iti /",
    "GSP33samkupad_u:1372": "dṛḍhagṛhītā hi vidyātmanaḥ śreyase santatyai ca bhavati /",
    "GSP33samkupad_u:1373": "vidyāsantatiś ca prāṇyanugrahāya bhavati naur iva nadīṃ titīrṣoḥ /",
    "GSP33samkupad_u:1374": "śāstraṃ ca -- “yady apy asmā imām adbhiḥ parigṛhītāṃ dhanasya pūrṇāṃ dadyād etad eva tato iti /",
    "GSP33samkupad_u:1376": "anyathā ca jñānaprāptyabhāvāt -- “ācāryavān puruṣo veda”, “ācāryād",
    "GSP33samkupad_u:1377": "dhaiva vidyā viditā [sādhiṣṭhaṃ prāpat]”, “ācāryaḥ plāvayitā tasya [samyag]jñānaṃ plava ihocyate” ityādiśrutibhyaḥ smṛtibhyaś ca //",
    "GSP33samkupad_u:1378": "śiṣyasya jñānāgrahaṇaṃ ca liṅgair buddhvā tadagrahaṇahetūn",
    "GSP33samkupad_u:1379": "adharmalaukikapramādanityānitya[vastu]vivekaviṣayāsaṃjātadṛḍhapūrvaśrutatvalokacintāvekṣaṇajātyādyabhimānādīṃs",
    "GSP33samkupad_u:1380": "tatpratipakṣaiḥ śrutismṛtivihitair apanayed akrodhādibhir ahiṃsādibhiś ca yamair jñānāviruddhaiś ca niyamaiḥ // SamUpad_II,1.4 //",
    "GSP33samkupad_u:1381": "amānitvādiguṇaṃ ca jñānopāyaṃ samyag grāhayet // SamUpad_II,1.5 //",
    "GSP33samkupad_u:1382": "ācāryaś cohāpohagrahaṇadhāraṇaśamadamadayānugrahādisampanno labdhāgamo dṛṣṭādṛṣṭabhogeṣv anāsaktas tyaktasarvakarmasādhano brahmavid brahmaṇi sthito 'bhinnavṛtto",
    "GSP33samkupad_u:1383_0": "dambhadarpakuhakaśāṭhyamāyāmātsaryānṛtāhaṃkāramamatvādidoṣavarjitaḥ kevalaparānugrahaprayojano vidyopayogārthī pūrvam upadiśet",
    "GSP33samkupad_u:1383_1": "-- “sad eva somyedam agra āsīd ekam evādvitīyam”, “yatra nānyat paśyati”, “ātmaivedaṃ",
    "GSP33samkupad_u:1384": "sarvam”, brahmaivedaṃ sarvam”, “ātmā vā idam eka evāgra āsīt”, “sarvaṃ",
    "GSP33samkupad_u:1385": "khalv idaṃ brahma” ity[ādyāḥ] ātmaikatvapratipādanaparāḥ śrutiḥ //",
    "GSP33samkupad_u:1386": "upadiśya ca grāhayed brahmaṇo lakṣaṇam -- “ya ātmāpahatapāpmā”, “yat",
    "GSP33samkupad_u:1387": "sākṣād aparokṣād brahma”, “yo 'śanāyāpipāse”, “neti neti”, “asthūlam",
    "GSP33samkupad_u:1388": "anaṇu”, “sa eṣa neti neti”, “adṛṣṭaṃ draṣṭṛ”, “vijñānam ānandam”, “satyaṃ",
    "GSP33samkupad_u:1389": "jñānam anantam”, “adṛśye 'nātmye”, “sa vā eṣaḥ”, “aprāṇo hy amanāḥ”,",
    "GSP33samkupad_u:1390": "“sabāhyābhyantaro hy ajaḥ”, “vijñānaghana eva”, “anantaram abāhyam”,",
    "GSP33samkupad_u:1391": "“anyad eva tad viditād atho aviditāt”, “ākāśo vai nāma” ityādiśrutibhiḥ //",
    "GSP33samkupad_u:1392": "smṛtibhiś ca -- “na jāyate mriyate vā”, “nādatte kasyacit pāpam”,",
    "GSP33samkupad_u:1393": "“yathākāśasthito nityam”, “kṣetrajñāṃ cāpi māṃ viddhi”, “na sat tan nāsad",
    "GSP33samkupad_u:1394": "ucyate”, “anāditvān nirguṇatvat”, “samaṃ sarveṣu bhūteṣu”, “uttamaḥ",
    "GSP33samkupad_u:1395": "puruṣaḥ” ityādibhiḥ śrutyuktalakṣaṇāviruddhābhiḥ paramātmāsaṃsāritvapratipādanaparābhis tasya sarveṇānanyatvapratipādanaparābhiś ca // SamUpad_II,1.8 //",
    "GSP33samkupad_u:1396": "evaṃ śrutismṛtibhir gṛhītaparamātmalakṣaṇaṃ śiṣyaṃ saṃsārasāgarād uttitīrṣuṃ pṛcchet -- kas tvam asi somyeti // SamUpad_II,1.9 //",
    "GSP33samkupad_u:1397": "sa yadi brūyāt -- brāhmaṇaputro 'donvayo brahmacāry āsaṃ gṛhastho vedānīm asmi paramahaṃsaparivrāṭ saṃsārasāgarāj janmamṛtyumahāgrāhād uttitīrṣur",
    "GSP33samkupad_u:1398": "iti // SamUpad_II,1.10 //",
    "GSP33samkupad_u:1399": "ācāryo brūyad -- ihaiva te somya mṛtasya śarīraṃ vayobhir adyate mṛdbhāvaṃ vāpadyate, tatra kathaṃ saṃsārasāgarād uttartum icchasīti /",
    "GSP33samkupad_u:1400": "nahi nadyā avare kūle bhasmībhūto nadyāḥ pāraṃ tariṣyasīti // SamUpad_II,1.11 //",
    "GSP33samkupad_u:1401": "sa yadi brūyāt -- anyo 'haṃ śarīrāt /",
    "GSP33samkupad_u:1402": "śarīraṃ tu jāyate mriyate, vayobhir adyate mṛdbhāvam āpadyate, śastrāgnyādibhiś ca vināśyate, vyādhyādibhiś ca yujyate /",
    "GSP33samkupad_u:1403": "tasminn ahaṃ svakṛtadharmādharmavaśāt pakṣī nīḍam iva praviṣṭaḥ punaḥ punaḥ śarīravināśe dharmādharmavaśāc charīrāntaraṃ yāsyāmi,",
    "GSP33samkupad_u:1404": "pūrvanīḍavināśe pakṣīva nīḍāntaram /",
    "GSP33samkupad_u:1405": "evam evāham anādau saṃsāre devatiryaṅmanuṣyanirayasthāneṣu svakarmavaśād upāttam upāttaṃ śarīraṃ",
    "GSP33samkupad_u:1406_0": "tyajan, navaṃ navaṃ cānyad upādadāno, janmamaraṇaprabandhacakre ghaṭīyantravat svakarmaṇā bhrāmyamāṇaḥ krameṇedaṃ śarīram",
    "GSP33samkupad_u:1406_1": "āsādya saṃsāracakrabhramaṇād asmān nirviṇṇo bhagavantam upasanno 'smi",
    "GSP33samkupad_u:1407": "saṃsāracakrabhramaṇapraśamāyeti /",
    "GSP33samkupad_u:1408": "tasmān nitya evāhaṃ śarīrād anyaḥ /",
    "GSP33samkupad_u:1409": "śarīrāṇy āgacchanty apagacchanti ca vāsāṃṣīva puruṣasyeti //",
    "GSP33samkupad_u:1410": "ācāryo brūyat -- sādhv avādiḥ samyak paśyasi /",
    "GSP33samkupad_u:1411": "kathaṃ mṛṣāvādīr brāhmaṇaputro 'donvayo brahmacāry āsam, gṛhastho vā, idānīm asmi paramahaṃsaparivrāḍ iti // SamUpad_II,1.13 //",
    "GSP33samkupad_u:1412": "sa yadi brūyāt -- bhagavan, katham ahaṃ mṛṣāvādiṣam iti // SamUpad_II,1.14",
    "GSP33samkupad_u:1413": "taṃ prati brūyād ācāryaḥ -- yatas tvaṃ bhinnajātyanvayasaṃskāraṃ śarīraṃ jātyanvayasaṃskāravarjitasyātmanaḥ pratyajñāsīr brāhmaṇaputro 'donvaya",
    "GSP33samkupad_u:1414": "ityādinā vākyeneti // SamUpad_II,1.15 //",
    "GSP33samkupad_u:1415": "sa yadi pṛcchet -- kathaṃ bhinnajātyanvayasaṃskāraṃ śarīram, kathaṃ vāhaṃ jātyanvayasaṃskāravarjita iti // SamUpad_II,1.16 //",
    "GSP33samkupad_u:1416": "ācāryo brūyat -- śṛṇu somya yathedaṃ śarīraṃ tvatto bhinnaṃ",
    "GSP33samkupad_u:1417_0": "bhinnajātyanvayasaṃskāraṃ tvaṃ ca jātyanvayasaṃskāravarjita ity uktvā taṃ smārayet -- smartum arhasi somya, paramātmānaṃ",
    "GSP33samkupad_u:1417_1": "sarvātmānaṃ yathoktalakṣaṇaṃ śrāvito 'si “sad eva somyedam” ityādi[bhiḥ] śrutibhiḥ smṛtibhiś ca /",
    "GSP33samkupad_u:1418": "lakṣaṇaṃ ca tasya śrutibhiḥ smṛtibhiś ca // SamUpad_II,1.17",
    "GSP33samkupad_u:1419_0": "labdhaparamātmalakṣaṇasmṛtaye brūyāt -- yo 'sāv ākāśanāmā nāmarūpābhyām arthāntarabhūto 'śarīro 'sthūlādilakṣaṇo 'pahatapāpmatvādilakṣaṇaś",
    "GSP33samkupad_u:1419_1": "ca sarvaiḥ saṃsāradharmair anāgandhitaḥ “yat sākṣād aparokṣād brahma ... eṣa ta ātmā sarvāntaraḥ”, “adṛṣṭo draṣṭā, aśrutaḥ",
    "GSP33samkupad_u:1419_2": "śrotā, amato mantā, avijñāto",
    "GSP33samkupad_u:1420": "vijñāta” nityavijñānasvarūpo 'nantaro 'bāhyaḥ, “vijñānaghana eva”,",
    "GSP33samkupad_u:1421": "paripūrṇa ākāśavat, anantaśaktiḥ, ātmā sarvasya, aśanāyādivarjitaḥ,",
    "GSP33samkupad_u:1422_0": "āvirbhāvatirobhāvavarjitaś ca svātmavilakṣaṇayor nāmarūpayor jagadbījabhūtayoḥ svātmasthayoḥ tattvānyatvābhyām anirvacanīyayoḥ",
    "GSP33samkupad_u:1422_1": "svasaṃvedyayoḥ sadbhāvamātreṇācintyaśaktitvād vyākartāvyākṛtayoḥ te nāmarūpe 'vyākṛte satī vyākriyamāṇe tasmād etasmād ātmana",
    "GSP33samkupad_u:1422_2": "ākāśanāmākṛtī",
    "GSP33samkupad_u:1423": "saṃvṛtte /",
    "GSP33samkupad_u:1424": "tac cākāśakhyaṃ bhūtam anena prakāreṇa paramātmanaḥ sambhūtaṃ prasannāt salilān malam iva phenam /",
    "GSP33samkupad_u:1425": "na salilaṃ na ca salilād atyantabhinnaṃ phenam /",
    "GSP33samkupad_u:1426": "salilavyatirekeṇādarśanāt /",
    "GSP33samkupad_u:1427": "salilaṃ tu svaccham anyat phenān malarūpāt /",
    "GSP33samkupad_u:1428": "evaṃ paramātmā nāmarūpābhyām anyaḥ phenasthānīyābhyāṃ śuddhaḥ prasannas tadvilakṣaṇaḥ /",
    "GSP33samkupad_u:1429": "te nāmarūpe 'vyākṛte",
    "GSP33samkupad_u:1430": "satī vyākriyamāṇe phenasthānīye ākāśanāmākṛtī saṃvṛtte // SamUpad_II,1.19",
    "GSP33samkupad_u:1431": "tato 'pi sthūlabhāvam āpadyamāne nāmarūpe vyākriyamāṇe vāyubhāvam āpadyete, tato 'py agnibhāvam, agner abhāvam, tataḥ pṛthvībhāvam ity",
    "GSP33samkupad_u:1432": "evaṃkrameṇa pūrvapūrvo[ttaro]ttarānupraveśena pañcamahābhūtāni pṛthivyantāny utpannāni /",
    "GSP33samkupad_u:1433": "tataḥ pañcamahābhūtaguṇaviśiṣṭā pṛth[i]vī /",
    "GSP33samkupad_u:1434": "pṛth[i]vyāś ca pañcātmakyo vrīhiyavādyā oṣadhayo jāyante /",
    "GSP33samkupad_u:1435": "tābhyo bhakṣitābhyo lohitaṃ śukraṃ ca strīpuṃsaśarīrasaṃbandhi jāyate /",
    "GSP33samkupad_u:1436": "tad ubhayam ṛtukāle 'vidyāprayuktakāmakhajanirmathanodbhūtaṃ mantrasaṃskṛtaṃ garbhāśaye niṣicyate",
    "GSP33samkupad_u:1437": "tat svayonirasānupraveśena vivardhamānaṃ garbhībhūtaṃ daśame navame vā māsi sañjāyate // SamUpad_II,1.20",
    "GSP33samkupad_u:1438": "taj jātaṃ labdhanāmākṛtikaṃ jātakarmādibhir mantrasaṃskṛtaṃ punar upanayanasaṃskārayogena brahmacārisaṃjñaṃ bhavati /",
    "GSP33samkupad_u:1439": "tad eva śarīraṃ patnīsaṃyogasaṃskārayogena gṛhasthasaṃjñaṃ bhavati /",
    "GSP33samkupad_u:1440": "tad eva vanasthasaṃskāreṇa tāpasasaṃjñaṃ bhavati /",
    "GSP33samkupad_u:1441": "tad eva kriyāvinivṛttinimittasaṃskāreṇa parivrāṭsaṃjñaṃ bhavati /",
    "GSP33samkupad_u:1442": "ity evaṃ tvatto bhinnaṃ bhinnajātyanvayasaṃskāraṃ śarīram // SamUpad_II,1.21 //",
    "GSP33samkupad_u:1443": "manaś cendriyāṇi ca nāmarūpātmakāny eva “annamayaṃ hi somya manaḥ”",
    "GSP33samkupad_u:1444": "ityādiśrutibhyaḥ // SamUpad_II,1.22 //",
    "GSP33samkupad_u:1445": "kathaṃ cāhaṃ bhinnajātyanvayasaṃskāravarjita ity etac chṛṇu /",
    "GSP33samkupad_u:1446": "yo 'sau",
    "GSP33samkupad_u:1447_0": "nāmarūpayor vyākartā nāmarūpadharmavilakṣaṇaḥ sa eva nāmarūpe vyākurvan sṛṣṭvedaṃ śarīraṃ svayaṃ saṃskāradharmavarjito nāmarūpa",
    "GSP33samkupad_u:1447_1": "iha praviṣṭo 'nyair adṛṣṭaḥ svayaṃ paśyaṃs tathāśrutaḥ śṛṇvann amato manvāno 'vijñāto",
    "GSP33samkupad_u:1448": "vijānan -- “sarvāṇi rūpāṇi vicitya dhīro nāmāni kṛtvābhivadan yad āste” iti /",
    "GSP33samkupad_u:1450": "asminn arthe śrutayaḥ sahasraśaḥ “tat sṛṣṭvā tad evānuprāviṣat”.",
    "GSP33samkupad_u:1451": "“antaḥ praviṣṭaḥ śāstā janānām”, “sa eṣa iha praviṣṭaḥ”, “eṣa ta ātmā”,",
    "GSP33samkupad_u:1452": "“sa etam eva sīmānaṃ vidāryaitayā dvārā prāpadyata”, “eṣa sarveṣu bhūteṣu gūḍho 'tmā”, “seyaṃ devataikṣata hantāham imās tisro devatāḥ”, “aśarīraṃ",
    "GSP33samkupad_u:1453": "śarīreṣu” ityādyāḥ // SamUpad_II,1.23 //",
    "GSP33samkupad_u:1454": "smṛtayo 'pi “ātmaiva devatāḥ sarvāḥ”, “navadvāre pure dehī”, “kṣetrajñaṃ",
    "GSP33samkupad_u:1455": "cāpi māṃ viddhi”, “samaṃ sarveṣu bhūteṣu”, “upadraṣṭānumantā ca”, “uttamaḥ",
    "GSP33samkupad_u:1456": "puruṣas tv anyaḥ” ityādyāḥ /",
    "GSP33samkupad_u:1457": "tasmāj jātyanvayasaṃskāravarjitas tvam iti siddham // SamUpad_II,1.24 //",
    "GSP33samkupad_u:1458": "sa yadi brūyāt -- anya evāham ajñaḥ sukhī duḥkhī baddhaḥ saṃsārī, anyo",
    "GSP33samkupad_u:1459": "'sau madvilakṣaṇo 'saṃsārī devaḥ, tam ahaṃ balyupahāranamaskārādibhir",
    "GSP33samkupad_u:1460": "varṇāśramakarmabhiś cārādhya saṃsārasāgarād uttitīrṣur asmi, katham ahaṃ sa eveti // SamUpad_II,1.25",
    "GSP33samkupad_u:1461": "ācāryo brūyat -- naivaṃ somya pratipattum arhasi, pratiṣiddhatvād bhedapratipatteḥ /",
    "GSP33samkupad_u:1462": "kathaṃ pratiṣiddhā bhedapratipattir ity ata āha --",
    "GSP33samkupad_u:1463": "“anyo 'sāv anyo 'ham asmīti na sa veda”, “brahma taṃ parādād yo",
    "GSP33samkupad_u:1464": "'nyatrātmano brahma veda”, mṛtyoḥ sa mṛtyum āpnoti ya iha nāneva paśyati”",
    "GSP33samkupad_u:1465": "ityevamādyāḥ // SamUpad_II,1.26 //",
    "GSP33samkupad_u:1466": "etā eva śrutayo bhedapratipatteḥ saṃsāragamanaṃ darśayanti //",
    "GSP33samkupad_u:1467": "abhedapratipatteś ca mokṣaṃ darśayanti sahasraśaḥ -- “sa ātmā tat tvam",
    "GSP33samkupad_u:1468": "asi” iti paramātmabhāvaṃ vidhāya “ācāryavān puruṣo veda” ity uktvā “tasya",
    "GSP33samkupad_u:1469": "tāvad eva ciram” iti mokṣaṃ darśayanty abhedavijñānād eva satyasandhasyātaskarasyeva dāhādyabhāvadṛṣṭāntena",
    "GSP33samkupad_u:1470_0": "darśayanti, bhedadarśanād asatyābhisandhasya saṃsāragamanaṃ darśayanti taskarasyeva dāhādidṛṣṭāntena “ta iha vyāghro vā”",
    "GSP33samkupad_u:1470_1": "ityādinā cābhedadarśanāt “[sa] sarvāḍ bhavati” ity uktvā tadviparītena bhedadarśanena saṃsāragamanaṃ darśayanti -- “atha",
    "GSP33samkupad_u:1470_2": "ye",
    "GSP33samkupad_u:1471": "'nyathāto vidur anyarājānas te kṣayyalokā bhavanti” iti pratiśākham /",
    "GSP33samkupad_u:1472": "tasmān mṛṣaivāvādīḥ -- brāhmaṇaputro 'donvayaḥ saṃsārī paramātmavilakṣaṇa iti // SamUpad_II,1.29",
    "GSP33samkupad_u:1473": "tasmāt pratiṣiddhatvād bhedadarśanasya, bhedaviṣayatvāc ca karmopādānasya,",
    "GSP33samkupad_u:1474": "karmasādhanatvāc ca yajñopavītādeḥ karmasādhanopādānasya paramātmābhedapratipattyā pratiṣedhaḥ kṛto veditavyaḥ /",
    "GSP33samkupad_u:1475": "karmaṇāṃ tatsādhanānāṃ ca yajñopavītādīnāṃ paramātmābhedapratipattiviruddhatvāt /",
    "GSP33samkupad_u:1476": "saṃsāriṇo hi karmāṇi vidhīyante tatsādhanāni ca yajñopavītādīni, na paramātmano 'bhedadarśinaḥ",
    "GSP33samkupad_u:1477": "bhedadarśanamātreṇa ca tato 'nyatvam //",
    "GSP33samkupad_u:1478_0": "yadi ca karmāṇi kartavyāni na nivartayiṣitāni karmasādhanāsambandhinaḥ karmanimittajātyāśramādyasambandhinaś ca paramātmana",
    "GSP33samkupad_u:1478_1": "ātmanaivābhedapratipattiṃ nāvakṣyat “sa ātmā tat tvam asi” ityevamādibhir niścitarūpair vākyaiḥ, bhedapratipattinindāṃ ca",
    "GSP33samkupad_u:1478_2": "nābhyadhāsyat “eṣa nityo mahimā brāhmaṇasya”, “ananvāgataṃ puṇyenānanvāgataṃ pāpena”, “atra steno",
    "GSP33samkupad_u:1479": "'stenaḥ” ityādinā // SamUpad_II,1.31 //",
    "GSP33samkupad_u:1480": "karmāsambandharūpatvaṃ karmanimittavarṇādyasambandharūpatāṃ [ca]",
    "GSP33samkupad_u:1481": "nābhyadhāsyat, karmāṇi [ca] karmasādhanāni [ca] yajñopavītādīni yady aparitityājayiṣitāni",
    "GSP33samkupad_u:1482": "tasmāt sasādhanaṃ karma parityaktavyaṃ mumukṣuṇā paramātmābhedadarśanavirodhāt /",
    "GSP33samkupad_u:1483": "ātmā ca para eveti pratipattavyo yathāśrutyuktalakṣaṇaḥ // SamUpad_II,1.32 //",
    "GSP33samkupad_u:1484": "sa yadi brūyāt -- bhagavan, dahyamāne chidyamāne vā dehe pratyakṣā vedanā,",
    "GSP33samkupad_u:1485": "aśanāyādinimittaṃ ca pratyakṣaṃ duḥkhaṃ mama /",
    "GSP33samkupad_u:1486": "paraś cātmā “apahatapāpmā",
    "GSP33samkupad_u:1487": "vijaro vimṛtyur viśoko vijighatso 'pipāsaḥ” sarvasaṃsāradharmavivarjitaḥ śrūyate sarvaśrutiṣu smṛtiṣu ca /",
    "GSP33samkupad_u:1488": "kathaṃ tadvilakṣaṇo 'nekasaṃsāradharmasaṃyuktaḥ paramātmānam ātmatvena māṃ ca saṃsāriṇaṃ paramātmatvenāgnim iva śītatvena pratipadyeyam /",
    "GSP33samkupad_u:1489": "saṃsārī ca san sarvābhyudayaniḥśreyasasādhane 'dhikṛto 'bhyudayaniḥśreyasasādhanāni",
    "GSP33samkupad_u:1490": "karmāṇi tatsādhanāni ca yajñopavītādīni kathaṃ parityajeyam iti //",
    "GSP33samkupad_u:1491": "taṃ prati brūyāt -- yad avoco dahyamāne chidyamāne vā dehe pratyakṣā vedanopalabhyate mameti tad asat /",
    "GSP33samkupad_u:1492": "kasmat /",
    "GSP33samkupad_u:1493": "dahyamāne chidyamāna iva vrkṣa upalabdhur upalabhyamāne karmaṇi śarīre dāhacchedavedanāyā upalabhyamānatvād dāhādisamānāśrayaiva vedanā /",
    "GSP33samkupad_u:1494": "yatra hi dāhaś chedo vā kriyate tatraiva vyapadiśati dāhādivedanāṃ loko na dāhādyupalabdharīti",
    "GSP33samkupad_u:1495": "katham /",
    "GSP33samkupad_u:1496": "kva te vedaneti pṛṣṭaḥ śirasi me vedanorasy udara iti yatra dāhādis tatra vyapadiśati, nopalabdharīti",
    "GSP33samkupad_u:1497": "yady upalabdhari vedanā syād vedanānimittaṃ vā dāhacchedādi, vedanāśrayatvenopadiśed dāhādyāśrayāvat",
    "GSP33samkupad_u:1498": "svayaṃ ca nopalabhyeta cakṣurgatarūpavat /",
    "GSP33samkupad_u:1499": "tasmād dāhacchedādisamānāśrayatvenopalabhyamānatvād dāhādivat karmabhūtaiva vedanā /",
    "GSP33samkupad_u:1500": "bhāvarūpatvāc ca sāśrayā taṇḍulapākavat /",
    "GSP33samkupad_u:1501": "vedanāsamānāśraya eva tatsaṃskāraḥ /",
    "GSP33samkupad_u:1502": "smṛtisamānakāla evopalabhyamānatvāt /",
    "GSP33samkupad_u:1503": "vedanāviṣayas tannimittaviṣayaś ca dveṣo 'pi saṃskārasamānāśraya eva /",
    "GSP33samkupad_u:1504": "tathā coktam --",
    "GSP33samkupad_u:1505": "“rūpasaṃskāratulyādhī rāgadveṣau bhayaṃ ca yat /",
    "GSP33samkupad_u:1506": "gṛhyate dhīśrayaṃ tasmāj jñātā śuddho 'bhayaḥ sadā” // SamUpad_II,1.35 //",
    "GSP33samkupad_u:1507": "kimāśrayaḥ punā rūpādisaṃskārādaya iti /",
    "GSP33samkupad_u:1508": "ucyate /",
    "GSP33samkupad_u:1509": "yatra kāmādāyaḥ /",
    "GSP33samkupad_u:1510": "kva punas te kāmādayaḥ /",
    "GSP33samkupad_u:1511": "“kāmaḥ saṅkalpo vicikitsā” ityādiśruter buddhāv eva /",
    "GSP33samkupad_u:1512": "tatraiva rūpādisaṃskāradayo 'pi, “kasmin nu rūpāṇi pratiṣṭhitānīti hṛdaye”",
    "GSP33samkupad_u:1513": "iti śruteḥ /",
    "GSP33samkupad_u:1514": "“kāmā ye 'sya hṛdi śritāḥ”, “tīrṇo hi “, “asaṅgo hy ayam”,",
    "GSP33samkupad_u:1515": "“tad vā asyaitad aticchandāḥ” ityādiśrutiśatebhyaḥ, “avikāryo 'yam",
    "GSP33samkupad_u:1516": "ucyate”, “anāditvān nirguṇatvāt” ityādi -- icchādveṣādi ca kṣetrasyaiva",
    "GSP33samkupad_u:1517": "viṣayasya dharmo nātmana iti -- smṛtibhyaś ca karmasthaivāśuddhir",
    "GSP33samkupad_u:1518": "nātmasthā iti // SamUpad_II,1.36 //",
    "GSP33samkupad_u:1519": "ato rūpādisaṃskārādyaśuddhisaṃbandhābhāvān na parasmād ātmano vilakṣaṇas tvam iti pratyakṣādivirodhābhāvād yuktaṃ para evātmāham iti pratipattum --",
    "GSP33samkupad_u:1520": "“tad ātmānam evāved [ahaṃ brahmāsmi]”, “ekadhaivānudraṣṭavyam”, “aham",
    "GSP33samkupad_u:1521": "evādhastāt”, “ātmaivādhastāt”, “sarvam ātmānaṃ paśyet”, “yatra tv asya sarvam ātmaiva”, “idaṃ sarvaṃ yad ayam ātma”, “sa eṣo ['kalaḥ ]”,",
    "GSP33samkupad_u:1522": "“anantaram abāhyam”, “sabāhyābhyantaro hy ajaḥ”, “brahmaivedam”, “etayā",
    "GSP33samkupad_u:1523_0": "dvārā prāpadyata”, “prajñānasya nāmadheyāni”, “satyaṃ jñānam anantaṃ brahma”, “tasmād vā”, “tat sṛṣṭvā tad evānuprāviśat”,",
    "GSP33samkupad_u:1523_1": "“eko devaḥ sarvabhūteṣu gūḍhaḥ”, “aśarīraṃ śarīreṣu”, “na jāyate mriyate”,",
    "GSP33samkupad_u:1524": "“svapnāntaṃ jāgaritāntam”, “sa ma ātmeti vidyāt”, “yas tu sarvāṇi bhūtāni”, “tad ejati tan naijati”, “venas tat paśyan”, “tad evāgniḥ”,",
    "GSP33samkupad_u:1525": "“aham, manur abhavam sūryaś ca” “antaḥ praviṣṭaḥ śāstā janānām”, “sad eva",
    "GSP33samkupad_u:1526": "somya”, “tat satyaṃ sa ātmā tat tvam asi” ityādiśrutibhyaḥ //",
    "GSP33samkupad_u:1527": "smṛtibhyaś ca -- “pūḥ prāṇinaḥ ... guhāśayasya”, “ātmaiva devatāḥ”,",
    "GSP33samkupad_u:1528": "“navadvāre pure”, “samaṃ sarveṣu bhūteṣu”, “vidyāvinayasaṃpanne”,",
    "GSP33samkupad_u:1529": "“avibhaktaṃvibhakteṣu “, “vāsudevaḥ sarvam” ityādibhyaḥ, eka evātmā paraṃ",
    "GSP33samkupad_u:1530": "brahma [sarva]saṃsāradharmavinirmuktas tvam iti siddham // SamUpad_II,1.38",
    "GSP33samkupad_u:1531": "sa yadi brūyāt -- yadi bhagavan “anantaro 'bāhyaḥ”, “sabāhyābhyantaro hy",
    "GSP33samkupad_u:1532_0": "ajaḥ”, “kṛtsnaḥ prajñānaghana eva” saindhavaghanavad ātmā sarvamūrtibhedavarjita ākāśavad ekarasaḥ, kim idaṃ dṛśyate śrūyate",
    "GSP33samkupad_u:1532_1": "vā sadhyaṃ sādhanaṃ [vā] sādhakaś ceti śrutismṛtilokaprasiddhaṃ",
    "GSP33samkupad_u:1533": "vādiśatavipratipattiviṣaya iti // SamUpad_II,1.39 //",
    "GSP33samkupad_u:1534": "ācāryo brūyāt -- avidyākṛtam etad yad idaṃ dṛśyate śrūyate vā,",
    "GSP33samkupad_u:1535": "paramārthatas tv eka evātmā avidyādrṣṭer anekavad avābhāsate,",
    "GSP33samkupad_u:1536": "timiradṛṣṭyānekacandravat /",
    "GSP33samkupad_u:1537": "“yatra vānyad iva syāt”, “yatra hi dvaitam iva",
    "GSP33samkupad_u:1538": "bhavati tad itara itaraṃ paśyati”, “mṛtyoḥ sa mṛtyum āpnoti”, “atha",
    "GSP33samkupad_u:1539": "yatrānyat paśyaty anyac chṛṇoty anyad vijānāti tad alpam, ... atha yad alpaṃ tan martyam”, iti, “vācārambhaṇaṃ vikāro nāmadheyam”, [”anṛtam”,]",
    "GSP33samkupad_u:1540": "“anyo 'sāv anyo 'ham” iti bhedadarśananindopapatter avidyākṛtaṃ dvaitam",
    "GSP33samkupad_u:1541": "“ekam evādvitīyam”, “yatra tv asya”, “ko mohaḥ kaḥ śokaḥ”",
    "GSP33samkupad_u:1542": "ityādyekatvavidhiśrutibhyaś ceti // SamUpad_II,1.40 //",
    "GSP33samkupad_u:1543": "yady evaṃ bhagavan, kimarthaṃ śrutyā sādhyasādhanādibheda ucyate utpattiḥ pralayaś ceti atrocyate -- avidyāvata upāttaśarīrādibhedasyeṣṭāniṣṭayoginam ātmānaṃ",
    "GSP33samkupad_u:1544_0": "manyamānasya sādhanair eveṣṭāniṣṭaprāptiparihāropāyavivekam ajānata iṣṭaprāptiṃ cāniṣṭaparihāraṃ cecchataḥ śanais tadviṣayam",
    "GSP33samkupad_u:1544_1": "ajñānaṃ nivartayati śāstraṃ na sādhyasādhanādibhedaṃ vidhatte aniṣṭarūpaḥ saṃsāro hi sa iti tad bhedadṛṣṭim evāvidyāṃ saṃsāramūlam",
    "GSP33samkupad_u:1544_2": "unmūlayati utpattipralayādyekatvopapattipradarśanena avidyāyām unmūlitāyāṃ śrutismṛtinyāyebhyaḥ “anantaram abāhyam”,",
    "GSP33samkupad_u:1545_0": "“sabāhyābhyantaro hy ajaḥ” saindhavaghanavat “prajñānaghana eva”, ekarasa ātmā ākāśavat paripūrṇa ity atraivaikā prajñā pratiṣṭhitā",
    "GSP33samkupad_u:1545_1": "paramārthadarśino bhavati, na sādhyasādhanotpattipralayādibhedenāśuddhigandho 'py upapadyate //",
    "GSP33samkupad_u:1546": "tac caitat paramārthadarśanaṃ pratipattum icchatā varṇāśramādyabhimānakṛtapāṅktarūpaputravittalokaiṣaṇādibhyo vyutthānaṃ kartavyam /",
    "GSP33samkupad_u:1547": "samyakpratyayavirodhāt tadabhimānasya bhedadarśanapratiṣedhārthopapattiś copapadyate /",
    "GSP33samkupad_u:1548": "na hy ekasminn ātmany asaṃsāritvabuddhau śāstranyāyotpāditāyāṃ tadviparītā buddhir bhavati",
    "GSP33samkupad_u:1549": "na hy agnau śītatvabuddhiḥ, śarīre vājarāmaraṇabuddhiḥ /",
    "GSP33samkupad_u:1550": "tasmād avidyākāryatvāt sarvakarmaṇāṃ tatsādhanānāṃ ca yajñopavītādīnāṃ paramārthadarśananiṣṭhena tyāgaḥ kartavyaḥ // SamUpad_II,1.44 //",
    "GSP33samkupad_u:1551": "iti śiṣyapratibodhana[vidhi]prakaraṇam // SamUpad_II,1 //",
    "GSP33samkupad_u:1552": "sukham āsīnaṃ brāhmaṇaṃ brahmaniṣṭhaṃ kaścid brahmacārī janmamaraṇalakṣaṇāt saṃsārān nirviṇṇo mumukṣur vidhivad upasannaḥ papraccha -- bhagavan, katham ahaṃ saṃsārān mokṣiṣye /",
    "GSP33samkupad_u:1553": "śarīrendriyaviṣayavedanāvān jāgarite duḥkham anubhavāmi tathā svapne",
    "GSP33samkupad_u:1554": "'nubhavāmi punaḥ punaḥ suṣuptipratipattyā viśramya /",
    "GSP33samkupad_u:1555": "kim ayam eva mama",
    "GSP33samkupad_u:1556": "svabhāvaḥ, kiṃ vānyasvabhāvasya sato naimittika iti /",
    "GSP33samkupad_u:1557": "yadi svabhāvo na me mokṣāśā svabhāvasyāvarjanīyatvāt /",
    "GSP33samkupad_u:1558": "atha naimittiko nimittaparihāre syān mokṣopapattiḥ // SamUpad_II,2.45 //",
    "GSP33samkupad_u:1559": "taṃ gurur uvāca -- śṛṇu vatsa, na tavāyaṃ svabhāvaḥ /",
    "GSP33samkupad_u:1560": "naimittikaḥ //",
    "GSP33samkupad_u:1561": "ity uktaḥ śiṣya uvāca -- kiṃ nimittam, kiṃ vā tasya nivartakam, ko vā mama",
    "GSP33samkupad_u:1562": "svabhāvaḥ, yasmin nimitte nivartite naimittikābhāvo roganimittanivṛttāv iva rogī svabhāvaṃ pratipadyeyeti // SamUpad_II,2.47 //",
    "GSP33samkupad_u:1563": "gurur uvāca -- avidyā nimittam, vidyā tasyā nivartikā, avidyāyāṃ nivṛttāyāṃ tannimittābhāvān mokṣyase janmamaraṇalakṣaṇāt saṃsārāt,",
    "GSP33samkupad_u:1564": "svapnajāgradduḥkhaṃ ca nānubhaviṣyasīti // SamUpad_II,2.48 //",
    "GSP33samkupad_u:1565_0": "śiṣya uvāca -- kā sāvidyā, kiṃviṣayā vā, vidyā ca kāvidyānivartikā yayā svabhāvaṃ pratipadyeyeti gurur uvāca-- tvaṃ paramātmānaṃ",
    "GSP33samkupad_u:1565_1": "santam asaṃsāriṇaṃ saṃsāry aham asmīti viparītaṃ pratipadyase, akartāraṃ santaṃ karteti, abhoktāraṃ santaṃ bhokteti, vidyamānaṃ",
    "GSP33samkupad_u:1565_2": "cāvidyamānam iti, iyam avidyā // SamUpad_II,2.50 //",
    "GSP33samkupad_u:1566": "śiṣya uvāca -- yady apy ahaṃ vidyamānas tathāpi na paramātmā /",
    "GSP33samkupad_u:1567": "kartṛtvabhoktṛtvalakṣaṇaḥ saṃsāro mama svabhāvaḥ, pratyakṣādibhiḥ pramāṇair anubhūyamānatvāt",
    "GSP33samkupad_u:1568": "nāvidyānimittaḥ, avidyāyāḥ svātmaviṣayatvānupapatteḥ /",
    "GSP33samkupad_u:1569": "avidyā nāmānyasminn anyadharmādhyāropaṇā /",
    "GSP33samkupad_u:1570": "yathā prasiddhaṃ rajataṃ prasiddhāyāṃ śuktikāyām, yathā prasiddhaṃ puruṣaṃ",
    "GSP33samkupad_u:1571": "sthāṇāv adhyāropayati, prasiddhaṃ vā sthāṇuṃ puruṣe /",
    "GSP33samkupad_u:1572": "nāprasiddhaṃ",
    "GSP33samkupad_u:1573": "prasiddhe, prasiddhaṃ vāprasiddhe /",
    "GSP33samkupad_u:1574": "na cātmany anātmānam adhyāropayati,",
    "GSP33samkupad_u:1575": "ātmano 'prasiddhatvāt /",
    "GSP33samkupad_u:1576": "tathātmānam anātmani, ātmano 'prasiddhatvād eva //",
    "GSP33samkupad_u:1577": "taṃ gurur uvāca -- na, vyabhicārāt /",
    "GSP33samkupad_u:1578": "na hi vatsa, prasiddhaṃ prasiddha evādhyāropayatīti niyantuṃ śakyam /",
    "GSP33samkupad_u:1579": "ātmany adhyāropaṇadarśanāt /",
    "GSP33samkupad_u:1580": "gauro",
    "GSP33samkupad_u:1581": "'haṃ kṛṣṇo 'ham iti dehadharmasyāhaṃpratyayaviṣaya ātmany",
    "GSP33samkupad_u:1582": "ahaṃpratyayaviṣayasya ca dehe 'yam aham asmīti // SamUpad_II,2.52 //",
    "GSP33samkupad_u:1583": "śiṣya āha -- prasiddha eva tarhy ātmāhaṃpratyayaviṣayatayā dehaś cāyam iti",
    "GSP33samkupad_u:1584": "/ tatraivaṃ sati prasiddhayor eva dehātmanor itaretarādhyāropaṇā[t]",
    "GSP33samkupad_u:1585": "sthāṇupuruṣayoḥ śuktikārajatayor iva /",
    "GSP33samkupad_u:1586": "tatra kaṃ viseṣam āśritya bhagavatoktaṃ prasiddhayor itaretarādhyāropaṇeti niyantuṃ na śakyata iti // SamUpad_II,2.53 //",
    "GSP33samkupad_u:1587": "gurur uvāca -- śṛṇu /",
    "GSP33samkupad_u:1588": "satyaṃ prasiddhau dehātmānau na tu sthāṇupuruṣāv iva viviktapratyayaviṣayatayā sarvalokaprasiddhau",
    "GSP33samkupad_u:1589": "kathaṃ tarhi /",
    "GSP33samkupad_u:1590": "nityam eva nirantarāviviktapratyayaviṣayatayā /",
    "GSP33samkupad_u:1591": "na hy ayaṃ deho 'yam ātmeti viviktābhyāṃ pratyayābhyāṃ dehātmānau gṛhṇāti yataḥ kaścit /",
    "GSP33samkupad_u:1592": "ata eva hi momuhyate loka ātmānātmaviṣaye, evam ātmā naivam ātmeti /",
    "GSP33samkupad_u:1593": "imaṃ viśeṣam āśrityāvocaṃ naivaṃ śakyam iti // SamUpad_II,2.54 //",
    "GSP33samkupad_u:1594": "nanv avidyādhyāropitaṃ [yatra] yat tad asat [tatra] dṛṣṭam, yathā rajataṃ śuktikāyām, sthāṇau puruṣaḥ, rajjvāṃ sarpaḥ, ākāśe talamalinatvam ityādi /",
    "GSP33samkupad_u:1595": "tathā dehātmanor api nityam evo nirantarāviviktapratyayatayetaretarādhyāropaṇā kṛtā syāt, tad itaretarayor nityam evāsattvaṃ syāt /",
    "GSP33samkupad_u:1596": "yathā śuktikādiṣv avidyādhyāropitānāṃ rajatādīnāṃ nityam evātyantāsattvam, tadviparītānāṃ ca viparīteṣu, tadvad dehātmanor avidyayaivetaretarādhyāropaṇā kṛtā syāt /",
    "GSP33samkupad_u:1597": "tatraivaṃ sati dehātmanor asattvaṃ prasajyeta /",
    "GSP33samkupad_u:1598": "tac cāniṣṭam, vaināśikapakṣatvāt /",
    "GSP33samkupad_u:1599": "atha tadviparyayeṇa deha ātmany avidyayādhyāropitaḥ, dehasyātmani sati asattvaṃ",
    "GSP33samkupad_u:1600": "prasajyeta /",
    "GSP33samkupad_u:1601": "tac cāniṣṭam, pratyakṣādivirodhāt /",
    "GSP33samkupad_u:1602": "tasmād dehātmānau nāvidyayetaretarasminn adhyāropitau /",
    "GSP33samkupad_u:1603": "kathaṃ tarhi /",
    "GSP33samkupad_u:1604": "vaṃśastambhavan nityasaṃyuktau // SamUpad_II,2.55 //",
    "GSP33samkupad_u:1605": "na /",
    "GSP33samkupad_u:1606": "anityatvaparārthatvaprasaṅgāt /",
    "GSP33samkupad_u:1607": "saṃhatatvāt [parārthatvam anityatvaṃ",
    "GSP33samkupad_u:1608": "ca] vaṃśastambhādivad eva /",
    "GSP33samkupad_u:1609": "kiṃ ca yas tu parair dehena saṃhataḥ kalpita ātmā sa saṃhatatvāt parārthaḥ /",
    "GSP33samkupad_u:1610": "tenāsaṃhataḥ paro 'nyo nityaḥ siddhas tāvat // SamUpad_II,2.56 //",
    "GSP33samkupad_u:1611": "tasyāsaṃhatasya dehe dehamātratayādhyāropitatvenāsattvānityatvādidoṣaprasaṅgo bhavati /",
    "GSP33samkupad_u:1612": "tatra nirātmako deha iti vaināśikapakṣaprāptidoṣaḥ syāt // SamUpad_II,2.57 //",
    "GSP33samkupad_u:1613": "na /",
    "GSP33samkupad_u:1614": "svata evātmana ākāśasyevāsaṃhatatvābhyupagamāt /",
    "GSP33samkupad_u:1615": "sarveṇāsaṃhataḥ sann ātmeti na nirātmako dehādiḥ sarvaḥ syāt /",
    "GSP33samkupad_u:1616": "yathā cākāśaṃ sarveṇāsaṃhatam iti sarvaṃ na nirākāśaṃ bhavati, evam /",
    "GSP33samkupad_u:1617": "tasmān na vaināśikapakṣaprāptidoṣaḥ syāt // SamUpad_II,2.58 //",
    "GSP33samkupad_u:1618": "yat punar uktam, dehasyātmany asattve pratyakṣādivirodhaḥ syād iti /",
    "GSP33samkupad_u:1619": "tan na /",
    "GSP33samkupad_u:1620": "pratyakṣādibhir ātmani dehasya sattvānupalabdheḥ /",
    "GSP33samkupad_u:1621": "na hy ātmani,",
    "GSP33samkupad_u:1622": "kuṇḍe badaram, kṣīre sarpiḥ, tile tailam, bhittau citram iva ca,",
    "GSP33samkupad_u:1623": "pratyakṣādibhir deha upalabhyate /",
    "GSP33samkupad_u:1624": "tasmān na pratyakṣādivirodhaḥ //",
    "GSP33samkupad_u:1625": "kathaṃ tarhi pratyakṣādyaprasiddhātmani dehādhyāropaṇa, dehe cātmāropaṇā // SamUpad_II,2.60",
    "GSP33samkupad_u:1626": "nāyaṃ doṣaḥ /",
    "GSP33samkupad_u:1627": "svabhāva[pra]siddhatvād ātmanaḥ /",
    "GSP33samkupad_u:1628_0": "na hi kādācitkasiddhāv evādhyāropaṇā na nityasiddhāv iti niyantuṃ śakyam, ākāśe talamalādyadhyāropaṇadarśanāt kiṃ bhagavan,",
    "GSP33samkupad_u:1628_1": "dehātmanor itaretarādhyāropaṇā dehādisaṃghāṭakṛtāthavātmakṛteti // SamUpad_II,2.62",
    "GSP33samkupad_u:1629": "gurur uvāca -- yadi dehādisaṃghātakṛtā, yadi vātmakṛtā, kiṃ tava syāt //",
    "GSP33samkupad_u:1630": "ity uktaḥ śiṣya āha -- yady ahaṃ dehādisaṃghātamātraḥ, tato mamācetanatvāt parārthatvam iti na matkṛtā dehātmanor itaretarādhyāropaṇā /",
    "GSP33samkupad_u:1631": "athāham ātmā paro 'nyaḥ saṃghātāt, citimattvāt svārtha iti mayaiva citimatātmany adhyāropaṇā kriyate sarvānarthabījabhūtā // SamUpad_II,2.64 //",
    "GSP33samkupad_u:1632": "ity ukto gurur uvāca -- anarthabījabhūtāṃ cen mithyādhyāropaṇāṃ jānīṣe, mā kārṣīs tarhi // naiva bhagavan, śaknomi na kartum /",
    "GSP33samkupad_u:1633": "anyena kenacit prayukto 'haṃ na svatantra iti // SamUpad_II,2.66 //",
    "GSP33samkupad_u:1634": "na tarhy acitimattvāt svārthas tvam /",
    "GSP33samkupad_u:1635": "yena prayukto 'svatantraḥ",
    "GSP33samkupad_u:1636": "pravartase, sa citimān svārthaḥ, saṃghāṭa eva tvam // SamUpad_II,2.67 //",
    "GSP33samkupad_u:1637": "yady acetano 'ham, kathaṃ sukhaduḥkhavedanāṃ bhavaduktaṃ ca jānāmi //",
    "GSP33samkupad_u:1638": "gurur uvāca -- kiṃ sukhaduḥkhavedanāyā maduktāc cānyas tvaṃ kiṃ vānanya eveti // SamUpad_II,2.69",
    "GSP33samkupad_u:1639": "śiṣya uvāca -- nāhaṃ tāvad ananyaḥ /",
    "GSP33samkupad_u:1640": "kasmāt /",
    "GSP33samkupad_u:1641": "yasmāt tadubhayaṃ karmabhūtaṃ gaṭādim iva jānāmi /",
    "GSP33samkupad_u:1642": "yadi ananyo 'ham, tena tadubhayaṃ na",
    "GSP33samkupad_u:1643": "jānīyām, kiṃ tu jānāmi, tasmād anyaḥ /",
    "GSP33samkupad_u:1644": "sukhaduḥkhavedanāvikriyā ca svārthaiva prāpnoti, tvaduktaṃ ca syāt, ananyatve, na ca tayoḥ svārthatā yuktā /",
    "GSP33samkupad_u:1645": "na hi candanakaṇṭakakṛte sukhaduḥkhe candanakaṇṭakārthe,",
    "GSP33samkupad_u:1646": "ghaṭopayogo vā ghaṭārthaḥ /",
    "GSP33samkupad_u:1647": "tasmāt tadvijñātur mama candanādikṛto 'rthaḥ /",
    "GSP33samkupad_u:1648": "ahaṃ hi tato 'nyaḥ samastam arthaṃ jānāmi buddhyārūḍham // SamUpad_II,2.70",
    "GSP33samkupad_u:1649": "taṃ gurur uvāca -- evaṃ tarhi svārthas tvaṃ citimattvān na pareṇa prayujyase /",
    "GSP33samkupad_u:1650": "na hi citimān paratantraḥ pareṇa prayujyate, citimataś",
    "GSP33samkupad_u:1651": "citimadarthatvānupapatteḥ, samatvāt, prakāśayor iva /",
    "GSP33samkupad_u:1652": "nāpy acitimadarthatvaṃ citimato bhavati, acitimato 'citimattvād eva svārthasaṃbandhānupapatteḥ",
    "GSP33samkupad_u:1653": "nāpy acitimator anyonyārthatvaṃ dṛṣṭam /",
    "GSP33samkupad_u:1654": "na hi kāṣṭhakuḍye 'nyonyārthaṃ kurvāte // SamUpad_II,2.71 //",
    "GSP33samkupad_u:1655": "nanu citimattve same 'pi bhṛtyasvāminor anyonyārthatvaṃ dṛṣṭam //",
    "GSP33samkupad_u:1656": "naivam, agner uṣṇaprakāśavat tava citimattvasya vivakṣitatvāt /",
    "GSP33samkupad_u:1657": "darśitaś ca dṛṣṭāntaḥ prakāśayor iveti /",
    "GSP33samkupad_u:1658": "tatraivaṃ sati svabuddhyārūḍham eva sarvam upalabhase 'gnyuṣṇaprakāśatulyena kūṭasthanityacaitanyasvarūpeṇa",
    "GSP33samkupad_u:1659": "yadi caivam ātmanaḥ sarvadā nirviśeṣatvam abhyupagacchasi /",
    "GSP33samkupad_u:1660": "kim ity ūcivān,",
    "GSP33samkupad_u:1661": "suṣupte viśramya viśramya jāgratsvapnayor duḥkham anubhavāmi /",
    "GSP33samkupad_u:1662": "kim ayam eva mama svabhāvaḥ, kiṃ vā naimittika iti ca /",
    "GSP33samkupad_u:1663": "kim asau vyāmoho 'pagataḥ,",
    "GSP33samkupad_u:1664": "kiṃ vā na // SamUpad_II,2.73 //",
    "GSP33samkupad_u:1665": "ity uktaḥ śiṣya uvāca -- bhagavan, apagatas tvatprasādād vyāmohaḥ, kiṃ tu mama kūṭasthatāyāṃ saṃśayaḥ /",
    "GSP33samkupad_u:1666": "katham /",
    "GSP33samkupad_u:1667": "śabdādīnāṃ svataḥsiddhir nāsti,",
    "GSP33samkupad_u:1668": "acetanatvāt /",
    "GSP33samkupad_u:1669": "śabdādyākārapratyayotpattes tu teṣām /",
    "GSP33samkupad_u:1670": "pratyayānām itaretaravyāvṛttaviśeṣaṇānāṃ nīlapītādyākāravatāṃ svataḥsiddhyasaṃbhavāt /",
    "GSP33samkupad_u:1671": "tasmād bāhyākāranimittatvaṃ gamyata iti bāhyākāravacchabdādyākāratvasiddhiḥ /",
    "GSP33samkupad_u:1672": "tathā pratyayānām apy ahaṃpratyayālambanavastubhedānāṃ saṃhatatvād acaitanyopapatteḥ svārthatvāsaṃbhavāt svarūpavyatiriktagrāhakagrāhyatvena siddhiḥ śabdādivad eva /",
    "GSP33samkupad_u:1673": "asaṃhatatve sati caitanyātmakatvāt svārtho 'py ahaṃ pratyayānāṃ nīlapītādyākārāṇām upalabdheti vikriyāvān eva, kūṭastha iti saṃśayaḥ //",
    "GSP33samkupad_u:1674": "taṃ gurur uvāca -- na yuktas tava saṃśayaḥ /",
    "GSP33samkupad_u:1675": "yatas teṣāṃ pratyayānāṃ niyamenāśeṣata upalabdher evāpariṇāmitvāt kūṭasthatvasiddhau niścayahetum evāśeṣacittapracāropalabdhiṃ saṃśayahetum āttha /",
    "GSP33samkupad_u:1676": "yadi hi tava pariṇāmitvaṃ syāt, aśeṣasvaviṣayacittapracāropalabdhir na syāt, cittasyeva svaviṣaye yathā cendriyāṇāṃ svaviṣayeṣu /",
    "GSP33samkupad_u:1677": "na ca tathātmanas tava svaviṣayaikadeśopalabdhiḥ /",
    "GSP33samkupad_u:1678": "ataḥ kūṭasthataiva taveti // SamUpad_II,2.75",
    "GSP33samkupad_u:1679": "tatrāha -- upalabdhir nāma dhātvartho vikriyaiva, upalabdhuḥ",
    "GSP33samkupad_u:1680": "kūṭasth[ātm]atā ceti viruddham // SamUpad_II,2.76 //",
    "GSP33samkupad_u:1681": "na /",
    "GSP33samkupad_u:1682": "dhātvarthavikriyāyām upalabdhyupacārāt /",
    "GSP33samkupad_u:1683": "yo hi bauddhaḥ pratyayaḥ sa dhātvartho vikriyātmaka ātmana upalabdhyābhāsaphalāvasāna ity upalabdhiśabdenopacaryate /",
    "GSP33samkupad_u:1684": "yathā chidikriyā dvaidhībhāvaphalāvasāneti",
    "GSP33samkupad_u:1685": "dhātvarthatvenopacaryate, tadvat // SamUpad_II,2.77 //",
    "GSP33samkupad_u:1686": "ity uktaḥ śiṣya āha -- nanu bhagavan, mama kūṭasthatvapratipādanaṃ praty",
    "GSP33samkupad_u:1687": "asamartho dṛṣṭāntaḥ /",
    "GSP33samkupad_u:1688": "katham /",
    "GSP33samkupad_u:1689": "chidiś chedyavikriyāvasānopacaryate yathā",
    "GSP33samkupad_u:1690": "dhātvarthatvena, tathopalabdhiśabdopacarito 'pi dhātvartho bauddhapratyaya ātmana upalabdhivikriyāvasānaś cen nātmanaḥ kūṭasthatāṃ pratipādayituṃ",
    "GSP33samkupad_u:1691": "samarthaḥ // SamUpad_II,2.78 //",
    "GSP33samkupad_u:1692": "gurur uvāca -- satyam evaṃ syāt, yady upalabdhyupalabdhror viśeṣaḥ /",
    "GSP33samkupad_u:1693": "nityopalabdhimātra eva hy upalabdhā /",
    "GSP33samkupad_u:1694": "na tu tārkikasamaya ivānyopalabdhir anya ca upalabdhā ca // SamUpad_II,2.79 //",
    "GSP33samkupad_u:1695": "nanūpalabdhiphalāvasāno dhātvarthaḥ katham iti // SamUpad_II,2.80 //",
    "GSP33samkupad_u:1696": "ucyate -- śṛṇu, upalabdhyābhāsaphalāvasāna ity uktam, kiṃ na śrutaṃ tvayā",
    "GSP33samkupad_u:1697": "/ na tv ātmano vikriyotpādanāvasāna iti mayoktam // SamUpad_II,2.81 //",
    "GSP33samkupad_u:1698": "śiṣya āha -- kathaṃ tarhi kūṭasthe mayy aśeṣasvaviṣayacittapracāropalabdhṛtvam ity āttha // taṃ gurur uvāca -- satyam evāvocam, tenaiva kūṭasthatām abruvaṃ tava //",
    "GSP33samkupad_u:1699": "yady evaṃ bhagavan, kūṭasthanityopalabdhisvarūpe mayi śabdādyākārabauddhapratyayeṣu",
    "GSP33samkupad_u:1700": "matsvarūpopalabdhyābhāsaphalāvasānavatsūtpadyāmaneṣu, kas tv aparādho mama",
    "GSP33samkupad_u:1701": "satyam, nāsty aparādhaḥ, kiṃ tv avidyāmātras tu aparādha iti prāg evāvocam // SamUpad_II,2.85",
    "GSP33samkupad_u:1702": "yadi bhagavan, suṣupta iva mama vikriyā nāsti, kathaṃ svapnajāgarite //",
    "GSP33samkupad_u:1703": "taṃ gurur uvāca -- kiṃ tv anubhūyete tvayā sa[n]tatam // SamUpad_II,2.87",
    "GSP33samkupad_u:1704": "bāḍham anubhavāmi, kiṃ tu vicchidya vicchidya na tu santatam //",
    "GSP33samkupad_u:1705": "[taṃ] gurur uvāca -- āgantuke tv ete na tavātmabhūte /",
    "GSP33samkupad_u:1706": "yadi tavātmabhūte caitanyasvarūpavat svataḥsiddhe santate eva syātām /",
    "GSP33samkupad_u:1707": "kiṃ ca svapnajāgarite na tavātmabhūte, vyabhicāritvāt, vastrādivat /",
    "GSP33samkupad_u:1708": "na hi yasya yat svarūpaṃ tat tadvyabhicāri dṛṣṭam /",
    "GSP33samkupad_u:1709": "svapnajāgarite tu caitanyamātratvād vyabhicarataḥ /",
    "GSP33samkupad_u:1710_0": "suṣupte cet svarūpaṃ vyabhicaret, tan naṣṭaṃ nāstīti vā bādhyam eva syāt, āgantukānām ataddharmāṇām ubhayātmakatvadarśanāt,",
    "GSP33samkupad_u:1710_1": "yathā dhanavastrādīnāṃ nāśo dṛṣṭaḥ, svapnabhrāntilabdhānāṃ tv abhāvo dṛṣṭaḥ //",
    "GSP33samkupad_u:1711": "nanv evaṃ bhagavan, caitanyasvarūpam apy āgantukaṃ prāptam,",
    "GSP33samkupad_u:1712": "svapnajāgaritayor iva suṣupte 'nupalabdheḥ /",
    "GSP33samkupad_u:1713": "acaitanyasvarūpo vā syām aham",
    "GSP33samkupad_u:1714": "na, paśya, tadanupapatteḥ /",
    "GSP33samkupad_u:1715": "caitanyasvarūpaṃ ced āgantukaṃ paśyasi, paśya",
    "GSP33samkupad_u:1716": "/ naitad varśaśatenāpy upapattyā kalpayituṃ śaknumo vayam, anyo vācaitanyo 'pi /",
    "GSP33samkupad_u:1717": "[tasya] saṃhatatvāt pārārthyam anekatvaṃ nāśitvaṃ ca na kenacid upapattyā vārayituṃ śakyam",
    "GSP33samkupad_u:1718": "asvārthasya svataḥsiddhyabhāvād ity avocāma /",
    "GSP33samkupad_u:1719": "caitanyasvarūpasya tv ātmanaḥ svataḥsiddher anyānapekṣatvaṃ na kenacid vārayituṃ śakyam, avyabhicārāt nanu vyabhicāro darśito mayā suṣupte na paśyāmīti // SamUpad_II,2.92 //",
    "GSP33samkupad_u:1720": "na /",
    "GSP33samkupad_u:1721": "vyāhatatvāt /",
    "GSP33samkupad_u:1722": "kathaṃ vyāghātaḥ /",
    "GSP33samkupad_u:1723": "paśyatas tava na paśyāmīti vyāhataṃ vacanam /",
    "GSP33samkupad_u:1724": "na hi kadācid bhagavan, suṣupte mayā caitanyam anyad vā kiṃcid",
    "GSP33samkupad_u:1725": "dṛṣṭam /",
    "GSP33samkupad_u:1726": "paśyaṃs tarhi suṣupte tvam /",
    "GSP33samkupad_u:1727": "yasmād dṛṣṭam eva pratiṣedhasi, na dṛṣṭim /",
    "GSP33samkupad_u:1728": "yā tava dṛṣṭis tac caitanyam iti mayoktam /",
    "GSP33samkupad_u:1729": "yayā tvaṃ vidyamānayā na kiṃcid dṛṣṭam iti pratiṣedhasi, sā dṛṣṭis tac caitanyam /",
    "GSP33samkupad_u:1730": "tarhi sarvatrāvyabhicārāt kūṭasthanityatvaṃ siddhaṃ svata eva, na pramāṇāpekṣam /",
    "GSP33samkupad_u:1731": "svataḥsiddhasya hi pramātur anyasya prameyasya paricchittiṃ prati pramāṇāpekṣā /",
    "GSP33samkupad_u:1732": "yā tv anyā nityā paricchittir apekṣyate",
    "GSP33samkupad_u:1733": "'nyasyāparicchittirūpasya paricchedāya, sā hi nityaiva kūṭasthā svayaṃjyotiḥsvabhāvā /",
    "GSP33samkupad_u:1734": "ātmani pramāṇatve pramātṛtve vā na tāṃ prati",
    "GSP33samkupad_u:1735": "pramāṇāpekṣā, tatsvabhāvatvāt /",
    "GSP33samkupad_u:1736": "yathā prakāśanam uṣṇatvaṃ vā lohodakādiṣu parato 'pekṣyate 'gnyādityādibhyaḥ, atatsvabhāvatvāt,",
    "GSP33samkupad_u:1737": "tadapekṣā, sarvadā tatsvabhāvatvāt // SamUpad_II,2.93 //",
    "GSP33samkupad_u:1738": "anityatva eva pramā syān na nityatva iti cet // SamUpad_II,2.94 //",
    "GSP33samkupad_u:1739": "na /",
    "GSP33samkupad_u:1740": "avagater nityatvānityatvayor viśeṣānupapatteḥ /",
    "GSP33samkupad_u:1741": "na hy avagateḥ pramātve 'nityāvagatiḥ pramā na nityeti viśeṣo 'vagamyate //",
    "GSP33samkupad_u:1742": "nityāyāṃ pramātur apekṣābhāvaḥ /",
    "GSP33samkupad_u:1743": "anityāyāṃ tu yatnāntaritatvād avagatir apekṣyata iti viśeṣaṃ syād iti cet // SamUpad_II,2.96",
    "GSP33samkupad_u:1744": "siddhā tarhy ātmanaḥ pramātuḥ svataḥsiddhiḥ, pranāṇanirapekṣatayaiveti //",
    "GSP33samkupad_u:1745": "abhāve 'py apekṣābhāvaḥ, nityatvād iti cet /",
    "GSP33samkupad_u:1746": "na /",
    "GSP33samkupad_u:1747": "avagater evātmani sadbhāvād iti parihṛtam etat // SamUpad_II,2.98 //",
    "GSP33samkupad_u:1748": "pramātuś cet pramāṇāpekṣāsiddhiḥ, kasya pramitsā syāt /",
    "GSP33samkupad_u:1749": "yasya pramitsā sa eva pramātābhyupagamyate /",
    "GSP33samkupad_u:1750": "tadīyā ca pramitsā prameyaviṣayaiva, na pramātṛviṣayā /",
    "GSP33samkupad_u:1751": "pramātṛviṣayatve 'navasthāprasaṅgāt pramātus tadicchāyāś ca, tasyāpy anyaḥ pramātā, tasyāpy anya iti /",
    "GSP33samkupad_u:1752": "evam evecchāyāḥ pramātṛviṣayatve /",
    "GSP33samkupad_u:1753": "pramātur ātmano 'vyavahitatvāc ca prameyatvanupapattiḥ /",
    "GSP33samkupad_u:1754": "loke hi prameyaṃ nāma pramātur icchāsmṛtiprayatnapramāṇajanmavyavahitaṃ",
    "GSP33samkupad_u:1755": "siddhyati, nānyathāvagatiḥ prameyaviṣayā dṛṣṭā /",
    "GSP33samkupad_u:1756": "na ca pramātuḥ pramātā svasya svayam eva kenacid vyavahitaḥ kalpayituṃ śakya icchādīnām anyatamenāpi",
    "GSP33samkupad_u:1757": "smṛtiś ca smartavyaviṣayā, na smartṛviṣayā /",
    "GSP33samkupad_u:1758": "tathecchāyā iṣṭaviṣayatvam eva, necchāvadviṣayatvam /",
    "GSP33samkupad_u:1759": "smartricchāvadviṣayatve 'pi hy ubhayor anavasthā pūrvavad aparihāryā syāt // SamUpad_II,2.99",
    "GSP33samkupad_u:1760": "nanu pramātṛviṣayāvagatyanutpattāv anavagata eva pramātā syād iti cet //",
    "GSP33samkupad_u:1761": "na, avagantur avagater avagantavyaviṣayatvāt /",
    "GSP33samkupad_u:1762": "avagantṛviṣayatve cānavasthā pūrvavat syāt /",
    "GSP33samkupad_u:1763": "avagatiś cātmani kūṭasthanityātmajyotir anyato",
    "GSP33samkupad_u:1764": "'napekṣaiva siddhā, agnyādityādyuṣṇaprakāśavad iti pūrvam eva prasādhitam /",
    "GSP33samkupad_u:1765": "avagateś caitanyātmajyotiṣaḥ svātmany anityatva ātmanaḥ svārthatānupapattiḥ, kāryakaraṇa[saṃghāta]vat saṃhatatvāt pārārthyaṃ doṣavattvaṃ cāvocāma /",
    "GSP33samkupad_u:1766": "katham /",
    "GSP33samkupad_u:1767": "caitanyātmajyotiṣaḥ svātmany anityatve smṛtyādivyavadhānāt saṃhatatvam /",
    "GSP33samkupad_u:1768": "tataś ca tasya caitanyajyotiṣaḥ prāg utpatteḥ pradhvaṃsāc cordhvam ātmany evābhāvāt, cakṣurādīnām iva saṃhatatvāt, pārārthyaṃ syāt /",
    "GSP33samkupad_u:1769": "yadā ca tad utpannam ātmani vidyate, na tadātmanaḥ svārthatvam /",
    "GSP33samkupad_u:1770": "tadbhāvābhāvāpekṣā hy ātmānātmanoḥ svārthatvaparārthatvasiddhiḥ /",
    "GSP33samkupad_u:1771": "tasmād ātmano 'nyanirapekṣam eva nityacaitanyajyotiṣṭvaṃ siddham // SamUpad_II,2.101 //",
    "GSP33samkupad_u:1772": "nanv evaṃ sati, asati pramātṛtve kathaṃ pramātuḥ pramātṛtvam //",
    "GSP33samkupad_u:1773": "ucyate -- pramāyā nityatve 'nityatve ca rūpaviśeṣābhāvāt /",
    "GSP33samkupad_u:1774": "avagatir hi pramā /",
    "GSP33samkupad_u:1775": "tasyāḥ smṛtīcchādipūrvikāyā anityāyaḥ kūṭasthanityāyā vā, na",
    "GSP33samkupad_u:1776": "[sva]rūpaviśeṣo vidyate /",
    "GSP33samkupad_u:1777": "yathā dhātvarthasya tiṣṭhatyādeḥ phalasya gatyādipūrvakasyānityasyāpūrvasya nityasya vā, rūpaviśeṣo nāstīti tulyo",
    "GSP33samkupad_u:1778": "vyapadeśo dṛṣṭaḥ -- tiṣṭhanti manuṣyāḥ, tiṣṭhanti parvatā ityādi /",
    "GSP33samkupad_u:1779": "tathā nityāvagatisvarūpe 'pi pramātari pramātṛtvavyapadeśo na virudhyate,",
    "GSP33samkupad_u:1780": "phalasāmānyād iti // SamUpad_II,2.103 //",
    "GSP33samkupad_u:1781": "atrāha śiṣyaḥ -- nityāvagatisvarūpasyātmano 'vikriyatvāt kāryakaraṇair",
    "GSP33samkupad_u:1782": "asaṃhatya, takṣādīnām iva vāsyādibhiḥ, kartṛtvaṃ nopapadyate,",
    "GSP33samkupad_u:1783": "asaṃhatasvabhāvasya ca kāryakaraṇopādāne 'navasthā prasajyeta /",
    "GSP33samkupad_u:1784_0": "takṣādīnāṃ tu kāryakaraṇair nityam eva saṃhatatvam iti vāsyādyupādāne nānavasthā syād iti iha tv asaṃhatasvabhāvasya karaṇānupādāne",
    "GSP33samkupad_u:1784_1": "kartṛtvaṃ nopapadyata iti karaṇam upādeyam, tadupādānam api vikriyaiveti tatkartṛtve karaṇāntaram upādeyam, tadupādāne 'py",
    "GSP33samkupad_u:1784_2": "anyad iti pramātuḥ svātantrye 'navasthāparihāryā",
    "GSP33samkupad_u:1785": "syāt /",
    "GSP33samkupad_u:1786": "na ca kriyaivātmānaṃ kārayati, anirvartitāyāḥ svarūpābhāvāt /",
    "GSP33samkupad_u:1787": "athānyad ātmānam upetya kriyāṃ kārayatīti cet /",
    "GSP33samkupad_u:1788": "na /",
    "GSP33samkupad_u:1789": "anyasya svataḥsiddhatvāviṣayatvādyanupapatteḥ /",
    "GSP33samkupad_u:1790": "na hy ātmano 'nyad acetanaṃ vastu svapramāṇakaṃ dṛṣṭam /",
    "GSP33samkupad_u:1791": "śabdādisarvam evāvagatiphalāvasānapratyayapramitaṃ siddhaṃ syāt /",
    "GSP33samkupad_u:1792": "avagatiś ced ātmano 'nyasya syāt, so 'py ātmaivāsaṃhataḥ svārthaḥ syān na parārthaḥ /",
    "GSP33samkupad_u:1793": "na ca dehendriyaviṣayāṇāṃ svārthatām avagantuṃ śaknumo 'vagatyavasānapratyayāpekṣasiddhidarśanāt",
    "GSP33samkupad_u:1794": "nanu dehasyāvagatau na kaścit pratyakṣādipratyayāntaram apekṣate //",
    "GSP33samkupad_u:1795": "bāḍham, jāgraty evaṃ syāt /",
    "GSP33samkupad_u:1796": "mṛtisuṣuptyos tu dehasyāpi pratyakṣādipramāṇāpekṣayaiva siddhiḥ /",
    "GSP33samkupad_u:1797": "tathaivendriyāṇām /",
    "GSP33samkupad_u:1798": "bāhyā eva hi śabdādayo dehendriyākārapariṇatā iti pratyakṣādipramāṇāpekṣayaiva [hi]",
    "GSP33samkupad_u:1799": "siddhiḥ /",
    "GSP33samkupad_u:1800": "siddhir iti ca pramāṇaphalam avagatim avocāma, sā cāvagatiḥ kūṭasthā svayaṃsiddhātmajyotiḥsvarūpeti ca // SamUpad_II,2.107 //",
    "GSP33samkupad_u:1801": "atrāha codakaḥ -- avagatiḥ pramāṇānāṃ phalaṃ",
    "GSP33samkupad_u:1802": "kūṭasthanityātmajyotiḥsvarūpeti ca vipratiṣiddham /",
    "GSP33samkupad_u:1803": "ity uktavantam āha --",
    "GSP33samkupad_u:1804": "na vipratiṣiddham /",
    "GSP33samkupad_u:1805": "kathaṃ tarhi /",
    "GSP33samkupad_u:1806": "kūṭasthanityāpi satī pratyakṣādipratyayānte lakṣyate, tādarthyāt /",
    "GSP33samkupad_u:1807": "pratyakṣādipratyayasyānityatve 'nityeva bhavati /",
    "GSP33samkupad_u:1808": "tena pramāṇānāṃ phalam ity upacaryate // SamUpad_II,2.108 //",
    "GSP33samkupad_u:1809": "yady evaṃ bhagavan, kūṭasthanityāvagatir ātmajyatiḥsvarūpaiva svayaṃsiddhā, ātmani pramāṇanirapekṣatvāt, tato 'nyad acetanaṃ saṃhatyakāritvāt parārtham /",
    "GSP33samkupad_u:1810": "yena ca sukhaduḥkhamohapratyayāvagatirūpeṇa pārārthyaṃ tenaiva svarūpeṇānātmano 'stitvaṃ nānyena rūpāntareṇa, ato nāstitvam eva paramārthataḥ /",
    "GSP33samkupad_u:1811": "yathā hi loke rajjusarpamarīcyudakādīnāṃ tadavagativyatirekeṇābhāvo dṛṣṭaḥ, evaṃ jāgratsvapnadvaitabhāvasyāpi tadavagativyatirekeṇābhāvo yuktaḥ /",
    "GSP33samkupad_u:1812": "evam eva, bhagavan, avagater ātmajyotiṣo nairantaryabhāvāt kūṭasthanityatā, advaitabhāvaś ca sarvapratyayabhedeṣv avyabhicārāt /",
    "GSP33samkupad_u:1813": "pratyabhedās tv avagatiṃ vyabhicaranti",
    "GSP33samkupad_u:1814": "/ yathā svapne nīlapītādyākārabhedarūpāḥ pratyayās tadavagatiṃ vyabhicarantaḥ paramārthato na santīty ucyante, evaṃ jāgraty api",
    "GSP33samkupad_u:1815": "nīlapītādipratyayabhedās tām evāvagatiṃ vyabhicaranto 'satyarūpā bhavitum arhanti /",
    "GSP33samkupad_u:1816": "tasyāś cāvagater anyo 'vagantā nāstīti na svena svarūpeṇa svayam upādātuṃ hātuṃ vā śakyate, anyasya cābhāvāt // SamUpad_II,2.109 //",
    "GSP33samkupad_u:1817": "tathaiveti /",
    "GSP33samkupad_u:1818": "eṣāvidyā, yannimittaḥ saṃsāro jāgratsvapnalakṣaṇaḥ /",
    "GSP33samkupad_u:1819": "tasyā avidyāyā vidyā nivartikā /",
    "GSP33samkupad_u:1820": "ityevaṃ tvam abhayaṃ prāpto 'si /",
    "GSP33samkupad_u:1821": "nātaḥparaṃ jāgratsvapnaduḥkham anubhaviṣyasi, saṃsāraduḥkhān mukto 'sīti //",
    "GSP33samkupad_u:1822": "om iti // SamUpad_II,2.111 //",
    "GSP33samkupad_u:1823": "iti avagatiprakaraṇam // SamUpad_II,2 //",
    "GSP33samkupad_u:1824": "mumukṣūṇām upāttapuṇyāpuṇyakṣapaṇaparāṇām apūrvānupacayārthināṃ parisaṃkhyānam idam ucyate",
    "GSP33samkupad_u:1825": "avidyāhetavo doṣā vāṅmanaṇkāyapravṛttihetavaḥ, pravṛtteś ceṣṭāniṣṭamiśraphalāni karmāṇy",
    "GSP33samkupad_u:1826": "upacīyanta iti tanmokṣārtham // SamUpad_II,3.112 //",
    "GSP33samkupad_u:1827": "tatra śabdasparśarūparasagandhānāṃ viṣayāṇāṃ śrotrādigrāhyatvāt svātmani pareṣu vā vijñānābhāvaḥ, teṣām eva pariṇatānāṃ yathā loṣṭādīnām /",
    "GSP33samkupad_u:1828": "śrotrādidvāraiś ca jñāyante /",
    "GSP33samkupad_u:1829": "yena ca jñāyante sa jñātṛtvād atajjātīyaḥ /",
    "GSP33samkupad_u:1830": "te hi śabdādayo 'nyonyasaṃsargitvāj",
    "GSP33samkupad_u:1831": "janmavṛddhi[vi]pariṇāmāpakṣayanāśasaṃyogaviyogāvirbhāvatirobhāvavikāravikārikṣetrabījādyanekadharmāṇaḥ,",
    "GSP33samkupad_u:1832": "sāmānyena ca sukhaduḥkhādyanekadharmāṇaḥ /",
    "GSP33samkupad_u:1833": "tadvijñātṛtvād eva tadvijñātā sarvaśabdādidharmavilakṣaṇaḥ // SamUpad_II,3.113 //",
    "GSP33samkupad_u:1834": "tatra śabdādibhir upalabhyamānaiḥ pīḍyamāno vidvān evaṃ parisaṃcakṣīta //",
    "GSP33samkupad_u:1835": "śabdas tu dhvanisāmānyamātreṇa viśeṣadharmair vā ṣaḍjādibhiḥ priyaiḥ,",
    "GSP33samkupad_u:1836_0": "stutyādibhir iṣṭaiḥ, aniṣṭaiś cāsatyabībhatsaparibhavākrośādibhir vacanaiḥ, māṃ dṛksvabhāvam asaṃsargiṇam avikriyam acalam",
    "GSP33samkupad_u:1836_1": "anidhanam abhayam atyantasūkṣmam aviṣayaṃ gocarīkṛtya spraṣṭuṃ naivārhaty asaṃsargitvād eva mama /",
    "GSP33samkupad_u:1837": "ata eva na śabdanimittā hānir vṛddhir vā /",
    "GSP33samkupad_u:1838": "ato māṃ kiṃ kariṣyati stutinindādipriyāpriyatvādilakṣaṇaḥ śabdaḥ /",
    "GSP33samkupad_u:1839": "avivekinaṃ hi śabdam ātmatvena gataṃ priyaḥ śabdo vardhayed apriyaś ca kṣapayet, avivekitvān na tu mama vivekino vālāgramātram api kartum utsahata iti /",
    "GSP33samkupad_u:1840": "evam eva sparśasāmānyena tadviśeṣaiś ca śītoṣṇamṛdukarkaśādijvarodaraśūlādilakṣaṇaiś cāpriyaiḥ, priyaiś ca kaiścic",
    "GSP33samkupad_u:1841": "charīrasamavāyibhir bāhyāgantukanimittaiś ca, na mama kācid vikriyā vṛddhihānilakṣaṇā asparśatvāt kriyate, vyomna iva muṣṭighāṭādibhiḥ /",
    "GSP33samkupad_u:1842": "tathā rūpasāmānyena tadviśeṣaiś ca priyāpriyaiḥ strīvyañjanādilakṣaṇaiḥ,",
    "GSP33samkupad_u:1843": "arūpatvān na mama kācid dhānir vṛddhir vā kriyate /",
    "GSP33samkupad_u:1844": "tathā rasasāmānyena tadviśeṣaiś ca [priyāpriyaiḥ] madhurāmlalavaṇakaṭutiktakaṣāyair mūḍhabuddhibhiḥ parigṛhītaiḥ, arasātmakasya na mama kācid dhānir vṛddhir",
    "GSP33samkupad_u:1845": "vā kriyate /",
    "GSP33samkupad_u:1846": "tathā gandhasāmānyena tadviśeṣaiḥ priyāpriyaiḥ",
    "GSP33samkupad_u:1847": "puṣpādyanulepanādilakṣaṇaiḥ, agandhātmakasya na mama kācid dhānir vṛddhir",
    "GSP33samkupad_u:1848": "vā kriyate /",
    "GSP33samkupad_u:1849": "“aśabdam asparśam arūpam avyayaṃ tathārasaṃ nityam agandhavac",
    "GSP33samkupad_u:1850": "ca yat” iti śruteḥ // SamUpad_II,3.115 //",
    "GSP33samkupad_u:1851": "kiṃ ca ya eva bāhyaḥ śabdādayas te śarīrākāreṇa saṃsthitāḥ, tadgrāhakaiś ca śrotrādyākārair antaḥkaraṇadvayatadviṣayākāreṇa ca, anyonyasaṃsargitvāt saṃhatatvāc ca sarvakriyāsu /",
    "GSP33samkupad_u:1852": "tatraivaṃ sati viduṣo mama na kaścic chatrur mitram udāsīno vāsti /",
    "GSP33samkupad_u:1853": "tatra yadi [kaścin]mithyājñānābhimānena priyam apriyaṃ vā prayuyuṅkṣeta kriyāphalalakṣaṇam, tan mṛṣaiva prayuyuṅkṣati saḥ",
    "GSP33samkupad_u:1854": "/ tasyāviṣayatvān mama -- “avyakto 'yam acintyo 'yam” iti smṛteḥ /",
    "GSP33samkupad_u:1855": "tathā",
    "GSP33samkupad_u:1856": "[sarveṣāṃ] pañcānām api bhūtānām avikāryaḥ, aviṣayatvāt /",
    "GSP33samkupad_u:1857": "“acchedyo 'yam",
    "GSP33samkupad_u:1858": "adāhyo 'yam” iti smṛteḥ /",
    "GSP33samkupad_u:1859": "yāpi śarīrendriyasaṃsthānamātram upalakṣya madbhaktānāṃ viparītānāṃ ca priyāpriyādiprayuyuṅkṣā, tajjā ca dharmādharmādiprāptiḥ, sā teṣām eva, na tu mayy ajare 'mṛte 'bhaye,",
    "GSP33samkupad_u:1860": "“nainaṃ kṛtākṛte tapataḥ”, “na karmaṇā vardhate no kanīyān”,",
    "GSP33samkupad_u:1861": "“sabāhyābhyantaro hy ajaḥ”, “na lipyate lokaduḥkhena bāhyah”",
    "GSP33samkupad_u:1862": "ityādiśrutismṛtibhyaḥ /",
    "GSP33samkupad_u:1863": "anātmavastunaś cāsattvād iti paramo hetuḥ /",
    "GSP33samkupad_u:1864": "ātmanaś cādvayatvaviṣayāṇi, dvayasyāsattvāt, yāni sarvāṇy upaniṣadvākyāni,",
    "GSP33samkupad_u:1865": "vistaraśaḥ samīkṣitavyāni samīkṣitavyānīti // SamUpad_II,3.116 //",
    "GSP33samkupad_u:1866": "iti parisaṃkhyānaprakaraṇam // SamUpad_II,3 //",
    "GSP33samkupad_u:1867": "iti śrīmatparamahaṃsaparivrājakācāryaśrīgovindabhagavatpādapūjyaśiṣyasya śrīśaṃkarabhagavataḥ kṛtiḥ sakalavedopaniṣatsāropadeśasāhasrī samāptā"
}