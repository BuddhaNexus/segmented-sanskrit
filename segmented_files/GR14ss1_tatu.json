{
  "GR14ss1_tatu:0": "śrī-bhāgavata-sandarbhe prathamaḥ",
  "GR14ss1_tatu:1": "tattva-sandarbhaḥ",
  "GR14ss1_tatu:2": "śrī-kṛṣṇo jayati |",
  "GR14ss1_tatu:3": "kṛṣṇa-varṇaṃ tviṣākṛṣṇaṃ sāṅgopāṅgāstra-pārṣadam |",
  "GR14ss1_tatu:4": "yajñaiḥ saṅkīrtana-prāyair yajanti hi sumedhasaḥ ||1|| [BhP 11.5.32]",
  "GR14ss1_tatu:5": "BD: śrīkṛṣṇo jayati |",
  "GR14ss1_tatu:6": "bhaktyābhāsenāpi toṣaṃ dadhāne",
  "GR14ss1_tatu:7": "dharmādhyakṣe viśva-nistāri-nāmni |",
  "GR14ss1_tatu:8": "nityānandādvaita-caitanya-rūpe",
  "GR14ss1_tatu:9": "tattve tasmin nityam āstāṃ ratir naḥ ||",
  "GR14ss1_tatu:10": "māyāvādaṃ yas tamaḥ-stomam",
  "GR14ss1_tatu:11": "uccair nāśaṃ ninye veda-vāg-aṃśu-jālaiḥ |",
  "GR14ss1_tatu:12": "bhaktir viṣṇor darśitā yena loke",
  "GR14ss1_tatu:13": "jīyāt so'yaṃ bhānur ānanda-tīrthaḥ ||",
  "GR14ss1_tatu:14": "govindābhidham indirāśrita-padaṃ hasta-stha-ratnādivat |",
  "GR14ss1_tatu:15": "tattvaṃ tattva-vid uttamau kṣiti-tale yau darśayāñcakratuḥ ||",
  "GR14ss1_tatu:16": "māyāvāda-mahāndhakāra-paṭalī-sat-puṣpavantau sadā",
  "GR14ss1_tatu:17": "tau śrī-rūpa-sanātanau viracitāścaryau suvaryau stumaḥ ||",
  "GR14ss1_tatu:18": "yaḥ sāṅkhya-paṅkena kutarka-pāṃśunā",
  "GR14ss1_tatu:19": "vivarta-gartena ca lupta-dīdhitim |",
  "GR14ss1_tatu:20": "śuddhaṃ vyadhād vāk-sudhayā maheśvaraṃ",
  "GR14ss1_tatu:21": "kṛṣṇaṃ sa jīvaḥ prabhur astu no gatiḥ ||",
  "GR14ss1_tatu:22": "ālasyā apravṛttiḥ syāt puṃsāṃ yad grantha-vistare |",
  "GR14ss1_tatu:23": "ato'tra gūḍhe sandarbhe ṭippany alpā prakāśyate ||",
  "GR14ss1_tatu:24": "śrīmaj-jīvena ye pāṭhāḥ sandarbhe'smin pariṣkṛtāḥ |",
  "GR14ss1_tatu:25": "vyākhyāyante ta evāmī nānye ye tena helitāḥ ||",
  "GR14ss1_tatu:26": "śrī-bādarāyaṇo bhagavān vyāso brahma-sūtrāṇi prakāśya tad-bhāṣya-bhūtaṃ",
  "GR14ss1_tatu:27": "śrī-bhāgavatam āvirbhāvya śukaṃ tad-adhyāpitavān | tad-arthaṃ nirṇetu-",
  "GR14ss1_tatu:28": "kāmaḥ śrī-jīvaḥ pratyūha-kulācala-kuliśaṃ vāñchita-pīyūṣa-balāhaka-",
  "GR14ss1_tatu:29": "sveṣṭa-vastu-nirdeśaṃ maṅgalam ācarati kṛṣṇeti | nimi-nṛpatinā pṛṣṭaḥ kara-",
  "GR14ss1_tatu:30": "bhājano yogī satyādi-yugāvatārānuktvā'tha kalāv api tathā śṛṇu iti tam",
  "GR14ss1_tatu:31": "avadhāpyāha kṛṣṇa-varṇam iti | sumedhaso janāḥ kalāv api hariṃ bhajanti |",
  "GR14ss1_tatu:32": "kaiḥ | ity āha saṅkīrtana-prāyair yajñaiḥ arcanair iti | kīdṛśaṃ tam | ity āha",
  "GR14ss1_tatu:33": "kṛṣṇo varṇo rūpaṃ yasyāntar iti śeṣaḥ | tviṣā kāntyā tv akṛṣṇam | śuklo",
  "GR14ss1_tatu:34": "raktas tathā pītaḥ idānīṃ kṛṣṇatāṃ gataḥ [BhP 10.8.13] iti gargokti-pāriśeṣya-",
  "GR14ss1_tatu:35": "vidyud-gauram ity arthaḥ | aṅge nityānandādvaitau | upāṅgāni",
  "GR14ss1_tatu:36": "śrīvāsādayaḥ | astrāṇi avidyācchettṛtvād bhagavan-nāmāni | pārṣadāṅ",
  "GR14ss1_tatu:37": "gadādhara-govindāyaḥ | taiḥ sahitam iti mahābalitvaṃ vyajyate | garga-vākye",
  "GR14ss1_tatu:38": "pīta iti prācīna-tad-avatārāpekṣayā | ayam avatāraḥ śveta-varāha-kalpa-",
  "GR14ss1_tatu:39": "gatāṣṭa-viṃśa-vaivasvatam anvantarīya-kalau bodhyaḥ | tatratye śrī-caitanya",
  "GR14ss1_tatu:40": "evokta-dharma-darśanāt | anyeṣu kaliṣ kvacic chyāmatvena kvaicc cuka-",
  "GR14ss1_tatu:41": "patrābhatvena vyakter ukteḥ | channaḥ kalau yad abhavaḥ [BhP 7.9.38] iti śuklo",
  "GR14ss1_tatu:42": "raktas tathā pītaḥ [BhP 10.8.13] iti | kalāv api tathā śṛṇu [BhP 11.5.31] iti ca |",
  "GR14ss1_tatu:43": "ye vimṛśanti te sumedhasaḥ | channatvaṃ ca preyasī-tviṣāvṛtatvaṃ bodhyam |",
  "GR14ss1_tatu:44": "aṅkāḥ pūrvāṅkato'trānye ṭippanī-krama-bodhakāḥ | dvi-bindavas te vijñeyā",
  "GR14ss1_tatu:45": "viṣayāṅkāras tv abindavaḥ | atra granthe skandhādhyāya-sūcakā yugmāṅkā",
  "GR14ss1_tatu:46": "grantha-kṛtāṃ santi | tebhyo'nye ye ṭippanī-krama-bodhāyāsmābhiḥ kalpitās",
  "GR14ss1_tatu:47": "te dvibindu-mastakāḥ | viṣaya-vākyebhyaḥ pare ye'ṅkās te tv abindu-mastakā",
  "GR14ss1_tatu:48": "bodhyāḥ ||1||",
  "GR14ss1_tatu:49": "antaḥkṛṣṇaṃ bahir gauraṃ darśitāṅgādi-vaibhavam |",
  "GR14ss1_tatu:50": "kalau saṅkīrtanādyaiḥ smaḥ kṛṣṇa-caitanyam āśritāḥ ||2||",
  "GR14ss1_tatu:51": "BD: kṛṣṇa-varṇa-padya-vyākhyā-vyājena tad-artham āśrayati antar iti |",
  "GR14ss1_tatu:52": "sphuṭārthaḥ ||2||",
  "GR14ss1_tatu:53": "jayatāṃ mathurā-bhūmau śrīla-rūpa-sanātanau |",
  "GR14ss1_tatu:54": "yau vilekhayatas tattvaṃ jñāpakau pustikām imām ||3||",
  "GR14ss1_tatu:55": "BD: athāśīr namaskāra-rūpaṃ maṅgalam ācarati jayatām iti | śrīlau jñāna-",
  "GR14ss1_tatu:56": "vairāgya-tapaḥ-sampattimantau rūpa-sanātanau me guru-parama-gurū jayataḥ",
  "GR14ss1_tatu:57": "nijotkarṣaṃ prakaṭayatām | mathurā-bhūmāv iti | tatra tayor adhyakṣatā",
  "GR14ss1_tatu:58": "vyajyate | tayor jayo'stv ity āśāsyate | jayatir",
  "GR14ss1_tatu:59": "atra tad itara-sarva-sad-vṛndotkarṣa-vacanaḥ | tad-utkarṣāśrayatvāt tayos tat-",
  "GR14ss1_tatu:60": "sarva-namasyatvam ākṣipyate | tat-sarvāntaḥpātitvāt svasya tau namayāv iti",
  "GR14ss1_tatu:61": "ca vyajyate | tau kīdṛśāv ity āha | yāv imāṃ samdarbhākhyāṃ pustikāṃ",
  "GR14ss1_tatu:62": "vilekhayatas tasyā likhane māṃ pravartayataḥ | buddhau siddhatvāt imām ity",
  "GR14ss1_tatu:63": "uktiḥ | tattvaṃ jñāpakau tattvaṃ vādya-prabhede syāt svarūpe paramātmani iti",
  "GR14ss1_tatu:64": "viśva-koṣāt | pareśaṃ saparikaraṃ jñāpayiṣyantāv ity arthaḥ | kartari",
  "GR14ss1_tatu:65": "bhaviṣyati ṇvul ṣaṣṭhī-niṣedhas tu akenor bhaviṣyad ādhamarṇayoḥ (Pāṇ",
  "GR14ss1_tatu:66": "2.3.70) iti sūtrāt ||3||",
  "GR14ss1_tatu:67": "ko'pi tad-bāndhavo bhaṭṭo dakṣiṇa-dvija-vaṃśajaḥ |",
  "GR14ss1_tatu:68": "vivicya vyalikhad granthaṃ likhitād vṛddha-vaiṣṇavaiḥ ||4||",
  "GR14ss1_tatu:69": "BD: granthasya purātanatvaṃ svapariṣkṛtatvaṃ cāha ko'pīti | tad-bāndhavas",
  "GR14ss1_tatu:70": "tayo rūpa=sanātanayor bandhur gopāla-bhaṭṭa ity arthaḥ | vṛddha-vaiṣṇavaiḥ",
  "GR14ss1_tatu:71": "śrī-madhvādibhir likhitād granthāt taṃ vivicya vicārya sāraṃ gṛhītvā",
  "GR14ss1_tatu:72": "grantham imaṃ vyalikhat ||4||",
  "GR14ss1_tatu:73": "tasyādyaṃ granthanālekhaṃ krāntam utkrānta-khaṇḍitam |",
  "GR14ss1_tatu:74": "paryālocyātha paryāyaṃ kṛtvā likhati jīvakaḥ ||5||",
  "GR14ss1_tatu:75": "BD: tasya bhaṭṭasya ādyaṃ purātanaṃ granthanālekhaṃ paryālocya jīvako",
  "GR14ss1_tatu:76": "mal-lakṣaṇaḥ paryāyaṃ kṛtvā kramaṃ nibadhya likhati | grantha sandarbhe",
  "GR14ss1_tatu:77": "caurādikaḥ | tato ṇyāsa-śrantha (Pāṇ 3.3.107) iti karmaṇi yuc granthanā",
  "GR14ss1_tatu:78": "granthaḥ | tasya lekhaṃ likhanaṃ, bhāve ghañ | taṃ lekhaṃ kīdṛśam ity āha",
  "GR14ss1_tatu:79": "krāntaṃ krameṇa sthitam | vyutkrāntaṃ vyutkrameṇa sthitam | khaṇḍitaṃ",
  "GR14ss1_tatu:80": "chinnam iti svaśramasya sārthakyam ||5||",
  "GR14ss1_tatu:81": "yaḥ śrī-kṛṣṇa-padāmbhoja-bhajanaikābhilāṣavān |",
  "GR14ss1_tatu:82": "tenaiva dṛśyatām etad anyasmai śapatho'rpitaḥ ||6||",
  "GR14ss1_tatu:83": "BD: granthasya rahasyatvam āha yaḥ śrīti | kṛṣṇa-pāratamye'nyenānādṛte",
  "GR14ss1_tatu:84": "tasyāmaṅgalaṃ syād iti | tan-maṅgalāyaitat | na tu granthāvadya-bhayāt |",
  "GR14ss1_tatu:85": "tasya suvyutpannair niravadyatvena parīkṣitatvāt ||6||",
  "GR14ss1_tatu:86": "atha natvā mantra-gurūn gurūn bhāgavatārthadān |",
  "GR14ss1_tatu:87": "śrī-bhāgavata-sandarbhaṃ sandarbhaṃ vaśmi lekhitum ||7||",
  "GR14ss1_tatu:88": "BD: atheti gūḍhasya prakāśaś ca sāroktiḥ śresṭhā tathā | nānārthavattvaṃ",
  "GR14ss1_tatu:89": "vedyatvaṃ sandarbhaḥ kathyate budhaiḥ | ity abhiyuktokta-laksaṇaṃ sandarbhaṃ",
  "GR14ss1_tatu:90": "lekhituṃ vaśmi vāñchāmi | śrī-bhāgavataṃ sandṛbhyate grathyate'treti | halaś",
  "GR14ss1_tatu:91": "ca (Pāṇ 3.3.21) ity adhikaraṇe ghañ ||7||",
  "GR14ss1_tatu:92": "yasya brahmeti saṃjñāṃ kvacid api nigame yāti cin-mātra-sattāpy",
  "GR14ss1_tatu:93": "aṃśo yasyāṃśakaiḥ svair vibhavati vaśayann eva māyāṃ pumāṃś ca |",
  "GR14ss1_tatu:94": "ekaṃ yasyaiva rūpaṃ vilasati parama-vyomni nārāyaṇākhyaṃ",
  "GR14ss1_tatu:95": "sa śrī-kṛṣṇo vidhattāṃ svayam iha bhagavān prema tat-pāda-bhājām ||8||",
  "GR14ss1_tatu:96": "BD: atha śrotṛ-rucy-utpattaye granthasya viṣayādīn anubandhān saṅkṣepeṇa",
  "GR14ss1_tatu:97": "tāvad āha yasyeti | sa svayaṃ bhagavān śrī-kṛṣṇaḥ | iha jagati tat-pāda-",
  "GR14ss1_tatu:98": "bhājāṃ tac-caraṇa-padma-sevināṃ sva-viṣayakaṃ prema vidhattām arpayatu |",
  "GR14ss1_tatu:99": "sa kaḥ | ity āha yasya svarūpānubandhyākṛtiguṇa-vibhūti-viśiṣṭasyaiva śrī-",
  "GR14ss1_tatu:100": "kṛṣṇasya | cinmātra-sattā anabhivyakta-tat-tad-viśeṣā jñāna-rūpā",
  "GR14ss1_tatu:101": "vidyamānatā | kvacid api nigame kasmiṃścit satyaṃ jñānam anantaṃ brahma",
  "GR14ss1_tatu:102": "(TaittU 2.1.1) astīty evopalabdhavyaḥ (KaṭhU 2.3.13) ity ādi-rūpe śruti-",
  "GR14ss1_tatu:103": "khaṇḍe brahmeti saṃjñāṃ yāti | tādṛśatayā cintayatāṃ tathā pratītam āsīd ity",
  "GR14ss1_tatu:104": "arthaḥ | bhakti-bhāvita-manasāṃ tu vyañjita-tat-tad-viśeṣā saiva puruṣatvena",
  "GR14ss1_tatu:105": "pratītā bhavatīti bodhyam | satyaṃ jñānam ity upakrāntasyaivānandamaya-",
  "GR14ss1_tatu:106": "puruṣatvena nirūpaṇāt | ata evam uktaṃ jitaṃ te stotre -",
  "GR14ss1_tatu:107": "na te rūpaṃ na cākāro nāyudhāni na cāspadam |",
  "GR14ss1_tatu:108": "tathāpi puruṣākāro bhaktānāṃ tvaṃ prakāśate || iti |",
  "GR14ss1_tatu:109": "sa caivaṃ prācīnāṅgīkṛtam iti vācyam | uktarītyā tasyāpy",
  "GR14ss1_tatu:110": "anabhīṣṭatvābhāvāt | yasya kṛṣṇasyāṃśaḥ pumān māyāṃ vaśayann eva svair",
  "GR14ss1_tatu:111": "aṃśakair vibhavati | kāraṇārṇavaśāyī sahasraśīrṣā puruṣaḥ saṅkarṣaṇaḥ",
  "GR14ss1_tatu:112": "kṛṣṇāṃśaḥ prakṛter bhartā | tāṃ vaśe sthāpayann eva sva-vīkṣaṇa-kṣubdhayā",
  "GR14ss1_tatu:113": "tayāṇḍāni sṛṣṭvā, teṣāṃ garbheṣv ambubhir ardha-pūrṇeṣu sahasra-śīrṣā",
  "GR14ss1_tatu:114": "pradyumnaḥ san svair aṃśakaiḥ matsyādibhiḥ | vibhavati vibhava-saṃjñakān",
  "GR14ss1_tatu:115": "līlāvatārān prakaṭayatīty arthaḥ | yasyaiva kṛṣṇasya nārāyaṇākhyam ekaṃ",
  "GR14ss1_tatu:116": "mukhyaṃ rūpam | āvaraṇāṣṭakād bahiḥṣṭhe parama-vyomni vilasati sa",
  "GR14ss1_tatu:117": "nārāyaṇo yaya vilāsa ity arthaḥ | ananyāpekṣi-rūpaḥ svayaṃ bhagavān prāyas",
  "GR14ss1_tatu:118": "tat-sama-guṇa-vibhūtir ākṛtyādibhir anyādṛk tu vilāsa iti sarvam etac",
  "GR14ss1_tatu:119": "caturtha-sandarbhe visphuṭībhaviṣyad-vīkṣaṇīyam ||8||",
  "GR14ss1_tatu:120": "athaivaṃ sūcitānāṃ śrī-kṛṣṇa-tad-vācya-vācakatā-lakṣaṇa-sambandha-tad-",
  "GR14ss1_tatu:121": "bhajana-lakṣaṇa-vidheya-saparyāyābhidheya-tat-prema-lakṣaṇa-",
  "GR14ss1_tatu:122": "prayojanākhyānām arthānāṃ nirṇayāya tāvat pramāṇaṃ nirṇīyate | tatra",
  "GR14ss1_tatu:123": "puruṣasya bhramādi-doṣa-catuṣṭaya-duṣṭatvāt sutarām alaukikācintya-",
  "GR14ss1_tatu:124": "svabhāva-vastu-sparśāyogyatvāc ca tat-pratyakṣādīny api sadoṣāṇi ||9||",
  "GR14ss1_tatu:125": "BD:athaivam iti | sūcitānāṃ vyañjitānāṃ caturṇām ity arthaḥ | śrī-kṛṣṇaś ca",
  "GR14ss1_tatu:126": "granthasya viṣayaḥ | tad-vācya-vācaka-lakṣaṇaś ca sambandhaḥ | tad-bhajanaṃ",
  "GR14ss1_tatu:127": "tac-chravaṇa-kīrtanādi-tal-lakṣaṇaṃ yad-vidheyaṃ tat-saparyāyāṃ yad",
  "GR14ss1_tatu:128": "abhidheyaṃ tac ca | tat-prema-lakṣaṇaṃ prayojanaṃ ca puruṣārthas tad-",
  "GR14ss1_tatu:129": "ākhyānām | eka-vācya-vācakatavaṃ paryāyatvam | samānaḥ paryāyo'syeti",
  "GR14ss1_tatu:130": "saparyāyaḥ | samānārtahka-saha-śabdena samāsād asvapada-vigraho bahu-",
  "GR14ss1_tatu:131": "vrīhiḥ | vopasarjanasya iti sūtrāt (Pāṇ 6.3.82) sahasya sādeśaḥ |",
  "GR14ss1_tatu:132": "saha-śabdas tu sākalpa-yaugapadya-samṛddhiṣu |",
  "GR14ss1_tatu:133": "sādṛśye vidyamāne ca sambandhe ca saha smṛtaṃ || iti śrīdharaḥ |",
  "GR14ss1_tatu:134": "tatreti puruṣasya vyāvahārikasya vyutpannasyāpi bhramādi-doṣa-grastatvāt",
  "GR14ss1_tatu:135": "tādṛk-pāramārthaika-vastu-sparśānarhatvāc ca tat-pratyakṣādīni ca",
  "GR14ss1_tatu:136": "sadoṣāṇīiti yojyam | bhramaḥ pramādo vipralipsā karaṇāpaṭavaṃ ceti jīve",
  "GR14ss1_tatu:137": "catvāro doṣāḥ | teṣv atasmiṃs tad-buddhir bhramaḥ | yena sthāṇau puruṣa-",
  "GR14ss1_tatu:138": "buddhiḥ | anavadhānatānya-cittatālakṣaṇaḥ pramādaḥ | yenāntike gīyamānaṃ",
  "GR14ss1_tatu:139": "gānaṃ na gṛhyate | vañcanecchā vipralipsā | yayā'śiṣye sva-jñāto'py artho na",
  "GR14ss1_tatu:140": "prakāśyate | indriyam āndyaṃ karaṇāpaṭavam | yena datta-manasāpi yathāvat",
  "GR14ss1_tatu:141": "vastu na paricīyate | ete pramātṛ-jīva-doṣāḥ | parmāṇeṣu sañcaranti | teṣu",
  "GR14ss1_tatu:142": "bhramādi-trayaṃ pratyakṣe, tan-mūlake'numāne ca | vipralipsā tu śabda iti",
  "GR14ss1_tatu:143": "bodhyam | pratyakṣādīny aṣṭau bhavanti pramāṇāni | tatrārtha-sannikṛṣṭaṃ",
  "GR14ss1_tatu:144": "cakṣurādīndriyaṃ pratyakṣam | anumiti-karaṇam anumānam (Tarka-",
  "GR14ss1_tatu:145": "saṅgraha) agnyādi-jñānam anumitiḥ, tat-karaṇaṃ dhūmādi-jñānam | āpta-",
  "GR14ss1_tatu:146": "vākyaṃ śabdaḥ (ibid.) | upamiti-karaṇam upamānam (ibid.) go-sadṛśo gavaya",
  "GR14ss1_tatu:147": "ity ādau | saṃjñāsaṃjñi-sambandha-jñānam upamitiḥ (ibid.) tat-karaṇaṃ",
  "GR14ss1_tatu:148": "sādṛśya-jñānam |",
  "GR14ss1_tatu:149": "asaidhyad-artha-dṛṣṭyā sādhakānyārthakalpanam arthāpattiḥ | yayā",
  "GR14ss1_tatu:150": "divābhuñjāne pīnatvaṃ rātri-bhojanaṃ kalpayitvā sādhyate | abhāva-",
  "GR14ss1_tatu:151": "grāhikānupalabdhiḥ | bhūtale ghaṭānupalabdhyā yathā ghaṭābhāvo gṛhyate |",
  "GR14ss1_tatu:152": "sahasre śataṃ sambhaved iti buddhau sambhāvanā sambhavaḥ | ajñāta-",
  "GR14ss1_tatu:153": "vaktṛkaṃ paramparāprasiddham aitihyam | yatheha tarau yakṣo'sti | ity evam",
  "GR14ss1_tatu:154": "aṣṭau ||9||",
  "GR14ss1_tatu:155": "tatas tāni na pramāṇīty anādi-siddha-sarva-puruṣa-paramparāsi sarva-",
  "GR14ss1_tatu:156": "laukikālaukika-jñāna-nidānatvād-aprākṛta-vacana-lakṣaṇo veda evāsmākaṃ",
  "GR14ss1_tatu:157": "sarvātīta-sarvāśraya-sarvācintyāścarya-svabhāvaṃ vastu vividiṣatāṃ",
  "GR14ss1_tatu:158": "pramāṇam ||10||",
  "GR14ss1_tatu:159": "BD: tatas tāni ca pramāṇānīti | tato bhramādi-doṣa-yogāt | tāni",
  "GR14ss1_tatu:160": "pratyakṣādīni paramārtha-pramā-karaṇāni na bhavanti | māyā-muṇḍāvaloke",
  "GR14ss1_tatu:161": "tasyaivedaṃ muṇḍam ity atra pratyakṣaṃ vyabhicāri | vṛṣṭyā tat-kāla-",
  "GR14ss1_tatu:162": "nirvāpita-vahnau ciraṃ dhūma-prodgāriṇi girau vahminān dhūmāt ity",
  "GR14ss1_tatu:163": "anumānaṃ ca vyabhicāri dṛṣṭam | āpta-vākyaṃ ca tathā, ekenāptena muniā",
  "GR14ss1_tatu:164": "sarthitasyārthasyāpareṇa tādṛśena dūṣitatvāt | ata uktaṃ nāsav ṛṣir yasya",
  "GR14ss1_tatu:165": "mataṃ na bhinnam iti |",
  "GR14ss1_tatu:166": "evaṃ mukhyānām eṣāṃ sadoṣatvāt tad upajīvinām upamānādīnāṃ tathātvaṃ",
  "GR14ss1_tatu:167": "susiddham eva | kiṃc cāpta-vākyaṃ laukikārtha-grahe pramāṇam eva, yathā",
  "GR14ss1_tatu:168": "himādrau himam ity ādau | tad-ubhaya-nirapekṣaṃ ca tat daśamas tvam asi",
  "GR14ss1_tatu:169": "ity ādau | tad-ubhayāgamye sādhakatamaṃ ca tat | grahāṇāṃ rāśiṣu sañcāre",
  "GR14ss1_tatu:170": "yathā | kiṃ cāpta-vākyenānugṛhītaṃ tad-ubhayaṃ pramāpakam | dṛṣṭa-cara-",
  "GR14ss1_tatu:171": "māyā-muṇḍakena puṃsā satye'py aviśvaste tasyaivedaṃ muṇḍam iti",
  "GR14ss1_tatu:172": "nabhovāṇyānugṛhītaṃ pratyakṣaṃ yathā | are śītārtāḥ panthā māsminn",
  "GR14ss1_tatu:173": "agniṃ sambhāvayata, vṛṣṭyā nirvāṇo'tra sa dṛṣṭaḥ kintv amuṣmin",
  "GR14ss1_tatu:174": "dhūmodgāriṇi girau so'sti ity āptavākyenānugṛhītam anumānaṃ ca yatheti |",
  "GR14ss1_tatu:175": "tad evaṃ pratyakṣānumāna-śabdāḥ pramāṇānīty āha manuḥ -",
  "GR14ss1_tatu:176": "pratyakṣam anumānaṃ ca śāstraṃ ca vividhāgamam |",
  "GR14ss1_tatu:177": "trayaṃ suviditaṃ kāryaṃ dharma-śuddhim abhīpsatā || iti (Manu 12.105) |",
  "GR14ss1_tatu:178": "evam asmad-vṛddhāś ca | sarva-paramparāsu brahmotpanneṣu deva-",
  "GR14ss1_tatu:179": "mānavādiṣu sarveṣu vaṃśeṣu | paramparā parīpāṭyāṃ santāne'pi vadhe",
  "GR14ss1_tatu:180": "kvacit iti viśvaḥ | laukika-jñānaṃ karma-vidyā | alaukika-jñānaṃ brahma-",
  "GR14ss1_tatu:181": "vidyā | aprākṛteti vācā virūpa nityayā iti mantra-varṇanāt (RV 8.75.6) |",
  "GR14ss1_tatu:182": "anādi-nidhanā nityā vāg utsṛṣṭā svayambhuvā |",
  "GR14ss1_tatu:183": "ādau vedamayī divyā yataḥ sarvāḥ pravṛttayaḥ ||",
  "GR14ss1_tatu:184": "iti smaraṇāc (Mbh 12.231.56-57) ca | sphuṭam anyat ||10||",
  "GR14ss1_tatu:185": "tac cānugataṃ tarkāpratiṣṭhānāt (Vs. 2.1.11) ity ādau, acintyāḥ khalu ye",
  "GR14ss1_tatu:186": "bhāvā na tāṃs tarkeṇa yojayet [Mbh 6.5.12] ity ādau śāstra-yonitvāt (Vs. 1.1.3)",
  "GR14ss1_tatu:187": "ity ādau | śrutes tu śabda-mūlatvāt (Vs. 2.1.27) ity ādau |",
  "GR14ss1_tatu:188": "pitṛ-deva-manuṣyāṇāṃ vedaś cakṣus taveśvara |",
  "GR14ss1_tatu:189": "śreyas tv anupalabdhe'rthe sādha-sādhanayor api || [BhP 11.20.4]",
  "GR14ss1_tatu:190": "BD: nanu ko'yam āgraho veda evāsmākaṃ pramāṇam iti cet tatrāha tac",
  "GR14ss1_tatu:191": "cānumatam iti | śrī-vyāsādyair iti śeṣaḥ | tad-vāyāny āha tarketyādīni",
  "GR14ss1_tatu:192": "sādhya-sādhanayor apīty antāni | tarketi brahma-sūtra-khaṇḍaḥ | tasyārthaḥ -",
  "GR14ss1_tatu:193": "paramārtha-nirṇayas tarkeṇa na bhavati puruṣa-buddhi-vaividhyena tasya",
  "GR14ss1_tatu:194": "naṣṭa-pratiṣṭhatvāt | evam āha śrutiḥ naiṣā tarkeṇa matir āpaneyā",
  "GR14ss1_tatu:195": "proktānyenaiva sujñānāya preṣṭha iti (KaṭhaU 1.2.9) | vyāpyāropeṇa",
  "GR14ss1_tatu:196": "vyāpakāropas tarkaḥ (Tarka-saṅgraha), yady ayaṃ nirvahniḥ syāt tadā",
  "GR14ss1_tatu:197": "nirdhūmaḥ syāt ity evaṃ rūpaḥ | sa ca vyāpti-śaṅkāṃ nirasyann",
  "GR14ss1_tatu:198": "anumānāṅgaṃ bhaved atas tarkeṇānumānaṃ grāhyam iti | acintyāḥ ity",
  "GR14ss1_tatu:199": "udyama-parvaṇi dṛṣṭam | śāstreti brahma-sūtram | na ity ākṛṣyam | upāsyo",
  "GR14ss1_tatu:200": "harir anumānenopaniṣadā vā vedya iti sandehe mantavyaḥ (BṛhadU 4.5.6) iti",
  "GR14ss1_tatu:201": "śruter anumānena sa vedya iti prāpte nānumānena vedyo hariḥ | kutaḥ ?",
  "GR14ss1_tatu:202": "śāstram upaniṣad yonir vedana-hetur yasya tattvāt | aupaniṣadaṃ puruṣaṃ",
  "GR14ss1_tatu:203": "pṛcchāmi (BṛhadU 3.9.26) ity ādyā hi śrutiḥ | śrutes tu iti brahma-sūtram",
  "GR14ss1_tatu:204": "(2.1.17) | na ity anuvartate | brahmaṇi loka-dṛṣṭāḥ śramādayo doṣā na syuḥ |",
  "GR14ss1_tatu:205": "kutaḥ | so'kāmayata bahu syāṃ prajāyeya (TaittU 2.6.1) iti saṅkalpa-mātreṇa",
  "GR14ss1_tatu:206": "nikhila-sṛṣṭi-śravaṇāt | nanu śrutir bādhitaṃ kathaṃ brūyād iti cet tatrāha",
  "GR14ss1_tatu:207": "śabdeti | avicintyārthasya śabdaika-pramāṇakatvāt | dṛṣṭaṃ caitan maṇi-",
  "GR14ss1_tatu:208": "mantrādau | pitṛdeva ity uddhavoktir ekādeśe | he īśvara, tava vedaḥ",
  "GR14ss1_tatu:209": "pitrādīnāṃ śreyaḥ śreṣṭhaṃ cakṣuḥ | kvety āha anupalabdhe'rtha ity ādi |",
  "GR14ss1_tatu:210": "tathā ca veda evāsmākaṃ pramāṇam iti mad-vākyaṃ sarva-sammatim iti",
  "GR14ss1_tatu:211": "nāpūrvaṃ mayoktam ||11||",
  "GR14ss1_tatu:212": "tatra ca veda-śabdasya samprati duṣpāratvād duradhigamārthatvāc ca tad-",
  "GR14ss1_tatu:213": "artha-nirṇāyakānāṃ munīnām api paraspara-virodhād veda-rūpo vedārtha-",
  "GR14ss1_tatu:214": "nirṇāyakaś cetihāsa-purāṇātmakaḥ śabda eva vicāraṇīyaḥ | tatra ca yo vā",
  "GR14ss1_tatu:215": "veda-śabdo nātma-viditaḥ so'pi tad-dṛṣṭyānumeya eveti samprati tasyaiva",
  "GR14ss1_tatu:216": "pramotpādakatvaṃ sthitam | tathā hi mahābhārate mānavīye ca - itihāsa-",
  "GR14ss1_tatu:217": "purāṇābhyāṃ vedaṃ samupabṛṃhayet iti [Mbh 1.1.267] | pūraṇāt purāṇam iti",
  "GR14ss1_tatu:218": "cānyatra | na cāvedena vedasya bṛṃhaṇaṃ sambhavati | na hy aparipūrṇasya",
  "GR14ss1_tatu:219": "kanaka-valayasya trapuṇā pūraṇaṃ yujyate |",
  "GR14ss1_tatu:220": "nanu yadi veda-śabdaḥ purāṇam itihāsaṃ copādatte | tarhi purāṇam anyad",
  "GR14ss1_tatu:221": "anveṣaṇīyam | yadi tu na, na tarhītihāsa-purāṇayor abhedo vedena | ucyate -",
  "GR14ss1_tatu:222": "viśiṣṭaikārtha-pratipādaka-pada-kadambasyāpauruṣeyatvād abhede'pi",
  "GR14ss1_tatu:223": "svarakramabhedād bheda-nirdeśo'py upapadyate | ṛg-ādibhiḥ samam anayor",
  "GR14ss1_tatu:224": "apauruṣeyatvenābhedo mādhyandina-śrutāv eva vyajyate evaṃ vā are'sya",
  "GR14ss1_tatu:225": "mahato bhūtasya niśvasitam etad yad ṛg-vedo yajur-vedaḥ sāma-",
  "GR14ss1_tatu:226": "vedo'tharvāṅgirasa itihāsaḥ purāṇam ity ādinā [BṛhadU 2.4.10] ||12||",
  "GR14ss1_tatu:227": "BD: evaṃ ced ṛg-ādi-vedenāstu paramārtha-vicāraḥ | tatrāha tatra ca veda-",
  "GR14ss1_tatu:228": "śabdasyeti | tarhi nyāyādi-śāstrair vedārtha-nirṇetṛbhiḥ | so'stīti cet tatrāha",
  "GR14ss1_tatu:229": "tad-artha-nirṇāyakānām iti | tasyaiveti itihāsa-purāṇātmakasya veda-rūpasyety",
  "GR14ss1_tatu:230": "arthaḥ | samupabṛṃhayed iti vedārthaṃ spaṣṭīkuryād ity arthaḥ | purāṇād iti",
  "GR14ss1_tatu:231": "vedārthasyeti bodhyam | trapuṇā sīsakena | purāṇetihāsayor veda-rūpatāyāṃ",
  "GR14ss1_tatu:232": "kaścic chaṅkate nanv ity ādinā | tatra samādhatte ucyata ity ādinā | nikhila-",
  "GR14ss1_tatu:233": "śakti-viśiṣṭa-bhagavad-rūpaikārtha-pratipādakaṃ yat padaka-damba-mṛgādi-",
  "GR14ss1_tatu:234": "purāṇāntaṃ tasyeti | ṛgādi-bhāge svara-kramo'sti itihāsa-purāṇa-bhāge tu sa",
  "GR14ss1_tatu:235": "nāstīty etad-aṃśena bhedaḥ | evaṃ vā iti maitreyīṃ patnīṃ prati yājñavalkya-",
  "GR14ss1_tatu:236": "vacanam | are maitreyi asyeśvarasya mahato vibhoḥ pūjyasya vā bhūtasya",
  "GR14ss1_tatu:237": "pūrva-siddhasya | sphuṭārtham anyat ||12||",
  "GR14ss1_tatu:238": "ataeva skānda-prabhāsa-khaṇḍe -",
  "GR14ss1_tatu:239": "purā tapaś cacārogram amarāṇāṃ pitāmahaḥ |",
  "GR14ss1_tatu:240": "āvirbhūtās tato vedāḥ saṣaḍ-aṅga-pada-kramāḥ ||",
  "GR14ss1_tatu:241": "tataḥ purāṇam akhilaṃ sarva-śāstra-mayaṃ dhruvam |",
  "GR14ss1_tatu:242": "nitya-śabda-mayaṃ puṇyaṃ śata-koṭi-pravistaram ||",
  "GR14ss1_tatu:243": "nirgataṃ brahmaṇo vaktrāt tasya bhedān nibodhata |",
  "GR14ss1_tatu:244": "brāhmyaṃ purāṇaṃ prathamam ity ādi | [SkandaP 2.3-5]",
  "GR14ss1_tatu:245": "atra śata-koṭi-saṅkhyā brahma-loke prasiddheti tathoktam | tṛtīya-skandhe",
  "GR14ss1_tatu:246": "ca ṛg-yajuḥ-sāmātharvākhyān vedān pūrvādibhir mukhaiḥ [BhP 3.12.37] ity",
  "GR14ss1_tatu:247": "ādi-prakaraṇe,",
  "GR14ss1_tatu:248": "itihāsa-purāṇāni pañcamaṃ vedam īśvaraḥ |",
  "GR14ss1_tatu:249": "sarvebhya eva vaktrebhyaḥ sasṛje sarva-darśanaḥ || iti | [BhP 3.12.39]",
  "GR14ss1_tatu:250": "api cātra sākṣād eva veda-śabdaḥ prayuktaḥ purāṇetihāsayoḥ | anyatra ca --",
  "GR14ss1_tatu:251": "purāṇaṃ pañcamo vedaḥ | itihāsaḥ purāṇaṃ ca pañcamo veda ucyate [BhP",
  "GR14ss1_tatu:252": "1.4.20] | vedān adhyāpayāmāsa mahābhārata-pañcamān [Mbh 12.340.11] ity",
  "GR14ss1_tatu:253": "ādau | anyathā vedān ityādāv api pañcamatvaṃ nāvakalpeta samāna-jātīya-",
  "GR14ss1_tatu:254": "niveśitatvāt saṅkhyāyāḥ | bhaviṣya-purāṇe kārṣṇaṃ ca pañcamaṃ vedaṃ yan",
  "GR14ss1_tatu:255": "mahābhārataṃ smṛtam iti | tathā ca sāma-kauthumīya-śākhāyāṃ",
  "GR14ss1_tatu:256": "chāndogyopaniṣadi ca -- ṛg-vedaṃ bhagavo'dhyemi yajur-vedaṃ sāma-vedam",
  "GR14ss1_tatu:257": "ātharvaṇaṃ caturtham itihāsaṃ purāṇaṃ pañcamaṃ vedānāṃ vedam [ChāU",
  "GR14ss1_tatu:258": "7.1.2] ity ādi | ataeva asya mahato bhūtasya [BṛhadU 2.4.10] ity ādāv itihāsa-",
  "GR14ss1_tatu:259": "purāṇayoś caturṇām evāntarbhūtatva-kalpanayā prasiddha-pratyākhyānaṃ",
  "GR14ss1_tatu:260": "nirastam | tad uktaṃ brāhmyaṃ purāṇaṃ prathamam ity ādi ||13||",
  "GR14ss1_tatu:261": "BD: puretyādau vedānāṃ purāṇānāṃ cāvirbhāva uktaḥ | sasṛje",
  "GR14ss1_tatu:262": "āvirbhāvayāmāsa | samāneti yajña-datta-pañcamān viprān āmantrayasva",
  "GR14ss1_tatu:263": "itivat | kārṣṇam iti kṛṣṇena vyāsenoktam ity arthaḥ | ataeveti pañcama-",
  "GR14ss1_tatu:264": "vedatva-śravaṇād evety arthaḥ | caturṇām evāntargate | teṣv eva yat",
  "GR14ss1_tatu:265": "purāvṛttaṃ yac ca pañca-lakṣaṇam ākhyānaṃ | te eva tad-bhūte grāhye | na tu",
  "GR14ss1_tatu:266": "ye vyāsa-kṛta-tattvena bhuvi khyāte śūdrāṇām api śravye iti karmaṭhair yat",
  "GR14ss1_tatu:267": "kalpitaṃ tan-nirastam ity arthaḥ ||13||",
  "GR14ss1_tatu:268": "pañcamatve kāraṇaṃ ca vāyu-purāṇe sūta-vākyam -",
  "GR14ss1_tatu:269": "itihāsa-purāṇānāṃ vaktāraṃ samyag eva hi |",
  "GR14ss1_tatu:270": "māṃ caiva pratijagrāha bhagavān īśvaraḥ prabhuḥ ||",
  "GR14ss1_tatu:271": "eka āsīd yajur vedas taṃ caturdhā vyakalpayat |",
  "GR14ss1_tatu:272": "cāturhotram abhūt tasmiṃs tena yajñam akalpayat ||",
  "GR14ss1_tatu:273": "ādhvaryavaṃ yajurbhis tu ṛgbhir hotraṃ tathaiva ca |",
  "GR14ss1_tatu:274": "audgātraṃ sāmabhiś caiva brahmatvaṃ cāy atharvabhiḥ || [VāyuP 60.16-18]",
  "GR14ss1_tatu:275": "ākhyānaiś cāpy upākhyānair gāthābhir dvija-sattamāḥ |",
  "GR14ss1_tatu:276": "purāṇa-saṃhitāś cakre purāṇārtha-viśāradaḥ ||",
  "GR14ss1_tatu:277": "yac chiṣṭaṃ tu yajurveda iti śāstrārtha-nirṇayaḥ | [VāyuP 60.21-22]",
  "GR14ss1_tatu:278": "iti brahma-yajñādhyayane ca viniyogo dṛśyate'mīṣāṃ yad-brāhmaṇānītihāsa-",
  "GR14ss1_tatu:279": "purāṇāni iti | so'pi nāvedatve sambhavati | ato yad āha bhagavān mātsye --",
  "GR14ss1_tatu:280": "kālenāgrahaṇaṃ matvā purāṇasya dvijottamāḥ |",
  "GR14ss1_tatu:281": "vyāsa-rūpam ahaṃ kṛtvā saṃharāmi yuge yuge || iti [MatsyaP 53.8-9]",
  "GR14ss1_tatu:282": "pūrva-siddham eva purāṇaṃ sukha-saṅgrahaṇāya saṅkalpayāmīti tatrārthaḥ |",
  "GR14ss1_tatu:283": "tad-anantaraṃ hy uktam -",
  "GR14ss1_tatu:284": "caturlakṣa-pramāṇena dvāpare dvāpare sadā |",
  "GR14ss1_tatu:285": "tad-aṣṭādaśadhā kṛtvā kṛtvā bhūr-loke'smin prabhāṣyate |",
  "GR14ss1_tatu:286": "adyāpy amartya-loke tu śata-koṭi-pravistaram |",
  "GR14ss1_tatu:287": "tad-artho'tra catur-lakṣaḥ saṅkṣepeṇa niveśitaḥ || [MatsyaP 53.9-11] iti |",
  "GR14ss1_tatu:288": "atra tu yac chiṣṭaṃ tu yajur vede ity uktatvāt tasyābhidheya-bhāgaś",
  "GR14ss1_tatu:289": "caturlakṣas tv atra martya-loke saṅkṣepeṇa sāra-saṅgraheṇa niveśitaḥ | na tu",
  "GR14ss1_tatu:290": "racanāntareṇa ||14||",
  "GR14ss1_tatu:291": "BD: pañcamatve kāraṇaṃ ceti | ṛg-ādibhiś caturbhiś cāturhotraṃ caturbhir",
  "GR14ss1_tatu:292": "ṛtvibhir nispādyaṃ karma bhavati itihāsādibhyāṃ tan na bhavatīti tad-",
  "GR14ss1_tatu:293": "bhāgasya pañcamatvam ity arthaḥ | ākhyānaiḥ pañca-lakṣaṇaiḥ purāṇāni |",
  "GR14ss1_tatu:294": "upākhyānaiḥ purāvṛttaiḥ | gāthābhiś chando-viśeṣaiś ca | saṃhitā bhārata-",
  "GR14ss1_tatu:295": "rūpāś cakre| tāś ca yac chiṣṭaṃ tu yajur veda tad-rūpā ity arthaḥ | brahmeti |",
  "GR14ss1_tatu:296": "brahma-yajñe vedādhyayane'mīṣām itihāsādīnāṃ viniyogo dṛśyate | so'pi",
  "GR14ss1_tatu:297": "viniyogas teṣām avedatve na sambhavati | kṛtvā'virbhāvya | saṅkalayāmi",
  "GR14ss1_tatu:298": "saṅkṣipāmi | abhidheya-bhāgaḥ sārāṃśaḥ ||14||",
  "GR14ss1_tatu:299": "tathaiva darśitaṃ veda-sahabhāvena śiva-purāṇasya vāyavīya-saṃhitāyām -",
  "GR14ss1_tatu:300": "saṅkṣipya caturo vedāṃś caturdhā vyabhajat prabhuḥ |",
  "GR14ss1_tatu:301": "vyasta-vedatayā khyāto veda-vyāsa iti smṛtaḥ ||",
  "GR14ss1_tatu:302": "purāṇam api saṅkṣiptaṃ caturlakṣa-pramāṇataḥ |",
  "GR14ss1_tatu:303": "adyāpy amartya-loke tu śata-koṭi-pravistaram || [ŚivaP 1.33-34]",
  "GR14ss1_tatu:304": "saṅkṣiptam ity atra teneti śeṣaḥ | skāndam āgneyam ity ādi samākhyās tu",
  "GR14ss1_tatu:305": "pravacana-nibandhanāḥ kāṭhakādivat | ānupūrvīr nirmāṇa-nibandhanā vā |",
  "GR14ss1_tatu:306": "tasmāt kvacid anityatva-śravaṇaṃ tv āvirbhāva-tirobhāvāpekṣayā | tad evam",
  "GR14ss1_tatu:307": "itihāsa-purāṇayor vedatvaṃ siddham | tathāpi sūtādīnām adhikāraḥ | sakala-",
  "GR14ss1_tatu:308": "nigama-vallī-sat-phala-śrī-kṛṣṇa-nāmavat | yathoktam - prabhāsa-khaṇḍe -",
  "GR14ss1_tatu:309": "madhura-madhuram etan maṅgalaṃ maṅgalānāṃ",
  "GR14ss1_tatu:310": "sakala-nigama-vallī-sat-phalaṃ cit-svarūpam |",
  "GR14ss1_tatu:311": "sakṛd api parigītaṃ śraddhayā helayā vā",
  "GR14ss1_tatu:312": "bhṛgu-vara nara-mātraṃ tārayet kṛṣṇa-nāma || iti ||",
  "GR14ss1_tatu:313": "yathā coktaṃ viṣṇu-dharme -",
  "GR14ss1_tatu:314": "ṛg-vedo'tha yajur-vedaḥ sāma-vedo'py atharvaṇaḥ |",
  "GR14ss1_tatu:315": "adhītās tena yenoktaṃ hair ity akṣara-dvayam || iti |",
  "GR14ss1_tatu:316": "atha vedārtha-nirṇāyakatvaṃ ca vaiṣṇave -",
  "GR14ss1_tatu:317": "bhārata-vyapadeśena hy āmnāyārthaḥ pradarśitaḥ |",
  "GR14ss1_tatu:318": "vedāḥ pratiṣṭhitāḥ sarve purāṇe nātra saṃśayaḥ || ity ādau |",
  "GR14ss1_tatu:319": "kiṃ ca vedārtha-dīpakānāṃ śāstrāṇāṃ madhya-pātitābhyupagame'py",
  "GR14ss1_tatu:320": "āvirbhāvaka-vaiśiṣṭyāt tayor eva vaiśiṣṭyam | yathā pādme --",
  "GR14ss1_tatu:321": "dvaipāyanena yad buddhaṃ",
  "GR14ss1_tatu:322": "brahmādyais tan na budhyate |",
  "GR14ss1_tatu:323": "sarva-buddhaṃ sa vai veda",
  "GR14ss1_tatu:324": "tad buddhaṃ nānya-gocaraḥ ||15||",
  "GR14ss1_tatu:325": "BD: vyasteti | vyastā vibhaktā vedā yena tatayā veda-vyāsaḥ smṛtaḥ |",
  "GR14ss1_tatu:326": "skāndam ity ādi | skandena proktaṃ na tu kṛtam iti vaktṛ-hetukā skāndādi-",
  "GR14ss1_tatu:327": "saṃjñā | kaṭhenādhītaṃ kāṭhakam ity ādi saṃjñāvat | kaṭhānāṃ vedaḥ",
  "GR14ss1_tatu:328": "kāḍhakaḥ | gotra-varaṇād vuñ (Pāṇ 4.3.126), caraṇād dharmāmnāyayor iti",
  "GR14ss1_tatu:329": "vaktavyam iti sūtra-vārtikābhyām | tataś ca kañhenādhītam iti suṣṭhūktam |",
  "GR14ss1_tatu:330": "anyathā janatvenānityatāpattiḥ | ānupūrvī kramaḥ | brāhyam ity",
  "GR14ss1_tatu:331": "ādikaramanirmāṇa-hetukā vā sā sā sa`jñety arthaḥ | brāhmyādikramea",
  "GR14ss1_tatu:332": "purāṇa-bhāgo bodhyaḥ | tathāpi sūtādīnām iti | itihāsāder vedatve'pi tatra",
  "GR14ss1_tatu:333": "śūdrādhikāraḥ strī-śūdra-dvija-bandhūnām ity ādi-vākya-balād bodhyaḥ |",
  "GR14ss1_tatu:334": "bhārata-vyapadeśeneti | durūha-bhāgasya vyākhyānāt, chinna-bhāgārtha-",
  "GR14ss1_tatu:335": "pūraṇāc capurāṇe vedāḥ pratiṣṭhitāḥ naiścalyena sthitā ity arthaḥ | kiṃ ceti |",
  "GR14ss1_tatu:336": "vedārtha-dīpakānāṃ mānavīyādīnāṃ madhye yadyapītihāsa-purāṇayoḥ",
  "GR14ss1_tatu:337": "smṛtitvenābhyupagamas tathāpi vyāsayeśvarasya tad-āvirbhāvakatvāt tad-",
  "GR14ss1_tatu:338": "utkarṣa ity arthaḥ | tatra pramāṇaṃ dvaipāyanenety ādi ||15||",
  "GR14ss1_tatu:339": "skānde -",
  "GR14ss1_tatu:340": "vyāsa-citta-sthitākāśād avacchinnāni kānicit |",
  "GR14ss1_tatu:341": "anye vyavaharanty etāny urīkṛtya gṛhād iva || iti |",
  "GR14ss1_tatu:342": "tathaiva dṛṣṭaṃ śrī-viṣṇu-purāṇe parāśara-vākyam -",
  "GR14ss1_tatu:343": "tato'tra mat-suto vyāsa aṣṭāviṃśatime'ntare |",
  "GR14ss1_tatu:344": "vedam ekaṃ catuṣpādaṃ caturdhā vyabhajat prabhuḥ ||",
  "GR14ss1_tatu:345": "yathātra tena vai vyastā veda-vyāsena dhīmatā |",
  "GR14ss1_tatu:346": "vedas tathā samastais tair vyāsair anyais tathā mayā ||",
  "GR14ss1_tatu:347": "tad anenaiva vyāsānāṃ śākhābhedān dvijottama |",
  "GR14ss1_tatu:348": "caturyugeṣu racitān samasteṣv avadhāraya ||",
  "GR14ss1_tatu:349": "kṛṣṇa-dvaipāyanaṃ vyāsaṃ viddhi nārāyaṇaṃ prabhum |",
  "GR14ss1_tatu:350": "ko'nyo hi bhuvi maitreya mahābhārata-kṛd bhavet || [ViP 3.4.2-5] iti |",
  "GR14ss1_tatu:351": "skānda eva -",
  "GR14ss1_tatu:352": "nārāyaṇād viniṣpannaṃ jñānaṃ kṛta-yuge sthitam |",
  "GR14ss1_tatu:353": "kiñcit tad anyathā jātaṃ tretāyāṃ dvāpare'khilam ||",
  "GR14ss1_tatu:354": "gautamasya ṛṣeḥ śāpāj jñāne tv ajñānatāṃ gate |",
  "GR14ss1_tatu:355": "saṅkīrṇa-buddhayo devā brahma-rudra-puraḥsarāḥ ||",
  "GR14ss1_tatu:356": "śaraṇyaṃ śaraṇaṃ jagmur nārāyaṇam anāmayam |",
  "GR14ss1_tatu:357": "tair vijñāpita-kāryas tu bhagavān puruṣottamaḥ ||",
  "GR14ss1_tatu:358": "avatīrṇo mahāyogī satyavatyāṃ parāśarāt |",
  "GR14ss1_tatu:359": "utsannān bhagavān vedān ujjahāra hariḥ svayam || iti |",
  "GR14ss1_tatu:360": "veda-śabdenātra purāṇādi-dvayam api gṛhyate | tad evam itihāsa-purāṇa-",
  "GR14ss1_tatu:361": "vicāra eva śreyān iti siddham | tatrāpi purāṇasyaiva garimā dṛśyate | uktaṃ",
  "GR14ss1_tatu:362": "hi nāradīye -",
  "GR14ss1_tatu:363": "vedārthād adhikaṃ manye purāṇārthaṃ varānane |",
  "GR14ss1_tatu:364": "vedāḥ pratiṣṭhitāḥ sarve purāṇe nātra saṃśayaḥ ||",
  "GR14ss1_tatu:365": "purāṇam anyathā kṛtvā tiryag-yonim avāpnuyāt |",
  "GR14ss1_tatu:366": "sudānto'pi suśānto'pi na gatiṃ kvacid āpnuyāt || iti |16||",
  "GR14ss1_tatu:367": "BD: vyāseti | bādarāyaṇasya jñānaṃ mahākāśam | anyeṣāṃ jñānāni tu tad-",
  "GR14ss1_tatu:368": "aṃśa-bhūtāni khaṇḍākāśānīti tasyeśvaratvāt sārvajñyam uktam | tato'tra",
  "GR14ss1_tatu:369": "mat-sutaḥ ity ādau ca vyāsāntarebhyaḥ pārāśaryasyeśvaratvān mahotkarṣaḥ |",
  "GR14ss1_tatu:370": "nārāyaṇāt ity ādau ceśvaratvaṃ prasphuṭam uktam | gautamasya śāpāt iti |",
  "GR14ss1_tatu:371": "varotpanna-nityadhānya-rāśir gautamo mahati durbhikṣe viprān abhojayat |",
  "GR14ss1_tatu:372": "atha subhikṣe gantukāmāṃs tān haṭhena nyavāsayat | te ca māyānirmitāyā",
  "GR14ss1_tatu:373": "go-gautama-sparśena mṛtāyā hatyām uktvā gatāḥ | tataḥ kṛta-prāyaścitto'pi",
  "GR14ss1_tatu:374": "gautamas tan-māyāṃ vijñāya śaśāpa | tatas teṣāṃ jñāna-lopa iti vārāhe",
  "GR14ss1_tatu:375": "kathāsti | adhikam iti | niḥśandehatvād iti bodhyam | anyathā kṛtvā",
  "GR14ss1_tatu:376": "avajñāya ||16||",
  "GR14ss1_tatu:377": "skānda-prabhāsa-khaṇḍe --",
  "GR14ss1_tatu:378": "vedavan niścalaṃ manye purāṇārthaṃ dvijottamāḥ |",
  "GR14ss1_tatu:379": "vedāḥ pratiṣṭhitāḥ sarve purāṇe nātra saṃśayaḥ ||",
  "GR14ss1_tatu:380": "bibhety alpa-śrutād vedī mām ayaṃ cālayiṣyati |",
  "GR14ss1_tatu:381": "itihāsa-purāṇais tu niścalo'yaṃ kutaḥ purā ||",
  "GR14ss1_tatu:382": "yan na dṛṣṭaṃ hi vedeṣu tad dṛṣṭaṃ smṛtiṣu dvijāḥ |",
  "GR14ss1_tatu:383": "ubhayor yan na dṛṣṭaṃ hi tat purāṇaiḥ pragīyate ||",
  "GR14ss1_tatu:384": "yo veda caturo vedān sāṅgopaniṣado dvijāḥ |",
  "GR14ss1_tatu:385": "purāṇaṃ naiva jānāti na ca sa syād vicakṣaṇaḥ || (2.90-93) iti |",
  "GR14ss1_tatu:386": "atha pruāṇānām evaṃ prāmāṇye sthite'pi teṣām api sāmastyenāpracarad-",
  "GR14ss1_tatu:387": "rūpatvāt nānādevatāpratipādaka-prāyatvād arvācīnaiḥ kṣudrar-buddhibhir",
  "GR14ss1_tatu:388": "artho duradhigama iti tad-avastha eva saṃśayaḥ | yad uktaṃ mātsye -",
  "GR14ss1_tatu:389": "pañcāṅgaṃ ca purāṇaṃ syād ākhyānam itarat smṛtam |",
  "GR14ss1_tatu:390": "sāttvikeṣu ca kalpeṣu māhātmyam adhikaṃ hareḥ ||",
  "GR14ss1_tatu:391": "rājaseṣu ca māhātmyam adhikaṃ brahmaṇo viduḥ |",
  "GR14ss1_tatu:392": "tadvad agneś ca māhātmyaṃ tāmaseṣu śivasya ca |",
  "GR14ss1_tatu:393": "saṅkīrṇeṣu sarasvatyāḥ pitṝṇāṃ ca nigadyate || iti |",
  "GR14ss1_tatu:394": "atrāgnes tat-tad-aganu pratipādyasya tat-tad-yajñasyety arthaḥ | śivasya ceti",
  "GR14ss1_tatu:395": "cakārāch chivāyāś ca | saṅkīrṇeṣu sattva-rajas-tamomayeṣu kalpeṣu bahuṣu |",
  "GR14ss1_tatu:396": "sarasvatyāḥ nānāvāṇyātmaka-tad-upalakṣitāyā nānādevatāyā ity arthaḥ |",
  "GR14ss1_tatu:397": "pitṝṇāṃ karmaṇā pitṛlokaḥ [BAU 1.5.16] iti | śrutes tat prāpaka-karmaṇām",
  "GR14ss1_tatu:398": "ity arthaḥ ||17||",
  "GR14ss1_tatu:399": "BD: vedavad iti | purāṇārtho vedavat sarva-sammata ity arthaḥ | nanu",
  "GR14ss1_tatu:400": "paṇḍitaiḥ kṛtād veda-bhāṣyāt tad-artho grāhya iti cet tatrāha bibhetīti |",
  "GR14ss1_tatu:401": "akṛte bhāṣye siddhe kiṃ tena kṛtrimeṇeti bhāvaḥ | atheti asndigdhārthatayā",
  "GR14ss1_tatu:402": "purāṇānām eva prāmāṇye pramākaraṇatva ity arthaḥ | arvācīnaiḥ kṣdra-",
  "GR14ss1_tatu:403": "buddhibhir iti | yasya vibhūtayo'pīdṛśyaḥ sa harir eva sarva-śreṣṭha iti",
  "GR14ss1_tatu:404": "tadaikārthyam -",
  "GR14ss1_tatu:405": "veda rāmāyaṇe caiva purāṇe bhārate tathā |",
  "GR14ss1_tatu:406": "ādāv ante ca madhye ca hariḥ sarvatra gīyate || (HV 132.95)[*ENDNOTE #1]",
  "GR14ss1_tatu:407": "iti harivaṃśoktam ajānadbhir ity arthaḥ ||17||",
  "GR14ss1_tatu:408": "tad evaṃ sati tat-tat-kalpa-kathāmayatvenaiva mātsya eva prasiddhānāṃ tat-tat-",
  "GR14ss1_tatu:409": "purāṇānāṃ vyavasthā jñāpitā | tāratamyaṃ tu kathaṃ syāt yenetara-nirṇayaḥ",
  "GR14ss1_tatu:410": "kriyeta | sattvādi-tāratamyenaiveti cet, sattvāt sañjāyate jñānam (Gītā 14.17)",
  "GR14ss1_tatu:411": "iti sattvaṃ yad brahma-darśanam iti ca nyāyāt sāttvikam eva purāṇādika",
  "GR14ss1_tatu:412": "paramārtha-jñānāya prablama ity āyātam | tathāpi paramārthe'pi nānā-",
  "GR14ss1_tatu:413": "bhaṅgyā vipratipadyamānānāṃ samādhānāya kiṃ syāt | yadi sarvasyāpi",
  "GR14ss1_tatu:414": "vedasya purāṇasya cārtha-nirṇayāya tenaiva śrī-bhagavatā vyāsena brahma-",
  "GR14ss1_tatu:415": "sūtraṃ kṛtaṃ tad-avalokanenaiva sarvo'rtho nirṇaye ity ucyate | tarhi nānya-",
  "GR14ss1_tatu:416": "sūtrakāra-muny-anugatair manyeta | kiṃ cātyanta-gūḍhārthānām",
  "GR14ss1_tatu:417": "alpākṣarāṇāṃ tat-sūtrāṇām anyārthatvaṃ kaścid ācakṣīta | tataḥ katarad",
  "GR14ss1_tatu:418": "ivātra samādhānam | tad eva samādheyam yady ekatamam eva purāṇa-",
  "GR14ss1_tatu:419": "lakṣaṇam apauruṣeyaṃ śāstraṃ sarva-vedetihāsa-purāṇānām artha-sāraṃ",
  "GR14ss1_tatu:420": "brahma-sūtropajīvyaṃ ca bhavad bhuvi sampūrṇaṃ pracarad-rūpaṃ syāt |",
  "GR14ss1_tatu:421": "satyam uktam, yata eva ca sarva-pramāṇānāṃ cakravarti-bhūtam asmad-",
  "GR14ss1_tatu:422": "abhimataṃ śrīmad-bhāgavatam evodbhāvitaṃ bhavatā ||18||",
  "GR14ss1_tatu:423": "BD: tad evam iti | mātsya eveti | purāṇa-saṅkhyā-tad-dāna-phala-",
  "GR14ss1_tatu:424": "kathanāñcite'dhyāya iti bodhyam | tāratamyam iti | apakarṣotkarṣa-rūpaṃ",
  "GR14ss1_tatu:425": "yenetarasyotkṛṣṭasya purāṇasya nirṇayaḥ syād ity arthaḥ | sāttvika-purāṇam",
  "GR14ss1_tatu:426": "evotkṛṣṭam iti bhāvena svayam āha sattvād iti | pṛcchati tathāpīti,",
  "GR14ss1_tatu:427": "paramārtha-nirṇayāya sāttvika-śāstrāṅgīkāre'pīty arthaḥ | nānā-bhaṅgyeti",
  "GR14ss1_tatu:428": "| saguṇaṃ nirguṇaṃ jñāna-guṇakaṃ jaḍam ity ādikaṃ kuṭila-yukti-kadambair",
  "GR14ss1_tatu:429": "nirūpayatām ity arthaḥ | nānā-sūtra-kāreti | gautamādy-anusāribhir ity",
  "GR14ss1_tatu:430": "arthaḥ | nanu brahma-sūtra-śāstre sthite kāpekṣā tad-anya-sūtrāṇām iti cet",
  "GR14ss1_tatu:431": "tatrāha kiṃ cātyanteti | pṛṣṭaḥ prāha tad eveti | brahma-sūtropajīvyam iti |",
  "GR14ss1_tatu:432": "yena brahma-sūtraṃ sthirārthaṃ syād ity arthaḥ | pṛṣṭasya hṛd-gataṃ",
  "GR14ss1_tatu:433": "sphuṭayati satyam uktam ity ādinā ||18||",
  "GR14ss1_tatu:434": "yat khalu purāṇa-jātam āvirbhāvya brahma-sūtraṃ ca praṇīyāpya",
  "GR14ss1_tatu:435": "aparituṣṭena tena bhagavatā nija-sūtrāṇām akṛtrima-bhāṣya-bhūtaṃ",
  "GR14ss1_tatu:436": "samādhi-labdham āvirbhāvitaṃ yasminn eva sarva-śāstra-samanvayo dṛśyate |",
  "GR14ss1_tatu:437": "sarva-vedārtha-lakṣaṇāṃ gāyatrīm adhikṛtya pravartitatvāt | tathā hi tat-",
  "GR14ss1_tatu:438": "svarūpaṃ mātsye -",
  "GR14ss1_tatu:439": "yatrādhikṛtya gāyatrīṃ varṇyate dharma-vistaraḥ |",
  "GR14ss1_tatu:440": "vṛtrāsura-vadhopetaṃ tad-bhāgavatam iṣyate || (MatsyaP 53.20)",
  "GR14ss1_tatu:441": "likhitvā tac ca yo dadyād dhema-siṃha-samanvitam |",
  "GR14ss1_tatu:442": "prauṣṭha-padyāṃ paurṇamāsyāṃ sa yāti paramāṃ gatim |",
  "GR14ss1_tatu:443": "aṣṭādaśa-sahasrāṇi purāṇaṃ tat prakīrtitam || (MatsyaP 53.22) iti |",
  "GR14ss1_tatu:444": "atra gāyatrī-śabdena tat-sūcaka-tad-avyabhicāri-dhīmahi-pada-saṃvalita-tad-",
  "GR14ss1_tatu:445": "arthaṃ eveṣyate | sarveṣāṃ mantrāṇām ādirūpāyās tasyāḥ sākṣāt-",
  "GR14ss1_tatu:446": "kathanānarhatvāt | tad-arthatā ca janmādy asya yataḥ [BhP 1.1.1],",
  "GR14ss1_tatu:447": "tena brahma hṛdā iti sarva-lokāśrayatva-buddhi-vṛtti-prerakatvādi-sāmyāt |",
  "GR14ss1_tatu:448": "dharma-vistara ity atra dharma-śabdaḥ parama-dharma-paraḥ | dharmaḥ",
  "GR14ss1_tatu:449": "projjhita-kaitavo'tra paramaḥ [BhP 1.1.2] ity atraiva pratipāditatvāt | sa ca",
  "GR14ss1_tatu:450": "bhagavad-dhyānādi-lakṣaṇa eveti purastād vyaktībhaviṣyati ||19||",
  "GR14ss1_tatu:451": "BD: śrībhāgavataṃ stauti yat khalv ity ādi | aparituṣṭeneti | purāṇa-jāte",
  "GR14ss1_tatu:452": "brahma-sūtre ca bhagavat-pāramaiśvarya-mādhuryayoḥ sandigdhatayā",
  "GR14ss1_tatu:453": "gūḍhatayā coktes tatra tatra cāparitoṣaḥ | śrī-bhāgavate tu tayos tad-",
  "GR14ss1_tatu:454": "vilakṣaṇatayoktes tatra paritoṣa iti bodhyam | tad-arthatā gāyatry-arthatā | sa",
  "GR14ss1_tatu:455": "ca bhagavad-dhyānādi-lakṣaṇa iti | viśuddha-bhakti-mārga-bodhaka ity",
  "GR14ss1_tatu:456": "arthaḥ ||19||",
  "GR14ss1_tatu:457": "evaṃ skānde prabhāsa-khaṇḍe ca yatrādhikṛtya gāyatrīm ity ādi |",
  "GR14ss1_tatu:458": "sārasvatasya kalpasya madhye ye syur narāmarāḥ |",
  "GR14ss1_tatu:459": "sad-vṛttānodbhavaṃ loke tac ca bhāgavataṃ smṛtam ||",
  "GR14ss1_tatu:460": "likhitvā tac ca ity ādi | aṣṭādaśa-sahasrāṇi purāṇaṃ tat prakīrtitam iti",
  "GR14ss1_tatu:461": "purāṇāntaraṃ ca -",
  "GR14ss1_tatu:462": "grantho'ṣṭādaśa-sāhasro dvādaśa-skandha-sammitaḥ |",
  "GR14ss1_tatu:463": "hayagrīva-brahma-vidyā yatra vṛtra-vadhas tathā |",
  "GR14ss1_tatu:464": "gāyatryā ca samārambhas tad vai bhāgavataṃ viduḥ || iti |",
  "GR14ss1_tatu:465": "atra hayagrīva-brahma-vidyā iti vṛtra-vadha-sāhacaryeṇa nārāyaṇa-",
  "GR14ss1_tatu:466": "varmaivocyate | hayagrīva-śabdenātrāśvaśirā dadhīcir evocyate | tenaiva ca",
  "GR14ss1_tatu:467": "pravartitā nārāyaṇa-varmākhyā brahma-vidyā | tasyāśva-śirastvaṃ ca ṣaṣṭhe",
  "GR14ss1_tatu:468": "yad vā aśva-śiro nāma [BhP 6.9.52] ity atra prasiddhaṃ nārāyaṇa-varmaṇo",
  "GR14ss1_tatu:469": "brahma-vidyātvaṃ ca -",
  "GR14ss1_tatu:470": "etac chrutvā tathovāca dadhyaṅ ātharvaṇas tayoḥ |",
  "GR14ss1_tatu:471": "pravargyaṃ brahma-vidyāṃ ca sat-kṛto'satya-śaṅkitaḥ || iti",
  "GR14ss1_tatu:472": "ṭīkotthāpita-vacanena ceti | śrīmad-bhāgavatasya bhagavat-priyatvena",
  "GR14ss1_tatu:473": "bhāgavatābhīṣṭatvena ca parama-sāttvikatvam | yathā pādme ambarīṣaṃ",
  "GR14ss1_tatu:474": "prati gautama-praśnaḥ -",
  "GR14ss1_tatu:475": "purāṇaṃ tvaṃ bhāgavataṃ paṭhase purato hareḥ |",
  "GR14ss1_tatu:476": "caritaṃ daitya-rājasya prahlādasya ca bhūpate || [PadmaP]",
  "GR14ss1_tatu:477": "tatraiva vyañjulī-māhātmye tasya tasminn upadeśaḥ -",
  "GR14ss1_tatu:478": "rātrau tu jāgaraḥ kāryaḥ śrotavyā vaiṣṇavī kathā |",
  "GR14ss1_tatu:479": "gītānām asahasraṃ ca purāṇaṃ śuka-bhāṣitam |",
  "GR14ss1_tatu:480": "paṭhitavyaṃ prayatnena hareḥ santoṣa-kāraṇam || [PadmaP]",
  "GR14ss1_tatu:481": "tatraivānyatra -",
  "GR14ss1_tatu:482": "ambarīṣa śuka-proktaṃ nityaṃ bhāgavataṃ śṛṇu |",
  "GR14ss1_tatu:483": "paṭhasva sva-mukhenaiva yadīcchasi bhava-kṣayam || [PadmaP]",
  "GR14ss1_tatu:484": "skānde prahlāda-saṃhitāyāṃ dvārakā-māhātmye -",
  "GR14ss1_tatu:485": "śrīmad-bhāgavataṃ bhaktyā paṭhate hari-sannidhau |",
  "GR14ss1_tatu:486": "jāgare tat-padaṃ yāti kula-vṛnda-samanvitaḥ ||20||",
  "GR14ss1_tatu:487": "BD: grantha ity ādau hayagrīvādi-śabdayor bhrāntiṃ nirākurvan vyācaṣṭe |",
  "GR14ss1_tatu:488": "atra hayagrīvety ādinā | etac chrutveti | dadhyaṅ dadhīciḥ | pravargyam iti",
  "GR14ss1_tatu:489": "prāṇa-vidyām | nanu pādmādīni sāttvikāni pañca santi | tair astu vicāra iti",
  "GR14ss1_tatu:490": "cet tatrāha śrīmad iti | etasya parama-sāttvikatve pādmādi-vacanāny",
  "GR14ss1_tatu:491": "udāharati purāṇaṃ tvam ity ādinā | kula-vṛndeti tat-kartṛka-śravaṇa-",
  "GR14ss1_tatu:492": "mahimnā tat-kulasya ca hari-pada-lābha ity arthaḥ ||20||",
  "GR14ss1_tatu:493": "gāruḍe ca -",
  "GR14ss1_tatu:494": "pūrṇaḥ so'yam atiśayaḥ |",
  "GR14ss1_tatu:495": "artho'yaṃ brahma-sūtrāṇāṃ bhāratārtha-vinirṇayaḥ ||",
  "GR14ss1_tatu:496": "gāyatrī-bhāṣya-rūpo'sau vedārtha-paribṛṃhitaḥ |",
  "GR14ss1_tatu:497": "purāṇānāṃ sāma-rūpaḥ sākṣād-bhagavatoditaḥ ||",
  "GR14ss1_tatu:498": "dvādaśa-skandha-yukto'yaṃ śatavic-cheda-saṃyutaḥ |",
  "GR14ss1_tatu:499": "grantho'ṣṭādaśa-sāhasraḥ śrīmad-bhāgavatābhidhaḥ || iti |",
  "GR14ss1_tatu:500": "brahma-sūtrāṇām arthas teṣām akṛtrima-bhāṣya-bhūta ity arthaḥ | pūrvaṃ",
  "GR14ss1_tatu:501": "sūkṣmatvena manasy āvirbhūtaṃ tad eva saṅkṣipya sūtratvena punaḥ",
  "GR14ss1_tatu:502": "prakaṭitam paścād vistīrṇatvena sākṣāc-chrī-bhāgavatam iti | tasmāt tad-",
  "GR14ss1_tatu:503": "bhāṣya-bhūte svataḥ-siddhe tasmin satyarvacīnam anyad anyeṣāṃ",
  "GR14ss1_tatu:504": "svasvakapola-kalpitaṃ tad-anugatam evādaraṇīyam iti gamyate |",
  "GR14ss1_tatu:505": "bhāratārtha-vinirṇayaḥ -",
  "GR14ss1_tatu:506": "nirṇayaḥ sarva-śāstrāṇāṃ bhārataṃ parikīrtitam |",
  "GR14ss1_tatu:507": "bhārataṃ sarva-vedāś ca tulām āropitāḥ purā |",
  "GR14ss1_tatu:508": "devair brahmādibhiḥ sarvair ṛṣibhiś ca samanvitaiḥ ||",
  "GR14ss1_tatu:509": "vyāsasyaivājñayā tatra tvatyaricyata bhāratam |",
  "GR14ss1_tatu:510": "mahattvād bhāravattvāc ca mahābhāratam ucyate ||",
  "GR14ss1_tatu:511": "ity ādy-ukta-lakṣaṇasya bhāratasyārtha-vinirṇayo yatra saḥ | śrī-bhagavaty",
  "GR14ss1_tatu:512": "eva tātparyaṃ tasyāpi | tad uktaṃ mokṣa-dharme nārāyaṇīye śrī-veda-vyāsaṃ",
  "GR14ss1_tatu:513": "prati janamejayena -",
  "GR14ss1_tatu:514": "idaṃ śatasahasrād dhi bhāratākhyāna vistarāt |",
  "GR14ss1_tatu:515": "āmathya matimanthena jñānodadhim anuttamam ||",
  "GR14ss1_tatu:516": "nava nītaṃ yathā dadhno malayāc candanaṃ yathā |",
  "GR14ss1_tatu:517": "āraṇyakaṃ ca vedebhya oṣadhibhyo 'mṛtaṃ yathā ||",
  "GR14ss1_tatu:518": "samuddhṛtam idaṃ brahman kathāmṛtam anuttamam |",
  "GR14ss1_tatu:519": "tapo nidhe tvayoktaṃ hi nārāyaṇa kathāśrayam || [Mbh 12.331.2-4] iti |21||",
  "GR14ss1_tatu:520": "BD: gāruḍa-vacanaiś ca parama-sāttvikatvaṃ vyañjayan brahma-sūtrādy-artha-",
  "GR14ss1_tatu:521": "nirṇīyakatvaṃ guṇam āha artho'yam iti | gāruḍa-vākya-padāni vyācaṣṭe",
  "GR14ss1_tatu:522": "brahma-sūtrāṇām ity ādinā | tasmāt tad-bhāṣyety ādi anyad vaiṣṇavācārya-",
  "GR14ss1_tatu:523": "racitam ādhunikaṃ bhāṣyaṃ tad-anugataṃ śrī-bhāgavatāviruddham",
  "GR14ss1_tatu:524": "evādartavyaṃ | tad-viruddhaṃ śaṅkara-bhaṭṭa-bhāskarādi-racitaṃ tu heyam",
  "GR14ss1_tatu:525": "ity arthaḥ | bhāratārtheti padaṃ vyākurvan bhārata-vākyenaiva bhārata-",
  "GR14ss1_tatu:526": "svarūpaṃ darśayati nirṇayaḥ sarveti | bhārataṃ kiṃ tātparyakam ity āha",
  "GR14ss1_tatu:527": "śrībhagavaty eveti | tasya bhāratasyāpīty arthaḥ | bhāratasya bhagavat-tāt-",
  "GR14ss1_tatu:528": "paryakatve nārāyaṇīya-vākyam udāharati idaṃ śatety ādi ||21||",
  "GR14ss1_tatu:529": "tathā ca tṛtīye -",
  "GR14ss1_tatu:530": "munir vivakṣur bhagavad-guṇānāṃ",
  "GR14ss1_tatu:531": "sakhāpi te bhāratam āha kṛṣṇaḥ |",
  "GR14ss1_tatu:532": "yasmin nṛṇāṃ grāmya-sukhānuvādair",
  "GR14ss1_tatu:533": "matir gṛhītā nu hareḥ kathāyām || iti [BhP 3.5.12]",
  "GR14ss1_tatu:534": "tasmād gāyatrī-bhāṣya-rūpo'sau | tathaiva hi viṣṇudharmottarādau tad-",
  "GR14ss1_tatu:535": "vyākhyāne bhagavān eva vistareṇa pratipāditaḥ | atra janmādyasya ity asya",
  "GR14ss1_tatu:536": "vyākhyānaṃ ca tathā darśayiṣyate |",
  "GR14ss1_tatu:537": "vedārtha-paribṛṃhitaḥ | vedārthasya paribṛṃhaṇaṃ yasmāt | tac coktam itihāsa-",
  "GR14ss1_tatu:538": "purāṇābhyām ity ādi | purāṇānāṃ sāma-rūpaḥ | vedeṣu sāmavat sa teṣu",
  "GR14ss1_tatu:539": "śreṣṭha ity arthaḥ | ataeva skānde -",
  "GR14ss1_tatu:540": "śataśo'tha sahasraiś ca kim anyaiḥ śāstra-saṅgrahaiḥ |",
  "GR14ss1_tatu:541": "na yasya tiṣṭhate gehe śāstraṃ bhāgavataṃ kalau ||",
  "GR14ss1_tatu:542": "kathaṃ sa vaiṣṇavo jñeyaḥ śāstraṃ bhāgavataṃ kalau |",
  "GR14ss1_tatu:543": "gṛhe na tiṣṭhate yasya sa vipraḥ śvapacādhamaḥ ||",
  "GR14ss1_tatu:544": "yatra yatra bhaved vipra śāstraṃ bhāgavataṃ kalau |",
  "GR14ss1_tatu:545": "tatra tatra harir yāti tridaśaiḥ saha nārada ||",
  "GR14ss1_tatu:546": "yaḥ paṭhet prayato nityaṃ ślokaṃ bhāgavataṃ mune |",
  "GR14ss1_tatu:547": "aṣṭādaśa-purāṇānāṃ phalaṃ prāpnoti mānavaḥ || iti |",
  "GR14ss1_tatu:548": "śata-viccheda-saṃyutaḥ | pañcatriṃśad-adhika-śata-trayādhyāya-viśiṣṭa ity",
  "GR14ss1_tatu:549": "arthaḥ | spaṣṭārtham anyat | tad evaṃ paramārtha-vivitsubhiḥ śrī-bhāgavatam",
  "GR14ss1_tatu:550": "eva sāmprataṃ vicāraṇīyam iti sthitam | hemādrer vrata-khaṇḍe -",
  "GR14ss1_tatu:551": "strī-śūdra-dvijabandhūnāṃ trayī na śruti-gocarā |",
  "GR14ss1_tatu:552": "karma-śreyasi mūḍhānāṃ śreya evaṃ bhaved iha |",
  "GR14ss1_tatu:553": "iti bhāratam ākhyānaṃ kṛpayā muninā kṛtam || [BhP 1.4.25]",
  "GR14ss1_tatu:554": "iti vākyaṃ śrī-bhāgavatīyatvenotthāpya bhāratasya vedārtha-tulyatvena",
  "GR14ss1_tatu:555": "nirṇayaḥ kṛta iti | tan-matānusāreṇa tv evaṃ vyākhyeyam bhāratārthasya",
  "GR14ss1_tatu:556": "vinirṇayaḥ | vedārtha-tulyatvena viśiṣya nirṇayo yatreti | yasmād eva:a",
  "GR14ss1_tatu:557": "bhagavat-paras tasmād eva yatrādhikṛtya gāyatrīm iti kṛta-lakṣaṇa-śrīmad-",
  "GR14ss1_tatu:558": "bhāgavata-nāmā granthaḥ śrī-bhagavat-parāyā gāyatryā bhāṣya-rūpo'sau |",
  "GR14ss1_tatu:559": "tad uktaṃ yatrādhikṛtya gāyatrīm ity ādi | tathaiva hy agni-purāṇe tasya",
  "GR14ss1_tatu:560": "vyākhyāne vistareṇa pratipāditaḥ | tatra tadīya-vyākhyā-dig-darśanaṃ yathā -",
  "GR14ss1_tatu:561": "taj-jyotiḥ paramaṃ brahma bhargas tejo yataḥ smṛtaḥ |",
  "GR14ss1_tatu:562": "ity ārabhya punar āha -",
  "GR14ss1_tatu:563": "taj-jyotir bhagavān viṣṇur jagaj-janmādi-kāraṇam ||",
  "GR14ss1_tatu:564": "śivaṃ kecit paṭhanti sma śakti-rūpaṃ paṭhanti ca |",
  "GR14ss1_tatu:565": "kecit sūryaṃ kecid agniṃ daivatāny agni-hotriṇaḥ ||",
  "GR14ss1_tatu:566": "agny-ādi-rūpo viṣṇur hi vedādau brahma gīyate |",
  "GR14ss1_tatu:567": "atra janmādyasya ity asya vyākhyānaṃ ca tathā darśayiṣyate | kasmai yena",
  "GR14ss1_tatu:568": "vibhāsito'yam [BhP 12.13.19] ity upasaṃhāra-vākye ca tac-chuddham [BhP",
  "GR14ss1_tatu:569": "12.13.19] ity ādi-samānam evāgni-purāṇe tad vyākhyānam |",
  "GR14ss1_tatu:570": "nityaṃ śuddhaṃ paraṃ brahma nitya-bhargam adhīśvaram |",
  "GR14ss1_tatu:571": "ahaṃ jyotiḥ paraṃ brahma dhyāyema hi vimuktaye || iti |",
  "GR14ss1_tatu:572": "atrāhaṃ brahmeti nādevo devam arcayet iti nyāyena yogyatvāya svasya",
  "GR14ss1_tatu:573": "tākṛktva-bhāvanā darśitā | dhyāyemeti ahaṃ tāvat dhyāyeyaṃ sarve ca vayaṃ",
  "GR14ss1_tatu:574": "dhyāyemety arthaḥ | tad etan-mate tu mantre'pi bharga-śabdo'yam adanata eva",
  "GR14ss1_tatu:575": "syāt | supāṃ suluk ity [Pāṇ 7.1.39] ādinā chāndasa-sūtreṇa tu",
  "GR14ss1_tatu:576": "dvitīyaikavacanasyāmaḥ su-bhāvo jñeyaḥ |",
  "GR14ss1_tatu:577": "yat tu dvādaśe oṃ namaste ity ādi [BhP 12.6.67] gadyeṣu tad-arthatvena sūryaḥ",
  "GR14ss1_tatu:578": "stutaḥ | tat paramātma-dṛṣṭyaiva, na tu svātantryeṇety adoṣaḥ |",
  "GR14ss1_tatu:579": "tathaivāgre śrī-śaunaka-vākye brūhi naḥ śraddadhānānāṃ vyūhaṃ",
  "GR14ss1_tatu:580": "sūryātmano hareḥ iti | na cāsya bhargasya sūrya-maṇḍala-",
  "GR14ss1_tatu:581": "mātrādhiṣṭhānatvam | mantre vareṇya-śabdena | atra ca granthe para-",
  "GR14ss1_tatu:582": "śabdena paramaiśvarya-paryantatāyā darśitatvāt |",
  "GR14ss1_tatu:583": "tad evam agni-purāṇe'py uktam --",
  "GR14ss1_tatu:584": "dhyānena puruṣo'yaṃ ca draṣṭavyaḥ sūrya-maṇḍale |",
  "GR14ss1_tatu:585": "satyaṃ sadā-śivaṃ brahma viṣṇor yat paramaṃ padam || iti |",
  "GR14ss1_tatu:586": "trilokī-janānām upāsanārthaṃ pralaye vināśini sūrya-maṇḍale",
  "GR14ss1_tatu:587": "cāntaryāmitayā prādurbhūto'yaṃ puruṣo dhyānena draṣṭavya upāsitavyaḥ |",
  "GR14ss1_tatu:588": "yat tu viṣṇos tasya mahā-vaikuṇṭha-rūpaṃ paramaṃ padam | tad eva satyaṃ",
  "GR14ss1_tatu:589": "kāla-trayāvyabhicāri, sadā-śivam upadrava-śūnyaṃ yato brahma-svarūpam ity",
  "GR14ss1_tatu:590": "arthaḥ | tad etad gāyatrīṃ procya purāṇa-lakṣaṇa-prakaraṇe yatrādhikṛtya",
  "GR14ss1_tatu:591": "gāyatrīm ity ādy apy uktam agni-purāṇe | tasmāt",
  "GR14ss1_tatu:592": "agneḥ purāṇaṃ gāyatrīṃ sametya bhagavat-parām |",
  "GR14ss1_tatu:593": "bhagavantaṃ tatra matvā jagaj-janmādi-kāraṇam ||",
  "GR14ss1_tatu:594": "yatrādhikṛtya gāyatrīm iti lakṣaṇa-pūrvakam |",
  "GR14ss1_tatu:595": "śrīmad-bhāgavataṃ śaśvat pṛthvyāṃ jayati sarvataḥ ||",
  "GR14ss1_tatu:596": "tad evam asya śāstrasya gāyatrīm adhikṛtya pravṛttir darśitā |",
  "GR14ss1_tatu:597": "yat tu sārasvata-kalpam adhikṛtyeti pūrvam uktam | tac ca gāyatryā bhagavat-",
  "GR14ss1_tatu:598": "pratipādaka-vāg-viśeṣa-rūpa-sarasvatītvād upayuktam eva | yad uktam agni-",
  "GR14ss1_tatu:599": "purāṇe -",
  "GR14ss1_tatu:600": "gāyatry-ukthāni śāstrāṇi bhargaṃ prāṇāṃs tathaiva ca ||",
  "GR14ss1_tatu:601": "tataḥ smṛteyaṃ gāyatrī sāvitrī yata eva ca |",
  "GR14ss1_tatu:602": "prakāśinī sā savitur vāg-rūpatvāt sarasvatī ||",
  "GR14ss1_tatu:603": "atha krama-prāptā vyākhyā vedārtha-paribṛṃhita iti | vedārthānāṃ",
  "GR14ss1_tatu:604": "paribṛṃhaṇaṃ yasmāt | tac coktam itihāsa-purāṇābhyām iti | purāṇānāṃ",
  "GR14ss1_tatu:605": "sāma-rūpa iti vedeṣu sāmavat purāṇeṣu śreṣṭha ity arthaḥ | purāṇāntarāṇāṃ",
  "GR14ss1_tatu:606": "keṣāṃcid āpātato rajas-tamasī juṣamāṇais tat-paratvāpratītatve'pi vedānāṃ",
  "GR14ss1_tatu:607": "kāṇḍa-traya-vākyaika-vākyatāyāṃ yathā sāmnā tathā teṣāṃ śrī-bhāgavatena",
  "GR14ss1_tatu:608": "pratipādye śrī-bhagavaty eva paryavasānam iti bhāvaḥ | tad uktam -",
  "GR14ss1_tatu:609": "vede rāmāyaṇe caiva purāṇe bhārate tathā |",
  "GR14ss1_tatu:610": "ādāv ante ca madhye ca hariḥ sarvatra gīyate || iti | [HV 132.95]",
  "GR14ss1_tatu:611": "pratipādayiṣyate ca tad idaṃ paramātma-sandarbhe | sākṣād bhagavatoditam",
  "GR14ss1_tatu:612": "iti | kasmai yena vibhāsito'yam [BhP 12.13.19] ity upasaṃhāra-vākyānusāreṇa",
  "GR14ss1_tatu:613": "jñeyam | śata-viccheda-saṃyuta iti | vistāra-bhiyā na viviriyate | tad evaṃ",
  "GR14ss1_tatu:614": "śrīmad-bhāgavataṃ sarva-śāstra-cakravarti-padam āptam iti sthite hema-",
  "GR14ss1_tatu:615": "siṃha-samanvitam ity atra hema-siṃhāsanam ārūḍham iti ṭīkākārair yad",
  "GR14ss1_tatu:616": "vyākhyātaṃ tad eva yuktam |",
  "GR14ss1_tatu:617": "ataḥ śrīmad-bhāgavatasyaivābhyāsāvaśyakatvaṃ śreṣṭhatvaṃ ca skānde",
  "GR14ss1_tatu:618": "nirṇītam - śataśo'tha sahasraiś ca kim anyaiḥ śāstra-saṅgrahaiḥ | tad evaṃ",
  "GR14ss1_tatu:619": "paramārtha-vivitsubhiḥ śrī-bhāgavatam eva sāmprataṃ vicāraṇīyam iti",
  "GR14ss1_tatu:620": "sthitam ||22||",
  "GR14ss1_tatu:621": "BD: nanu śrī-bhāgavatasya bhāratārtha-nirṇāyakatvaṃ kathaṃ pratītam iti",
  "GR14ss1_tatu:622": "cet tatrāha tathā tṛtīya iti | munir iti maitreyaṃ prati viduroktiḥ | te",
  "GR14ss1_tatu:623": "maitreyasya guru-putratvāt sakhā kṛṣṇo vyāsaḥ | grāmyā",
  "GR14ss1_tatu:624": "gṛhidharmakartavyatādi-lakṣaṇā vyāvahārikī mūṣika-viḍāla-gṛdhra-gomāyu-",
  "GR14ss1_tatu:625": "dṛṣṭāntopetā ca kathā | tat-tat-svārtha-kautuka-kathā-śravaṇāya bhārata-",
  "GR14ss1_tatu:626": "sadasi samāgatānāṃ nṝṇāṃ śrī-gītādi-śravaṇena harau matir gṛhītā syād",
  "GR14ss1_tatu:627": "iti tat-kathānuvāda eva | vastuto bhagavat-param eva bhāratam iti śrī-",
  "GR14ss1_tatu:628": "bhāgavatena nirṇītam ity arthaḥ | sāmavedavadasya śraiṣṭhyaṃ skānda-",
  "GR14ss1_tatu:629": "vākyaṃ śataśo'thetyādi prakaṭārtham | tad evam iti | ukta-guṇa-gaṇe siddhe",
  "GR14ss1_tatu:630": "satīty arthaḥ ||22||",
  "GR14ss1_tatu:631": "ataeva satsv api nānā-śāstreṣv etad evoktam - kalau naṣṭa-dṛśām eṣa",
  "GR14ss1_tatu:632": "purāṇārko'dhunoditaḥ [BhP 1.3.45] iti | arkatā-rūpakeṇa tad vinā nānyeṣāṃ",
  "GR14ss1_tatu:633": "samyag-vastu-prakāśakatvam iti pratipadyate | yasyaiva śrīmad-bhāgavatasya",
  "GR14ss1_tatu:634": "bhāṣya-bhūtaṃ śrī-hayaśīrṣa-pañcarātre śāstra-prastāve gaṇitaṃ tantra-",
  "GR14ss1_tatu:635": "bhāgavatābhidhaṃ tantram | yasya sākṣāc chrī-hanumadbhāṣya-",
  "GR14ss1_tatu:636": "vāsanābhāṣya-sambandhokti-vidvatkāmadhenu-tattvadīpikā-",
  "GR14ss1_tatu:637": "bhāvārthadīpikā-paramahaṃsapriyā-śukahṛdayādayo vyākhyā-granthāḥ |",
  "GR14ss1_tatu:638": "tathā muktāphala-harilīlā-bhaktiratnāvaly-ādayo nibandhāś ca vividhā eva",
  "GR14ss1_tatu:639": "tat-tan-mata-prasiddha-mahānubhāva-kṛtā virājante | yad eva ca hemādri-",
  "GR14ss1_tatu:640": "granthasya dāna-khaṇḍe purāṇa-dāna-prastāve matsya-purāṇīya-tal-lakṣaṇa-",
  "GR14ss1_tatu:641": "dhṛtyā praśastam | hemādri-pariśeṣa-khaṇḍasya kāla-nirṇaye ca kali-yuga-",
  "GR14ss1_tatu:642": "dharma-nirṇaye kaliṃ sabhājayanty āryāḥ (BhP 11.5.36) ity ādikaṃ yad-",
  "GR14ss1_tatu:643": "vākyatvenotthāpya yat pratipādita-dharma eva kalāv aṅgīkṛtaḥ |",
  "GR14ss1_tatu:644": "atha yad eva kaivalyam apy atikramya bhakti-sukha-vyāhārādi-liṅgena nija-",
  "GR14ss1_tatu:645": "matasyāpy upari virājamānārthaṃ matvā yad apauruṣeyaṃ vedānta-",
  "GR14ss1_tatu:646": "vyākhyānaṃ bhayād acālayataiva śaṅkarāvatāratayā prasiddhena",
  "GR14ss1_tatu:647": "vakṣyamāṇa-svagopanādi-hetuka-bhagavad-ājñā-pravartitādvaya-vādenāpi",
  "GR14ss1_tatu:648": "tan-mātra-varṇita-viśva-rūpa-darśana-kṛta-vrajeśvarī-vismaya-śrī-vraja-",
  "GR14ss1_tatu:649": "kumārī-vasana-cauryādikaṃ govindāṣṭakādau varṇayatā taṭasthībhūya nija-",
  "GR14ss1_tatu:650": "vacaḥ-sāphalyāya spṛṣṭam iti ||23||",
  "GR14ss1_tatu:651": "BD: ataeveti varṇita-lakṣaṇād utkarṣād eva hetor ity arthaḥ | purātanānām",
  "GR14ss1_tatu:652": "ṛṣīṇām ādhunikānāṃ ca vidvattamānām upādeyam idaṃ śrī-bhāgavatam",
  "GR14ss1_tatu:653": "ity āha yasyaiveti | virājante samprati pracarantīty arthaḥ | dharma-śāstra-",
  "GR14ss1_tatu:654": "kṛtāṃ copādeyam etad ity āha yad eva ca hemādrīty ādi | tat-pratipādito",
  "GR14ss1_tatu:655": "dharmaḥ kṛṣṇa-saṅkīrtana-lakṣaṇaḥ | nanu ced īdṛśaṃ śrī-bhāgavataṃ tarhi",
  "GR14ss1_tatu:656": "śaṅkarācāryaḥ kutas tan na vyācaṣṭeti cet tatrāha | atha yad eva kaivalyam",
  "GR14ss1_tatu:657": "ity ādi | ayaṃ bhāvaḥ pralayādhikārī khalu harer bhakto'ham upaniṣad-ādi",
  "GR14ss1_tatu:658": "vyākhyāya tat-siddhāntaṃ vilāpya tasyājñāṃ pālitavān evāsmi | atha tad",
  "GR14ss1_tatu:659": "atipriye śrī-bhāgavate'pi cālite sa prabhur mayi kupyed ato na tac cālyam |",
  "GR14ss1_tatu:660": "evaṃ sati me sārajñatā sukha-sampac ca na syād ataḥ kathañcit tat",
  "GR14ss1_tatu:661": "sparśanīyam iti tan-mātroktaṃ viśva-rūpa-darśanādi-sva-kāvye nibabandheti",
  "GR14ss1_tatu:662": "tena cādṛta tad iti sarva-mānyaṃ śrī-bhāgavatam iti ||23||",
  "GR14ss1_tatu:663": "yad eva kila dṛṣṭvā śrī-madhvācārya-caraṇair vaiṣṇavāntarāṇāṃ tac-",
  "GR14ss1_tatu:664": "chiṣyāntara-puṇyāraṇyādi-rītika-vyākhyā-praveśa-śaṅkayā tatra",
  "GR14ss1_tatu:665": "tātparyāntaraṃ likhadbhir vartmopadeśaḥ kṛta iti ca sātvatā varṇayanti |",
  "GR14ss1_tatu:666": "tasmād yuktam uktaṃ tatraiva prathama-skandhe -",
  "GR14ss1_tatu:667": "tad idaṃ grāhayāmāsa sutam ātmavatāṃ varam |",
  "GR14ss1_tatu:668": "sarva-vedetihāsānāṃ sāraṃ sāraṃ sumuddhṛtam || [BhP 1.3.41-42]",
  "GR14ss1_tatu:669": "dvādaśe -",
  "GR14ss1_tatu:670": "sarva-vedānta-sāraṃ hi śrī-bhāgavatam iṣyate |",
  "GR14ss1_tatu:671": "tad-rasāmṛta-tṛptasya nānyatra syād ratiḥ kvacit || [BhP 12.13.15]",
  "GR14ss1_tatu:672": "tathā prathame --",
  "GR14ss1_tatu:673": "nigama-kalpa-taror galitaṃ phalaṃ",
  "GR14ss1_tatu:674": "śuka-mukhād amṛta-drava-saṃyutam |",
  "GR14ss1_tatu:675": "pibata bhāgavataṃ rasam ālayaṃ",
  "GR14ss1_tatu:676": "muhur aho rasikā bhuvi bhāvukāḥ || [BhP 1.1.3]",
  "GR14ss1_tatu:677": "ataeva tatraiva -",
  "GR14ss1_tatu:678": "yaḥ svānubhāvam akhila-śruti-sāram ekam",
  "GR14ss1_tatu:679": "adhyātma-dīpam atititīrṣatāṃ tamo 'ndham |",
  "GR14ss1_tatu:680": "saṃsāriṇāṃ karuṇayāha purāṇa-guhyaṃ",
  "GR14ss1_tatu:681": "taṃ vyāsa-sūnum upayāmi guruṃ munīnām || [BhP 1.2.3]",
  "GR14ss1_tatu:682": "śrī-bhāgavata-mataṃ tu sarva-matānām adhīśa-rūpam iti sūcakam | sarva-",
  "GR14ss1_tatu:683": "munīnāṃ sabhā-madhyam adhyāsyopadeṣṭṛtvena teṣāṃ gurutvam api tasya",
  "GR14ss1_tatu:684": "tatra suvyaktam ||24||",
  "GR14ss1_tatu:685": "BD: śrī-madhvamunes tu paramopāsyaṃ śrī-bhāgavatam ity āha yad eva",
  "GR14ss1_tatu:686": "kileti | śaṅkareṇa naitad vicālitaṃ kintv ādṛtam eveti vibhāvyety arthaḥ kintu",
  "GR14ss1_tatu:687": "tac-chiṣyaiḥ puṇyāraṇyādibhir etad anyathā vyākhyātaṃ tena vaiṣṇavānāṃ",
  "GR14ss1_tatu:688": "nirguṇa-cinmātra-param idam iti bhrāntiḥ syād iti śaṅkayā hetunā tad-",
  "GR14ss1_tatu:689": "bhrānti-cchedāya tatra tātparyāntaraṃ bhagavat-paratā-rūpaṃ tato'nyat",
  "GR14ss1_tatu:690": "tātparyaṃ likhadbhis tasya vyākhyāna-vartmopadiṣṭaṃ vaiṣṇavān pratīti |",
  "GR14ss1_tatu:691": "madhvācārya-caraṇair iti atyādara-sūcaka-bahutva-nirdeśaḥ | sva-",
  "GR14ss1_tatu:692": "pūrvācāryatvād iti bodhyam | vāyudevaḥ khalu madhva-muniḥ",
  "GR14ss1_tatu:693": "sarvajño'tivikramī yo dig-vijayinaṃ caturdaśa-vidyaṃ caturdaśabhiḥ kṣaṇair",
  "GR14ss1_tatu:694": "nirjityāsanāni tasya caturdaśa jagrāha | sa ca tac-chiṣyaḥ",
  "GR14ss1_tatu:695": "padmanābhābhidhāno babhūveti prasiddham | tasmād iti prokta-guṇakatvād",
  "GR14ss1_tatu:696": "dhetor ity arthaḥ | ālayam iti mokṣam abhivyāpyety arthaḥ | ya iti andhaṃ",
  "GR14ss1_tatu:697": "tamo'vidyām atititīrṣatāṃ saṃsāriṇāṃ karuṇayā yaḥ purāṇa-guhyaṃ śrī-",
  "GR14ss1_tatu:698": "bhāgavatam āhety anvayaḥ | svānuybhāvam asādhāraṇa-prabhāvam ity",
  "GR14ss1_tatu:699": "arthaḥ ||24||",
  "GR14ss1_tatu:700": "yataḥ --",
  "GR14ss1_tatu:701": "tatropajagmur bhuvanaṃ punānā",
  "GR14ss1_tatu:702": "mahānubhāvā munayaḥ sa-śiṣyāḥ |",
  "GR14ss1_tatu:703": "prāyeṇa tīrthābhigamāpadeśaiḥ",
  "GR14ss1_tatu:704": "svayaṃ hi tīrthāni punanti santaḥ ||",
  "GR14ss1_tatu:705": "atrir vasiṣṭhaś cyavanaḥ śaradvān",
  "GR14ss1_tatu:706": "ariṣṭanemir bhṛgur aṅgirāś ca |",
  "GR14ss1_tatu:707": "parāśaro gādhi-suto 'tha rāma",
  "GR14ss1_tatu:708": "utathya indrapramadedhmavāhau ||",
  "GR14ss1_tatu:709": "medhātithir devala ārṣṭiṣeṇo",
  "GR14ss1_tatu:710": "bhāradvājo gautamaḥ pippalādaḥ |",
  "GR14ss1_tatu:711": "maitreya aurvaḥ kavaṣaḥ kumbhayonir",
  "GR14ss1_tatu:712": "dvaipāyano bhagavān nāradaś ca ||",
  "GR14ss1_tatu:713": "anye ca devarṣi-brahmarṣi-varyā",
  "GR14ss1_tatu:714": "rājarṣi-varyā aruṇādayaś ca |",
  "GR14ss1_tatu:715": "nānārṣeya-pravarān sametān",
  "GR14ss1_tatu:716": "abhyarcya rājā śirasā vavande ||",
  "GR14ss1_tatu:717": "sukhopaviṣṭeṣv atha teṣu bhūyaḥ",
  "GR14ss1_tatu:718": "kṛta-praṇāmaḥ sva-cikīrṣitaṃ yat |",
  "GR14ss1_tatu:719": "vijñāpayām āsa vivikta-cetā",
  "GR14ss1_tatu:720": "upasthito 'gre 'bhigṛhīta-pāṇiḥ || [BhP 1.19.8-12] ity ādy-anantaram -",
  "GR14ss1_tatu:721": "tataś ca vaḥ pṛcchyam imaṃ vipṛcche",
  "GR14ss1_tatu:722": "viśrabhya viprā iti kṛtyatāyām |",
  "GR14ss1_tatu:723": "sarvātmanā mriyamāṇaiś ca kṛtyaṃ",
  "GR14ss1_tatu:724": "śuddhaṃ ca tatrāmṛśatābhiyuktāḥ || [BhP 1.19.24]",
  "GR14ss1_tatu:725": "iti pṛcchati rājñi -",
  "GR14ss1_tatu:726": "tatrābhavad bhagavān vyāsa-putro",
  "GR14ss1_tatu:727": "yadṛcchayā gām aṭamāno 'napekṣaḥ |",
  "GR14ss1_tatu:728": "alakṣya-liṅgo nija-lābha-tuṣṭo",
  "GR14ss1_tatu:729": "vṛtaś ca bālair avadhūta-veṣaḥ || [BhP 1.19.25]",
  "GR14ss1_tatu:730": "tataś ca -- pratyutthitās te munayaḥ svāsanebhyaḥ (BhP 1.19.28) ity-ādy-ante",
  "GR14ss1_tatu:731": "sa saṃvṛtas tatra mahān mahīyasāṃ",
  "GR14ss1_tatu:732": "brahmarṣi-rājarṣi-devarṣi-saṅghaiḥ |",
  "GR14ss1_tatu:733": "vyarocatālaṃ bhagavān yathendur",
  "GR14ss1_tatu:734": "graharkṣa-tārā-nikaraiḥ parītaḥ || (BhP 1.19.30) ity uktam || 25||",
  "GR14ss1_tatu:735": "BD: munīnāṃ gurum ity uktam | tat katham ity atrāha yata iti | yata ity asya",
  "GR14ss1_tatu:736": "ity uktam iti pareṇa sambandhaḥ | aurva iti vipra-vaṃśaṃ vināśayadbhyo",
  "GR14ss1_tatu:737": "duṣṭebhyaḥ kṣatriyebhyo bhayād garbhād ākṛṣyorau tan-mātrā sthāpitas",
  "GR14ss1_tatu:738": "tato jātaḥ kṣatriyāṃs tān svena tejasā bhasmīcakāra iti",
  "GR14ss1_tatu:739": "bhārate[*ENDNOTE #2] kathāsti | nigṛhīta-pāṇi-yojitāñjali-puṭaḥ | evaṃ",
  "GR14ss1_tatu:740": "kartavyasya bhāva itikartavyatā | tasyāṃ viṣaye sarvāvasthāyāṃ puṃsaḥ kiṃ",
  "GR14ss1_tatu:741": "kṛtyam | tatrāpi mriyamāṇaiś ca kiṃ kṛtyam | tac ca śuddhaṃ hiṃsā-śūnyaṃ,",
  "GR14ss1_tatu:742": "tatrāmṛśata yūyam | gāṃ pṛthivīm | anapekṣo niḥspṛhaḥ | nijasya śuddhi-",
  "GR14ss1_tatu:743": "pūrti-kartuḥ sva-svāminaḥ kṛṣṇasya lābhena tuṣṭaḥ | tatra sabhāyām ||25||",
  "GR14ss1_tatu:744": "atra yadyapi tatra śrī-vyāsa-nāradau tasyāpi guru-parama-gurū, tathāpi punas",
  "GR14ss1_tatu:745": "tan-mukha-niḥsṛtaṃ śrī-bhāgavataṃ tayor apy aśrutacaram iva jātam ity evaṃ",
  "GR14ss1_tatu:746": "śrī-śukas tāv apy upadideśa deśyam ity abhiprāyaḥ | yad uktaṃ śuka-",
  "GR14ss1_tatu:747": "mukhād amṛta-dravya-saṃyutam (1.1.3) iti | tasmād evam api śrī-",
  "GR14ss1_tatu:748": "bhāgavatasyaiva sarvādhikyam | mātsyādīnāṃ yat purāṇādhikyaṃ śrūyate tat",
  "GR14ss1_tatu:749": "tv āpekṣikam iti | aho kiṃ bahunā, śrī-kṛṣṇa-pratinidhi-rūpam evedam | yata",
  "GR14ss1_tatu:750": "uktaṃ prathama-skandhe--",
  "GR14ss1_tatu:751": "kṛṣṇe sva-dhāmopagate dharma-jñānādibhiḥ saha |",
  "GR14ss1_tatu:752": "kalau naṣṭa-dṛśām eṣa purāṇārko 'dhunoditaḥ || (BhP 1.3.45) iti |",
  "GR14ss1_tatu:753": "ataeva sarva-guṇa-yuktatvam asyaiva dṛṣṭaṃ dharmaḥ projjhita-kaitavo'tra",
  "GR14ss1_tatu:754": "(1.1.2) ity ādinā,",
  "GR14ss1_tatu:755": "vedāḥ purāṇaṃ kāvyaṃ ca prabhur mitraṃ priyeva ca |",
  "GR14ss1_tatu:756": "bodhayantīti hi prāhus trivṛd bhāgavataṃ punaḥ ||",
  "GR14ss1_tatu:757": "iti muktāphale hemādri-kāra-vacanena ca | tasmān manyantāṃ vā kecit",
  "GR14ss1_tatu:758": "purāṇāntareṣu veda-sāpekṣatvaṃ śrī-bhāgavate tu tathā sambhāvanā svayam",
  "GR14ss1_tatu:759": "eva nirastaity api svayam eva labdhaṃ bhavati | ataeva parama-śruti-rūpatvaṃ",
  "GR14ss1_tatu:760": "tasya | yathoktam --",
  "GR14ss1_tatu:761": "kathaṃ vā pāṇḍaveyasya rājarṣer muninā saha |",
  "GR14ss1_tatu:762": "saṃvādaḥ samabhūt tāta yatraiṣā sātvatī śrutiḥ || (BhP 1.4.7) iti |",
  "GR14ss1_tatu:763": "atha yat khalu sarvaṃ purāṇa-jātam āvirbhāvyety ādikaṃ pūrvam uktaṃ tat",
  "GR14ss1_tatu:764": "tu prathama-skandha-gata-śrī-vyāsa-nārada-saṃvādenaiva prameyam ||26||",
  "GR14ss1_tatu:765": "BD: vaktavyaṃ yojayaty atra yadyapīty-ādinā | tasmād evam iti tad-vaktuḥ",
  "GR14ss1_tatu:766": "śrī-śukasya sarva-gurutvenāpīty arthaḥ | āpekṣikam iti etad-anya-",
  "GR14ss1_tatu:767": "purāṇāpekṣayety arthaḥ | atha paramotkarṣam āha aho kim iti # ataeveti",
  "GR14ss1_tatu:768": "kṛṣṇa-pratinidhitvāt kṛṣṇavat sarva-guṇa-yuktatvam ity arthaḥ | priyeva",
  "GR14ss1_tatu:769": "kānteva | trivṛt vedādi-traya-guṇa-yuktam ity arthaḥ | tasmād iti veda-",
  "GR14ss1_tatu:770": "sāpekṣatvaṃ veda-vākyena purāṇa-prāmāṇyam ity arthaḥ | ataeveti",
  "GR14ss1_tatu:771": "paramārthāvedakatvād vedāntasyeva bhāgavatasya parama-śruti-rūpatvam ity",
  "GR14ss1_tatu:772": "arthaḥ | yatra saṃvāde | sātvatī vaiṣṇavīty arthaḥ | artheti - idaṃ bhagavatā",
  "GR14ss1_tatu:773": "pūrvam ity ādi-dvādaśokter brahma-nārāyaṇa-saṃvāda-rūpam aṣṭādaśasu",
  "GR14ss1_tatu:774": "madhye prakaṭitaṃ, vyāsa-nārada-saṃvāda-rūpaṃ tatraiva praveśitaṃ, tad-",
  "GR14ss1_tatu:775": "ubhayasya lakṣaṇa-saṅkhye tu mātsyādāv ukte iti bodhyam ity arthaḥ | evam",
  "GR14ss1_tatu:776": "eva bhāratopakrame'pi dṛṣṭam | ādāv ākhyānair vinā caturviṃśati-sahasraṃ",
  "GR14ss1_tatu:777": "bhārataṃ tatas taiḥ sahitaṃ pañcāśat-sahasraṃ tatas tais tato'py adhikam ito'py",
  "GR14ss1_tatu:778": "adhikam iti tadvat ||26||",
  "GR14ss1_tatu:779": "tad evaṃ parama-niḥśreyasa-niścayāya śrī-bhāgavatam eva",
  "GR14ss1_tatu:780": "paurvāparyāvirodhena vicāryate | tatrāsmin sandarbha-ṣaṭkātmake granthe",
  "GR14ss1_tatu:781": "sūtra-sthānīyam avatārikā-vākyaṃ viṣaya-vākyaṃ śrī-bhāgavata-vākyam |",
  "GR14ss1_tatu:782": "bhāṣya-rūpā tad-vyākhyā tu samprati madhya-deśādau vyāptān advaita-",
  "GR14ss1_tatu:783": "vādino nūnaṃ bhagavan-mahimānam avagāhayituṃ tad-vādena karburita-",
  "GR14ss1_tatu:784": "lipīnāṃ parama-vaiṣṇavānāṃ śrīdhara-svāmi-caraṇānāṃ śuddha-vaiṣṇava-",
  "GR14ss1_tatu:785": "siddhāntānugatā cet tarhi yathāvad eva vilikhyate | kvacit teṣām evānyatra-",
  "GR14ss1_tatu:786": "dṛṣṭa-vyākhyānusāreṇa draviḍādi-deśa-vikhyāta-parama-bhāgavatānāṃ",
  "GR14ss1_tatu:787": "teṣām eva bāhulyena tatra vaiṣṇavatvena prasiddhatvāt | śrī-bhāgavata eva,",
  "GR14ss1_tatu:788": "kvacit kvacin mahārāja draviḍeṣu ca bhūriśaḥ (BhP 11.5.39) ity anena",
  "GR14ss1_tatu:789": "prathita-mahimnāṃ sākṣāc chrī-prabhṛtitaḥ pravṛtta-sampradāyānāṃ śrī-",
  "GR14ss1_tatu:790": "vaiṣṇavābhidhānāṃ śrī-rāmānuja-bhagavat-pāda-viracita-śrī-bhāṣyādi-",
  "GR14ss1_tatu:791": "dṛṣṭa-mata-prāmāṇyena mūla-grantha-svārasyena cānyathā ca | advaita-",
  "GR14ss1_tatu:792": "vyākhyānaṃ tu prasiddhatvān nātivitāyate ||27||",
  "GR14ss1_tatu:793": "BD: tad evam iti | nanu veda evāsmākaṃ pramāṇam iti pratijñāya purāṇam",
  "GR14ss1_tatu:794": "eva tat svīkarotīti kim idaṃ kautukam iti cen maivaṃ bhramitavyam | evaṃ vā",
  "GR14ss1_tatu:795": "are'sya mahato bhūtasya (BṛhadU 2.4.10) ity ādi-śrutyaiva purāṇasya",
  "GR14ss1_tatu:796": "vedatvābhidhānāt | vedeṣu vedāntasyaiva purāṇeṣu śrī-bhāgavatasya",
  "GR14ss1_tatu:797": "śraiṣṭhya-nirṇayāc ca tad eva pramāṇam iti kim asaṅgatam uktam iti | atha",
  "GR14ss1_tatu:798": "brahma-sūtra-bhāṣya-rītyā sandarbhasyāsya pravṛttir ity āha tatrasminn iti |",
  "GR14ss1_tatu:799": "vicārārhavākyaṃ viṣaya-vākyam | bhāṣya-rūpā tad-vyākhyeti | ayam arthaḥ",
  "GR14ss1_tatu:800": "śrīdhara-svāmino vaiṣṇavā eva, taṭ-ṭīkāsu bhagavad-vigraha-guṇa-vibhūti-",
  "GR14ss1_tatu:801": "dhāmnāṃ tat-pārṣada-tanūnāṃ ca nityatvokteḥ | bhagavad-bhakteḥ",
  "GR14ss1_tatu:802": "sarvotkṛṣṭa-mokṣānuvṛttyor ukteś ca tathāpi kvacit kvacin māyāvādollekhas",
  "GR14ss1_tatu:803": "tad-vādino bhagavad-bhaktau praveśayituṃ baḍiśāmiṣārpaṇa-nyāyenaiveti",
  "GR14ss1_tatu:804": "viditam iti | śuddha-vaiṣṇaveti yathā sāṅkhyādi-śāstrāṇām aviruddhāṃśaḥ",
  "GR14ss1_tatu:805": "sarvaiḥ svīkṛtas tadvad idaṃ bodhyam | kvacit teṣām eveti kvacit",
  "GR14ss1_tatu:806": "sthalāntarīya-svāmi-vyākhyānusāreṇa śrī-bhāṣyādi-dṛṣṭa-mata-",
  "GR14ss1_tatu:807": "prāmāṇyena mūla-śrī-bhāgavata-svārasyena cānyathā ca bhāṣya-rūpā tad-",
  "GR14ss1_tatu:808": "vyākhyā mayā likhyata iti mat-kapola-kalpanaṃ kiñcid api nāstīti",
  "GR14ss1_tatu:809": "pramāṇopetātra ṭīkety arthaḥ | nanu pūrva-pakṣa-jñānāyādvaitaṃ ca",
  "GR14ss1_tatu:810": "vyākhyeyam iti tatrāha advaiteti ||27||",
  "GR14ss1_tatu:811": "atra ca sva-darśitārtha-viśeṣa-prāmāṇyāyaiva, na tu śrīmad-bhāgavata-",
  "GR14ss1_tatu:812": "vākya-prāmāṇyāya, pramāṇāni śruti-purāṇādi-vacanāni yathā-dṛṣṭam",
  "GR14ss1_tatu:813": "evodāharaṇīyāni | kvacit svayam adṛṣṭākarāṇi ca tattva-vāda-gurūṇām",
  "GR14ss1_tatu:814": "anādhunikānāṃ pracura-pracārita-vaiṣṇava-mata-viśeṣāṇāṃ dakṣiṇādi-deśa-",
  "GR14ss1_tatu:815": "vikhyāta-śiṣyopaśiṣyībhūta-vijayadhvaja-vyāsatīrthādi-veda-vedārtha-vid-",
  "GR14ss1_tatu:816": "varāṇāṃ śrī-madhvācārya-caraṇānāṃ bhāgavata-tātparya-bhārata-tātparya-",
  "GR14ss1_tatu:817": "brahma-sūtra-bhāṣyādibhyaḥ saṅgṛhītāni | taiś caivam uktaṃ bhārata-",
  "GR14ss1_tatu:818": "tātparye -",
  "GR14ss1_tatu:819": "śāstrāntarāṇi saṃjānan vedāntasya prasādataḥ |",
  "GR14ss1_tatu:820": "deśe deśe tathā granthān dṛṣṭvā caiva pṛthag-vidhān ||",
  "GR14ss1_tatu:821": "yathā sa bhagavān vyāsaḥ sākṣān nārāyaṇaḥ prabhuḥ |",
  "GR14ss1_tatu:822": "jagāda bhāratādyeṣu tathā vakṣye tad-īkṣayā || iti |",
  "GR14ss1_tatu:823": "tatra tad-uddhṛtā śrutiś caturveda-śikhādyā, purāṇaṃ ca gāruḍādīnāṃ",
  "GR14ss1_tatu:824": "samprati sarvatrāpracarad-rūpam aṃśādikam | saṃhitā ca mahā-saṃhitādikā",
  "GR14ss1_tatu:825": "tantraṃ ca tantra-bhāgavatādikaṃ brahma-tarkādikam iti jñeyam ||28||",
  "GR14ss1_tatu:826": "BD: atreti | iha granthe yāni śruti-purāṇādi-vacanāni mayā dhriyante tāni",
  "GR14ss1_tatu:827": "svadarśitārtha-viśeṣa-prāmāṇyaiva | na tu śrī-bhāgavata-vākya-prāmaṇyāya,",
  "GR14ss1_tatu:828": "tasya svataḥ pramāṇatvāt | tāni ca yathā-dṛṣṭam evodāharaṇīyāni mūla-",
  "GR14ss1_tatu:829": "granthān vilokyotthāpitānīty arthaḥ | kānicid vākyāni tu mad-adṛṣṭākarāṇy",
  "GR14ss1_tatu:830": "asmad-ācārya-śrī-madhvamuni-dṛṣṭākarāṇy eva kvacin mayā dhriyanta ity",
  "GR14ss1_tatu:831": "āha kvacid iti | mad-vyākhyānaṃ kvacid artha-viśeṣe prāmāṇyāya śrī-",
  "GR14ss1_tatu:832": "madhvācārya-caraṇānāṃ bhāgavata-tātparyādibhyo granthebhyaḥ",
  "GR14ss1_tatu:833": "saṅgṛhītāni śruti-purāṇādi-vacanāni dhriyanta ity anuṣaṅgaḥ | atrāsya",
  "GR14ss1_tatu:834": "grantha-kartuḥ satyavāditvaṃ dhvanitam | kaumāra-brahmacaryavān",
  "GR14ss1_tatu:835": "naiṣṭhiko yaḥ satya-taponidhiḥ svapne'py anṛtaṃ noce ceti prasiddham | teṣāṃ",
  "GR14ss1_tatu:836": "kīdṛśānām ity āha tattveti | sarvaṃ vastu satyam iti vādas tattva-vādas tad-",
  "GR14ss1_tatu:837": "upadeṣṭṝṇām ity arthaḥ | anādhunikānām atiprācīnānāṃ kenacic",
  "GR14ss1_tatu:838": "chāṅkareṇa saha vivāde madhvasya mataṃ vyāsaḥ svīcakre | śaṅkarasya tu",
  "GR14ss1_tatu:839": "tatyājetyaitihyam asti | pracāriteti bhaktānāṃ viprāṇām eva mokṣaḥ | devā",
  "GR14ss1_tatu:840": "bhakteṣu mukhyāḥ | viriñcasyaiva sāyujyam | lakṣmyā jīvakoṭitvam ity evaṃ",
  "GR14ss1_tatu:841": "mata-viśeṣaḥ | dakṣiṇādideśeti tena gauḍe'pi mādhavendrādayas tad-",
  "GR14ss1_tatu:842": "upaśiṣyāḥ katicid babhūvur ity arthaḥ | śāstrāntarāṇīti tena svasya dṛṣṭa-",
  "GR14ss1_tatu:843": "sarvākaratā vyajyate dig-vijayitvaṃ cety upodghāto vyākhyātaḥ ||28||",
  "GR14ss1_tatu:844": "atha namaskurvann eva tathābhūtasya śrīmad-bhāgavatasya tātparya-tad-",
  "GR14ss1_tatu:845": "vaktur hṛdaya-niṣṭhā-paryālocanayā saṅkṣepatas tāvan nirdhārayati -",
  "GR14ss1_tatu:846": "sva-sukha-nibhṛta-cetās tad-vyudastāny abhāvo'",
  "GR14ss1_tatu:847": "py ajita-rucir alīlākṛṣṭa-sāras tadīyam |",
  "GR14ss1_tatu:848": "vyatanuta kṛpayā yas tattva-dīpaṃ purāṇaṃ",
  "GR14ss1_tatu:849": "tam akhila-vṛjina-ghnaṃ vyāsa-sūnuṃ nato'smi || [BhP 12.12.69]",
  "GR14ss1_tatu:850": "ṭīkā ca śrīdhara-svāmi-viracitā - śrī-guruṃ namaskaroti | sva-sukhenaiva",
  "GR14ss1_tatu:851": "nibhṛtaṃ pūrṇaṃ ceto yasya saḥ | tenaiva vyudasto'nyasmin bhāvo bhāvanā",
  "GR14ss1_tatu:852": "yasya tathābhūto'py ajitasya rucirābhir līlābhir ākṛṣṭaḥ sāraḥ sva-sukha-",
  "GR14ss1_tatu:853": "gataṃ dhairyaṃ yasya saḥ | tattva-dīpaṃ paramārtha-prakāśakaṃ śrī-",
  "GR14ss1_tatu:854": "bhāgavataṃ yo vyatanuta taṃ nato'smi ity eṣā | evam eva dvitīye tad-vākyam",
  "GR14ss1_tatu:855": "eva prāyeṇa munayo rājan (BhP 2.1.7) ity ādi-padya-trayam anusandheyam |",
  "GR14ss1_tatu:856": "atrākhila-vṛjinaṃ tādṛśa-bhāvasya pratkūlam udāsīnaṃ ca jñeyam | tad evam",
  "GR14ss1_tatu:857": "iha sambandhi-tattvaṃ brahmānandād api prakṛṣṭo rucira-līlāvaśiṣṭaḥ",
  "GR14ss1_tatu:858": "śrīmān ajita eva | sa ca pūrṇatvena mukhyatayā śrī-kṛṣṇa-saṃjña eveti śrī-",
  "GR14ss1_tatu:859": "bādarāyaṇa-samādhau vyaktībhaviṣyati | tathā prayojanākhyaḥ puruṣārthaś",
  "GR14ss1_tatu:860": "ca tādṛśa-tad-āsakti-janakaṃ tal-līlāśravaṇādi-lakṣaṇaṃ tad-bhajanam evety",
  "GR14ss1_tatu:861": "āyātam | atra vyāsa-sūnum iti brahma-vaivartānusāreṇa śrī-kṛṣṇa-varāj",
  "GR14ss1_tatu:862": "janmata eva māyayā tasyāspṛṣṭatvaṃ sūcitam || 12.12 || śrī-sūtaḥ śrī-",
  "GR14ss1_tatu:863": "śaunakam ||29||",
  "GR14ss1_tatu:864": "BD: atha yasya brahmeti (TattvaS, verse viii) padyoktam sambandhi-kṛṣṇa-",
  "GR14ss1_tatu:865": "tattvaṃ, tad-bhakti-lakṣaṇam abhidheyaṃ, tat-prema-lakṣaṇaṃ pumarthaṃ ca",
  "GR14ss1_tatu:866": "nirūpatayā padyena tāvad-granthaṃ pravartayan granthakṛd avatārayati atheti",
  "GR14ss1_tatu:867": "maṅgalārtham | yasmin śāstra-vaktur hṛdaya-niṣṭhā pratīyate tad eva",
  "GR14ss1_tatu:868": "śāstra-pratipādya-vastu, na tv anyad ity arthaḥ | sveti tadīyam ajita-nirūpakaṃ",
  "GR14ss1_tatu:869": "purāṇam ity arthaḥ | ṭīkā ceti sva-sukheneti | svam asādhāraṇaṃ jīvānāndād",
  "GR14ss1_tatu:870": "utkṛṣṭam | guḍād iva madhu, yad-anabhibyakta-saṃsthāna-guṇa-vibhūti-līlam",
  "GR14ss1_tatu:871": "ānanda-rūpaṃ sva-prakāśaṃ brahma-śabda-vyapadeśyaṃ vastu tenety arthaḥ |",
  "GR14ss1_tatu:872": "rucirābhir iti pāramaiśvarya-samaveta-mādhurya-sambhinnatvān",
  "GR14ss1_tatu:873": "manojñābhir ānandaika-rūpābhiḥ pānaka-rasa-nyāyena sphurad-ajita-tat-",
  "GR14ss1_tatu:874": "parikarādibhir līlābhir ity arthaḥ | atrākhileti | pratikūlaṃ pratyākhyāyakam |",
  "GR14ss1_tatu:875": "udāsīnaṃ tyājakam ity arthaḥ | aṅka-yugmaṃ skandhādhyāyayor jñāpakam |",
  "GR14ss1_tatu:876": "śrī-sūtaḥ śrī-śaunakaṃ prati nirdhārayatīty avatārikāvākyena sambandhaḥ |",
  "GR14ss1_tatu:877": "evam uttaratra sarvatra bodhyam ||29||",
  "GR14ss1_tatu:878": "tādṛśam eva tātparyaṃ karisyamāṇa-tad-grantha-pratipādya-tattva-nirṇaya-",
  "GR14ss1_tatu:879": "kṛte tat-pravaktṛ-śrī-bādarāyaṇa-kṛte samādhāv api saṅkṣepata eva",
  "GR14ss1_tatu:880": "nirdhārayati -",
  "GR14ss1_tatu:881": "bhakti-yogena manasi samyak praṇihite 'male |",
  "GR14ss1_tatu:882": "apaśyat puruṣaṃ pūrṇaṃ māyāṃ ca tad-apāśrayam ||",
  "GR14ss1_tatu:883": "yayā sammohito jīva ātmānaṃ tri-guṇātmakam |",
  "GR14ss1_tatu:884": "paro 'pi manute 'narthaṃ tat-kṛtaṃ cābhipadyate ||",
  "GR14ss1_tatu:885": "anarthopaśamaṃ sākṣād bhakti-yogam adhokṣaje |",
  "GR14ss1_tatu:886": "lokasyājānato vidvāṃś cakre sātvata-saṃhitām ||",
  "GR14ss1_tatu:887": "yasyāṃ vai śrūyamāṇāyāṃ kṛṣṇe parama-pūruṣe |",
  "GR14ss1_tatu:888": "bhaktir utpadyate puṃsaḥ śoka-moha-bhayāpahā ||",
  "GR14ss1_tatu:889": "sa saṃhitāṃ bhāgavatīṃ kṛtvānukramya cātma-jam |",
  "GR14ss1_tatu:890": "śukam adhyāpayām āsa nivṛtti-nirataṃ muniḥ || (BhP 1.7.4-8)",
  "GR14ss1_tatu:891": "tatra --",
  "GR14ss1_tatu:892": "sa vai nivṛtti-nirataḥ sarvatropekṣako muniḥ |",
  "GR14ss1_tatu:893": "kasya vā bṛhatīm etām ātmārāmaḥ samabhyasat || (BhP 1.7.9)",
  "GR14ss1_tatu:894": "iti śaunaka-praśnānantaraṃ ca -",
  "GR14ss1_tatu:895": "ātmārāmāś ca munayo nirgranthā apy urukrame |",
  "GR14ss1_tatu:896": "kurvanty ahaitukīṃ bhaktim ittham-bhūta-guṇo hariḥ ||",
  "GR14ss1_tatu:897": "harer guṇākṣipta-matir bhagavān bādarāyaṇiḥ |",
  "GR14ss1_tatu:898": "adhyagān mahad ākhyānaṃ nityaṃ viṣṇu-jana-priyaḥ || (BhP 1.7.10-11)",
  "GR14ss1_tatu:899": "bhakti-yogena premṇā |",
  "GR14ss1_tatu:900": "astv evam aṅga bhagavān bhajatāṃ mukundo",
  "GR14ss1_tatu:901": "muktiṃ dadāti karhicit sma na bhakti-yogam || (BhP 5.6.18)",
  "GR14ss1_tatu:902": "ity atra prasiddheḥ | praṇihite samāhite samādhinānusmara tad-viceṣṭitam",
  "GR14ss1_tatu:903": "(BhP 1.5.13) iti taṃ prati śrī-nāradopadeśāt | pūrṇadasya mukta-pragrahayā",
  "GR14ss1_tatu:904": "vṛttyā -",
  "GR14ss1_tatu:905": "bhagavān iti śabdo'yaṃ tathā puruṣa ity api |",
  "GR14ss1_tatu:906": "vartate nirupādhiś ca vāsudeve'khilātmani ||",
  "GR14ss1_tatu:907": "iti pādmottara-khaṇḍa-vacanāvaṣṭambhena, tathā -",
  "GR14ss1_tatu:908": "kāma-kāmo yajet somam akāmaḥ puruṣaṃ param ||",
  "GR14ss1_tatu:909": "akāmaḥ sarva-kāmo vā mokṣa-kāma udāra-dhīḥ |",
  "GR14ss1_tatu:910": "tīvreṇa bhakti-yogena yajeta puruṣaṃ param || (BhP 2.3.9-10)",
  "GR14ss1_tatu:911": "ity asya vākya-dvayasya pūrva-vākye puruṣaṃ paramātmānaṃ prakṛty-",
  "GR14ss1_tatu:912": "ekopādhim uttara-vākye puruṣaṃ pūrṇaṃ nirupādhim iti ṭīkānusāreṇa ca",
  "GR14ss1_tatu:913": "pūrṇaḥ puruṣo'tra svayaṃ bhagavān ucyate ||30||",
  "GR14ss1_tatu:914": "BD: grantha-vaktuḥ śukasya yatra niṣṭhāvadhāritā | tatraiva grantha-kartur",
  "GR14ss1_tatu:915": "vyāsasyāpi niṣṭhām avadhārayitum avatārayati tādṛśam eveti | nivṛtti-nirataṃ",
  "GR14ss1_tatu:916": "brahmānandād anyasmin spṛhā-virahitam | kasyeti saṃhitābhyāsasya kiṃ",
  "GR14ss1_tatu:917": "phalam ity arthaḥ | adhyagād adhītavān | mukta-pragrahayeti yathāśvaḥ",
  "GR14ss1_tatu:918": "pragrahe mukte balāvadhi dhāvaty evaṃ pūrṇa-śabdaḥ pravṛttaḥ",
  "GR14ss1_tatu:919": "pūrṇatvāvadhi pravarteteti vaktuṃ tad-avadhiś ca svayaṃ-bhagavaty eveti",
  "GR14ss1_tatu:920": "tathocyata ity arthaḥ ||30||",
  "GR14ss1_tatu:921": "pūrvam iti pāṭhe pūrvam evāham ihāsam, iti tat-puruṣasya puruṣatvam iti",
  "GR14ss1_tatu:922": "śrauta-nirvacana-viśeṣa-puraskāreṇa ca sa evocyate | tam apaśyat śrī-veda-",
  "GR14ss1_tatu:923": "vyāsa iti svarūpa-śaktim antam evety etat svayam eva labdham pūrṇaṃ",
  "GR14ss1_tatu:924": "candram apaśyad ity ukte kāntim antam apaśyad iti labhyate | ataeva -",
  "GR14ss1_tatu:925": "tvam ādyaḥ puruṣaḥ sākṣād",
  "GR14ss1_tatu:926": "īśvaraḥ prakṛteḥ paraḥ",
  "GR14ss1_tatu:927": "māyāṃ vyudasya cic-chaktyā",
  "GR14ss1_tatu:928": "kaivalye sthita ātmani || [BhP 1.7.23] ity uktam |",
  "GR14ss1_tatu:929": "ataeva māyāṃ ca tad-apāśrayam ity anena tasmin apa apakṛṣṭa āśrayo",
  "GR14ss1_tatu:930": "yasyāḥ | nilīya sthitatvād iti māyāyā na tat-svarūpa-bhūtatvam ity api",
  "GR14ss1_tatu:931": "labhyate | vakṣyate ca - māyā paraity abhimukhe ca vilajjamānā iti [BhP",
  "GR14ss1_tatu:932": "2.7.47] | svarūpa-śaktir iyam atraiva vyaktībhaviṣyati anarthopaśamaṃ sākṣād",
  "GR14ss1_tatu:933": "bhakti-yogam adhokṣaje [BhP 1.7.6] ity anena ātmārāmāś ca [BhP 1.7.10] ity",
  "GR14ss1_tatu:934": "anena ca | pūrvatra hi bhakti-yoga-prabhāvaḥ khalv asau māyābhibhāvakatayā",
  "GR14ss1_tatu:935": "svarūpa-śakti-vṛttitvenaiva gamyate | paratra ca te guṇā brahmānandasyāpy",
  "GR14ss1_tatu:936": "uparicaratayā svarūpa-śakteḥ parama-vṛttitām evārhantīti | māyādhiṣṭhātṛ-",
  "GR14ss1_tatu:937": "puruṣas tu tad-aṃśatvena, brahma ca tadīya-nirviśeṣāvirbhāvatvena, tad-",
  "GR14ss1_tatu:938": "antarbhāva-vivakṣayā pṛthaṅ nokte iti jñeyam | ato'tra pūrvavad eva",
  "GR14ss1_tatu:939": "sambandhi-tattvaṃ nirdhāritam ||31||",
  "GR14ss1_tatu:940": "BD: pāṭhāntareṇāpi sa evārtha iti vyākhyātum āha pūrvam iti | īśvarasyaiva",
  "GR14ss1_tatu:941": "pūrva-vartitvāt puruṣatvam ity arthaḥ | sa eveti svayaṃ bhagavān eva |",
  "GR14ss1_tatu:942": "svarūpa-śaktimattve pramāṇam āha tvam iti | śrutiś cātrāsti | parāsya śaktir",
  "GR14ss1_tatu:943": "vividhaiva śrūyate svābhāvikī jñāna-bala-kriyā ca iti (ŚvetU 6.8) | eṣaiva",
  "GR14ss1_tatu:944": "hlādinī sandhinīty ādinā smaryate | ity uktam iti kaṇṭhataḥ pāṭhitam",
  "GR14ss1_tatu:945": "arjunenety arthaḥ | māyāto'nyeyaṃ bodhyety āha ataevety ādinā | mūla-",
  "GR14ss1_tatu:946": "vākyena svarūpa-bhūtā cic-chaktir iyaṃ bodhitāstīy āha ataevety ādinā |",
  "GR14ss1_tatu:947": "paṭṭa-mahiṣīva svarūpa-śaktiḥ, bahir dvāra-sevikeva māyā-śaktir ity",
  "GR14ss1_tatu:948": "ubhayor mahad-antaraṃ bodhyam | bhagavad-bhakter bhagavad-guṇānāṃ ca",
  "GR14ss1_tatu:949": "svarūpa-śakti-sārāṃśatvaṃ sayuktikam āha pūrvatra hītyādinā |",
  "GR14ss1_tatu:950": "brahmānandasyeti anabhivyakta-saṃsthānādi-viśeṣasyeti bodhyam | nanu",
  "GR14ss1_tatu:951": "paramātma-rūpas tādṛśa-brahma-rūpaś cāvirbhāvaḥ kuto vyāsena na dṛṣṭa",
  "GR14ss1_tatu:952": "iti cet tatrāha māyādhiṣṭhātr iti ||31||",
  "GR14ss1_tatu:953": "atha prāk-pratipāditasyaivābhedhyeasya prayojanasya ca sthāpakaṃ jīvasya",
  "GR14ss1_tatu:954": "svarūpata eva parameśvarād vailakṣaṇyam apaśyad ity āha- yayā māyayā",
  "GR14ss1_tatu:955": "sammohito jīvaḥ svayaṃ cid-rūpatvena triguṇātmakāj jaḍāt paro'py ātmānaṃ",
  "GR14ss1_tatu:956": "triguṇātmakaṃ jaḍaṃ dehādi-saṅghātaṃ manute | tan-manana-kṛtam anarthaṃ",
  "GR14ss1_tatu:957": "saṃsāra-vyasanaṃ cābhipadyate | tad evaṃ jīvasya cid-rūpatve'pi yayā",
  "GR14ss1_tatu:958": "sammohita iti manute iti ca svarūpa-bhūta-jñāna-śālitvaṃ vyanakti",
  "GR14ss1_tatu:959": "prakāśaika-rūpasya tejasaḥ svapara-prakāśana-śaktivat | ajñānenāvṛtaṃ",
  "GR14ss1_tatu:960": "jñānaṃ tena muhyanti jantavaḥ (Gītā 5.25) iti śrī-gītābhyaḥ | tad evaṃ",
  "GR14ss1_tatu:961": "upādher eva jīvatvaṃ tan-nāśasyaiva mokṣatvam iti matāntaraṃ parihṛtavān |",
  "GR14ss1_tatu:962": "atra yayā sammohitaḥ ity anena tasyā eva tatra kartṛtvaṃ bhagavatas",
  "GR14ss1_tatu:963": "tatrodāsīnatvaṃ matam | vakṣyate ca --",
  "GR14ss1_tatu:964": "vilajjamānayā yasya sthātum īkṣā-pathe'muyā",
  "GR14ss1_tatu:965": "vimohitā vikatthante mamāham iti durdhiyaḥ || [BhP 2.5.13] iti |",
  "GR14ss1_tatu:966": "atra vilajjamānayā ity anenedam āyāti tasyā jīva-sammhohanaṃ karma śrī-",
  "GR14ss1_tatu:967": "bhagavate na rocata iti yadyapi sā svayaṃ jānāti, tathāpi bhayaṃ",
  "GR14ss1_tatu:968": "dvitīyābhiniveśataḥ syād īśād apetasya (BhP 11.2.37) iti diśā jīvānām",
  "GR14ss1_tatu:969": "anādi-bhagavad-ajñāna-maya-vaimukhyam asahamānā svarūpāvaraṇam",
  "GR14ss1_tatu:970": "asvarūpāveśaṃ ca karoti ||32||",
  "GR14ss1_tatu:971": "jīvo yenśvaraṃ bhajet bhaktyā ca tasmin premāṇaṃ vindet tato māyayā",
  "GR14ss1_tatu:972": "vimuktaḥ syāt tam īśvarāj jīvasya vāstavaṃ bhedam apaśyad iti vyācaṣṭe,",
  "GR14ss1_tatu:973": "atha prāg ity ādinā | jīvasyeti vailakṣaṇyam iti sevakatva-sevyatvāṇutva-",
  "GR14ss1_tatu:974": "vibhutva-rūpa-nitya-dharma-hetukaṃ bhedam ity arthaḥ | nanu cin-mātro",
  "GR14ss1_tatu:975": "jīvaḥ yo vijñāne tiṣṭhan (BṛhadU 3.7.22), vijñānaṃ yajñaṃ tanute (TaittU",
  "GR14ss1_tatu:976": "2.5.1) ity ādau cid-dhātutva-śravaṇāt, na tasya dharma-bhūtaṃ nityaṃ jñānam",
  "GR14ss1_tatu:977": "asti yena moha-manane varṇanīye | tasmāt sattvā sañjāyate jñānam (Gītā",
  "GR14ss1_tatu:978": "14.17) ity ādi-vākyāt, sattve yā caitanyasya cchāyā, tad eva sattvopahitasya",
  "GR14ss1_tatu:979": "tasya jñānaṃ yena moha-manane vyāsena dṛṣṭe syātām iti cet tatrāha tad",
  "GR14ss1_tatu:980": "evam ity ādinā | chāyābhāvāc ca na tat-kalpanaṃ yuktam iti bhāvaḥ | nanu",
  "GR14ss1_tatu:981": "svarūpa-bhūtaṃ jñānaṃ katham iti cet tatrāha parkāśaiketi | ahi-",
  "GR14ss1_tatu:982": "kuṇḍalādhikaraṇe (Vs. 3.2.28) bhāṣitam etad draṣṭavyam | tṛtīya-sandarbhe",
  "GR14ss1_tatu:983": "vistarīṣyāma etat | tad evam upādher iti antaḥkaraṇaṃ jīvaḥ antaḥ-karaṇa-",
  "GR14ss1_tatu:984": "nāśo jīvasya mokṣa iti śaṅkara-mataṃ dūsitam | tathā sati paro'pīty ādi-",
  "GR14ss1_tatu:985": "vyākopād iti bhāvaḥ | atreti tatra jīva-mohane karmaṇi | tasyā māyāyāḥ |",
  "GR14ss1_tatu:986": "vilajjeti brahma-vākyam | amuyā māyayā | asahamāneti dāsyā ucitam etat",
  "GR14ss1_tatu:987": "karma yat svāmi-vimukhān duḥkhākarotīti | īśa-vaimukhyena pihitaṃ jīvaṃ",
  "GR14ss1_tatu:988": "māyā pidhatte, ghaṭenāvṛtaṃ dīpaṃ yathā tama āvṛṇotīti ||32||",
  "GR14ss1_tatu:989": "śrī-bhagavāṃś cānādita eva bhaktāyāṃ prapañcādhikāriṇyāṃ tasyāṃ",
  "GR14ss1_tatu:990": "dākṣiṇyaṃ laṅghituṃ na śaknoti | tathā tad-bhayenāpi jīvānāṃ sva-",
  "GR14ss1_tatu:991": "sāmmukhyaṃ vāñchann upadiśati --",
  "GR14ss1_tatu:992": "daivī hy eṣā guṇa-mayī mama māyā duratyayā |",
  "GR14ss1_tatu:993": "mām eva ye prapadyante māyām etāṃ taranti te || iti [Gītā 7.14]",
  "GR14ss1_tatu:994": "satāṃ prasaṅgān mama vīrya-saṃvido",
  "GR14ss1_tatu:995": "bhavanti hṛt-karṇa-rasāyanāḥ kathāḥ |",
  "GR14ss1_tatu:996": "taj-joṣaṇād āśv apavarga-vartmani",
  "GR14ss1_tatu:997": "śraddhā ratir bhaktir anukramiṣyati || (3.25.25)",
  "GR14ss1_tatu:998": "līlayā śrīmad-vyāsa-rūpeṇa tu viśiṣṭayā tad-upadiṣṭavān ity anantaram",
  "GR14ss1_tatu:999": "evāyāsyati | anarthopaśamaṃ sākṣād iti | tasmād dvayor api tat tat samañjasaṃ",
  "GR14ss1_tatu:1000": "jñeyam |",
  "GR14ss1_tatu:1001": "nanu māyā khalu śaktiḥ śaktiś ca kārya-kṣamatvaṃ | tac ca dharma-viśeṣaḥ |",
  "GR14ss1_tatu:1002": "tasyāḥ kathaṃ lajjādikam | ucyate evaṃ saty api bhagavati tāsāṃ śaktīnām",
  "GR14ss1_tatu:1003": "adhiṣṭhātṛ-devyaḥ śrūyante, yathā kenopaniṣadi mahendra-māyayoḥ",
  "GR14ss1_tatu:1004": "saṃvādaḥ | tad āstāṃ, prastutaṃ prastūyate ||33||",
  "GR14ss1_tatu:1005": "BD: nanv īśvaraḥ kathaṃ tan mohanaṃ sahate | tatrāha bhagavāṃś ceti | tarhi",
  "GR14ss1_tatu:1006": "kṛpālutā-ksiḥ | tatrāha tatheti | tad-bhayenāpīti māyāto yaj-jīvānāṃ bhayaṃ",
  "GR14ss1_tatu:1007": "tenāpi hetunety arthaḥ | tataś ca na tat-ksatir ity arthaḥ | daivīti prapattiś",
  "GR14ss1_tatu:1008": "ceyaṃ sat-prasaṅga-hetukaiva tad-upadiṣṭā yayā sāmmukhyaṃ syāt tad viddhi",
  "GR14ss1_tatu:1009": "praṇipātena (Gītā 4.34) ity ādi tad-vākyāt | satāṃ prasaṅgāt ity ādy-agrima-",
  "GR14ss1_tatu:1010": "vākyāc ca | līlayeti līlāvatāreṇa | viśiṣṭatayeti ācārya-rūpeṇety arthaḥ |",
  "GR14ss1_tatu:1011": "tasmād iti dvayor māyā-bhagavator api | tat tad iti | mohanaṃ sāmmukhya-",
  "GR14ss1_tatu:1012": "vāñchā cety arthaḥ | nanu māyāyā mohana-lajjana-kartṛtvam uktaṃ tat kathaṃ",
  "GR14ss1_tatu:1013": "jaḍāyās tasyāḥ sambhaved iti śaṅkate - nanu māyeti | dharma-viśeṣa",
  "GR14ss1_tatu:1014": "utsāhādivad ity arthaḥ | siddhāntayati ucyata iti | adhiṣṭhātṛ-devya iti |",
  "GR14ss1_tatu:1015": "vindhyādi-girīṇāṃ yathādhiṣṭhātṛ-mūrtayas tadvat | keneti tasyāṃ brahma",
  "GR14ss1_tatu:1016": "ha devebhyo vijigye (KenaU 3.1) ity ādi-vākyam asti | tatrāgni-vāyu-",
  "GR14ss1_tatu:1017": "maghonaḥ sagarvān vīkṣya tad-garvam apanetuṃ paramātmāvirabhūt | tam",
  "GR14ss1_tatu:1018": "ajānantas te jijñāsayāmāsuḥ | teṣāṃ vīryaṃ parīkṣamāṇaḥ sa tṛṇaṃ",
  "GR14ss1_tatu:1019": "nidadhau | sarvaṃ daheyam ity agniḥ | sarvam ādadīyeti vāyuś ca bruvaṃs tan-",
  "GR14ss1_tatu:1020": "nirdagdhum ādayetuṃ ca nāśakat | jñātuṃ pravṛttān madhonas tu sa",
  "GR14ss1_tatu:1021": "tiro'dhatta | tad-ākāśe maghavā haimavatīm umām ājagāma | kim etad iti",
  "GR14ss1_tatu:1022": "papraccha | sā ca brahmaitad ity uvāceti niṣkṛṣṭam ||33||",
  "GR14ss1_tatu:1023": "tatra jīvasya tādṛśa-cid-rūpatve'pi parameśvarato vailakṣaṇyaṃ tad-apāśrayam",
  "GR14ss1_tatu:1024": "iti, yathā sammohita iti ca darśayati ||34||",
  "GR14ss1_tatu:1025": "BD: tatra jīvasyeti māyāṃ ca tad-apāśrayām itīśvarasya māyā-niyantṛtvaṃ",
  "GR14ss1_tatu:1026": "yayā sammohito jīva iti jīvasya māyā-niyamyatvaṃ ca | tena svarūpata īśāj",
  "GR14ss1_tatu:1027": "jīvasya bheda-paryāyaṃ vailakṣaṇyaṃ dṛṣṭavān iti prasphuṭam | apaśyat ity",
  "GR14ss1_tatu:1028": "anena kālo'py ānītaḥ | tad evam īśvara-jīva-māyā-kālākhyāni catvāri",
  "GR14ss1_tatu:1029": "tattvāni samādhau śrī-vyāsena dṛṣṭāni | tāni nityāny eva | atha ha vāva",
  "GR14ss1_tatu:1030": "nityāni puruṣaḥ prakṛtir ātmā kālaḥ ity evaṃ bhāllaveya-śruteḥ | nityo",
  "GR14ss1_tatu:1031": "nityānāṃ cetanaś cetanānām eko bahūnāṃ yo vidadhāti kāmān (KaṭhaU",
  "GR14ss1_tatu:1032": "2.2.13) iti kāṭhakāt |",
  "GR14ss1_tatu:1033": "ajām ekāṃ lohita-śukla-kṛṣṇāṃ",
  "GR14ss1_tatu:1034": "bahvīḥ prajāḥ sṛjamānāṃ sarūpāḥ |",
  "GR14ss1_tatu:1035": "ajo hy eko juṣamāṇo'nuśete",
  "GR14ss1_tatu:1036": "jahāty enāṃ bhukta-bhogām ajo'nyaḥ || iti śvetāśvatarāṇāṃ mantrāc ca",
  "GR14ss1_tatu:1037": "(ŚvetU 4.5) |",
  "GR14ss1_tatu:1038": "avikārāya śuddhāya nityāya parmātmane |",
  "GR14ss1_tatu:1039": "sadaika-rūpa-rūpāya viṣṇave sarva-jiṣṇave || (ViP 1.2.1)",
  "GR14ss1_tatu:1040": "pradhānaṃ puruṣaṃ cāpi praviśyātmecchayā hariḥ |",
  "GR14ss1_tatu:1041": "kṣobhayāmāsa samprāpte sarga-kāle vyayāvyayau || (ViP 1.2.29)",
  "GR14ss1_tatu:1042": "avyaktaṃ kāraṇaṃ yat tat pradhāna ṛṣi-sattamaiḥ |",
  "GR14ss1_tatu:1043": "procyate prakṛtiḥ sūkṣmā nityaṃ sad-asad-ātmakam || (ViP 1.2.19)",
  "GR14ss1_tatu:1044": "anādir bhagavān kālo nānto'sya dvija vidyate |",
  "GR14ss1_tatu:1045": "avyucchinnās tatas tv ete sarga-sthity-anta-saṃyamāḥ || (ViP 1.2.26)",
  "GR14ss1_tatu:1046": "iti śrī-vaiṣṇavāc ca | teṣv īśvaraḥ śaktimān svatantraḥ jīvādayas tu tac-",
  "GR14ss1_tatu:1047": "chaktayo'svatantrāḥ |",
  "GR14ss1_tatu:1048": "viṣṇu-śaktiḥ parā proktā kṣetrajñākhyā tathāparā |",
  "GR14ss1_tatu:1049": "avidyā-karma-saṃjñānyā tṛtīyā śaktir iṣyate || (ViP 6.7.61)",
  "GR14ss1_tatu:1050": "iti śrī-vaiṣṇavāt | sa yāvad urvyā bharam īśvareśvaraḥ svakāla-śaktyā",
  "GR14ss1_tatu:1051": "kṣapayaṃś cared bhuvi (BhP 10.1.22) iti śrī-bhāgavatāc ca | tatra",
  "GR14ss1_tatu:1052": "vibhuvijñānam īśvaraḥ, aṇu-vijñānaṃ jīvaḥ | ubhayaṃ nitya-jñāna-guṇakam |",
  "GR14ss1_tatu:1053": "sattvādi-guṇa-traya-viśiṣṭaṃ jaḍaṃ dravyaṃ māyā | guṇa-traya-śūnyaṃ bhūta-",
  "GR14ss1_tatu:1054": "vartamānādi-vyavahāra-kāraṇaṃ jaḍaṃ dravyaṃ tu kālaḥ | karmāpy anādi",
  "GR14ss1_tatu:1055": "vināśi cāsti na karmāvibhāgād iti cen nānāditvāt iti (Vs 2.1.35) iti sūtrād iti",
  "GR14ss1_tatu:1056": "vastu-sthitiḥ śruti-smṛti-siddhā veditavyā ||34||",
  "GR14ss1_tatu:1057": "yarhy eva yad ekaṃ cid-rūpaṃ brahma māyāśrayatā-valitaṃ vidyāmayaṃ tarhy",
  "GR14ss1_tatu:1058": "eva tan-māyā-viṣayatāpannam avidyā-paribhūtaṃ cety uktam iti jīveśvara-",
  "GR14ss1_tatu:1059": "vibhāgo ævagataḥ | tataś ca svarūpa-sāmarthya-vailakṣaṇyena tad dvitayaṃ",
  "GR14ss1_tatu:1060": "mitho vilakṣaṇa-svarūpam evety āgatam ||35||",
  "GR14ss1_tatu:1061": "BD: yat tu ekam evādvitīyam (ChāU 6.2.1), vijñānam ānandaṃ brahma",
  "GR14ss1_tatu:1062": "(BṛhadU 3.9.28), neha nānāsti kiñcana (BṛhadU 4.4.19) ity ādi-śrutibhyo",
  "GR14ss1_tatu:1063": "nirviśeṣa-cin-mātrādvaitaṃ brahma vāstavyam | atha sadasad-vilakṣaṇatvād",
  "GR14ss1_tatu:1064": "anirvacanīyena vidyāvidyā-vṛttikenājñānena sambandhāt tasmād",
  "GR14ss1_tatu:1065": "vidyopahitam īśvara-caitanyam avidyopahitaṃ jīva-caitanyaṃ cābhūt | svarūpa-",
  "GR14ss1_tatu:1066": "jñānena nivṛtte tv ajñāne na tatreśvara-jīva-bhāvaḥ, kintu nirviśeṣādvitīya-",
  "GR14ss1_tatu:1067": "cinmātra-rūpāvasthitir bhaved ity āha māyī śaṅkaraḥ | tatrāha yarhy eva yad",
  "GR14ss1_tatu:1068": "ekam iti visphuṭārtham | ity uktam iti | yugapad evākasmād evājñāna-yogād",
  "GR14ss1_tatu:1069": "ekasya bhāgasya vidyāśrayatvam anyasyāvidyā-parābhūtir iti | kim",
  "GR14ss1_tatu:1070": "aparāddhaṃ tena brahmaṇā yena vividha-vikṣepa-",
  "GR14ss1_tatu:1071": "kleśānubhavabhājanatābhūt | punar apy ākasmikājñāna-",
  "GR14ss1_tatu:1072": "sambandhasyāśakyatvād vaktum iti na tad uktarītyā tad-vibhāgo vācyaḥ",
  "GR14ss1_tatu:1073": "kintu śrī-vyāsa-dṛṣṭa-rītyaiva so'smābhir avagata ity arthaḥ ||35||",
  "GR14ss1_tatu:1074": "na copādhitāratamyamaya-pariccheda-pratibimbatvādi-vyavasthayā tayor",
  "GR14ss1_tatu:1075": "vibhāgaḥ syāt ||36||",
  "GR14ss1_tatu:1076": "BD: yat tu indro māyābhiḥ puru-rūpa īyate (RV 6.47.18, BṛhadU 2.5.19) ity",
  "GR14ss1_tatu:1077": "ādi-śrutes tasyādvitīyasya brahmaṇo māyayā paricchedād īśvara-jīva-",
  "GR14ss1_tatu:1078": "vibhāgaḥ syāt | tatra vidyayā paricchinno mahān khaṇḍa īśvaraḥ | avidyayā",
  "GR14ss1_tatu:1079": "paricchinnaḥ kanīyān khaṇḍas tu jīvaḥ | yathā ghaṭenāvacchinnaḥ",
  "GR14ss1_tatu:1080": "śarāveṇāvacchinnaś cākāśa-khaṇḍo mahad-alpatā-vyapadeśaṃ bhajati |",
  "GR14ss1_tatu:1081": "yathā hy ayaṃ jyotir ātmā vivasvān",
  "GR14ss1_tatu:1082": "apo bhittvā bahudhaiko'nugacchan |",
  "GR14ss1_tatu:1083": "upādhinā kriyate bheda-rūpo",
  "GR14ss1_tatu:1084": "devaḥ kṣetreṣv evam ajo'yam ātmā || (śruti?)",
  "GR14ss1_tatu:1085": "ity ādiṣu brahmaṇas tasya pratibimba-śravaṇāt tad-vibhāgaḥ syāt | vidyāyāṃ",
  "GR14ss1_tatu:1086": "pratibimba īśvaraḥ | avidyāyāṃ pratibimbas tu jīvaḥ | yathā sarasi raveḥ",
  "GR14ss1_tatu:1087": "pratibimbaḥ yathā ca ghaṭe pratibimbo mahad-alpatva-vyapadeśaṃ bhajate",
  "GR14ss1_tatu:1088": "tadvad ity āha śaṅkaraḥ | tad idaṃ nirasanāya darśayati na ceti | anayā rītyā",
  "GR14ss1_tatu:1089": "tayor vibhāgo na ca syād ity anvayaḥ ||36||",
  "GR14ss1_tatu:1090": "tatra yady upādher anāvidyakatvena vāstavatvaṃ tarhy aviṣayasya tasya",
  "GR14ss1_tatu:1091": "pariccheda-viṣayatvāsambhavaḥ | nirdharmakasya vyāpakasya niravayavasya",
  "GR14ss1_tatu:1092": "ca pratibimbatvāyogo'pi | upādhi-sambandhābhāvāt bimba-pratibimba-",
  "GR14ss1_tatu:1093": "bhedābhāvāt, dṛśyatvābhāvāc ca | upādhi-paricchinnākāśastha-jyotir-",
  "GR14ss1_tatu:1094": "aṃśasyeva pratibimbo dṛśyate, na tv ākāśasya dṛśyatvābhāvād eva ||37||",
  "GR14ss1_tatu:1095": "BD: kuto na vācya iti tad-anupapatter evety āha tatra yady upādher iti |",
  "GR14ss1_tatu:1096": "pariccheda-pakṣaṃ nirākaroti anāvidyakatvena rajju-bhujaṅgavad-ajñāna-",
  "GR14ss1_tatu:1097": "racitatvābhāvena vastu-bhūtatve satīty arthaḥ | aviṣayasyeti agṛhyo na hi",
  "GR14ss1_tatu:1098": "gṛhyate iti (BṛhadU 3.9.26) śruteḥ sarvāspṛśyasya tasya brahmaṇa ity arthaḥ |",
  "GR14ss1_tatu:1099": "idam atra bodhyam - na ca ṭaṅka-cchinna-pāṣāṇa-khaṇḍavad-vāstavopādhi-",
  "GR14ss1_tatu:1100": "cchinno brahma-khaṇḍa-viśeṣa īśvaro jīvaś ca | brahmaṇo'cchedyatvād",
  "GR14ss1_tatu:1101": "akhaṇḍatvābhyupagamāc ca | ādimattvāpattaiś ceśvara-jīvayoḥ | yata ekasya",
  "GR14ss1_tatu:1102": "dvidhā tridhā vidhānaṃ chedaḥ | nāpy acchinna evopādhi-saṃyukto brahma-",
  "GR14ss1_tatu:1103": "pradeśa-viśeṣa eva sa saḥ | upādhau calaty upādhi-saṃyukti-brahma-pradeśa-",
  "GR14ss1_tatu:1104": "calanāyogāt pratikṣaṇam upādhi-saṃyukta-brahma-pradeśa-bhedād",
  "GR14ss1_tatu:1105": "anukṣaṇam upahitatvānupahitatvāpatteḥ | na ca kṛtsnaṃ brahmaivopahitaṃ sa",
  "GR14ss1_tatu:1106": "saḥ | anupahita-brahma-vyapadeśāsiddheḥ | nāpi brahmādhiṣṭhānam |",
  "GR14ss1_tatu:1107": "upādhir eva sa saḥ | muktāvīśa-jīvābhāvāpatter iti tucchaḥ pariccheda-",
  "GR14ss1_tatu:1108": "vādaḥ |",
  "GR14ss1_tatu:1109": "atha pratibimba-pakṣaṃ nirākaroti nirdharmakasyety ādinā |",
  "GR14ss1_tatu:1110": "nirdharmakasyopādi-sambandhābhāvāt | vyāpakasya bimba-pratibimba-",
  "GR14ss1_tatu:1111": "bhedābhāvāt | niravayavasya dṛśyatvābhāvāc ca brahmaṇaṅ pratibimba",
  "GR14ss1_tatu:1112": "īśvaro jīvaś ca nety arthaḥ | rūpādi-dharma-viśiṣṭasya paricchinnasya",
  "GR14ss1_tatu:1113": "sāvayavasya ca sūryādes tad-vidūre jalādy-upādhau pratibimbo dṛṣṭaḥ tad-",
  "GR14ss1_tatu:1114": "vilakṣaṇasya brahmaṇaḥ sa na śakyo vaktum ity arthaḥ | nanv ākāśasya",
  "GR14ss1_tatu:1115": "tādṛśasyāpi pratibimba-darśanād brahmaṇaḥ sa bhaviṣyatīti cet tatrāha",
  "GR14ss1_tatu:1116": "upādhīti graha-nakṣatra-prabhā-maṇḍalasyety arthaḥ | anyathā vāyukāla-",
  "GR14ss1_tatu:1117": "diśām api sa darśanīyaḥ | yat tu dhvaneḥ partidhvanir iva brahmaṇaḥ",
  "GR14ss1_tatu:1118": "pratibimbaḥ syād ity āha tan na cāru | arthāntaratvād iti pratibimba-vādo'py",
  "GR14ss1_tatu:1119": "atitucchaḥ ||37||",
  "GR14ss1_tatu:1120": "tathā vāstava-paricchedādau sati sāmānādhikaraṇya-jñāna-mātreṇa na tat-",
  "GR14ss1_tatu:1121": "tyāgaś ca bhavet | tat-padārtha-prabhāvas tatra kāraṇam iti ced asmākam eva",
  "GR14ss1_tatu:1122": "mata-sammatam ||38||",
  "GR14ss1_tatu:1123": "BD: brahmaivāham iti jñāna-mātreṇa tad-rūpāvasthitiḥ syād iti yad-",
  "GR14ss1_tatu:1124": "abhimataṃ tat kahlūpādher vāstavatva-pakṣe na sambhavatīty āha tathā",
  "GR14ss1_tatu:1125": "vāstaveti | ādinā pratibimbo grāhyaḥ | na khalu nigaḍitaḥ kaścid dīno",
  "GR14ss1_tatu:1126": "rājaivāham iti jñāna-mātrād rājā bhavan dṛṣṭa iti bhāvaḥ | nanu",
  "GR14ss1_tatu:1127": "brahmānusandhi-sāmarthyād bhaved iti cet tatrāha tat-padārtheti | tathā ca",
  "GR14ss1_tatu:1128": "tvan-mata-kṣatir iti ||38||",
  "GR14ss1_tatu:1129": "upādher āvidyakatve tu tatra tat-paricchinnatvāder apy aghaṭamānatvād",
  "GR14ss1_tatu:1130": "āvidyakatvam eveti ghaṭākāśādiṣu vāstavopādhimaya-tad-darśanayā na",
  "GR14ss1_tatu:1131": "teṣām avāstava-svapna-dṛṣṭāntopajīvināṃ siddhāntaḥ sidhyati,",
  "GR14ss1_tatu:1132": "ghaṭamānāghaṭamānayoḥ saṅgateḥ kartum aśakyatvāt | tataś ca teṣāṃ tat",
  "GR14ss1_tatu:1133": "tat sarvam avidyāvilasitam eveti svarūpam aprāptena tena tena tat-tad-",
  "GR14ss1_tatu:1134": "vyavasthāpayitum aśakyam ||39||",
  "GR14ss1_tatu:1135": "BD: athopādher āvidyakatva-pakṣe pariccehdādi-vāda-dvayaṃ nirākaroti",
  "GR14ss1_tatu:1136": "upādher iti | āvidyakatve rajju-bhujaṅgādivan mithyātve satīty arthaḥ |",
  "GR14ss1_tatu:1137": "tatropādhi-paricchinnatva-tat-pratibimbatvayor apy anupapadyamānatvān",
  "GR14ss1_tatu:1138": "mithyātvam eveti hetoḥ | ghaṭākāśādiṣ ghaṭa-paricchinnākāśe ghaṭāmbu-",
  "GR14ss1_tatu:1139": "pratibimbākāśe ca vāstavoopādhimaya-tad-ubhaya-dṛṣṭānta-darśanayā teṣāṃ",
  "GR14ss1_tatu:1140": "cinmātrādvaitnām ekajīvavāda-pariniṣṭhatvād avāstava-svapna-",
  "GR14ss1_tatu:1141": "dṛṣṭāntopajīvināṃ siddhānto na sidhyati |",
  "GR14ss1_tatu:1142": "upādher mithyātve tena paricchedaḥ pratibimbaś ca brahmaṇo mithaiva syāt |",
  "GR14ss1_tatu:1143": "ato mithyopādhi-dṛṣṭāntatvena satya-ghaṭa-ghaṭāmbunoḥ pradarśanam",
  "GR14ss1_tatu:1144": "asamañjasam eva | ghaṭa-ghaṭāmbu-dṛṣṭānta-pradarśanaṃ ghaṭamānaṃ,",
  "GR14ss1_tatu:1145": "vidyāvidhā-vṛtti-rūpa-dārṣṭāntika-pradarśanaṃ sva-ghaṭa-mānam | tayoḥ",
  "GR14ss1_tatu:1146": "saṅgatiḥ sādṛśya-vilakṣaṇā kartum aśakyaiva sādṛśyābhāvāt | tataś ceti tat",
  "GR14ss1_tatu:1147": "tat sarvaṃ pariccheda-pratibimba-kalpanam avidyāvilasitam ajñāna-",
  "GR14ss1_tatu:1148": "vijṛmbhitam eva | iti evam-ukta-rītyā | svarūpam aprāptena asiddhena | tena",
  "GR14ss1_tatu:1149": "paricchedavādena | tena pratibimbavādena ca | tat-tad-vyavasthāpayituṃ",
  "GR14ss1_tatu:1150": "pratipādayitum aśakyam | tataś ca hantṛ-hata-nyāyena vyāsa-dṛṣṭa-",
  "GR14ss1_tatu:1151": "prakārakas tad-vibhāgo dhruvaḥ ||39||",
  "GR14ss1_tatu:1152": "iti brahmāvidyayoḥ paryavasāne sati yad eva brahma cin-",
  "GR14ss1_tatu:1153": "mātratvenāvidyāyogasyātyantābhāvāspadatvāc chuddhaṃ tad eva tad-yogād",
  "GR14ss1_tatu:1154": "aśuddhyā jīvaḥ | punas tad eva jīvāvidyā-kalpita-māyāśrayatvād īśvaras tad",
  "GR14ss1_tatu:1155": "eva ca tan-māyā-viṣayatvāj jīva iti virodhas tad-avastha eva syāt | tatra ca",
  "GR14ss1_tatu:1156": "śuddhāyāṃ city avidyā | tad-avidyā-kalpitopādhau tasyām īśvarākhyāyāṃ",
  "GR14ss1_tatu:1157": "vidyeti, tathā vidyāvattve'pi māyikatvam ity asamañjasā ca kalpanā syād ity",
  "GR14ss1_tatu:1158": "ādy anusandheyam ||40||",
  "GR14ss1_tatu:1159": "BD: nanu paricchedādi-vāda-dvaye nāsmākaṃ tātparyaṃ tasyājña-bodhanāya",
  "GR14ss1_tatu:1160": "kalpitatvāt | kintv eka-jīva-vāda eva tad asti |",
  "GR14ss1_tatu:1161": "sa eva māyā parimohitātmā",
  "GR14ss1_tatu:1162": "śarīram āsthāya karoti sarvam |",
  "GR14ss1_tatu:1163": "striyanna-pānādi-vicitra-bhogaiḥ",
  "GR14ss1_tatu:1164": "sa eva jāgrat parituṣṭim eti || (KaivalyaU 12)",
  "GR14ss1_tatu:1165": "ity ādi kaivalyopaniṣadi tasyiavopapāditatvāt | tad-vādaś cettham ekam",
  "GR14ss1_tatu:1166": "evādvitīyam ity ādy ukta-śrutibhyo'dvitīya-cin-mātro hy ātmā | sa cātmany",
  "GR14ss1_tatu:1167": "avidyayā guṇamayīṃ māyāṃ tad-vaiṣamyajāṃ kārya-saṃhitaṃ ca kalpanyann",
  "GR14ss1_tatu:1168": "asmad-artham ekaṃ yuṣmad-arthāṃś ca bahūn kalpayati | tatrāsmad-arthaḥ",
  "GR14ss1_tatu:1169": "sva-svarūpaḥ puruṣaḥ | yuṣmad-arthaś ca mahad-ādīni bhūmy-antāni jaḍāni |",
  "GR14ss1_tatu:1170": "sva-tulyāni puruṣāntarāṇi, savaśvarākhyaḥ puruṣa-viśeṣaś cety evaṃ",
  "GR14ss1_tatu:1171": "trividhaḥ | jīveśāv ābhāsena karoti māyā cāvidyā ca svayam eva bhavati iti",
  "GR14ss1_tatu:1172": "(NTU 2.9) iti śruty-antarāc ca | guṇa-yogād eva kartṛtva-bhoktṛtve",
  "GR14ss1_tatu:1173": "tatrātmany adhyaste | yathā svapne kaścid rājadhānīṃ rājānaṃ tat-prajāś ca",
  "GR14ss1_tatu:1174": "kalpayati, tan-niyamyam ātmānaṃ ca manyate, tadvat | jāte ca jñāne, jāgare",
  "GR14ss1_tatu:1175": "ca sati, tato'nyan na kiñcid astīti cinmātram ekam ātma-svastv iti |",
  "GR14ss1_tatu:1176": "tam imaṃ vādaṃ nirākartum āha iti brahmeti | iti evaṃ pūrvokta-rītyā",
  "GR14ss1_tatu:1177": "paricchedādi-vāda-dvayasya pratyākhyāne jāte, brahma cāvidyā ceti dvayoḥ",
  "GR14ss1_tatu:1178": "paryavasāne satīty arthaḥ | atyantābhāvāspadatvād iti agṛhyo na hi gṛhyate",
  "GR14ss1_tatu:1179": "(BṛhadU 3.9.26) ity ādi śruter evety arthaḥ | virodhas tad-avastha iti",
  "GR14ss1_tatu:1180": "vorodhatvād evāśakya-vyavasthāpana ity arthaḥ | tava ca śuddhāyām iti",
  "GR14ss1_tatu:1181": "śuddhe brahmaṇy akasmād avidyā-sambandhas tat-sambandhāt tasya",
  "GR14ss1_tatu:1182": "jīvatvam | tena jīvena kalpitāyā māyāyā āśrayo bhūtvā tad",
  "GR14ss1_tatu:1183": "brahmaiveśvaraḥ | tasyeśvarasya māyayā paribhūtaṃ brahmaiva taj-jīvaḥ | ity",
  "GR14ss1_tatu:1184": "ādi vipralāpo'yam aviduṣām eva, na tu viduṣām iti bhāvaḥ | māyikatvaṃ",
  "GR14ss1_tatu:1185": "pratārakatvam ity arthaḥ | sa eva māyā iti śrutis tu brahmāyatta-vṛttikatva-",
  "GR14ss1_tatu:1186": "brahma-vyāpyatvābhyāṃ brahmaṇo'natirikto jīva ity eva nivedayantī",
  "GR14ss1_tatu:1187": "gatārthā | jīveśau iti śrutis tu māyā-vimohita-tārkikādi-parikalpita-jīveśa-",
  "GR14ss1_tatu:1188": "paratayā gatārtheti na kiñcid anupapannam || 40 ||",
  "GR14ss1_tatu:1189": "kiṃ ca, yady atrābheda eva tātparyam abhaviṣyat tarhy ekam eva",
  "GR14ss1_tatu:1190": "brahmājñānena bhinnaṃ, jñānena tu tasya bhedamayaṃ duḥkhaṃ vilīyata ity",
  "GR14ss1_tatu:1191": "apaśyad ity evāvakṣyat | tathā śrī-bhagaval-līlādīnāṃ vāstavatvābhāve sati",
  "GR14ss1_tatu:1192": "śrī-śuka-hṛdaya-virodhaś ca jāyate ||42||",
  "GR14ss1_tatu:1193": "BD: anupapatty-antaram āha kiṃ ceti | atra śrī-bhāgavate śāstre | ity eveti",
  "GR14ss1_tatu:1194": "pūrṇaḥ puruṣaḥ kaścid asti tad-āśritayā māyayā jīvo vimohito'narthaṃ",
  "GR14ss1_tatu:1195": "bhajati | tad-anarthopaśamanī ca pūrṇasya tasya bhaktiḥ ity apaśyat | ity evaṃ",
  "GR14ss1_tatu:1196": "nāvakṣyad ity arthaḥ ||41||",
  "GR14ss1_tatu:1197": "tasmāt pariccheda-pratibimbatvādi-pratipādaka-śāstrāṇy api kathañcit tat-",
  "GR14ss1_tatu:1198": "sādṛśyena gauṇyaiva vṛttyā pravarteran | ambuvad agrahaṇāt tu na tathātvam",
  "GR14ss1_tatu:1199": "(Vs. 3.2.19), vṛddhi-hrāsa-bhāktvam antar- (page 98) bhāvād ubhaya-",
  "GR14ss1_tatu:1200": "sāmañjasyodevam (Vs 3.2.20) iti pūrvottara-pakṣamaya-nyāyābhyām ||42||",
  "GR14ss1_tatu:1201": "BD: tasmād iti | tat-sādṛśyena paricchinna-pratibimba-tulyatvenety arthaḥ |",
  "GR14ss1_tatu:1202": "siṃho devadattaḥ ity atra yathā gauṇyā vṛttyā siṃha-tulyatvaṃ",
  "GR14ss1_tatu:1203": "devadattasyocyate, na tu siṃhatvaṃ tadvad ity arthaḥ | nanv evaṃ kena nirṇītam",
  "GR14ss1_tatu:1204": "iti cet | sūtrakṛtā śrī-vyāsenaiveti tat sūtra-dvayaṃ darśayati |",
  "GR14ss1_tatu:1205": "tatraikena tadvāda-dvayam asambhavān nirasyati ambuvad iti | yathāmbunā",
  "GR14ss1_tatu:1206": "bhū-khaṇḍasya paricchedaḥ, evam upādhinā brahma-pradeśasya sa syāt | na,",
  "GR14ss1_tatu:1207": "ambunā bhūkhaṇḍasyevopādhinā brahma-pradeśasya grahaṇābhāvāt | agṛhyo",
  "GR14ss1_tatu:1208": "na hi gṛhyate (BṛhadU 3.9.26) iti hi śrutiḥ | ato na tathātvaṃ brahmaṇa",
  "GR14ss1_tatu:1209": "upādhi-paricchinnatvaṃ nety arthaḥ |",
  "GR14ss1_tatu:1210": "yad vā, ambuni yathā raveḥ partibimbaḥ paricchinnasya gṛhyate, evam",
  "GR14ss1_tatu:1211": "upādhau brahmaṇaḥ pratibimbo vyāpakasya na gṛhyate | ato na tathātvam",
  "GR14ss1_tatu:1212": "tasya pratibimbo nety arthaḥ | tarhi śāstra-dvayaṃ kathaṃ saṅgacchate |",
  "GR14ss1_tatu:1213": "tatrāha, vṛddhīti dvitīyena | tad dvayaṃ na mukhya-vṛttyā pravartate | kintu",
  "GR14ss1_tatu:1214": "vṛddhi-hrāsa-bhāktvaṃ guṇāṃśam ādāyaiva | yathā mahad-alpau bhū-",
  "GR14ss1_tatu:1215": "khaṇḍau, yathā ca ravi-tat-pratibimbau vṛddhi-hrāsa-bhājau, tathā pareśa-",
  "GR14ss1_tatu:1216": "jīvau syātām | kutaḥ? antarbhāvāt | etasminn aṃśe śāstra-tātparya-pūrteḥ |",
  "GR14ss1_tatu:1217": "evaṃ saty ubhayor dṛṣṭāntāntikayoḥ sāmañjasyāt saṅgater ity arthaḥ | pūrva-",
  "GR14ss1_tatu:1218": "nyāyena paricchedādi-vāda-dvayasya khaṇḍanam, uttara-nyāyena tu gauṇa-",
  "GR14ss1_tatu:1219": "vṛttyā tasya vyavasthāpanam iti | brahmaṇaḥ khaṇḍaḥy pratibimbo vā jīva",
  "GR14ss1_tatu:1220": "eveti sūtra-kṛtāṃ matam | īśo'pi brahmaṇaḥ khaṇḍaḥ pratibimbo veti",
  "GR14ss1_tatu:1221": "māyinām īśa-vimukhānāṃ matam iti bodhavyam ||42||",
  "GR14ss1_tatu:1222": "tata evābheda-śāstrāṇy ubhayoś cid-rūpatve jīva-samūhasya durghaṭa-",
  "GR14ss1_tatu:1223": "ghaṭanā-paṭīyasyā svābhāvika-tad-acintya-śaktyā svabhāvata eva tad-raśmi-",
  "GR14ss1_tatu:1224": "paramāṇu-guṇa-sthānīyatvāt tad-vyatirekeṇāvyatirekeṇa ca virodhaṃ",
  "GR14ss1_tatu:1225": "parihṛtyāgre muhur api tad etad-vyāsa-samādhi-labdha-siddhānta-yojanāya",
  "GR14ss1_tatu:1226": "yojanīyāni ||43||",
  "GR14ss1_tatu:1227": "BD: tata iti paricchedādi-śāstra-dvayasya tat-sādṛśyārthakatvena nītatvād eva",
  "GR14ss1_tatu:1228": "hetoḥ | tvaṃ vā aham asmi bhagavo deva, ahaṃ vai tvam asi tattvam asi ity",
  "GR14ss1_tatu:1229": "ādīny abheda-śāstrāṇi | tad etad vyāsa-samādhi-siddhānta-yojanāya muhur",
  "GR14ss1_tatu:1230": "apy agre yojanīyānīti sambandhaḥ | kena hetunety āha ubhayor īśa-jīvayoś",
  "GR14ss1_tatu:1231": "cid-rūpatvena hetunā | yathā gaura-śyāmayos taruṇa-kumārayor vā viprayor",
  "GR14ss1_tatu:1232": "vipratvenaikyam | tataś ca jātyaivābhedo, natu vyaktor ity arthaḥ | tathā jīva-",
  "GR14ss1_tatu:1233": "samūhasya durghaṭa-ghaṭanā-paṭīyasyā tad-acintya-śaktyā svabhāvata eva",
  "GR14ss1_tatu:1234": "tad-raśmi-paramāṇu-guṇa-sthānīyatvāt tad-vyatirekeṇa, avyatirekeṇa ca",
  "GR14ss1_tatu:1235": "hetunā virodhaṃ parihṛtyeti | pareśasya kahlu svarūpānubandhinī parākhyā",
  "GR14ss1_tatu:1236": "śaktir uṣṇateva raver asti | parāsya śaktir vividhaiva śrūyate svābhāvikī",
  "GR14ss1_tatu:1237": "jñāna-bala-kriyā ca (ŚvetU 6.8) iti mantra-varṇāt | viṣṇu-śaktiḥ parā proktā",
  "GR14ss1_tatu:1238": "(ViP 6.7.61) iti smaraṇāc ca | sā hi tad-itarān nikhilān niyamayati | yasmāt tad",
  "GR14ss1_tatu:1239": "anye sarve'rthāḥ svasvabhāvam atyajanto vartante | prakṛtiḥ kālaḥ karma ca",
  "GR14ss1_tatu:1240": "svāntaḥ-sthitam apīśvaraṃ sparṣṭuṃ na śaknoti | kintu tato bibhyed eva",
  "GR14ss1_tatu:1241": "svasvabhāve tiṣṭhati | jīva-gaṇāś ca tat-sajātīyo'pi na tena samparcituṃ",
  "GR14ss1_tatu:1242": "śaknoti kintu tamāśrayann eva vṛttiṃ labhate | mukhya-prāṇam iva śrotrādir",
  "GR14ss1_tatu:1243": "indriya-gaṇa iti | tathā yad-attir yad-adhīnā sa tad-rūpaḥ ity abheda-",
  "GR14ss1_tatu:1244": "śāstrasyāpi bheda-śāstreṇa sārdham avirodho'yaṃ śrī-vyāsa-samādhi-labdha-",
  "GR14ss1_tatu:1245": "siddhānta-savyapekṣa iti | tathā cātreśa-jīvayoḥ svaruūpābhedo nāstīti",
  "GR14ss1_tatu:1246": "siddham ||43||",
  "GR14ss1_tatu:1247": "tad evaṃ māyāśrayatva-māyā-mohitatvābhyāṃ sthite dvayor bhede tad-",
  "GR14ss1_tatu:1248": "bhajanasyaivābhidheyatvam āyātam ||44||",
  "GR14ss1_tatu:1249": "tad evam iti sphuṭārtham | tad-bhajanasya māyā-nivārakasyety arthaḥ ||44||",
  "GR14ss1_tatu:1250": "ataḥ śrī-bhagavata eva sarva-hitopadeṣṭṛtvāt, sarva-dhuḥkha-haratvāt,",
  "GR14ss1_tatu:1251": "raśmīnāṃ sūryavat sarveṣāṃ parama-svarūpatvāt sarvādhika-guṇa-śālitvāt,",
  "GR14ss1_tatu:1252": "parama-premayogatvam iti prayojanaṃ ca sthāpitam ||45||",
  "GR14ss1_tatu:1253": "BD: māyā-moha-nivārakatvād yasya bhajanam abhidheyaṃ, sa bhagavān eva",
  "GR14ss1_tatu:1254": "bhajatāṃ prema-yogya ity arthād āgatam ity āha ata iti | ato māyāmoha-",
  "GR14ss1_tatu:1255": "nivāraka-bhajanatvād bhagavata eva parama-prema-yogyatvam iti",
  "GR14ss1_tatu:1256": "sambandhaḥ | jīvātmā prema-yogyaḥ, paramātmā bhagavāṃs tu parama-",
  "GR14ss1_tatu:1257": "prema-yogya ity arthaḥ | kuta ity apekṣāyāṃ hetu-catuṣṭayam āha sarveti |",
  "GR14ss1_tatu:1258": "raśmīnām ity ādi - sūryo yathā raśmīnāṃ svarūpaṃ na, kintu parama-",
  "GR14ss1_tatu:1259": "svarūpam eva bhavaty evaṃ jīvānāṃ bhagavān iti svarūpaikyaṃ nirastam |",
  "GR14ss1_tatu:1260": "antaryāmi-brāhmaṇāt saubāla-brāhamaṇāc ca jīvātmanaḥ paramātmanaḥ",
  "GR14ss1_tatu:1261": "śarīrāṇi bhavanti, sa tu teṣāṃ śarīrī iti bhedaḥ prasphuṭo jñātaḥ | ataḥ",
  "GR14ss1_tatu:1262": "sarvādhiketi ||45||",
  "GR14ss1_tatu:1263": "tatrābhidheyaṃ ca tādṛśatvena dṛṣṭavān api, yatas tat-pravṛtty-arthaṃ śrī-",
  "GR14ss1_tatu:1264": "bhāgavatākhyām imāṃ sātvata-saṃhitāṃ pravartitavān ity āha anartheti |",
  "GR14ss1_tatu:1265": "bhaktiyogaḥ śravaṇa-kīrtanādi-lakṣaṇaḥ sādhana-bhaktiḥ, na tu prema-",
  "GR14ss1_tatu:1266": "lakṣaṇaḥ | anuṣṭhānaṃ hy upadeśāpekṣaṃ prema tu tat-prasādāpekṣam iti",
  "GR14ss1_tatu:1267": "tathāpi tasya tat-prasāda-hetos tat-prema-phala-garbhatvāt sākṣād",
  "GR14ss1_tatu:1268": "evānarthopaśamanatvaṃ, na tv anyasāpekṣatvena | yat karmabhir yat tapasā",
  "GR14ss1_tatu:1269": "jñāna-vairāgyataś ca yat ity ādau (BhP 11.20.32), sarvaṃ mad-bhakti-yogena",
  "GR14ss1_tatu:1270": "mad-bhakto labhate'ñjasā | svargāpavargaṃ (BhP 11.20.33) ity ādeḥ | jñānādes",
  "GR14ss1_tatu:1271": "tu bhakti-sāpekṣatvam eva śreyaḥ-sṛtiṃ bhaktim (BhP 10.14.4) ity ādeḥ |",
  "GR14ss1_tatu:1272": "athavā anarthasya saṃsāra-vyasanasya tāvat sākṣād-avyavadhānenopaśamanaṃ",
  "GR14ss1_tatu:1273": "sammohādi-dvayasya tu premākhya-svīya-phala-dvārety arthaḥ | ataḥ",
  "GR14ss1_tatu:1274": "pūrvavad evātrābhidheyaṃ darśitam ||46||",
  "GR14ss1_tatu:1275": "BD: tatrābhīti | tādṛśatvena māyānivārakatvena | dṛṣṭavān api śrī-vyāsaḥ |",
  "GR14ss1_tatu:1276": "anuṣṭhānaṃ kṛti-sādhyam | tat-prasādeti bhagavad-anugrahety arthaḥ | tasya",
  "GR14ss1_tatu:1277": "śravaṇādi-lakṣaṇasya | anya-sāpekṣatvena karmādi-parikaratvena | jñānādes",
  "GR14ss1_tatu:1278": "tv iti jñānam atra yasya brahma (page 6) ity ukta-brahma-viṣayakam |",
  "GR14ss1_tatu:1279": "sammohādīyādi-padād ātmano jaḍa-dehādi-rūpatā-mananaṃ grāhyam | ata",
  "GR14ss1_tatu:1280": "iti | atra anartheti vākye ||46||",
  "GR14ss1_tatu:1281": "atha pūrvadeva prayojanaṃ ca spaṣṭayituṃ pūrvoktasya pūrṇa-puruṣasya ca",
  "GR14ss1_tatu:1282": "śrī-kṛṣṇa-svarūpatvaṃ vyañjayituṃ, grantha-phala-nirdeśa-dvārā tatra tad-",
  "GR14ss1_tatu:1283": "anubhavāntaraṃ pratipādayann āha yasyām iti | bhaktiḥ premā śravaṇa-",
  "GR14ss1_tatu:1284": "rūpayā (page 109) sādhana-bhaktyā sādhyatvāt | utpadyate āvirbhavati |",
  "GR14ss1_tatu:1285": "tasyānuṣaṅgikaṃ guṇam āha śoketi | atraiṣāṃ saṃskāro'pi naśyatīti bhāvaḥ |",
  "GR14ss1_tatu:1286": "(page 110) prītir na yāvan mayi vāsudeva na mucyate deha-yogena tāvat iti",
  "GR14ss1_tatu:1287": "(BhP 5.5.6) śrī-ṛṣabhadeva-vākyāt | parama-puruṣe pūrvokta-pūrṇa-puruṣe |",
  "GR14ss1_tatu:1288": "kim ākāra ity apekṣāyām āha kṛṣṇe | kṛṣṇas tu bhagavān svayam ity ādi",
  "GR14ss1_tatu:1289": "śāstra-sahasra-bhāvitāntaḥ-karaṇānāṃ paramparayā tat-prasiddi-madhya-",
  "GR14ss1_tatu:1290": "pātināṃ cāsāṅkhya-lokānāṃ tan-nāma-śravaṇa-mātreṇa yaḥ prathama-",
  "GR14ss1_tatu:1291": "pratīti-viṣayaḥ syāt, tathā tan-nāmnaḥ prathamākṣara-mātraṃ mantrāya",
  "GR14ss1_tatu:1292": "kalpamānaṃ yasyābhimukhyāya syāt tad-ākāra ity arthaḥ | āhuś ca nāma-",
  "GR14ss1_tatu:1293": "kaumudī-kārāḥ | kṛṣṇa-śabdasya tamāla-śyāmala-tviṣi yaśodāyāḥ",
  "GR14ss1_tatu:1294": "stanandhaye para-brahmaṇi rūḍhiḥ iti ||47||",
  "GR14ss1_tatu:1295": "BD: atheti | prayojanaṃ bhagavat-prema-lakṣaṇam | tatreti tatra samādhau śrī-",
  "GR14ss1_tatu:1296": "vyāsasyānyam anubhavam ity arthaḥ | āvirbhavatīti premṇaḥ",
  "GR14ss1_tatu:1297": "parāsārāṃśatvenotpatty-asambhavād ity arthaḥ | tasyeti premṇaḥ | atra premṇi",
  "GR14ss1_tatu:1298": "sati | kṛṣṇas tu bhagavān svayaṃ iti śrī-sūtādīnāṃ śrī-jayadevādīnāṃ",
  "GR14ss1_tatu:1299": "cāsaṅkhya-lokānām ity arthaḥ | tan-nāma iti tan-nāmnaḥ iti cobhayatra",
  "GR14ss1_tatu:1300": "kṛṣṇeti nāma bodhyam | rūḍhir iti prakṛti-pratyaya-sambandhaṃ vinaiva",
  "GR14ss1_tatu:1301": "yaśodā-sute prasiddhir maṇḍapa-śabdasyeva gṛha-viśeṣa ity arthaḥ ||47||",
  "GR14ss1_tatu:1302": "atha tasyaiva prayojanasya brahmānandānubhavād api paramatvam",
  "GR14ss1_tatu:1303": "anubhūtavān | yatas tādṛśaṃ śukam api tad-ānanda-vaiśiṣṭya-lambhanāya",
  "GR14ss1_tatu:1304": "tām adhyāpayāmāsety āha sa saṃhitām iti | kṛtvānukramya ceti prathamataḥ",
  "GR14ss1_tatu:1305": "svayaṃ saṅkṣepeṇa kṛtvā paścāt tu śrī-nāradopadeśād anukrameṇa vivṛtyety",
  "GR14ss1_tatu:1306": "arthaḥ | ataeva śrīmad-bhāgavataṃ bhāratānantaraṃ yad atra śrūyate, yac",
  "GR14ss1_tatu:1307": "cānyatrāṣṭādaśa-purāṇānantaraṃ bhāratam iti tad-dvayam api samāhitaṃ",
  "GR14ss1_tatu:1308": "syāt | brahmānandānubhava-nimagnatvāt nivṛtti-nirataṃ sarvato nivṛttau",
  "GR14ss1_tatu:1309": "nirataṃ, tatrāvyabhicāriṇam apīty arthaḥ ||48||",
  "GR14ss1_tatu:1310": "BD: atheti brahmānandād yasya brahmety ukta-vastu-sukhād api |",
  "GR14ss1_tatu:1311": "paramatvam utkṛṣṭatvam anubhūtavān śrī-vyāsaḥ | tādṛśaṃ tad-",
  "GR14ss1_tatu:1312": "ānandānubhavainam api | tad-ānandeti kṛṣṇa-premānanda-prāpaṇāyety",
  "GR14ss1_tatu:1313": "arthaḥ | ata eveti | yad atreti atra śrī-bhāgavate | ayatra mātsyādau aṣṭādśa-",
  "GR14ss1_tatu:1314": "purāṇāni kṛtvā satyavatī-sutaḥ | cakre bhāratam ākhyānaṃ vedārthair",
  "GR14ss1_tatu:1315": "upabṛṃhitam ity anenety arthaḥ | tatreti nivṛttāv ity arthaḥ ||48||",
  "GR14ss1_tatu:1316": "tam etaṃ śrī-veda-vyāsasya samādhi-jātānubhavaṃ śrī-śaunaka-",
  "GR14ss1_tatu:1317": "praśnottaratvena viśadayan sarvātmārāmānubhavena sahetukaṃ saṃvādayati",
  "GR14ss1_tatu:1318": "ātmārāmāś ceti | nirgranthā vidhi-niṣedhātītā nirgatāhaṅkāra-granthayo",
  "GR14ss1_tatu:1319": "vā | ahaitukīṃ phalānusandhi-rahitām | atra sarvākṣepaparihārārtham āha",
  "GR14ss1_tatu:1320": "itthambhūta ātmārāmāṇām apy ākarṣaṇa-svabhāvo guṇo yasya sa iti | tam",
  "GR14ss1_tatu:1321": "evārthaṃ śrī-śukasyāpy anubhavena saṃvādayati harer guṇeti | śrī-",
  "GR14ss1_tatu:1322": "vyāsadevād yat-kiñcic-chrutena guṇena pūrvam ākṣiptā matir yasya saḥ |",
  "GR14ss1_tatu:1323": "paścād adhyagāt mahad-vistīrṇam api | tataś ca tat-saṅkathā-sauhārdena",
  "GR14ss1_tatu:1324": "nityaṃ viṣṇu-janāḥ priyā yasya tathābhūto vā, teṣāṃ priyo vā svayam abhavad",
  "GR14ss1_tatu:1325": "ity arthaḥ |",
  "GR14ss1_tatu:1326": "ayaṃ bhāvaḥ brahma-vaivartānusāreṇa pūrvaṃ tāvad ayaṃ garbham ārabhya",
  "GR14ss1_tatu:1327": "śrī-kṛṣṇasya svaritayā māyā-nivārakatvaṃ jñātavān | tatra śrī-vyeda-vyāsas",
  "GR14ss1_tatu:1328": "tu taṃ vaśīkartuṃ tad-ananya-sādhanaṃ śrī-bhāgavatam eva jñātvā, tad-",
  "GR14ss1_tatu:1329": "guṇātiśaya-prakāśamayāṃs tadīya-padya-viśeṣān kathañcc chrāvayitvā tena",
  "GR14ss1_tatu:1330": "tam ākṣipta-matiṃ kṛtvā, tad eva pūrṇaṃ tam adhyāpayāmāseti śrī-",
  "GR14ss1_tatu:1331": "bhāgavata-mahimātiśayaḥ proktaḥ | tad evaṃ darśitaṃ vaktuḥ śrī-śukasya",
  "GR14ss1_tatu:1332": "vedavyāsasya ca samāna-hṛdayam | tasmād vaktur hṛdayānurūpam eva",
  "GR14ss1_tatu:1333": "sarvatra tātparyaṃ paryālocanīyaṃ nānyathā | yad yat tad anyathā",
  "GR14ss1_tatu:1334": "paryālocanaṃ, tatra tatra kupatha-gāmitaiveti niṣṭaṅkitam || 1.7 || śrī-sūtaḥ ||",
  "GR14ss1_tatu:1335": "49 ||",
  "GR14ss1_tatu:1336": "BD: samādhi-dṛṣṭasyārthasya sarva-tattvajña-sammatatvam āha tam ity",
  "GR14ss1_tatu:1337": "ādinā | nirgatāhaṅkāreti | mahat-tattvāj jāto'yam ahaṅkāraḥ | na tu",
  "GR14ss1_tatu:1338": "svarūpānubandhīti bodhyaṃ, dvitīye sandarbhe evam eva nirṇeṣyamāṇatvāt |",
  "GR14ss1_tatu:1339": "tadīya-padya-viśeṣān iti pūtanādhātrī-gati-dāna-pāṇḍava-sārathya-",
  "GR14ss1_tatu:1340": "pratīhāratvādi-pradarśakān katicic chlokān ity arthaḥ | brahma-vaivarte śuko",
  "GR14ss1_tatu:1341": "yoni-jātaḥ, bhārate tv ayoni-jātaḥ kathyate | dāra-grahaṇaṃ kanyā-santatiś",
  "GR14ss1_tatu:1342": "ceti | tad etat sarvaṃ kalpa-bhedena saṅgamanīyam ||49||",
  "GR14ss1_tatu:1343": "atha krameṇa vistaratas tathaiva tātparyaṃ nirṇetuṃ sambandhābhidheya-",
  "GR14ss1_tatu:1344": "prayojaneṣu ṣaḍbhiḥ sandarbhair nirṇeṣyamāṇeṣu prathamaṃ yasya vācya-",
  "GR14ss1_tatu:1345": "vācakatā-sambandhīdaṃ śāstraṃ tad eva dharmaḥ projjhita-kaitavaḥ ity ādi-",
  "GR14ss1_tatu:1346": "padye sāmānyākāratas tāvad āha vedyaṃ vāstavam atra vastu (BhP 1.1.2) iti ||",
  "GR14ss1_tatu:1347": "ṭīkā ca atra śrīmati sundare bhāgavate vāstavaṃ paramārtha-bhūtaṃ vastu",
  "GR14ss1_tatu:1348": "vedyaṃ, na tu vaiśeṣikādivad dravya-guṇādi-rūpam ity eṣā ||1.1|| veda-",
  "GR14ss1_tatu:1349": "vyāsaḥ ||50||",
  "GR14ss1_tatu:1350": "BD: saṅkṣepeṇoktaṃ sambandhādikaṃ vistareṇa darśayitum upakramate",
  "GR14ss1_tatu:1351": "athetyādi | tathaiveti śrī-śukādi-hṛdayānusāreṇety arthaḥ | sāmānyata iti",
  "GR14ss1_tatu:1352": "anirdiṣṭa-svarūpa-guṇa-vibhūti-kathanāyety arthaḥ | vaiśeṣikādivad iti",
  "GR14ss1_tatu:1353": "kaṇāda-gautamokta-śāstravad ity arthaḥ ||50||",
  "GR14ss1_tatu:1354": "atha kiṃ rūpaṃ tad-vastu-tattvam ity atrāha vadanti tat tattva-vidas tattvaṃ yaj",
  "GR14ss1_tatu:1355": "jñānam advayam iti (BhP 1.2.11) | jñānaṃ cid-eka-rūpam | advayatvaṃ cāsya",
  "GR14ss1_tatu:1356": "svayaṃ-siddhatādṛśātādṛśatattvāntarābhāvaāt svaśaktyeka-sahāyatvāt |",
  "GR14ss1_tatu:1357": "paramāśrayaṃ taṃ vinā tāsām asiddhatvāc ca | tattvam iti parama-",
  "GR14ss1_tatu:1358": "puruṣārthatā-dyotanayā parama-sukha-rūpatvaṃ tasya bodhyate | ataeva tasya",
  "GR14ss1_tatu:1359": "nityatvaṃ ca darśitam ||1.2|| śrī-sutaḥ ||52||",
  "GR14ss1_tatu:1360": "BD: svarūpa-nideśa-pūrvakaṃ tattvaṃ vaktum avatārayati atha kim iti | svayaṃ",
  "GR14ss1_tatu:1361": "siddheti ātmanaiva siddhaṃ khalu svayaṃ siddham ucyate | svayaṃ dāsās",
  "GR14ss1_tatu:1362": "tapasvinaḥ ity atra tapasv-dāsyam ātmanā tapasvinaiva siddhaṃ pratīyate",
  "GR14ss1_tatu:1363": "tadvat | tādṛśaṃ ca pareśa-vastv eva, na tu tādṛśam api jīva-caitanyaṃ, na tv",
  "GR14ss1_tatu:1364": "atādṛśaṃ prakṛti-kāla-lakṣaṇaṃ jaḍa-vastu | tad-abhāvād advayatvam | tayoḥ",
  "GR14ss1_tatu:1365": "svayaṃsiddhatvābhāvaḥ kutaḥ | ity atrāha paramāśrayaṃ taṃ vineti | sva-",
  "GR14ss1_tatu:1366": "śaktyeka-sahāye'py advaya-padaṃ prayujyate dhanur dvitīyaḥ pāṇḍur iti |",
  "GR14ss1_tatu:1367": "nanu vedānte vjñānam ānandaṃ brahma iti | vijñānānada-svarūpaṃ brahma",
  "GR14ss1_tatu:1368": "paṭhyate, iha jñānam iti katham | tatrāha tattvam iti | idam atra tattvam ity",
  "GR14ss1_tatu:1369": "ukte sāre vastuni tattva-śabdo nīyate | sāraṃ ca sukham eva sarveṣām",
  "GR14ss1_tatu:1370": "upāyānāṃ tad-arthatvāt | tathā ca sukha-rūpatvam api tasyāgatam | nanu",
  "GR14ss1_tatu:1371": "jñānaṃ sukhaṃ cānityaṃ dṛṣṭaṃ tatrāha ataeveti | svayaṃsiddhatvena",
  "GR14ss1_tatu:1372": "vyākhyānān nityaṃ tad ity arthaḥ | sad-akāraṇaṃ yat tan nityaṃ iti hi",
  "GR14ss1_tatu:1373": "tīrthakārāḥ | evaṃ ca tādṛśa-brahma-sambandhīdaṃ śāstram ity uktam ||51||",
  "GR14ss1_tatu:1374": "nanu nīla-pītādy-ākāraṃ kṣaṇikam eva jñānaṃ dṛṣṭam, tat punar advayaṃ",
  "GR14ss1_tatu:1375": "nityaṃ jñānaṃ kathaṃ lakṣyate yan-niṣṭham idaṃ śāstram | ity atrāha sarva-",
  "GR14ss1_tatu:1376": "vedānta-sāraṃ yad brahmātvekatva-lakṣaṇam | vastv advitīyaṃ tan-niṣṭham",
  "GR14ss1_tatu:1377": "iti (BhP 12.13.12) satyaṃ jñānam anantaṃ brahma iti yasya svarūpam uktam,",
  "GR14ss1_tatu:1378": "yenāśrutaṃ śrutaṃ bhavati (Chā 6.1.3) iti yad-vijñānena sarva-vijñānaṃ",
  "GR14ss1_tatu:1379": "pratijñātam | sad eva saumyedam agra āsīt (Chā U 6.2.1) ity ādinā nikhila-",
  "GR14ss1_tatu:1380": "jagad-eka-kāraṇatā | tad aikṣata bahu syām (ChāU 6.2.3) ity anena satya-",
  "GR14ss1_tatu:1381": "saṅkalpatā ca yasya pratipāditā, tena brahmaṇā svarūpa-śaktibhyāṃ sarva-",
  "GR14ss1_tatu:1382": "bṛhattamena sārdham | anena jīvenātmanā (Chā U 6.3.2) iti",
  "GR14ss1_tatu:1383": "tadīyoktāvidantānirdeśena tato bhinnatve'py ātmatānirdeśena tad-ātmāṃśa-",
  "GR14ss1_tatu:1384": "viśeṣatvena labdhasya bādarāyaṇa-samādhi-dṛṣṭa-yukter atyabhinnatā-",
  "GR14ss1_tatu:1385": "rahitasya jīvātmano yad ekatvaṃ tattvam asi (ChāU 6.8.7) ity ādau jātyā tad-",
  "GR14ss1_tatu:1386": "aṃśa-bhūta-cid-rūpatvena samānākāratā | tad eva lakṣaṇaṃ prathamato jñāne",
  "GR14ss1_tatu:1387": "sādhakatamaṃ yasya tathābhūtaṃ yat sarva-vedānta-sāram advitīyaṃ vastu tan-",
  "GR14ss1_tatu:1388": "niṣṭhaṃ tad-eka-viṣayam idaṃ śrī-bhāgavatam iti prāktana-",
  "GR14ss1_tatu:1389": "padyasthenānuṣaṅgaḥ | yathā janma-prabhṛti kaścid gṛha-guhāvaruddhaḥ",
  "GR14ss1_tatu:1390": "sūryaṃ vividiṣuḥ kathaṅcid gavākṣa-patitaṃ sūryāṃśu-kaṇaṃ darśayitvā",
  "GR14ss1_tatu:1391": "kenacid upadiśyate eṣa sa iti | etat tad-aṃśa-jyotiḥ-samānākāratayā tan-mahā-",
  "GR14ss1_tatu:1392": "jyotir-maṇḍalam anusandhīyatām ity arthas tadvat | jīvasya tathā tad-",
  "GR14ss1_tatu:1393": "aṃśatvaṃ ca tac-chakti-viśeṣa-siddhatvenaiva paramātma-sandarbhe",
  "GR14ss1_tatu:1394": "sthāpayiṣyāmaḥ | tad etaj-jīvādi-lakṣaṇāṃśa-viśiṣṭatayaivopaniṣadas tasya",
  "GR14ss1_tatu:1395": "sāṃśatvam api kvacid upadiśanti | niraṃśatvopadeśikā śrutis tu kevala-tan-",
  "GR14ss1_tatu:1396": "niṣṭhā | atra kaivalyaika-prayojanam iti caturtha-pādaś ca kaivalya-padasya",
  "GR14ss1_tatu:1397": "śuddhatva-mātra-vacanatvena śuddhatvasya ca śuddha-bhaktitvena",
  "GR14ss1_tatu:1398": "paryavasānena prīti-sandarbhe vyākhyāsyate ||12|13|| śrī-sūtaḥ ||52||",
  "GR14ss1_tatu:1399": "BD: ārthikaṃ nityatvaṃ sthiraṃ kurvan, śāstrasya viśiṣṭa-brahma-",
  "GR14ss1_tatu:1400": "sambandhitvam āha - nanu nīlety ādinā | anena jīvenety ādi | tadīyoktau",
  "GR14ss1_tatu:1401": "paradevatā-vākye | tad-ātmāṃśa-viśeṣatvena tad-vibhinnāṃśatvena, na tu",
  "GR14ss1_tatu:1402": "matsyādivat svāṃśatvenety arthaḥ | jīvātmano yad ekatvam iti jīvasya cid-",
  "GR14ss1_tatu:1403": "rūpatvena jātyā yad-brahma-samānākāratvaṃ tad eva tasya brahmaṇā",
  "GR14ss1_tatu:1404": "sahaikyam iti vyakti-bhedaḥ prasphuṭaḥ | evam eva yathetyādi-dṛṣṭāntenāpi",
  "GR14ss1_tatu:1405": "darśitaḥ | tad etad iti upaniṣadaḥ so'kāmayata bahu syām ity ādyāḥ |",
  "GR14ss1_tatu:1406": "niraṃśatvopadeśiketi satyaṃ jñānam anantam (TaittU 2.1), niṣkalaṃ niṣriyaṃ",
  "GR14ss1_tatu:1407": "śāntaṃ niravadyaṃ nirañjanam (ŚvetU 6.19) ity ādyā śrutis tu kevala-tan-",
  "GR14ss1_tatu:1408": "niṣṭhā viśeṣyamātra-parety arthaḥ | anabhivyakta-saṃsthāna-guṇakaṃ brahma",
  "GR14ss1_tatu:1409": "vadatīti yāvat ||52||",
  "GR14ss1_tatu:1410": "tatra yadi tvam-padārthaysa jīvātmano jñānatvaṃ nityatvaṃ ca prathamato",
  "GR14ss1_tatu:1411": "vicāra-gocaraḥ syāt tadaiva tat-padārthasya tādṛśatvaṃ subodhaṃ syād iti | tad",
  "GR14ss1_tatu:1412": "bodhayitum anyārthaś ca parāmarśaḥ (Vs. 1.3.20) iti nyāyena jīvātmanas tad-",
  "GR14ss1_tatu:1413": "rūpatvam āha |",
  "GR14ss1_tatu:1414": "nātmā jajāna na mariṣyati naidhate'sau",
  "GR14ss1_tatu:1415": "na kṣīyate savanavid-vyabhicāriṇāṃ hi |",
  "GR14ss1_tatu:1416": "sarvatra śaśvad anapāyy upalabdhi-mātraṃ",
  "GR14ss1_tatu:1417": "prāṇo yathendriya-balena vikalpitaṃ sat || (BhP 11.3.38)",
  "GR14ss1_tatu:1418": "ātmā śuddho jīvaḥ | na jajāna na jātaḥ | janmābhāvād eva tad-anantarāstitā-",
  "GR14ss1_tatu:1419": "lakṣaṇo vikāro'pi nāsti | naidhate na vardhate | vṛddhy-abhāvād eva",
  "GR14ss1_tatu:1420": "vipariṇāmo'pi nirastaḥ | hi yasmāt | vyabhicāriṇām āgamāpāyināṃ bāla-",
  "GR14ss1_tatu:1421": "yuvādi-dehānāṃ deva-manuṣyādy-ākāra-dehānāṃ vā | savanavit tat-tat-kāla-",
  "GR14ss1_tatu:1422": "draṣṭā | nahy avasthāvatāṃ draṣṭā tad-avastho bhavatīty arthaḥ | niravasthaḥ",
  "GR14ss1_tatu:1423": "ko'sāv ātmā | ata āha upalabdhi-mātraṃ jñānaika-rūpam | kathambhūtam |",
  "GR14ss1_tatu:1424": "sarvatra dehe, śaśvat sarvadā anuvartamānam iti |",
  "GR14ss1_tatu:1425": "nanu nīla-jñānaṃ naṣṭaṃ pīta-jñānaṃ jātam iti pratīter na",
  "GR14ss1_tatu:1426": "jñānasyānapāyitvam | tatrāha indriya-baleneti | sad eva jñānam ekam indriya-",
  "GR14ss1_tatu:1427": "balena vividhaṃ kalpitam | nīlādy-ākārā vṛttaya eva jāyante naśyanti ca na",
  "GR14ss1_tatu:1428": "jñānam iti bhāvaḥ | ayam āgamāpāyitadavadhi-bhedena prathamas tarkaḥ |",
  "GR14ss1_tatu:1429": "draṣṭṛ-dṛśya-bhedena dvitīyo'pi tarko jñeyaḥ | vyabhicāriṣv avasthā-",
  "GR14ss1_tatu:1430": "vyabhicāre dṛṣṭāntaḥ prāṇo yatheti |",
  "GR14ss1_tatu:1431": "BD: jīvātmani jñāte paramātmā sujñātaḥ syād ity uktam | tad arthaṃ",
  "GR14ss1_tatu:1432": "jīvātmānaṃ nirūpayiṣyann avatārayati tatra yadīty ādinā | anyārthaś ceti",
  "GR14ss1_tatu:1433": "brahma-sūtram | dahara-vidyā chāndogye paṭhyate yad idam asmin brahma-",
  "GR14ss1_tatu:1434": "pure daharaṃ puṇḍarīkaṃ veśma daharo'sminn antar-ākāśas tasmin yad-antas",
  "GR14ss1_tatu:1435": "tad anveṣṭavyam (ChāU 8.1.1) iti | atropāsakasya śarīraṃ brahma-puraṃ, tatra",
  "GR14ss1_tatu:1436": "hṛt-puṇḍarīkastho daharaḥ paramātmā dhyeyaḥ kathyate | tatrāpahata-",
  "GR14ss1_tatu:1437": "pāpmatvādi-guṇāṣṭakam anveṣṭavyam upadiśyata iti siddhāntitam | tad-",
  "GR14ss1_tatu:1438": "vākya-madhye sa eṣa samprasādo'smāc charīrāt samutthāya paraṃ jyotir",
  "GR14ss1_tatu:1439": "upasampadya svena rūpeṇābhiniṣpadyate, sa uttamaḥ puruṣaḥ (Chā 8.12.3) iti",
  "GR14ss1_tatu:1440": "vākyaṃ paṭhitam | atra samprasādo labdha-vijñāno jīvas tena yat paraṃ jyotir",
  "GR14ss1_tatu:1441": "upapannaṃ sa eva puruṣottama ity arthaḥ | dahara-vākyāntarāle jīva-",
  "GR14ss1_tatu:1442": "parāmarśaḥ kim artham iti cet tatrāha anyārtha iti | tatra jīva-",
  "GR14ss1_tatu:1443": "parāmarśo'nyārthaḥ | yaṃ prāpya jīvaḥ sva-svarūpeṇābhiniṣpadyate sa",
  "GR14ss1_tatu:1444": "paramātmeti paramātma-jñānārtha ity arthaḥ | na jajāneti jāyate'sti vardhate",
  "GR14ss1_tatu:1445": "vipariṇamate'pakṣīyate naśyati ca iti bhāva-vikārāḥ ṣaṭ paṭhitāḥ | te jīvasya",
  "GR14ss1_tatu:1446": "na santi iti samudāyārthaḥ | nanu nīla-jñānam ity ādi jñāna-rūpam",
  "GR14ss1_tatu:1447": "ātmavastu jñātṛ bhavati | prakāśa-vastu sūryaḥ prakāśayitā yathā | tataś ca",
  "GR14ss1_tatu:1448": "svarūpānubandhitvāj jñānaṃ tasya nityaṃ, tasyendriya-praṇālyā nīlādi-niṣṭhā",
  "GR14ss1_tatu:1449": "yā viṣayatā vṛtti-pada-vācyā saiva nīlādyapagame naśyatīti ||53||",
  "GR14ss1_tatu:1450": "dṛṣṭāntaṃ vivṛṇvann indriyādilayena nirvikārātmopalabdhiṃ darśayati --",
  "GR14ss1_tatu:1451": "aṇḍeṣu peśiṣu taruṣv aviniściteṣu",
  "GR14ss1_tatu:1452": "prāṇo hi jīvam upadhāvati tatra tatra |",
  "GR14ss1_tatu:1453": "sanne yad indriya-gaṇe'hami ca prasupte",
  "GR14ss1_tatu:1454": "kūṭastha āśayam ṛte tad anusmṛtir naḥ || [BhP 11.3.39]",
  "GR14ss1_tatu:1455": "aṇḍeṣu aṇḍajeṣu | peśiṣu jarāyujeṣu | taruṣu udbhijjeṣu | aviniściteṣu",
  "GR14ss1_tatu:1456": "svedajeṣu | upadhāvati anuvartate | evaṃ dṛṣṭānte nirvikāratvaṃ pradarśya",
  "GR14ss1_tatu:1457": "dārṣṭāntike'pi darśayati | katham | tadaivātmā savikāra iva pratīyate yadā",
  "GR14ss1_tatu:1458": "jāgare indriya-gaṇaḥ | yadā ca svapne tat-saṃskāravān ahaṅkāraḥ | yadā tu",
  "GR14ss1_tatu:1459": "prasuptaṃ tadā tasmin prasupta indriya-gaṇe sanne līne | ahami anaṅkāre ca",
  "GR14ss1_tatu:1460": "sanne līne | kūṭastho nirvikāra evātmā | kutaḥ | āśayam ṛte liṅga-śarīram",
  "GR14ss1_tatu:1461": "upādhiṃ vinā | vikāra-hetor upādher abhāvāt ity arthaḥ |",
  "GR14ss1_tatu:1462": "nanv ahaṅkāra-paryantasya sarvasya laye śūnyam evāvaśiṣyate | kva tadā",
  "GR14ss1_tatu:1463": "kūṭastha ātmā | ata āha tad-anusmṛtir naḥ | tasyākhaṇḍātmanaḥ suṣpti-",
  "GR14ss1_tatu:1464": "sākṣiṇaḥ smṛtiḥ naḥ asmākaṃ jāgrad-draṣṭṝṇāṃ jāyate etāvantaṃ kālaṃ",
  "GR14ss1_tatu:1465": "sukham aham asvāpsaṃ na kiñcid avediṣam iti | ato'nanubhūtasya",
  "GR14ss1_tatu:1466": "tasyāsmaraṇād asty eva suṣptau tādrg-ātmānubhavaḥ | viṣaya-",
  "GR14ss1_tatu:1467": "sambandhābhāvāc ca na spaṣṭa iti bhāvaḥ | ataḥ sva-prakāśa-mātra-vastunaḥ",
  "GR14ss1_tatu:1468": "sūryādeḥ prakāśavad upalabhdi-mātrasyāpy ātmana upalabhdiḥ svāśraye'sty",
  "GR14ss1_tatu:1469": "evety āyātam | tathā ca śrutiḥ -- yad vai tan na paśyati paśyan vai",
  "GR14ss1_tatu:1470": "draṣṭavyān na paśyati, na hi draṣṭur dṛṣṭorviparilopo vidyate (BṛhadU",
  "GR14ss1_tatu:1471": "4.3.23) iti |",
  "GR14ss1_tatu:1472": "ayaṃ sākṣi-sākṣya-vibhāgena tṛtīyas tarkaḥ | duḥkhi-premāspadatva-",
  "GR14ss1_tatu:1473": "vibhāgena caturtho'pi tarko'vagantavyaḥ ||55||",
  "GR14ss1_tatu:1474": "BD: dṛṣṭāntam iti prāṇasya nānā-deheṣv aikarūpyān nirvikāratvam ity",
  "GR14ss1_tatu:1475": "arthaḥ | tasminn ātmani | upādher liṅga-śarīrasya | abhāvād viśleṣād ity",
  "GR14ss1_tatu:1476": "arthaḥ | tadāpy atisūkṣmāyā vāsanāyāḥ sattvān mukter abhāva iti jñeyam |",
  "GR14ss1_tatu:1477": "prākṛtāhaṅkāre līne'pi svarūpānubandhino'ham arthasya sattvāt tena sukham",
  "GR14ss1_tatu:1478": "aham asvāpsam iti vimarśo bhavatīti pratipādayitum āha nanv ity ādi |",
  "GR14ss1_tatu:1479": "śūnyam eveti ahaṃ-pratyayṃ vinātmano'pratīter iti bhāvaḥ | akhaṇḍātmana",
  "GR14ss1_tatu:1480": "iti | aṇu-rūpatvād vibhāgānarhasyety arthaḥ |",
  "GR14ss1_tatu:1481": "nanu svāpād utthitasyātmano,haṅkāreṇa yogāt sukham aham asvāpsam iti",
  "GR14ss1_tatu:1482": "vimarśo jāgare sidhyati | suṣuptau tu cin-mātraḥ sa iti cet tatrāha",
  "GR14ss1_tatu:1483": "ato'nanubhūtasyeti | anubhava-smaraṇayoḥ sāmānādhikaraṇyād ity arthaḥ |",
  "GR14ss1_tatu:1484": "tasmāt tasyām apy anubhavitaivātmeti siddham | nanūpalabdhi-mātram ity",
  "GR14ss1_tatu:1485": "uktam | tasyopalabdhṛtvaṃ katham | tatrāha ata ity ādi | yad vai iti | tad-ātma-",
  "GR14ss1_tatu:1486": "caitanyaṃ kartṛ | suṣuptau na paśyatīti yad ucyate tat khalu draṣṭavya-",
  "GR14ss1_tatu:1487": "viṣayābhāvād eva, na tu draṣṭṛtvābhāvād ity arthaḥ | sphuṭam anyat ||54||",
  "GR14ss1_tatu:1488": "tad uktaṃ -",
  "GR14ss1_tatu:1489": "anvaya-vyatirekākhyas tarkaḥ syāc caturātmakaḥ |",
  "GR14ss1_tatu:1490": "āgamāpāyitadavadhi-bhedena prathamo mataḥ ||",
  "GR14ss1_tatu:1491": "draṣṭṛ-dṛśya-vibhāgena dvitīyo'pi matas tathā |",
  "GR14ss1_tatu:1492": "sākṣi-sākṣya-vibhāgena tṛtīyaḥ sammataḥ satām ||",
  "GR14ss1_tatu:1493": "duḥkhi-premāspadatvena caturthaḥ sukha-bodhakaḥ ||",
  "GR14ss1_tatu:1494": "||11.3|| iti śrī-pippalāyano nimim ||55||",
  "GR14ss1_tatu:1495": "BD: padyayor vyākhyāne catvāras tarkā yojitās tān abhiyuktoktābhyāṃ",
  "GR14ss1_tatu:1496": "sārdhakārikābhyāṃ nirdiśati anvayeti | tarka-śabdena tarkāṅgakam",
  "GR14ss1_tatu:1497": "anumānaṃ bodhyam | āgamāpāyino dṛśyāt sākṣyād duḥkhāspadāc ca",
  "GR14ss1_tatu:1498": "dehāder ātmā bhidyate | tad-avadhitvāt, tad-draṣṭṛtvāt, tat-sākṣitvāt,",
  "GR14ss1_tatu:1499": "premāspadatvāc ceti krameṇa hetavo neyāḥ | vyatirekaś cohyaḥ ||55||",
  "GR14ss1_tatu:1500": "evambhūtānāṃ jīvānāṃ cin-mātraṃ yat svarūpaṃ tayaivākṛtyā tad-aṃśitvena",
  "GR14ss1_tatu:1501": "ca tad-abhinnaṃ yat tattvaṃ tad atra vācyam iti vyaṣṭi-nirdeśa-dvārā",
  "GR14ss1_tatu:1502": "proktam | tad eva hy āśraya-saṃjñakaṃ mahāpurāṇa-lakṣaṇa-rūpaiḥ",
  "GR14ss1_tatu:1503": "sargādibhir arthaiḥ samaṣṭi-nirdeśa-dvārāpi lakṣyata ity atrāha dvābhyām -",
  "GR14ss1_tatu:1504": "-",
  "GR14ss1_tatu:1505": "atra sargo visargaś ca sthānaṃ poṣaṇam ūtayaḥ |",
  "GR14ss1_tatu:1506": "manvantareśānukathā nirodho muktir āśrayaḥ ||",
  "GR14ss1_tatu:1507": "daśamasya viśuddhy-arthaṃ navānām iha lakṣaṇam |",
  "GR14ss1_tatu:1508": "varṇayanti mahātmānaḥ śrutenārthena cāñjasā || (BhP 2.10.1-2)",
  "GR14ss1_tatu:1509": "manvantarāṇi ceśānukathāś ca manvantareśānukathāḥ | atra sargādayo",
  "GR14ss1_tatu:1510": "daśārthā lakṣyanta ity arthaḥ | tatra ca daśamasya viśuddhy-arthaṃ tattva-",
  "GR14ss1_tatu:1511": "jñānārthaṃ navānāṃ lakṣaṇaṃ svarūpaṃ varṇayanti | nanv atra naivaṃ",
  "GR14ss1_tatu:1512": "pratīyate | ata āha śrutena śrutyā kaṇṭhoktyaiva stutayādi-sthāneṣu, añjasā",
  "GR14ss1_tatu:1513": "sākṣād varṇayanti | arthena tātparya-vṛttyā ca tat-tad-ākhyāneṣu ||56||",
  "GR14ss1_tatu:1514": "BD: īśvara-jñānārthaṃ jīva-svarūpa-jñānaṃ nirṇītam | atha tat-",
  "GR14ss1_tatu:1515": "sādṛśyeneśvara-svarūpaṃ nirṇetuṃ pūrvoktaṃ yojayati evambhūtānām ity",
  "GR14ss1_tatu:1516": "ādinā | cin-mātraṃ yat svarūpam iti cetayitṛ ceti bodhyaṃ pūrva-nirūpaṇāt |",
  "GR14ss1_tatu:1517": "tatahivākṛtyeti cinmātratve sati cetayitṛtvaṃ yākṛtir jātis tayety arthaḥ | ākṛtis",
  "GR14ss1_tatu:1518": "tu striyāṃ rūpe sāmānya-vapuṣor api iti medinī | tad-aṃśitvena jīvāṃśitvena",
  "GR14ss1_tatu:1519": "cety arthaḥ | tad-abhinnaṃ jīvābhinnaṃ yad brahma-tattvam | aṃśaḥ khalv",
  "GR14ss1_tatu:1520": "aṃśino na bhidyate vyaṣṭir ity arthaḥ | jīvādi-śaktimad brahma samaṣṭiḥ |",
  "GR14ss1_tatu:1521": "jīvas tu vyaṣṭiḥ | tādṛśa-samaṣṭi-brahma-nirūpaṇena tasya tathātvaṃ",
  "GR14ss1_tatu:1522": "vaktavyam ity arthaḥ | daśamasya ceśvarasya | avaśiṣṭaḥ sphuṭārthaḥ ||56||",
  "GR14ss1_tatu:1523": "tam eva daśamaṃ vispaṣṭayituṃ teṣāṃ daśānāṃ vyutpādikāṃ sapta-ślokīm",
  "GR14ss1_tatu:1524": "āha --",
  "GR14ss1_tatu:1525": "bhūta-mātrendriya-dhiyāṃ janma sarga udāhṛtaḥ",
  "GR14ss1_tatu:1526": "brahmaṇo guṇa-vaiṣamyād visargaḥ pauruṣaḥ smṛtaḥ || (BhP 2.10.3)",
  "GR14ss1_tatu:1527": "bhūtāni khādīni | mātrāṇi ca śabdādīni indriyāṇi ca | dhī-śabdena mahad-",
  "GR14ss1_tatu:1528": "ahaṅkārau | guṇānāṃ vaiṣamyāt pariṇāmāt | brahmaṇaḥ parameśvarāt",
  "GR14ss1_tatu:1529": "kartṛ-bhūtādīnāṃ janma sargaḥ | puruṣo vairājo brahmā, tat-kṛtaḥ pauruṣaś",
  "GR14ss1_tatu:1530": "carācara-sargo visarga ity arthaḥ |",
  "GR14ss1_tatu:1531": "sthitir vaikuṇṭha-vijayaḥ poṣaṇaṃ tad-anugrahaḥ",
  "GR14ss1_tatu:1532": "manvantarāṇi sad-dharma ūtayaḥ karma-vāsanāḥ",
  "GR14ss1_tatu:1533": "avatārānucaritaṃ hareś cāsyānuvartinām",
  "GR14ss1_tatu:1534": "puṃsām īśa-kathāḥ proktā nānākhyānopabṛṃhitāḥ || (BhP 2.10.4-5)",
  "GR14ss1_tatu:1535": "vaikuṇṭhasya bhagavato vijayaḥ sṛṣṭānāṃ tat-tan-maryādā-pālanenotkarṣaḥ |",
  "GR14ss1_tatu:1536": "sthitiḥ sthānam | tataḥ sthiteṣu svabhakteṣu tasyānugrahaḥ poṣaṇam |",
  "GR14ss1_tatu:1537": "manvantarāṇi tat-tan-manvantara-sthitānāṃ manvādīnāṃ tad-anugṛhītānāṃ",
  "GR14ss1_tatu:1538": "satāṃ caritāni, tāny eva dharmas tad-upāsanākhyaḥ sad-dharmaḥ | tatraiva",
  "GR14ss1_tatu:1539": "sthitau nānā-karma-vāsanā ūtayaḥ | sthitāv eva harer avatārānucaritam",
  "GR14ss1_tatu:1540": "asyānuvartināṃ ca kathā īśānukathāḥ proktā ity arthaḥ |",
  "GR14ss1_tatu:1541": "nirodho 'syānuśayanam ātmanaḥ saha śaktibhiḥ |",
  "GR14ss1_tatu:1542": "muktir hitvānyathā rūpaṃ sva-rūpeṇa vyavasthitiḥ || (BhP 2.10.6)",
  "GR14ss1_tatu:1543": "sthity-anantaraṃ cātmano jīvasya śaktibhiḥ svopādhibhiḥ sahāsya harer",
  "GR14ss1_tatu:1544": "anuśayanaṃ, hari-śayanānugatatvena śayanaṃ nirodha ity arthaḥ | tatra hareḥ",
  "GR14ss1_tatu:1545": "śayanaṃ prapañcaṃ prati dṛṣṭi-nimīlanam | jīvānāṃ śayanaṃ tatra laya iti",
  "GR14ss1_tatu:1546": "jñeyam | tatraiva nirodhe'nyathārūpam avidyādhyastam ajñatvādikaṃ hitvā",
  "GR14ss1_tatu:1547": "svarūpeṇa vyavasthitir muktiḥ ||57||",
  "GR14ss1_tatu:1548": "BD: sargādīn daśa vyutpādayati tad evam ity ādinā | brahmaṇaḥ",
  "GR14ss1_tatu:1549": "parameśvarād iti | kāraṇa-sṛṣṭiḥ pārameśvarī | kārya-sṛṣṭis tu vairiñcīty",
  "GR14ss1_tatu:1550": "arthaḥ | muktir iti bhagavad-vaimukhyānugatayā'vidyayā racitam anyathā-",
  "GR14ss1_tatu:1551": "rūpaṃ devam ānavādibhāvaṃ hitvā tat-sāmmukhyānupravṛttayā tad-bhaktyā",
  "GR14ss1_tatu:1552": "vināśya, svarūpeṇāpahata-pāpmatvādi-guṇāṣṭaka-viśiṣṭena jīva-svarūpeṇa",
  "GR14ss1_tatu:1553": "jīvasya vyavasthitir viśiṣṭā punar āvṛtti-śūnyā punar āvṛtti-śūnyā bhagavat-",
  "GR14ss1_tatu:1554": "sannidhau sthitir muktir ity arthaḥ ||57||",
  "GR14ss1_tatu:1555": "ābhāsaś ca nirodhaś ca yato 'sty adhyavasīyate",
  "GR14ss1_tatu:1556": "sa āśrayaḥ paraṃ brahma paramātmeti śabdyate | [BhP 2.10.7]",
  "GR14ss1_tatu:1557": "ābhāsaḥ sṛṣṭiḥ | nirodho layaś ca yato bhavati | adhyavasīyata upalabhyate",
  "GR14ss1_tatu:1558": "jīvānāṃ jñānendriyeṣu prakāśate ca | sa brahmeti paramātmeti prasiddha",
  "GR14ss1_tatu:1559": "āśrayaḥ kathyate | iti śabdaḥ prakārārthaḥ | tena bhagavān iti ca | asya vivṛtir",
  "GR14ss1_tatu:1560": "agre vidheyā ||58||",
  "GR14ss1_tatu:1561": "BD: atha navabhiḥ sargādibhir lakṣaṇīyam āśraya-tattvam āha ābhāsaś ceti |",
  "GR14ss1_tatu:1562": "yata iti hetau pañcamī ||58||",
  "GR14ss1_tatu:1563": "sthitau ca tatrāśraya-svarūpam aparokṣānubhavena vyaṣṭi-dvārāpi spaṣṭaṃ",
  "GR14ss1_tatu:1564": "darśayitum adhyātmādi-vibhāgam āha -",
  "GR14ss1_tatu:1565": "yo 'dhyātmiko 'yaṃ puruṣaḥ so 'sāv evādhidaivikaḥ |",
  "GR14ss1_tatu:1566": "yas tatrobhaya-vicchedaḥ puruṣo hy ādhibhautikaḥ ||",
  "GR14ss1_tatu:1567": "ekam ekatarābhāve yadā nopalabhāmahe |",
  "GR14ss1_tatu:1568": "tritayaṃ tatra yo veda sa ātmā svāśrayāśrayaḥ || [BhP 2.10.8-9]",
  "GR14ss1_tatu:1569": "yo'yam ādhyātmikaḥ puruṣaś cakṣur-ādi-karaṇābhimānī draṣṭā jīvaḥ | sa",
  "GR14ss1_tatu:1570": "evādhidaivikaś cakṣur ādy-adhiṣṭhātā sūryādiḥ | deha-sṛṣṭeḥ pūrvaṃ",
  "GR14ss1_tatu:1571": "karaṇānāām adhiṣṭhānābhāvenākṣamatayā karaṇa-prakāśa-",
  "GR14ss1_tatu:1572": "kartṛtvābhimāni-tat-sahāyayor ubhayor api tayor vṛtti-bhedānudayena jīvatva-",
  "GR14ss1_tatu:1573": "mātrāviśeṣāt | tataś cobhayaḥ karaṇābhimāni-tad-adhiṣṭhātṛ-devatā-rūpo",
  "GR14ss1_tatu:1574": "dvirūpo vicchedo yasmāt | sa ādhibhautikaś cakṣur golakādy-upalakṣito dṛśyo",
  "GR14ss1_tatu:1575": "dehaḥ puruṣa iti puruṣasya jīvasyopādhiḥ | sa vā eṣa puruṣo'nna-rasa-mayaḥ",
  "GR14ss1_tatu:1576": "[TaittaU 2.1] ity ādi śruteḥ ||59||",
  "GR14ss1_tatu:1577": "BD: nanu karaṇābhimānino jīvasya karaṇa-pravartaka-sūryāditvam atra",
  "GR14ss1_tatu:1578": "katham | tatrāha deha-sṛṣṭeḥ pūrvam iti karaṇānām iti | adhiṣṭhānābhāvena",
  "GR14ss1_tatu:1579": "cakṣr golakādyabhāvenety arthaḥ | ubhayor api tayor vṛtti-bhedānudayeneti",
  "GR14ss1_tatu:1580": "karaṇānāṃ viṣaya-grahaṇaṃ vṛttiḥ | devatānāṃ tu tatra pravartakatvaṃ vṛttiḥ |",
  "GR14ss1_tatu:1581": "ayam atra niṣkarṣaḥ dehotpatteḥ pūrvam api jīvena sārdham indriyāṇi tad-",
  "GR14ss1_tatu:1582": "devatāś ca santy eva | tadā teṣāṃ vṛtty-abhāvāj jīve'ntarbhāvo vivakṣitaḥ |",
  "GR14ss1_tatu:1583": "utpanne tu dehe tayor vibhāgo yad-bhavatīty āha tataś cobhaya iti ||59||",
  "GR14ss1_tatu:1584": "ekam ekatarābhāva ity eṣām anyonya-sāpekṣa-siddhatve nānāśrayatvaṃ",
  "GR14ss1_tatu:1585": "darśayati | tathā hi dṛśyaṃ vinā tat-pratīty-anumeyaṃ karaṇaṃ na sidhyati |",
  "GR14ss1_tatu:1586": "nāpi draṣṭā na ca tad vinā karaṇa-pravṛtty-anumeyas tad-adhiṣṭhātā",
  "GR14ss1_tatu:1587": "sūryādiḥ | na ca taṃ vinā karaṇaṃ pravartate | na ca tad vinā dṛyam ity",
  "GR14ss1_tatu:1588": "ekatarasyābhāva ekaṃ nopalabhāmahe | tatra tadā tat-tritayam",
  "GR14ss1_tatu:1589": "ālocanātmakena pratyayena | yo veda sākṣitayā paśyati sa paramātmā",
  "GR14ss1_tatu:1590": "āśrayaḥ | teṣām api parasparam āśrayatvam astīti tad-vyavacchedārthaṃ",
  "GR14ss1_tatu:1591": "viśeṣaṇaṃ svāśrayo'nanyāśrayaḥ | sa cāsāv anyeṣām āśrayaś ceti |",
  "GR14ss1_tatu:1592": "tatrāṃśāṃśinoḥ śuddha-jīva-paramātmanor abhedāṃśa-svīkāreṇaivāśraya",
  "GR14ss1_tatu:1593": "uktaḥ | ataḥ paro'pi manute'nartham [BhP 1.7.5] iti |",
  "GR14ss1_tatu:1594": "jāgrat-svapna-suṣuptaṃ ca guṇato buddhi-vṛttayaḥ |",
  "GR14ss1_tatu:1595": "tāsāṃ vilakṣaṇo jīvaḥ sākṣitvena vivakṣitaḥ || [BhP 11.13.27] iti |",
  "GR14ss1_tatu:1596": "śuddho vicaṣṭe hy aviśuddha-kartuḥ [BhP 5.11.12] ity ādy uktasya sākṣi-",
  "GR14ss1_tatu:1597": "saṃjñinaḥ śuddha-jīvasyāśrayatvaṃ na śaṅkanīyam | athavā nanv",
  "GR14ss1_tatu:1598": "ādhyātmikādīnām apy āśrayatvam asty eva | satyam | tathāpi",
  "GR14ss1_tatu:1599": "parasparāśrayatvān na tatrāśrayatākaivalyam iti te tv āśraya-śabdena",
  "GR14ss1_tatu:1600": "mukhyatayā nocyanta ity āha ekam iti | tarhi sākṣiṇa evāstām āśrayatvam |",
  "GR14ss1_tatu:1601": "tatrāha tritayam iti | sa ātmā sākṣī jīvas tu yaḥ svāśrayo'nanyāśrayaḥ",
  "GR14ss1_tatu:1602": "paramātmā sa evāśrayo yasya tathābhūta iti | vakṣyate ca haṃsa-guhya-stave",
  "GR14ss1_tatu:1603": "sarvaṃ pumān veda guṇāṃś ca taj-jño na veda sarvajñam anantam īḍe iti [BhP",
  "GR14ss1_tatu:1604": "6.4.25] | tasmāt ābhāsaś ca ity ādinoktaḥ paramātmaivāśraya iti ||2.10|| śrī-",
  "GR14ss1_tatu:1605": "śukaḥ ||60||",
  "GR14ss1_tatu:1606": "BD: ādhyātmikādīnāṃ trayāṇāṃ mithaḥ sāpekṣatvena siddhes teṣām",
  "GR14ss1_tatu:1607": "āśrayatvaṃ nāstīti vyācaṣṭe ekam ekatarety ādinā | tritayam ādhyātmikādi-",
  "GR14ss1_tatu:1608": "tritayam | nanu śuddhasya jīvasya dehendriyādi-sākṣitvābhidhānenānyān",
  "GR14ss1_tatu:1609": "apekṣatva-siddhes tasyāśrayatvaṃ kuto na brūsa tatrāha atrāṃśāṃśinor iti |",
  "GR14ss1_tatu:1610": "aṃśināṃśo'pīha gṛhīta ity arthaḥ | asantoṣād vyākhyāntaram athaveti | tarhīti",
  "GR14ss1_tatu:1611": "sākṣiṇaḥ śuddha-jīvasya | sarvam iti pumān jīvaḥ ||60||",
  "GR14ss1_tatu:1612": "asya śrī-bhāgavatasya mahā-purāṇatva-vyañjaka-lakṣaṇaṃ prakārāntareṇa ca",
  "GR14ss1_tatu:1613": "vadann api tasyaivāśrayatvam āha dvayena -",
  "GR14ss1_tatu:1614": "sargo'syātha visargaś ca vṛttī rakṣāntarāṇi ca |",
  "GR14ss1_tatu:1615": "vaṃśo vaṃśānucaritaṃ saṃsthā hetur apāśrayaḥ ||",
  "GR14ss1_tatu:1616": "daśabhir lakṣaṇair yuktaṃ purāṇaṃ tad-vido viduḥ |",
  "GR14ss1_tatu:1617": "kecit pañca-vidhaṃ brahman mahad-alpa-vyavasthayā ||[BhP 12.7.9-10]",
  "GR14ss1_tatu:1618": "antarāṇi manvantarāṇi | pañca-vidham -",
  "GR14ss1_tatu:1619": "sargaś ca pratisargaś ca vaṃśo manvantarāṇi ca |",
  "GR14ss1_tatu:1620": "vaṃśānucaritaṃ ceti purāṇaṃ pañca-lakṣaṇam || iti kecid vadanti |",
  "GR14ss1_tatu:1621": "sa ca matabhedo mahad-alpa-vyavasthayā mahā-purāṇam alpa-purāṇam iti",
  "GR14ss1_tatu:1622": "bhinnādhikaraṇatvena | yadyapi viṣṇu-purāṇādāv api daśāpi tāni lakṣyante |",
  "GR14ss1_tatu:1623": "tathāpi pañcānām eva prādhānyenoktatvād alpatvam | atra daśānām",
  "GR14ss1_tatu:1624": "arthānāṃ skandheṣu yathākramaṃ praveśo na vivakṣitaḥ | teṣām dvādaśa-",
  "GR14ss1_tatu:1625": "saṅkhyatvāt | dvitīya-skandhoktānāṃ teṣāṃ tṛtīyādiṣ yathā-saṅkhyaṃ na",
  "GR14ss1_tatu:1626": "samāveśaḥ | nirodhādīnāṃ daśamādiṣv aṣṭama-varjam | anyeṣām apy",
  "GR14ss1_tatu:1627": "anyeṣu yathokta-lakṣaṇatayā samāveśanāśakyatvād eva | tad uktaṃ śrī-",
  "GR14ss1_tatu:1628": "svāmibhir eva -",
  "GR14ss1_tatu:1629": "daśame kṛṣṇa-sat-kīrti-vitānāyopavarṇyate |",
  "GR14ss1_tatu:1630": "dharma-glāni-nimittas tu nirodho duṣṭa-bhūbhujām || iti |",
  "GR14ss1_tatu:1631": "prākṛtādi-caturdhā yo nirodhaḥ sa tu varṇitaḥ | iti |",
  "GR14ss1_tatu:1632": "ato'tra skandhe śrī-kṛṣṇa-rūpasyāśrayasyaiva varṇana-prādhānyaṃ tair",
  "GR14ss1_tatu:1633": "vivakṣitam | uktaṃ ca svayam eva - daśame daśamaṃ lakṣyam āśritāśraya-",
  "GR14ss1_tatu:1634": "vigraham iti | evam anyatrāpy unneyam | ataḥ prāyaśaḥ sarve'rthāḥ sarveṣv",
  "GR14ss1_tatu:1635": "eva skandheṣu guṇatvena vā mukhyatvena vā nirūpyanta ity eva teṣām",
  "GR14ss1_tatu:1636": "abhimatam | śrutenārthena cāñjasā ity atra ca tathaiva pratipannaṃ sarvatra",
  "GR14ss1_tatu:1637": "tat-tat-sambhavāt | tataś ca parthama-dvitīyayor api mahā-purāṇatāyāṃ",
  "GR14ss1_tatu:1638": "praveśaḥ syāt | tasmāt kramo na gṛhītaḥ ||61||",
  "GR14ss1_tatu:1639": "BD: asyeti | prakārāntareṇeti kvacin-nāmāntaratvād arthāntaratvāc cety",
  "GR14ss1_tatu:1640": "arthaḥ | etāni daśa-lakṣaṇāni kecit tṛtīyādiṣu krameṇa sthūla-dhiyo",
  "GR14ss1_tatu:1641": "yojayanti | tān nirākurvann āha dvitīya-skandhoktānām iti | aṣṭādaśa-",
  "GR14ss1_tatu:1642": "sahasritvaṃ dvādaśa-skandhitvaṃ ca bhāgavata-lakṣaṇaṃ vyākupyeta |",
  "GR14ss1_tatu:1643": "adhyāya-pūrtau bhāgavatatvoktiś ca na sambhaved iti ca bodhyam | śuka-",
  "GR14ss1_tatu:1644": "bhāṣitaṃ ced bhāgavataṃ tarhi prathamasya dvādaśa-śeṣasya ca",
  "GR14ss1_tatu:1645": "tattvānāpattiḥ | tasmād aṣṭādaśa-sahasri tat-pitur ācāryāc chukenādhītaṃ",
  "GR14ss1_tatu:1646": "kathitaṃ ceti sāmprataṃ saṃvādās tu tathaivānādi-siddhā iti sāmpratam ||61||",
  "GR14ss1_tatu:1647": "atha sargādīnāṃ lakṣaṇam āha -",
  "GR14ss1_tatu:1648": "avyākṛta-guṇa-kṣobhān mahatas trivṛto'hamaḥ |",
  "GR14ss1_tatu:1649": "bhūta-mātrendriyārthānāṃ sambhavaḥ sarga ucyate || (BhP 12.7.11)",
  "GR14ss1_tatu:1650": "pradhāna-guṇa-kṣobhān mahān, tasmāt triguṇo'haṅkāraḥ | tasmād bhūta-",
  "GR14ss1_tatu:1651": "mātrāṇāṃ bhūta-sūkṣmāṇām indriyāṇāṃ ca | sthūla-bhūtānāṃ ca | tad-",
  "GR14ss1_tatu:1652": "upalakṣita-tad-devatānāṃ ca sambhavaḥ sargaḥ | kāraṇa-sṛṣṭiḥ sarga ity",
  "GR14ss1_tatu:1653": "arthaḥ |",
  "GR14ss1_tatu:1654": "puruṣānugṛhītānām eteṣāṃ vāsanāmayaḥ |",
  "GR14ss1_tatu:1655": "visargo'yaṃ samāhāro bījād bījaṃ carācaram || (BhP 12.7.12)",
  "GR14ss1_tatu:1656": "puruṣaḥ paramātmā | eteṣāṃ mahad-ādīnāṃ, jīvasya pūrvakarma-vāsanā-",
  "GR14ss1_tatu:1657": "pradhāno'yaṃ samāhāraḥ | kārya-bhūtaś carācara-prāṇi-rūpo bījād bījam",
  "GR14ss1_tatu:1658": "iva pravāhāpanno visarga ucyate | vyaṣṭi-sṛṣṭi-visarga ity arthaḥ | anenotir ay",
  "GR14ss1_tatu:1659": "uktā -",
  "GR14ss1_tatu:1660": "vṛttir bhūtāni bhūtānāṃ carāṇām acarāṇi ca |",
  "GR14ss1_tatu:1661": "kṛtā svena nṝṇāṃ tatra kāmāc codanayāpi vā || (BhP 12.7.13)",
  "GR14ss1_tatu:1662": "carāṇāṃ bhūtānāṃ sāmānyato'carāṇi, cakārāc carāṇi ca kāmād vṛttiḥ | tatra",
  "GR14ss1_tatu:1663": "tu nṝṇāṃ svena svabhāvena kāmāc codanayāpi vā yā niyatā vṛttir",
  "GR14ss1_tatu:1664": "jīvikākṛtā, sā vṛttir ucyata ity arthaḥ |",
  "GR14ss1_tatu:1665": "rakṣācyutāvatārehā viśvasyānuyuge yuge |",
  "GR14ss1_tatu:1666": "tiryaṅ-martyarṣideveṣu hanyante yais trayī-dviṣaḥ || (BhP 12.7.14)",
  "GR14ss1_tatu:1667": "yair avatāraiḥ | aneneśakathā | sthānaṃ poṣaṇaṃ ceti trayam uktam |",
  "GR14ss1_tatu:1668": "manvantaraṃ manur devā manu-putrāḥ sureśvarāḥ |",
  "GR14ss1_tatu:1669": "ṛṣayo'ṃśāvatārāś ca hareḥ ṣaḍ-vidham ucyate || (BhP 12.7.15)",
  "GR14ss1_tatu:1670": "manvādyācaraṇa-kathanena sad-dharma evātra vivakṣita ity arthaḥ | tataś ca",
  "GR14ss1_tatu:1671": "prāktana-granthenaikārthyam |",
  "GR14ss1_tatu:1672": "rājñāṃ brahma-prasūtānāṃ vaṃśas traikāliko'nvayaḥ |",
  "GR14ss1_tatu:1673": "vaṃśyānucaritaṃ teṣāṃ vṛttaṃ vaṃśadharāś ca ye || (BhP 12.7.16)",
  "GR14ss1_tatu:1674": "teṣāṃ rājñāṃ ye ca vaṃśa-dharās teṣāṃ vṛttaṃ vaṃśyānucaritam || 62 ||",
  "GR14ss1_tatu:1675": "BD: uddiṣṭānāṃ sargādīnāṃ krameṇa lakṣaṇāni darśayitum āha -",
  "GR14ss1_tatu:1676": "athetyādi | avyākṛteti trivṛt-padaṃ mahato'pi viśeṣaṇaṃ bodhyam | sāttvikī",
  "GR14ss1_tatu:1677": "rājasaś caiva tāmasaś ca tridhā mahān (ViP 1.2.34) iti śrī-vaiṣṇavāt |",
  "GR14ss1_tatu:1678": "puruṣaḥ paramātmā viriñcāntaḥstha iti bodhyam | sphuṭārthāni śiṣṭāni ||62||",
  "GR14ss1_tatu:1679": "naimittikaḥ prākṛtiko nitya ātyantiko layaḥ |",
  "GR14ss1_tatu:1680": "saṃstheti kavibhiḥ proktaś caturdhāsya svabhāvataḥ || (BhP 12.7.17)",
  "GR14ss1_tatu:1681": "asya parameśvarasya | svabhāvataḥ śaktitaḥ | ātyantika ity anena muktir apy",
  "GR14ss1_tatu:1682": "atra praveśitā |",
  "GR14ss1_tatu:1683": "hetur jīvo'sya sargāder avidyā-karma-kārakaḥ |",
  "GR14ss1_tatu:1684": "yaṃ cānuśayinaṃ prāhur avyākṛtam utāpare || (BhP 12.7.18)",
  "GR14ss1_tatu:1685": "hetur nimittam | asya viśvasya | yato'yam avidyayā karma-kārakaḥ | yam eva",
  "GR14ss1_tatu:1686": "hetuṃ kecic caitanya-prādhānenānuśayinaṃ prāhuḥ | apara upādhi-",
  "GR14ss1_tatu:1687": "prādhānyenāvyākṛtam iti |",
  "GR14ss1_tatu:1688": "vyatirekānvayo yasya jāgrat-svapna-suṣuptiṣu |",
  "GR14ss1_tatu:1689": "māyāmayeṣu tad brahma jīva-vṛttiṣv apāśrayaḥ || (BhP 12.7.19)",
  "GR14ss1_tatu:1690": "śrī-bādarāyaṇa-samādhi-labdhārtha-virodhād atra ca jīva-śuddha-svarūpam",
  "GR14ss1_tatu:1691": "evāśrayatvena na vyākhyāyate kintv ayam evārthaḥ | jāgrad-ādiṣv avasthāsu,",
  "GR14ss1_tatu:1692": "māyāmayeṣu māyā-śakti-kalpiteṣu mahad-ādi-dravyeṣu ca | kevala-",
  "GR14ss1_tatu:1693": "svarūpeṇa vyatirekaḥ parama-sākṣitayānvayaś ca yasya tad brahma jīvānāṃ",
  "GR14ss1_tatu:1694": "vṛttiṣu śudda-svarūpatayā sopādhitayā ca vartaneṣu sthitiṣv apāśrayaḥ |",
  "GR14ss1_tatu:1695": "sarvam aty atikramyāśraya ity arthaḥ | apa ity etat kahlu varjane, varjanaṃ",
  "GR14ss1_tatu:1696": "cātikrame paryavasyatīti | tad evam apāśrayābhivyakti-dvāra-bhūtaṃ hetu-",
  "GR14ss1_tatu:1697": "śabda-vyapadiṣṭasya jīvasya śuddha-svarūpa-jñānam āha dvābhyām |",
  "GR14ss1_tatu:1698": "padārtheṣu yathā dravyaṃ tan-mātraṃ rūpa-nāmasu |",
  "GR14ss1_tatu:1699": "bījādi-pañcatāṃ tāsu hy avasthāsu yutāyutam ||",
  "GR14ss1_tatu:1700": "virameta yadā cittaṃ hitvā vṛtti-trayaṃ svayam |",
  "GR14ss1_tatu:1701": "yogena vā tad-ātmānaṃ vedehāyā nivartate || (BhP 12.7.20-21)",
  "GR14ss1_tatu:1702": "rūpa-nāmātmakeṣu padārtheṣu ghaṭādiṣu yathā dravyaṃ pṛthivyādi yutam",
  "GR14ss1_tatu:1703": "ayutaṃ ca bhavati | kārya-dṛṣṭiṃ vināpy upalambhāt | tathā tan-mātraṃ",
  "GR14ss1_tatu:1704": "śuddhaṃ jīva-caitanya-mātraṃ vastu garbhādhānādi-pañcatāntāsu navasv apy",
  "GR14ss1_tatu:1705": "avasthāsv avidyayā yutaṃ svatas tv ayutam iti śuddham ātmānam itthaṃ",
  "GR14ss1_tatu:1706": "jñātvā nirviṇṇaḥ sann apāśrayānusandhāna-yogyo bhavatīty āha virameteti |",
  "GR14ss1_tatu:1707": "vṛtti-trayaṃ jāgrat-svapna-suṣupti-rūpam | ātmānaṃ paramātmānam | svayaṃ",
  "GR14ss1_tatu:1708": "vāsudevāder iva māyāmayatvānusandhānena deva tyāder ivāniṣṭhitena",
  "GR14ss1_tatu:1709": "yogena vā | tataś cehāyās tad-anuśīlana-vyatirikta-ceṣṭāyāḥ || 1.7 || śrī-",
  "GR14ss1_tatu:1710": "sūtaḥ || uddiṣṭaḥ sambandhaḥ ||63||",
  "GR14ss1_tatu:1711": "BD: pūrvoktāyāṃ daśa-lakṣaṇyāṃ muktir eka-lakṣaṇam | asyāṃ tu",
  "GR14ss1_tatu:1712": "caturvidhānāṃ saṃsthāyāṃ ātyantika-laya-śabditā muktir ānīteti | yaṃ",
  "GR14ss1_tatu:1713": "cānuśayinam iti bhukta-śiṣṭa-karma-viśiṣṭo jīvonuśayīty ucyate | rūpeti",
  "GR14ss1_tatu:1714": "mūrtyā saṃjñayā copeteṣv ity arthaḥ | kārya-dṛṣṭim iti ghaṭādibhyaḥ pṛthag",
  "GR14ss1_tatu:1715": "api pṛthvyādeḥ prāpter ity arthaḥ | apāśrayeti īśvara-dhyāna-yogyo bhavatīty",
  "GR14ss1_tatu:1716": "arthaḥ | svayam iti vāmadevaḥ khalu garbhasya eva paramātmānaṃ bubudhe,",
  "GR14ss1_tatu:1717": "yogena devahūtīty arthaḥ ||63||",
  "GR14ss1_tatu:1718": "iti śrī-kali-yuga-pāvana-sva-bhajana-vibhājana-prayojanāvatāra-śrī-śrī-",
  "GR14ss1_tatu:1719": "bhagavat-kṛṣṇa-caitanya-deva-caraṇānucara-viśva-vaiṣṇava-rāja-sabhājana-",
  "GR14ss1_tatu:1720": "bhājana-śrī-rūpa-sanātanānuśāsana-bhāratī-garbhe śrī-bhāgavata-sandarbhe",
  "GR14ss1_tatu:1721": "tattva-sandarbho nāma prathamaḥ sandarbhaḥ ||",
  "GR14ss1_tatu:1722": "BD: iti kalīti kali-yuga-pāvanaṃ yat sva-bhajanaṃ tasya vibhajanaṃ vistaraṇaṃ",
  "GR14ss1_tatu:1723": "prayojanaṃ yasya tādṛśo'vatāraḥ prādurbhāvo yasya, tasya śrī-bhagavat-",
  "GR14ss1_tatu:1724": "kṛṣṇa-caitanya-devasya caraṇayor anucarau, viśvasmin ye vaiṣṇava-rājās teṣāṃ",
  "GR14ss1_tatu:1725": "sabhāsu yat sa-bhājanaṃ sat-kāras tasya bhājane pātre ca yau śrī-rūpa-",
  "GR14ss1_tatu:1726": "sanātanau tayor anuśāsana-bhāratya upadeśa-vākyāni garbhe madhye yasya",
  "GR14ss1_tatu:1727": "tasmin ||",
  "GR14ss1_tatu:1728": "ṭippaṇī tattva-sandarbhe vidyā-bhūṣaṇa-nirmitā |",
  "GR14ss1_tatu:1729": "śrī-jīva-pāṭha-saṃpṛktā sadbhir eṣā viśodhyatām ||",
  "GR14ss1_tatu:1730": "iti śrīmad-baladeva-vidyā-bhūṣaṇa-viracitā tattva-sandarbha-ṭippaṇī",
  "GR14ss1_tatu:1731": "samāptā ||",
  "GR14ss1_tatu:1732": "[*ENDNOTE #1] Alternative reading: veda rāmāyaṇe puṇye bhārate",
  "GR14ss1_tatu:1733": "bharatarṣabha | ādāv cānte ca madhye ca hariḥ sarvatra gīyate ||",
  "GR14ss1_tatu:1734": "[*ENDNOTE #2] āruṣī tu manoḥ kanyā tasya patnī manīṣiṇaḥ | aurvas",
  "GR14ss1_tatu:1735": "tasyāṃ samabhavad ūruṃ bhittvā mahā-yaśāḥ || (Mbh 1.66.46)"
}