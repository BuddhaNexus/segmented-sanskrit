{
    "GS24vakyp1pu:0": "1st kāṇḍa anādinidhanam brahma śabdatattvaṃ yad akṣaram /",
    "GS24vakyp1pu:1": "vivartate 'rthabhāvena prakriyā jagato yataḥ // BVaky_1.1 //",
    "GS24vakyp1pu:2": "ekam eva yad āmnātaṃ bhinnaśaktivyapāśrayāt /",
    "GS24vakyp1pu:3": "apṛthaktve 'pi śaktibhyaḥ pṛthaktveneva vartate // BVaky_1.2 //",
    "GS24vakyp1pu:4": "adhyāhitakalāṃ yasya kālaśaktim upāśritāḥ /",
    "GS24vakyp1pu:5": "janmādayo vikārāḥ ṣaḍ bhāvabhedasya yonayaḥ // BVaky_1.3 //",
    "GS24vakyp1pu:6": "ekasya sarvabījasya yasya ceyam anekadhā /",
    "GS24vakyp1pu:7": "bhoktṛbhoktavyarūpeṇa bhogarūpeṇa ca sthitiḥ // BVaky_1.4 //",
    "GS24vakyp1pu:8": "prāptyupāyo 'nukāraś ca tasya vedo maharṣibhiḥ /",
    "GS24vakyp1pu:9": "eko 'py anekavartmeva samāmnātaḥ pṛthak pṛthak // BVaky_1.5 //",
    "GS24vakyp1pu:10": "bhedānāṃ bahumārgatvaṃ karmaṇy ekatra cāṇgatā /",
    "GS24vakyp1pu:11": "śabdānāṃ yataśaktitvaṃ tasya śākhāsu dṛṣyate // BVaky_1.6 //",
    "GS24vakyp1pu:12": "smṛtayo bahurūpās ca dṛṣṭādṛṣṭaprayojanāḥ /",
    "GS24vakyp1pu:13": "tam evāśritya liṅgebhyo vedavidbhiḥ prakalpitāḥ // BVaky_1.7 //",
    "GS24vakyp1pu:14": "tasyārthavādarūpāṇi niśritāḥ svavikalpajāḥ /",
    "GS24vakyp1pu:15": "ekatvināṃ dvaitināṃ ca pravādā bahudhāgatā // BVaky_1.8 //",
    "GS24vakyp1pu:16": "satyā visuddhis tatroktā vidyaivekapadāgamā /",
    "GS24vakyp1pu:17": "yuktā praṇavarūpeṇa sarvavādāvirodhinā // BVaky_1.9 //",
    "GS24vakyp1pu:18": "vidhātus tasya lokānām aṅgopāṅganibandhanāḥ /",
    "GS24vakyp1pu:19": "vidyābhedāḥ pratāyante jnānasaṃskārahetavaḥ // BVaky_1.10 //",
    "GS24vakyp1pu:20": "āsannaṃ brahmaṇas tasya tapasām uttamaṃ tapaḥ /",
    "GS24vakyp1pu:21": "prathamaṃ chandasām aṅgam āhur vyākaraṇaṃ budhāḥ // BVaky_1.11 //",
    "GS24vakyp1pu:22": "prāptarūpavibhāgāyā yo vācaḥ paramo rasaḥ /",
    "GS24vakyp1pu:23": "yat tat puṇyatamaṃ jyotis tasya mārgo 'yam ānjasasḥ // BVaky_1.12 //",
    "GS24vakyp1pu:24": "arthapravṛttitattvānāṃ śabdā eva nibandhanam /",
    "GS24vakyp1pu:25": "tattvāvabodjaḥ śabdānaṃ nāsti vyākaraṇād ṛte // BVaky_1.13 //",
    "GS24vakyp1pu:26": "tad dvāram apavargasya vāṅmalānāṃ cikitsitam /",
    "GS24vakyp1pu:27": "pavitraṃ sarvavidyānām adhividyaṃ prakāsate // BVaky_1.14 //",
    "GS24vakyp1pu:28": "yathārthajātayaḥ sarvāḥ sabākṛtinibandhanāḥ /",
    "GS24vakyp1pu:29": "tathaiva loke vidyānām esā vidyā parāyanam // BVaky_1.15 //",
    "GS24vakyp1pu:30": "idam ādyaṃ padasthānaṃ siddhisopānaparvaṇām /",
    "GS24vakyp1pu:31": "iyaṃ sā mokṣamāṇānām ajihmā rājapaddhatiḥ // BVaky_1.16 //",
    "GS24vakyp1pu:32": "atrātītaviparyāsaḥ kevalām anupasyati /",
    "GS24vakyp1pu:33": "chandasyas chandasāṃ yonim ātmā chandomayīṃ tanum // BVaky_1.17 //",
    "GS24vakyp1pu:34": "pratyasthamitabhedāyā yad vāco rūpam uttamam /",
    "GS24vakyp1pu:35": "yad asminn eva tamasi jyotiḥ suddhaṃ vivartate // BVaky_1.18 //",
    "GS24vakyp1pu:36": "vaikṛtaṃ samati krāntā mūrtivyāpāradarśanam /",
    "GS24vakyp1pu:37": "vyatītyālokatamasī prakāśaṃ yam upāsate // BVaky_1.19 //",
    "GS24vakyp1pu:38": "yatra vāco nimettāni cihnānīvākṣarasmṛteḥ /",
    "GS24vakyp1pu:39": "śabdapūrveṇa yogena bhāsante pratibimbavat // BVaky_1.20 //",
    "GS24vakyp1pu:40": "atharvaṇām aṅgirasāṃ sāṃnām ṛgyajuṣasya ca /",
    "GS24vakyp1pu:41": "yasminn uccāvacā varṇāḥ pṛthaksthitaparigrahāḥ // BVaky_1.21 //",
    "GS24vakyp1pu:42": "yad ekaṃ prakriyābhedair bahudhā pravibhajyate /",
    "GS24vakyp1pu:43": "tad vyākaraṇaṃ āgamya paraṃ brahmādhigamyate // BVaky_1.22 //",
    "GS24vakyp1pu:44": "nityāḥ śabdārthasaṃbandhās tatrāmnātā maharṣibhiḥ /",
    "GS24vakyp1pu:45": "sūtrāṇāṃ sānutantrāṇāṃ bhāṣyāṇāṃ ca praṇetṛbhiḥ // BVaky_1.23 //",
    "GS24vakyp1pu:46": "apoddhārapadārthāḥ ye ye cārthāḥ sthitalakṣaṇāḥ /",
    "GS24vakyp1pu:47": "anvākhyeyāś ca ye śabdā ye cāpi pratipādakāḥ // BVaky_1.24 //",
    "GS24vakyp1pu:48": "kāryakāraṇabhāvena yogyabhāvena ca sthitāḥ /",
    "GS24vakyp1pu:49": "dharme ye pratyaye cāṅgaṃ saṃbandhāḥ sādhvasādhuṣu // BVaky_1.25 //",
    "GS24vakyp1pu:50": "te liṅgaiś ca svaśabdaiś ca śāstre 'sminn upavarṇitāḥ /",
    "GS24vakyp1pu:51": "smṛtyartham anugamyante ke cid eva yathāgamam // BVaky_1.26 //",
    "GS24vakyp1pu:52": "śiṣṭebhya āgamāt siddhāḥ sādhavo dharmasādhanam /",
    "GS24vakyp1pu:53": "arthapratyāyanābhede viparītās tv asādhavaḥ // BVaky_1.27 //",
    "GS24vakyp1pu:54": "nityatve kṛtakatve vā teṣām ādir na vidyate /",
    "GS24vakyp1pu:55": "prāṇinām iva sā caiṣā vyavasthānityatocyate // BVaky_1.28 //",
    "GS24vakyp1pu:56": "nānarthikām imāṃ kaś cid vyavasthāṃ kartum arhati /",
    "GS24vakyp1pu:57": "tasmān nibadhyate śiṣṭaiḥ sādhutvaviṣayā smṛtiḥ // BVaky_1.29 //",
    "GS24vakyp1pu:58": "na cāgamād ṛte dharmas tarkeṇa vyavatiṣṭhate /",
    "GS24vakyp1pu:59": "ṛṣīṇām api yaj jñānaṃ tad apy āgamapūrvakam // BVaky_1.30 //",
    "GS24vakyp1pu:60": "dharmasya cāvyavacchinnāḥ panthāno ye vyavasthitāḥ /",
    "GS24vakyp1pu:61": "na tāṃl lokaprasiddhatvāt kaś cit tarkeṇa bādhate // BVaky_1.31 //",
    "GS24vakyp1pu:62": "avasthādeśakālānāṃ bhedād bhinnāsu śaktiṣu /",
    "GS24vakyp1pu:63": "bhāvānām anumānena prasiddhir atidurlabhā // BVaky_1.32 //",
    "GS24vakyp1pu:64": "nirjñātaśakter dravyasya tāṃ tān arthakriyāṃ prati /",
    "GS24vakyp1pu:65": "viśiṣṭadravyasaṃbandhe sā śaktiḥ pratibadhyate // BVaky_1.33 //",
    "GS24vakyp1pu:66": "yatnenānumito 'py arthaḥ kuśalair anumātṛbhiḥ /",
    "GS24vakyp1pu:67": "abhiyuktatarair anyair anyathaivopapādyate // BVaky_1.34 //",
    "GS24vakyp1pu:68": "pareṣām asamākhyeyam abhyāsād eva jāyate /",
    "GS24vakyp1pu:69": "maṇirūpyādivijñānaṃ tadvidāṃ nānumānikam // BVaky_1.35 //",
    "GS24vakyp1pu:70": "pratyakṣam anumānaṃ ca vyatikramya vyavasthitāḥ /",
    "GS24vakyp1pu:71": "pitṛrakṣaḥpiśācānāṃ karmajā eva siddhayaḥ // BVaky_1.36 //",
    "GS24vakyp1pu:72": "āvirbhūtaprakāśānām anupaplutacetasām /",
    "GS24vakyp1pu:73": "atītānāgatajñānaṃ pratyakṣān na viśiṣyate // BVaky_1.37 //",
    "GS24vakyp1pu:74": "atīndriyān asaṃvedyān paśyanty ārṣeṇa cakṣuṣā /",
    "GS24vakyp1pu:75": "ye bhāvān vacanaṃ teṣāṃ nānumānena bādhate // BVaky_1.38 //",
    "GS24vakyp1pu:76": "yo yasya svam iva jñānaṃ darśanaṃ nātiśaṅkate /",
    "GS24vakyp1pu:77": "sthitaṃ pratyakṣapakṣe taṃ katham anyo nivartayet // BVaky_1.39 //",
    "GS24vakyp1pu:78": "idaṃ puṇyam idaṃ pāpam ity etasmin padadvaye /",
    "GS24vakyp1pu:79": "ācaṇḍālamanuṣyāṇām alpaṃ śāstraprayojanam // BVaky_1.40 //",
    "GS24vakyp1pu:80": "caitanyam iva yaś cāyam avicchedena vartate /",
    "GS24vakyp1pu:81": "āgamas tam upāsīno hetuvādair na bādhyate // BVaky_1.41 //",
    "GS24vakyp1pu:82": "hastasparśād ivāndhena viṣame pathi dhāvatā /",
    "GS24vakyp1pu:83": "anumānapradhānena vinipāto na durlabhaḥ // BVaky_1.42 //",
    "GS24vakyp1pu:84": "tasmād akṛtakaṃ śāstraṃ smṛtiṃ ca sanibandhanām /",
    "GS24vakyp1pu:85": "āśrityārabhyate śiṣṭaiḥ sādhutvaviṣayā smṛtiḥ // BVaky_1.43 //",
    "GS24vakyp1pu:86": "dvāv upādānaśabdeṣu śabdau śabdavido viduḥ /",
    "GS24vakyp1pu:87": "eko nimittaṃ śabdānām aparo 'rthe prayujyate // BVaky_1.44 //",
    "GS24vakyp1pu:88": "avibhakto vibhaktebhyo jāyate 'rthasya vācakaḥ /",
    "GS24vakyp1pu:89": "śabdas tatrārtharūpātmā saṃbandham upagacchati // BVaky_1.45 //",
    "GS24vakyp1pu:90": "ātmabhedaṃ tayoḥ ke cid astīty āhuḥ purāṇagāḥ /",
    "GS24vakyp1pu:91": "buddhibhedād abhinnasya bhedam eke pracakṣate // BVaky_1.46 //",
    "GS24vakyp1pu:92": "araṇisthaṃ yathā jyotiḥ prakāśāntarakāraṇam /",
    "GS24vakyp1pu:93": "tadvac chabdo 'pi buddhisthaḥ śrutīnāṃ kāraṇaṃ pṛthak // BVaky_1.47 //",
    "GS24vakyp1pu:94": "vitarkitaḥ purā buddhyā kva cid arthe niveśitaḥ /",
    "GS24vakyp1pu:95": "karaṇebhyo vivṛttena dhvaninā so 'nugṛhyate // BVaky_1.48 //",
    "GS24vakyp1pu:96": "nādasya kramajātatvān na pūrvo na paraś ca saḥ /",
    "GS24vakyp1pu:97": "akramaḥ kramarūpeṇa bhedavān iva jāyate // BVaky_1.49 //",
    "GS24vakyp1pu:98": "pratibimbaṃ yathānyatra sthitaṃ toyakriyāvaśāt /",
    "GS24vakyp1pu:99": "tatpravṛttim ivānveti sa dharmaḥ sphoṭanādayoḥ // BVaky_1.50 //",
    "GS24vakyp1pu:100": "ātmarūpaṃ yathā jñāne jñeyarūpaṃ ca dṛśyate /",
    "GS24vakyp1pu:101": "artharūpaṃ tathā śabde svarūpaṃ ca prakāśate // BVaky_1.51 //",
    "GS24vakyp1pu:102": "āṇḍabhāvam ivāpanno yaḥ kratuḥ śabdasaṃjñakaḥ /",
    "GS24vakyp1pu:103": "vṛttis tasya kriyārūpā bhāgaśo bhajate kramam // BVaky_1.52 //",
    "GS24vakyp1pu:104": "yathaikabuddhiviṣayā mūrtir ākriyate paṭe /",
    "GS24vakyp1pu:105": "mūrtyantarasya tritayam evaṃ śabde 'pi dṛśyate // BVaky_1.53 //",
    "GS24vakyp1pu:106": "yathā prayoktuḥ prāg buddhiḥ śabdeṣv eva pravartate /",
    "GS24vakyp1pu:107": "vyavasāyo grahītṝṇām evaṃ teṣv eva jāyate // BVaky_1.54 //",
    "GS24vakyp1pu:108": "arthopasarjanībhūtān abhidheyeṣu keṣu cit /",
    "GS24vakyp1pu:109": "caritārthān parārthatvān na lokaḥ pratipadyate // BVaky_1.55 //",
    "GS24vakyp1pu:110": "grāhyatvaṃ grāhakatvaṃ ca dve śaktī tejaso yathā /",
    "GS24vakyp1pu:111": "tathaiva sarvaśabdānām ete pṛthag avasthite // BVaky_1.56 //",
    "GS24vakyp1pu:112": "viṣayatvam anāpannaiḥ śabdair nārthaḥ prakāśyate /",
    "GS24vakyp1pu:113": "na sattayaiva te 'rthānām agṛhītāḥ prakāśakāḥ // BVaky_1.57 //",
    "GS24vakyp1pu:114": "ato 'nirjñātarūpatvāt kim āhety abhidhīyate /",
    "GS24vakyp1pu:115": "nendriyāṇāṃ prakāśye 'rthe svarūpaṃ gṛhyate tathā // BVaky_1.58 //",
    "GS24vakyp1pu:116": "bhedenāvagṛhītau dvau śabdadharmāv apoddhṛtau /",
    "GS24vakyp1pu:117": "bhedakāreṣu hetutvam avirodhena gacchataḥ // BVaky_1.59 //",
    "GS24vakyp1pu:118": "vṛddhyādayo yathā śabdāḥ svarūpopanibandhanāḥ /",
    "GS24vakyp1pu:119": "ādaicpratyāyitaiḥ śabdaiḥ saṃbandhaṃ yānti saṃjñibhiḥ // BVaky_1.60 //",
    "GS24vakyp1pu:120": "agniśabdas tathaivāyam agniśabdanibandhanaḥ /",
    "GS24vakyp1pu:121": "agniśrutyaiti saṃbandham agniśabdābhidheyayā // BVaky_1.61 //",
    "GS24vakyp1pu:122": "yo ya uccāryate śabdo niyataṃ na sa kāryabhāk /",
    "GS24vakyp1pu:123": "anyapratyāyane śaktir na tasya pratibadhyate // BVaky_1.62 //",
    "GS24vakyp1pu:124": "uccaran paratantratvād guṇaḥ kāryair na yujyate /",
    "GS24vakyp1pu:125": "tasmāt tadarthaiḥ kāryāṇāṃ saṃbandhaḥ parikalpyate // BVaky_1.63 //",
    "GS24vakyp1pu:126": "sāmānyam āśritaṃ yad yad upamānopameyayoḥ /",
    "GS24vakyp1pu:127": "tasya tasyopamāneṣu dharmo 'nyo vyatiricyate // BVaky_1.64 //",
    "GS24vakyp1pu:128": "guṇaḥ prakarṣahetur yaḥ svātantryeṇopadiśyate /",
    "GS24vakyp1pu:129": "tasyāśritād guṇād eva prakṛṣṭatvaṃ pratīyate // BVaky_1.65 //",
    "GS24vakyp1pu:130": "tasyābhidheyabhāvena yaḥ śabdaḥ samavasthitaḥ /",
    "GS24vakyp1pu:131": "tasāpy uccāraṇe rūpam anyat tasmād vivicyate // BVaky_1.66 //",
    "GS24vakyp1pu:132": "prāk samjñinābhisaṃbandhāt saṃjñā rūpapadārthikā /",
    "GS24vakyp1pu:133": "ṣaṣṭyāś ca prathamāyāś ca nimittatvāya kalpate // BVaky_1.67 //",
    "GS24vakyp1pu:134": "tatrārthavattvāt prathamā saṃjñāśabdād vidhīyate /",
    "GS24vakyp1pu:135": "asyete vyatirekaś ca tadarthād eva jāyate // BVaky_1.68 //",
    "GS24vakyp1pu:136": "svaṃ rūpam iti kaiś cit tu vyaktiḥ saṃjñopadiśyate /",
    "GS24vakyp1pu:137": "jāteḥ kāryāṇi saṃsṛṣṭā jātis tu pratipadyate // BVaky_1.69 //",
    "GS24vakyp1pu:138": "saṃjñinīṃ vyaktim icchanti sūtre grāhyām athāpare /",
    "GS24vakyp1pu:139": "jātipratyāyitā vyaktiḥ pradeśeṣūpatiṣṭhate // BVaky_1.70 //",
    "GS24vakyp1pu:140": "kāryatve nityatāyāṃ vā ke cid ekatvavādinaḥ /",
    "GS24vakyp1pu:141": "kāryatve nityatāyāṃ vā ke cin nānātvavādinaḥ // BVaky_1.71 //",
    "GS24vakyp1pu:142": "padabhede 'pi varṇānām ekatvaṃ na nivartate /",
    "GS24vakyp1pu:143": "vākyeṣu padam ekaṃ ca bhinneṣv apy upalabhyate // BVaky_1.72 //",
    "GS24vakyp1pu:144": "na varṇavyatirekeṇa padam anyac ca vidyate /",
    "GS24vakyp1pu:145": "vākyaṃ varṇapadābhyāṃ ca pravibhāgo na kaś cana // BVaky_1.73 //",
    "GS24vakyp1pu:146": "pade na varṇā vidyante varṇeṣv avayavā na ca /",
    "GS24vakyp1pu:147": "vākyāt padānām atyantaṃ pravibhāgo na kaś cana // BVaky_1.74 //",
    "GS24vakyp1pu:148": "bhinnadarśanam āśritya vyavahāro 'nugamyate /",
    "GS24vakyp1pu:149": "tatra yan mukhyam ekeṣāṃ tatrānyeṣāṃ viparyayaḥ // BVaky_1.75 //",
    "GS24vakyp1pu:150": "sphotasyābhinnakālasya dhvanikālānupātinaḥ /",
    "GS24vakyp1pu:151": "grahaṇopādhibhedena vṛttibhedaṃ pracakṣate // BVaky_1.76 //",
    "GS24vakyp1pu:152": "svabhāvabhedān nityatve hrasvadīrghaplutādiṣu /",
    "GS24vakyp1pu:153": "prākṛtasya dhvaneḥ kālaḥ śabdasyety upacaryate // BVaky_1.77 //",
    "GS24vakyp1pu:154": "śabdasya grahaṇe hetuḥ prākṛto dhvanir iṣyate /",
    "GS24vakyp1pu:155": "sthitibhedanimittatvaṃ vaikṛtaḥ pratipadyate // BVaky_1.78 //",
    "GS24vakyp1pu:156": "śabdasyordhvam abhivyakter vṛttibhedaṃ tu vaikṛtaḥ /",
    "GS24vakyp1pu:157": "dhvanayaḥ samupohante sphoṭātmā tair na bhidyate // BVaky_1.79 //",
    "GS24vakyp1pu:158": "indriyasyaivasaṃskāraḥ śabdasyaivobhavasya vā /",
    "GS24vakyp1pu:159": "kriyate dhvanibhir vādās trayo 'bhivyaktivādinām // BVaky_1.80 //",
    "GS24vakyp1pu:160": "indriyasyaiva saṃskāraḥ samādhānāñjanādibhiḥ /",
    "GS24vakyp1pu:161": "viṣayasya tu saṃskāraḥ tadgandhapratipattaye // BVaky_1.81 //",
    "GS24vakyp1pu:162": "cakṣuṣaḥ prāpyakāritve tejasā tu dvayor api /",
    "GS24vakyp1pu:163": "viṣayendriyayor iṣṭā saṃskāraḥ sa kramo dhvaneḥ // BVaky_1.82 //",
    "GS24vakyp1pu:164": "sphoṭarūpāvibhāgena dhvaner grahaṇam iṣyate /",
    "GS24vakyp1pu:165": "kaiś cit dhvanir asaṃvedyaḥ svatantro 'nyaiḥ prakalpitaḥ // BVaky_1.83 //",
    "GS24vakyp1pu:166": "yathānuvākaḥ śloko vā soḍhatvam upagacchate /",
    "GS24vakyp1pu:167": "āvṛttyā na tu sa granthaḥ pratyāvṛtti nirūpyate // BVaky_1.84 //",
    "GS24vakyp1pu:168": "pratyayair anupākhyeyair grahaṇānuguṇais tathā /",
    "GS24vakyp1pu:169": "dhvaniprakāśite śabde svarūpam avadhāryate // BVaky_1.85 //",
    "GS24vakyp1pu:170": "nādair āhitabījāyām antyena dhvaninā saha /",
    "GS24vakyp1pu:171": "āvṛttaparipākāyāṃ buddhau śabdo 'vadhāryate // BVaky_1.86 //",
    "GS24vakyp1pu:172": "asataś cāntarāle yāñ chabdān astīti manyate /",
    "GS24vakyp1pu:173": "pratipattur aśaktiḥ sā grahaṇopāya eva saḥ // BVaky_1.87 //",
    "GS24vakyp1pu:174": "bhedānukāro jñānasya vācaś copaplavo dhruvaḥ /",
    "GS24vakyp1pu:175": "kramopasṛṣṭarūpā vāg jñānaṃ jñeyavyapāśrayam // BVaky_1.88 //",
    "GS24vakyp1pu:176": "*jñeyena na vinā jñānaṃ vyavahāre 'vatiṣṭhate /",
    "GS24vakyp1pu:177": "nālabdhakramayā vācā kaś cid artho 'bhidhīyate // BVaky_1.89 *//",
    "GS24vakyp1pu:178": "yathādyasaṃkhyāgrahaṇam upāyaḥ pratipattaye /",
    "GS24vakyp1pu:179": "saṃkhyāntarāṇāṃ bhede 'pi tathā śabdāntaraśrutiḥ // BVaky_1.90 //",
    "GS24vakyp1pu:180": "pratyekaṃ vyañjakā bhinna varṇavākyapadeṣu ye /",
    "GS24vakyp1pu:181": "teṣām atyantabhede 'pi saṃkīrṇā iva śaktayaḥ // BVaky_1.91 //",
    "GS24vakyp1pu:182": "yathaiva darśanaiḥ pūrvair dūrāt saṃtamase 'pi vā /",
    "GS24vakyp1pu:183": "anyathākṛtya viṣayam anyathaivādhyavasyati // BVaky_1.92 //",
    "GS24vakyp1pu:184": "vyajyamāne tathā vākye vākyābhivyaktihetubhiḥ /",
    "GS24vakyp1pu:185": "bhāgāvagraharūpeṇa pūrvaṃ buddhiḥ pravartate // BVaky_1.93 //",
    "GS24vakyp1pu:186": "yathānupūrvīniyamo vikāre kṣīrabījayoḥ /",
    "GS24vakyp1pu:187": "tathaiva pratipattṝṇāṃ niyato buddhiṣu kramaḥ // BVaky_1.94 //",
    "GS24vakyp1pu:188": "bhāgavatsv api teṣv eva rūpabhedo dhvaneḥ kramāt /",
    "GS24vakyp1pu:189": "nirbhāgeṣv abhyupāyo vā bhāgabhedaprakalpanam // BVaky_1.95 //",
    "GS24vakyp1pu:190": "anekavyaktyabhivyaṅgyā jātiḥ sphoṭa iti smṛtā /",
    "GS24vakyp1pu:191": "kaiś cit vyaktaya evāsya dhvanitvena prakalpitāḥ // BVaky_1.96 //",
    "GS24vakyp1pu:192": "avikārasya śabdasya nimittair vikṛto dhvaniḥ /",
    "GS24vakyp1pu:193": "upalabdhau nimittatvam upayāti prakāśavat // BVaky_1.97 //",
    "GS24vakyp1pu:194": "na cānityeṣv abhivyaktir niyamena vyavasthitā /",
    "GS24vakyp1pu:195": "āśrayair api nityānāṃ jātīnāṃ vyaktir iṣyate // BVaky_1.98 //",
    "GS24vakyp1pu:196": "deśādibhiś ca saṃbandho dṛṣṭaḥ kāyavatām api /",
    "GS24vakyp1pu:197": "deśabhedavikalpe 'pi na bhedo dhvaniśabdayoḥ // BVaky_1.99 //",
    "GS24vakyp1pu:198": "grahaṇagrāhyayoḥ siddhā yogyatā niyatā yathā /",
    "GS24vakyp1pu:199": "vyaṅgyavyañjakabhāve 'pi tathaiva sphoṭanādayoḥ // BVaky_1.100 //",
    "GS24vakyp1pu:200": "sadṛśagrahaṇānāṃ ca gandhādīnāṃ prakāśakam /",
    "GS24vakyp1pu:201": "nimittaṃ niyataṃ loke pratidravyam avasthitam // BVaky_1.101 //",
    "GS24vakyp1pu:202": "prakāśakānāṃ bhedāṃś ca prakāśyo 'rtho 'nuvartate /",
    "GS24vakyp1pu:203": "tailodakādibhede tat pratyakṣaṃ pratibimbake // BVaky_1.102 //",
    "GS24vakyp1pu:204": "viruddhaparimāṇeṣu vajrādarśatalādiṣu /",
    "GS24vakyp1pu:205": "parvatādisarūpāṇāṃ bhāvānāṃ nāsti saṃbhavaḥ // BVaky_1.103 //",
    "GS24vakyp1pu:206": "tasmād abhinnakāleṣu varṇavākyapadādiṣu /",
    "GS24vakyp1pu:207": "vṛttikālaḥ svakālaś ca nādabhedād vibhajyate // BVaky_1.104 //",
    "GS24vakyp1pu:208": "yaḥ saṃyogavibhāgābhyāṃ karaṇair upajanyate /",
    "GS24vakyp1pu:209": "sa sphoṭaḥ śabdajāḥ śabdā dhvanayo 'nyair udāhṛtāḥ // BVaky_1.105 //",
    "GS24vakyp1pu:210": "alpe mahati vā śabde sphoṭakālo na bhidyate /",
    "GS24vakyp1pu:211": "paras tu śabdasaṃtānaḥ pracayāpacayātmakaḥ // BVaky_1.106 //",
    "GS24vakyp1pu:212": "dūrāt prabheva dīpasya dhvanimātraṃ tu lakṣyate /",
    "GS24vakyp1pu:213": "ghaṇṭādūnāṃ ca śabdeṣu vyakto bhedaḥ sa dṛśyate // BVaky_1.107 //",
    "GS24vakyp1pu:214": "dravyābhighātāt pracitau bhinnau dīrghaplutāv api /",
    "GS24vakyp1pu:215": "kampe tūparate jātā nādā vṛtter viśeṣakāḥ // BVaky_1.108 //",
    "GS24vakyp1pu:216": "anavasthitakampe 'pi karaṇe dhvanayo 'pare /",
    "GS24vakyp1pu:217": "sphoṭād evopajāyante jvālā jvālāntarād iva // BVaky_1.109 //",
    "GS24vakyp1pu:218": "vāyor aṇūnāṃ jñānasya śabdatvāpattir iṣyate /",
    "GS24vakyp1pu:219": "kaiś cid darśanabhedo hi pravādeṣv anavasthitaḥ // BVaky_1.110 //",
    "GS24vakyp1pu:220": "*labdhakriyāḥ prayatnena vaktur icccānuvartinā /",
    "GS24vakyp1pu:221": "sthāneṣv abhihato vāyuḥ śabdatvaṃ pratipadyate // BVaky_1.111 *//",
    "GS24vakyp1pu:222": "*tasya kāraṇasāmarthyād vegapracayadharmaṇaḥ /",
    "GS24vakyp1pu:223": "saṃnipātād vibhajyante sāravatyo 'pi mūrtayaḥ // BVaky_1.112 *//",
    "GS24vakyp1pu:224": "*aṇavaḥ sarvaśaktitvād bhedasaṃsargavṛttayaḥ /",
    "GS24vakyp1pu:225": "chāyātapatamaḥśabda- bhāvena pariṇāminaḥ // BVaky_1.113 *//",
    "GS24vakyp1pu:226": "*svaśaktau vyajyamānāyāṃ prayatnena samīritāḥ /",
    "GS24vakyp1pu:227": "abhrāṇīva pracīyante śabdākhyāḥ paramāṇavaḥ // BVaky_1.114 *//",
    "GS24vakyp1pu:228": "*athāyam āntaro jñātā sūkṣmavāgātmani sthitaḥ /",
    "GS24vakyp1pu:229": "vyaktaye svasya rūpasya śabdatvena vivartate // BVaky_1.115 *//",
    "GS24vakyp1pu:230": "*sa manobhāvam āpadya tejasā pākam āgataḥ /",
    "GS24vakyp1pu:231": "vāyum āviśati prāṇam athāsau samudīryate // BVaky_1.116 *//",
    "GS24vakyp1pu:232": "*antaḥkaraṇatattvasya vāyur āśrayatāṃ gataḥ /",
    "GS24vakyp1pu:233": "taddharmeṇa samāviṣṭas tejasaiva vivartate // BVaky_1.117 *//",
    "GS24vakyp1pu:234": "*vibhajan svātmano granthīñ chrutirūpaiḥ pṛthagvidhaiḥ /",
    "GS24vakyp1pu:235": "prāṇo varṇān abhivyajya varṇeṣv evopalīyate // BVaky_1.118 *//",
    "GS24vakyp1pu:236": "*ātmā buddhyā samarthyārthān mano yuṅkte vivakṣayā /",
    "GS24vakyp1pu:237": "manaḥ kāyāgnim āhanti sa prerayati mārutam // BVaky_1.119 *//",
    "GS24vakyp1pu:238": "ajasravṛttir yaḥ śabdaḥ sūkṣmatvān nopalabhyate /",
    "GS24vakyp1pu:239": "vyajanād vāyur iva sa svanimittāt pratīyate // BVaky_1.120 //",
    "GS24vakyp1pu:240": "tasya prāṇe ca yā śaktir yā ca buddhau vyavasthitā /",
    "GS24vakyp1pu:241": "vivartamānā sthāniṣu saiṣā bhedaṃ prapadyate // BVaky_1.121 //",
    "GS24vakyp1pu:242": "śabdeṣv evāśritā śaktir viśvasyāsya nibandhanī /",
    "GS24vakyp1pu:243": "yannetraḥ pratibhātmāyaṃ bhedarūpaḥ pratāyate // BVaky_1.122 //",
    "GS24vakyp1pu:244": "śabdādibhedaḥ śabdena vyākhyāto rūpyate yataḥ /",
    "GS24vakyp1pu:245": "tasmād arthavidhāḥ sarvāḥ śabdamātrāsu niśritāḥ // BVaky_1.123 //",
    "GS24vakyp1pu:246": "(ṣaḍgādibhedaḥ a)",
    "GS24vakyp1pu:247": "śabdasyapariṇāmo 'yam ity āmnāyavido viduḥ /",
    "GS24vakyp1pu:248": "chandobhya eva prathamam etad viśvaṃ pravartate // BVaky_1.124 //",
    "GS24vakyp1pu:249": "vibhajya bahudhātmānaṃ sa cchandasyaḥ prajāpatiḥ /",
    "GS24vakyp1pu:250": "chandomayībhir mātrābhir bahudhaiva viveśa tam // BVaky_1.125 //",
    "GS24vakyp1pu:251": "sādhvī vāg bhūyasī yeṣu puruṣeṣu vyavasthitā /",
    "GS24vakyp1pu:252": "adhikaṃ vartate teṣu puṇyaṃ rūpaṃ prajāpateḥ // BVaky_1.126 //",
    "GS24vakyp1pu:253": "prājāpatyaṃ mahat tejas tatpātrair iva saṃvṛttam /",
    "GS24vakyp1pu:254": "śarīrabhede viduṣāṃ svāṃ yonim upadhāvati // BVaky_1.127 //",
    "GS24vakyp1pu:255": "yad etan maṇḍalaṃ bhāsvad dhāma citrasya rādhasaḥ /",
    "GS24vakyp1pu:256": "tadbhāvam abhisaṃbhūya vidyāyāṃ pravilīyate // BVaky_1.128 //",
    "GS24vakyp1pu:257": "itikartavyatā loke sarvā śabdavyapāśrayā /",
    "GS24vakyp1pu:258": "yāṃ pūrvāhitasaṃskāro bālo 'pi pratipadyate // BVaky_1.129 //",
    "GS24vakyp1pu:259": "ādyaḥ kāraṇavinyāsaḥ prāṇasyordhvaṃ samīraṇam /",
    "GS24vakyp1pu:260": "sthānānām abhighātaś ca na vinā śabdabhāvanām // BVaky_1.130 //",
    "GS24vakyp1pu:261": "na so 'sti pratyayo loke yaḥ śabdānugamād ṛte /",
    "GS24vakyp1pu:262": "anuviddham iva jñānaṃ sarvaṃ śabdena bhāsate // BVaky_1.131 //",
    "GS24vakyp1pu:263": "vāgrūpatā cet utkrāmed avabodhasya śāśvatī /",
    "GS24vakyp1pu:264": "na prakāśaḥ prakāśeta sā hi pratyavamarśinī // BVaky_1.132 //",
    "GS24vakyp1pu:265": "sā sarvavidyāśilpānāṃ kalānāṃ copabandhanī /",
    "GS24vakyp1pu:266": "tadvaśād abhiniṣpannaṃ sarvaṃ vastu vibhajyate // BVaky_1.133 //",
    "GS24vakyp1pu:267": "saiṣā saṃsāriṇāṃ saṃjñā bahir antaś ca vartate /",
    "GS24vakyp1pu:268": "tanmātrām avyatikrāntaṃ caitanyaṃ sarvajātiṣu // BVaky_1.134 //",
    "GS24vakyp1pu:269": "arthakriyāsu vāk sarvān samīhayati dehinaḥ /",
    "GS24vakyp1pu:270": "tadutkrāntau visaṃjño 'yaṃ dṛśyate kāṣṭakuḍyavat // BVaky_1.135 //",
    "GS24vakyp1pu:271": "*bhedodgrāhavivartena labdhākāraparigrahā /",
    "GS24vakyp1pu:272": "āmnātā sarvavidyāsu vāg eva prakṛtiḥ parā // BVaky_1.136 *//",
    "GS24vakyp1pu:273": "*ekatvam anatikrāntā vāṅnetrā vāṅnibandhanāḥ /",
    "GS24vakyp1pu:274": "pṛthak pratyavabhāsante vāgvibhāgā gavādayaḥ // BVaky_1.137 *//",
    "GS24vakyp1pu:275": "*ṣaḍdvāraṃ ṣaḍadhiṣṭhānāṃ [ṣaṭpra]bodhāṃ ṣaḍavyayām /",
    "GS24vakyp1pu:276": "te mṛtyum ativartante ye vai vācam upāsate // BVaky_1.138 *//",
    "GS24vakyp1pu:277": "pravibhāge yathā kartā tayā kārye pravartate /",
    "GS24vakyp1pu:278": "avibhāge tathā saiva kāryatvenāvatiṣṭhate // BVaky_1.139 //",
    "GS24vakyp1pu:279": "*pravibhajyātmanātmānaṃ sṛṣṭvā bhāvān pṛthagvidhān /",
    "GS24vakyp1pu:280": "sarveśvaraḥ sarvamayaḥ svapne bhoktā pravartate // BVaky_1.140 *//",
    "GS24vakyp1pu:281": "svamātrā paramātrā vā śrutyā prakramyate yathā /",
    "GS24vakyp1pu:282": "tathaiva rūḍhatām eti tayā hy artho vidhīyate // BVaky_1.141 //",
    "GS24vakyp1pu:283": "atyantam atathābhūte nimitte śrutyapāśrayāt /",
    "GS24vakyp1pu:284": "dṛśyate 'lātacakrādau vastvākāranirūpaṇā // BVaky_1.142 //",
    "GS24vakyp1pu:285": "api prayoktur ātmānaṃ śabdam antar avasthitam /",
    "GS24vakyp1pu:286": "prāhur mahāntam ṛṣabhaṃ yena sāyujyam iṣyate // BVaky_1.143 //",
    "GS24vakyp1pu:287": "tasmād yaḥ śabdasaṃskāraḥ sā siddhiḥ paramātmanaḥ /",
    "GS24vakyp1pu:288": "tasya pravṛttitattvajñas tad brahmāmṛtam aśnute // BVaky_1.144 //",
    "GS24vakyp1pu:289": "*prāṇavṛttim atikrānte vācas tattve vyavasthitaḥ /",
    "GS24vakyp1pu:290": "kramasaṃhārayogena saṃhṛtyātmānam ātmani // BVaky_1.145 *//",
    "GS24vakyp1pu:291": "*vācaḥ saṃskāram ādhāya vācaṃ jñāne niveśya ca /",
    "GS24vakyp1pu:292": "vibhajya bandhanāny asyāḥ kṛtvā tāṃ chinnabandhanām // BVaky_1.146 *//",
    "GS24vakyp1pu:293": "*jyotir āntaram āsādya cchinnagranthiparigrahaḥ /",
    "GS24vakyp1pu:294": "kāraṇajyotiṣaikatvaṃ chittvā granthīn pravartate // BVaky_1.147 *//",
    "GS24vakyp1pu:295": "na jātv akartṛkam kaś cid āgamaṃ pratipadyate /",
    "GS24vakyp1pu:296": "bījaṃ sarvāgamāpāye trayy evāto vyavasthitā // BVaky_1.148 //",
    "GS24vakyp1pu:297": "astaṃ yāteṣu vādeṣu kartṛṣv anyeṣv asatsv api /",
    "GS24vakyp1pu:298": "śrutismṛtyuditaṃ dharmaṃ loko na vyativartate // BVaky_1.149 //",
    "GS24vakyp1pu:299": "jñāne svābhāvike nārthaḥ śāstraiḥ kaś cana vidyate /",
    "GS24vakyp1pu:300": "dharmo jñānasya hetuś cet tasyāmnāyo nibandhanam // BVaky_1.150 //",
    "GS24vakyp1pu:301": "vedaśāstrāvirodhī ca tarkaś cakśur apaśyatām /",
    "GS24vakyp1pu:302": "rūpamātrād dhi vākyārthaḥ kevalaṃ nātitiṣṭhati // BVaky_1.151 //",
    "GS24vakyp1pu:303": "sato 'vivakṣā pārārthyaṃ vyaktir arthasya laiṅgikī /",
    "GS24vakyp1pu:304": "iti nyāyo bahuvidhas tarkeṇa pravibhajyate // BVaky_1.152 //",
    "GS24vakyp1pu:305": "śabdānām eva sā śaktis tarko yaḥ puruṣāśrayaḥ /",
    "GS24vakyp1pu:306": "sa śabdānugato nyāyo 'nāgameṣv anibandhanaḥ // BVaky_1.153 //",
    "GS24vakyp1pu:307": "*yad udumbaravarṇānāṃ ghaṭīnāṃ maṇḍalaṃ mahat /",
    "GS24vakyp1pu:308": "pītaṃ na gamayet svargaṃ kiṃ tat kratugataṃ nayet // BVaky_1.154 *//",
    "GS24vakyp1pu:309": "rūpādayo yathā dṛṣṭāḥ paryarthaṃ yataśaktayaḥ /",
    "GS24vakyp1pu:310": "śabdās tathaiva dṛśyante viṣāpaharaṇādiṣu // BVaky_1.155 //",
    "GS24vakyp1pu:311": "yathaiṣāṃ tatra sāmarthyaṃ dharme 'py evaṃ pratīyatām /",
    "GS24vakyp1pu:312": "sādhūnāṃ sādhubhis tasmād vācyam abhyudayārthinām // BVaky_1.156 //",
    "GS24vakyp1pu:313": "sarvo 'dṛṣṭaphalān arthān āgamāt pratipadyate /",
    "GS24vakyp1pu:314": "viparītaṃ ca sarvatra śakyate vaktum āgame // BVaky_1.157 //",
    "GS24vakyp1pu:315": "sādhutvajñānaviṣayā seyaṃ vyākaraṇasmṛtiḥ /",
    "GS24vakyp1pu:316": "avicchedena śiṣṭānām idaṃ smṛtinibandhanam // BVaky_1.158 //",
    "GS24vakyp1pu:317": "vaikharyā madhyamāyāś ca paśyantyāś caitad adbhutam /",
    "GS24vakyp1pu:318": "anekatīrthabhedāyās trayyā cācaḥ paraṃ param // BVaky_1.159 //",
    "GS24vakyp1pu:319": "*gaur iva prakṣaraty ekā rasam uttamaśālinī /",
    "GS24vakyp1pu:320": "divyādivyena rūpeṇa bhāratī gauḥ śucismitā // BVaky_1.160 *//",
    "GS24vakyp1pu:321": "*etayor antaraṃ paśya sūkṣmayoḥ spandamānayoḥ /",
    "GS24vakyp1pu:322": "prāṇāpānāntare nityam ekā sarvasya tiṣṭhati // BVaky_1.161 *//",
    "GS24vakyp1pu:323": "*anyā tv apreryamāṇaiva vinā prāṇena vartate /",
    "GS24vakyp1pu:324": "jāyate hi tataḥ prāṇo vācam āpyāyayan punaḥ // BVaky_1.162 *//",
    "GS24vakyp1pu:325": "*prāṇenāpyāyitā saivaṃ vyavahāranibandhanī /",
    "GS24vakyp1pu:326": "sarvasyocchvāsam āsādya na vāg vadati karhi cit // BVaky_1.163 *//",
    "GS24vakyp1pu:327": "*ghoṣiṇī jātanirghoṣā aghoṣā ca pravartate /",
    "GS24vakyp1pu:328": "tayor api ca ghoṣiṇyā nirghoṣaiva garīyasī // BVaky_1.164 *//",
    "GS24vakyp1pu:329": "*sthāneṣu vivṛte vāyau kṛtavarṇaparigrahā /",
    "GS24vakyp1pu:330": "vaikharī vāk prayoktṝṇāṃ prāṇavṛttinibandhanā // BVaky_1.165 *//",
    "GS24vakyp1pu:331": "*kevalaṃ buddhyupādāna- kramarūpānupātinī /",
    "GS24vakyp1pu:332": "prāṇavṛttim atikramya madhyamā vāk pravartate // BVaky_1.166 *//",
    "GS24vakyp1pu:333": "*avibhāgā tu paśyantī sarvataḥ saṃhṛtakramā /",
    "GS24vakyp1pu:334": "svarūpajyotir evāntaḥ sūkṣmā vāg anapāyinī // BVaky_1.167 *//",
    "GS24vakyp1pu:335": "*pīyūṣāpūryamāṇāpi nityam āgantubhir malaiḥ /",
    "GS24vakyp1pu:336": "antyā kaleva somasya nātyantam abhidhīyate // BVaky_1.168 *//",
    "GS24vakyp1pu:337": "*yasyāṃ dṛṣṭasvarūpāyām adhikāro nivartate /",
    "GS24vakyp1pu:338": "puruṣe ṣoḍaśakale tām āhur amṛtāṃ kalām // BVaky_1.169 *//",
    "GS24vakyp1pu:339": "*prāptoparāgarūpā sā viplavair anuṣaṅgibhiḥ /",
    "GS24vakyp1pu:340": "vaikharī sattvamātreva guṇair na vyavakīryate // BVaky_1.170 *//",
    "GS24vakyp1pu:341": "tadvibhāgāvibhāgābhyāṃ kriyamāṇām avasthitam /",
    "GS24vakyp1pu:342": "svabhāvajñais tu bhāvānāṃ dṛśyante śabdaśaktayaḥ // BVaky_1.171 //",
    "GS24vakyp1pu:343": "anādim avyavacchinnāṃ śrutim āhur akartṛkām /",
    "GS24vakyp1pu:344": "śiṣṭair nibadhyamānā tu na vyavacchidyate smṛtiḥ // BVaky_1.172 //",
    "GS24vakyp1pu:345": "avibhāgād vivṛttānām abhikhyā svapnavac chrutau /",
    "GS24vakyp1pu:346": "bhāvatattvaṃ tu vijñāya liṅgebhyo vihitā smṛtiḥ // BVaky_1.173 //",
    "GS24vakyp1pu:347": "kāyavāgbuddhiviṣayā ye malāḥ samavasthitāḥ /",
    "GS24vakyp1pu:348": "cikitsālakṣaṇādhyātma- śāstrais teṣāṃ viśuddhayaḥ // BVaky_1.174 //",
    "GS24vakyp1pu:349": "śabdaḥ saṃskārahīno yo gaur iti prayuyukṣyate /",
    "GS24vakyp1pu:350": "tam apabhraṃśam icchanti viśiṣṭārthaniveśinam // BVaky_1.175 //",
    "GS24vakyp1pu:351": "asvagoṇyādayaḥ śabdāḥ sādhavo viṣayāntare /",
    "GS24vakyp1pu:352": "nimittabhedāt sarvatra sādhutvaṃ ca vyavasthitam // BVaky_1.176 //",
    "GS24vakyp1pu:353": "te sādhuṣv anumānena pratyayotpattihetavaḥ /",
    "GS24vakyp1pu:354": "tādātmyam upagamyeva śabdārthasya prakāśakāḥ // BVaky_1.177 //",
    "GS24vakyp1pu:355": "na śiṣṭair anugamyante paryāyā iva sādhavaḥ /",
    "GS24vakyp1pu:356": "te yataḥ smṛtiśāstreṇa tasmāt sākṣād avācakāḥ // BVaky_1.178 //",
    "GS24vakyp1pu:357": "aṃbvaṃbv iti yathā bālaḥ śikṣamāṇo 'pabhāṣate /",
    "GS24vakyp1pu:358": "avyaktaṃ tadvidāṃ tena vyaktau bhavati niścayaḥ // BVaky_1.179 //",
    "GS24vakyp1pu:359": "evaṃ sādhau prayoktavye yo 'pabhraṃśaḥ prayujyate /",
    "GS24vakyp1pu:360": "tena sādhuvyavahitaḥ kaś cid artho 'bhidhīyate // BVaky_1.180 //",
    "GS24vakyp1pu:361": "pāraṃparyād apabhraṃśā viguṇeṣv abhidhātṛṣu /",
    "GS24vakyp1pu:362": "prasiddhim āgatā yena teṣāṃ sādhur avācakaḥ // BVaky_1.181 //",
    "GS24vakyp1pu:363": "daivī vāg vyatikīrṇeyam aśaktair abhidhātṛbhiḥ /",
    "GS24vakyp1pu:364": "anityadarśināṃ tv asmin vāde buddhiviparyayaḥ // BVaky_1.182 //",
    "GS24vakyp1pu:365": "ubhayeṣām avicchedād anyaśabdavivakṣayā /",
    "GS24vakyp1pu:366": "yo 'nyaḥ prayujyate śabdo na so 'rthasyābhidhāyakaḥ // BVaky_1.183 //",
    "GS24vakyp1pu:367": "ākhyātaṃ śabdasaṃghāto jātiḥ saṃghātavartinī /",
    "GS24vakyp1pu:368": "eko 'navayavaḥ śabdaḥ kramo buddhyanusaṃhṛtiḥ // BVaky_2.1 //",
    "GS24vakyp1pu:369": "padam ādyaṃ pṛthak sarvaṃ padaṃ sāpekṣam ity api /",
    "GS24vakyp1pu:370": "vākyaṃ prati matir bhinnā bahudhā nyāyadarśinām // BVaky_2.2 //",
    "GS24vakyp1pu:371": "nighātādivyavasthārthaṃ śāstre yat paribhāṣitam /",
    "GS24vakyp1pu:372": "sākāṅkṣāvayavaṃ tena na sarvaṃ tulyalakṣaṇaṃ // BVaky_2.3 //",
    "GS24vakyp1pu:373": "sākāṅkṣāvayavaṃ bhede parānākāṅkṣaśabdakam /",
    "GS24vakyp1pu:374": "karmapradhānaṃ guṇavad ekārthaṃ vākyam ucyate // BVaky_2.4 //",
    "GS24vakyp1pu:375": "saṃbodhanapadaṃ yac ca tat kriyāyā viśeṣakam /",
    "GS24vakyp1pu:376": "tathā tiṅantaṃ tatrāhus tiṅantasya viśeṣakam // BVaky_2.5 //",
    "GS24vakyp1pu:377": "yathānekam api ktvāntaṃ tiṅantasya viśeṣakam /",
    "GS24vakyp1pu:378": "tathā tiṅantaṃ tatrāhus tiṅantasya viśeṣakam // BVaky_2.6 //",
    "GS24vakyp1pu:379": "yathaika eva sarvārtha- prakāśaḥ pravibhajyate /",
    "GS24vakyp1pu:380": "dṛśyabhedānukāreṇa vākyārthāvagamas tathā // BVaky_2.7 //",
    "GS24vakyp1pu:381": "citrasyaikasya rūpasya yathā bhedanidarśanaiḥ /",
    "GS24vakyp1pu:382": "nīlādibhiḥ samākhyānaṃ kriyate bhinnalakṣaṇaiḥ // BVaky_2.8 //",
    "GS24vakyp1pu:383": "tathaivaikasya vākyasya nirākāṅkṣasya sarvataḥ /",
    "GS24vakyp1pu:384": "śabdāntaraiḥ samākhyānaṃ sākāṅkṣair anugamyate // BVaky_2.9 //",
    "GS24vakyp1pu:385": "yathā pade vibhajyante prakṛtipratyayādayaḥ /",
    "GS24vakyp1pu:386": "apoddhāras tathā vākye padānām upapadyate // BVaky_2.10 //",
    "GS24vakyp1pu:387": "varṇāntarasarūpatvaṃ varṇabhāgeṣu dṛṣyate /",
    "GS24vakyp1pu:388": "padāntarasarūpāś ca padabhāgā iva sthitāḥ // BVaky_2.11 //",
    "GS24vakyp1pu:389": "bhāgair anarthakair yuktā vṛṣabhodakayāvakāḥ /",
    "GS24vakyp1pu:390": "anvayavyatirekau tu vyavahāranibandhanam // BVaky_2.12 //",
    "GS24vakyp1pu:391": "śabdasya na vibhāgo 'sti kuto 'rthasya bhaviṣyati /",
    "GS24vakyp1pu:392": "vibhāgaiḥ prakriyābhedam avidvān pratipadyate // BVaky_2.13 //",
    "GS24vakyp1pu:393": "brāhmaṇārtho yathā nāsti kaś cid brāhmaṇakambale /",
    "GS24vakyp1pu:394": "devadattādayo vākye thataiva syur anarthakāḥ // BVaky_2.14 //",
    "GS24vakyp1pu:395": "sāmānyārthas tirobhūto na viśeṣe 'vatiṣṭhate /",
    "GS24vakyp1pu:396": "upāttasya kutas tyāgo nivṛttaḥ kvāvatiṣṭhatām // BVaky_2.15 //",
    "GS24vakyp1pu:397": "aśābdo yadi vākyārthaḥ padārtho 'pi tathā bhavet /",
    "GS24vakyp1pu:398": "evaṃ sati ca saṃbandhaḥ śabdasyārthena hīyate // BVaky_2.16 //",
    "GS24vakyp1pu:399": "viśeśaśabdāḥ keṣāṃ cit sāmānyapratirūpakāḥ /",
    "GS24vakyp1pu:400": "śabdāntarābhisaṃbandhād vyajyante pratipattṛṣu // BVaky_2.17 //",
    "GS24vakyp1pu:401": "teṣāṃ tu kṛtsno vākyārthaḥ pratibhedaṃ samāpyate /",
    "GS24vakyp1pu:402": "vyaktopavyañjanā siddhir arthasya pratipatṛṣu // BVaky_2.18 //",
    "GS24vakyp1pu:403": "sa vyaktaḥ kramavāñ chabda upāṃśu yam adhīyate /",
    "GS24vakyp1pu:404": "akramas tu vitatyeva buddhir yatrāvatiṣṭhate // BVaky_2.19 //",
    "GS24vakyp1pu:405": "yathotkṣepaviśeṣe 'pi karmabhedo na gṛhyate /",
    "GS24vakyp1pu:406": "āvṛttau vyajyate jātiḥ karmabhir bhramaṇādibhiḥ // BVaky_2.20 //",
    "GS24vakyp1pu:407": "varṇavākyapadeṣv evaṃ tulyopavyañjanā śrutiḥ /",
    "GS24vakyp1pu:408": "atyantabhede tattvasya sarūpeva pratīyate // BVaky_2.21 //",
    "GS24vakyp1pu:409": "nityeṣu ca kutaḥ pūrvaṃ paraṃ vā paramārthataḥ /",
    "GS24vakyp1pu:410": "ekasyaiva tu sā śaktir yad evam avabhāsate // BVaky_2.22 //",
    "GS24vakyp1pu:411": "ciraṃ kṣipram iti jñāne kālabhedād ṛte yathā /",
    "GS24vakyp1pu:412": "bhinnakāle prakāśete sa dharmo hrasvadīrghayoḥ // BVaky_2.23 //",
    "GS24vakyp1pu:413": "na nityaḥ kramamātrābhiḥ kālo bhedam ihārhati /",
    "GS24vakyp1pu:414": "vyāvartinīnāṃ mātrāṇām abhāve kīdṛśaḥ kramaḥ // BVaky_2.24 //",
    "GS24vakyp1pu:415": "tābhyo yā jāyate buddhir ekā sā bhāgavarjitā /",
    "GS24vakyp1pu:416": "sā hi svaśaktyā bhinneva kramapratyavamarśinī // BVaky_2.25 //",
    "GS24vakyp1pu:417": "kramollekhānuṣaṅgeṇa tasyāṃ yad bījam āhitam /",
    "GS24vakyp1pu:418": "tattvanānātvayos tasya niruktir nāvatiṣṭhate // BVaky_2.26 //",
    "GS24vakyp1pu:419": "bhāvanāsamaye tv etat kramasāmarthyam akramam /",
    "GS24vakyp1pu:420": "vyāvṛttabhedo yenārtho bhedavān upalabhyate // BVaky_2.27 //",
    "GS24vakyp1pu:421": "padāni vākye tāny eva varṇās te ca pade yadi /",
    "GS24vakyp1pu:422": "varṇeṣu varṇabhāgānāṃ bhedaḥ syāt paramāṇuvat // BVaky_2.28 //",
    "GS24vakyp1pu:423": "bhāgānām anupaśleṣān na varṇo na padaṃ bhavet /",
    "GS24vakyp1pu:424": "teṣām avyapadeśyatvāt kim anyad vyapadiśyatām // BVaky_2.29 //",
    "GS24vakyp1pu:425": "yad antaḥśabdatattvaṃ tu bhāgair ekaṃ prakāśitam /",
    "GS24vakyp1pu:426": "tam āhur apare śabdaṃ tasya vākye tathaikatām // BVaky_2.30 //",
    "GS24vakyp1pu:427": "arthabhāgais tathā teṣām antaro 'rthaḥ prakāśyate /",
    "GS24vakyp1pu:428": "ekasyaivātmano bhedau śabdārthāv apṛthaksthitau // BVaky_2.31 //",
    "GS24vakyp1pu:429": "prakāśakaprakāśyatvaṃ kāryakāraṇarūpatā /",
    "GS24vakyp1pu:430": "antarmātrātmanas tasya śabdatattvasya sarvadā // BVaky_2.32 //",
    "GS24vakyp1pu:431": "tasyaivāstitvanāstitve sāmarthye samavasthite /",
    "GS24vakyp1pu:432": "akrame kramanirbhāse vyavahāranibandhane // BVaky_2.33 //",
    "GS24vakyp1pu:433": "saṃpratyayapramāṇatvāt padārthāstitvakalpane /",
    "GS24vakyp1pu:434": "padārthābhyuccaye tyāgād ānarthakyaṃ prasajyate // BVaky_2.34 //",
    "GS24vakyp1pu:435": "rājaśabdena rājārtho bhinnarūpeṇa gamyate /",
    "GS24vakyp1pu:436": "vṛttāv ākhyātasadṛśaṃ padam anyat prayujyate // BVaky_2.35 //",
    "GS24vakyp1pu:437": "yathāśvakarṇa ity ukte vinaivāśvena gamyate /",
    "GS24vakyp1pu:438": "kaś cid eva viśiṣṭo 'rthaḥ sarveṣu pratyayas tathā // BVaky_2.36 //",
    "GS24vakyp1pu:439": "vākyeṣu arthāntaragataḥ sādṛśyaparikalpane /",
    "GS24vakyp1pu:440": "keṣāṃ cit rūḍhiśabdatvaṃ śāstra evānugamyate // BVaky_2.37 //",
    "GS24vakyp1pu:441": "upādāyāpi ye heyās tān upāyān pracakṣate /",
    "GS24vakyp1pu:442": "upāyānāṃ ca niyamo nāvaśyam avatiṣṭhate // BVaky_2.38 //",
    "GS24vakyp1pu:443": "arthaṃ kathaṃ cit puruṣaḥ kaś cit saṃpratipadyate /",
    "GS24vakyp1pu:444": "saṃsṛṣṭā vā vibhaktā cā bhedā vākyanibandhanāḥ // BVaky_2.39 //",
    "GS24vakyp1pu:445": "so 'yam ity abhisaṃbandho buddhyā prakramyate yadā /",
    "GS24vakyp1pu:446": "vākyārthasya tadaiko 'pi varṇaḥ pratyāyakaḥ kva cit // BVaky_2.40 //",
    "GS24vakyp1pu:447": "kevalena padenārtho yāvān evābhidhīyate /",
    "GS24vakyp1pu:448": "vākyasthaṃ tāvato 'rthasya tad āhur abhidhāyakam // BVaky_2.41 //",
    "GS24vakyp1pu:449": "saṃbandhe sati yat tv anyad ādhikyam upajāyate /",
    "GS24vakyp1pu:450": "vākyārtam eva taṃ prāhur anekapadasaṃśrayam // BVaky_2.42 //",
    "GS24vakyp1pu:451": "sa tv anekapadastho 'pi pratibhedaṃ samāpyate /",
    "GS24vakyp1pu:452": "jātivat samudāye 'pi saṃkhyāvat kalpyate 'paraiḥ // BVaky_2.43 //",
    "GS24vakyp1pu:453": "sarvabhedānuguṇyaṃ tu sāmānyam apare viduḥ /",
    "GS24vakyp1pu:454": "tad arthāntarasaṃsargād bhajate bhedarūpatām // BVaky_2.44 //",
    "GS24vakyp1pu:455": "bhedān ākāṅkṣatas tasya yā pariplavamāmatā /",
    "GS24vakyp1pu:456": "avacchinatti saṃbandhas tāṃ viśeṣe niveśayan // BVaky_2.45 //",
    "GS24vakyp1pu:457": "kāryānumeyaḥ saṃbandho rūpaṃ tasya na vidyate /",
    "GS24vakyp1pu:458": "asattvabhūtam atyantam atas taṃ pratijānate // BVaky_2.46 //",
    "GS24vakyp1pu:459": "niyataṃ sādhane sādhyaṃ kriyā niyatasādhanā /",
    "GS24vakyp1pu:460": "sa saṃnidhānamātreṇa niyamaḥ saṃprakāśate // BVaky_2.47 //",
    "GS24vakyp1pu:461": "guṇabhāvena sākāṅkṣaṃ tatra nāma pravartate /",
    "GS24vakyp1pu:462": "sādhyatvena nimittāni kriyāpadam apekṣate // BVaky_2.48 //",
    "GS24vakyp1pu:463": "santa eva viśeṣā ye padārtheṣv avibhāvitāḥ /",
    "GS24vakyp1pu:464": "te kramād anugamyante na vākyam abhidhāyakam // BVaky_2.49 //",
    "GS24vakyp1pu:465": "śabdānāṃ kramamātre ca nānyaḥ śabdo 'sti vācakaḥ /",
    "GS24vakyp1pu:466": "kramo hi dharmaḥ kālasya tena vākyaṃ na vidyate // BVaky_2.50 //",
    "GS24vakyp1pu:467": "ye ca saṃbhavino bhedāḥ padārtheṣv avibhāvitāḥ /",
    "GS24vakyp1pu:468": "te saṃnidhāne vyajyante na tu varṇeṣv ayaṃ kramaḥ // BVaky_2.51 //",
    "GS24vakyp1pu:469": "varṇānāṃ ca padānāṃ ca kramamātraniveśinī /",
    "GS24vakyp1pu:470": "padākhyā vākyasaṃjñā ca śabdatvaṃ neṣyate tayoḥ // BVaky_2.52 //",
    "GS24vakyp1pu:471": "samāne 'pi tu śabdatve dṛṣṭaḥ saṃpratyayaḥ padāt /",
    "GS24vakyp1pu:472": "prativarṇaṃ tv asau nāsti padasyārtham ato viduḥ // BVaky_2.53 //",
    "GS24vakyp1pu:473": "yathā sāvayavā varṇā vinā vācyena kena cit /",
    "GS24vakyp1pu:474": "arthavantaḥ samuditā vākyam apy evam iṣyate // BVaky_2.54 //",
    "GS24vakyp1pu:475": "anarthakāny apāyatvāt padārthenārthavanti vā /",
    "GS24vakyp1pu:476": "krameṇoccaritāny āhur vākyārthaṃ bhinnalakṣaṇam // BVaky_2.55 //",
    "GS24vakyp1pu:477": "nityatve samudāyānāṃ jāter vā parikalpane /",
    "GS24vakyp1pu:478": "ekasyaikārthatām āhur vākyasyāvyabhicāriṇīm // BVaky_2.56 //",
    "GS24vakyp1pu:479": "abhedapūrvakābhedāḥ kalpitā vākyavādibhiḥ /",
    "GS24vakyp1pu:480": "bhedapūrvān abhedāṃs tu manyante padadarśinaḥ // BVaky_2.57 //",
    "GS24vakyp1pu:481": "padaprakṛtibhāvaś ca vṛttibhedena varṇyate /",
    "GS24vakyp1pu:482": "padānāṃ saṃhitā yoniḥ saṃhitā vā padāśrayā // BVaky_2.58 //",
    "GS24vakyp1pu:483": "padāmnāyaś ca yady anyaḥ saṃhitāyā nidarśakaḥ /",
    "GS24vakyp1pu:484": "nityas tatra kathaṃ kāryaṃ padaṃ lakṣaṇadarśanāt // BVaky_2.59 //",
    "GS24vakyp1pu:485": "prativarṇam asaṃvedyaḥ padārthapratyayo yathā /",
    "GS24vakyp1pu:486": "padeśv evam asaṃvedyaṃ vākyārthasya nirūpaṇam // BVaky_2.60 //",
    "GS24vakyp1pu:487": "vākyārthaḥ saṃniviśate padeṣu sahavṛttiṣu /",
    "GS24vakyp1pu:488": "yathā tathaiva varṇeṣu padārthaḥ sahavṛttiṣu // BVaky_2.61 //",
    "GS24vakyp1pu:489": "sūkṣmaṃ grāhyaṃ yathānyena saṃsṛṣṭaṃ saha gṛhyate /",
    "GS24vakyp1pu:490": "varṇo 'py anyena varṇena saṃbaddho vācakas tathā // BVaky_2.62 //",
    "GS24vakyp1pu:491": "padasyoccāraṇād artho yathā kaś cin nirūpyate /",
    "GS24vakyp1pu:492": "varṇānām api sāṃnidhyāt tathā so 'rthaḥ pratīyate // BVaky_2.63 //",
    "GS24vakyp1pu:493": "prāptasya yasya sāmarthyān niyamārthā punaḥ śrutiḥ /",
    "GS24vakyp1pu:494": "tenātyantaṃ viśeṣeṇa sāmānyaṃ yadi bādhyate // BVaky_2.64 //",
    "GS24vakyp1pu:495": "yajeteti tato dravyaṃ prāptaṃ sāmarthyalakṣaṇam /",
    "GS24vakyp1pu:496": "vrīhiśrutyā nivarteta na syāt pratinidhis tathā // BVaky_2.65 //",
    "GS24vakyp1pu:497": "tasmād vrīhitvam adhikaṃ vrīhiśabdaḥ prakalpayet /",
    "GS24vakyp1pu:498": "dravyatvam aviruddhatvāt prāptyarthaḥ san na bādhate // BVaky_2.66 //",
    "GS24vakyp1pu:499": "tena cāpi vyavacchinne dravyatve sahacāriṇi /",
    "GS24vakyp1pu:500": "asaṃbhavād viśeṣāṇāṃ tatrānyeṣām adarśanam // BVaky_2.67 //",
    "GS24vakyp1pu:501": "na ca sāmānyavat sarve kriyāśabdena lakṣitāḥ /",
    "GS24vakyp1pu:502": "viśeṣā na hi sarveṣāṃ satāṃ śabdo 'bhidhāyakaḥ // BVaky_2.68 //",
    "GS24vakyp1pu:503": "śuklādayo guṇāḥ santo yathā tatrāvivakṣitāḥ /",
    "GS24vakyp1pu:504": "tathāvivakṣā bhedānāṃ dravyatvasahacāriṇām // BVaky_2.69 //",
    "GS24vakyp1pu:505": "asaṃnidhau pratinidhir mā bhūn nityasya karmaṇaḥ /",
    "GS24vakyp1pu:506": "kāmyasya vā pravṛttasya lopa ity upapadyate // BVaky_2.70 //",
    "GS24vakyp1pu:507": "viśiṣṭaiva kriyā yena vākyārthaḥ parikalpyate /",
    "GS24vakyp1pu:508": "dravyābhāve pratinidhau tasya tat syāt kriyāntaram // BVaky_2.71 //",
    "GS24vakyp1pu:509": "nirjñātārthaṃ padaṃ yac ca tadarthe pratipādite /",
    "GS24vakyp1pu:510": "pikādi yad avijñātaṃ tat kim ity anuyujyate // BVaky_2.72 //",
    "GS24vakyp1pu:511": "sāmarthyaprāpitaṃ yac ca vyaktyartham anuṣajyate /",
    "GS24vakyp1pu:512": "śrutir evānuṣaṅgeṇa bādhikā liṅgavākyayoḥ // BVaky_2.73 //",
    "GS24vakyp1pu:513": "aprāpto yas tu śuklādiḥ saṃnidhānena gamyate /",
    "GS24vakyp1pu:514": "sa yatnaprāpito vākye śrutidharmavilakṣaṇaḥ // BVaky_2.74 //",
    "GS24vakyp1pu:515": "abhinnam eva vākyaṃ tu yady abhinnārtham iṣyate /",
    "GS24vakyp1pu:516": "tat sarvaṃ śrutibhūtatvān na śrutyaiva virotsyate // BVaky_2.75 //",
    "GS24vakyp1pu:517": "vākyānāṃ samudāyaś ca ya ekārthaprasiddhaye /",
    "GS24vakyp1pu:518": "sākāṅkṣāvayavas tatra vākyārtho 'pi na vidyate // BVaky_2.76 //",
    "GS24vakyp1pu:519": "prāsaṅgikam idaṃ kāryam idaṃ tantreṇa labhyate /",
    "GS24vakyp1pu:520": "idam āvṛttibhedābhyām atra bādhasamuccayau // BVaky_2.77 //",
    "GS24vakyp1pu:521": "ūho 'smin viṣaye nyāyyaḥ saṃbandho 'sya na bādhyate /",
    "GS24vakyp1pu:522": "sāmānyasyātideśo 'yaṃ viśeṣo 'trātidiśyate // BVaky_2.78 //",
    "GS24vakyp1pu:523": "arthitvam atra sāmarthyam asminn artho na bhidyate /",
    "GS24vakyp1pu:524": "śāstrāt prāptādhikāro 'yaṃ vyudāso 'sya kriyāntare // BVaky_2.79 //",
    "GS24vakyp1pu:525": "iyaṃ śrutyā kramaprāptir iyam uccāraṇād iti /",
    "GS24vakyp1pu:526": "kramo 'yam atra balavān asmiṃs tu na vivakṣitaḥ // BVaky_2.80 //",
    "GS24vakyp1pu:527": "idaṃ parāṅgaiḥ saṃbaddham aṅgānām aprayojakam /",
    "GS24vakyp1pu:528": "prayojakam idaṃ teṣām atredaṃ nāntarīyakam // BVaky_2.81 //",
    "GS24vakyp1pu:529": "idaṃ pradhānaṃ śeṣo 'yaṃ viniyogakramas tv ayam /",
    "GS24vakyp1pu:530": "sākṣād asyopakārīdam idam ārād viśeṣakam // BVaky_2.82 //",
    "GS24vakyp1pu:531": "śaktivyāpārabhedo 'smin phalam atra tu bhidyate /",
    "GS24vakyp1pu:532": "saṃbandhāj jātabhedo 'yaṃ bhedas tatrāvivakṣitaḥ // BVaky_2.83 //",
    "GS24vakyp1pu:533": "prasajyapratiṣedho 'yaṃ paryudāso 'yam atra tu /",
    "GS24vakyp1pu:534": "idaṃ gauṇam idaṃ mukhyaṃ vyāpīdaṃ guru laghv idam // BVaky_2.84 //",
    "GS24vakyp1pu:535": "bhedenāṅgāṅgibhāvo 'sya bahubhedaṃ vikalpyate /",
    "GS24vakyp1pu:536": "idaṃ niyamyate 'syātra yogyatvam upajāyate // BVaky_2.85 //",
    "GS24vakyp1pu:537": "asya vākyāntare dṛṣṭāl liṅgād bhedo 'numīyate /",
    "GS24vakyp1pu:538": "ayaṃ śabdair apoddhṛtya padārthaḥ pravibhajyate // BVaky_2.86 //",
    "GS24vakyp1pu:539": "iti vākyeṣu ye dharmāḥ padārthopanibandhanāḥ /",
    "GS24vakyp1pu:540": "sarve tena prakalperan padaṃ cet syad avācakam // BVaky_2.87 //",
    "GS24vakyp1pu:541": "avibhakte 'pi vākyārthe śaktibhedād apoddhṛte /",
    "GS24vakyp1pu:542": "vākyāntaravibhāgena yathoktaṃ na virudhyate // BVaky_2.88 //",
    "GS24vakyp1pu:543": "yathaivaikasya gandhasya bhedena parikalpanā /",
    "GS24vakyp1pu:544": "puṣpādiṣu tathā vākye 'py arthabhedo 'bhidhīyate // BVaky_2.89 //",
    "GS24vakyp1pu:545": "gavaye narasiṃhe vāpy ekajñānāvṛte yathā /",
    "GS24vakyp1pu:546": "bhāgaṃ jātyantarasyaiva sadṛśaṃ pratipadyate // BVaky_2.90 //",
    "GS24vakyp1pu:547": "aprasiddhaṃ tu yaṃ bhāgam adṛṣṭam anupaśyati /",
    "GS24vakyp1pu:548": "tāvaty asaṃvidaṃ mūḍhaḥ sarvatra pratipadyate // BVaky_2.91 //",
    "GS24vakyp1pu:549": "tathā pikādiyogena vākye 'tyantavilakṣaṇe /",
    "GS24vakyp1pu:550": "sadṛśasyeva saṃjñānam asato 'rthasya manyate // BVaky_2.92 //",
    "GS24vakyp1pu:551": "ekasya bhāge sādṛśyaṃ bhāge bhedaś ca lakṣyate /",
    "GS24vakyp1pu:552": "nirbhāgasya prakāśasya nirbhāgeṇaiva cetasā // BVaky_2.93 //",
    "GS24vakyp1pu:553": "tathaiva bhāge sādṛśyaṃ bhāge bhedo 'vasīyate /",
    "GS24vakyp1pu:554": "bhāgābhāve 'pi vākyānām atyantaṃ bhinnadharmaṇām // BVaky_2.94 //",
    "GS24vakyp1pu:555": "rūpanāśe padānāṃ syāt kathaṃ cāvadhikalpanā /",
    "GS24vakyp1pu:556": "agṛhītāvadhau śabde kathaṃ cārtho vivicyate // BVaky_2.95 //",
    "GS24vakyp1pu:557": "saṃsarga iva rūpāṇāṃ śabde 'nyatra vyavasthitaḥ /",
    "GS24vakyp1pu:558": "nānārūpeṣu tadrūpaṃ tantreṇāparam iṣyate // BVaky_2.96 //",
    "GS24vakyp1pu:559": "tasminn abhede bhedānāṃ saṃsarga iva vartate /",
    "GS24vakyp1pu:560": "rūpaṃ rūpāntarāt tasmād ananyat pravibhajyate // BVaky_2.97 //",
    "GS24vakyp1pu:561": "śāstre pratyāyakasyāpi kvacid ekatvam āśritam /",
    "GS24vakyp1pu:562": "pratyāyyena kvacid bhedo grahaṇagrāhyayoḥ sthitaḥ // BVaky_2.98 //",
    "GS24vakyp1pu:563": "ū ity abhedam āśritya yathāsaṃkhyaṃ prakalpitam /",
    "GS24vakyp1pu:564": "lṛluṭor grahaṇe bhedo grāhyābhyāṃ parikalpitaḥ // BVaky_2.99 //",
    "GS24vakyp1pu:565": "yasyety etad aṇo rūpaṃ saṃjñinām abhidhāyakam /",
    "GS24vakyp1pu:566": "na hi pratīyamānena grahaṇasyāsti saṃbhavaḥ // BVaky_2.100 //",
    "GS24vakyp1pu:567": "ū ity etad abhinnaṃ ca bhinnavākyanibandhanam /",
    "GS24vakyp1pu:568": "bhedena grahaṇaṃ yasya pararūpam iva dvayoḥ // BVaky_2.101 //",
    "GS24vakyp1pu:569": "plutasyāṅgavivṛddhiṃ ca samāhāram acos tathā /",
    "GS24vakyp1pu:570": "vyudasyatā punar bhedaḥ śabdeṣv atyantam āśritaḥ // BVaky_2.102 //",
    "GS24vakyp1pu:571": "ardharcādiṣu śabdeṣu rūpabhedaḥ kramād yathā /",
    "GS24vakyp1pu:572": "tantrāt tathaikaśabdatve bhinnānāṃ śrutir anyathā // BVaky_2.103 //",
    "GS24vakyp1pu:573": "saṃhitāviṣaye varṇāḥ svarūpeṇāvikāriṇaḥ /",
    "GS24vakyp1pu:574": "śabdāntaratvaṃ yāntīva śaktyantaraparigrahāt // BVaky_2.104 //",
    "GS24vakyp1pu:575": "indriyādivikāreṇa dṛṣṭaṃ grāhyeṣu vastuṣu /",
    "GS24vakyp1pu:576": "ātmatyāgād ṛte bhinnaṃ grahaṇaṃ sa kramaḥ śrutau // BVaky_2.105 //",
    "GS24vakyp1pu:577": "abhidhānakriyābhedāc chabdeṣv avikṛteṣv api /",
    "GS24vakyp1pu:578": "rūpam atyantabhedena tad evaikaṃ prakāśate // BVaky_2.106 //",
    "GS24vakyp1pu:579": "ṛco vā gītimātraṃ vā sāma dravyāntaraṃ na tu /",
    "GS24vakyp1pu:580": "gītibhedāt tu gṛhyante tā eva vikṛtā ṛcaḥ // BVaky_2.107 //",
    "GS24vakyp1pu:581": "upāyāc chrutisaṃhāre bhinnānām ekaśeṣiṇām /",
    "GS24vakyp1pu:582": "tantreṇoccāraṇe teṣāṃ śāstre sādhutvam ucyate // BVaky_2.108 //",
    "GS24vakyp1pu:583": "parigṛhya śrutiṃ caikāṃ rūpabhedavatām api /",
    "GS24vakyp1pu:584": "tantreṇoccāraṇaṃ kāryam anyathā te na sādhavaḥ // BVaky_2.109 //",
    "GS24vakyp1pu:585": "sarūpāṇāṃ ca vākyānāṃ śāstreṇāpratipāditam /",
    "GS24vakyp1pu:586": "tantreṇoccāraṇād ekaṃ rūpaṃ sādhūpalabhyate // BVaky_2.110 //",
    "GS24vakyp1pu:587": "ekasyānekarūpatvaṃ nālikādiparigrahāt /",
    "GS24vakyp1pu:588": "yathā tathaiva tantrāt syād bahūnām ekarūpatā // BVaky_2.111 //",
    "GS24vakyp1pu:589": "yathā padasarūpāṇāṃ vākyānāṃ saṃbhavaḥ pṛthak /",
    "GS24vakyp1pu:590": "tathā vākyāntarābhāve syād eṣāṃ pṛthagarthatā // BVaky_2.112 //",
    "GS24vakyp1pu:591": "abhidheyaḥ padasyārtho vākyasyārthaḥ prayojanam /",
    "GS24vakyp1pu:592": "yasya tasya na saṃbandho vākyānām upapadyate // BVaky_2.113 //",
    "GS24vakyp1pu:593": "tatra kriyāpadāny eva vyapekṣante parasparam /",
    "GS24vakyp1pu:594": "kriyāpadānuṣaktas tu saṃbandho 'tha pratīyate // BVaky_2.114 //",
    "GS24vakyp1pu:595": "āvṛttir anuvādo vā padārthavyaktikalpane /",
    "GS24vakyp1pu:596": "pratyekaṃ tu samāpto 'rthaḥ sahabhūteṣu vartate // BVaky_2.115 //",
    "GS24vakyp1pu:597": "avikalpitavākyārthe vikalpā bhāvanāśrayāḥ /",
    "GS24vakyp1pu:598": "atrādhikaraṇe vādāḥ pūrveṣāṃ bahudhā matāḥ // BVaky_2.116 //",
    "GS24vakyp1pu:599": "abhyāsāt pratibhāhetuḥ sarvaḥ śabdo 'paraiḥ smṛtaḥ /",
    "GS24vakyp1pu:600": "bālānāṃ ca tiraścāṃ ca yathārthapratipādane // BVaky_2.117 //",
    "GS24vakyp1pu:601": "anāgamaś ca so 'bhyāsaḥ samayaḥ kaiś cid iṣyate /",
    "GS24vakyp1pu:602": "anantaram idaṃ kāryam asmād ity upadarśakaḥ // BVaky_2.118 //",
    "GS24vakyp1pu:603": "asty arthaḥ sarvaśabdānāṃ iti pratyāyyalakṣaṇam /",
    "GS24vakyp1pu:604": "apūrvadevatāsvargaiḥ samam āhur gavādiṣu // BVaky_2.119 //",
    "GS24vakyp1pu:605": "prayogadarśanābhyāsād ākārāvagrahas tu yaḥ /",
    "GS24vakyp1pu:606": "na sa śabdasya viṣayaḥ sa hi yatnāntarāśrayaḥ // BVaky_2.120 //",
    "GS24vakyp1pu:607": "ke cid bhedāḥ prakāśyante śabdais tadabhidhāyibhiḥ /",
    "GS24vakyp1pu:608": "anuniṣpādinaḥ kāṃś cic chabdārthān iti manyate // BVaky_2.121 //",
    "GS24vakyp1pu:609": "jāteḥ pratyāyake śabde yā vyaktir anuṣaṅgiṇī /",
    "GS24vakyp1pu:610": "na tadvyaktigatān bhedāñ jātiśabdo 'valambate // BVaky_2.122 //",
    "GS24vakyp1pu:611": "ghaṭādīnāṃ na cākārān pratyāyayati vācakaḥ /",
    "GS24vakyp1pu:612": "vastumātraniveśitvāt tadgatir nāntarīyakā // BVaky_2.123 //",
    "GS24vakyp1pu:613": "kriyā vinā prayogeṇa na dṛṣṭā śabdacoditā /",
    "GS24vakyp1pu:614": "prayogas tv anuniṣpādī śabdārtha iti gamyate // BVaky_2.124 //",
    "GS24vakyp1pu:615": "niyatās tu prayogā ye niyataṃ yac ca sādhanam /",
    "GS24vakyp1pu:616": "teṣāṃ śabdābhidheyatvam aparair anugamyate // BVaky_2.125 //",
    "GS24vakyp1pu:617": "samudāyo 'bhidheyo vāpy avikalpasamuccayaḥ /",
    "GS24vakyp1pu:618": "asatyo vāpi saṃsargaḥ śabdārthaḥ kaiś cid iṣyate // BVaky_2.126 //",
    "GS24vakyp1pu:619": "asatyopādhi yat satyaṃ tad vā śabdanibandhanām /",
    "GS24vakyp1pu:620": "śabdo vāpy abhijalpatvam āgato yāti vācyatām // BVaky_2.127 //",
    "GS24vakyp1pu:621": "so 'yam ity abhisaṃbandhād rūpam ekīkṛtaṃ yatā /",
    "GS24vakyp1pu:622": "śabdasyārthena taṃ śabdam abhijalpaṃ pracakṣate // BVaky_2.128 //",
    "GS24vakyp1pu:623": "tayor apṛthagātmatve rūḍhir avyabhicāriṇī /",
    "GS24vakyp1pu:624": "kiṃ cid eva kva cid rūpaṃ prādhānyenāvatiṣṭhate // BVaky_2.129 //",
    "GS24vakyp1pu:625": "loke 'rtharūpatāṃ śabdaḥ pratipannaḥ pravartate /",
    "GS24vakyp1pu:626": "śāstre tūbhayarūpatvaṃ pravibhaktaṃ vivakṣayā // BVaky_2.130 //",
    "GS24vakyp1pu:627": "aśakteḥ sarvaśakter vā śabdair eva prakalpitā /",
    "GS24vakyp1pu:628": "ekasyārthasya niyatā kriyādiparikalpanā // BVaky_2.131 //",
    "GS24vakyp1pu:629": "yo vārtho buddhiviṣayo bāhyavastunibandhanaḥ /",
    "GS24vakyp1pu:630": "sa bāhyaṃ vastv iti jñātaḥ śabdārtha iti gamyate // BVaky_2.132 //",
    "GS24vakyp1pu:631": "ākāravantaḥ saṃvedyā vyaktismṛtinibandhanāḥ /",
    "GS24vakyp1pu:632": "ete pratyavabhāsante saṃvinṃātraṃ tv ato 'nyathā // BVaky_2.133 //",
    "GS24vakyp1pu:633": "yathendriyaṃ saṃnipatad vaicitreṇopadarśakaṃ /",
    "GS24vakyp1pu:634": "tathaiva śabdād arthasya pratipattir anekadhā // BVaky_2.134 //",
    "GS24vakyp1pu:635": "vaktrānyathaiva prakrānto bhinneṣu pratipattṛṣu /",
    "GS24vakyp1pu:636": "svapratyayānukāreṇa śabdārthaḥ pravibhajyate // BVaky_2.135 //",
    "GS24vakyp1pu:637": "ekasminn api dṛśye 'rthe darśanaṃ bhidyate pṛthak /",
    "GS24vakyp1pu:638": "kālāntareṇa caiko 'pi taṃ paśyaty anyathā punaḥ // BVaky_2.136 //",
    "GS24vakyp1pu:639": "ekasyāpi ca śabdasya nimittair avyavasthitaiḥ /",
    "GS24vakyp1pu:640": "ekena bahubhiś cārtho bahudhā parikalpyate // BVaky_2.137 //",
    "GS24vakyp1pu:641": "tasmād adṛṣṭatattvānāṃ sāparādhaṃ bahucchalaṃ /",
    "GS24vakyp1pu:642": "darśanaṃ vacanaṃ vāpi nityam evānavasthitam // BVaky_2.138 //",
    "GS24vakyp1pu:643": "ṛṣīṇāṃ darśanaṃ yac ca tattve kiṃ cid avasthitam /",
    "GS24vakyp1pu:644": "na tena vyavahāro 'sti na tac chabdanibandhanaṃ // BVaky_2.139 //",
    "GS24vakyp1pu:645": "talavad dṛśyate vyoma khadyoto havyavāḍ iva /",
    "GS24vakyp1pu:646": "naiva cāsti talaṃ vyomni na khadyote hutāśanaḥ // BVaky_2.140 //",
    "GS24vakyp1pu:647": "tasmāt pratyakṣam apy arthaṃ vidvān īkṣeta yuktitaḥ /",
    "GS24vakyp1pu:648": "na darśanasya prāmāṇyād dṛśyam arthaṃ prakalpayet // BVaky_2.141 //",
    "GS24vakyp1pu:649": "asamākhyeyatattvānām arthānāṃ laukikair yathā /",
    "GS24vakyp1pu:650": "vyavahāre samākhyānaṃ tat prajño na vikalpayet // BVaky_2.142 //",
    "GS24vakyp1pu:651": "vicchedagrahaṇe 'rthānāṃ pratibhānyaiva jāyate /",
    "GS24vakyp1pu:652": "vākyārtha iti tām āhuḥ padārthair upapāditām // BVaky_2.143 //",
    "GS24vakyp1pu:653": "idaṃ tad iti sānyeṣām anākyeyā kathaṃ cana /",
    "GS24vakyp1pu:654": "pratyātmavṛtti siddhā sā kartrāpi na nirūpyate // BVaky_2.144 //",
    "GS24vakyp1pu:655": "upaśleṣam ivārthānāṃ sā karoty avicāritā /",
    "GS24vakyp1pu:656": "sārvarūpyam ivāpannā viṣayatvena vartate // BVaky_2.145 //",
    "GS24vakyp1pu:657": "sākśāc chabdena janitāṃ bhāvanānugamena vā /",
    "GS24vakyp1pu:658": "itikartavyatāyāṃ tāṃ na kaś cid ativartate // BVaky_2.146 //",
    "GS24vakyp1pu:659": "pramāṇatvena tāṃ lokaḥ sarvaḥ samanugacchati /",
    "GS24vakyp1pu:660": "samārambhāḥ pratāyante tiraścām api tadvaśāt // BVaky_2.147 //",
    "GS24vakyp1pu:661": "yathā dravyaviśeṣāṇāṃ paripākair ayatnajāḥ /",
    "GS24vakyp1pu:662": "madādiśaktayo dṛṣṭāḥ pratibhās tadvatāṃ tathā // BVaky_2.148 //",
    "GS24vakyp1pu:663": "svaravṛttiṃ vikurute madhau puṃskokilasya kaḥ /",
    "GS24vakyp1pu:664": "jantvādayaḥ kulāyādi- karaṇe śikṣitāḥ katham // BVaky_2.149 //",
    "GS24vakyp1pu:665": "āhāraprītyapadveṣa- plavanādikriyāsu kaḥ /",
    "GS24vakyp1pu:666": "jātyanvayaprasiddhāsu prayoktā mṛgapakṣiṇām // BVaky_2.150 //",
    "GS24vakyp1pu:667": "bhāvanānugatād etad āgamād eva jāyate /",
    "GS24vakyp1pu:668": "āsattiviprakarṣābhyām āgamas tu viśiṣyate // BVaky_2.151 //",
    "GS24vakyp1pu:669": "svabhāvavaraṇābhāsa- yogādṛṣṭopapāditām /",
    "GS24vakyp1pu:670": "viśiṣṭopahitāṃ ceti pratibhāṃ ṣaḍvidhāṃ viduḥ // BVaky_2.152 //",
    "GS24vakyp1pu:671": "yathā saṃyogibhir dravyair lakṣite 'rthe prayujyate /",
    "GS24vakyp1pu:672": "gośabdo na tv asau teṣāṃ viśeśāṇāṃ prakāśakaḥ // BVaky_2.153 //",
    "GS24vakyp1pu:673": "ākāravarṇāvayavaiḥ saṃsṛṣṭeṣu gavādiṣu /",
    "GS24vakyp1pu:674": "śabdaḥ pravartamāno 'pi na tān aṅgīkaroty asau // BVaky_2.154 //",
    "GS24vakyp1pu:675": "saṃsthānavarṇāvayavair viśiṣṭe 'rthe prayujyate /",
    "GS24vakyp1pu:676": "śabdo na tasyāvayave pravṛttir upalabhyate // BVaky_2.155 //",
    "GS24vakyp1pu:677": "durlabhaṃ kasya cil loke sarvāvayavadarśanaṃ /",
    "GS24vakyp1pu:678": "kaiś cit tv avayavair dṛṣṭair arthaḥ kṛtso 'numīyate // BVaky_2.156 //",
    "GS24vakyp1pu:679": "tathā jātyutpalādīnāṃ gandhena sahacāriṇām /",
    "GS24vakyp1pu:680": "nityasaṃbandhināṃ dṛṣṭaṃ guṇānām avadhāraṇam // BVaky_2.157 //",
    "GS24vakyp1pu:681": "saṃkhyāpramāṇasaṃsthāna- nirapekṣaḥ pravartate /",
    "GS24vakyp1pu:682": "bindau ca samudāye ca vācakaḥ salilādiṣu // BVaky_2.158 //",
    "GS24vakyp1pu:683": "saṃskārādiparicchinne tailādau yo vyavasthitaḥ /",
    "GS24vakyp1pu:684": "āhaikadeśaṃ tattvena tasyāvayavavartinā // BVaky_2.159 //",
    "GS24vakyp1pu:685": "yenārthenābhisaṃbaddham abhidhānaṃ prayujyate /",
    "GS24vakyp1pu:686": "tadarthāpagame tasya prayogo vinivartate // BVaky_2.160 //",
    "GS24vakyp1pu:687": "yāṃs tu saṃbhavino dharmān antarṇīya prayujyate /",
    "GS24vakyp1pu:688": "śabdas teṣāṃ na sāṃnidhyaṃ niyamena vyapekṣate // BVaky_2.161 //",
    "GS24vakyp1pu:689": "yathā romaśaphādīnāṃ vyabhicāre 'pi dṛśyate /",
    "GS24vakyp1pu:690": "gośabdo na tathā jāter viprayoge pravartate // BVaky_2.162 //",
    "GS24vakyp1pu:691": "tasmāt saṃbhavino 'rthasya śabdāt saṃpratyaye sati /",
    "GS24vakyp1pu:692": "adṛṣṭaviprayogārthaḥ saṃbandhitvena gamyate // BVaky_2.163 //",
    "GS24vakyp1pu:693": "vācikā dyotikā va syur dvitvādīnāṃ vibhaktayaḥ /",
    "GS24vakyp1pu:694": "syād vā saṃkhyāvato 'rthasya samudāyo 'bhidhāyakaḥ // BVaky_2.164 //",
    "GS24vakyp1pu:695": "vinā saṃkhyābhidhānād vā saṃkhyābhedasamanvitān /",
    "GS24vakyp1pu:696": "arthān svarūpabhedena kāmś cid āhur gavādayaḥ // BVaky_2.165 //",
    "GS24vakyp1pu:697": "ye śabdā nityasaṃbandhā viveke jñātaśaktayaḥ /",
    "GS24vakyp1pu:698": "anvayavyatirekābhyāṃ teṣām artho vibhajyate // BVaky_2.166 //",
    "GS24vakyp1pu:699": "yāvac cāvyabhicāreṇa tayoḥ śakyaṃ prakalpanam /",
    "GS24vakyp1pu:700": "niyamas tatra na tv evaṃ niyamo nuṭśabādiṣu // BVaky_2.167 //",
    "GS24vakyp1pu:701": "saṃbhave nābhidhānasya lakṣaṇatvaṃ prakalpate /",
    "GS24vakyp1pu:702": "āpekṣikyo hi saṃsarge niyatāḥ śabdaśaktayaḥ // BVaky_2.168 //",
    "GS24vakyp1pu:703": "na kūpasūpayūpānām anvayo 'rthasya dṛśyate /",
    "GS24vakyp1pu:704": "ato 'rthāntaravācitvaṃ saṃghātasyaiva gamyate // BVaky_2.169 //",
    "GS24vakyp1pu:705": "anvākhyānāni bhidyante śabdavyutpattikarmasu /",
    "GS24vakyp1pu:706": "bahūnāṃ saṃbhave 'rthānāṃ nimittaṃ kiṃ cid iṣyate // BVaky_2.170 //",
    "GS24vakyp1pu:707": "vairavāsiṣṭhagiriśās tathaikāgārikādayaḥ /",
    "GS24vakyp1pu:708": "kaiś cit kathaṃ cid ākhyātā nimittāvadhisaṃkaraiḥ // BVaky_2.171 //",
    "GS24vakyp1pu:709": "yathā pathaḥ samākhyānaṃ vṛkṣavalmīkaparvataiḥ /",
    "GS24vakyp1pu:710": "aviruddhaṃ gavādīnāṃ bhinnaiś ca sahacāribhiḥ // BVaky_2.172 //",
    "GS24vakyp1pu:711": "anyathā ca samākhyānam avasthābhedadarśibhiḥ /",
    "GS24vakyp1pu:712": "kriyate kiṃśukādīnām ekadeśāvadhāraṇaṃ // BVaky_2.173 //",
    "GS24vakyp1pu:713": "kaiś cin nirvacanaṃ bhinnaṃ girater garjater gameḥ /",
    "GS24vakyp1pu:714": "gavater gadater vāpi gaur ity atrānudarśitam // BVaky_2.174 //",
    "GS24vakyp1pu:715": "gaur ity eva svarūpād vā gośabdo goṣu vartate /",
    "GS24vakyp1pu:716": "vyutpādyate na vā sarvaṃ kaiś cic cobhayatheṣyate // BVaky_2.175 //",
    "GS24vakyp1pu:717": "sāmānyenopadeśaś ca śāstre laghvartham āśritaḥ /",
    "GS24vakyp1pu:718": "jātyantaravad anyasya viśeṣāḥ pratipādakāḥ // BVaky_2.176 //",
    "GS24vakyp1pu:719": "arthāntare ca yad vṛttaṃ tat prakṛtyantaraṃ viduḥ /",
    "GS24vakyp1pu:720": "tulyarūpaṃ na tad rūḍhāv anyasminn anuṣajyate // BVaky_2.177 //",
    "GS24vakyp1pu:721": "bhinnāv ijiyajī dhātū niyatau viṣayāntare /",
    "GS24vakyp1pu:722": "kaiś cit kathaṃ cid uddiṣṭau citraṃ hi pratipādanam // BVaky_2.178 //",
    "GS24vakyp1pu:723": "evaṃ ca vālavāyādi jitvarīvad upācaret /",
    "GS24vakyp1pu:724": "bhedābhedābhyupagame na virodho 'sti kaś cana // BVaky_2.179 //",
    "GS24vakyp1pu:725": "aḍādīnāṃ vyavasthārthaṃ pṛthaktvena prakalpanam /",
    "GS24vakyp1pu:726": "dhātūpasargayoḥ śāstre dhātur eva tu tādṛśaḥ // BVaky_2.180 //",
    "GS24vakyp1pu:727": "tathā hi saṃgrāmayateḥ sopasargād vidhiḥ smṛtaḥ /",
    "GS24vakyp1pu:728": "kriyāviśeṣāḥ samghāte prakramyante tathāvidhāḥ // BVaky_2.181 //",
    "GS24vakyp1pu:729": "kāryāṇām antaraṅgatvam evaṃ dhātūpasargayoḥ /",
    "GS24vakyp1pu:730": "sādhanair yāti saṃbandhaṃ tathābhūtaiva sā kriyā // BVaky_2.182 //",
    "GS24vakyp1pu:731": "prayogārtheṣu siddhaḥ san bhettavyo 'rtho viśiṣyate /",
    "GS24vakyp1pu:732": "prāk ca sādhanasaṃbandhāt kriyā naivopajāyate // BVaky_2.183 //",
    "GS24vakyp1pu:733": "dhātoḥ sādhanayogasya bhāvinaḥ prakramād yathā /",
    "GS24vakyp1pu:734": "dhātutvaṃ karmabhāvaś ca tathānyad api dṛśyatām // BVaky_2.184 //",
    "GS24vakyp1pu:735": "bījakāleṣu saṃbandhād yathā lākṣārasādayaḥ /",
    "GS24vakyp1pu:736": "varṇādipariṇāmena phalānām upakurvate // BVaky_2.185 //",
    "GS24vakyp1pu:737": "buddhisthād abhisaṃbandhāt tathā dhātūpasargayoḥ /",
    "GS24vakyp1pu:738": "abhyantarīkṛtād bhedaḥ padakāle prakāśate // BVaky_2.186 //",
    "GS24vakyp1pu:739": "kva cit saṃbhavino bhedāḥ kevalair anidarśitāḥ /",
    "GS24vakyp1pu:740": "upasargeṇa saṃbandhe vyajyante pranirādinā // BVaky_2.187 //",
    "GS24vakyp1pu:741": "sa vācako viśeṣāṇāṃ saṃbhavād dyotako 'pi vā /",
    "GS24vakyp1pu:742": "śaktyādhānāya vā dhātoḥ sahakārī prayujyate // BVaky_2.188 //",
    "GS24vakyp1pu:743": "sthādibhiḥ kevalair yac ca gamanādi na gamyate /",
    "GS24vakyp1pu:744": "tatrānumānād dvividhāt taddharmā prādir ucyate // BVaky_2.189 //",
    "GS24vakyp1pu:745": "aprayoge 'dhiparyoś ca yāvad dṛṣṭaṃ kriyāntaram /",
    "GS24vakyp1pu:746": "tasyābhidhāyako dhātuḥ saha tābhyām anarthakaḥ // BVaky_2.190 //",
    "GS24vakyp1pu:747": "tathaiva svārthikāḥ ke cit saṃghātāntaravṛttayaḥ /",
    "GS24vakyp1pu:748": "anarthakena saṃsṛṣṭāḥ prakṛtyarthānuvādinaḥ // BVaky_2.191 //",
    "GS24vakyp1pu:749": "nipātā dyotakāḥ ke cit pṛthagarthaprakalpane /",
    "GS24vakyp1pu:750": "āgamā iva ke cit tu saṃbhūyārthasya sādhakāḥ // BVaky_2.192 //",
    "GS24vakyp1pu:751": "upariṣṭāt purastād vā dyotakatvaṃ na bhidyate /",
    "GS24vakyp1pu:752": "teṣu prayujyamāneṣu bhinnārtheṣv api sarvathā // BVaky_2.193 //",
    "GS24vakyp1pu:753": "cādayo na prayujyante padatve sati kevalāḥ /",
    "GS24vakyp1pu:754": "pratyayo vācakatve 'pi kevalo na prayujyate // BVaky_2.194 //",
    "GS24vakyp1pu:755": "samuccitābhidhāne tu vyatireko na vidyate /",
    "GS24vakyp1pu:756": "asattvabhūto bhāvaś ca tiṅpadair abhidhīyate // BVaky_2.195 //",
    "GS24vakyp1pu:757": "samuccitābhidhāne 'pi viśiṣṭārthābhidhāyinām /",
    "GS24vakyp1pu:758": "guṇair padānāṃ saṃbandhaḥ paratantrās tu cādayaḥ // BVaky_2.196 //",
    "GS24vakyp1pu:759": "janayitvā kriyā kā cit saṃbandhaṃ vinivartate /",
    "GS24vakyp1pu:760": "śrūyamāṇe kriyāśabde saṃbandho jāyate kva cit // BVaky_2.197 //",
    "GS24vakyp1pu:761": "tatra ṣaṣṭhī pratipadaṃ samāsasya nivṛttaye /",
    "GS24vakyp1pu:762": "vihitā darśanārthaṃ tu kārakaṃ pratyudāhṛtam // BVaky_2.198 //",
    "GS24vakyp1pu:763": "sa copajātaḥ saṃbandho vinivṛtte kriyāpade /",
    "GS24vakyp1pu:764": "karmapravacanīyena tatra tatra niyamyate // BVaky_2.199 //",
    "GS24vakyp1pu:765": "yena kriyāpadākṣepaḥ sa kārakavibhaktibhiḥ /",
    "GS24vakyp1pu:766": "yujyate vir yathā tasya likhāv anupasargatā // BVaky_2.200 //",
    "GS24vakyp1pu:767": "tiṣṭhater aprayogaś ca dṛṣṭo 'praty ajayann iti /",
    "GS24vakyp1pu:768": "sunv abhīty ābhimukhye ca kevalo 'pi prayujyate // BVaky_2.201 //",
    "GS24vakyp1pu:769": "karmapravacanīyatvaṃ kriyāyoge vidhīyate /",
    "GS24vakyp1pu:770": "ṣatvādivinivṛttyarthaṃ svatyādīnāṃ vidharmaṇām // BVaky_2.202 //",
    "GS24vakyp1pu:771": "hetuhetumator yoga- paricchede 'nunā kṛte /",
    "GS24vakyp1pu:772": "ārambhād bādhyate prāptā tṛtīyā hetulakṣaṇā // BVaky_2.203 //",
    "GS24vakyp1pu:773": "kriyāyā dyotako nāyaṃ na saṃbandhasya vācakaḥ /",
    "GS24vakyp1pu:774": "nāpi kriyāpadākṣepi saṃbandhasya tu bhedakaḥ // BVaky_2.204 //",
    "GS24vakyp1pu:775": "anarthakānāṃ saṃghātaḥ sārthako 'narthakas tathā /",
    "GS24vakyp1pu:776": "varṇānāṃ padam arthena yuktaṃ nāvayavāḥ pade // BVaky_2.205 //",
    "GS24vakyp1pu:777": "padānām arthayuktānāṃ saṃghāto bhidyate punaḥ /",
    "GS24vakyp1pu:778": "arthāntarāvabodhena saṃbandhavigamena ca // BVaky_2.206 //",
    "GS24vakyp1pu:779": "sārthakānarthakau bhede saṃbandhaṃ nādhigacchataḥ /",
    "GS24vakyp1pu:780": "adhigacchata ity eke kuṭīrādinidarśanāt // BVaky_2.107 //",
    "GS24vakyp1pu:781": "arthavadbhyo viśiṣṭārthaḥ saṃghāta upajāyate /",
    "GS24vakyp1pu:782": "nopajāyata ity eke samāsasvārthikādiṣu // BVaky_2.208 //",
    "GS24vakyp1pu:783": "ke cid dhi yutasiddhārthā bhede nirjñātaśaktayaḥ /",
    "GS24vakyp1pu:784": "anvayavyatirekābhyāṃ ke cit kalpitaśaktayaḥ // BVaky_2.209 //",
    "GS24vakyp1pu:785": "śāstrārtha eva varṇānām arthavattve pradarśitaḥ /",
    "GS24vakyp1pu:786": "dhātvādīnāṃ hi śuddhānāṃ laukiko 'rtho na vidyate // BVaky_2.210 //",
    "GS24vakyp1pu:787": "kṛttaddhitānām arthaś ca kevalānām alaukikaḥ /",
    "GS24vakyp1pu:788": "prāg vibhaktes tadantasya tathaivārtho na vidyate // BVaky_2.211 //",
    "GS24vakyp1pu:789": "abhivyaktataro yo 'rthaḥ pratyayānteṣu lakṣyate /",
    "GS24vakyp1pu:790": "arthavattāprakaraṇād āśritaḥ sa tathāvidhaḥ // BVaky_2.212 //",
    "GS24vakyp1pu:791": "ātmabhedo na cet kaś cid varṇebhyaḥ padavākyayoḥ /",
    "GS24vakyp1pu:792": "anyonyāpekṣayā śaktyā varṇaḥ syād abhidhāyakaḥ // BVaky_2.213 //",
    "GS24vakyp1pu:793": "varṇena kena cin nyūnaḥ saṃghāto yo 'bhidhāyakaḥ /",
    "GS24vakyp1pu:794": "na cec chabdāntaram asāv anyūnas tena gamyate // BVaky_2.214 //",
    "GS24vakyp1pu:795": "sa tasmin vācake śabde nimittāt smṛtim ādadhat /",
    "GS24vakyp1pu:796": "sākṣād iva vyavahitaṃ śabdenārtham upohate // BVaky_2.215 //",
    "GS24vakyp1pu:797": "padavācyo yathā nārthaḥ kaś cid gaurakharādiṣu /",
    "GS24vakyp1pu:798": "saty api pratyaye 'tyantaṃ samudāye na gamyate // BVaky_2.216 //",
    "GS24vakyp1pu:799": "samanvita ivārthātmā padārthair yaḥ pratīyate /",
    "GS24vakyp1pu:800": "padārthadarśanaṃ tatra tathaivānupakārakam // BVaky_2.217 //",
    "GS24vakyp1pu:801": "samudāyāvayavayor bhinnārthatve ca vṛttiṣu /",
    "GS24vakyp1pu:802": "yugapad bhedasaṃsargau viruddhāv anuṣaṅgiṇau // BVaky_2.218 //",
    "GS24vakyp1pu:803": "kaś ca sādhanamātrārthān adhyādīn parikalpayet /",
    "GS24vakyp1pu:804": "aprayuktapadaś cārtho bahuvrīhau kathaṃ bhavet // BVaky_2.219 //",
    "GS24vakyp1pu:805": "prajñusaṃjñvādyavayavair na cāsty arthāvadhāraṇam /",
    "GS24vakyp1pu:806": "tasmāt saṃghāta evaiko viśiṣṭārthanibandhanam // BVaky_2.220 //",
    "GS24vakyp1pu:807": "gargā ity eka evāyaṃ bahuṣv artheṣu vartate /",
    "GS24vakyp1pu:808": "dvandvasaṃjño 'pi saṃghāto bahūnām abhidhāyakaḥ // BVaky_2.221 //",
    "GS24vakyp1pu:809": "yathaikaśeṣe bhujyādiḥ pratyekam avatiṣṭhate /",
    "GS24vakyp1pu:810": "kriyaivaṃ dvandvavācye 'rthe pratyekaṃ pravibhajyate // BVaky_2.222 //",
    "GS24vakyp1pu:811": "yac ca dvandvapadārthasya tacchabdena vyapekṣaṇam /",
    "GS24vakyp1pu:812": "sāpi vyāvṛttarūpe 'rthe sarvanāmasarūpatā // BVaky_2.223 //",
    "GS24vakyp1pu:813": "yathā ca khadiracchede bhāgeṣu kramavāṃs chidiḥ /",
    "GS24vakyp1pu:814": "tathā dvandvapadārthasya bhāgeṣu kramadarśanam // BVaky_2.224 //",
    "GS24vakyp1pu:815": "saṅghaikadeśe prakrāntān yathā saṅghānupātinaḥ /",
    "GS24vakyp1pu:816": "kriyāviśeṣān manyante sa dvandvāvayave kramaḥ // BVaky_2.225 //",
    "GS24vakyp1pu:817": "pratipādayatā vṛttim abuddhān vākyapūrvikām /",
    "GS24vakyp1pu:818": "vṛttau padārthabhedena prādhānyam upadarśitam // BVaky_2.226 //",
    "GS24vakyp1pu:819": "abhedād abhidheyasya nañsamāse vikalpitam /",
    "GS24vakyp1pu:820": "prādhānyaṃ bahudhā bhāṣye doṣās tu prakriyāgatāḥ // BVaky_2.227 //",
    "GS24vakyp1pu:821": "jahatsvārthavikalpe ca sarvārthatyāgam icchatā /",
    "GS24vakyp1pu:822": "bahuvrīhipadārthasya tyāgaḥ sarvasya darśitaḥ // BVaky_2.228 //",
    "GS24vakyp1pu:823": "śāstre kva cit prakṛtyarthaḥ pratyayenābhidhīyate /",
    "GS24vakyp1pu:824": "prakṛtau vinivṛttāyāṃ pratyayārthaś ca dhātubhiḥ // BVaky_2.229 //",
    "GS24vakyp1pu:825": "yam artham āhatur bhinnau pratyayāv eka eva tam /",
    "GS24vakyp1pu:826": "kva cid āha pacantīti dhātus tābhyāṃ vinā kva cit // BVaky_2.230 //",
    "GS24vakyp1pu:827": "anvākhyānasmṛter ye ca pratyayārthā nibandhanam /",
    "GS24vakyp1pu:828": "nirdiṣṭās te prakṛtyarthāḥ smṛtyantara udāhṛtāḥ // BVaky_2.231 //",
    "GS24vakyp1pu:829": "prasiddher udvamikarīty evaṃ śāstre 'bhidhīyate /",
    "GS24vakyp1pu:830": "vyavahārāya manyante śāstrārthaprakriyā yataḥ // BVaky_2.232 //",
    "GS24vakyp1pu:831": "śāstreṣu prakriyābhedair avidyaivopavarṇyate /",
    "GS24vakyp1pu:832": "anāgamavikalpā tu svayaṃ vidyopavartate // BVaky_2.233 //",
    "GS24vakyp1pu:833": "anibaddhaṃ nimitteṣu nirupākhyaṃ phalaṃ yathā /",
    "GS24vakyp1pu:834": "tathā vidyāpy anākhyeyā śāstropāyeva lakṣyate // BVaky_2.234 //",
    "GS24vakyp1pu:835": "yathābhyāsaṃ hi vāg arthe pratipattiṃ samīhate /",
    "GS24vakyp1pu:836": "svabhāva iva cānādir mithyābhyāso vyavasthitaḥ // BVaky_2.235 //",
    "GS24vakyp1pu:837": "utprekṣate sāvayavaṃ paramāṇum apaṇḍitaḥ /",
    "GS24vakyp1pu:838": "tathāvayavinaṃ yuktam anyair avayavaiḥ punaḥ // BVaky_2.236 //",
    "GS24vakyp1pu:839": "ghaṭādidarśanāl lokaḥ paricchinno 'vasīyate /",
    "GS24vakyp1pu:840": "samārambhāc ca bhāvānām ādimad brahma śāśvatam // BVaky_2.237 //",
    "GS24vakyp1pu:841": "upāyāḥ śikṣamāṇānāṃ bālānām upalāpanāḥ /",
    "GS24vakyp1pu:842": "asatye vartmani sthitvā tataḥ satyaṃ samīhate // BVaky_2.238 //",
    "GS24vakyp1pu:843": "anyathā pratipadyārthaṃ padagrahaṇapūrvakam /",
    "GS24vakyp1pu:844": "punar vākye tam evārtham anyathā pratipadyate // BVaky_2.239 //",
    "GS24vakyp1pu:845": "upāttā bahavo 'py arthā yeṣv ante pratiṣedhanam /",
    "GS24vakyp1pu:846": "kriyate te nivartante tasmāt tāṃs tatra nāśrayet // BVaky_2.240 //",
    "GS24vakyp1pu:847": "vṛkṣo nāstīti vākyaṃ ca viśiṣṭābhāvalakṣaṇam /",
    "GS24vakyp1pu:848": "nārthe na buddhau saṃbandho nivṛtter avatiṣṭhate // BVaky_2.241 //",
    "GS24vakyp1pu:849": "vicchedapratipattau ca yady astīty avadhāryate /",
    "GS24vakyp1pu:850": "aśabdavācyā sā buddhir nivartyeta sthitā katham // BVaky_2.242 //",
    "GS24vakyp1pu:851": "atha yaj jñānam utpannaṃ tan mithyeti nañā kṛtam /",
    "GS24vakyp1pu:852": "naño vyāpārabhede 'sminn abhāvāvagatiḥ katham // BVaky_2.243 //",
    "GS24vakyp1pu:853": "nirādhārapravṛttau ca prākpravṛttir naño bhavet /",
    "GS24vakyp1pu:854": "athādhāraḥ sa evāsya niyamārthā śrutir bhavet // BVaky_2.244 //",
    "GS24vakyp1pu:855": "niyamadyotanārthā vāpy anuvādo yathā bhavet /",
    "GS24vakyp1pu:856": "kaś cid evārthavāṃs tatra śabdaḥ śeṣās tv anarthakāḥ // BVaky_2.245 //",
    "GS24vakyp1pu:857": "viruddhaṃ cābhisaṃbandham udāhāryādibhiḥ kṛtam /",
    "GS24vakyp1pu:858": "vākye samāpte vākyārtham anyathā pratipadyate // BVaky_2.246 //",
    "GS24vakyp1pu:859": "stutinindāpradhāneṣu vākyeṣv artho na tādṛśaḥ /",
    "GS24vakyp1pu:860": "padānāṃ pravibhāgena yādṛśaḥ parikalpyate // BVaky_2.247 //",
    "GS24vakyp1pu:861": "athāsaṃsṛṣṭa evārthaḥ padeṣu samavasthitaḥ /",
    "GS24vakyp1pu:862": "vākyārthasyābhyupāyo 'sāv ekasya pratipādane // BVaky_2.248 //",
    "GS24vakyp1pu:863": "pūrvaṃ padeṣv asaṃsṛṣṭo yaḥ kramād upacīyate /",
    "GS24vakyp1pu:864": "chinnagrathitakalpatvāt tad viśiṣṭataraṃ viduḥ // BVaky_2.249 //",
    "GS24vakyp1pu:865": "ekam āhur anekārthaṃ śabdam anye parīkṣakāḥ /",
    "GS24vakyp1pu:866": "nimittabhedād ekasya sārvārthyaṃ tasya bhidyate // BVaky_2.250 //",
    "GS24vakyp1pu:867": "yaugapadyam atikramya paryāye vyavatiṣṭhate /",
    "GS24vakyp1pu:868": "arthaprakaraṇābhyāṃ vā yogāc chabdāntareṇa vā // BVaky_2.251 //",
    "GS24vakyp1pu:869": "yathā sāsnādimān piṇḍo gośabdenābhidhīyate /",
    "GS24vakyp1pu:870": "tathā sa eva gośabdo vāhīke 'pi vyavasthitaḥ // BVaky_2.252 //",
    "GS24vakyp1pu:871": "sarvaśaktes tu tasyaiva śabdasyānekadharmaṇaḥ /",
    "GS24vakyp1pu:872": "prasiddhibhedād gauṇatvaṃ mukhyatvaṃ copajāyate // BVaky_2.253 //",
    "GS24vakyp1pu:873": "eko mantras tathādhyātmam adhidaivam adhikratu /",
    "GS24vakyp1pu:874": "asaṃkareṇa sarvārtho bhinnaśaktir avasthitaḥ // BVaky_2.254 //",
    "GS24vakyp1pu:875": "gotvānuṣaṅgo vāhīke nimittāt kaiś cid iṣyate /",
    "GS24vakyp1pu:876": "arthamātraṃ viparyastaṃ śabdaḥ svārthe vyavasthitaḥ // BVaky_2.255 //",
    "GS24vakyp1pu:877": "tathā svarūpaṃ śabdānāṃ sarvārtheṣv anuṣajyate /",
    "GS24vakyp1pu:878": "arthamātraṃ viparyastaṃ svarūpe tu śrutiḥ sthitā // BVaky_2.256 //",
    "GS24vakyp1pu:879": "ekatvaṃ tu sarūpatvāc chabdayor gauṇamukhyayoḥ /",
    "GS24vakyp1pu:880": "prāhur atyantabhede 'pi bhedamārgānudarśinaḥ // BVaky_2.257 //",
    "GS24vakyp1pu:881": "sāmidhenyantaraṃ caivam āvṛttāv anuṣajyate /",
    "GS24vakyp1pu:882": "mantrās ca viniyogena labhante bhedam ūhavat // BVaky_2.258 //",
    "GS24vakyp1pu:883": "tāny āmnāyāntarāṇy eva paṭhyate kiṃ cid eva tu /",
    "GS24vakyp1pu:884": "anarthakānāṃ pāṭho vā śeṣas tv anyaḥ pratīyate // BVaky_2.259 //",
    "GS24vakyp1pu:885": "śabdasvarūpam arthas tu pāṭhe 'nyair upavarṇyate /",
    "GS24vakyp1pu:886": "atyantabhedaḥ sarveṣāṃ tatsaṃbandhāt tu tadvatām // BVaky_2.260 //",
    "GS24vakyp1pu:887": "anyā saṃskārasāvitrī karmaṇy anyā prayujyate /",
    "GS24vakyp1pu:888": "anyā japaprabandheṣu sā tv ekaiva pratīyate // BVaky_2.261 //",
    "GS24vakyp1pu:889": "arthasvarūpe śabdānāṃ svarūpād vṛttim icchataḥ /",
    "GS24vakyp1pu:890": "vākyarūpasya vākyārthe vṛttir anyānapekṣayā // BVaky_2.262 //",
    "GS24vakyp1pu:891": "anekārthatvam ekasya yaiḥ śabdasyānugamyate /",
    "GS24vakyp1pu:892": "siddhyasiddhikṛtā teṣāṃ gauṇamukhyaprakalpanā // BVaky_2.263 //",
    "GS24vakyp1pu:893": "arthaprakaraṇāpekṣo yo vā śabdāntaraiḥ saha /",
    "GS24vakyp1pu:894": "yuktaḥ pratyāyayaty arthaṃ taṃ gauṇam apare viduḥ // BVaky_2.264 //",
    "GS24vakyp1pu:895": "śuddhasyoccāraṇe svārthaḥ prasiddho yasya gamyate /",
    "GS24vakyp1pu:896": "sa mukhya iti vijñeyo rūpamātranibandhanaḥ // BVaky_2.265 //",
    "GS24vakyp1pu:897": "yas tv anyasya prayogeṇa yatnād iva niyujyate /",
    "GS24vakyp1pu:898": "tam aprasiddhaṃ manyante gauṇārthābhiniveśinam // BVaky_2.266 //",
    "GS24vakyp1pu:899": "svārthe pravartamāno 'pi yasyārthaṃ yo 'valambate /",
    "GS24vakyp1pu:900": "nimittaṃ tatra mukhyaṃ syān nimittī gauṇa iṣyate // BVaky_2.267 //",
    "GS24vakyp1pu:901": "purārād iti bhinne 'rthe yau vartete virodhini /",
    "GS24vakyp1pu:902": "arthaprakaraṇāpekṣaṃ tayor apy avadhāraṇam // BVaky_2.268 //",
    "GS24vakyp1pu:903": "vākyasyārthāt padārthānām apoddhāre prakalpite /",
    "GS24vakyp1pu:904": "śabdāntareṇa saṃbandhaḥ kasyaikasyopapadyate // BVaky_2.269 //",
    "GS24vakyp1pu:905": "yac cāpy ekaṃ padaṃ dṛṣṭaṃ caritāstikriyaṃ kva cit /",
    "GS24vakyp1pu:906": "tad vākyāntaram evāhur na tad anyena yujyate // BVaky_2.270 //",
    "GS24vakyp1pu:907": "yac ca ko 'yam iti praśne gaur aśva iti cocyate /",
    "GS24vakyp1pu:908": "praśna eva kriyā tatra prakrāntā darśanādikā // BVaky_2.271 //",
    "GS24vakyp1pu:909": "naivādhikatvaṃ dharmāṇāṃ nyūnatā vā prayojikā /",
    "GS24vakyp1pu:910": "ādhikyam api manyante prasiddher nyūnatāṃ kva cit // BVaky_2.272 //",
    "GS24vakyp1pu:911": "jātiśabdo 'ntareṇāpi jātiṃ yatra prayujyate /",
    "GS24vakyp1pu:912": "saṃbandhisadṛśād dharmāt taṃ gauṇam apare viduḥ // BVaky_2.273 //",
    "GS24vakyp1pu:913": "viparyāsād ivārthasya yatrārthāntaratām iva /",
    "GS24vakyp1pu:914": "manyante sa gavādis tu gauṇa ity ucyate kva cit // BVaky_2.274 //",
    "GS24vakyp1pu:915": "niyatāḥ sādhanatvena rūpaśaktisamanvitāḥ /",
    "GS24vakyp1pu:916": "yathā karmasu gamyante sīrāsimusalādayaḥ // BVaky_2.275 //",
    "GS24vakyp1pu:917": "kriyāntare na caiteṣāṃ vibhavanti na śaktayaḥ /",
    "GS24vakyp1pu:918": "rūpād eva tu tādarthyaṃ niyamena pratīyate // BVaky_2.276 //",
    "GS24vakyp1pu:919": "tathaiva rūpaśaktibhyām utpattyā samavasthitaḥ /",
    "GS24vakyp1pu:920": "śabdo niyatatādarthyaḥ śaktyānyatra prayujyate // BVaky_2.277 //",
    "GS24vakyp1pu:921": "śrutimātreṇa yatrāsya sāmarthyam avasīyate /",
    "GS24vakyp1pu:922": "taṃ mukhyam arthaṃ manyante gauṇaṃ yatnopapāditam // BVaky_2.278 //",
    "GS24vakyp1pu:923": "goyuṣmanmahatāṃ cvyarthe svārthād arthāntare sthitau /",
    "GS24vakyp1pu:924": "arthāntarasya tadbhāvas tatra mukhyo 'pi dṛśyate // BVaky_2.279 //",
    "GS24vakyp1pu:925": "mahattvaṃ śuklabhāvaṃ ca prakṛtiḥ pratipadyate /",
    "GS24vakyp1pu:926": "bhedenāpekṣitā sā tu gauṇatvasya prasādhikā // BVaky_2.280 //",
    "GS24vakyp1pu:927": "agnisomādayaḥ śabdā ye svarūpapadārthakāḥ /",
    "GS24vakyp1pu:928": "saṃjñibhiḥ saṃprayujyante 'prasiddhes teṣu gauṇatā // BVaky_2.281 //",
    "GS24vakyp1pu:929": "agnidattas tu yo 'gniḥ syāt tatra svārthopasarjanaḥ /",
    "GS24vakyp1pu:930": "śabdo dattārthavṛttitvād gauṇatvaṃ pratipadyate // BVaky_2.282 //",
    "GS24vakyp1pu:931": "nimittabhedāt prakrānte śabdavyutpattikarmaṇi /",
    "GS24vakyp1pu:932": "hariścandrādiṣu suṭo bhāvābhāvau vyavasthitau // BVaky_2.283 //",
    "GS24vakyp1pu:933": "ṛṣyādau prāptasaṃskāro yaḥ śabdo 'nyena yujyate /",
    "GS24vakyp1pu:934": "tatrāntaraṅgasaṃskāro bāhye 'rthe na nivartate // BVaky_2.284 //",
    "GS24vakyp1pu:935": "atyantaviparīto 'pi yathā yo 'rtho 'vadhāryate /",
    "GS24vakyp1pu:936": "yathāsaṃpratyayaṃ śabdas tatra mukhyaḥ prayujyate // BVaky_2.285 //",
    "GS24vakyp1pu:937": "yady api pratyayādhīnam arthatattvāvadhāraṇam /",
    "GS24vakyp1pu:938": "na sarvaḥ pratyayas tasmin prasiddha iva jāyate // BVaky_2.286 //",
    "GS24vakyp1pu:939": "darśanaṃ salile tulyaṃ mṛgatṛṣṇādidarśanaiḥ /",
    "GS24vakyp1pu:940": "bhedāt tu sparśanādīnāṃ na jalaṃ mṛgatṛṣṇikā // BVaky_2.287 //",
    "GS24vakyp1pu:941": "yad asādhāraṇaṃ kāryaṃ prasiddhaṃ rajjusarpayoḥ /",
    "GS24vakyp1pu:942": "tena bhedaparicchedas tayos tulye 'pi darśane // BVaky_2.288 //",
    "GS24vakyp1pu:943": "prasiddhārthaviparyāsa- nimittaṃ yac ca dṛśyate /",
    "GS24vakyp1pu:944": "yas tasmāl lakṣyate bhedas tam asatyaṃ pracakṣate // BVaky_2.289 //",
    "GS24vakyp1pu:945": "yac ca nimnonnataṃ citre sarūpaṃ parvatādibhiḥ /",
    "GS24vakyp1pu:946": "na tatra pratighātādi kāryaṃ tadvat pravartate // BVaky_2.290 //",
    "GS24vakyp1pu:947": "sparśaprabandho hastena yathā cakrasya saṃtataḥ /",
    "GS24vakyp1pu:948": "na tathālātacakrasya vicchinnaṃ spṛśyate hi tat // BVaky_2.291 //",
    "GS24vakyp1pu:949": "vapraprākārakalpaiś ca sparśanāvaraṇe yathā /",
    "GS24vakyp1pu:950": "nagareṣu na te tadvad gandharvanagareṣv api // BVaky_2.292 //",
    "GS24vakyp1pu:951": "mṛgapaśvādibhir yāvān mukhyair arthaḥ prasādhyate /",
    "GS24vakyp1pu:952": "tāvān na mṛnmayeṣv asti tasmāt te viṣayaḥ kanaḥ // BVaky_2.293 //",
    "GS24vakyp1pu:953": "mahān āvriyate deśaḥ prasiddhaiḥ parvatādibhiḥ /",
    "GS24vakyp1pu:954": "alpadeśāntarāvasthaṃ pratibimbaṃ tu dṛśyate // BVaky_2.294 //",
    "GS24vakyp1pu:955": "maraṇādinimittaṃ ca yathā mukhyā viṣādayaḥ /",
    "GS24vakyp1pu:956": "na te svapnādiṣu svasya tadvad arthasya sādhakāḥ // BVaky_2.295 //",
    "GS24vakyp1pu:957": "deśakālendriyagatair bhedair yad dṛśyate 'nyathā /",
    "GS24vakyp1pu:958": "yathā prasiddhir lokasya tathā tad avasīyate // BVaky_2.296 //",
    "GS24vakyp1pu:959": "yac copaghātajaṃ jñānaṃ yac ca jñānam alaukikam /",
    "GS24vakyp1pu:960": "na tābhyāṃ vyavahāro 'sti śabdā lokanibandhanāḥ // BVaky_2.297 //",
    "GS24vakyp1pu:961": "ghaṭādiṣu yathā dīpo yenārthena prayujyate /",
    "GS24vakyp1pu:962": "tato 'nyasyāpi sāṃnidhyāt sa karoti prakāśanam // BVaky_2.298 //",
    "GS24vakyp1pu:963": "saṃsargiṣu tathārtheṣu śabdo yena prayujyate /",
    "GS24vakyp1pu:964": "tasmāt prayojakād anyān api pratyāyayaty asau // BVaky_2.299 //",
    "GS24vakyp1pu:965": "nirmanthanaṃ yathāraṇyor agnyartham upapāditam /",
    "GS24vakyp1pu:966": "dhūmam apy anabhipretaṃ janayaty ekasādhanam // BVaky_2.300 //",
    "GS24vakyp1pu:967": "tathā śabdo 'pi kasmiṃś cit pratyāyye 'rthe vivakṣite /",
    "GS24vakyp1pu:968": "avivakṣitam apy arthaṃ prakāśayate saṃnidheḥ // BVaky_2.301 //",
    "GS24vakyp1pu:969": "yathaivātyantasaṃsṛṣṭas tyaktum artho na śakyate /",
    "GS24vakyp1pu:970": "tathā śabdo 'pi saṃbandhī pravivaktuṃ na śakyate // BVaky_2.302 //",
    "GS24vakyp1pu:971": "arthānāṃ saṃnidhāne 'pi sati caiṣāṃ prakāśane /",
    "GS24vakyp1pu:972": "prayojako 'rthaḥ śabdasya rūpābhede 'pi gamyate // BVaky_2.303 //",
    "GS24vakyp1pu:973": "kva cid guṇapradhānatvam arthānām avivakṣitam /",
    "GS24vakyp1pu:974": "kva cit sāṃnidhyam apy eṣāṃ pratipattāv akāraṇam // BVaky_2.304 //",
    "GS24vakyp1pu:975": "*yac cānupāttaṃ śabdena tat kasmiṃś cit pratīyate /",
    "GS24vakyp1pu:976": "kva cit pradhānam evārtho bhavaty ayasya lakṣaṇam // BVaky_2.305 *//",
    "GS24vakyp1pu:977": "*ākhyātaṃ taddhitārthasya yat kiṃ cid upadarśakam /",
    "GS24vakyp1pu:978": "guṇapradhānabhāvasya tatra dṛṣṭo viparyayaḥ // BVaky_2.306 *//",
    "GS24vakyp1pu:979": "*nirdeśe liṅgasaṃkhyānāṃ saṃnidhānam akāraṇam /",
    "GS24vakyp1pu:980": "pramāṇam ardhahrasādāv anupāttaṃ pratīyate // BVaky_2.307 //",
    "GS24vakyp1pu:981": "hrasvasyārdhaṃ ca yad dṛṣṭaṃ tat tasyāsaṃnidhāv api /",
    "GS24vakyp1pu:982": "hrasvasya lakṣaṇārthatvāt tadvad evābhidhīyate // BVaky_2.308 //",
    "GS24vakyp1pu:983": "dīrghaplutābhyāṃ tasya syān mātrayā vā viśeṣaṇam /",
    "GS24vakyp1pu:984": "jāter vā lakṣaṇāya syāt sarvathā saptaparṇavat // BVaky_2.309 //",
    "GS24vakyp1pu:985": "gantavyaṃ dṛśyatāṃ sūrya iti kālasya lakṣaṇe /",
    "GS24vakyp1pu:986": "jñāyatāṃ kāla ity etat sopāyam abhidhīyate // BVaky_2.310 //",
    "GS24vakyp1pu:987": "vidhyaty adhanuṣety atra viśeṣeṇa nidarśyate /",
    "GS24vakyp1pu:988": "sāmānyam āśrayaḥ śakter yaḥ kaś cit pratipādakaḥ // BVaky_2.311 //",
    "GS24vakyp1pu:989": "kākebhyo rakṣyatāṃ sarpir iti bālo 'pi coditaḥ /",
    "GS24vakyp1pu:990": "upaghātapare vākye na śvādibhyo na rakṣati // BVaky_2.312 //",
    "GS24vakyp1pu:991": "prakṣālane śarāvāṇāṃ sthānanirmārjanaṃ tathā /",
    "GS24vakyp1pu:992": "anuktam api rūpeṇa bhujyaṅgatvāt pratīyate // BVaky_2.313 //",
    "GS24vakyp1pu:993": "vākyāt prakaraṇād arthād aucityād deśakālataḥ /",
    "GS24vakyp1pu:994": "śabdārthāḥ pravibhajyante na rūpād eva kevalāt // BVaky_2.314 //",
    "GS24vakyp1pu:995": "saṃsargo viprayogaś ca sāhacaryaṃ virodhitā /",
    "GS24vakyp1pu:996": "arthaḥ prakaraṇaṃ liṅgaṃ śabdasyānyasya saṃnidhiḥ // BVaky_2.315 //",
    "GS24vakyp1pu:997": "sāmarthyam aucitī deśaḥ kālo vyaktiḥ svarādayaḥ /",
    "GS24vakyp1pu:998": "śabdārthasyānavacchede viśeṣasmṛtihetavaḥ // BVaky_2.316 //",
    "GS24vakyp1pu:999": "bhedapakṣe 'pi sārūpyād bhinnārthāḥ pratipattṛṣu /",
    "GS24vakyp1pu:1000": "niyatā yānty abhivyaktiṃ śabdāḥ prakaraṇādibhiḥ // BVaky_2.317 //",
    "GS24vakyp1pu:1001": "nāmākhyātasarūpā ye kāryāntaranibandhanāḥ /",
    "GS24vakyp1pu:1002": "śabdā vākyasya teṣv artho na rūpād adhigamyate // BVaky_2.318 //",
    "GS24vakyp1pu:1003": "yā pravṛttinivṛttyarthā stutinindāprakalpanā /",
    "GS24vakyp1pu:1004": "kuśalaḥ pratipattā tām ayathārthāṃ samīhate // BVaky_2.319 //",
    "GS24vakyp1pu:1005": "vidhīyamānaṃ yat krarma dṛṣṭādṛṣṭaprayojanam /",
    "GS24vakyp1pu:1006": "stūyate sā stutis tasya kartur eva prayojikā // BVaky_2.320 //",
    "GS24vakyp1pu:1007": "vyāghrādivyapadeśena yathā bālo nivartyate /",
    "GS24vakyp1pu:1008": "asatyo 'pi tathā kaś cit pratyavāyo 'bhidhīyate // BVaky_2.321 //",
    "GS24vakyp1pu:1009": "na saṃvidhānāṃ kṛtvāpi pratyavāye tathāvidhe /",
    "GS24vakyp1pu:1010": "śāstreṇa pratiṣiddhe 'rthe vidvān kaś cit pravartate // BVaky_2.322 //",
    "GS24vakyp1pu:1011": "sarpeṣu saṃvidhāyāpi siddhair mantrauṣadhādibhiḥ /",
    "GS24vakyp1pu:1012": "nānyathā pratipattavyaṃ na dato gamayed iti // BVaky_2.323 //",
    "GS24vakyp1pu:1013": "kva cit tattvasamākhyānaṃ kriyate stutinindayoḥ /",
    "GS24vakyp1pu:1014": "tatrāpi ca pravṛttiś ca nivṛttiś copadiśyate // BVaky_2.324 //",
    "GS24vakyp1pu:1015": "rūpaṃ sarvapadārthānāṃ vākyārthopanibandhanam /",
    "GS24vakyp1pu:1016": "sāpekṣā ye tu vākyārthāḥ padārthair eva te samāḥ // BVaky_2.325 //",
    "GS24vakyp1pu:1017": "vākyaṃ tad api manyante yat padaṃ caritakriyam /",
    "GS24vakyp1pu:1018": "antareṇa kriyāśabdaṃ vākyāder dvitvadarśanāt // BVaky_2.326 //",
    "GS24vakyp1pu:1019": "ākhyātaśabde niyataṃ sādhanaṃ yatra gamyate /",
    "GS24vakyp1pu:1020": "tad apy ekaṃ samāptārthaṃ vākyam ity abhidhīyate // BVaky_2.327 //",
    "GS24vakyp1pu:1021": "śabdavyavahitā buddhir aprayuktapadāśrayā /",
    "GS24vakyp1pu:1022": "anumānaṃ tadarthasya pratyaye hetur ucyate // BVaky_2.328 //",
    "GS24vakyp1pu:1023": "[this verse is only in Rau]",
    "GS24vakyp1pu:1024": "apare tu padasyaiva tam arthaṃ pratijānate /",
    "GS24vakyp1pu:1025": "śabdāntarābhisaṃbandham antareṇa vyavasthitam // BVaky_2.329 //",
    "GS24vakyp1pu:1026": "yasminn uccarite śabde yadā yo 'rthaḥ pratīyate /",
    "GS24vakyp1pu:1027": "tam āhur arthaṃ tasyaiva nānyad arthasya lakṣaṇam // BVaky_2.330 //",
    "GS24vakyp1pu:1028": "kriyārthopapadeśv evaṃ sthānināṃ gamyate kriyā /",
    "GS24vakyp1pu:1029": "vṛttau nirādibhiś caivaṃ krāntādyarthaḥ pratīyate // BVaky_2.331 //",
    "GS24vakyp1pu:1030": "tāni śabdāntarāṇy eva paryāyā iva laukikāḥ /",
    "GS24vakyp1pu:1031": "arthaprakaraṇābhyāṃ tu teṣāṃ svārtho niyamyate // BVaky_2.332 //",
    "GS24vakyp1pu:1032": "pratibodhābhyupāyās tu ye taṃ taṃ puruṣaṃ prati /",
    "GS24vakyp1pu:1033": "nāvaśyaṃ te 'bhisaṃbaddhāḥ śabdā jñeyena vastunā // BVaky_2.333 //",
    "GS24vakyp1pu:1034": "asatyāṃ pratipattau vā mithyā vā pratipādane /",
    "GS24vakyp1pu:1035": "svair arthair nityasaṃbandhās te te śabdā vyavasthitāḥ // BVaky_2.334 //",
    "GS24vakyp1pu:1036": "yathāprakaraṇaṃ dvāram ity asyāṃ karmaṇaḥ śrutau /",
    "GS24vakyp1pu:1037": "badhāna dehi vety etad upāyād avagamyate // BVaky_2.335 //",
    "GS24vakyp1pu:1038": "tatra sādhanavṛttir yaḥ śabdaḥ sattvanibandhanaḥ /",
    "GS24vakyp1pu:1039": "na sa pradhānabhūtasya sādhyasyārthasya vācakaḥ // BVaky_2.336 //",
    "GS24vakyp1pu:1040": "svārthamātraṃ prakāśyāsau sāpekṣo vinivartate /",
    "GS24vakyp1pu:1041": "arthas tu tasya saṃbandhī prakalpayati saṃnidhim // BVaky_2.337 //",
    "GS24vakyp1pu:1042": "pārārthyasyāviśiṣṭatvān na śabdāc chabdasaṃnidhiḥ /",
    "GS24vakyp1pu:1043": "nārthāc chabdasya sāṃnidhyaṃ na śabdād arthasaṃnidhiḥ // BVaky_2.338 //",
    "GS24vakyp1pu:1044": "naṣṭarūpam ivākhyātam ākṣiptaṃ karmavācinā /",
    "GS24vakyp1pu:1045": "yadi prāptaṃ pradhānatvaṃ yugapad bhāvasattvayoḥ // BVaky_2.339 //",
    "GS24vakyp1pu:1046": "tais tu nāmasarūpatvam ākhyātasyāsya varṇyate /",
    "GS24vakyp1pu:1047": "anvayavyatirekābhyāṃ vyavahāro vibhajyate // BVaky_2.340 //",
    "GS24vakyp1pu:1048": "na cāpi rūpāt saṃdehe vācakatvaṃ nivartate /",
    "GS24vakyp1pu:1049": "ardhaṃ paśor iti yathā sāmarthyāt tad dhi kalpate // BVaky_2.341 //",
    "GS24vakyp1pu:1050": "sarvaṃ sattvapadaṃ śuddhaṃ yadi bhāvanibandhanam /",
    "GS24vakyp1pu:1051": "saṃsarge ca vibhakto 'sya tasyārtho na pṛthag yadi // BVaky_2.342 //",
    "GS24vakyp1pu:1052": "kriyāpradhānam ākhyātaṃ nāmnāṃ sattvapradhānatā /",
    "GS24vakyp1pu:1053": "catvāri padajātāni sarvam etad virudhyate // BVaky_2.343 //",
    "GS24vakyp1pu:1054": "vākyasya buddhau nityatvam arthayogaṃ ca laukikam /",
    "GS24vakyp1pu:1055": "dṛṣṭvā catuṣṭvaṃ nāstīti vadaty audumbarāyaṇaḥ // BVaky_2.344 //",
    "GS24vakyp1pu:1056": "vyāptimāṃś ca laghuś caiva vyavahāraḥ padāśrayaḥ /",
    "GS24vakyp1pu:1057": "loke śāstre ca kāryārthaṃ vibhāgenaiva kalpitaḥ // BVaky_2.345 //",
    "GS24vakyp1pu:1058": "na loke pratipattṝṇām arthayogāt prasiddhayaḥ /",
    "GS24vakyp1pu:1059": "tasmād alaukiko vākyād anyaḥ kaś cin na vidyate // BVaky_2.346 //",
    "GS24vakyp1pu:1060": "anyatra śrūyamāṇaiś ca liṅgair vākyaiś ca sūcitāḥ /",
    "GS24vakyp1pu:1061": "svārthā eva pratīyante rūpābhedād alakṣitāḥ // BVaky_2.347 //",
    "GS24vakyp1pu:1062": "utsargavākye yat tyaktam aśabdam iva śabdavat /",
    "GS24vakyp1pu:1063": "tad bādhakeṣu vākyeṣu śrutam anyatra gamyate // BVaky_2.348 //",
    "GS24vakyp1pu:1064": "brāhmaṇānāṃ śrutir dadhni prakrāntā māṭharād vinā /",
    "GS24vakyp1pu:1065": "māṭharas takrasaṃbandhāt tatrācaṣṭe yathārthatām // BVaky_2.349 //",
    "GS24vakyp1pu:1066": "anekākhyātayoge 'pi vākyaṃ nyāyāpavādayoḥ /",
    "GS24vakyp1pu:1067": "ekam eveṣyate kaiś cid bhinnarūpam iva sthitam // BVaky_2.350 //",
    "GS24vakyp1pu:1068": "niyamaḥ pratiṣedhaś ca vidhiśeṣas tathā sati /",
    "GS24vakyp1pu:1069": "dvitīye yo lug ākhyātas taccheṣam alukaṃ viduḥ // BVaky_2.351 //",
    "GS24vakyp1pu:1070": "nirākāṅkṣāṇi nirvṛttau pradhānāni parasparam /",
    "GS24vakyp1pu:1071": "teṣām anupakāritvāt kathaṃ syād ekavākyatā // BVaky_2.352 //",
    "GS24vakyp1pu:1072": "viśeṣavidhinārthitvād vākyaśeṣo 'numīyate /",
    "GS24vakyp1pu:1073": "vidheyavan nivartye 'rthe tasmāt tulyaṃ vyapekṣaṇam // BVaky_2.353 //",
    "GS24vakyp1pu:1074": "saṃjñāśabdaikadeśo yas tasya lopo na vidyate /",
    "GS24vakyp1pu:1075": "viśiṣṭarūpā sā saṃjñā kṛtā ca na nivartate // BVaky_2.354 //",
    "GS24vakyp1pu:1076": "saṃjñāntarāc ca dattāder nānyā saṃjñā pratīyate /",
    "GS24vakyp1pu:1077": "saṃjñinaṃ devadattākhyaṃ dattaśabdaḥ kathaṃ vadet // BVaky_2.355 //",
    "GS24vakyp1pu:1078": "sarvair avayavais tulyaṃ saṃbandhaṃ samudāyavat /",
    "GS24vakyp1pu:1079": "ke cic chabdasvarūpāṇāṃ manyante sarvasaṃjñibhiḥ // BVaky_2.356 //",
    "GS24vakyp1pu:1080": "varṇānām arthavattvaṃ tu saṃjñānāṃ saṃjñibhir bhavet /",
    "GS24vakyp1pu:1081": "saṃbaddho 'vayavaḥ saṃjñā- praviveke na kalpate // BVaky_2.357 //",
    "GS24vakyp1pu:1082": "sarvasvarūpair yugapat saṃbandhe sati saṃjñinaḥ /",
    "GS24vakyp1pu:1083": "naikadeśasarūpebhyas tatpratyāyanasaṃbhavaḥ // BVaky_2.358 //",
    "GS24vakyp1pu:1084": "ekadeśāt tu saṃghāte keṣāṃ cij jāyate smṛtiḥ /",
    "GS24vakyp1pu:1085": "smṛtes tu viṣayāc chabdāt saṃghātārthaḥ pratīyate // BVaky_2.359 //",
    "GS24vakyp1pu:1086": "ekadeśāt smṛtir bhinne saṃghāte niyatā katham /",
    "GS24vakyp1pu:1087": "kathaṃ pratīyamānaḥ syāc chabdo 'rthasyābhidhāyakaḥ // BVaky_2.360 //",
    "GS24vakyp1pu:1088": "ekadeśasarūpās tu tais tair bhedaiḥ samanvitāḥ /",
    "GS24vakyp1pu:1089": "anuniṣpādinaḥ śabdāḥ saṃjñāsu samavasthitāḥ // BVaky_2.361 //",
    "GS24vakyp1pu:1090": "sādhāraṇatvāt saṃdhigdhāḥ sāmarthyān niyatāśrayāḥ /",
    "GS24vakyp1pu:1091": "teṣāṃ ye sādhavas teṣu śāstre lopādi śiṣyate // BVaky_2.362 //",
    "GS24vakyp1pu:1092": "tulyāyām anuniṣpattau jye-drā-ghā ity asādhavaḥ /",
    "GS24vakyp1pu:1093": "na hy anvākhyāyake śāstre teṣu dattādivat smṛtiḥ // BVaky_2.363 //",
    "GS24vakyp1pu:1094": "kṛtaṇatvāś ca ye śabdā nityāḥ kharaṇasādayaḥ /",
    "GS24vakyp1pu:1095": "ekadravyopadeśitvāt tān sādhūn saṃpracakṣate // BVaky_2.364 //",
    "GS24vakyp1pu:1096": "gotrāṇy eva tu tāny āhuḥ saṃjñāśaktisamanvayāt /",
    "GS24vakyp1pu:1097": "nimittāpekṣaṇaṃ teṣu svārthe nāvaśyam iṣyate // BVaky_2.365 //",
    "GS24vakyp1pu:1098": "vyavahārāya niyamaḥ saṃjñānāṃ saṃjñini kva cit /",
    "GS24vakyp1pu:1099": "nitya eva tu saṃbandho ḍitthādiṣu gavādivat // BVaky_2.366 //",
    "GS24vakyp1pu:1100": "kṛtakatvād anityatvaṃ saṃbandhasyopapadyate /",
    "GS24vakyp1pu:1101": "saṃjñāyāṃ sā hi puruṣair yathākāmaṃ niyujyate // BVaky_2.367 //",
    "GS24vakyp1pu:1102": "yathā hi pāṃsulekhānāṃ bālakair madhukrādayaḥ /",
    "GS24vakyp1pu:1103": "saṃjñāḥ kriyante sarvāsu saṃjñāsv eṣaiva kalpanā // BVaky_2.368 //",
    "GS24vakyp1pu:1104": "vṛddhyādīnāṃ ca śāstre 'smiñ chaktyavacchedalakṣaṇaḥ /",
    "GS24vakyp1pu:1105": "akṛtrimo hi saṃbandho viśeṣaṇaviśeṣyavat // BVaky_2.369 //",
    "GS24vakyp1pu:1106": "saṃjñā svarūpam āśritya nimitte sati laukikī /",
    "GS24vakyp1pu:1107": "kā cit pravartate kā cin nimittāsaṃnidhāv api // BVaky_2.370 //",
    "GS24vakyp1pu:1108": "śāstre 'pi mahatī saṃjñā svarūpopanibandhanā /",
    "GS24vakyp1pu:1109": "anumānaṃ nimittasya saṃnidhāne pratīyate // BVaky_2.371 //",
    "GS24vakyp1pu:1110": "āvṛtter anumānaṃ vā sārūpyāt tatra gamyate /",
    "GS24vakyp1pu:1111": "śabdabhedānumānaṃ vā śaktibhedasya vā gatiḥ // BVaky_2.372 //",
    "GS24vakyp1pu:1112": "kva cid viṣayabhedena kṛtrimā vyavatiṣṭhate /",
    "GS24vakyp1pu:1113": "saṃkhyāyām ekaviṣayaṃ vyavasthānaṃ dvayor api // BVaky_2.373 //",
    "GS24vakyp1pu:1114": "viṣayaṃ kṛtrimasyāpi laukikaḥ kva cid uccaran /",
    "GS24vakyp1pu:1115": "vyāpnoti dūrāt saṃbuddhau tathā hi grahaṇaṃ dvayoḥ // BVaky_2.374 //",
    "GS24vakyp1pu:1116": "saṅghaikaśeṣadvandveṣu ke cit sāmarthyalakṣaṇam /",
    "GS24vakyp1pu:1117": "pratyāśrayam avasthānaṃ kriyāṇāṃ pratijānate // BVaky_2.375 //",
    "GS24vakyp1pu:1118": "bhojanaṃ phalarūpābhyām ekaikasmin samāpyate /",
    "GS24vakyp1pu:1119": "anyathā hi vyavasthāne na tadarthaḥ prakalpyate // BVaky_2.376 //",
    "GS24vakyp1pu:1120": "annādānādi rūpāṃ ca sarve tṛptiphalāṃ bhujim /",
    "GS24vakyp1pu:1121": "pratyekaṃ pratipadyante na tu nāṭyakriyām iva // BVaky_2.377 //",
    "GS24vakyp1pu:1122": "pādyavat sā vibhāgena sāmarthyād avatiṣṭhate /",
    "GS24vakyp1pu:1123": "bhujiḥ karoti bhujyarthaṃ na tantreṇa pradīpavat // BVaky_2.378 //",
    "GS24vakyp1pu:1124": "dṛśyādis tu kriyaikāpi tathābhūteṣu karmasu /",
    "GS24vakyp1pu:1125": "āvṛttim antareṇāpi samudāyāśrayā bhavet // BVaky_2.379 //",
    "GS24vakyp1pu:1126": "bhinnavyāpārarūpāṇāṃ vyavahārādidarśane /",
    "GS24vakyp1pu:1127": "kartṝṇāṃ darśanaṃ bhinnaṃ saṃbhūyārthasya sādhakam // BVaky_2.380 //",
    "GS24vakyp1pu:1128": "lakṣyasya lokasiddhatvāc chāstre liṅgasya darśanāt /",
    "GS24vakyp1pu:1129": "arthiṣv ādaikṣu bhedena vṛddhisaṃjñā samāpyate // BVaky_2.381 //",
    "GS24vakyp1pu:1130": "śatādānapradhānatvād daṇḍane śatakarmake /",
    "GS24vakyp1pu:1131": "arthināṃ guṇabhede 'pi saṃkhyeyo 'rtho na bhidyate // BVaky_2.382 //",
    "GS24vakyp1pu:1132": "saṅghasyaiva vidheyatvāt kāryavat pratipādane /",
    "GS24vakyp1pu:1133": "tatra tantreṇa saṃbandhaḥ samāsābhyastasaṃjñayoḥ // BVaky_2.383 //",
    "GS24vakyp1pu:1134": "lakṣaṇārthā śrutir yeṣāṃ kāṃ cid eva kriyāṃ prati /",
    "GS24vakyp1pu:1135": "tair vyastaiś ca samastaiś ca sa dharma upalakṣyate // BVaky_2.384 //",
    "GS24vakyp1pu:1136": "vṛṣalair na praveṣṭavyam ity etasmin gṛhe yathā /",
    "GS24vakyp1pu:1137": "pratyekaṃ saṃhatānāṃ ca praveśaḥ pratiṣidhyate // BVaky_2.385 //",
    "GS24vakyp1pu:1138": "saṃbhūya tv arthalipsādi- pratiṣedhopadeśane /",
    "GS24vakyp1pu:1139": "pṛthag apratiṣiddhatvāt pravṛttir na virudhyate // BVaky_2.386 //",
    "GS24vakyp1pu:1140": "vyavāyalakṣaṇārthātvād aṭkupvāṅādibhis tathā /",
    "GS24vakyp1pu:1141": "pratyekaṃ vā samastair vā ṇatvaṃ na pratiṣidhyate // BVaky_2.387 //",
    "GS24vakyp1pu:1142": "anugrahārthā bhoktṝṇāṃ bhujir ārabhyate yadā /",
    "GS24vakyp1pu:1143": "deśakālādyabhedena nānugṛhṇāti tān asau // BVaky_2.388 //",
    "GS24vakyp1pu:1144": "pātrādibhedān nānātvaṃ yasyaikasyopadiśyate /",
    "GS24vakyp1pu:1145": "viparyaye vā bhinnasya tasyaikatvaṃ prakalpyate // BVaky_2.389 //",
    "GS24vakyp1pu:1146": "saṃhatyāpi ca kurvāṇā bhedena pratipāditāḥ /",
    "GS24vakyp1pu:1147": "svaṃ svaṃ bhojyaṃ vibhāgena prāptaṃ saṃbhūya bhuñjate // BVaky_2.390 //",
    "GS24vakyp1pu:1148": "vīpsāyā viṣayābhāvād virodhād anyasaṃkhyayā /",
    "GS24vakyp1pu:1149": "dvidhā samāptyayogāc ca śatam saṅghe 'vatiṣṭhate // BVaky_2.391 //",
    "GS24vakyp1pu:1150": "bhujir dvandvaikaśeṣābhyāṃ yatrānyaiḥ saha śiṣyate /",
    "GS24vakyp1pu:1151": "tatrāpi lakṣaṇārthatvād dvidhā vākyaṃ samāpyate // BVaky_2.392 //",
    "GS24vakyp1pu:1152": "vākyāntarāṇāṃ pratyekaṃ samāptiḥ kaiś cid iṣyate /",
    "GS24vakyp1pu:1153": "rūpāntareṇa yuktānāṃ vākyanāṃ tena saṃgrahaḥ // BVaky_2.393 //",
    "GS24vakyp1pu:1154": "na vākyasyābhidheyāni bhedavākyāni kāni cit /",
    "GS24vakyp1pu:1155": "tasmiṃs tūccarite bhedāṃs tathānyān pratipadyate // BVaky_2.394 //",
    "GS24vakyp1pu:1156": "yeṣāṃ samasto vākyārthaḥ pratibhedaṃ samāpyate /",
    "GS24vakyp1pu:1157": "teṣāṃ tadānīṃ bhinnasya kiṃ padārthasya sattayā // BVaky_2.395 //",
    "GS24vakyp1pu:1158": "atha tair eva janitaḥ so 'rtho bhinneṣu vartate /",
    "GS24vakyp1pu:1159": "pūrvasyārthasya tena syād virodhaḥ saha vā sthitiḥ // BVaky_2.396 //",
    "GS24vakyp1pu:1160": "sahasthitau virodhitvaṃ syād viśiṣṭāviśiṣṭayoḥ /",
    "GS24vakyp1pu:1161": "vyabhicārī tu saṃbandhas tyāge 'rthasya prasajyate // BVaky_2.397 //",
    "GS24vakyp1pu:1162": "ekaḥ sādhāraṇo vācyaḥ pratiśabdam avasthitaḥ /",
    "GS24vakyp1pu:1163": "saṅghe saṅghiṣu cārthātmā samnidhānanideśakaḥ // BVaky_2.398 //",
    "GS24vakyp1pu:1164": "yathā sādhāraṇe svatvaṃ tyāgasya ca phalaṃ dhane /",
    "GS24vakyp1pu:1165": "prītiś cāvikalā tadvat saṃbandho 'rthena tadvatām // BVaky_2.399 //",
    "GS24vakyp1pu:1166": "varṇānām arthavattāyāṃ tenaivārthena tadvati /",
    "GS24vakyp1pu:1167": "samudāye na caikatvaṃ bhedena vyavatiṣṭhate // BVaky_2.400 //",
    "GS24vakyp1pu:1168": "ekenaiva pradīpena sarve sādhāraṇaṃ dhanam /",
    "GS24vakyp1pu:1169": "paśyanti tadvad ekena supā saṃkhyābhidhīyate // BVaky_2.401 //",
    "GS24vakyp1pu:1170": "nārthavattā pade varṇe vākye caivaṃ viśiṣyate /",
    "GS24vakyp1pu:1171": "abhyāsāt prakramo 'nyas tu viruddha iva dṛśyate // BVaky_2.402 //",
    "GS24vakyp1pu:1172": "viniyogād ṛte śabdo na svārthasya prakāśakaḥ /",
    "GS24vakyp1pu:1173": "arthābhidhānasaṃbandham uktidvāraṃ pracakṣate // BVaky_2.403 //",
    "GS24vakyp1pu:1174": "yathā praṇihitaṃ cakṣur darśanāyopakalpate /",
    "GS24vakyp1pu:1175": "tathābhisaṃhitaḥ śabdo bhavaty arthasya vācakaḥ // BVaky_2.404 //",
    "GS24vakyp1pu:1176": "kriyāvyavetaḥ saṃbandho dṛṣṭaḥ karaṇakarmabhiḥ /",
    "GS24vakyp1pu:1177": "abhidhāniyamas tasmād abhidhānābhidheyayoḥ // BVaky_2.405 //",
    "GS24vakyp1pu:1178": "bahuṣv ekābhidhāneṣu sarveṣv ekārthakāriṣu /",
    "GS24vakyp1pu:1179": "yat prayoktābhisaṃdhatte śabdas tatrāvatiṣṭhate // BVaky_2.406 //",
    "GS24vakyp1pu:1180": "āmnāyaśabdān abhyāse ke cid āhur anarthakān /",
    "GS24vakyp1pu:1181": "svarūpamātravṛttīṃś ca pareṣāṃ pratipādane // BVaky_2.407 //",
    "GS24vakyp1pu:1182": "abhidhānakriyāyogād arthasya pratipādakān /",
    "GS24vakyp1pu:1183": "niyogabhedān manyante tān evaikatvadarśinaḥ // BVaky_2.408 //",
    "GS24vakyp1pu:1184": "teṣām atyantanānātvaṃ nānātvavyavahāriṇaḥ /",
    "GS24vakyp1pu:1185": "akṣādīnām iva prāhur ekajātisamanvayāt // BVaky_2.409 //",
    "GS24vakyp1pu:1186": "prayogād abhisaṃdhānam anyad eṣu na vidyate /",
    "GS24vakyp1pu:1187": "viṣaye yataśaktitvāt sa tu tatra vyavasthitaḥ // BVaky_2.410 //",
    "GS24vakyp1pu:1188": "nānātvasyaiva saṃjñānam arthaprakaraṇādibhiḥ /",
    "GS24vakyp1pu:1189": "na jātv arthāntare vṛttir anyārthānāṃ kathaṃ cana // BVaky_2.411 //",
    "GS24vakyp1pu:1190": "padarūpam ca yad vākyam astitvopanibandhanam /",
    "GS24vakyp1pu:1191": "kāmaṃ vimarśas tatrāyaṃ na vākyāvayave pade // BVaky_2.412 //",
    "GS24vakyp1pu:1192": "yathaivānarthakair varṇair viśiṣṭo 'rtho 'bhidhīyate /",
    "GS24vakyp1pu:1193": "padair anarthakair evaṃ viśiṣṭo 'rtho 'bhidhīyate // BVaky_2.413 //",
    "GS24vakyp1pu:1194": "yad antarāle jñānaṃ tu padārtheṣūpajāyate /",
    "GS24vakyp1pu:1195": "pratipatter upāyo 'sau prakramānavadhāraṇāt // BVaky_2.414 //",
    "GS24vakyp1pu:1196": "pūrvair arthair anugato yathārthātmā paraḥ paraḥ /",
    "GS24vakyp1pu:1197": "saṃsarga eva prakrāntas tathānyeṣv arthavastuṣu // BVaky_2.415 //",
    "GS24vakyp1pu:1198": "aṅgīkṛte tu keṣāṃ cit sādhyenārthena sādhane /",
    "GS24vakyp1pu:1199": "ārādhaniyamārthaiva sādhanānāṃ punaḥ śrutiḥ // BVaky_2.416 //",
    "GS24vakyp1pu:1200": "ādhāre niyamābhāvāt tadākṣepo na vidyate /",
    "GS24vakyp1pu:1201": "sāmarthyāt saṃbhavas tasya śrutis tv anyanivṛttaye // BVaky_2.417 //",
    "GS24vakyp1pu:1202": "kriyā kriyāntarād bhinnā niyatādhārasādhanā /",
    "GS24vakyp1pu:1203": "prakrāntā pratipattṝṇāṃ bhedāḥ saṃbodhahetavaḥ // BVaky_2.418 //",
    "GS24vakyp1pu:1204": "avibhāgaṃ tu śabdebhyaḥ kramavadbhyo 'padakramam /",
    "GS24vakyp1pu:1205": "prakāśate tadanyeṣāṃ vākyaṃ vākyārtha eva ca // BVaky_2.419 //",
    "GS24vakyp1pu:1206": "svarūpaṃ vidyate yasya tasyātmā na nirūpyate /",
    "GS24vakyp1pu:1207": "nāsti yasya svarūpaṃ tu tasyaivātmā nirūpyate // BVaky_2.420 //",
    "GS24vakyp1pu:1208": "aśabdam apare 'rthasya rūpanirdhāraṇaṃ viduḥ /",
    "GS24vakyp1pu:1209": "arthāvabhāsarūpā ca śabdebhyo jāyate smṛtiḥ // BVaky_2.421 //",
    "GS24vakyp1pu:1210": "anyathaivāgnisaṃbandhād dāhaṃ dagdho 'bhimanyate /",
    "GS24vakyp1pu:1211": "anyathā dāhaśabdena dāhārthaḥ saṃpratīyate // BVaky_2.422 //",
    "GS24vakyp1pu:1212": "pṛthaṅniviṣṭatattvānāṃ pṛthagarthānupātinām /",
    "GS24vakyp1pu:1213": "indriyāṇāṃ yathā kāryam ṛte dehān na kalpate // BVaky_2.423 //",
    "GS24vakyp1pu:1214": "tathā padānāṃ sarveṣāṃ pṛthagarthaniveśinām /",
    "GS24vakyp1pu:1215": "vākyebhyaḥ pravibhaktānām arthavattā na vidyate // BVaky_2.424 //",
    "GS24vakyp1pu:1216": "saṃsargarūpaṃ saṃsṛṣṭeṣv arthavastuṣu gṛhyate /",
    "GS24vakyp1pu:1217": "nātropākhyāyate tattvam apadārthasya darśanāt // BVaky_2.425 //",
    "GS24vakyp1pu:1218": "darśanasyāpi yat satyaṃ na tathā darśanaṃ sthitam /",
    "GS24vakyp1pu:1219": "vastu saṃsargarūpeṇa tad arūpaṃ nirūpyate // BVaky_2.426 //",
    "GS24vakyp1pu:1220": "astitvenānuṣakto vā nivṛttyātmani vā sthitaḥ /",
    "GS24vakyp1pu:1221": "artho 'bhidhīyate yasmād ato vākyaṃ prayujyate // BVaky_2.427 //",
    "GS24vakyp1pu:1222": "kriyānuṣaṅgeṇa vinā na padārthaḥ pratīyate /",
    "GS24vakyp1pu:1223": "satyo vā viparīto vā vyavahāre na so 'sty ataḥ // BVaky_2.428 //",
    "GS24vakyp1pu:1224": "sad ity etat tu yad vākyaṃ tad abhūd asti neti vā /",
    "GS24vakyp1pu:1225": "kriyābhidhānasaṃbandham antareṇa na gamyate // BVaky_2.429 //",
    "GS24vakyp1pu:1226": "ākhyātapadavācye 'rthe sādhanopanibandhane /",
    "GS24vakyp1pu:1227": "vinā sattvābhidhānena nākāṅkṣā vinivartate // BVaky_2.430 //",
    "GS24vakyp1pu:1228": "prādhānyāt tu kriyā pūrvam arthasya pravibhajyate /",
    "GS24vakyp1pu:1229": "sādhyaprayuktāny aṅgāni phalaṃ tasya prayojakam // BVaky_2.431 //",
    "GS24vakyp1pu:1230": "prayoktaivābhisaṃdhatte sādhyasādhanarūpatām /",
    "GS24vakyp1pu:1231": "arthasya cābhisaṃbandha- kalpanāṃ prasamīhate // BVaky_2.432 //",
    "GS24vakyp1pu:1232": "pacikriyāṃ karotīti karmatvenābhidhīyate /",
    "GS24vakyp1pu:1233": "paktiḥ karaṇarūpaṃ tu sādhyatvena pratīyate // BVaky_2.433 //",
    "GS24vakyp1pu:1234": "yo 'ṃśo yenopakāreṇa prayoktṝṇāṃ vivakṣitaḥ /",
    "GS24vakyp1pu:1235": "arthasya sarvaśaktitvāt sa tathaiva vyavasthitaḥ // BVaky_2.434 //",
    "GS24vakyp1pu:1236": "ārādvṛttiṣu saṃbandhaḥ kadā cid abhidhīyate /",
    "GS24vakyp1pu:1237": "āśliṣṭo yo 'nupaśliṣṭaḥ sa kadā cit pratīyate // BVaky_2.435 //",
    "GS24vakyp1pu:1238": "saṃsṛṣṭānāṃ vibhaktatvaṃ saṃsargaś ca vivekinām /",
    "GS24vakyp1pu:1239": "nānātmakānām ekatvaṃ nānātvaṃ ca viparyaye // BVaky_2.436 //",
    "GS24vakyp1pu:1240": "sarvātmakatvād arthasya nairātmyād vā vyavasthitam /",
    "GS24vakyp1pu:1241": "atyantayataśaktitvāc chabda eva nibandhanam // BVaky_2.437 //",
    "GS24vakyp1pu:1242": "vastūpalakṣaṇaḥ śabdo nopakārasya vācakaḥ /",
    "GS24vakyp1pu:1243": "na svaśaktiḥ padārthānāṃ saṃspraṣṭuṃ tena śakyate // BVaky_2.438 //",
    "GS24vakyp1pu:1244": "saṃbandhidharmā saṃyogaḥ svaśabdenābhidhīyate /",
    "GS24vakyp1pu:1245": "saṃbandhaḥ samavāyas tu saṃbandhitvena gamyate // BVaky_2.439 //",
    "GS24vakyp1pu:1246": "lakṣaṇād vyavatiṣṭhante padārthā na tu vastutaḥ /",
    "GS24vakyp1pu:1247": "upakārāt sa evārthaḥ kathaṃ cid anugamyate // BVaky_2.440 //",
    "GS24vakyp1pu:1248": "vākyārtho yo 'bhisaṃbandho na tasyātmā kva cit sthitaḥ /",
    "GS24vakyp1pu:1249": "vyavahāre padārthānāṃ tam ātmānaṃ pracakṣate // BVaky_2.441 //",
    "GS24vakyp1pu:1250": "padārthe samudāye vā samāpto naiva vā kva cit /",
    "GS24vakyp1pu:1251": "padārtharūpabhedena tasyātmā pravibhajyate // BVaky_2.442 //",
    "GS24vakyp1pu:1252": "anvākhyānāya yo bhedaḥ pratipattinibandhanam /",
    "GS24vakyp1pu:1253": "sākāṅkṣāvayavaṃ bhede tenānyad upavarṇyate // BVaky_2.443 //",
    "GS24vakyp1pu:1254": "anekaśakter ekasya pravibhāgo 'nugamyate /",
    "GS24vakyp1pu:1255": "ekārthatvaṃ hi vākyasya mātrayāpi pratīyate // BVaky_2.444 //",
    "GS24vakyp1pu:1256": "saṃpratyayārthād bāhyo 'rthaḥ sann asan vā vibhajyate /",
    "GS24vakyp1pu:1257": "bāhyīkṛtya vibhāgas tu śaktyapoddhāralakṣaṇaḥ // BVaky_2.445 //",
    "GS24vakyp1pu:1258": "pratyayārthātmaniyatāḥ śaktayo na vyavasthitāḥ /",
    "GS24vakyp1pu:1259": "anyatra ca tato rūpaṃ na tāsām upalabhyate // BVaky_2.446 //",
    "GS24vakyp1pu:1260": "bahuśv api tiṅanteṣu sākāṅkṣeṣv ekavākyatā /",
    "GS24vakyp1pu:1261": "tiṅā tiṅbhyo nighātasya paryudāsas tathārthavān // BVaky_2.447 //",
    "GS24vakyp1pu:1262": "ekatiṅ yasya vākyaṃ tu śāstre niyatalakṣaṇam /",
    "GS24vakyp1pu:1263": "tasyātiṅgrahaṇenārtho vākyabhedān na vidyate // BVaky_2.448 //",
    "GS24vakyp1pu:1264": "tiṅantāntarayukteṣu yuktayukteṣu vā punaḥ /",
    "GS24vakyp1pu:1265": "mṛgaḥ paśyata yātīti bhedābhedau na tiṣṭhataḥ // BVaky_2.449 //",
    "GS24vakyp1pu:1266": "itikartavyatārthasya sāmarthyād yatra kāṅkṣyate /",
    "GS24vakyp1pu:1267": "aśabdalakṣaṇākāṅkṣaṃ samāptārthaṃ tad ucyate // BVaky_2.450 //",
    "GS24vakyp1pu:1268": "tattvānvākhyānamātre tu yāvān artho 'nuṣajyate /",
    "GS24vakyp1pu:1269": "vināpi tatprayogeṇa śruter vākyaṃ samāpyate // BVaky_2.451 //",
    "GS24vakyp1pu:1270": "ciṅkramyamāṇo 'dhīṣvātra japaṃś caṅkramaṇaṃ kuru /",
    "GS24vakyp1pu:1271": "tādarthyasyāviśeṣe 'pi śabdād bhedaḥ pratīyate // BVaky_2.452 //",
    "GS24vakyp1pu:1272": "phalavantaḥ kriyābhedāḥ kriyāntaranibandhanāḥ /",
    "GS24vakyp1pu:1273": "asaṃkhyātāḥ kramoddeśair ekākhyātanidarśitāḥ // BVaky_2.453 //",
    "GS24vakyp1pu:1274": "nivṛtabhedā sarvaiva kriyākhyāte 'bhidhīyate /",
    "GS24vakyp1pu:1275": "śruter aśakyā bhedānāṃ pravibhāgaprakalpanā // BVaky_2.454 //",
    "GS24vakyp1pu:1276": "aśvamedhena yakṣyante rājānaḥ sattram āsate /",
    "GS24vakyp1pu:1277": "brāhmaṇā iti nākhyāta- rūpād bhedaḥ pratīyate // BVaky_2.455 //",
    "GS24vakyp1pu:1278": "sakṛc chrutā saptadaśasv anāvṛttāpi yā kriyā /",
    "GS24vakyp1pu:1279": "prajāpatyeṣu sāmarthyāt sā bhedaṃ pratipadyate // BVaky_2.456 //",
    "GS24vakyp1pu:1280": "devadattādiṣu bhujiḥ pratyekam avatiṣṭhate /",
    "GS24vakyp1pu:1281": "pratisvatantraṃ vākyaṃ vā bhedena pratipadyate // BVaky_2.457 //",
    "GS24vakyp1pu:1282": "uccāraṇe tu vākyānām anyad rūpaṃ na gṛhyate /",
    "GS24vakyp1pu:1283": "pratipattau tu bhinnānām anyad rūpaṃ pratīyate // BVaky_2.458 //",
    "GS24vakyp1pu:1284": "ekaṃ grahaṇavākyaṃ ca sāmānyenābhidhīyate /",
    "GS24vakyp1pu:1285": "kartarīti yathā tac ca paśvādiṣu vibhajyate // BVaky_2.459 //",
    "GS24vakyp1pu:1286": "yadi ākāṅkṣā nivarteta tadbhūtasya sakṛc chrutau /",
    "GS24vakyp1pu:1287": "naivānyenābhisaṃbandhaṃ tad upeyāt kathaṃ cana // BVaky_2.460 //",
    "GS24vakyp1pu:1288": "ekarūpam anekārthaṃ tasmād upanibandhanam /",
    "GS24vakyp1pu:1289": "yonir vibhāgavākyānāṃ tebhyo 'nanyad iva sthitam // BVaky_2.461 //",
    "GS24vakyp1pu:1290": "kva cit kriyā vyaktibhāgair upakāre pravartate /",
    "GS24vakyp1pu:1291": "sāmānyabhāga evāsyāḥ kva cid arthasya sādhakaḥ // BVaky_2.462 //",
    "GS24vakyp1pu:1292": "kālabhinnāś ca ye bhedā ye cāpy uṣṭrāsikādiṣu /",
    "GS24vakyp1pu:1293": "prakrame jātibhāgasya śabdātmā tair na bhidyate // BVaky_2.463 //",
    "GS24vakyp1pu:1294": "ekasaṃkhyeṣu bhedeṣu bhinnā jātyādibhiḥ kriyāḥ /",
    "GS24vakyp1pu:1295": "bhedena viniyujyante tacchabdasya sakṛc chrutau // BVaky_2.464 //",
    "GS24vakyp1pu:1296": "akṣādeṣu yathā bhinnā bhakṣibhañjidivikriyāḥ /",
    "GS24vakyp1pu:1297": "prayogakālābhede 'pi pratibhedaṃ pṛthak sthitāḥ // BVaky_2.465 //",
    "GS24vakyp1pu:1298": "akṣiṇāṃ tantriṇāṃ tantram upāyas tulyarūpatā /",
    "GS24vakyp1pu:1299": "eṣāṃ kramo vibhaktānāṃ tannibaddhā sakṛc chrutiḥ // BVaky_2.466 //",
    "GS24vakyp1pu:1300": "dvāv apy upāyau śabdānāṃ prayoge samavasthitau /",
    "GS24vakyp1pu:1301": "kramo vā yaugapadyaṃ vā yau loko nātivartate // BVaky_2.467 //",
    "GS24vakyp1pu:1302": "krame vibhajyate rūpaṃ yaugapadye na bhidyate /",
    "GS24vakyp1pu:1303": "kriyā tu yaugapadye 'pi kramarūpānupātinī // BVaky_2.468 //",
    "GS24vakyp1pu:1304": "bhedasaṃsargaśaktī dve śabdād bhinne iva sthite /",
    "GS24vakyp1pu:1305": "yaugapadye 'py anekena prayoge bhidyate śrutiḥ // BVaky_2.469 //",
    "GS24vakyp1pu:1306": "abhinno rūpabhedena ya eko 'rtho vivakṣitaḥ /",
    "GS24vakyp1pu:1307": "tasyāvayavadharmeṇa samudāyo 'nugamyate // BVaky_2.470 //",
    "GS24vakyp1pu:1308": "bhedanirvacane tv asya pratyedaṃ vā samāpyate /",
    "GS24vakyp1pu:1309": "śrutir vacanabhinnā vā vākyabhede 'vatiṣṭhate // BVaky_2.471 //",
    "GS24vakyp1pu:1310": "tatraikavacanānto vā so 'kṣaśabdaḥ prayujyate /",
    "GS24vakyp1pu:1311": "pratyekaṃ vā bahutvena pravibhāgo yathāśruti // BVaky_2.472 //",
    "GS24vakyp1pu:1312": "dviṣṭhāni yāni vākyāni teṣv apy ekatvadarśinām /",
    "GS24vakyp1pu:1313": "anekaśakter ekasya svaśaktiḥ pravibhajyate // BVaky_2.473 //",
    "GS24vakyp1pu:1314": "atyantabhinnayor vā syāt prayoge tantralakṣaṇaḥ /",
    "GS24vakyp1pu:1315": "upāyas tatra saṃsargaḥ pratipattṛṣu bhidyate // BVaky_2.474 //",
    "GS24vakyp1pu:1316": "bhedenādhigatau pūrvaṃ śabdau tulyaśrutī punaḥ /",
    "GS24vakyp1pu:1317": "tantreṇa pratipattāraḥ prayoktrā pratipāditāḥ // BVaky_2.475 //",
    "GS24vakyp1pu:1318": "ekasyāpi vivakṣāyām anuniṣpadyate paraḥ /",
    "GS24vakyp1pu:1319": "vinābhisaṃdhinā śabdaḥ śaktirūpaḥ prakāśate // BVaky_2.476 //",
    "GS24vakyp1pu:1320": "anekā śaktir ekasya yugapac chrūyate kva cit /",
    "GS24vakyp1pu:1321": "agniḥ prakāśadāhābhyām ekatrāpi niyujyate // BVaky_2.477 //",
    "GS24vakyp1pu:1322": "āvṛttiśaktibhinnārthe vākye sakṛd api śrute /",
    "GS24vakyp1pu:1323": "liṅgād vā tantradharmād vā vibhāgo vyavatiṣṭhate // BVaky_2.478 //",
    "GS24vakyp1pu:1324": "saṃprasāraṇasaṃjñāyāṃ liṅgābhyāṃ varṇavākyayoḥ /",
    "GS24vakyp1pu:1325": "pravibhāgas tathā sūtra ekasminn eva jāyate // BVaky_2.479 //",
    "GS24vakyp1pu:1326": "tathā dvirvacane 'cīti tantropāyād alakṣaṇaḥ /",
    "GS24vakyp1pu:1327": "ekaśeṣeṇa nirdeśo bhāṣya eva pradarśitaḥ // BVaky_2.480 //",
    "GS24vakyp1pu:1328": "prāyeṇa saṃkṣeparucīn alpavidyāparigrahān /",
    "GS24vakyp1pu:1329": "saṃprāpya vaiyākaraṇān saṃgrahe 'stam upāgate // BVaky_2.481 //",
    "GS24vakyp1pu:1330": "kṛte 'tha pātañjalinā guruṇā tīrthadarśinā /",
    "GS24vakyp1pu:1331": "sarvesaṃ nyāyabījānāṃ mahābhāṣye nibandhane // BVaky_2.482 //",
    "GS24vakyp1pu:1332": "alabdhagādhe gāmbhīryād uttāna iva sauṣṭhavāt /",
    "GS24vakyp1pu:1333": "tasminn akṛtabuddhīnām naivāvāsthita niścayaḥ // BVaky_2.483 //",
    "GS24vakyp1pu:1334": "vaijisaubhavaharyakṣaiḥ śuṣkatarkānusāribhiḥ /",
    "GS24vakyp1pu:1335": "ārṣe viplāvite granthe saṃgrahapratikañcuke // BVaky_2.484 //",
    "GS24vakyp1pu:1336": "yaḥ pātañjaliśiṣyebhyo bhraṣṭo vyākaraṇāgamaḥ /",
    "GS24vakyp1pu:1337": "kālena dākṣiṇātyeṣu granthamātro vyavasthitaḥ // BVaky_2.485 //",
    "GS24vakyp1pu:1338": "parvatād āgamaṃ labdhvā bhāṣyabījānusāribhiḥ /",
    "GS24vakyp1pu:1339": "sa nīto bahuśākhatvaṃ cāndrācāryādibhiḥ punaḥ // BVaky_2.486 //",
    "GS24vakyp1pu:1340": "nyāyaprasthānamārgāṃs tān abhyasya svam ca darśanam /",
    "GS24vakyp1pu:1341": "praṇīto guruṇāsmākam ayam āgamasaṃgrahaḥ // BVaky_2.487 //",
    "GS24vakyp1pu:1342": "vartmanām atra keṣām cid vastumātram udāhṛtam /",
    "GS24vakyp1pu:1343": "kāṇḍe tṛtīye nyakṣena bhaviṣyati vicāraṇā // BVaky_2.488 //",
    "GS24vakyp1pu:1344": "prajñā vivekaṃ labhate bhinnair āgamadarśanaiḥ /",
    "GS24vakyp1pu:1345": "kiyad vā śakyam unnetuṃ svatarkam anudhāvatā // BVaky_2.489 //",
    "GS24vakyp1pu:1346": "tat tad utprekṣamāṇānāṃ purāṇair āgamair vinā /",
    "GS24vakyp1pu:1347": "anupāsitavṛddhānāṃ vidyā nātiprasīdati // BVaky_2.490 //",
    "GS24vakyp1pu:1348": "3,1: Jātisamuddeśa dvidhā kaiś cit padaṃ bhinnaṃ caturdhā pañcadhāpi vā /",
    "GS24vakyp1pu:1349": "apoddhṛtyaiva vākyebhyaḥ prakṛtipratyayādivat // BVaky_3,1.1 //",
    "GS24vakyp1pu:1350": "padārthānām apoddhāre jātir vā dravyam eva vā /",
    "GS24vakyp1pu:1351": "padārthau sarvaśabdānāṃ nityāv evopavarṇitau // BVaky_3,1.2 //",
    "GS24vakyp1pu:1352": "keṣāṃ cit sāhacaryeṇa jātiḥ śaktyupalakṣaṇam /",
    "GS24vakyp1pu:1353": "khadirādiṣv aśakteṣu śaktaḥ pratinidhīyate // BVaky_3,1.3 //",
    "GS24vakyp1pu:1354": "asvātantryaphalo bandhiḥ pramāṇādīva śiṣyate /",
    "GS24vakyp1pu:1355": "ato jātyabhidhāne 'pi śaktihīnaṃ na gṛhyate // BVaky_3,1.4 //",
    "GS24vakyp1pu:1356": "saṃśleṣamātraṃ badhnātir yadi syāt tu vivakṣitaḥ /",
    "GS24vakyp1pu:1357": "śaktyāśraye tato liṅgaṃ pramāṇādyanuśāsanam // BVaky_3,1.5 //",
    "GS24vakyp1pu:1358": "svā jātiḥ prathamaṃ śabdaiḥ sarvair evābhidhīyate /",
    "GS24vakyp1pu:1359": "tato 'rthajātirūpeṣu tadadhyāropakalpanā // BVaky_3,1.6 //",
    "GS24vakyp1pu:1360": "yathā rakte guṇe tattvaṃ kaṣāye vyapadiśyate /",
    "GS24vakyp1pu:1361": "saṃyogisannikarṣāc ca vastrādiṣv api gṛhyate // BVaky_3,1.7 //",
    "GS24vakyp1pu:1362": "tathā śabdārthasaṃbandhāc chabde jātir avasthitā /",
    "GS24vakyp1pu:1363": "vyapadeśe 'rthajātīnāṃ jātikāryāya kalpate // BVaky_3,1.8 //",
    "GS24vakyp1pu:1364": "jātiśabdaikaśeṣe sā jātīnāṃ jātir iṣyate /",
    "GS24vakyp1pu:1365": "śabdajātaya ity atra tajjātiḥ śabdajātiṣu // BVaky_3,1.9 //",
    "GS24vakyp1pu:1366": "yā śabdajātiḥ śabdeṣu śabdebhyo bhinnalakṣaṇā /",
    "GS24vakyp1pu:1367": "jātiḥ sā śabdajātitvam avyatikramya vartate // BVaky_3,1.10 //",
    "GS24vakyp1pu:1368": "arthajātyabhidhāne 'pi sarve jātyabhidhāyinaḥ /",
    "GS24vakyp1pu:1369": "vyāpāralakṣaṇā yasmāt padārthāḥ samavasthitāḥ // BVaky_3,1.11 //",
    "GS24vakyp1pu:1370": "jātau padārthe jātir vā viśeṣo vāpi jātivat /",
    "GS24vakyp1pu:1371": "śabdair apekṣyate yasmād atas te jātivācinaḥ // BVaky_3,1.12 //",
    "GS24vakyp1pu:1372": "dravyadharmā padārthe tu dravye sarvo 'rtha ucyate /",
    "GS24vakyp1pu:1373": "dravyadharmāśrayād dravyam ataḥ sarvo 'rtha iṣyate // BVaky_3,1.13 //",
    "GS24vakyp1pu:1374": "anupravṛttidharmo vā jātiḥ syāt sarvajātiṣu /",
    "GS24vakyp1pu:1375": "vyāvṛttidharmasāmānyaṃ viśeṣe jātir iṣyate // BVaky_3,1.14 //",
    "GS24vakyp1pu:1376": "saṃyogidharmabhedena deśe ca parikalpite /",
    "GS24vakyp1pu:1377": "teṣu deśeṣu sāmānyam ākāśasyāpi vidyate // BVaky_3,1.15 //",
    "GS24vakyp1pu:1378": "adeśānāṃ ghaṭādīnāṃ deśāḥ saṃbandhino yathā /",
    "GS24vakyp1pu:1379": "ākāśasyāpy adeśasya deśāḥ saṃbandhinas tathā // BVaky_3,1.16 //",
    "GS24vakyp1pu:1380": "bhinnavastvāśrayā buddhiḥ saṃyogiṣv anuvartate /",
    "GS24vakyp1pu:1381": "samavāyiṣu bhedasya grahaṇaṃ vinivartate // BVaky_3,1.17 //",
    "GS24vakyp1pu:1382": "ataḥ saṃyogideśānāṃ gauṇatvaṃ parikalpyate /",
    "GS24vakyp1pu:1383": "avivekāt pradeśebhyo mukhyatvaṃ samavāyinām // BVaky_3,1.18 //",
    "GS24vakyp1pu:1384": "anupravṛttirūpā yā prakhyā tām ākṛtiṃ viduḥ /",
    "GS24vakyp1pu:1385": "ke cid vyāvṛttirūpāṃ tu dravyatvena pracakṣate // BVaky_3,1.19 //",
    "GS24vakyp1pu:1386": "bhinnā iti paropādhir abhinnā iti vā punaḥ /",
    "GS24vakyp1pu:1387": "bhāvātmasu prapañco 'yaṃ saṃsṛṣṭeṣv eva jāyate // BVaky_3,1.20 //",
    "GS24vakyp1pu:1388": "naikatvaṃ nāpi nānātvaṃ na sattvam na ca nāstitā /",
    "GS24vakyp1pu:1389": "ātmatattveṣu bhāvānām asaṃsṛṣṭeṣu vidyate // BVaky_3,1.21 //",
    "GS24vakyp1pu:1390": "sarvaśaktyātmabhūtatvaṃ ekasyaiveti nirṇaye /",
    "GS24vakyp1pu:1391": "bhāvānām ātmabhedasya kalpanā syād anarthikā // BVaky_3,1.22 //",
    "GS24vakyp1pu:1392": "tasmād dravyādayaḥ sarvāḥ śaktayo bhinnalakṣaṇāḥ /",
    "GS24vakyp1pu:1393": "saṃsṛṣṭāḥ puruṣārthasya sādhikā na tu kevalāḥ // BVaky_3,1.23 //",
    "GS24vakyp1pu:1394": "yathaiva cendriyādīnām ātmabhūtā samagratā /",
    "GS24vakyp1pu:1395": "tathā saṃbandhisaṃbandha- saṃsarge 'pi pratīyate // BVaky_3,1.24 //",
    "GS24vakyp1pu:1396": "na tad utpadyate kiṃ cid yasya jātir na vidyate /",
    "GS24vakyp1pu:1397": "ātmābhivyaktaye jātiḥ kāraṇānāṃ prayojikā // BVaky_3,1.25 //",
    "GS24vakyp1pu:1398": "kāraṇeṣu padaṃ kṛtvā nityānityeṣu jātayaḥ /",
    "GS24vakyp1pu:1399": "kva cit kāryeṣv abhivyaktim upayānti punaḥ punaḥ // BVaky_3,1.26 //",
    "GS24vakyp1pu:1400": "nirvarttyamānaṃ yat karma jātis tatrāpi sādhanam /",
    "GS24vakyp1pu:1401": "svāśrayasyābhiniṣpattyai sā kriyāṇāṃ prayojikā // BVaky_3,1.27 //",
    "GS24vakyp1pu:1402": "vidhau vā pratiṣedhe vā brāhmaṇatvādi sādhanam /",
    "GS24vakyp1pu:1403": "vyaktyāśritāsritā jāteḥ saṃkhyājātir viśeṣikā // BVaky_3,1.28 //",
    "GS24vakyp1pu:1404": "yathā jalādibhir vyaktaṃ mukham evābhidhīyate /",
    "GS24vakyp1pu:1405": "tathā dravyair abhivyaktā jātir evābhidhīyate // BVaky_3,1.29 //",
    "GS24vakyp1pu:1406": "yathendriyagato bheda indriyagrahaṇād ṛte /",
    "GS24vakyp1pu:1407": "indriyārtheṣv adṛśyo 'pi jñānabhedāya kalpate // BVaky_3,1.30 //",
    "GS24vakyp1pu:1408": "tathātmarūpagrahaṇāt keṣāṃ cid vyaktayo vinā /",
    "GS24vakyp1pu:1409": "sāmānyajñānabhedānām upayānti nimittatām // BVaky_3,1.31 //",
    "GS24vakyp1pu:1410": "satyāsatyau tu yau bhāgau pratibhāvaṃ vyavasthitau /",
    "GS24vakyp1pu:1411": "satyaṃ yat tatra sā jātir asatyā vyaktayaḥ smṛtāḥ // BVaky_3,1.32 //",
    "GS24vakyp1pu:1412": "saṃbandhibhedāt sattaiva bhidyamānā gavādiṣu /",
    "GS24vakyp1pu:1413": "jātir ity ucyate tasyāṃ sarve śabdā vyavasthitāḥ // BVaky_3,1.33 //",
    "GS24vakyp1pu:1414": "tāṃ prātipadikārthaṃ ca dhātvarthaṃ ca pracakṣate /",
    "GS24vakyp1pu:1415": "sā nityā sā mahān ātmā tām āhus tvatalādayaḥ // BVaky_3,1.34 //",
    "GS24vakyp1pu:1416": "prāptakramā viśeṣeṣu kriyā saivābhidhīyate /",
    "GS24vakyp1pu:1417": "kramarūpasya saṃhāre tat sattvam iti kathyate // BVaky_3,1.35 //",
    "GS24vakyp1pu:1418": "saiva bhāvavikāreṣu ṣaḍ avasthāḥ prapadyate /",
    "GS24vakyp1pu:1419": "krameṇa śaktibhiḥ svābhir evaṃ pratyavabhāsate // BVaky_3,1.36 //",
    "GS24vakyp1pu:1420": "ātmabhūtaḥ kramo 'py asyā yatredaṃ kāladarśanam /",
    "GS24vakyp1pu:1421": "paurvāparyādirūpeṇa pravibhaktam iva sthitam // BVaky_3,1.37 //",
    "GS24vakyp1pu:1422": "tirobhāvābhyupagame bhāvānāṃ saiva nāstitā /",
    "GS24vakyp1pu:1423": "labdhakrame tirobhāve naśyatīti pratīyate // BVaky_3,1.38 //",
    "GS24vakyp1pu:1424": "pūrvasmāt pracyutā dharmād aprāptā cottaraṃ padam /",
    "GS24vakyp1pu:1425": "tadantarāle bhedānām āśrayāj janma kathyate // BVaky_3,1.39 //",
    "GS24vakyp1pu:1426": "āśrayaḥ svātmamātrā vā bhāvā vā vyatirekinaḥ /",
    "GS24vakyp1pu:1427": "svaśaktayo vā sattāyā bhedadarśanahetavaḥ // BVaky_3,1.40 //",
    "GS24vakyp1pu:1428": "pṛthivyādiṣv abhivyaktau na saṃsthānam apekṣate /",
    "GS24vakyp1pu:1429": "anucchinnāśrayāj jātir anitye 'py āśraye sthitā // BVaky_3,1.41 //",
    "GS24vakyp1pu:1430": "anucchedyāśrayām eke sarvāṃ jātiṃ pracakṣate /",
    "GS24vakyp1pu:1431": "na yaugapadyaṃ pralaye sarvasyeti vyavasthitāḥ // BVaky_3,1.42 //",
    "GS24vakyp1pu:1432": "prakṛtau pravilīneṣu bhedeṣv ekatvadarśinām /",
    "GS24vakyp1pu:1433": "dravyasattvaṃ prapadyante svāśrayā eva jātayaḥ // BVaky_3,1.43 //",
    "GS24vakyp1pu:1434": "brāhmaṇatvādayo bhāvāḥ sarvaprāṇiṣv avasthitāḥ /",
    "GS24vakyp1pu:1435": "abhivyaktāḥ svakāryāṇāṃ sādhakā ity api smṛtiḥ // BVaky_3,1.44 //",
    "GS24vakyp1pu:1436": "citrādiṣv apy abhivyaktir jātīnāṃ kaiścid iṣyate /",
    "GS24vakyp1pu:1437": "prāṇyāśritās tu tāḥ prāptau nimittaṃ puṇyapāpayoḥ // BVaky_3,1.45 //",
    "GS24vakyp1pu:1438": "jñānaṃ tv asmad viśiṣṭānāṃ tāsu sarvendriyam viduḥ /",
    "GS24vakyp1pu:1439": "ābhyāsān maṇirūpyādi- viśeṣeṣv iva tadvidām // BVaky_3,1.46 //",
    "GS24vakyp1pu:1440": "jātyutpalādigandhādau bhedatattvaṃ yad āśritam /",
    "GS24vakyp1pu:1441": "tad bhāvapratyayair loke 'nityatvān nābhidhīyate // BVaky_3,1.47 //",
    "GS24vakyp1pu:1442": "asvaśabdābhidhānās tu narasiṃhādijātayaḥ /",
    "GS24vakyp1pu:1443": "sarūpāvayavevānyā tāsu śrutir avasthitā // BVaky_3,1.48 //",
    "GS24vakyp1pu:1444": "jātyavasthāparicchede saṃkhyā saṃkhyātvam eva vā /",
    "GS24vakyp1pu:1445": "viprakarṣe 'pi saṃsargād upakārāya kalpate // BVaky_3,1.49 //",
    "GS24vakyp1pu:1446": "lakṣaṇā śabdasaṃskāre vyāpāraḥ kāryasiddhaye /",
    "GS24vakyp1pu:1447": "saṃkhyākarmādiśaktīnāṃ śrutisāmye 'pi dṛśyate // BVaky_3,1.50 //",
    "GS24vakyp1pu:1448": "na vinā saṃkhyayā kaś cit sattvabhūto 'rtha ucyate /",
    "GS24vakyp1pu:1449": "ataḥ sarvasya nirdeśe saṃkhyā syād avivakṣitā // BVaky_3,1.51 //",
    "GS24vakyp1pu:1450": "ekatvaṃ vā bahutvaṃ vā keṣāṃ cid avivakṣitam /",
    "GS24vakyp1pu:1451": "tad dhi jātyabhidhānāya dvitvaṃ tu syād vivakṣitam // BVaky_3,1.52 //",
    "GS24vakyp1pu:1452": "yady etau vyādhitau syātāṃ deyaṃ syād idam auṣadham /",
    "GS24vakyp1pu:1453": "ity evaṃ lakṣaṇe 'rthasya dvitvaṃ syād avivakṣitam // BVaky_3,1.53 //",
    "GS24vakyp1pu:1454": "ekādiśabdavācyāyāḥ karmasv aṅgatvam iṣyate /",
    "GS24vakyp1pu:1455": "saṃkhyāyāḥ khanati dvābhyām iti rūpād dhi sāśritā // BVaky_3,1.54 //",
    "GS24vakyp1pu:1456": "yajeta paśunety atra saṃskārasyāpi saṃbhave /",
    "GS24vakyp1pu:1457": "yathā jātis tathaikatvaṃ sādhanatvena gamyate // BVaky_3,1.55 //",
    "GS24vakyp1pu:1458": "liṅgāt tu syāt dvitīyādes tad ekatvaṃ vivakṣitam /",
    "GS24vakyp1pu:1459": "ekārthaviṣayatve ca tal liṅgaṃ jātisaṃkhyayoḥ // BVaky_3,1.56 //",
    "GS24vakyp1pu:1460": "anyatrāvihitasyaiva sa vidhiḥ prathamaṃ paśoḥ /",
    "GS24vakyp1pu:1461": "kriyāyām aṅgabhāvaś ca tat tv etasmād vivakṣitam // BVaky_3,1.57 //",
    "GS24vakyp1pu:1462": "grahās tv anyatra vihitā bhinnasaṃkhyāḥ pṛthak pṛthak /",
    "GS24vakyp1pu:1463": "prājāpatyā navety evam- ādibhedasamanvitāḥ // BVaky_3,1.58 //",
    "GS24vakyp1pu:1464": "aṅgatvena pratītānāṃ saṃmārge tv aṅgināṃ punaḥ /",
    "GS24vakyp1pu:1465": "nirdeśaṃ prati yā saṃkhyā sā kathaṃ syād vivakṣitā // BVaky_3,1.59 //",
    "GS24vakyp1pu:1466": "nānyatra vidhir astīti saṃskāro nāpi cāṅgitā /",
    "GS24vakyp1pu:1467": "hetuḥ saṃkhyāvivakṣāyā yatnāt sā hi vivakṣitā // BVaky_3,1.60 //",
    "GS24vakyp1pu:1468": "saṃmārjane viśeṣaś ca na grahe kva cid āśritaḥ /",
    "GS24vakyp1pu:1469": "vihitās te ca saṃskāryāḥ sarveṣām āśrayas tataḥ // BVaky_3,1.61 //",
    "GS24vakyp1pu:1470": "pratyāśrayaṃ samāptāyāṃ jātāv ekena cet kriyā /",
    "GS24vakyp1pu:1471": "paśunā na prakalpeta tat syād eva prakalpanam // BVaky_3,1.62 //",
    "GS24vakyp1pu:1472": "ekena ca prasiddhāyāṃ kriyāyāṃ yadi saṃbhavāt /",
    "GS24vakyp1pu:1473": "paśvantaram upādeyam upādānam anarthakam // BVaky_3,1.63 //",
    "GS24vakyp1pu:1474": "yathaivāhitagarbhāyāṃ garbhādhānām anarthakam /",
    "GS24vakyp1pu:1475": "tathaikena prasiddhāyāṃ paśvantaram anarthakam // BVaky_3,1.64 //",
    "GS24vakyp1pu:1476": "tāvatārthasya siddhatvād ekatvasyāvyatikramam /",
    "GS24vakyp1pu:1477": "ke cid icchanti na tv atra saṃkhyāṅgatvena gṛhyate // BVaky_3,1.65 //",
    "GS24vakyp1pu:1478": "dvitīyādi tu yal liṅgam uktanyāyānuvādi tat /",
    "GS24vakyp1pu:1479": "na saṃkhyā sādhanatvena jātivat tena gamyate // BVaky_3,1.66 //",
    "GS24vakyp1pu:1480": "anvayavyatirekābhyāṃ saṃkhyābhyupagame sati /",
    "GS24vakyp1pu:1481": "yuktaṃ yat sādhanatvaṃ syān na tv anyārthopalakṣaṇaṃ // BVaky_3,1.67 //",
    "GS24vakyp1pu:1482": "sādhanatve padārthasya sāmarthyaṃ na prahīyate /",
    "GS24vakyp1pu:1483": "saṃkhyāvyāpāradharmo 'tas tena liṅgena gamyate // BVaky_3,1.68 //",
    "GS24vakyp1pu:1484": "apūrvasya vidheyatvāt prādhānyam avasīyate /",
    "GS24vakyp1pu:1485": "vihitasya parārthatvāc cheśabhāvaḥ pratīyate // BVaky_3,1.69 //",
    "GS24vakyp1pu:1486": "saṃmārgasya vidheyatvāt anyatra vihite grahe /",
    "GS24vakyp1pu:1487": "vidhivākye śrutā saṃkhyā lakṣaṇāyāṃ na bādhyate // BVaky_3,1.70 //",
    "GS24vakyp1pu:1488": "vidhivākyāntare saṃkhyā paśor nāsti virodhinī /",
    "GS24vakyp1pu:1489": "tasmāt saguṇa evāsau sahaikatvena gamyate // BVaky_3,1.71 //",
    "GS24vakyp1pu:1490": "nirjñātadravyasaṃbandhe yaḥ karmaṇy upadiśyate /",
    "GS24vakyp1pu:1491": "gunas tenārthitā tasya dravyeṇeva pratīyate // BVaky_3,1.72 //",
    "GS24vakyp1pu:1492": "kaścid eva guṇo dravye yathā sāmarthyalakṣaṇaḥ /",
    "GS24vakyp1pu:1493": "ādhāro 'pi guṇasyaivaṃ prāptaḥ sāmarthyalakṣaṇaḥ // BVaky_3,1.73 //",
    "GS24vakyp1pu:1494": "tayos tu pṛthagarthitve saṃbandho yaḥ pratīyate /",
    "GS24vakyp1pu:1495": "na tasminn upaghāto 'sti kalpyam anyan na cāśrutam // BVaky_3,1.74 //",
    "GS24vakyp1pu:1496": "kriyayā yo 'bhisaṃbandhaḥ sa śrutiprāpitas tayoḥ /",
    "GS24vakyp1pu:1497": "āśrayāśrayiṇor vākyān niyamas tv avatiṣṭhate // BVaky_3,1.75 //",
    "GS24vakyp1pu:1498": "tatra dravyaguṇābhāve pratyekaṃ syād vikalpanam /",
    "GS24vakyp1pu:1499": "śrutiprāpto hi saṃbandho balavān vākyalakṣaṇāt // BVaky_3,1.76 //",
    "GS24vakyp1pu:1500": "yadā tu jātiḥ śaktir vā kriyāṃ praty upadiśyate /",
    "GS24vakyp1pu:1501": "sāmarthyāt saṃnidhīyete tatra dravyaguṇau tadā // BVaky_3,1.77 //",
    "GS24vakyp1pu:1502": "jātīnāṃ ca guṇānāṃ ca tulye 'ṅgatve kriyāṃ prati /",
    "GS24vakyp1pu:1503": "guṇāḥ pratinidhīyante chāgādīnāṃ na jātayaḥ // BVaky_3,1.78 //",
    "GS24vakyp1pu:1504": "vyaktiśakteḥ samāsannā jātayo na tathā guṇāḥ /",
    "GS24vakyp1pu:1505": "sākṣād dravyaṃ kriyāyogi guṇas tasmād vikalpate // BVaky_3,1.79 //",
    "GS24vakyp1pu:1506": "sāmyenānyatarābhāve vikalpaḥ kaiścid iṣyate /",
    "GS24vakyp1pu:1507": "atadguṇo 'taś chāgaḥ syān meṣo vā tadguṇo bhavet // BVaky_3,1.80 //",
    "GS24vakyp1pu:1508": "jāter āśritasaṃkhyāyāḥ pravṛttir upalabhyate /",
    "GS24vakyp1pu:1509": "saṃkhyāviśeṣam utsṛjya kvacit saiva pravartate // BVaky_3,1.81 //",
    "GS24vakyp1pu:1510": "parāṅgabhūtaṃ sāmānyaṃ yujyate dravyasaṃkhyayā /",
    "GS24vakyp1pu:1511": "svārthaṃ pravartamānaṃ tu na saṃkhyām avalambate // BVaky_3,1.82 //",
    "GS24vakyp1pu:1512": "yajeta paśunety atra yajyarthāyāṃ paśuśrutau /",
    "GS24vakyp1pu:1513": "kṛtārthaikena paśunā pradhānaṃ bhavati kriyā // BVaky_3,1.83 //",
    "GS24vakyp1pu:1514": "yāvatāṃ saṃbhavo yasya sa kuryāt tāvatāṃ yadi /",
    "GS24vakyp1pu:1515": "ālambhanaṃ guṇais tena pradhānaṃ syāt prayojitam // BVaky_3,1.84 //",
    "GS24vakyp1pu:1516": "saṃmṛjyamānatantre tu grahe yatra kriyāśrutiḥ /",
    "GS24vakyp1pu:1517": "saṃkhyāviśeṣagrahaṇaṃ naiva tatrādriyāmahe // BVaky_3,1.85 //",
    "GS24vakyp1pu:1518": "śiṣyamāṇapare vākye yad ekagrahaṇaṃ kṛtam /",
    "GS24vakyp1pu:1519": "śeṣe viśiṣṭasaṃkhye 'pi vyaktaṃ tal liṅgadarśanam // BVaky_3,1.86 //",
    "GS24vakyp1pu:1520": "samāsapratyayavidhau yathā nipatitā śrutiḥ /",
    "GS24vakyp1pu:1521": "guṇānāṃ paratantrāṇāṃ nyāyenaivopapadyate // BVaky_3,1.87 //",
    "GS24vakyp1pu:1522": "guṇe 'pi nāṅgīkriyate pradhānāntarasiddhaye /",
    "GS24vakyp1pu:1523": "saṃkhyā kartā tathā karmaṇy aviśiṣṭaḥ pratīyate // BVaky_3,1.88 //",
    "GS24vakyp1pu:1524": "yasyānyasya prasaktasya niyamārthā punaḥ śrutiḥ /",
    "GS24vakyp1pu:1525": "nivṛttau caritārthatvāt saṃkhyā tatrāvivakṣitā // BVaky_3,1.89 //",
    "GS24vakyp1pu:1526": "sarūpasamudāyāt tu vibhaktir yā vidhīyate /",
    "GS24vakyp1pu:1527": "ekas tatrārthavān siddhaḥ samudāyasya vācakaḥ // BVaky_3,1.90 //",
    "GS24vakyp1pu:1528": "pratyayasya pradhānasya samāsasyāpi vā vidhau /",
    "GS24vakyp1pu:1529": "siddhaḥ saṃkhyāvivakṣāyāṃ sarvathānugraho guṇe // BVaky_3,1.91 //",
    "GS24vakyp1pu:1530": "abhedarūpaṃ sādṛśyam ātmabhūtāś ca śaktayaḥ /",
    "GS24vakyp1pu:1531": "jātiparyāyavācitvam eṣām apy upavarṇyate // BVaky_3,1.92 //",
    "GS24vakyp1pu:1532": "daṇḍopāditsayā daṇḍaṃ yady api pratipadyate /",
    "GS24vakyp1pu:1533": "na tasmād eva sāmarthyāt sa daṇḍīti pratīyate // BVaky_3,1.93 //",
    "GS24vakyp1pu:1534": "necchānimittād icchāvān iti jñānam pravartate /",
    "GS24vakyp1pu:1535": "tasmāt saty api sāmarthye buddhir arthāntarāśrayā // BVaky_3,1.94 //",
    "GS24vakyp1pu:1536": "svabhāvo vyapadeśyo vā sāmarthyaṃ vāvatiṣṭhate /",
    "GS24vakyp1pu:1537": "sarvasyānte yatas tasmād vyavahāro na kalpate // BVaky_3,1.95 //",
    "GS24vakyp1pu:1538": "yadā bhedān parityajya buddhyaika iva gṛhyate /",
    "GS24vakyp1pu:1539": "vyaktyātmaiva tadā tatra buddhir ekā pravartate // BVaky_3,1.96 //",
    "GS24vakyp1pu:1540": "bhedarūpair anusyūtaṃ yadaikam iva manyate /",
    "GS24vakyp1pu:1541": "samūhāvagrahā buddhir bahubhyo jāyate tadā // BVaky_3,1.97 //",
    "GS24vakyp1pu:1542": "*yadā sahavivakṣāyām ekabuddhinibandhanaḥ /",
    "GS24vakyp1pu:1543": "baddhāvayavavicchedaḥ samudāyo 'bhidhīyate // BVaky_3,1.98 *//",
    "GS24vakyp1pu:1544": "*pratikriyaṃ samāptatvād eko bhedasamanvitaḥ /",
    "GS24vakyp1pu:1545": "dvandve dvitvādibhedena tadāsāv upagamyate // BVaky_3,1.99 *//",
    "GS24vakyp1pu:1546": "sakṛtpravṛttāv ekatvam āvṛttau sadṛśātmatām /",
    "GS24vakyp1pu:1547": "bhinnātmakānāṃ vyaktīnāṃ bhedāpohāt prapadyate // BVaky_3,1.100 //",
    "GS24vakyp1pu:1548": "anupravṛtteti yathā- bhinnā buddhiḥ pratīyate /",
    "GS24vakyp1pu:1549": "artho vyāvṛttarūpo 'pi tathā tattvena gṛhyate // BVaky_3,1.101 //",
    "GS24vakyp1pu:1550": "sarūpāṇāṃ ca sarveṣāṃ na bhedopanipātinaḥ /",
    "GS24vakyp1pu:1551": "vidyante vācakāḥ śabdā nāpi bhedo 'vadhāryate // BVaky_3,1.102 //",
    "GS24vakyp1pu:1552": "jñānaśabdārthaviṣayā viśeṣā ye vyavasthitāḥ /",
    "GS24vakyp1pu:1553": "teṣāṃ duravadhāratvāj jñānādyekatvadarśanam // BVaky_3,1.103 //",
    "GS24vakyp1pu:1554": "jñāneṣv api yathārtheṣu tathā sarveṣu jātayaḥ /",
    "GS24vakyp1pu:1555": "saṃsargadarśane santi tāś cārthasya prasādhikāḥ // BVaky_3,1.104 //",
    "GS24vakyp1pu:1556": "jñeyastham eva sāmānyaṃ jñānānām upakārakam /",
    "GS24vakyp1pu:1557": "na jātu jñeyavaj jñānaṃ pararūpeṇa rūpyate // BVaky_3,1.105 //",
    "GS24vakyp1pu:1558": "yathā jyotiḥ prakāśena nānyenābhiprakāśyate /",
    "GS24vakyp1pu:1559": "jñānākāras tathānyena na jñānenopagṛhyate // BVaky_3,1.106 //",
    "GS24vakyp1pu:1560": "*na cātmasamavetasya sāmānyasyāvadhāraṇe /",
    "GS24vakyp1pu:1561": "jñānaśaktiḥ samarthā syāj jñātasyānyasya vastunaḥ // BVaky_3,1.107 *//",
    "GS24vakyp1pu:1562": "*ayaugapadye jñānānām asyety agrahaṇaṃ na ca /",
    "GS24vakyp1pu:1563": "yathopalabdhi smaraṇam upalabdhe ca jāyate // BVaky_3,1.108 *//",
    "GS24vakyp1pu:1564": "ghaṭajñānam iti jñānaṃ ghaṭajñānavilakṣaṇam /",
    "GS24vakyp1pu:1565": "ghaṭa ity api yaj jñānaṃ viṣayopanipāti tat // BVaky_3,1.109 //",
    "GS24vakyp1pu:1566": "yato viṣayarūpeṇa jñānarūpaṃ na gṛhyate /",
    "GS24vakyp1pu:1567": "artharūpaviviktaṃ ca svarūpaṃ nāvadhāryate // BVaky_3,1.110 //",
    "GS24vakyp1pu:1568": "3,2: Dravyasamuddeśaḥ ātmā vastu svabhāvaś ca śarīraṃ tattvam ity api /",
    "GS24vakyp1pu:1569": "dravyam ity asya paryāyās tac ca nityam iti smṛtam // BVaky_3,2.1 //",
    "GS24vakyp1pu:1570": "satyaṃ vastu tadākārair asatyair avadhāryate /",
    "GS24vakyp1pu:1571": "asatyopādhibhiḥ śabdaiḥ satyam evābhidhīyate // BVaky_3,2.2 //",
    "GS24vakyp1pu:1572": "adhruveṇa nimittena devadattagṛhaṃ yathā /",
    "GS24vakyp1pu:1573": "gṛhītaṃ gṛhaśabdena śuddham evābhidhīyate // BVaky_3,2.3 //",
    "GS24vakyp1pu:1574": "suvarṇādi yathā yuktam svair ākārair apāyibhiḥ /",
    "GS24vakyp1pu:1575": "rucakādyabhidhānānāṃ śuddham evaiti vācyatām // BVaky_3,2.4 //",
    "GS24vakyp1pu:1576": "ākāraiś ca vyavacchedāt sārvārthyam avarudhyate /",
    "GS24vakyp1pu:1577": "yathaiva cakṣurādīnāṃ sāmarthyaṃ nālikādibhiḥ // BVaky_3,2.5 //",
    "GS24vakyp1pu:1578": "teṣv ākāreṣu yaḥ śabdas tathābhūteṣu vartate /",
    "GS24vakyp1pu:1579": "tattvātmakatvāt tenāpi nityam evābhidhīyate // BVaky_3,2.6 //",
    "GS24vakyp1pu:1580": "na tattvātattvayor bheda iti vṛddhebhya āgamaḥ /",
    "GS24vakyp1pu:1581": "atattvam iti manyante tattvam evāvicāritam // BVaky_3,2.7 //",
    "GS24vakyp1pu:1582": "vikalparūpaṃ bhajate tattvam evāvikalpitam /",
    "GS24vakyp1pu:1583": "na cātra kālabhedo 'sti kālabhedaś cagṛhyate // BVaky_3,2.8 //",
    "GS24vakyp1pu:1584": "yathā viṣayadharmāṇāṃ jñāne 'tyantam asaṃbhavaḥ /",
    "GS24vakyp1pu:1585": "tadātmeva ca tat siddham atyantam atadātmakam // BVaky_3,2.9 //",
    "GS24vakyp1pu:1586": "tathā vikārarūpāṇāṃ tattve 'tyantam asaṃbhavaḥ /",
    "GS24vakyp1pu:1587": "tadātmeva ca tat tattvam atyamntam atadātmakam // BVaky_3,2.10 //",
    "GS24vakyp1pu:1588": "satyam ākṛtisaṃhāre yad ante vyavatiṣṭhate /",
    "GS24vakyp1pu:1589": "tan nityaṃ śabdavācyaṃ tac chabdāt tac ca na bhidyate // BVaky_3,2.11 //",
    "GS24vakyp1pu:1590": "na tad asti na tan nāsti na tad ekaṃ na tat pṛthak /",
    "GS24vakyp1pu:1591": "na saṃsṛṣṭaṃ vibhaktaṃ vā vikṛtaṃ na ca nānyathā // BVaky_3,2.12 //",
    "GS24vakyp1pu:1592": "tan nāsti vidyate tac ca tad ekaṃ tat pṛthak pṛthak /",
    "GS24vakyp1pu:1593": "saṃsṛṣṭaṃ ca vibhaktaṃ ca vikṛtaṃ tat tad anyathā // BVaky_3,2.13 //",
    "GS24vakyp1pu:1594": "tasya śabdārthasaṃbandha- rūpam ekasya dṛśyate /",
    "GS24vakyp1pu:1595": "tad dṛśyaṃ darśanaṃ draṣṭā darśane ca prayojanam // BVaky_3,2.14 //",
    "GS24vakyp1pu:1596": "vikārāpagame satyaṃ suvarṇaṃ kuṇḍale yathā /",
    "GS24vakyp1pu:1597": "vikārāpagame satyāṃ tathāhuḥ prakṛtiṃ parām // BVaky_3,2.15 //",
    "GS24vakyp1pu:1598": "vācyā sā sarvaśabdānāṃ śabdāś ca na pṛthak tataḥ /",
    "GS24vakyp1pu:1599": "apṛthaktve ca saṃbandhas tayor nānātmanor iva // BVaky_3,2.16 //",
    "GS24vakyp1pu:1600": "ātmā paraḥ priyo dveṣyo vaktā vācyaṃ prayojanam /",
    "GS24vakyp1pu:1601": "viruddhāni yathaikasya svapne rūpāṇi cetasaḥ // BVaky_3,2.17 //",
    "GS24vakyp1pu:1602": "ajanmani tathā nitye paurvāparyavivarjite /",
    "GS24vakyp1pu:1603": "tattve janmādirūpatvaṃ viruddham upalabhyate // BVaky_3,2.18 //",
    "GS24vakyp1pu:1604": "3.3: Saṃbandhasamuddeśa jñānaṃ prayoktur bāhyo 'rthaḥ svarūpaṃ ca pratīyate /",
    "GS24vakyp1pu:1605": "śabdair uccaritais teṣāṃ saṃbandhaḥ samavasthitaḥ // BVaky_3,3.1 //",
    "GS24vakyp1pu:1606": "pratipattur bhavaty arthe jñāne vā saṃśayaḥ kvacit /",
    "GS24vakyp1pu:1607": "svarūpeṣūpalabhyeṣu vyabhicāro na vidyate // BVaky_3,3.2 //",
    "GS24vakyp1pu:1608": "asyāyaṃ vācako vācya iti ṣaṣṭhyā pratīyate /",
    "GS24vakyp1pu:1609": "yogaḥ śabdārthayos tattvam apy ato vyapadiśyate // BVaky_3,3.3 //",
    "GS24vakyp1pu:1610": "nābhidhānaṃ svadharmeṇa saṃbandhasyāsti vācakam /",
    "GS24vakyp1pu:1611": "atyantaparatantratvād rūpaṃ nāsyāpadiśyate // BVaky_3,3.4 //",
    "GS24vakyp1pu:1612": "upakārāt sa yatrāsti dharmas tatrānugamyate /",
    "GS24vakyp1pu:1613": "śaktīnām api sā śaktir guṇānām apy asau guṇaḥ // BVaky_3,3.5 //",
    "GS24vakyp1pu:1614": "taddharmaṇos tu tācchabdyaṃ saṃyogasamavāyayoḥ /",
    "GS24vakyp1pu:1615": "tayor apy upakārārthā niyatās tadupādhayaḥ // BVaky_3,3.6 //",
    "GS24vakyp1pu:1616": "kā cid eva hi sāvasthā kāryaprasavasūcitā /",
    "GS24vakyp1pu:1617": "kasya cit kena cid yasyāṃ saṃyoga upajāyate // BVaky_3,3.7 //",
    "GS24vakyp1pu:1618": "nirātmakānām utpattau niyamaḥ kvacid eva yaḥ /",
    "GS24vakyp1pu:1619": "tenaivāvyapavargaś ca prāptabhede sa yatkṛtaḥ // BVaky_3,3.8 //",
    "GS24vakyp1pu:1620": "ātmāntarasya yenātmā tadātmevāvadhāryate /",
    "GS24vakyp1pu:1621": "yataś caikatvanānātvaṃ tattvaṃ nādhyavasīyate // BVaky_3,3.9 //",
    "GS24vakyp1pu:1622": "tāṃ śaktiṃ samavāyākhyāṃ śaktīnām upakāriṇīm /",
    "GS24vakyp1pu:1623": "hedābhedāv atikrāntām anyathaiva vyavasthitām // BVaky_3,3.10 //",
    "GS24vakyp1pu:1624": "dharmaṃ sarvapadārthānām atītaḥ sarvalakṣaṇaḥ /",
    "GS24vakyp1pu:1625": "anugṛhṇāti saṃbandha iti pūrvebhya āgamaḥ // BVaky_3,3.11 //",
    "GS24vakyp1pu:1626": "padārthīkṛta evānyaiḥ sarvatrābhyupagamyate /",
    "GS24vakyp1pu:1627": "saṃbandhas tena śabdārthaḥ pravibhaktuṃ na śakyate // BVaky_3,3.12 //",
    "GS24vakyp1pu:1628": "samavāyāt sva ādhāraḥ svā ca jātiḥ pratīyate /",
    "GS24vakyp1pu:1629": "ekārthasamavāyāt tu guṇāḥ svādhāra eva ye // BVaky_3,3.13 //",
    "GS24vakyp1pu:1630": "dravyatvasattāsaṃyogāḥ svānyādhāropabandhanāḥ /",
    "GS24vakyp1pu:1631": "tatpradeśavibhāgāś ca guṇā dvitvādayaś ca ye // BVaky_3,3.14 //",
    "GS24vakyp1pu:1632": "ke cit svāśrayasaṃyuktāḥ ke cit tatsamavāyinaḥ /",
    "GS24vakyp1pu:1633": "saṃyuktasamaveteṣu samavetās tathāpare // BVaky_3,3.15 //",
    "GS24vakyp1pu:1634": "svāśrayeṇa tu saṃyuktaiḥ saṃyuktaṃ vibhu gamyate /",
    "GS24vakyp1pu:1635": "samavāyasya saṃbandho nāparas tatra dṛśyate // BVaky_3,3.16 //",
    "GS24vakyp1pu:1636": "saṃbandhasyāviśiṣṭatvān na cātra niyamo bhavet /",
    "GS24vakyp1pu:1637": "tasmācchabdārthayor naivaṃ saṃbandhaḥ parikalpyate // BVaky_3,3.17 //",
    "GS24vakyp1pu:1638": "adṛṣṭavṛttilābhena yathā saṃyoga ātmanaḥ /",
    "GS24vakyp1pu:1639": "kva cit svasvāmiyogākhyo 'bhede 'nyatrāpi sa kramaḥ // BVaky_3,3.18 //",
    "GS24vakyp1pu:1640": "prāptiṃ tu samavāyākhyāṃ vācyadharmātivartinīm /",
    "GS24vakyp1pu:1641": "prayoktā pratipattā vā na śabdair anugacchati // BVaky_3,3.19 //",
    "GS24vakyp1pu:1642": "avācyam iti yad vācyaṃ tad avācyatayā yadā /",
    "GS24vakyp1pu:1643": "vācyam ityavasīyeta vācyam eva tadā bhavet // BVaky_3,3.20 //",
    "GS24vakyp1pu:1644": "athāpy avācyam ity evaṃ, na tad vācyaṃ pratīyate /",
    "GS24vakyp1pu:1645": "vivakṣitāsya yāvasthā saiva nādhyavasīyate // BVaky_3,3.21 //",
    "GS24vakyp1pu:1646": "tathānyathā sarvathā ca yasyāvācyatvam ucyate /",
    "GS24vakyp1pu:1647": "tatrāpi naiva sāvasthā taiḥ śabdaiḥ pratiṣidhyate // BVaky_3,3.22 //",
    "GS24vakyp1pu:1648": "na hi saṃśayarūpe 'rthe śeṣatvena vyavasthite /",
    "GS24vakyp1pu:1649": "avyudāse svarūpasya saṃśayo 'nyaḥ pravartate // BVaky_3,3.23 //",
    "GS24vakyp1pu:1650": "yadā ca nirṇayajñāne nirṇayatvena nirṇayaḥ /",
    "GS24vakyp1pu:1651": "prakramyate tadā jñānaṃ svadharme nāvatiṣṭhate // BVaky_3,3.24 //",
    "GS24vakyp1pu:1652": "sarvaṃ mithyā bravīmīti naitad vākyaṃ vivakṣyate /",
    "GS24vakyp1pu:1653": "tasya mithyābhidhāne hi prakrānto 'rtho na gamyate // BVaky_3,3.25 //",
    "GS24vakyp1pu:1654": "na ca vācakarūpeṇa pravṛttasyāsti vācyatā /",
    "GS24vakyp1pu:1655": "pratipādyaṃ na tat tatra yenānyat pratipādyate // BVaky_3,3.26 //",
    "GS24vakyp1pu:1656": "asādhikā pratijñeti neyam evābhidhīyate /",
    "GS24vakyp1pu:1657": "yathā, tathāsya dharmo 'pi nātra kaścit pratīyate // BVaky_3,3.27 //",
    "GS24vakyp1pu:1658": "vyāpārasyāparo yasmān na vyāpāro 'sti kaścana /",
    "GS24vakyp1pu:1659": "virodham anavasthāṃ vā tasmāt sarvatra nāśrayet // BVaky_3,3.28 //",
    "GS24vakyp1pu:1660": "indriyāṇāṃ svaviṣayeṣv anādir yogyatā yathā /",
    "GS24vakyp1pu:1661": "anādir arthaiḥ śabdānāṃ saṃbandho yogyatā tathā // BVaky_3,3.29 //",
    "GS24vakyp1pu:1662": "asādhur anumānena vācakaḥ kaiścid iṣyate /",
    "GS24vakyp1pu:1663": "vācakatvāviśeṣe vā niyamaḥ puṇyapāpayoḥ // BVaky_3,3.30 //",
    "GS24vakyp1pu:1664": "saṃbandhaśabde saṃbandho yogyatāñṃ prati yogyatā /",
    "GS24vakyp1pu:1665": "samayād yogyatāsaṃvin mātāputrādiyogavat // BVaky_3,3.31 //",
    "GS24vakyp1pu:1666": "śabdaḥ kāraṇam arthasya sa hi tenopajanyate /",
    "GS24vakyp1pu:1667": "tathā ca buddhiviṣayād arthāc chabdaḥ pratīyate // BVaky_3,3.32 //",
    "GS24vakyp1pu:1668": "bhojanādy api manyante buddhyarthe yad asaṃbhavi /",
    "GS24vakyp1pu:1669": "buddhyarthād eva buddhyarthe jāte tad api dṛśyate // BVaky_3,3.33 //",
    "GS24vakyp1pu:1670": "anityeṣv api nityatvam abhidheyātmanā sthitam /",
    "GS24vakyp1pu:1671": "anityatvaṃ svaśaktir vā sā ca nityān na bhidyate // BVaky_3,3.34 //",
    "GS24vakyp1pu:1672": "śabdenārthasya saṃskāro dṛṣṭādṛṣṭaprayojanaḥ /",
    "GS24vakyp1pu:1673": "kriyate so 'bhisaṃbandham antareṇa kathaṃ bhavet // BVaky_3,3.35 //",
    "GS24vakyp1pu:1674": "nāvaśyam abhidheyeṣu saṃskāraḥ sa tathāvidhaḥ /",
    "GS24vakyp1pu:1675": "dṛsyate na ca saṃbandhas tathābhūto vivakṣitaḥ // BVaky_3,3.36 //",
    "GS24vakyp1pu:1676": "sati pratyayahetutvaṃ saṃbandha upapadyate /",
    "GS24vakyp1pu:1677": "śabdasyārthe yatas tatra saṃbandho 'stīti gamyate // BVaky_3,3.37 //",
    "GS24vakyp1pu:1678": "nitye 'nitye 'pi vāpy arthe puruṣeṇa kathaṃcana /",
    "GS24vakyp1pu:1679": "saṃbandho 'kṛtasaṃbandhaiḥ śabdaiḥ kartuṃ na śakyate // BVaky_3,3.38 //",
    "GS24vakyp1pu:1680": "vyapadeśe padārthānām anyā sattaupacārikī /",
    "GS24vakyp1pu:1681": "sarvāvasthāsu sarveṣām ātmarūpasya darśikā // BVaky_3,3.39 //",
    "GS24vakyp1pu:1682": "sphaṭikādi yathā dravyaṃ bhinnarūpair upāśrayaiḥ /",
    "GS24vakyp1pu:1683": "svaśaktiyogāt saṃbandhaṃ tādrūpyeṇeva gacchati // BVaky_3,3.40 //",
    "GS24vakyp1pu:1684": "tadvac chabdo 'pi sattāyām asyāṃ pūrvaṃ vyavasthitaḥ /",
    "GS24vakyp1pu:1685": "dharmair upaiti saṃbandham avirodhivirodhibhiḥ // BVaky_3,3.41 //",
    "GS24vakyp1pu:1686": "evaṃ ca pratiṣedhyeṣu pratiṣedhaprakḷptaye /",
    "GS24vakyp1pu:1687": "āśriteṣūpacāreṇa pratiṣedhaḥ pravartate // BVaky_3,3.42 //",
    "GS24vakyp1pu:1688": "ātmalābhasya janmākhyā satā labhyaṃ ca labhyate /",
    "GS24vakyp1pu:1689": "yadi saj jāyate kasmād athāsaj jāyate katham // BVaky_3,3.43 //",
    "GS24vakyp1pu:1690": "sato hi gantur gamanaṃ, sati gamye pravartate /",
    "GS24vakyp1pu:1691": "gantṛvac cen na janmārtho, na cet tadvan na jāyate // BVaky_3,3.44 //",
    "GS24vakyp1pu:1692": "upacarya tu kartāram abhidhānapravṛttaye /",
    "GS24vakyp1pu:1693": "punaś ca karmabhāvena tāṃ kriyāṃ ca tadāśrayām // BVaky_3,3.45 //",
    "GS24vakyp1pu:1694": "athopacārasattaivaṃ vidheyas tatra lādayaḥ /",
    "GS24vakyp1pu:1695": "janmanā tu virodhitvān mukhyā sattā na vidyate // BVaky_3,3.46 //",
    "GS24vakyp1pu:1696": "ātmānam ātmanā bibhrad astīti vyapadiśyate /",
    "GS24vakyp1pu:1697": "antarbhāvāc ca tenāsau karmaṇā na sakarmakaḥ // BVaky_3,3.47 //",
    "GS24vakyp1pu:1698": "prāk ca sattābhisaṃbandhān mukhyā sattā kathaṃ bhavet /",
    "GS24vakyp1pu:1699": "asaṃś ca nāsteḥ kartā syād upacāras tu pūrvavat // BVaky_3,3.48 //",
    "GS24vakyp1pu:1700": "tasmād bhinneṣu dharmeṣu virodhiṣv avirodhinīm /",
    "GS24vakyp1pu:1701": "virodhikhyāpanāyaiva śabdais tais tair upāśritām // BVaky_3,3.49 //",
    "GS24vakyp1pu:1702": "abhinnakālām artheṣu bhinnakāleṣv avasthitām /",
    "GS24vakyp1pu:1703": "pravṛttihetuṃ sarveṣāṃ śabdānām aupacārikīm // BVaky_3,3.50 //",
    "GS24vakyp1pu:1704": "etāṃ sattāṃ padārtho hi na kaś cid ativartate /",
    "GS24vakyp1pu:1705": "sā ca saṃpratisattāyāḥ pṛthag bhāśye nidarśitā // BVaky_3,3.51 //",
    "GS24vakyp1pu:1706": "pradeśasyaikadeśaṃ vā parato vā nirūpaṇam /",
    "GS24vakyp1pu:1707": "viparyayam abhāvaṃ vā vyavahāro 'nuvartate // BVaky_3,3.52 //",
    "GS24vakyp1pu:1708": "yathendriyasya vaiguṇyān mātrādhyāropavān iva /",
    "GS24vakyp1pu:1709": "jāyate pratyayo 'rthebhyas tathaivoddeśajā matiḥ // BVaky_3,3.53 //",
    "GS24vakyp1pu:1710": "akṛtsnaviṣayābhāsaṃ śabdaḥ pratyayam āśritaḥ /",
    "GS24vakyp1pu:1711": "artham āhānyarūpeṇa svarūpeṇānirūpitam // BVaky_3,3.54 //",
    "GS24vakyp1pu:1712": "rūpaṇavyapadeśābhyāṃ laukike vartmani sthitau /",
    "GS24vakyp1pu:1713": "jñānaṃ praty abhilāpaṃ ca sadṛśau bālapaṇḍitau // BVaky_3,3.55 //",
    "GS24vakyp1pu:1714": "sarvārtharūpatā śuddhir jñānasya nirupāśrayā /",
    "GS24vakyp1pu:1715": "tato 'py asya parāṃ śuddhim eke prāhur arūpikām // BVaky_3,3.56 //",
    "GS24vakyp1pu:1716": "upaplavo hi jñānasya bāhyākārānupātitā /",
    "GS24vakyp1pu:1717": "kāluṣyam iva tat tasya saṃsarge vyatibhedajam // BVaky_3,3.57 //",
    "GS24vakyp1pu:1718": "yathā ca jñānam ālekhād aśuddhau vyavatiṣṭhate /",
    "GS24vakyp1pu:1719": "tathopāśrayavān arthaḥ svarūpād viprakṛṣyate // BVaky_3,3.58 //",
    "GS24vakyp1pu:1720": "evam arthasya śabdasya jñānasya ca viparyaye /",
    "GS24vakyp1pu:1721": "bhāvābhāvāv abhedena vyavahārānupātinau // BVaky_3,3.59 //",
    "GS24vakyp1pu:1722": "yathā bhāvam upāśritya tadabhāvo 'nugamyate /",
    "GS24vakyp1pu:1723": "tathābhāvam upāśritya tadbhāvo 'py anugamyate // BVaky_3,3.60 //",
    "GS24vakyp1pu:1724": "nābhāvo jāyate bhāvo naiti bhāvo 'nupākhyatām /",
    "GS24vakyp1pu:1725": "ekasmād ātmano 'nanyau bhāvābhāvau vikalpitau // BVaky_3,3.61 //",
    "GS24vakyp1pu:1726": "abhāvasyānupākhyatvāt kāraṇaṃ na prasādhakam /",
    "GS24vakyp1pu:1727": "sopākhyasya tu bhāvasya kāraṇaṃ kiṃ kariśyati // BVaky_3,3.62 //",
    "GS24vakyp1pu:1728": "tasmāt sarvam abhāvo vā bhāvo vā sarvam iṣyate /",
    "GS24vakyp1pu:1729": "na tv avasthāntaraṃ kiṃ cid ekasmāt satyataḥ sthitam // BVaky_3,3.63 //",
    "GS24vakyp1pu:1730": "tasmān nābhāvam icchanti ye loke bhāvavādinaḥ /",
    "GS24vakyp1pu:1731": "abhāvavādino vāpi na bhāvaṃ tattvalakṣaṇam // BVaky_3,3.64 //",
    "GS24vakyp1pu:1732": "advaye caiva sarvasmin svabhāvād ekalakṣaṇe /",
    "GS24vakyp1pu:1733": "parikalpeṣu maryādā vicitraivopalabhyate // BVaky_3,3.65 //",
    "GS24vakyp1pu:1734": "catasro hi yathāvasthā nirupākhye prakalpitāḥ /",
    "GS24vakyp1pu:1735": "evaṃ dvaividhyam apy etad bhāvābhāvavyapāśrayam // BVaky_3,3.66 //",
    "GS24vakyp1pu:1736": "avirodhī virodhī vā sann asan vāpi yuktitaḥ /",
    "GS24vakyp1pu:1737": "kramavān akramo vāpi nābhāva upapadyate // BVaky_3,3.67 //",
    "GS24vakyp1pu:1738": "avirodhī virodhī vā sann asan vāpi tattvataḥ /",
    "GS24vakyp1pu:1739": "kramavān akramo vāpi tena bhāvo na vidyate // BVaky_3,3.68 //",
    "GS24vakyp1pu:1740": "abhāve triṣu kāleṣu na bhedasyāsti saṃbhavaḥ /",
    "GS24vakyp1pu:1741": "tasminn asati bhāve 'pi traikālyaṃ nāvatiṣṭhate // BVaky_3,3.69 //",
    "GS24vakyp1pu:1742": "ātmatattvaparityāgaḥ parato nopapadyate /",
    "GS24vakyp1pu:1743": "ātmatattvaṃ tu parataḥ svato vā nopakalpate // BVaky_3,3.70 //",
    "GS24vakyp1pu:1744": "tattve virodho nānātva upakāro na kaś cana /",
    "GS24vakyp1pu:1745": "tattvānyatvaparityāge vyavahāro nivartate // BVaky_3,3.71 //",
    "GS24vakyp1pu:1746": "yatra draṣṭā ca dṛśyaṃ ca darśanaṃ cāvikalpitam /",
    "GS24vakyp1pu:1747": "tasyaivārthasya satyatvaṃ śritās trayyantavedinaḥ // BVaky_3,3.72 //",
    "GS24vakyp1pu:1748": "sāmānyaṃ vā viśeṣaṃ vā yasmād āhur viśeṣavat /",
    "GS24vakyp1pu:1749": "śabdās tasmād asatyeṣu bhedeṣv eva vyavasthitāḥ // BVaky_3,3.73 //",
    "GS24vakyp1pu:1750": "na hy abhāvasya sadbhāve bhāvasyātmā prahīyate /",
    "GS24vakyp1pu:1751": "na cābhāvasya nāstitve bhāvasyātmā prasūyate // BVaky_3,3.74 //",
    "GS24vakyp1pu:1752": "na śābaleyasyāstitvaṃ bāhuleyasya bādhakam /",
    "GS24vakyp1pu:1753": "na śābaleyo nāstīti bāhuleyaḥ prakalpate // BVaky_3,3.75 //",
    "GS24vakyp1pu:1754": "abhāvo yadi vastu syāt tatreyaṃ syāt vicāraṇā /",
    "GS24vakyp1pu:1755": "tataś ca tadabhāve 'pi syād vicāryam idaṃ punaḥ // BVaky_3,3.76 //",
    "GS24vakyp1pu:1756": "avastu syād atītaṃ yad vyavahārasya gocaram /",
    "GS24vakyp1pu:1757": "tatra vastugato bhedo na nirvacanam arhati // BVaky_3,3.77 //",
    "GS24vakyp1pu:1758": "apade 'rthe padanyāsaḥ kāraṇasya na vidyate /",
    "GS24vakyp1pu:1759": "atha ca prāgasadbhāvaḥ kāraṇe sati dṛṣyate // BVaky_3,3.78 //",
    "GS24vakyp1pu:1760": "kā tasya prāgavastheti vastvāśritam idaṃ punaḥ /",
    "GS24vakyp1pu:1761": "prāg avastheti na hy etad dvayam apy asty avastuni // BVaky_3,3.79 //",
    "GS24vakyp1pu:1762": "na cordhvam asti nāstīti vacanāyānibandhanam /",
    "GS24vakyp1pu:1763": "alaṃ syād apadasthānam etad vācaḥ pracakṣate // BVaky_3,3.80 //",
    "GS24vakyp1pu:1764": "atyadbhutā tv iyaṃ vṛttir yad abhāgaṃ yad akramam /",
    "GS24vakyp1pu:1765": "bhāvānāṃ prāg abhūtānām ātmatattvaṃ prakāśate // BVaky_3,3.81 //",
    "GS24vakyp1pu:1766": "vikalpotthāpitenaiva sarvo bhāvena laukikaḥ /",
    "GS24vakyp1pu:1767": "mukhyeneva padārthena vyavahāro vidhīyate // BVaky_3,3.82 //",
    "GS24vakyp1pu:1768": "bhāvaśaktim ataś caināṃ manyante nityavādinaḥ /",
    "GS24vakyp1pu:1769": "bhāvam eva kramam prāhur na bhāvād aparaḥ kramaḥ // BVaky_3,3.83 //",
    "GS24vakyp1pu:1770": "kramān na yaugapadyasya kaś cid bhedo 'sti tattvataḥ /",
    "GS24vakyp1pu:1771": "yathaiva bhāvān nābhāvaḥ kaś cid anyo 'vasīyate // BVaky_3,3.84 //",
    "GS24vakyp1pu:1772": "kālasyāpy aparaṃ kālaṃ nirdiśanty eva laukikāḥ /",
    "GS24vakyp1pu:1773": "na ca nirdeśamātreṇa vyatireko 'nugamyate // BVaky_3,3.85 //",
    "GS24vakyp1pu:1774": "ādhāraṃ kalpayan buddhyā nābhāve vyavatiṣṭhate /",
    "GS24vakyp1pu:1775": "avastuṣv api notprekṣā kasya cit pratibadhyate // BVaky_3,3.86 //",
    "GS24vakyp1pu:1776": "tasmāc chaktivibhāgena nityaḥ sadasadātmakaḥ /",
    "GS24vakyp1pu:1777": "eko 'rthaḥ śabdavācyatve bahurūpaḥ prakāśate // BVaky_3,3.87 //",
    "GS24vakyp1pu:1778": "vyavahāraś ca lokasya padārthaiḥ parikalpitaiḥ /",
    "GS24vakyp1pu:1779": "śāstre padārthaḥ kāryārthaṃ laukikaḥ pravibhajyate // BVaky_3,3.88 //",
    "GS24vakyp1pu:1780": "3,4: Bhūyodravyasamuddeśaḥ saṃsargarūpāt saṃbhūtāḥ saṃvidrūpād apoddhṛtāḥ /",
    "GS24vakyp1pu:1781": "śāstre vibhaktā vākyārthāt prakṛtipratyayārthavat // BVaky_3,4.1 //",
    "GS24vakyp1pu:1782": "nimittabhūtāḥ sādhutve śāstrād anumitātmakāḥ /",
    "GS24vakyp1pu:1783": "ke cit padārthā vakṣyante saṃkśepeṇa yathāgamam // BVaky_3,4.2 //",
    "GS24vakyp1pu:1784": "vastūpalakṣaṇaṃ yatra sarvanāma prayujyate /",
    "GS24vakyp1pu:1785": "dravyam ity ucyate so 'rto bhedyatvena vivakśitaḥ // BVaky_3,4.3 //",
    "GS24vakyp1pu:1786": "3,5: Guṇasamudeśa saṃsargi bhedakaṃ yad yat savyāpāraṃ pratīyate /",
    "GS24vakyp1pu:1787": "guṇatvaṃ paratantratvāt tasya śāstra udāhṛtam // BVaky_3,5.1 //",
    "GS24vakyp1pu:1788": "dravyasyāvyapadeśasya ya upādīyate guṇaḥ /",
    "GS24vakyp1pu:1789": "bhedako vyapadeśāya tatprakarṣo 'bhidhīyate // BVaky_3,5.2 //",
    "GS24vakyp1pu:1790": "sarvasyaiva pradhānasya na vinā bhedahetunā /",
    "GS24vakyp1pu:1791": "prakarṣo vidyate nāpi 'śabdasyopaiti vācyatām // BVaky_3,5.3 //",
    "GS24vakyp1pu:1792": "vidyamānāḥ pradhāneṣu na sarve bhedahetavaḥ /",
    "GS24vakyp1pu:1793": "viśeṣaśabdair ucyante vyāvṛttārthābhidhāyibhiḥ // BVaky_3,5.4 //",
    "GS24vakyp1pu:1794": "vastūpalakṣaṇe tatra viśeṣo vyāpṛto yadi /",
    "GS24vakyp1pu:1795": "prakarṣo niyamābhāvāt syād avijñātahetukaḥ // BVaky_3,5.5 //",
    "GS24vakyp1pu:1796": "sarvaṃ ca sarvato 'vaśyaṃ niyamena prakṛṣyate /",
    "GS24vakyp1pu:1797": "saṃsargiṇā nimittena nikṛṣṭenādhikena vā // BVaky_3,5.6 //",
    "GS24vakyp1pu:1798": "nāpekṣate nimittaṃ ca prakarṣe vyāpṛtaṃ yadi /",
    "GS24vakyp1pu:1799": "dravyasya syād upādānaṃ prakarṣaṃ praty anarthakaṃ // BVaky_3,5.7 //",
    "GS24vakyp1pu:1800": "savyāpāro guṇas tasmāt svaprakarṣanibandhanaḥ /",
    "GS24vakyp1pu:1801": "dravyātmānaṃ bhinatty eva svaprakarṣaṃ niveśayan // BVaky_3,5.8 //",
    "GS24vakyp1pu:1802": "arūpaṃ pararūpeṇa dravyam ākhyāyate yathā /",
    "GS24vakyp1pu:1803": "aprakarṣaṃ prakarṣeṇa guṇasyāviśyate tathā // BVaky_3,5.9 //",
    "GS24vakyp1pu:1804": "3,6: Diksamuddeśa dik sādhanam kriyā kāla iti vastvabhidhāyinaḥ /",
    "GS24vakyp1pu:1805": "śaktirūpe padārthānām atyantam anavasthitāḥ // BVaky_3,6.1 //",
    "GS24vakyp1pu:1806": "vyatirekasya yo hetur avadhipratipādyayoḥ /",
    "GS24vakyp1pu:1807": "ṛjv ity evam yato 'nyena vinā buddhiḥ pravartate // BVaky_3,6.2 //",
    "GS24vakyp1pu:1808": "karmano jātibhedānām abhivyaktir yadāśrayā /",
    "GS24vakyp1pu:1809": "sā svair upādhibhir bhinnā śaktir dig iti kathyate // BVaky_3,6.3 //",
    "GS24vakyp1pu:1810": "parāparatve mūrtināṃ deśabhedanibandhane /",
    "GS24vakyp1pu:1811": "tata eva prakalpete kramarūpe tu kālataḥ // BVaky_3,6.4 //",
    "GS24vakyp1pu:1812": "ākāśasya pradeśena bhāgaiś cānyaiḥ pṛthak pṛthak /",
    "GS24vakyp1pu:1813": "sā saṃyogavibhāgānām upādhitvāya kalpate // BVaky_3,6.5 //",
    "GS24vakyp1pu:1814": "diśo vyavasthā deśānāṃ digvyavasthā na vidyate /",
    "GS24vakyp1pu:1815": "śaktayaḥ khalu bhāvānām upakāraprabhāvitāḥ // BVaky_3,6.6 //",
    "GS24vakyp1pu:1816": "pratyastarūpā bhāveṣu dik pūrvety abhidhīyate /",
    "GS24vakyp1pu:1817": "pūrvabuddhir yato dik sā samākhyāmātram anyathā // BVaky_3,6.7 //",
    "GS24vakyp1pu:1818": "svāṅgād vyavasthā yā loke na tasyām niyatā diśaḥ /",
    "GS24vakyp1pu:1819": "pratyaṅmukhasya yat paścāt tat purastād viparyaye // BVaky_3,6.8 //",
    "GS24vakyp1pu:1820": "deśavyavasthāniyamo dikṣu na vyavatiṣṭhate /",
    "GS24vakyp1pu:1821": "rūḍham apy aparatvena pūrvam ity abhidhīyate // BVaky_3,6.9 //",
    "GS24vakyp1pu:1822": "ato bhāṣitapuṃskatvāt puṃvadbhāvo na sidhyati /",
    "GS24vakyp1pu:1823": "asminn arthe na śabdena prasavaḥ kva cid ucyate // BVaky_3,6.10 //",
    "GS24vakyp1pu:1824": "dikśakter abhidhāne tu niyataṃ diśi darśanam /",
    "GS24vakyp1pu:1825": "pūrvādināṃ yathā ṣaṣṭer jīvitasyāvadhāraṇe // BVaky_3,6.11 //",
    "GS24vakyp1pu:1826": "chāyābhābhyāṃ nagādīnām bhāgabhedaḥ prakalpate /",
    "GS24vakyp1pu:1827": "ataddharmasu bhāveṣu bhāgabhedo na kalpate // BVaky_3,6.12 //",
    "GS24vakyp1pu:1828": "paramāṇor abhāgasya diśā bhāgo vidhīyate /",
    "GS24vakyp1pu:1829": "bhāgaprakalpanāśaktiṃ prathamāṃ tāṃ pracakṣate // BVaky_3,6.13 //",
    "GS24vakyp1pu:1830": "adeśāś cāpy abhāgāś ca niṣkramā nirupāśrayāḥ /",
    "GS24vakyp1pu:1831": "bhāvāḥ saṃsargirūpāt tu śaktibhedaḥ prakalpate // BVaky_3,6.14 //",
    "GS24vakyp1pu:1832": "nirbhāgātmakatā tulyā paramāṇor ghaṭasya ca /",
    "GS24vakyp1pu:1833": "bhāgaḥ śaktyantaraṃ tatra parimāṇaṃ ca yat tayoḥ // BVaky_3,6.15 //",
    "GS24vakyp1pu:1834": "yataḥ prakalpate bhedo bhedas tatrāpi dṛśyate /",
    "GS24vakyp1pu:1835": "adṛṣṭoparatiṃ bhedam ato 'yuktataraṃ viduḥ // BVaky_3,6.16 //",
    "GS24vakyp1pu:1836": "sarvatra tasya kāryasya darśanād vibhur iṣyate /",
    "GS24vakyp1pu:1837": "vibhutvam etad evāhur anyaḥ kāyavatāṃ vidhiḥ // BVaky_3,6.17 //",
    "GS24vakyp1pu:1838": "caitanyavat sthitā loke dikkālaparikalpanā /",
    "GS24vakyp1pu:1839": "prakṛtiṃ prāṇināṃ tāṃ hi ko 'nyathā sthāpayiṣyati // BVaky_3,6.18 //",
    "GS24vakyp1pu:1840": "saṃkaro vyavahārāṇāṃ prakṛteḥ syād viparyaye /",
    "GS24vakyp1pu:1841": "tasmāt tyajann imān bhāvān punar evāvalambate // BVaky_3,6.19 //",
    "GS24vakyp1pu:1842": "tasyās tu śakteḥ pūrvādi- bhedo bhāvāntarāśrayaḥ /",
    "GS24vakyp1pu:1843": "bhinnā dik tena bhedena bhedāyaivopakalpate // BVaky_3,6.20 //",
    "GS24vakyp1pu:1844": "avadhitvena cāpekṣā- yoge diglakṣaṇo vidhiḥ /",
    "GS24vakyp1pu:1845": "pūrvam asyeti ṣaṣṭhy eva dṛṣṭā dharmāntarāśraye // BVaky_3,6.21 //",
    "GS24vakyp1pu:1846": "pūrvādināṃ viparyāso 'dṛṣṭaś cāvadhyasaṃkare /",
    "GS24vakyp1pu:1847": "ṛjv etad asyety etac ca liṅgaṃ na vyatikīryate // BVaky_3,6.22 //",
    "GS24vakyp1pu:1848": "antaḥkaraṇadharmo vā bahir evaṃ prakāśate /",
    "GS24vakyp1pu:1849": "asyāṃ tv antarbahirbhāvaḥ prakriyāyāṃ na vidyate // BVaky_3,6.23 //",
    "GS24vakyp1pu:1850": "ekatvam āsāṃ śaktīnāṃ nānātvaṃ veti kalpane /",
    "GS24vakyp1pu:1851": "avastupatite jñātvā satyato na parāmṛśet // BVaky_3,6.24 //",
    "GS24vakyp1pu:1852": "vikalpātītatattveṣu saṃketopanibandhanāḥ /",
    "GS24vakyp1pu:1853": "bhāveṣu vyavahārā ye lokas tatrānugamyate // BVaky_3,6.25 //",
    "GS24vakyp1pu:1854": "naikatvam asty anānātvaṃ vinaikatvena netarat /",
    "GS24vakyp1pu:1855": "paramārthe tayor eṣa bhedo 'tyantaṃ na vidyate // BVaky_3,6.26 //",
    "GS24vakyp1pu:1856": "na śaktīnāṃ tathā bhedo yathā śaktimatām sthitiḥ /",
    "GS24vakyp1pu:1857": "na ca laukikam ekatvaṃ tāsām ātmasu vidyate // BVaky_3,6.27 //",
    "GS24vakyp1pu:1858": "naikatvaṃ vyavatiṣṭheta nānātvaṃ cen na kalpayet /",
    "GS24vakyp1pu:1859": "nānātvaṃ cāvahīyeta yady ekatvaṃ na kalpayet // BVaky_3,6.28 //",
    "GS24vakyp1pu:1860": "3,7: Sādhanasamuddeśa svāśraye samavetānāṃ tadvad evāśrayāntare /",
    "GS24vakyp1pu:1861": "kriyāṇām abhiniṣpattau sāmarthyaṃ sādhanaṃ viduḥ // BVaky_3,7.1 //",
    "GS24vakyp1pu:1862": "śaktimātrāsamūhasya viśvasyānekadharmaṇaḥ /",
    "GS24vakyp1pu:1863": "sarvadā sarvathā bhāvāt kva cit kiṃ cid vivakṣyate // BVaky_3,7.2 //",
    "GS24vakyp1pu:1864": "sādhanavyavahāraś ca buddhyavasthānibandhanaḥ /",
    "GS24vakyp1pu:1865": "sann asan vārtharūpeṣu bhedo buddhyā prakalpyate // BVaky_3,7.3 //",
    "GS24vakyp1pu:1866": "buddhyā samīhitaikatvān pañcālān kurubhir yadā /",
    "GS24vakyp1pu:1867": "punar vibhajate vaktā tadāpāyaḥ pratīyate // BVaky_3,7.4 //",
    "GS24vakyp1pu:1868": "śabdopahitarūpāṃś ca buddher viṣayatāṃ gatān /",
    "GS24vakyp1pu:1869": "pratyakṣam iva kaṃsādīn sādhanatvena manyate // BVaky_3,7.5 //",
    "GS24vakyp1pu:1870": "buddhipravṛttirūpaṃ ca samāropyābhidhātṛbhiḥ /",
    "GS24vakyp1pu:1871": "artheṣu śaktibhedānāṃ kriyate parikalpanā // BVaky_3,7.6 //",
    "GS24vakyp1pu:1872": "vyaktau padārthe śabdāder janyamānasya karmaṇaḥ /",
    "GS24vakyp1pu:1873": "sādhanatvaṃ tathā siddhaṃ buddhirūpaprakalpitam // BVaky_3,7.7 //",
    "GS24vakyp1pu:1874": "svatantraparatantratve kramarūpaṃ ca darśitam /",
    "GS24vakyp1pu:1875": "nirīheṣv api bhāveṣu kalpanopanibandhanam // BVaky_3,7.8 //",
    "GS24vakyp1pu:1876": "śaktayaḥ śaktimantaś ca sarve saṃsargavādinām /",
    "GS24vakyp1pu:1877": "bhāvās teṣv asvaśabdeṣu sādhanatvaṃ nirūpyate // BVaky_3,7.9 //",
    "GS24vakyp1pu:1878": "ghaṭasya dṛśikarmatve mahattvādīni sādhanam /",
    "GS24vakyp1pu:1879": "rūpasya dṛśikarmatve rūpatvādīni sādhanam // BVaky_3,7.10 //",
    "GS24vakyp1pu:1880": "svaiḥ sāmānyaviśeṣaiś ca śaktimanto rasādayaḥ /",
    "GS24vakyp1pu:1881": "niyatagrahaṇā loke śaktayas tās tathāśrayaiḥ // BVaky_3,7.11 //",
    "GS24vakyp1pu:1882": "indriyārthamanaḥkartṛ- saṃbandhaḥ sādhanaṃ kva cit /",
    "GS24vakyp1pu:1883": "yad yadā yadanugrāhi tat tadā tatra sādhanam // BVaky_3,7.12 //",
    "GS24vakyp1pu:1884": "svaśabdair abhidhāne tu sa dharmo nābhidhīyate /",
    "GS24vakyp1pu:1885": "vibhaktyādibhir evāsāv upakāraḥ pratīyate // BVaky_3,7.13 //",
    "GS24vakyp1pu:1886": "nimittabhāvo bhāvānām upakārārtham āśritaḥ /",
    "GS24vakyp1pu:1887": "natir āvarjanety evaṃ siddhaḥ sādhanam iṣyate // BVaky_3,7.14 //",
    "GS24vakyp1pu:1888": "sa tebhyo vyatirikto vā teṣām ātmaiva vā tathā /",
    "GS24vakyp1pu:1889": "vyatirekam upāśritya sādhanatvena kalpyate // BVaky_3,7.15 //",
    "GS24vakyp1pu:1890": "saṃdarśanaṃ prārthanāyāṃ vyavasāye tv anantarā /",
    "GS24vakyp1pu:1891": "vyavasāyas tathārambhe sādhanatvāya kalpate // BVaky_3,7.16 //",
    "GS24vakyp1pu:1892": "pūrvasmin yā kriyā saiva parasmin sādhanaṃ matā /",
    "GS24vakyp1pu:1893": "saṃdarśane tu caitanyaṃ viśiṣṭaṃ sādhanaṃ viduḥ // BVaky_3,7.17 //",
    "GS24vakyp1pu:1894": "niṣpattimātre kartṛtvaṃ sarvatraivāsti kārake /",
    "GS24vakyp1pu:1895": "vyāpārabhedāpekṣāyāṃ karaṇatvādisaṃbhavaḥ // BVaky_3,7.18 //",
    "GS24vakyp1pu:1896": "putrasya janmani yathā pitroḥ kartṛtvam ucyate /",
    "GS24vakyp1pu:1897": "ayam asyām iyaṃ tv asmād iti bhedo vivakṣayā // BVaky_3,7.19 //",
    "GS24vakyp1pu:1898": "guṇakriyāṇāṃ kartāraḥ kartrā nyakkṛtaśaktayaḥ /",
    "GS24vakyp1pu:1899": "nyaktāyām api saṃpūrṇaiḥ svair vyāpāraiḥ samanvitāḥ // BVaky_3,7.20 //",
    "GS24vakyp1pu:1900": "karaṇatvādibhir jñātāḥ kriyābhedānupātibhiḥ /",
    "GS24vakyp1pu:1901": "svātantryam uttaraṃ labdhvā pradhāne yānti kartṛtām // BVaky_3,7.21 //",
    "GS24vakyp1pu:1902": "yathā rājñā niyukteṣu yoddhṛtvaṃ yoddhṛṣu sthitam /",
    "GS24vakyp1pu:1903": "teṣu vṛttau tu labhate rājā jayaparājayau // BVaky_3,7.22 //",
    "GS24vakyp1pu:1904": "tathā kartrā niyukteṣu sarveṣv ekārthakāriṣu /",
    "GS24vakyp1pu:1905": "kartṛtvaṃ karaṇatvāder uttaraṃ na virudhyate // BVaky_3,7.23 //",
    "GS24vakyp1pu:1906": "anāśrite tu vyāpāre nimittaṃ hetur iṣyate /",
    "GS24vakyp1pu:1907": "āśritāvadhibhāvaṃ tu lakṣaṇe lakṣaṇaṃ viduḥ // BVaky_3,7.24 //",
    "GS24vakyp1pu:1908": "dravyādiviṣayo hetuḥ kārakaṃ niyatakriyam /",
    "GS24vakyp1pu:1909": "kartā kartrantarāpekṣaḥ kriyāyāṃ hetur iṣyate // BVaky_3,7.25 //",
    "GS24vakyp1pu:1910": "kriyāyai karaṇaṃ tasya dṛṣṭaḥ pratinidhis tathā /",
    "GS24vakyp1pu:1911": "hetvarthā tu kriyā tasmān na sa pratinidhīyate // BVaky_3,7.26 //",
    "GS24vakyp1pu:1912": "prātilomyānulomyābhyāṃ hetur arthasya sādhakaḥ /",
    "GS24vakyp1pu:1913": "tādarthyam ānulomyena hetutvānugataṃ tu tat // BVaky_3,7.27 //",
    "GS24vakyp1pu:1914": "sarvatra sahajā śaktir yāvaddravyam avasthitā /",
    "GS24vakyp1pu:1915": "kriyākāle tv abhivyakter āśrayād upakāriṇī // BVaky_3,7.28 //",
    "GS24vakyp1pu:1916": "kuḍyasyāvaraṇe śaktir asyādīnāṃ vidāraṇe /",
    "GS24vakyp1pu:1917": "sarvadā sa tu san dharmaḥ kriyākāle nirūpyate // BVaky_3,7.29 //",
    "GS24vakyp1pu:1918": "svā”ngasaṃyoginaḥ pāśā daityānāṃ vāruṇā yathā /",
    "GS24vakyp1pu:1919": "vyajyante vijigīṣūṇāṃ dravyāṇāṃ śaktayas tathā // BVaky_3,7.30 //",
    "GS24vakyp1pu:1920": "taikṣṇyagauravakāṭhinya- saṃsthānaiḥ svair asir yadā /",
    "GS24vakyp1pu:1921": "chedyaṃ prati vyāpriyate śaktimān gṛhyate tadā // BVaky_3,7.31 //",
    "GS24vakyp1pu:1922": "prā”n nimittāntarodbhūtaṃ kriyāyāḥ kaiś cid iṣyate /",
    "GS24vakyp1pu:1923": "sādhanaṃ sahajaṃ kaiś cit kriyānyaiḥ pūrvam iṣyate // BVaky_3,7.32 //",
    "GS24vakyp1pu:1924": "pravṛttir eva prathamaṃ kva cid apy anapāśritā /",
    "GS24vakyp1pu:1925": "śaktīr ekādhikaraṇe srotovad apakarṣati // BVaky_3,7.33 //",
    "GS24vakyp1pu:1926": "apūrvaṃ kālaśaktiṃ vā kriyāṃ vā kālam eva vā /",
    "GS24vakyp1pu:1927": "tam evamlaksanam bhāvam ke cid āhuh katham ca na // BVaky_3,7.34 //",
    "GS24vakyp1pu:1928": "nityāḥ ṣaṭ śaktayo 'anyeṣāṃ bhedābhedasamanvitāḥ /",
    "GS24vakyp1pu:1929": "kriyāsaṃsiddhaye 'rtheṣu jātivat samavasthitāḥ // BVaky_3,7.35 //",
    "GS24vakyp1pu:1930": "dravyākārādibhedena tāś cāparimitā iva /",
    "GS24vakyp1pu:1931": "dṛśyante tattvam āsāṃ tu ṣaṭ śaktīr nātivartate // BVaky_3,7.36 //",
    "GS24vakyp1pu:1932": "nimittabhedād ekaiva bhinnā śaktiḥ pratīyate /",
    "GS24vakyp1pu:1933": "ṣoḍhā kartṛtvam evāhus tatpravṛtter nibandhanam // BVaky_3,7.37 //",
    "GS24vakyp1pu:1934": "tattve vā vyatireke vā vyatiriktaṃ tad ucyate /",
    "GS24vakyp1pu:1935": "śabdapramāṇako lokaḥ sa śāstreṇānugamyate // BVaky_3,7.38 //",
    "GS24vakyp1pu:1936": "paramārthe tu naikatvaṃ pṛthaktvād bhinnalakṣaṇam /",
    "GS24vakyp1pu:1937": "pṛthaktvaikatvarūpeṇa tattvam eva prakāśate // BVaky_3,7.39 //",
    "GS24vakyp1pu:1938": "yat pṛthaktvam asaṃdigdhaṃ tad ekatvān na bhidyate /",
    "GS24vakyp1pu:1939": "yad ekatvam asaṃdigdhaṃ tat pṛthaktvān na bhidyate // BVaky_3,7.40 //",
    "GS24vakyp1pu:1940": "dyauḥ kṣamā vāyur ādityaḥ sāgarāḥ sarito diśaḥ /",
    "GS24vakyp1pu:1941": "antaḥkaraṇatattvasya bhāgā bahir avasthitāḥ // BVaky_3,7.41 //",
    "GS24vakyp1pu:1942": "kālavicchedarūpeṇa tad evaikam avasthitam /",
    "GS24vakyp1pu:1943": "sa hy apūrvāparo bhāvaḥ kramarūpeṇa lakṣyate // BVaky_3,7.42 //",
    "GS24vakyp1pu:1944": "dṛṣṭo hy avyatireke 'pi vyatireko 'nvaye 'sati /",
    "GS24vakyp1pu:1945": "vṛkṣādyarthānvayas tasmād vibhaktyartho 'nya iṣyate // BVaky_3,7.43 //",
    "GS24vakyp1pu:1946": "sāmānyaṃ kārakaṃ tasya saptādyā bhedayonayaḥ /",
    "GS24vakyp1pu:1947": "ṣaṭ karmākhyādibhedena śeṣabhedas tu saptamī // BVaky_3,7.44 //",
    "GS24vakyp1pu:1948": "[atha karmādhikāraḥ]",
    "GS24vakyp1pu:1949": "nirvartyaṃ ca vikāryaṃ ca prāpyaṃ ceti tridhā matam /",
    "GS24vakyp1pu:1950": "tatrepsitatamaṃ karma caturdhānyat tu kalpitam // BVaky_3,7.45 //",
    "GS24vakyp1pu:1951": "audāsīnyena yat prāpyaṃ yac ca kartur anīpsitam /",
    "GS24vakyp1pu:1952": "saṃjñāntarair anākhyātaṃ yad yac cāpy anyapūrvakam // BVaky_3,7.46 //",
    "GS24vakyp1pu:1953": "satī vāvidyamānā vā prakṛtiḥ pariṇāminī /",
    "GS24vakyp1pu:1954": "yasya nāśriyate tasya nirvartyatvaṃ pracakṣate // BVaky_3,7.47 //",
    "GS24vakyp1pu:1955": "prakṛtes tu vivakṣāyāṃ vikāryaṃ kaiś cid anyathā /",
    "GS24vakyp1pu:1956": "nirvartyaṃ ca vikāryaṃ ca karma śāstre pradarśitam // BVaky_3,7.48 //",
    "GS24vakyp1pu:1957": "yad asaj jāyate sad vā janmanā yat prakāśyate /",
    "GS24vakyp1pu:1958": "tan nirvartyaṃ vikāryaṃ ca karma dvedhā vyavasthitam // BVaky_3,7.49 //",
    "GS24vakyp1pu:1959": "prakṛtyucchedasaṃbhūtaṃ kiṃ cit kāṣṭhādibhasmavat /",
    "GS24vakyp1pu:1960": "kiṃ cid guṇāntarotpattyā suvarṇādivikāravat // BVaky_3,7.50 //",
    "GS24vakyp1pu:1961": "kriyākṛtā viśeṣāṇāṃ siddhir yatra na gamyate /",
    "GS24vakyp1pu:1962": "darśanād anumānād vā tat prāpyam iti kathyate // BVaky_3,7.51 //",
    "GS24vakyp1pu:1963": "viśeṣalābhaḥ sarvatra vidyate darśanādibhiḥ /",
    "GS24vakyp1pu:1964": "keṣāṃ cit tadabhivyakti- siddhir dṛṣṭiviṣādiṣu // BVaky_3,7.52 //",
    "GS24vakyp1pu:1965": "ābhāsopagamo vyaktiḥ soḍhatvam iti karmaṇaḥ /",
    "GS24vakyp1pu:1966": "viśeṣāḥ prāpyamāṇasya kriyāsiddhau vyavasthitāḥ // BVaky_3,7.53 //",
    "GS24vakyp1pu:1967": "nirvartyādiṣu tat pūrvam anubhūya svatantratām /",
    "GS24vakyp1pu:1968": "kartrantarāṇāṃ vyāpāre karma saṃpadyate tataḥ // BVaky_3,7.54 //",
    "GS24vakyp1pu:1969": "tadvyāpāraviveke 'pi svavyāpāre vyavasthitam /",
    "GS24vakyp1pu:1970": "karmāpadiṣṭāṃllabhate kva cic chāstrāśrayān vidhīn // BVaky_3,7.55 //",
    "GS24vakyp1pu:1971": "nivṛttapreṣaṇaṃ karma svakriyāvayave sthitam /",
    "GS24vakyp1pu:1972": "nivartamāne karmatve sve kartṛtve 'vatiṣṭhate // BVaky_3,7.56 //",
    "GS24vakyp1pu:1973": "tāni dhātvantarāṇy eva pacisidhyativad viduḥ /",
    "GS24vakyp1pu:1974": "bhede 'pi tulyarūpatvād ekatvaparikalpanā // BVaky_3,7.57 //",
    "GS24vakyp1pu:1975": "ekadeśe samūhe ca vyāpārāṇāṃ pacādayaḥ /",
    "GS24vakyp1pu:1976": "svabhāvataḥ pravartante tulyarūpasamanvitāḥ // BVaky_3,7.58 //",
    "GS24vakyp1pu:1977": "nyagbhāvanā nyagbhavanaṃ ruhau śuddhe pratīyate /",
    "GS24vakyp1pu:1978": "nyagbhāvanā nyagbhavanaṃ ṇyante 'pi pratipadyate // BVaky_3,7.59 //",
    "GS24vakyp1pu:1979": "avasthāṃ pañcamīm āhur ṇyante tāṃ karmakartari /",
    "GS24vakyp1pu:1980": "nivṛttapreṣaṇād dhātoḥ prākṛte 'rthe ṇij ucyate // BVaky_3,7.60 //",
    "GS24vakyp1pu:1981": "bravīti pacater arthaṃ sidhyatir na vinā ṇicā /",
    "GS24vakyp1pu:1982": "sa ṇyantaḥ pacater arthe prākṛte vyavatiṣṭhate // BVaky_3,7.61 //",
    "GS24vakyp1pu:1983": "keṣāṃ cid devadattāder vyāpāro yaḥ sakarmake /",
    "GS24vakyp1pu:1984": "sa vinā devadattādeḥ kaṭādiṣu vivakṣyate // BVaky_3,7.62 //",
    "GS24vakyp1pu:1985": "nivṛttapreṣaṇaṃ karma svasya kartuḥ prayojakam /",
    "GS24vakyp1pu:1986": "preṣaṇāntarasaṃbandhe ṇyante lenābhidhīyate // BVaky_3,7.63 //",
    "GS24vakyp1pu:1987": "sadṛśādiṣu yat karma- kartṛtvaṃ pratipadyate /",
    "GS24vakyp1pu:1988": "āpattyāpādane tatra viṣayatvaṃ prati kriye // BVaky_3,7.64 //",
    "GS24vakyp1pu:1989": "kutaś cid āhṛtya padam evaṃ ca parikalpane /",
    "GS24vakyp1pu:1990": "karmasthabhāvakatvaṃ syād darśanādyabhidhāyinām // BVaky_3,7.65 //",
    "GS24vakyp1pu:1991": "viśeṣadarśanaṃ yatra kriyā tatra vyavasthitā /",
    "GS24vakyp1pu:1992": "kriyāvyavasthā tv anyeṣāṃ śabdair eva prakāśyate // BVaky_3,7.66 //",
    "GS24vakyp1pu:1993": "kālabhāvādhvadeśānām antarbhūtakriyāntaraiḥ /",
    "GS24vakyp1pu:1994": "sarvair akarmakair yoge karmatvam upajāyate // BVaky_3,7.67 //",
    "GS24vakyp1pu:1995": "ādhāratvam iva prāptās te punar dravyakarmasu /",
    "GS24vakyp1pu:1996": "kālādayo bhinnakakṣyaṃ yānti karmatvam uttaram // BVaky_3,7.68 //",
    "GS24vakyp1pu:1997": "atas taiḥ karmabhir dhātur yukto 'dravyair akarmakaḥ /",
    "GS24vakyp1pu:1998": "lasya karmaṇi bhāve ca nimittatvāya kalpate // BVaky_3,7.69 //",
    "GS24vakyp1pu:1999": "sarvaṃ cākathitaṃ karma bhinnakakṣyaṃ pratīyate /",
    "GS24vakyp1pu:2000": "dhātvarthoddeśabhedena tan nepsitatamaṃ kila // BVaky_3,7.70 //",
    "GS24vakyp1pu:2001": "pradhānakarma kathitaṃ yat kriyāyāḥ prayojakam /",
    "GS24vakyp1pu:2002": "tatsiddhaye kriyāyuktam anyat tv akathitaṃ smṛtam // BVaky_3,7.71 //",
    "GS24vakyp1pu:2003": "duhyādivan nayatyādau karmatvam akathāśrayam /",
    "GS24vakyp1pu:2004": "ākhyātānupayoge tu niyamāc cheṣa iṣyate // BVaky_3,7.72 //",
    "GS24vakyp1pu:2005": "antarbhūtaṇijarthānāṃ duhyādīnāṃ ṇijantavat /",
    "GS24vakyp1pu:2006": "siddhaṃ pūrveṇa karmatvaṃ ṇijantaniyamas tathā // BVaky_3,7.73 //",
    "GS24vakyp1pu:2007": "karaṇasya svakakṣyāyāṃ na prakarṣāśrayo yathā /",
    "GS24vakyp1pu:2008": "karmaṇo 'pi svakakṣyāyāṃ na syād atiśayas tathā // BVaky_3,7.74 //",
    "GS24vakyp1pu:2009": "karmaṇas tv āptum iṣṭatva āśrite 'tiśayo yataḥ /",
    "GS24vakyp1pu:2010": "āśrīyate tato 'tyantaṃ bhedaḥ pūrveṇa karmaṇā // BVaky_3,7.75 //",
    "GS24vakyp1pu:2011": "ṇijante ca yathā kartā sakriyaḥ san prayujyate /",
    "GS24vakyp1pu:2012": "na duhyādau tathā kartā niṣkriyo 'pi prayujyate // BVaky_3,7.76 //",
    "GS24vakyp1pu:2013": "bhedavākyaṃ tu yan ṇyante nīduhiprakṛtau ca yat /",
    "GS24vakyp1pu:2014": "śabdāntaratvān naivāsti saṃsparśas tasya dhātunā // BVaky_3,7.77 //",
    "GS24vakyp1pu:2015": "yathaivaikam apādānaṃ śāstre bhedena darśitam /",
    "GS24vakyp1pu:2016": "tathaikam eva karmāpi bhedena pratipāditam // BVaky_3,7.78 //",
    "GS24vakyp1pu:2017": "nirvartyo vā vikāryo vā prāpyo vā sādhanāśrayaḥ /",
    "GS24vakyp1pu:2018": "kriyāṇām eva sādhyatvāt siddharūpo 'bhidhīyate // BVaky_3,7.79 //",
    "GS24vakyp1pu:2019": "ahiteṣu yathā laulyāt kartur icchopajāyate /",
    "GS24vakyp1pu:2020": "viṣādiṣu bhayādibhyas tathaivāsau pravartate // BVaky_3,7.80 //",
    "GS24vakyp1pu:2021": "pradhānetarayor yatra dravyasya kriyayoḥ pṛthak /",
    "GS24vakyp1pu:2022": "śaktir guṇāśrayā tatra pradhānam anurudhyate // BVaky_3,7.81 //",
    "GS24vakyp1pu:2023": "pradhānaviṣayā śaktiḥ pratyayenābhidhīyate /",
    "GS24vakyp1pu:2024": "yadā guṇe tadā tadvad anuktāpi prakāśate // BVaky_3,7.82 //",
    "GS24vakyp1pu:2025": "pacāv anuktaṃ yat karma ktvānte bhāvābhidhāyini /",
    "GS24vakyp1pu:2026": "bhujau śaktyantare 'py ukte tat taddharma prakāśate // BVaky_3,7.83 //",
    "GS24vakyp1pu:2027": "iṣeś ca gamisaṃsparśād grāme yo lo vidhīyate /",
    "GS24vakyp1pu:2028": "tatreṣiṇaiva nirbhogaḥ kriyate gamikarmaṇaḥ // BVaky_3,7.84 //",
    "GS24vakyp1pu:2029": "paktvā bhujyata ity atra keṣāṃ cin na vyapekṣate /",
    "GS24vakyp1pu:2030": "odanaṃ pacatiḥ so 'sāv anumānāt pratīyate // BVaky_3,7.85 //",
    "GS24vakyp1pu:2031": "tathābhiniviśau karma yat ti”nante 'bhidhīyate /",
    "GS24vakyp1pu:2032": "ktvānte 'dhikaraṇatve 'pi na tatrecchanti saptamīm // BVaky_3,7.86 //",
    "GS24vakyp1pu:2033": "yan nirvṛttāśrayaṃ karma prāpter apracitaṃ punaḥ /",
    "GS24vakyp1pu:2034": "bhakṣyādiviṣayāpattyā bhidyamānaṃ tad īpsitam // BVaky_3,7.87 //",
    "GS24vakyp1pu:2035": "dhātor arthāntare vṛtter dhātvarthenopasaṃgrahāt /",
    "GS24vakyp1pu:2036": "prasiddher avivakṣātaḥ karmaṇo 'karmikā kriyā // BVaky_3,7.88 //",
    "GS24vakyp1pu:2037": "bhedā ya ete catvāraḥ sāmānyena pradarśitāḥ /",
    "GS24vakyp1pu:2038": "te nimittādibhedena bhidyante bahudhā punaḥ // BVaky_3,7.89 //",
    "GS24vakyp1pu:2039": "[iti karmādhikāraḥ]",
    "GS24vakyp1pu:2040": "[atha karaṇādhikāraḥ]",
    "GS24vakyp1pu:2041": "kriyāyāḥ pariniṣpattir yadvyāpārād anantaram /",
    "GS24vakyp1pu:2042": "vivakṣyate yadā tatra karaṇatvaṃ tadā smṛtam // BVaky_3,7.90 //",
    "GS24vakyp1pu:2043": "vastutas tad anirdeśyaṃ na hi vastu vyavasthitam /",
    "GS24vakyp1pu:2044": "sthālyā pacyata ity eṣā vivakṣā dṛśyate yataḥ // BVaky_3,7.91 //",
    "GS24vakyp1pu:2045": "karaṇeṣu tu saṃskāram ārabhante punaḥ punaḥ /",
    "GS24vakyp1pu:2046": "viniyogaviśeṣāṃś ca pradhānasya prasiddhaye // BVaky_3,7.92 //",
    "GS24vakyp1pu:2047": "svakakṣyāsu prakarṣaś ca karaṇānāṃ na vidyate /",
    "GS24vakyp1pu:2048": "āśritātiśayatvaṃ tu paratas tatra lakṣaṇam // BVaky_3,7.93 //",
    "GS24vakyp1pu:2049": "svātantrye 'pi prayoktāra ārād evopakurvate /",
    "GS24vakyp1pu:2050": "karaṇena hi sarveṣāṃ vyāpāro vyavadhīyate // BVaky_3,7.94 //",
    "GS24vakyp1pu:2051": "kriyāsiddhau prakarṣo 'yaṃ nyagbhāvas tv eva kartari /",
    "GS24vakyp1pu:2052": "siddhau satyāṃ hi sāmānyaṃ sādhakatvaṃ prakṛṣyate // BVaky_3,7.95 //",
    "GS24vakyp1pu:2053": "asyādīnāṃ tu kartṛtve taikṣṇyādi karaṇaṃ viduḥ /",
    "GS24vakyp1pu:2054": "taikṣṇyādīnāṃ svatantratve dvedhātmā vyavatiṣṭhate // BVaky_3,7.96 //",
    "GS24vakyp1pu:2055": "ātmabhede 'pi saty evam eko 'rthaḥ sa tathā sthitaḥ /",
    "GS24vakyp1pu:2056": "tadāśrayatvād bhede 'pi kartṛtvaṃ bādhakaṃ tataḥ // BVaky_3,7.97 //",
    "GS24vakyp1pu:2057": "yathā ca saṃnidhānena karaṇatvaṃ pratīyate /",
    "GS24vakyp1pu:2058": "tathaivāsaṃnidhāne 'pi kriyāsiddheḥ pratīyate // BVaky_3,7.98 //",
    "GS24vakyp1pu:2059": "stokasya vābhinirvṛtter anirvṛtteś ca tasya vā /",
    "GS24vakyp1pu:2060": "prasiddhiṃ karaṇatvasya stokādīnāṃ pracakṣate // BVaky_3,7.99 //",
    "GS24vakyp1pu:2061": "dharmāṇāṃ tadvatā bhedād abhedāc ca viśiṣyate /",
    "GS24vakyp1pu:2062": "kriyāvadher avaccheda- viśeṣād bhidyate yathā // BVaky_3,7.100 //",
    "GS24vakyp1pu:2063": "[iti karaṇādhikāraḥ]",
    "GS24vakyp1pu:2064": "[atha kartradhikāraḥ]",
    "GS24vakyp1pu:2065": "prāg anyataḥ śaktilābhān nyagbhāvāpādanād api /",
    "GS24vakyp1pu:2066": "tadadhīnapravṛttitvāt pravṛttānāṃ nivartanāt // BVaky_3,7.101 //",
    "GS24vakyp1pu:2067": "adṛṣṭatvāt pratinidheḥ praviveke ca darśanāt /",
    "GS24vakyp1pu:2068": "ārād apy upakāritve svātantryaṃ kartur ucyate // BVaky_3,7.102 //",
    "GS24vakyp1pu:2069": "dharmair abhyuditaiḥ śabde niyamo na tu vastuni /",
    "GS24vakyp1pu:2070": "kartṛdharmavivakṣāyāṃ śabdāt kartā pratīyate // BVaky_3,7.103 //",
    "GS24vakyp1pu:2071": "ekasya buddhyavasthābhir bhede ca parikalpite /",
    "GS24vakyp1pu:2072": "kartṛtvaṃ karaṇatvaṃ ca karmatvaṃ copajāyate // BVaky_3,7.104 //",
    "GS24vakyp1pu:2073": "utpatteḥ prāg asadbhāvo buddhyavasthānibandhanaḥ /",
    "GS24vakyp1pu:2074": "aviśiṣṭaḥ satānyena kartā bhavati janmanaḥ // BVaky_3,7.10@ //",
    "GS24vakyp1pu:2075": "kāraṇaṃ kāryabhāvena yadā vāvyavatiṣṭhate /",
    "GS24vakyp1pu:2076": "kāryaśabdaṃ tadā labdhvā kāryatvenopajāyate // BVaky_3,7.106 //",
    "GS24vakyp1pu:2077": "yathāheḥ kuṇḍalībhāvo vyagrāṇāṃ vā samagratā /",
    "GS24vakyp1pu:2078": "tathaiva janmarūpatvaṃ satām eke pracakṣate // BVaky_3,7.107 //",
    "GS24vakyp1pu:2079": "vibhaktayoni yat kāryaṃ kāraṇebhyaḥ pravartate /",
    "GS24vakyp1pu:2080": "svā jātir vyaktirūpeṇa tasyāpi vyavatiṣṭhate // BVaky_3,7.108 //",
    "GS24vakyp1pu:2081": "bhāveṣv eva padanyāsaḥ prajñāyā vāca eva vā /",
    "GS24vakyp1pu:2082": "nāstīty apy apade nāsti na ca sad bhidyate tataḥ // BVaky_3,7.109 //",
    "GS24vakyp1pu:2083": "buddhiśabdau pravartete yathābhūteṣu vastuṣu /",
    "GS24vakyp1pu:2084": "teṣām anyena tattvena vyavahāro na vidyate // BVaky_3,7.110 //",
    "GS24vakyp1pu:2085": "ākāśasya yathā bhedaś chāyāyāś calanaṃ yathā /",
    "GS24vakyp1pu:2086": "janmanāśāv abhede 'pi tathā kaiś cit prakalpitau // BVaky_3,7.111 //",
    "GS24vakyp1pu:2087": "yathaivākāśanāstitvam asan mūrtinirūpitam /",
    "GS24vakyp1pu:2088": "tathaiva mūrtināstitvam asadākāśaniśrayam // BVaky_3,7.112 //",
    "GS24vakyp1pu:2089": "yathā tadarthair vyāpāraiḥ kriyātmā vyapadiśyate /",
    "GS24vakyp1pu:2090": "abhedagrahaṇād eṣa kāryakāraṇayoḥ kramaḥ // BVaky_3,7.113 //",
    "GS24vakyp1pu:2091": "vikāro janmanaḥ kartā prakṛtir veti saṃśaye /",
    "GS24vakyp1pu:2092": "bhidyate pratipattṛṇāṃ darśanaṃ li”ngadarśanaiḥ // BVaky_3,7.114 //",
    "GS24vakyp1pu:2093": "kḷpi saṃpadyamāne yā caturthī sā vikārataḥ /",
    "GS24vakyp1pu:2094": "suvarṇapiṇḍe prakṛtau vacanaṃ kuṇḍalāśrayam // BVaky_3,7.115 //",
    "GS24vakyp1pu:2095": "vākye saṃpadyateḥ kartā sa”nghaś cvyantasya kathyate /",
    "GS24vakyp1pu:2096": "vṛttau saṅghībhavantīti brāhmaṇānāṃ svatantratā // BVaky_3,7.116 //",
    "GS24vakyp1pu:2097": "atvaṃ saṃpadyate yas tvaṃ na tasmin yuṣmadāśrayā /",
    "GS24vakyp1pu:2098": "pravṛttiḥ puruṣasyāsti prākṛtaḥ sa vidhīyate // BVaky_3,7.117 //",
    "GS24vakyp1pu:2099": "pūrvāvasthām avijahat saṃspṛśan dharmam uttaram /",
    "GS24vakyp1pu:2100": "saṃmūrchita ivārthātmā jāyamāno 'bhidhīyate // BVaky_3,7.118 //",
    "GS24vakyp1pu:2101": "savyāpārataraḥ kaś cit kva cid dharmaḥ pratīyate /",
    "GS24vakyp1pu:2102": "saṃsṛjyante ca bhāvānāṃ bhedavatyo 'pi śaktayaḥ // BVaky_3,7.119 //",
    "GS24vakyp1pu:2103": "viparītārthavṛttitvaṃ puruṣasya viparyaye /",
    "GS24vakyp1pu:2104": "gamyeta sādhanaṃ hy atra savyāpāraṃ pratīyate // BVaky_3,7.120 //",
    "GS24vakyp1pu:2105": "tvam anyo bhavasīty eṣā tatra syāt parikalpanā /",
    "GS24vakyp1pu:2106": "rājñi bhṛtyatvamāpanne yathā tadvad gatir bhavet // BVaky_3,7.121 //",
    "GS24vakyp1pu:2107": "saṃbhāvanāt kriyāsiddhau kartṛtvena samāśritaḥ /",
    "GS24vakyp1pu:2108": "kriyāyām ātmasādhyāyāṃ sādhanānāṃ prayojakaḥ // BVaky_3,7.122 //",
    "GS24vakyp1pu:2109": "prayogamātre nyagbhāvaṃ svātantryād eva niśritaḥ /",
    "GS24vakyp1pu:2110": "aviśiṣṭo bhavaty anyaiḥ svatantrair muktasaṃśayaiḥ // BVaky_3,7.123 //",
    "GS24vakyp1pu:2111": "nimittebhyaḥ pravartante sarva eva svabhūtaye /",
    "GS24vakyp1pu:2112": "abhiprāyānurodho 'pi svārthasyaiva prasiddhaye // BVaky_3,7.124 //",
    "GS24vakyp1pu:2113": "[iti kartradhikāraḥ][atha hetvadhikāraḥ]",
    "GS24vakyp1pu:2114": "preṣaṇādhyeṣaṇe kurvaṃs tatsamarthāni cācaran /",
    "GS24vakyp1pu:2115": "kartaiva vihitāṃ śāstre hetusaṃjñāṃ prapadyate // BVaky_3,7.125 //",
    "GS24vakyp1pu:2116": "dravyamātrasya tu praiṣe pṛcchyāder loḍ vidhīyate /",
    "GS24vakyp1pu:2117": "sakriyasya prayogas tu yadā sa viṣayo ṇicaḥ // BVaky_3,7.126 //",
    "GS24vakyp1pu:2118": "guṇakriyāyāṃ svātantryāt preṣaṇe karmatāṃ gataḥ /",
    "GS24vakyp1pu:2119": "niyamāt karmasaṃjñāyāḥ svadharmeṇābhidhīyate // BVaky_3,7.127 //",
    "GS24vakyp1pu:2120": "kriyāyāḥ prerakaṃ karma hetuḥ kartuḥ prayojakaḥ /",
    "GS24vakyp1pu:2121": "karmārthā ca kriyotpatti- saṃskārapratipattibhiḥ // BVaky_3,7.128 //",
    "GS24vakyp1pu:2122": "[iti hetvadhikāraḥ]",
    "GS24vakyp1pu:2123": "[atha saṃpradānādhikāraḥ]",
    "GS24vakyp1pu:2124": "anirākaraṇāt kartus tyāgā”ngaṃ karmaṇepsitam /",
    "GS24vakyp1pu:2125": "preraṇānumatibhyāṃ ca labhate saṃpradānatām // BVaky_3,7.129 //",
    "GS24vakyp1pu:2126": "hetutve karmasaṃjñāyāṃ śeṣatve vāpi kārakam /",
    "GS24vakyp1pu:2127": "rucyarthādiṣu śāstreṇa saṃpradānākhyam ucyate // BVaky_3,7.130 //",
    "GS24vakyp1pu:2128": "bhedasya ca vivakṣāyāṃ pūrvāṃ pūrvāṃ kriyāṃ prati /",
    "GS24vakyp1pu:2129": "parasyā”ngasya karmatvān na kriyāgrahaṇaṃ kṛtam // BVaky_3,7.131 //",
    "GS24vakyp1pu:2130": "kriyāṇāṃ samudāye tu yadaikatvaṃ vivakṣitam /",
    "GS24vakyp1pu:2131": "tadā karma kriyāyogāt svākhyayaivopacaryate // BVaky_3,7.132 //",
    "GS24vakyp1pu:2132": "bhedābhedavivakṣā ca svabhāvena vyavasthitā /",
    "GS24vakyp1pu:2133": "tasmād gatyarthakarmatve vyabhicāro na dṛśyate // BVaky_3,7.133 //",
    "GS24vakyp1pu:2134": "vikalpenaiva sarvatra saṃjñe syātām ubhe yadi /",
    "GS24vakyp1pu:2135": "ārambheṇa na yogasya pratyākhyānaṃ samaṃ bhavet // BVaky_3,7.134 //",
    "GS24vakyp1pu:2136": "tyāgarūpaṃ prahātavye prāpye saṃsargadarśanam /",
    "GS24vakyp1pu:2137": "āsthitaṃ karma yat tatra dvairūpyaṃ bhajate kriyā // BVaky_3,7.135 //",
    "GS24vakyp1pu:2138": "[iti saṃpradānādhikāraḥ]",
    "GS24vakyp1pu:2139": "[athāpādānādhikāraḥ]",
    "GS24vakyp1pu:2140": "nirdiṣṭaviṣayaṃ kiṃ cid upāttaviṣayaṃ tathā /",
    "GS24vakyp1pu:2141": "apekṣitakriyaṃ ceti tridhāpādānam ucyate // BVaky_3,7.136 //",
    "GS24vakyp1pu:2142": "saṃyogabhedād bhinnātmā gamir eva bhramir yathā /",
    "GS24vakyp1pu:2143": "dhruvāvadhir apāyo 'pi samavetas tathādhruve // BVaky_3,7.137 //",
    "GS24vakyp1pu:2144": "dravyasvabhāvo na dhrauvyam iti sūtre pratīyate /",
    "GS24vakyp1pu:2145": "apāyaviṣayaṃ dhrauvyaṃ yat tu tāvad vivakṣitam // BVaky_3,7.138 //",
    "GS24vakyp1pu:2146": "saraṇe devadattasya dhrauvyaṃ pāte tu vājinaḥ /",
    "GS24vakyp1pu:2147": "āviṣṭaṃ yad apāyena tasyādhrauvyaṃ pracakṣate // BVaky_3,7.139 //",
    "GS24vakyp1pu:2148": "ubhāv apy adhruvau meṣau yady apy ubhayakarmaje /",
    "GS24vakyp1pu:2149": "vibhāge pravibhakte tu kriye tatra vivakṣite // BVaky_3,7.140 //",
    "GS24vakyp1pu:2150": "meṣāntarakriyāpekṣam avadhitvaṃ pṛthak pṛthak /",
    "GS24vakyp1pu:2151": "meṣayoḥ svakriyāpekṣaṃ kartṛtvaṃ ca pṛthak pṛthak // BVaky_3,7.141 //",
    "GS24vakyp1pu:2152": "abhedena kriyaikā tu dvisādhyā ced vivakṣitā /",
    "GS24vakyp1pu:2153": "meṣāv apāye kartārau yady anyo vidyate 'vadhiḥ // BVaky_3,7.142 //",
    "GS24vakyp1pu:2154": "gatir vinā tv avadhinā nāpāya iti gamyate /",
    "GS24vakyp1pu:2155": "vṛkṣasya parṇaṃ patatīty evaṃ bhāṣye nidarśitam // BVaky_3,7.143 //",
    "GS24vakyp1pu:2156": "bhedābhedau pṛthagbhāvaḥ sthitiś ceti virodhinaḥ /",
    "GS24vakyp1pu:2157": "yugapan na vivakṣyante sarve dharmā balāhake // BVaky_3,7.144 //",
    "GS24vakyp1pu:2158": "dhanuṣā vidhyatīty atra vināpāyavivakṣayā /",
    "GS24vakyp1pu:2159": "karaṇatvaṃ yato nāsti tasmāt tad ubhayaṃ saha // BVaky_3,7.145 //",
    "GS24vakyp1pu:2160": "ekaiva vā satī śaktir dvirūpā vyavatiṣṭhate /",
    "GS24vakyp1pu:2161": "nimittaṃ saṃjñayos tatra parayā bādhyate 'parā // BVaky_3,7.146 //",
    "GS24vakyp1pu:2162": "nirdhāraṇe vibhakte yo bhītrādīnāṃ ca yo vidhiḥ /",
    "GS24vakyp1pu:2163": "upāttāpekṣitāpāyaḥ so 'budhapratipattaye // BVaky_3,7.147 //",
    "GS24vakyp1pu:2164": "[ity apādānādhikāraḥ]",
    "GS24vakyp1pu:2165": "[athādhikaraṇādhikāraḥ]",
    "GS24vakyp1pu:2166": "kartṛkarmavyavahitām asākṣād dhārayat kriyām /",
    "GS24vakyp1pu:2167": "upakurvat kriyāsiddhau śāstre 'dhikaraṇaṃ smṛtam // BVaky_3,7.148 //",
    "GS24vakyp1pu:2168": "upaśleṣasya cābhedas tilākāśakaṭādiṣu /",
    "GS24vakyp1pu:2169": "upakārās tu bhidyante saṃyogisamavāyinām // BVaky_3,7.149 //",
    "GS24vakyp1pu:2170": "avināśo gurutvasya pratibandhe svatantratā /",
    "GS24vakyp1pu:2171": "digviśeṣād avaccheda ityādyā bhedahetavaḥ // BVaky_3,7.150 //",
    "GS24vakyp1pu:2172": "ākāśam eva keṣāṃ cid deśabhedaprakalpanāt /",
    "GS24vakyp1pu:2173": "ādhāraśaktiḥ prathamā sarvasaṃyogināṃ matā // BVaky_3,7.151 //",
    "GS24vakyp1pu:2174": "idam atreti bhāvānām abhāvān na prakalpate /",
    "GS24vakyp1pu:2175": "vyapadeśas tam ākāśa- nimittaṃ saṃpracakṣate // BVaky_3,7.152 //",
    "GS24vakyp1pu:2176": "kālāt kriyā vibhajyanta ākāśāt sarvamūrtayaḥ /",
    "GS24vakyp1pu:2177": "etāvāṃś caiva bhedo 'yam abhedopanibandhanaḥ // BVaky_3,7.153 //",
    "GS24vakyp1pu:2178": "yady apy upavasir deśa- viśeṣam anurudhyate /",
    "GS24vakyp1pu:2179": "śabdapravṛttidharmāt tu kālam evāvalambate // BVaky_3,7.154 //",
    "GS24vakyp1pu:2180": "vasatāv aprayukte 'pi deśo 'dhikaraṇaṃ tataḥ /",
    "GS24vakyp1pu:2181": "aprayuktaṃ trirātrādi karma copavasau smṛtam // BVaky_3,7.155 //",
    "GS24vakyp1pu:2182": "[ity adhikaraṇādhikāraḥ]",
    "GS24vakyp1pu:2183": "[atha śeṣādhikāraḥ]",
    "GS24vakyp1pu:2184": "saṃbandhaḥ kārakebhyo 'nyaḥ kriyākārakapūrvakaḥ /",
    "GS24vakyp1pu:2185": "śrutāyām aśrutāyāṃ vā kriyāyāṃ so 'bhidhīyate // BVaky_3,7.156 //",
    "GS24vakyp1pu:2186": "dviṣṭho 'py asau parārthatvād guṇeṣu vyatiricyate /",
    "GS24vakyp1pu:2187": "tatrābhidhīyamānaḥ san pradhāne 'py upayujyate // BVaky_3,7.157 //",
    "GS24vakyp1pu:2188": "nimittaniyamaḥ śabdāt saṃbandhasya na gṛhyate /",
    "GS24vakyp1pu:2189": "karmapravacanīyais tu sa viśeṣo 'varudhyate // BVaky_3,7.158 //",
    "GS24vakyp1pu:2190": "sādhanair vyapadiṣṭe ca śrūyamāṇakriye punaḥ /",
    "GS24vakyp1pu:2191": "proktā pratipadaṃ ṣaṣṭhī samāsasya nivṛttaye // BVaky_3,7.159 //",
    "GS24vakyp1pu:2192": "niṣṭhāyāṃ karmaviṣayā ṣaṣthī ca pratiṣidhyate /",
    "GS24vakyp1pu:2193": "śeṣalakṣaṇayā ṣaṣṭhyā samāsastatra neṣyate // BVaky_3,7.160 //",
    "GS24vakyp1pu:2194": "anyena vyapadiṣṭasya yasyānyatropajāyate /",
    "GS24vakyp1pu:2195": "vyatirekaḥ sa dharmau dvau labhate viṣayāntare // BVaky_3,7.161 //",
    "GS24vakyp1pu:2196": "prādhānyaṃ svaguṇe labdhvā pradhāne yāti śeṣatām /",
    "GS24vakyp1pu:2197": "sahayoge svayoge 'taḥ pradhānatvaṃ na hīyate // BVaky_3,7.162 //",
    "GS24vakyp1pu:2198": "[iti śeṣādhikāraḥ]",
    "GS24vakyp1pu:2199": "siddhasyābhimukhībhāva- mātraṃ saṃbodhanaṃ viduḥ /",
    "GS24vakyp1pu:2200": "prāptābhimukhyo hy arthātmā kriyāsu viniyujyate // BVaky_3,7.163 //",
    "GS24vakyp1pu:2201": "saṃbodhanaṃ na vākyārtha iti pūrvebhya āgamaḥ /",
    "GS24vakyp1pu:2202": "uddeśena vibhaktyarthā vākyārthāt samapoddhṛtāḥ // BVaky_3,7.164 //",
    "GS24vakyp1pu:2203": "vibhaktyarthe 'vyayībhāva- vacanād avasīyatām /",
    "GS24vakyp1pu:2204": "anyo dravyād vibhaktyarthaḥ so 'vyayenābhidhīyate // BVaky_3,7.165 //",
    "GS24vakyp1pu:2205": "dravyaṃ tu yad yathābhūtaṃ tad atyantaṃ tathā bhavet /",
    "GS24vakyp1pu:2206": "kriyāyoge 'pi tasyāsau dravyātmā nāpahīyate // BVaky_3,7.166 //",
    "GS24vakyp1pu:2207": "tasmād yat karaṇaṃ dravyaṃ tat karma na punar bhavet /",
    "GS24vakyp1pu:2208": "sarvasya vānyathābhāvas tasya dravyātmano bhavet // BVaky_3,7.167 //",
    "GS24vakyp1pu:2209": "3,8: Kriyāsamuddeśa yāvat siddham asiddhaṃ vā sādhyatvenābhidhīyate /",
    "GS24vakyp1pu:2210": "āśritakramarūpatvāt tat kriyeti pratiyate // BVaky_3,8.1 //",
    "GS24vakyp1pu:2211": "kāryakāraṇabhāvena dhvanatīty āśritakramaḥ /",
    "GS24vakyp1pu:2212": "dhvaniḥ kramanivṛttau tu dhvanir ity eva kathyate // BVaky_3,8.2 //",
    "GS24vakyp1pu:2213": "śvete śvetata ity etac chvetatvena prakāśate /",
    "GS24vakyp1pu:2214": "āśritakramarūpatvād abhidhānaṃ pravartate // BVaky_3,8.3 //",
    "GS24vakyp1pu:2215": "guṇabhūtair avayavaiḥ samūhaḥ kramajanmanām /",
    "GS24vakyp1pu:2216": "buddhyā prakalpitābhedaḥ kriyeti vyapadiśyate // BVaky_3,8.4 //",
    "GS24vakyp1pu:2217": "samūhaḥ sa tatbābhūtaḥ pratibhedam samūhisu /",
    "GS24vakyp1pu:2218": "samāpyate tato bhede kālabhedasya saṃbhavaḥ // BVaky_3,8.5 //",
    "GS24vakyp1pu:2219": "kramāt sadasatāṃ teṣām ātmāno na samūhinām /",
    "GS24vakyp1pu:2220": "sadvastuviṣayair yānti saṃbandhaṃ cakṣurādibhiḥ // BVaky_3,8.6 //",
    "GS24vakyp1pu:2221": "yathā gaur iti samghātaḥ sarvo nendriyagocaraḥ /",
    "GS24vakyp1pu:2222": "bhāgaśas tūpalabdhasya buddhau rūpaṃ nirūpyate // BVaky_3,8.7 //",
    "GS24vakyp1pu:2223": "indriyair anyathāprāptau bhedāmśopanipātibhiḥ /",
    "GS24vakyp1pu:2224": "alātacakravad rūpaṃ kriyāṇāṃ parikalpyate // BVaky_3,8.8 //",
    "GS24vakyp1pu:2225": "yathā ca bhāgāḥ pacater udakāsecanādayaḥ /",
    "GS24vakyp1pu:2226": "udakāsecanādināṃ jñeyā bhāgās tathāpare // BVaky_3,8.9 //",
    "GS24vakyp1pu:2227": "yaś cāpakarṣaparyantam anuprāptaḥ pratīyate /",
    "GS24vakyp1pu:2228": "tatraikasmin kriyāśabdaḥ kevale na prayujyate // BVaky_3,8.10 //",
    "GS24vakyp1pu:2229": "pūrvottarais tathā bhāgaiḥ samavasthāpitakramaḥ /",
    "GS24vakyp1pu:2230": "ekaḥ so 'py asadadhyāsād ākhyātair abhidhīyate // BVaky_3,8.11 //",
    "GS24vakyp1pu:2231": "kālānupāti yad rūpaṃ tad astīty anugamyate /",
    "GS24vakyp1pu:2232": "paritas tu paricchinnaṃ bhāva ity eva kathyate // BVaky_3,8.12 //",
    "GS24vakyp1pu:2233": "vyavahārasya siddhatvān na ceyaṃ guṇakalpanā /",
    "GS24vakyp1pu:2234": "upacāro hi mukhyasya saṃbhavād avatiṣṭhate // BVaky_3,8.13 //",
    "GS24vakyp1pu:2235": "āhitottaraśaktitvāt pratyekaṃ vā samūhinaḥ /",
    "GS24vakyp1pu:2236": "anekarūpā lakṣyante kramavanta ivākramāḥ // BVaky_3,8.14 //",
    "GS24vakyp1pu:2237": "anantaraṃ phalaṃ yasyāḥ kalpate tām kriyām viduḥ /",
    "GS24vakyp1pu:2238": "pradhānabhūtāṃ tādarthyād anyāsāṃ tu tadākhyatā // BVaky_3,8.15 //",
    "GS24vakyp1pu:2239": "*kriyāpravṛttau yo hetus tadarthaṃ yad viceṣṭitam /",
    "GS24vakyp1pu:2240": "anapekṣya prayuñjīta gacchatīty avadhārayan // BVaky_3,8.16 *//",
    "GS24vakyp1pu:2241": "satsu pratyayarūpo 'sau bhāvo yāvan na jāyate /",
    "GS24vakyp1pu:2242": "tāvat pareṣāṃ rūpeṇa sādhyaḥ sann abhidhīyate // BVaky_3,8.17 //",
    "GS24vakyp1pu:2243": "siddhe tu sādhanākāṅkṣā kṛtārthatvān nivartate /",
    "GS24vakyp1pu:2244": "na kriyāvācināṃ tasmāt prayogas tatra vidyate // BVaky_3,8.18 //",
    "GS24vakyp1pu:2245": "sa cāpūrvāparibhūta ekatvād akramātmakaḥ /",
    "GS24vakyp1pu:2246": "pūrvāparāṇāṃ dharmeṇa tadarthenānugamyate // BVaky_3,8.19 //",
    "GS24vakyp1pu:2247": "asan nivartate tasmād yat sat tad upalabhyate /",
    "GS24vakyp1pu:2248": "tayoḥ sadasatoś cāsāv ātmaika iva gṛhyate // BVaky_3,8.20 //",
    "GS24vakyp1pu:2249": "jātim anye kriyām āhur anekavyaktivartinīm /",
    "GS24vakyp1pu:2250": "asādhyā vyaktirūpeṇa sā sādhyevopalabhyate // BVaky_3,8.21 //",
    "GS24vakyp1pu:2251": "ante yā vā kriyābhāge jātiḥ saiva kriyā smṛtā /",
    "GS24vakyp1pu:2252": "sā vyakter anuniṣpāde jāyamāneva gamyate // BVaky_3,8.22 //",
    "GS24vakyp1pu:2253": "svavyāpāraviśiṣṭānām sattā vā, kartṛkarmanām /",
    "GS24vakyp1pu:2254": "kriyā vyāpārabhedeṣu sattā vā samavāyinī // BVaky_3,8.23 //",
    "GS24vakyp1pu:2255": "antye vātmani yā sattā sā kriyā kaiś cid iṣyate /",
    "GS24vakyp1pu:2256": "bhāva eva hi dhātvartha ity avicchinna āgamaḥ // BVaky_3,8.24 //",
    "GS24vakyp1pu:2257": "buddhiṃ tajjātim anye tu buddhisattām athāpare /",
    "GS24vakyp1pu:2258": "pratyastarūpāṃ bhāveṣu kriyeti pratijānate // BVaky_3,8.25 //",
    "GS24vakyp1pu:2259": "āvirbhāvatirobhāvau janmanāśau tathāparaiḥ /",
    "GS24vakyp1pu:2260": "ṣaṭsu bhāvavikāreṣu kalpitau vyāvahārikau // BVaky_3,8.26 //",
    "GS24vakyp1pu:2261": "tābhyāṃ sarvapravṛttīnām abhedenopasamgrahaḥ /",
    "GS24vakyp1pu:2262": "janmaivāśritasārūpyaṃ sthitir ity abhidhīyate // BVaky_3,8.27 //",
    "GS24vakyp1pu:2263": "*jāyamānān na janrnānyad vināśe 'py apadārthatā /",
    "GS24vakyp1pu:2264": "ato bhāvavikāreṣu sattaikā vyavatiṣṭhate // BVaky_3,8.28 *//",
    "GS24vakyp1pu:2265": "*pūrvabhāgas tu yaj jātāt taj janmety apadiśyate /",
    "GS24vakyp1pu:2266": "āśritakramarūpeṇa nimittatve vivakṣite // BVaky_3,8.29 //",
    "GS24vakyp1pu:2267": "ākhyātaśabdair artho 'sāv evaṃbhūto 'bhidhīyate /",
    "GS24vakyp1pu:2268": "nāmaśabdāḥ pravartante saṃharanta iva kramam // BVaky_3,8.30 //",
    "GS24vakyp1pu:2269": "phalaṃ phalāpadeśo vā vastu vā tadvirodhi yat /",
    "GS24vakyp1pu:2270": "tad anyad eva pūrveṣāṃ nāga ity apadiśyate // BVaky_3,8.31 //",
    "GS24vakyp1pu:2271": "naivāsti naiva nāstīti vastuno grahanād vinā /",
    "GS24vakyp1pu:2272": "kalpate pararūpeṇa vastv anyad anugamyate // BVaky_3,8.32 //",
    "GS24vakyp1pu:2273": "bhāvābhāvau ghaṭādinām aspṛśann api pāṇinā /",
    "GS24vakyp1pu:2274": "kaś cid vedāprakāśe 'pi prakāśe tata eva vā // BVaky_3,8.33 //",
    "GS24vakyp1pu:2275": "vyāpi saukṣmyaṃ kva cid yāti kva cit saṃhanyate punaḥ /",
    "GS24vakyp1pu:2276": "akurvāṇo 'tha vā kiṃ cit svaśaktyaivaṃ prakāśate // BVaky_3,8.34 //",
    "GS24vakyp1pu:2277": "sarvarūpasya tattvasya yat krameṇeva darśanam /",
    "GS24vakyp1pu:2278": "bhāgair iva prakḷptiś ca tāṃ kriyām apare viduḥ // BVaky_3,8.35 //",
    "GS24vakyp1pu:2279": "sattā svaśaktiyogena sarvarūpā vyavasthitā /",
    "GS24vakyp1pu:2280": "sādhyā ca sādhanaṃ caiva phalaṃ bhoktā phalasya ca // BVaky_3,8.36 //",
    "GS24vakyp1pu:2281": "kriyām anye tu manyante kva cid apy anapāśritām /",
    "GS24vakyp1pu:2282": "sādhanaikārthakāritve pravṛttim anapāyinīm // BVaky_3,8.37 //",
    "GS24vakyp1pu:2283": "sāmānyabhūtā sā pūrvaṃ bhāgaśaḥ pravibhajyate /",
    "GS24vakyp1pu:2284": "tato vyāpārarūpeṇa sādhyeva vyavatiṣṭhate // BVaky_3,8.38 //",
    "GS24vakyp1pu:2285": "prakṛtiḥ sādhanānāṃ sā prathamaṃ tac ca kārakam /",
    "GS24vakyp1pu:2286": "vyāpārāṇāṃ tato 'nyatvam aparair upavarṇyate // BVaky_3,8.39 //",
    "GS24vakyp1pu:2287": "bahūnāṃ saṃbhave 'rthānāṃ ke cid evopakārinaḥ /",
    "GS24vakyp1pu:2288": "saṃsarge kaś cid esāṃ tu prādhānyena pratīyate // BVaky_3,8.40 //",
    "GS24vakyp1pu:2289": "sādhyatvāt tatra cākhyātair vyāpārāḥ siddhasādhanāḥ /",
    "GS24vakyp1pu:2290": "prādhānyenābhidhīyante phalenāpi pravartitāḥ // BVaky_3,8.41 //",
    "GS24vakyp1pu:2291": "ekatvāvṛttibhāvābhyāṃ bhedābhedasamanvaye /",
    "GS24vakyp1pu:2292": "saṃkhyās tatropalabhyante saṃkhyeyāvayavakriyāḥ // BVaky_3,8.42 //",
    "GS24vakyp1pu:2293": "siddhasyārthasya pākādeḥ kathaṃ sādhanayogitā /",
    "GS24vakyp1pu:2294": "sādhyatve vā tiṅantena kṛtāṃ bhedo na kaś cana // BVaky_3,8.43 //",
    "GS24vakyp1pu:2295": "tatra kārakayogāyā yady ākhyātaṃ nibandhanam /",
    "GS24vakyp1pu:2296": "ṣaṣṭhvāḥ sā lena saṃbandhe vyudastā kartṛkarmanoḥ // BVaky_3,8.44 //",
    "GS24vakyp1pu:2297": "ekābhidhāna eko 'rtho yugapac ca dvidharmabhāk /",
    "GS24vakyp1pu:2298": "na saṃbhavati siddhatve sa sādhyaḥ syāt kathaṃ punaḥ // BVaky_3,8.45 //",
    "GS24vakyp1pu:2299": "etāvat sādhanaṃ sādhyam etāvad iti kalpanā /",
    "GS24vakyp1pu:2300": "śāstra eva na vākye 'sti vibhāgaḥ paramārthataḥ // BVaky_3,8.46 //",
    "GS24vakyp1pu:2301": "ākhyātaśabde bhāgābhyāṃ sādhyasādhanavartitā /",
    "GS24vakyp1pu:2302": "prakalpitā yathā śāstre sa ghañādisv api kramaḥ // BVaky_3,8.47 //",
    "GS24vakyp1pu:2303": "sādhyatvena kriyā tatra dhāturūpanibandhanā /",
    "GS24vakyp1pu:2304": "sattvabhāvas tu yas tasyāḥ sa ghañādinibandhanaḥ // BVaky_3,8.48 //",
    "GS24vakyp1pu:2305": "bandhutābhedarūpeṇa bandhuśabde vyavasthitā /",
    "GS24vakyp1pu:2306": "samūho bandhvavasthā tu pratyayenābhidhīyate // BVaky_3,8.49 //",
    "GS24vakyp1pu:2307": "tatra yam prati sādhyatvam asiddhā taṃ prati kriyā /",
    "GS24vakyp1pu:2308": "siddhā tu yasmin sādhyatvaṃ na tam eva punaḥ prati // BVaky_3,8.50 //",
    "GS24vakyp1pu:2309": "rājñaḥ putrasya napteti na rājñi vyatiricyate /",
    "GS24vakyp1pu:2310": "putrasyārthaḥ pradhānatvaṃ na cāsya vinivartate // BVaky_3,8.51 //",
    "GS24vakyp1pu:2311": "mṛgo dhāvati paśyeti sādhyasādhanarūpatā /",
    "GS24vakyp1pu:2312": "tathā viṣayabhedena saraṇasyopapadyate // BVaky_3,8.52 //",
    "GS24vakyp1pu:2313": "lakṛtyaktakhalarthānāṃ tathāvyayakṛtām api /",
    "GS24vakyp1pu:2314": "rūḍhiniṣṭhāghañādinām dhātuḥ sādhyasya vācakaḥ // BVaky_3,8.53 //",
    "GS24vakyp1pu:2315": "sādhyasyāpariniṣpatteḥ so 'yam ity anupagrahaḥ /",
    "GS24vakyp1pu:2316": "tiṅantair antareṇevam upamānaṃ tato na taiḥ // BVaky_3,8.54 //",
    "GS24vakyp1pu:2317": "sādhanatvaṃ prasiddhaṃ ca tiṅkṣu saṃbandhināṃ yataḥ /",
    "GS24vakyp1pu:2318": "tenādhyāropa eva syād upamā tu na vidyate // BVaky_3,8.55 //",
    "GS24vakyp1pu:2319": "nyūneṣu ca samāptārtham upamānaṃ vidhīyate /",
    "GS24vakyp1pu:2320": "kriyā caivāśraye sarvā tatra tatra samāpyate // BVaky_3,8.56 //",
    "GS24vakyp1pu:2321": "yenaiva hetunā haṃsaḥ patatīty abhidhīyate /",
    "GS24vakyp1pu:2322": "ātau tasya samāptatvād upamārtho na vidyate // BVaky_3,8.57 //",
    "GS24vakyp1pu:2323": "kriyāṇāṃ jātibhinnānāṃ sādṛśyaṃ nāvadhāryate /",
    "GS24vakyp1pu:2324": "siddheś ca prakrame sādhyam upamātum na śakyate // BVaky_3,8.58 //",
    "GS24vakyp1pu:2325": "vanam vṛkṣā iti yathā bhedābhedavyapāśrayāt /",
    "GS24vakyp1pu:2326": "arthātmā bhidyate bhāve sa bāhyābhyantare kramaḥ // BVaky_3,8.59 //",
    "GS24vakyp1pu:2327": "sāmānye bhāva ity atra yal liṅgam upalabhyate /",
    "GS24vakyp1pu:2328": "bhedānāṃ anumeyatvān na tat teṣu vivakṣyate // BVaky_3,8.60 //",
    "GS24vakyp1pu:2329": "nirdeśe caritārthatvāl liṅgaṃ bhāve 'vivaksitam /",
    "GS24vakyp1pu:2330": "upamānavidhitvāc ca bhāvād anyat pacādisu // BVaky_3,8.61 //",
    "GS24vakyp1pu:2331": "bhavatau yat pacādināṃ tāvad atropadiśyate /",
    "GS24vakyp1pu:2332": "na ca liṅgam pacādināṃ bhavatau samavasthitam // BVaky_3,8.62 //",
    "GS24vakyp1pu:2333": "ekaś ca so 'rthaḥ sattākhyaḥ katham cit kaiś cid ucyate /",
    "GS24vakyp1pu:2334": "liṅgāni cāsya bhidyante pacirūpādibhedavat // BVaky_3,8.63 //",
    "GS24vakyp1pu:2335": "ācāryo mātulaś ceti yathaiko vyapadiśyate /",
    "GS24vakyp1pu:2336": "sambandhibhedād arthātmā sa vidhiḥ paktibhāvayoḥ // BVaky_3,8.64 //",
    "GS24vakyp1pu:2337": "3,9: Kālasamuddeśaḥ vyāpāravyatirekeṇa kālam eke pracakṣate /",
    "GS24vakyp1pu:2338": "nityam ekaṃ vibhu dravyaṃ parimāṇaṃ kriyāvatām // BVaky_3,9.1 //",
    "GS24vakyp1pu:2339": "diṣṭiprasthasuvarṇādi mūrtibhedāya kalpate /",
    "GS24vakyp1pu:2340": "kriyābhedāya kālas tu saṃkhyā sarvasya bhedikā // BVaky_3,9.2 //",
    "GS24vakyp1pu:2341": "utpattau ca sthitau caiva vināśe cāpi tadvatām /",
    "GS24vakyp1pu:2342": "nimittaṃ kālam evāhur vibhaktenātmanā sthitam // BVaky_3,9.3 //",
    "GS24vakyp1pu:2343": "tam asya lokayantrasya sūtradhāraṃ pracakṣate /",
    "GS24vakyp1pu:2344": "pratibandhābhyanujñābhyāṃ tena viśvaṃ vibhajyate // BVaky_3,9.4 //",
    "GS24vakyp1pu:2345": "yadi na pratibadhnīyāt pratibandhaṃ ca notsṛjet /",
    "GS24vakyp1pu:2346": "avasthā vyatikīryeran paurvāparyavinākṛtāḥ // BVaky_3,9.5 //",
    "GS24vakyp1pu:2347": "tasyātmā bahudhā bhinno bhedair dharmāntarāśrayaiḥ /",
    "GS24vakyp1pu:2348": "na hi bhinnam abhinnaṃ vā vastu kiṃ cana vidyate // BVaky_3,9.6 //",
    "GS24vakyp1pu:2349": "naiko na cāpy aneko 'sti na śuklo nāpi cāsitaḥ /",
    "GS24vakyp1pu:2350": "dravyātmā sa tu saṃsargād evaṃrūpaḥ prakāśate // BVaky_3,9.7 //",
    "GS24vakyp1pu:2351": "saṃsargināṃ tu ye bhedā viśeṣās tasya te matāḥ /",
    "GS24vakyp1pu:2352": "sa bhinnas tair vyavasthānāṃ kālo bhedāya kalpate // BVaky_3,9.8 //",
    "GS24vakyp1pu:2353": "viśiṣṭakālasaṃbandhād vṛttilābhaḥ prakalpate /",
    "GS24vakyp1pu:2354": "śaktīnāṃ saṃprayogasya hetutvenāvatiṣṭhate // BVaky_3,9.9 //",
    "GS24vakyp1pu:2355": "janmābhivyaktiniyamāḥ prayogopanibandhanāḥ /",
    "GS24vakyp1pu:2356": "nityādhīnasthititvāc ca sthitir niyamapūrvikā // BVaky_3,9.10 //",
    "GS24vakyp1pu:2357": "sthitasyānugrahas tais tair dharmaiḥ saṃsargibhis tataḥ /",
    "GS24vakyp1pu:2358": "pratibandhas tirobhāvaḥ prahāṇam iti cātmanaḥ // BVaky_3,9.11 //",
    "GS24vakyp1pu:2359": "pratyavasthaṃ tu kālasya vyāpāro 'tra vyavasthitaḥ /",
    "GS24vakyp1pu:2360": "kāla eva hi viśvātmā vyāpāra iti kathyate // BVaky_3,9.12 //",
    "GS24vakyp1pu:2361": "mūrtīnāṃ tena bhinnānām ācayāpacayāḥ pṛthak /",
    "GS24vakyp1pu:2362": "lakṣyante pariṇāmena sarvāsāṃ bhedayoginā // BVaky_3,9.13 //",
    "GS24vakyp1pu:2363": "jalayantrabhramāveśa- sadṛśībhiḥ pravṛttibhiḥ /",
    "GS24vakyp1pu:2364": "sa kalāḥ kalayan sarvāḥ kālākhyāṃ labhate vibhuḥ // BVaky_3,9.14 //",
    "GS24vakyp1pu:2365": "pratibhaddhāś ca yās tena citrā viśvasya vṛttayaḥ /",
    "GS24vakyp1pu:2366": "tāḥ sa evānujānāti yathā tantuḥ śakuntikāḥ // BVaky_3,9.15 //",
    "GS24vakyp1pu:2367": "viśiṣṭakālasaṃbandhāl labdhapākāsu śaktiṣu /",
    "GS24vakyp1pu:2368": "kriyābhivyajyate nityā prayogākhyena karmaṇā // BVaky_3,9.16 //",
    "GS24vakyp1pu:2369": "jātiprayuktā tasyāṃ tu phalavyaktiḥ prajāyate /",
    "GS24vakyp1pu:2370": "kuto 'py adbhutayā vṛttyā śaktibhiḥ sā niyamyate // BVaky_3,9.17 //",
    "GS24vakyp1pu:2371": "tatas tu samavāyākhyā śaktir bhedasya bādhikā /",
    "GS24vakyp1pu:2372": "ekatvam iva tā vyaktīr āpādayati kāraṇaiḥ // BVaky_3,9.18 //",
    "GS24vakyp1pu:2373": "athāsmān niyamād ūrdhvaṃ jātayo yāḥ prayojikāḥ /",
    "GS24vakyp1pu:2374": "tāḥ sarvā vyaktim āyānti svacche chāyā ivāmbhasi // BVaky_3,9.19 //",
    "GS24vakyp1pu:2375": "kāraṇānuvidhāyitvād atha kāraṇa pūrvakāḥ /",
    "GS24vakyp1pu:2376": "guṇās tatropajāyante svajātivyaktihetavaḥ // BVaky_3,9.20 //",
    "GS24vakyp1pu:2377": "āśrayāṇāṃ ca nityatvam āśritānāṃ ca nityatā /",
    "GS24vakyp1pu:2378": "tā vyaktīr anugṛhṇāti sthitis tena prakalpate // BVaky_3,9.21 //",
    "GS24vakyp1pu:2379": "anityasya yathotpāde pāratantryaṃ tathā sthitau /",
    "GS24vakyp1pu:2380": "vināśāyaiva tat śṛṣṭam asvādhīnasthitiṃ viduḥ // BVaky_3,9.22 //",
    "GS24vakyp1pu:2381": "sthitaḥ saṃsargibhir bhāvaiḥ svakriyāsv anugṛhyate /",
    "GS24vakyp1pu:2382": "naiṣāṃ sattām anudgṛhya vṛttir janmavatāṃ smṛtā // BVaky_3,9.23 //",
    "GS24vakyp1pu:2383": "jarākhyā kālaśaktir yā śaktyantaravirodhinī /",
    "GS24vakyp1pu:2384": "sā śaktīḥ pratibadhnāti jāyante ca virodhinaḥ // BVaky_3,9.24 //",
    "GS24vakyp1pu:2385": "prayojakās tu ye bhāvāḥ sthitibhāgasya hetavaḥ /",
    "GS24vakyp1pu:2386": "tirobhavanti te sarve yata ātmā prahīyate // BVaky_3,9.25 //",
    "GS24vakyp1pu:2387": "yathaivādbutayā vṛttyā niṣkramaṃ nirnibandhanam /",
    "GS24vakyp1pu:2388": "apadaṃ jāyate sarvaṃ tathāsyātmā prahīyate // BVaky_3,9.26 //",
    "GS24vakyp1pu:2389": "kriyayor apavargiṇyor nānārthasamavetayoḥ /",
    "GS24vakyp1pu:2390": "saṃbandhinā vinaikena paricchedaḥ kathaṃ bhavet // BVaky_3,9.27 //",
    "GS24vakyp1pu:2391": "yathā tulāyāṃ haste vā nānādravyavyavasthitam /",
    "GS24vakyp1pu:2392": "gurutvaṃ parimīyeta kālād evaṃ kriyāgatiḥ // BVaky_3,9.28 //",
    "GS24vakyp1pu:2393": "jahāti sahavṛttāś ca kriyāḥ sa samavasthitāḥ /",
    "GS24vakyp1pu:2394": "vrīhir yathodakaṃ tena hāyanākhyāṃ prapadyate // BVaky_3,9.29 //",
    "GS24vakyp1pu:2395": "pratibandhābhyanujñābhyāṃ vṛttir yā tasya śāsvatī /",
    "GS24vakyp1pu:2396": "tayā vibhajyamāno 'sau bhajate kramarūpatāṃ // BVaky_3,9.30 //",
    "GS24vakyp1pu:2397": "kartṛbhedāt tadartheṣu pracayāpacayau gataḥ /",
    "GS24vakyp1pu:2398": "samatvaṃ viṣamatvaṃ vā sa ekaḥ pratipadyate // BVaky_3,9.31 //",
    "GS24vakyp1pu:2399": "kriyābhedād yathaikasmiṃs takṣādyākhyā pravartate /",
    "GS24vakyp1pu:2400": "kriyābhedāt tathaikasminn ṛtvādyākhyopajāyate // BVaky_3,9.32 //",
    "GS24vakyp1pu:2401": "ārambhaś ca kriyā caiva niṣṭhā cety abhidhīyate /",
    "GS24vakyp1pu:2402": "dharmāntarāṇām adhyāsa- bhedāt sadasadātmanaḥ // BVaky_3,9.33 //",
    "GS24vakyp1pu:2403": "yāvāṃś ca dvyaṇukādīnāṃ tāvān himavato 'py asau /",
    "GS24vakyp1pu:2404": "na hy ātmā kasya cid bhettuṃ pracetuṃ vāpi śakyate // BVaky_3,9.34 //",
    "GS24vakyp1pu:2405": "anyais tu bhāvair anyeṣāṃ pracayaḥ parikalpyate /",
    "GS24vakyp1pu:2406": "śanair idam idaṃ kṣipram iti tena pratīyate // BVaky_3,9.35 //",
    "GS24vakyp1pu:2407": "asataś ca kramo nāsti sa hi bhettuṃ na śakyate /",
    "GS24vakyp1pu:2408": "sato 'pi cātmatattvaṃ yat tat tathaivāvatiṣṭhate // BVaky_3,9.36 //",
    "GS24vakyp1pu:2409": "kriyopādhiś ca san bhūta- bhaviṣyadvartamānatāḥ /",
    "GS24vakyp1pu:2410": "ekādaśābhir ākārair vibhaktāḥ pratipadyate // BVaky_3,9.37 //",
    "GS24vakyp1pu:2411": "bhūtaḥ pañcavidhas tatra bhaviṣyaṃś ca caturvidhaḥ /",
    "GS24vakyp1pu:2412": "vartamāno dvidhākhyāta ity ekādaśa kalpanāḥ // BVaky_3,9.38 //",
    "GS24vakyp1pu:2413": "kāle nidhāya svaṃ rūpaṃ prajñayā yan nigṛhyate /",
    "GS24vakyp1pu:2414": "bhāvās tato nivartante tatra saṃkrāntaśaktayaḥ // BVaky_3,9.39 //",
    "GS24vakyp1pu:2415": "bhāvināṃ caiva yad rūpaṃ tasya ca pratibimbakam /",
    "GS24vakyp1pu:2416": "sunirmṛṣṭa ivādarśe kāla evopapadyate // BVaky_3,9.40 //",
    "GS24vakyp1pu:2417": "tṛṇaparṇalatādīni yathā sroto 'nukarṣati /",
    "GS24vakyp1pu:2418": "pravartayati kālo 'pi mātrā mātrāvatāṃ tathā // BVaky_3,9.41 //",
    "GS24vakyp1pu:2419": "āviśyevānusaṃdhatte yathā gatimatāṃ gatīḥ /",
    "GS24vakyp1pu:2420": "vāyus tatraiva kālātmā vidhatte kramarūpatām // BVaky_3,9.42 //",
    "GS24vakyp1pu:2421": "ayanapravibhāgaś ca gatīś ca jyotiṣāṃ dhruvā /",
    "GS24vakyp1pu:2422": "nivṛttiprabhavāś caiva bhūtānāṃ tannibandhanāḥ // BVaky_3,9.43 //",
    "GS24vakyp1pu:2423": "mātrāṇāṃ pariṇāmā ye kālavṛttyanupātinaḥ /",
    "GS24vakyp1pu:2424": "nakṣatrākhyā pṛthak teṣu cihnamātraṃ tu tārakāḥ // BVaky_3,9.44 //",
    "GS24vakyp1pu:2425": "rutair mṛgaśakuntānāṃ sthāvarāṇāṃ ca vṛttibhiḥ /",
    "GS24vakyp1pu:2426": "chāyādipariṇāmaiś ca ṛtudhāmā nirūpyate // BVaky_3,9.45 //",
    "GS24vakyp1pu:2427": "nirbhāsopagamo yo 'yaṃ kramavān iva dṛśyate /",
    "GS24vakyp1pu:2428": "akramasyāpi viśvasya tat kālasya viceṣṭitam // BVaky_3,9.46 //",
    "GS24vakyp1pu:2429": "dūrāntikavyavasthānam adhvādhikaraṇaṃ yathā /",
    "GS24vakyp1pu:2430": "cirakṣipravyavasthānaṃ kālādhikaraṇaṃ tathā // BVaky_3,9.47 //",
    "GS24vakyp1pu:2431": "tasyābhinnasya kālasya vyavahāre kriyākṛtāḥ /",
    "GS24vakyp1pu:2432": "bhedā iva trayaḥ siddhā yāṃl loko nātivartate // BVaky_3,9.48 //",
    "GS24vakyp1pu:2433": "ekasya śaktayas tisraḥ kālasya samavasthitāḥ /",
    "GS24vakyp1pu:2434": "yatsaṃbandhena bhāvānāṃ darśanādarśane satām // BVaky_3,9.49 //",
    "GS24vakyp1pu:2435": "dvābhyāṃ sa kila śaktibhyāṃ bhāvānāṃ varaṇātmakaḥ /",
    "GS24vakyp1pu:2436": "śaktis tu vartamānākhyā bhāvarūpaprakāśinī // BVaky_3,9.50 //",
    "GS24vakyp1pu:2437": "anāgatā janmaśakteḥ śaktir apratibandhikā /",
    "GS24vakyp1pu:2438": "atītākhyā tu yā śaktis tayā janma virudhyate // BVaky_3,9.51 //",
    "GS24vakyp1pu:2439": "tamaḥprakāśavat tv ete trayo 'dhvāno vyavasthitāḥ /",
    "GS24vakyp1pu:2440": "akramās teṣu bhāvānāṃ kramaḥ samupalabhyate // BVaky_3,9.52 //",
    "GS24vakyp1pu:2441": "dvau tu tatra tamorūpāv ekasyālokavat sthitiḥ /",
    "GS24vakyp1pu:2442": "atītam api keṣāṃ cit punar viparivartate // BVaky_3,9.53 //",
    "GS24vakyp1pu:2443": "yugapad vartamānatvaṃ taddharmā pratipadyate /",
    "GS24vakyp1pu:2444": "keṣāṃ cid vartamānatvāc caiti tadvad atītatām // BVaky_3,9.54 //",
    "GS24vakyp1pu:2445": "hetupakārād ākṣipto vartamānatvam āgataḥ /",
    "GS24vakyp1pu:2446": "śāntahetūpakāraḥ san punar nopaiti darśanam // BVaky_3,9.55 //",
    "GS24vakyp1pu:2447": "dve eva kālasya vibhoḥ keṣāṃ cic chaktivartmanī /",
    "GS24vakyp1pu:2448": "karoti yābhyāṃ bhāvānām unmīlananimīlane // BVaky_3,9.56 //",
    "GS24vakyp1pu:2449": "kalābhiḥ pṛthagarthābhiḥ pravibhaktaṃ svabhāvataḥ /",
    "GS24vakyp1pu:2450": "ke cid buddhyanusaṃhāra- lakṣaṇaṃ taṃ pracakṣate // BVaky_3,9.57 //",
    "GS24vakyp1pu:2451": "jñānānugataśaktiṃ vā bāhyaṃ vā satyataḥ sthitam /",
    "GS24vakyp1pu:2452": "kālātmānam anāśritya vyavahartuṃ na śakyate // BVaky_3,9.58 //",
    "GS24vakyp1pu:2453": "tisro bhāvasya bhāvasya keṣāṃ cid bhāvaśaktayaḥ /",
    "GS24vakyp1pu:2454": "tābhiḥ svaśaktibhiḥ sarvaṃ sadaivāsti ca nāsti ca // BVaky_3,9.59 //",
    "GS24vakyp1pu:2455": "sattvād avyatirekeṇa tās tisro 'pi vyavasthitāḥ /",
    "GS24vakyp1pu:2456": "kramas tās tadabhedāc ca sadasattvaṃ na bhidyate // BVaky_3,9.60 //",
    "GS24vakyp1pu:2457": "darśanādarśanenaikaṃ dṛṣṭādṛṣṭaṃ tad eva tu /",
    "GS24vakyp1pu:2458": "adhvanām ekatā nāsti na ca kiṃ cin nivartate // BVaky_3,9.61 //",
    "GS24vakyp1pu:2459": "śaktyātmadevatāpakṣair bhinnaṃ kālasya darśanam /",
    "GS24vakyp1pu:2460": "prathamaṃ tad avidyāyāṃ yad vidyāyāṃ na vidyate // BVaky_3,9.62 //",
    "GS24vakyp1pu:2461": "abhede yadi kālasya hrasvadīrghaplutādiṣu /",
    "GS24vakyp1pu:2462": "dṛśyate bhedanirbhāsaḥ sa cirakṣiprabuddhivat // BVaky_3,9.63 //",
    "GS24vakyp1pu:2463": "hrasvadīrghaplutāvṛttyā nālikāsalilādiṣu /",
    "GS24vakyp1pu:2464": "kathaṃ pracayayogaḥ syāt kalpanāmātrahetukaḥ // BVaky_3,9.64 //",
    "GS24vakyp1pu:2465": "abhivyaktinimittasya pracayena pracīyate /",
    "GS24vakyp1pu:2466": "abhinnam api śabdasya tattvam apracayātmakam // BVaky_3,9.65 //",
    "GS24vakyp1pu:2467": "evaṃ mātrāturīyasya bhedo dāśatayasya vā /",
    "GS24vakyp1pu:2468": "parimāṇavikalpena śabdātmani na vidyate // BVaky_3,9.66 //",
    "GS24vakyp1pu:2469": "anuniṣpādikalpena ye 'ntarāla iva sthitāḥ /",
    "GS24vakyp1pu:2470": "śabdās te pratipattṝṇām upāyāḥ pratipattaye // BVaky_3,9.67 //",
    "GS24vakyp1pu:2471": "viśiṣṭam avadhiṃ taṃ tam upādāya prakalpate /",
    "GS24vakyp1pu:2472": "kālaḥ kālavatām ekaḥ kṣaṇamāsartubhedabhāk // BVaky_3,9.68 //",
    "GS24vakyp1pu:2473": "buddhyavagrahabhedāc ca vyavahārātmani sthitaḥ /",
    "GS24vakyp1pu:2474": "tāvān eva kṣaṇaḥ kālo yugamanvantarāṇi vā // BVaky_3,9.69 //",
    "GS24vakyp1pu:2475": "pratibandhābhyanujñābhyāṃ nālikāvivarāśrite /",
    "GS24vakyp1pu:2476": "yad ambhasi prakṣaraṇaṃ tat kālasyaiva ceṣṭitam // BVaky_3,9.70 //",
    "GS24vakyp1pu:2477": "alpe mahati vā chidre tatsaṃbandhe na bhidyate /",
    "GS24vakyp1pu:2478": "kālasya vṛttir ātmāpi tam evāsyānuvartate // BVaky_3,9.71 //",
    "GS24vakyp1pu:2479": "ākrīḍa iva kālasya dṛśyate yaḥ svaśaktibhiḥ /",
    "GS24vakyp1pu:2480": "bahurūpasya bhāveṣu bahudhā tena bhidyate // BVaky_3,9.72 //",
    "GS24vakyp1pu:2481": "tvacisārasya vā vṛddhiṃ tṛṇarājasya vā dadhat /",
    "GS24vakyp1pu:2482": "tāvat tadvṛddhiyogena kālatattvaṃ vikalpate // BVaky_3,9.73 //",
    "GS24vakyp1pu:2483": "vyatikrame 'pi mātrāṇāṃ tasya nāsti vyatikramaḥ /",
    "GS24vakyp1pu:2484": "na gantṛgatibhedena mārgabhedo 'sti kaś cana // BVaky_3,9.74 //",
    "GS24vakyp1pu:2485": "udayāstamayāvṛttyā jyotiṣāṃ lokasiddhayā /",
    "GS24vakyp1pu:2486": "kālasyāvyatipāte 'pi tāddharmyam iva lakṣyate // BVaky_3,9.75 //",
    "GS24vakyp1pu:2487": "ādityagrahanakṣatra- parispandam athāpare /",
    "GS24vakyp1pu:2488": "bhinnam āvṛttibhedena kālaṃ kālavido viduḥ // BVaky_3,9.76 //",
    "GS24vakyp1pu:2489": "kriyāntarapariccheda- pravṛttā yā kriyāṃ prati /",
    "GS24vakyp1pu:2490": "nirjñātaparimāṇā sā kāla ity abhidhīyate // BVaky_3,9.77 //",
    "GS24vakyp1pu:2491": "jñāne rūpasya saṃkrāntir jñānenaivānusaṃhṛtiḥ /",
    "GS24vakyp1pu:2492": "ataḥ kriyāntarābhāve sā kriyā kāla iṣyate // BVaky_3,9.78 //",
    "GS24vakyp1pu:2493": "bhūto ghaṭa itīyaṃ ca sattāyā eva bhūtatā /",
    "GS24vakyp1pu:2494": "bhūtā satteti sattāyāḥ sattā bhūtābhidhīyate // BVaky_3,9.79 //",
    "GS24vakyp1pu:2495": "parato bhidyate sarvam ātmā tu na vikalpyate /",
    "GS24vakyp1pu:2496": "parvatādisthitis tasmāt pararūpeṇa bhidyate // BVaky_3,9.80 //",
    "GS24vakyp1pu:2497": "prasiddhabhedā vyāpārā virūpāvayavakriyāḥ /",
    "GS24vakyp1pu:2498": "sāhacaryeṇa bhidyante sarūpāvayavakriyāḥ // BVaky_3,9.81 //",
    "GS24vakyp1pu:2499": "*vyavadhānam ivopaiti nivṛtta iva dṛśyate /",
    "GS24vakyp1pu:2500": "kriyāsamūho bhujyādir antarālapravṛttibhiḥ // BVaky_3,9.82 *//",
    "GS24vakyp1pu:2501": "*na ca vicchinnarūpo 'pi so 'virāmān nivartate /",
    "GS24vakyp1pu:2502": "sarvaiva hi kriyānyena samkīrṇevopalabhyate // BVaky_3,9.83 *//",
    "GS24vakyp1pu:2503": "*tadantarāladṛṣṭā vā sarvaivāvayavakriyā */",
    "GS24vakyp1pu:2504": "sādṛśyāt sati bhede tu tadaṅgatvena gṛhyate // BVaky_3,9.84 //",
    "GS24vakyp1pu:2505": "sad asad vāpi vastu syāt tṛtīyaṃ nāsti kiṃ cana /",
    "GS24vakyp1pu:2506": "tena bhūtabhaviṣyantau muktvā madhyaṃ na vidyate // BVaky_3,9.85 //",
    "GS24vakyp1pu:2507": "nirvṛttirūpam ekasya bhedābhāvān na kalpate /",
    "GS24vakyp1pu:2508": "sad asad vāpi tenaikaṃ kramarūpaṃ kathaṃ bhavet // BVaky_3,9.86 //",
    "GS24vakyp1pu:2509": "bahūnāṃ cānavasthānād ekam evopalabhyate /",
    "GS24vakyp1pu:2510": "yathopalabdhi smaraṇaṃ tatra cāpy upapadyate // BVaky_3,9.87 //",
    "GS24vakyp1pu:2511": "sadasadrūpam ekaṃ syād sarvasyaikatvakalpane /",
    "GS24vakyp1pu:2512": "nirvṛttirūpaṃ nirvṛtteḥ sāmānyam atha vā bhavet // BVaky_3,9.88 //",
    "GS24vakyp1pu:2513": "kāryotpattau samarthaṃ vā svena dharmeṇa tat tathā /",
    "GS24vakyp1pu:2514": "ātmatattvena gṛhyeta sā cāsmin vartamānatā // BVaky_3,9.89 //",
    "GS24vakyp1pu:2515": "kriyāprabandharūpaṃ yad adhyātmaṃ vinigṛhyate /",
    "GS24vakyp1pu:2516": "saṃkrāntarūpam ekatra tām āhur vartamānatām // BVaky_3,9.90 //",
    "GS24vakyp1pu:2517": "kriyātipattir atyantaṃ kriyānutpattilakṣaṇā /",
    "GS24vakyp1pu:2518": "na ca bhūtam anutpannaṃ na bhaviṣyat tathāvidham // BVaky_3,9.91 //",
    "GS24vakyp1pu:2519": "prāg viruddhakriyotpādān nirvṛtte vā virodhini /",
    "GS24vakyp1pu:2520": "vyāpāre 'vadhibhedena viṣayas tatra bhidyate // BVaky_3,9.92 //",
    "GS24vakyp1pu:2521": "vyabhicāre nimittasya sādhutvaṃ na prakalpate /",
    "GS24vakyp1pu:2522": "bhāvy āsīd iti sūtreṇa tat kāle 'nyatra śiṣyate // BVaky_3,9.93 //",
    "GS24vakyp1pu:2523": "svakāla eva sādhutve kālabhede gatiḥ katham /",
    "GS24vakyp1pu:2524": "vākyārthād atadartheṣu viśiṣṭatvaṃ na sidhyati // BVaky_3,9.94 //",
    "GS24vakyp1pu:2525": "tadarthaś ced avayavo bhāvino bhūtatāgatiḥ /",
    "GS24vakyp1pu:2526": "na syād atyantabhūtatvam evaikaṃ tatra saṃbhavet // BVaky_3,9.95 //",
    "GS24vakyp1pu:2527": "viśiṣṭakālatā pūrvaṃ tathāpi tu viśeṣaṇe /",
    "GS24vakyp1pu:2528": "āśrayāt so 'ntaraṅgatvāt tatra sādhur bhaviṣyati // BVaky_3,9.96 //",
    "GS24vakyp1pu:2529": "āmiśra eva prakrāntaḥ sa padārthas tathāvidhaḥ /",
    "GS24vakyp1pu:2530": "kevalasya vimiśratvaṃ nitye 'rthe nopapadyate // BVaky_3,9.97 //",
    "GS24vakyp1pu:2531": "śuddhe ca kāle vyākhyātam āmiśre na prasidhyati /",
    "GS24vakyp1pu:2532": "sādhutvam ayathākālaṃ tat sūtreṇopadiśyate // BVaky_3,9.98 //",
    "GS24vakyp1pu:2533": "ākhyātapadavācye 'rthe nirvartyatvāt pradhānatā /",
    "GS24vakyp1pu:2534": "viśeṣaṇaṃ tadākṣepāt tatkāle vyavatiṣṭhate // BVaky_3,9.99 //",
    "GS24vakyp1pu:2535": "saṃpratyayānukāro vā śabdavyāpāra eva vā /",
    "GS24vakyp1pu:2536": "adhyasyate viruddhe 'rthe na ca tena virudhyate // BVaky_3,9.100 //",
    "GS24vakyp1pu:2537": "bhūtaṃ bhaviṣyad ity etau pratyayau vartamānatām /",
    "GS24vakyp1pu:2538": "atyajantau prapadyete viruddhāśrayarūpatām // BVaky_3,9.101 //",
    "GS24vakyp1pu:2539": "adhvano vartamānasya viṣayeṇa bhaviṣyatā /",
    "GS24vakyp1pu:2540": "bhāṣye bhaviṣyatkāleti kāryārthaṃ vyapadiśyate // BVaky_3,9.103 //",
    "GS24vakyp1pu:2541": "icchā cikīrśatīty atra svakālam anurudhyate /",
    "GS24vakyp1pu:2542": "bhaviṣyati prakṛtyarthe tatkālaṃ nānurudhyate // BVaky_3,9.104 //",
    "GS24vakyp1pu:2543": "āśāsyamānatantratvād āśaṃsāyāṃ viparyayaḥ /",
    "GS24vakyp1pu:2544": "prayoktṛdharmaḥ śabdārthe śabdair evānuśajyate // BVaky_3,9.105 //",
    "GS24vakyp1pu:2545": "apchālibījasaṃyoge vartate niṣpadir yadā /",
    "GS24vakyp1pu:2546": "tatrāvayavavṛttitvād bhaviṣyatpratiṣedhanam // BVaky_3,9.106 //",
    "GS24vakyp1pu:2547": "phalaprasavarūpe tu niṣpadau bhūtakālatā /",
    "GS24vakyp1pu:2548": "dharmāntareṣu tad rūpam adhyasya parikalpyate // BVaky_3,9.107 //",
    "GS24vakyp1pu:2549": "upayukte nimittānāṃ vyāpāre phalasiddhaye /",
    "GS24vakyp1pu:2550": "tatra rūpaṃ yad adhyastaṃ tatkālaṃ tat pratīyate // BVaky_3,9.108 //",
    "GS24vakyp1pu:2551": "niṣpattāv avadhiḥ kaś cit kaś cit prativivakṣitaḥ /",
    "GS24vakyp1pu:2552": "hetujanmavyapekṣātaḥ phalajanmeti cocyate // BVaky_3,9.109 //",
    "GS24vakyp1pu:2553": "abahiḥsādhanādhīnā siddhir yatra vivakṣitā /",
    "GS24vakyp1pu:2554": "tat sādhanāntarābhāvāt siddham ity apadiśyate // BVaky_3,9.110 //",
    "GS24vakyp1pu:2555": "tasmād avadhibhedena siddhā mukhyaiva bhūtatā /",
    "GS24vakyp1pu:2556": "anāgatatvam astitvaṃ hetudharmavyapekṣaṇe // BVaky_3,9.111 //",
    "GS24vakyp1pu:2557": "satām indriyasaṃbandhāt saiva sattā viśiṣyate /",
    "GS24vakyp1pu:2558": "bhedena vyavahāro hi vastvantaranibandhanaḥ // BVaky_3,9.112 //",
    "GS24vakyp1pu:2559": "astitvaṃ vastumātrasya buddhyā tu parigṛhyate /",
    "GS24vakyp1pu:2560": "yaḥ samāsādanād bhedaḥ sa tatra na vivakṣitaḥ // BVaky_3,9.113 //",
    "GS24vakyp1pu:2561": "yogād vā strītvapuṃstvābhyāṃ na kiṃ cid avatiṣṭhate /",
    "GS24vakyp1pu:2562": "svasminn ātmani tatrānyad bhūtaṃ bhāvi ca kathyate // BVaky_3,9.114 //",
    "GS24vakyp1pu:2563": "3,10: Puruṣasamuddeśa pratyaktā parabhāvaś cāpy upādhī kartṛkarmanoḥ /",
    "GS24vakyp1pu:2564": "tayoḥ śrutiviśeṣeṇa vācakau madhyamottamau // BVaky_3,10.1 //",
    "GS24vakyp1pu:2565": "sad asad vāpi caitanyam etābhyām avagamyate /",
    "GS24vakyp1pu:2566": "caitanyabhāge prathamaḥ puruṣo na tu vartate // BVaky_3,10.2 //",
    "GS24vakyp1pu:2567": "budhijānāticitibhiḥ prathame puruṣe sati /",
    "GS24vakyp1pu:2568": "samjñānārthair na caitanya- syopayogaḥ prakāśyate // BVaky_3,10.3 //",
    "GS24vakyp1pu:2569": "saṃbodhanārthaḥ sarvatra madhyame kaiś cid iṣyate /",
    "GS24vakyp1pu:2570": "tathā saṃbodhane sarvāṃ prathamāṃ yuṣmado viduḥ // BVaky_3,10.4 //",
    "GS24vakyp1pu:2571": "saṃbodhanaṃ na loke 'sti vidhātavyena vastunā /",
    "GS24vakyp1pu:2572": "svāhendraśatrur vardhasva yathā rājā bhaveti ca // BVaky_3,10.5 //",
    "GS24vakyp1pu:2573": "yuṣmadarthasya siddhatvān niyatā cādyudāttatā /",
    "GS24vakyp1pu:2574": "yuṣmadaḥ prathamāntasya paraś cen na padād asau // BVaky_3,10.6 //",
    "GS24vakyp1pu:2575": "guṇapradhānatābhedaḥ puruśādiviparyayaḥ /",
    "GS24vakyp1pu:2576": "nirdeśaś cānyathā śāstre nityatvān na virudhyate // BVaky_3,10.7 //",
    "GS24vakyp1pu:2577": "yathānirdeśam arthāḥ syur yesāṃ śāstraṃ vidhāyakam /",
    "GS24vakyp1pu:2578": "kim cit sāmānyam āśritya sthite tu pratipādanam // BVaky_3,10.8 //",
    "GS24vakyp1pu:2579": "yo 'śve yaḥ pīṭha ity atra bhūtayor aśvapīṭhayoḥ /",
    "GS24vakyp1pu:2580": "yathopalakṣaṇārthatvaṃ tathārtheṣv anuśāsanam // BVaky_3,10.9 //",
    "GS24vakyp1pu:2581": "3,11: Saṃkhyāsamuddeśa saṃkhyāvān sattvabhūto 'rthaḥ sarva evābhidhīyate /",
    "GS24vakyp1pu:2582": "bhedābhedavibhāgo hi loke saṃkhyānibandhanaḥ // BVaky_3,11.1 //",
    "GS24vakyp1pu:2583": "sa dharmo vyatirikto vā teṣāṃ ātmaiva vā tathā /",
    "GS24vakyp1pu:2584": "bhedahetutvam āśritya saṃkhyeti vyapadiśyate // BVaky_3,11.2 //",
    "GS24vakyp1pu:2585": "samavetā paricchedye kva cid anyatra sā sthitā /",
    "GS24vakyp1pu:2586": "prakalpayati bhāvānāṃ saṃkhyā bhedaṃ tathātmanaḥ // BVaky_3,11.3 //",
    "GS24vakyp1pu:2587": "paratve cāparatve ca bhede tulyā śrutir yathā /",
    "GS24vakyp1pu:2588": "saṃkhyāśabdābhidheyatvaṃ bhedahetos tathā guṇe // BVaky_3,11.4 //",
    "GS24vakyp1pu:2589": "asvatantre svatantratvaṃ paradharmo yathā guṇe /",
    "GS24vakyp1pu:2590": "abhedye bhedyabhāvo 'pi dravyadharmas tathā guṇe // BVaky_3,11.5 //",
    "GS24vakyp1pu:2591": "svabuddhyā tam apoddhṛtya loko 'py āgamam āśritaḥ /",
    "GS24vakyp1pu:2592": "svadharmād anyadharmeṇa vyācaṣṭe pratipattaye // BVaky_3,11.6 //",
    "GS24vakyp1pu:2593": "paropakāratattvānāṃ svātantryenābhidhāyakaḥ /",
    "GS24vakyp1pu:2594": "śabdaḥ sarvapadārthānā svadharmad viprakṛṣyate // BVaky_3,11.7 //",
    "GS24vakyp1pu:2595": "yathaivāviṣayaṃ jñānaṃ na kiṃ cid avabhāsate /",
    "GS24vakyp1pu:2596": "tathā bhāvo 'py asaṃsṛṣṭo na kaś cid upalabhyate // BVaky_3,11.8 //",
    "GS24vakyp1pu:2597": "bhedena tu samākhyātaṃ yal loko 'py anuvartate /",
    "GS24vakyp1pu:2598": "āgamāc chāstrasadṛśo vyavahāraḥ sa varṇyate // BVaky_3,11.9 //",
    "GS24vakyp1pu:2599": "buddhau sthiteṣu teṣv evam adhyāropo na durlabhaḥ /",
    "GS24vakyp1pu:2600": "paradharmasya na hy atra sadasattvaṃ prayojakam // BVaky_3,11.10 //",
    "GS24vakyp1pu:2601": "sāmānyeṣv api sāmānyaṃ viśeṣeṣu viśiṣṭatā /",
    "GS24vakyp1pu:2602": "saṃkhyāsu saṃkhyā liṅgeṣu liṅgam evaṃ prakalpate // BVaky_3,11.11 //",
    "GS24vakyp1pu:2603": "ato dravyāśritāṃ saṃkhyām āhuḥ saṃsargavādinaḥ /",
    "GS24vakyp1pu:2604": "bhedābhedavyatīteṣu bhedābhedavidhāyinīm // BVaky_3,11.12 //",
    "GS24vakyp1pu:2605": "ātmāntarānāṃ yenātmā tadrūpa iva lakṣyate /",
    "GS24vakyp1pu:2606": "atadrūpeṇa saṃsargāt sā nimittasarūpatā // BVaky_3,11.13 //",
    "GS24vakyp1pu:2607": "saṃsṛṣṭeṣv api nirbhāge bhūteṣv arthakriyā yathā /",
    "GS24vakyp1pu:2608": "sattvādiṣu ca mātrāsu sarvāsv evaṃ pratīyate // BVaky_3,11.14 //",
    "GS24vakyp1pu:2609": "dvitvādiyonir ekatvaṃ bhedās tatpūrvakā yataḥ /",
    "GS24vakyp1pu:2610": "vinā tena na saṃkhyānām anyāsām asti saṃbhavaḥ // BVaky_3,11.15 //",
    "GS24vakyp1pu:2611": "ekatve buddhisahite nimittaṃ dvitvajanmani /",
    "GS24vakyp1pu:2612": "ekatvābhyāṃ samutpannam evaṃ vā tat pratīyate // BVaky_3,11.16 //",
    "GS24vakyp1pu:2613": "ekatvasamudāyo vā sāpekṣe vā pṛthak pṛthak /",
    "GS24vakyp1pu:2614": "ekatve dvitvam ity evaṃ tayor dvivacanaṃ bhavet // BVaky_3,11.17 //",
    "GS24vakyp1pu:2615": "eko 'pi guṇabhedena saṅgho bhedaṃ prakalpayet /",
    "GS24vakyp1pu:2616": "āśrayāśrayibhedo hi tadāśrayanibandhanaḥ // BVaky_3,11.18 //",
    "GS24vakyp1pu:2617": "saṃkhyeyasaṅghasaṃkhyāna- saṅghaḥ saṃkhyeti kathyate /",
    "GS24vakyp1pu:2618": "vimśatyādisu sānyasva dravyasaṅghasya bhedikā // BVaky_3,11.19 //",
    "GS24vakyp1pu:2619": "ekaviṃśatisaṃkhvāvāṃ saṃkhyāntarasarūpayoḥ /",
    "GS24vakyp1pu:2620": "ekasyāṃ buddhyanāvṛttyā, bhāgayor iva kalpanā // BVaky_3,11.20 //",
    "GS24vakyp1pu:2621": "asaṃkhyāsamudāyatvāt saṃkhyākāryaṃ vidhīyate /",
    "GS24vakyp1pu:2622": "samūhatve tu tan na syāt svāṅgādisamudāyavat // BVaky_3,11.21 //",
    "GS24vakyp1pu:2623": "saṃkhyeyāntaratantrāsu yā saṃkhyāsu pravartate /",
    "GS24vakyp1pu:2624": "āvṛttivargasaṃkhyeyā tāṃ saṃkhyāṃ tādṛśīṃ viduḥ // BVaky_3,11.22 //",
    "GS24vakyp1pu:2625": "na saṃkhyāyāṃ na saṃkhyeye dvau daśety asti saṃbhavaḥ /",
    "GS24vakyp1pu:2626": "bhedābhāvān na saṃkhyāyāṃ virodhān na tadāśraye // BVaky_3,11.23 //",
    "GS24vakyp1pu:2627": "saṃkhyāyete daśadvargau dvidaśā iti saṃkhyayā /",
    "GS24vakyp1pu:2628": "tadrūpe vāpi saṃkhyeya āvṛttiḥ parigaṇyate // BVaky_3,11.24 //",
    "GS24vakyp1pu:2629": "saṃkhyā nāma na saṃkhyāsti saṃjñaiṣeti yathocyate /",
    "GS24vakyp1pu:2630": "rūpaṃ na rūpam apy evaṃ samjñā sā hi sitādiṣu // BVaky_3,11.25 //",
    "GS24vakyp1pu:2631": "saṃkhyānajātiyogāt tu saṃkhyā saṃkhyeti kathyate /",
    "GS24vakyp1pu:2632": "rūpatvajātiyogāc ca rūpe rūpam iti smṛtam // BVaky_3,11.26 //",
    "GS24vakyp1pu:2633": "nimittam ekam ity atra vibhaktyā nābhidhīyate /",
    "GS24vakyp1pu:2634": "tadvatas tu yad ekatvaṃ vibhaktis tatra vartate // BVaky_3,11.27 //",
    "GS24vakyp1pu:2635": "ekasya pracayo dṛṣṭaḥ samūhaś ca dvayos tathā /",
    "GS24vakyp1pu:2636": "nimittavyatirekeṇa saṃkhyānyā bhedikā tataḥ // BVaky_3,11.28 //",
    "GS24vakyp1pu:2637": "tad ekam api caikatvaṃ vibhaktiśravaṇād ṛte /",
    "GS24vakyp1pu:2638": "nocyate tena śabdena vibhaktyā tu sahocyate // BVaky_3,11.29 //",
    "GS24vakyp1pu:2639": "anvayavyatirekau ca yadi syād vacanāntaram /",
    "GS24vakyp1pu:2640": "syātām asati tasmimś ca prakṛtyartho na kalpyate // BVaky_3,11.30 //",
    "GS24vakyp1pu:2641": "ekatvam eka ity atra śuddhadravyaviśeṣaṇam /",
    "GS24vakyp1pu:2642": "saguṇas tu prakṛtyartho vibhaktyarthena bhidyate // BVaky_3,11.31 //",
    "GS24vakyp1pu:2643": "dvyekayor iti nirdeśāt saṃkhyāmātre 'pi saṃbhavaḥ /",
    "GS24vakyp1pu:2644": "ekādīnāṃ prasiddhyā tu saṃkhyeyārthatvam ucyate // BVaky_3,11.32 //",
    "GS24vakyp1pu:2645": "3,12: Upagrahasamuddeśa ya ātmanepadād bhedaḥ kva cid arthasya gamyate /",
    "GS24vakyp1pu:2646": "anyataś cāpi lādeśān manyante tam upagraham // BVaky_3,12.1 //",
    "GS24vakyp1pu:2647": "kva cit sādhanam evāsau kva cit tasya viśeṣaṇam /",
    "GS24vakyp1pu:2648": "sādhanaṃ tatra karmādi vyaktavāco viśeṣaṇam // BVaky_3,12.2 //",
    "GS24vakyp1pu:2649": "kriyā viṣayabhedena jīvikādiṣu bhidyate /",
    "GS24vakyp1pu:2650": "lādeśaiḥ sa kriyābhedo vākyeṣv api niyamyate // BVaky_3,12.3 //",
    "GS24vakyp1pu:2651": "dhātvarthas tadviśeṣaś cāpy uktaḥ kva cid upagrahaḥ /",
    "GS24vakyp1pu:2652": "dhātvartho gandhanādiḥ syād vyatihāro viśeṣaṇam // BVaky_3,12.4 //",
    "GS24vakyp1pu:2653": "kriyāpravṛttāv ākhyātā kaiś cit svārthaparārthatā /",
    "GS24vakyp1pu:2654": "asati vā sati vāpi vivakṣitanibandhanā // BVaky_3,12.5 //",
    "GS24vakyp1pu:2655": "kesāṃ cit kartrabhiprāye ṇicā saha vikalpate /",
    "GS24vakyp1pu:2656": "ātmanepadam anyesāṃ tadarthā prakṛtir yathā // BVaky_3,12.6 //",
    "GS24vakyp1pu:2657": "krīṇīṣva vapate dhatte cinoti cinute 'pi ca /",
    "GS24vakyp1pu:2658": "āptaprayogā dṛśyante yeṣu ṇyartho 'bhidhīyate // BVaky_3,12.7 //",
    "GS24vakyp1pu:2659": "saṃvidhānaṃ pacādināṃ kva cid arthaḥ pratīyate /",
    "GS24vakyp1pu:2660": "tannimittā yathānyāpi kriyādhiśrayaṇādikā // BVaky_3,12.8 //",
    "GS24vakyp1pu:2661": "kartrabhiprāyatā sūtre kriyābhedopalakṣaṇam /",
    "GS24vakyp1pu:2662": "tathābhūtā kriyā yā hi tatkartā phalabhāg yataḥ // BVaky_3,12.9 //",
    "GS24vakyp1pu:2663": "yathopalakṣyate kālas tārakādarśanādibhiḥ /",
    "GS24vakyp1pu:2664": "tathā phalaviśeṣeṇa kriyābhedo nidarśyate // BVaky_3,12.10 //",
    "GS24vakyp1pu:2665": "kriyāviśeṣavacane sāmarthyam uparudhyate /",
    "GS24vakyp1pu:2666": "kesāṃ cid anye tu kṛtāḥ svariteto ñitas tathā // BVaky_3,12.11 //",
    "GS24vakyp1pu:2667": "anubandhaś ca siddhe 'rthe smṛtyartham anuṣajyate /",
    "GS24vakyp1pu:2668": "tulyārtheṣv api cāvaśyaṃ na sarveṣv ekadharmatā // BVaky_3,12.12 //",
    "GS24vakyp1pu:2669": "dṛśīkṣyoḥ sadṛśe 'py arthe nābhedaḥ pratipūrvayoḥ /",
    "GS24vakyp1pu:2670": "ṇyarthopādāyinas tasmān na tulyārthāḥ pacādibhiḥ // BVaky_3,12.13 //",
    "GS24vakyp1pu:2671": "umbhyarthe vartamānasya karoter bhinnadharmaṇaḥ /",
    "GS24vakyp1pu:2672": "ṇyarthopādāyitā tasmān niyatāḥ śabdaśaktayaḥ // BVaky_3,12.14 //",
    "GS24vakyp1pu:2673": "tathā hy anuprayogasya karoter ātmanepade /",
    "GS24vakyp1pu:2674": "pūrvavadgrahaṇaṃ prāpte svaritaṃ samupasthitam // BVaky_3,12.15 //",
    "GS24vakyp1pu:2675": "ekatve 'pi kriyākhyāte sādhanāśrayasaṃkhyayā /",
    "GS24vakyp1pu:2676": "bhidyate na tu liṅgākhyo bhedas tatra tadāśritaḥ // BVaky_3,12.16 //",
    "GS24vakyp1pu:2677": "tasmād avasthite 'py arthe kasya cit pratibadhyate /",
    "GS24vakyp1pu:2678": "śabdasya śaktiḥ sa tv eṣa śāstre 'nvākhyāyate vidhiḥ // BVaky_3,12.17 //",
    "GS24vakyp1pu:2679": "yasyārthasya prasiddhyartham ārabhyante pacādayaḥ /",
    "GS24vakyp1pu:2680": "tat pradhānaṃ phalaṃ teṣāṃ na lābhādi prayojanam // BVaky_3,12.18 //",
    "GS24vakyp1pu:2681": "yatrobhau svāmidāsau tu prārabhete saha kriyām /",
    "GS24vakyp1pu:2682": "yugapad dharmabhedena dhātus tatra na vartate // BVaky_3,12.19 //",
    "GS24vakyp1pu:2683": "yatra pratividhānārthaḥ pacis tatrātmanepadam /",
    "GS24vakyp1pu:2684": "parasmaipadam anyatra saṃskārādyabhidhāyini // BVaky_3,12.20 //",
    "GS24vakyp1pu:2685": "saṃvidhātuś ca sāṃnidhyād dāse dharmo 'nusajyate /",
    "GS24vakyp1pu:2686": "plakṣaśabdasya sāṃnidhyān nyagrodhe plakṣatā yathā // BVaky_3,12.21 //",
    "GS24vakyp1pu:2687": "puroḍāśābhidhānaṃ ca dhānādiṣu yathā sthitam /",
    "GS24vakyp1pu:2688": "chattriṇā cābhisaṃbandhāc chattriśabdābhidheyatā // BVaky_3,12.22 //",
    "GS24vakyp1pu:2689": "arthāt pratītam anyonyaṃ pārārthyam avivakṣitam /",
    "GS24vakyp1pu:2690": "ity ayaṃ śeṣaviṣayaḥ kaiś cid atrānuvarṇyate // BVaky_3,12.23 //",
    "GS24vakyp1pu:2691": "atha pratividhātā yo halaiḥ kṛṣati pañcabhiḥ /",
    "GS24vakyp1pu:2692": "bhāṣye nodāhṛtaṃ kasmāt prāptaṃ tatrātmanepadam // BVaky_3,12.24 //",
    "GS24vakyp1pu:2693": "pratītatvāt tadarthasya śeṣatvaṃ yadi kalpyate /",
    "GS24vakyp1pu:2694": "na syāt prāptavibhāṣāsau svaritetāṃ nivartikā // BVaky_3,12.25 //",
    "GS24vakyp1pu:2695": "śuddhe tu saṃvidhānārthe kaiś cid atreṣyate kṛṣiḥ /",
    "GS24vakyp1pu:2696": "taddharmā yajir ity evaṃ na syāt tatrātmanepadam // BVaky_3,12.26 //",
    "GS24vakyp1pu:2697": "atra tūpapadenāyam arthabhedaḥ pratīyate /",
    "GS24vakyp1pu:2698": "prāpte vibhāṣā kriyate tasmān nātrātmanepadam // BVaky_3,12.27 //",
    "GS24vakyp1pu:2699": "3,13: Liṅgasamuddeśa stanakeśādisaṃbandho viśiṣṭā vā stanādayaḥ /",
    "GS24vakyp1pu:2700": "tadupavyañjanā jātir guṇāvasthā guṇās tathā // BVaky_3,13.1 //",
    "GS24vakyp1pu:2701": "śabdopajanito 'rthātmā śabdasaṃskāra ity api /",
    "GS24vakyp1pu:2702": "liṅgānāṃ liṅgatattvajñair vikalpāḥ sapta darśitāḥ // BVaky_3,13.2 //",
    "GS24vakyp1pu:2703": "upādānavikalpāś ca liṅgānāṃ sapta varṇitāḥ /",
    "GS24vakyp1pu:2704": "vikalpasaṃniyogābhyāṃ ye śabdeṣu vyavasthitāḥ // BVaky_3,13.3 //",
    "GS24vakyp1pu:2705": "tisro jātaya evaitāḥ kesāṃ cit samavasthitāḥ /",
    "GS24vakyp1pu:2706": "aviruddhā, viruddhābhir gomahiṣyādijātibhiḥ // BVaky_3,13.4 //",
    "GS24vakyp1pu:2707": "hastinyāṃ vaḍavāyāṃ ca strīti buddheḥ samanvayaḥ /",
    "GS24vakyp1pu:2708": "atas tāṃ jātim icchanti dravyādisamavāyinīm // BVaky_3,13.5 //",
    "GS24vakyp1pu:2709": "paratantrasya yal liṅgam apoddhāre vivakṣite /",
    "GS24vakyp1pu:2710": "tatrāsau śabdasaṃskāraḥ śabdair eva vyapāśritaḥ // BVaky_3,13.6 //",
    "GS24vakyp1pu:2711": "buddhyā kalpitarūpeṣu liṅgeṣv api ca saṃbhavaḥ /",
    "GS24vakyp1pu:2712": "strītvādīnāṃ vyavasthā hi sā liṅgair vyapadiśyate // BVaky_3,13.7 //",
    "GS24vakyp1pu:2713": "yathā salilanirbhāsā mṛgatṛṣṇāsu jāyate /",
    "GS24vakyp1pu:2714": "jalopalabdhyanuguṇād bījād buddhir jale 'sati // BVaky_3,13.8 //",
    "GS24vakyp1pu:2715": "tathaivāvyapadeśyebhyo hetubhyas tārakādiṣu /",
    "GS24vakyp1pu:2716": "mukhyebhya iva liṅgebhyo bhedā loke vyavasthitāḥ // BVaky_3,13.9 //",
    "GS24vakyp1pu:2717": "vyakteṣu vyaktarūpāṇāṃ stanādīnāṃ tu darśanāt /",
    "GS24vakyp1pu:2718": "avyaktavyañjanāvyakter jātir na parikalpyate // BVaky_3,13.10 //",
    "GS24vakyp1pu:2719": "astitvaṃ ca pratijñāya sadādarśanam icchataḥ /",
    "GS24vakyp1pu:2720": "atyantādarśane na syād asattvaṃ prati niścayaḥ // BVaky_3,13.11 //",
    "GS24vakyp1pu:2721": "na cālam anumānāya śabdo 'darśanapūrvakaḥ /",
    "GS24vakyp1pu:2722": "siddhe hi darśane kiṃ syād anumānaprayojanam // BVaky_3,13.12 //",
    "GS24vakyp1pu:2723": "āvirbhāvas tirobhāvaḥ sthitiś cety anapāyinaḥ /",
    "GS24vakyp1pu:2724": "dharmā mūrtiṣu sarvāsu liṅgatvenānudarśitāḥ // BVaky_3,13.13 //",
    "GS24vakyp1pu:2725": "sarvamūrtyātmabhūtānāṃ śabdādināṃ guṇe guṇe /",
    "GS24vakyp1pu:2726": "trayaḥ sattvādidharmās te sarvatra samavasthitāḥ // BVaky_3,13.14 //",
    "GS24vakyp1pu:2727": "rūpasya cātmamātrānāṃ śuklādināṃ pratikṣaṇam /",
    "GS24vakyp1pu:2728": "kā cit pralīyate kā cit kathaṃ cid abhivardhate // BVaky_3,13.15 //",
    "GS24vakyp1pu:2729": "kvathitodakavac caiṣām anavasthitavṛttitā /",
    "GS24vakyp1pu:2730": "ajasraṃ sarvabhāvānāṃ bhāṣya evopavarṇitā // BVaky_3,13.16 //",
    "GS24vakyp1pu:2731": "pravṛtter ekarūpatvaṃ sāmyaṃ vā sthitir ucyate /",
    "GS24vakyp1pu:2732": "avirbhāvatirobhāva- pravṛttyā vāvatiṣṭhate // BVaky_3,13.17 //",
    "GS24vakyp1pu:2733": "guṇā ity eva buddher vā nimittatvaṃ sthitir matā /",
    "GS24vakyp1pu:2734": "sthiteś ca sarvaliṅgānāṃ sarvanāmatvam ucyate // BVaky_3,13.18 //",
    "GS24vakyp1pu:2735": "sthiteṣu sarvaliṅgeṣu vivakṣāniyamāśrayaḥ /",
    "GS24vakyp1pu:2736": "kasya cic chabdasaṃskāre vyāpāraḥ kva cid iṣyate // BVaky_3,13.19 //",
    "GS24vakyp1pu:2737": "saṃnidhāne nimittānāṃ kiṃ cid eva pravartakam /",
    "GS24vakyp1pu:2738": "yathā takṣādiśabdānāṃ lingeṣu niyamas tathā // BVaky_3,13.20 //",
    "GS24vakyp1pu:2739": "bhāvatattvadṛśaḥ śiṣṭāḥ śabdārtheṣu vyavasthitāḥ /",
    "GS24vakyp1pu:2740": "yad yad dharme 'ṅgatām eti liṅgaṃ tat tat pracakṣate // BVaky_3,13.21 //",
    "GS24vakyp1pu:2741": "svarabhedād yathā śabdāḥ sādhavo viṣayāntare /",
    "GS24vakyp1pu:2742": "liṅgabhedāt tathā siddhāt sādhutvam anugamyate // BVaky_3,13.22 //",
    "GS24vakyp1pu:2743": "prayogo viprayogaś ca loke yatropalabhyate /",
    "GS24vakyp1pu:2744": "śāstram ārabhyate tatra na prayogāviparyaye // BVaky_3,13.23 //",
    "GS24vakyp1pu:2745": "upādhibhedād artheṣu guṇadharmasya kasya cit /",
    "GS24vakyp1pu:2746": "nimittabhāvaḥ sādhutve vivakṣā ca vyavasthitā // BVaky_3,13.24 //",
    "GS24vakyp1pu:2747": "himāraṇye mahattvena yukte strītvam avasthitam /",
    "GS24vakyp1pu:2748": "hrasvopādhiviśiṣṭāyāḥ kuṭyāḥ prasavayogitā // BVaky_3,13.25 //",
    "GS24vakyp1pu:2749": "śabdāntarānāṃ bhinne 'rtha upāyāḥ pratipattaye /",
    "GS24vakyp1pu:2750": "ekatām iva niścitya laghvartham upadarśitāḥ // BVaky_3,13.26 //",
    "GS24vakyp1pu:2751": "utpattiḥ prasavo 'nyeṣāṃ nāśaḥ saṃstyānam ity api /",
    "GS24vakyp1pu:2752": "ātmarūpaṃ tu bhāvānāṃ sthitir ity apadiśyate // BVaky_3,13.27 //",
    "GS24vakyp1pu:2753": "dṛṣṭaṃ nimittaṃ kesāṃ cij jātyādivad avasthitam /",
    "GS24vakyp1pu:2754": "dṛṣṭavac chabdasaṃskāra- mātraṃ tu parikalpitam // BVaky_3,13.28 //",
    "GS24vakyp1pu:2755": "yathā prasiddhe 'py ekatve nānātvābhiniveśinaḥ /",
    "GS24vakyp1pu:2756": "nānātvaṃ janayantīva śabdā liṅge 'pi sa kramaḥ // BVaky_3,13.29 //",
    "GS24vakyp1pu:2757": "idaṃ veyam ayaṃ veti śabdasaṃskāramātrakam /",
    "GS24vakyp1pu:2758": "nimittadarśanād arthe kaiś cit sarvatra varṇyate // BVaky_3,13.30 //",
    "GS24vakyp1pu:2759": "nāvaśyaṃ viṣayatvena nimittaṃ vyavatiṣṭhate /",
    "GS24vakyp1pu:2760": "indriyādi yathādṛṣṭaṃ bhedahetus tad iṣyate // BVaky_3,13.31 //",
    "GS24vakyp1pu:2761": "3,14: Vṛttisamuddeśa kutsāpraśaṃsātiśayaiḥ samāptārthaṃ tu yujyate /",
    "GS24vakyp1pu:2762": "padaṃ svārthādayaḥ sarve yasmāt kutsādihetavaḥ // BVaky_3,14.1 //",
    "GS24vakyp1pu:2763": "devadattādikutsāyāṃ vartate kutsitaśrutiḥ /",
    "GS24vakyp1pu:2764": "kutsitasthā tu yā kutsā tadarthaḥ ko vidhīyate // BVaky_3,14.2 //",
    "GS24vakyp1pu:2765": "prakṛṣṭa iti śuklādi- prakarṣasyābhidhāyakaḥ /",
    "GS24vakyp1pu:2766": "prakṛṣṭasya prakarṣe tu tarabādir vidhīyate // BVaky_3,14.3 //",
    "GS24vakyp1pu:2767": "kutsitatvena kutsyo vā na samyag vāpi kutsitaḥ /",
    "GS24vakyp1pu:2768": "svaśabdābhihite kena viśiṣṭo 'rthaḥ pratīyate // BVaky_3,14.4 //",
    "GS24vakyp1pu:2769": "na ca sāṃpratikī kutsā bhedābhāvāt pratīyate /",
    "GS24vakyp1pu:2770": "pūjyate kutsitatvena praśastatvena kutsyate // BVaky_3,14.5 //",
    "GS24vakyp1pu:2771": "viśeṣaṇaviśeṣyatvaṃ padayor upajāyate /",
    "GS24vakyp1pu:2772": "na prātipadikārthaś ca tatraiva vyatiricyate // BVaky_3,14.6 //",
    "GS24vakyp1pu:2773": "viśeṣyaṃ syād anirjñātaṃ nirjñāto 'rtho viśeṣaṇam /",
    "GS24vakyp1pu:2774": "parārthatvena śeṣatvaṃ sarveṣām upakāriṇām // BVaky_3,14.7 //",
    "GS24vakyp1pu:2775": "vibhaktibhedo niyamād guṇaguṇyabhidhāyinoḥ /",
    "GS24vakyp1pu:2776": "sāmānādhikaraṇyasya prasiddhir dravyaśabdayoḥ // BVaky_3,14.8 //",
    "GS24vakyp1pu:2777": "dravye 'nirjñātajātīye kṛṣṇaśabdaḥ prayujyate /",
    "GS24vakyp1pu:2778": "anirjñātaguṇe caivaṃ tilaśabdaḥ pravartate // BVaky_3,14.9 //",
    "GS24vakyp1pu:2779": "sāmānyānām asaṃbandhāt tau viśeṣe vyavasthitau /",
    "GS24vakyp1pu:2780": "rūpābhedād viśeṣaṃ tam abhivyaṅktuṃ na śaknutaḥ // BVaky_3,14.10 //",
    "GS24vakyp1pu:2781": "tāv eva saṃnipatitau bhedena pratipādane /",
    "GS24vakyp1pu:2782": "avacchedam ivādhāya saṃśayaṃ vyapakarṣataḥ // BVaky_3,14.11 //",
    "GS24vakyp1pu:2783": "dravyātmā guṇasaṃsarga- bhedād āśrīyate pṛthak /",
    "GS24vakyp1pu:2784": "jātisaṃbandhabhedāc ca dvitīya iva gṛhyate // BVaky_3,14.12 //",
    "GS24vakyp1pu:2785": "nimittair abhisaṃbandhād yā nimittasarūpatā /",
    "GS24vakyp1pu:2786": "tayaikasyāpi nānātvaṃ rūpabhedāt prakalpate // BVaky_3,14.13 //",
    "GS24vakyp1pu:2787": "dravyāvasthā tṛtīyā tu yasyāṃ saṃsṛjyate dvayam /",
    "GS24vakyp1pu:2788": "tayor avasthayor bhedād āśrayatve niyujyate // BVaky_3,14.14 //",
    "GS24vakyp1pu:2789": "buddhyaikaṃ bhidyate bhinnam ekatvaṃ copagacchati /",
    "GS24vakyp1pu:2790": "buddhyāvasthā vibhajyante sā hy arthasya vidhāyikā // BVaky_3,14.15 //",
    "GS24vakyp1pu:2791": "vyapadeśivad ekasmin buddhyā nānātvakalpanā /",
    "GS24vakyp1pu:2792": "tayā kalpitabhedaḥ sann arthātmā vyapadiśyate // BVaky_3,14.16 //",
    "GS24vakyp1pu:2793": "kriyābhedena dṛṣṭānām aśmādīnāṃ punaḥ punaḥ /",
    "GS24vakyp1pu:2794": "kiṃ cid darśanam anyena darśanenāpadiśyate // BVaky_3,14.17 //",
    "GS24vakyp1pu:2795": "prayogabhedād dhātūnāṃ prakalpya bahurūpatām /",
    "GS24vakyp1pu:2796": "bhedābhedāv upādāya kva cid ekāctvam ucyate // BVaky_3,14.18 //",
    "GS24vakyp1pu:2797": "anvayavyatirekābhyām arthavān parikalpitaḥ /",
    "GS24vakyp1pu:2798": "eko dhātvarthavigamād varṇatvenopacaryate // BVaky_3,14.19 //",
    "GS24vakyp1pu:2799": "dravyātmānas trayas tasmād buddhau nānā vyavasthitāḥ /",
    "GS24vakyp1pu:2800": "āśrayāśrayidharmeṇety ayaṃ pūrvebhya āgamaḥ // BVaky_3,14.20 //",
    "GS24vakyp1pu:2801": "sāmānādhikaraṇyaṃ ca śabdayoḥ kaiś cid iṣyate /",
    "GS24vakyp1pu:2802": "viśeṣaṇaviśeṣyatvaṃ saṃjñāsaṃjñitvam eva ca // BVaky_3,14.21 //",
    "GS24vakyp1pu:2803": "keṣāṃ cij jātiguṇayor ekārthasamavetayoḥ /",
    "GS24vakyp1pu:2804": "vṛttiḥ kṛṣṇatileṣv iṣṭā śabde dravyābhidhāyini // BVaky_3,14.22 //",
    "GS24vakyp1pu:2805": "saṃs tu rūparasādinām āśrayo nābhidhīyate /",
    "GS24vakyp1pu:2806": "dravyābhidhānena vinā tatas te dvandvabhāvinaḥ // BVaky_3,14.23 //",
    "GS24vakyp1pu:2807": "dravyābhidhāyī kṛṣṇādir ākāṅkṣāvān pravartate /",
    "GS24vakyp1pu:2808": "nimittānuvidhāyitvāt tat tilādau na vidyate // BVaky_3,14.24 //",
    "GS24vakyp1pu:2809": "evaṃ jātimati dravye pratyāsanne kriyāṃ prati /",
    "GS24vakyp1pu:2810": "guṇadharma guṇāviṣṭaṃ dravyaṃ bhedāya kalpate // BVaky_3,14.25 //",
    "GS24vakyp1pu:2811": "guṇamātrābhidhāyitvaṃ ke cid icchanti vṛttiṣu /",
    "GS24vakyp1pu:2812": "ajāśvādiṣu saṃbandhād rūḍhīnām iva rūḍhibhiḥ // BVaky_3,14.26 //",
    "GS24vakyp1pu:2813": "tile pūrvam upātte vā tatraiva matub iṣyate /",
    "GS24vakyp1pu:2814": "sa ca dharmaḥ samāseṣu guṇas tasmād viśeṣaṇam // BVaky_3,14.27 //",
    "GS24vakyp1pu:2815": "[paṭvīmṛdvyoḥ samāse tu yady apy ekārthavṛttitā /",
    "GS24vakyp1pu:2816": "bhinnam atrādhikaraṇaṃ prāg vṛttes tac ca gṛhyate // BVaky_3,14.28 *//",
    "GS24vakyp1pu:2817": "anusyūteva bhedābhyām ekā prakhyopajāyate /",
    "GS24vakyp1pu:2818": "yadā sahavivakṣāṃ tām āhur dvandvaikaśeṣayoḥ // BVaky_3,14.29 //",
    "GS24vakyp1pu:2819": "itaretarayogas tu bhinnasaṅghābhidhāyinām /",
    "GS24vakyp1pu:2820": "pratyekaṃ ca samūho 'sau samūhiṣu samāpyate // BVaky_3,14.30 //",
    "GS24vakyp1pu:2821": "vyāpārasamudāyasya yathādhiśrayaṇādiṣu /",
    "GS24vakyp1pu:2822": "pratyekaṃ jātivad vṛttis tathā dvandvapadeṣv api // BVaky_3,14.31 //",
    "GS24vakyp1pu:2823": "śauṇḍārdharcapuroḍāśa- cchattriṇo 'tra nidarśanam /",
    "GS24vakyp1pu:2824": "te viṣṇumitrā iti ca bhinneṣu sahacāriṣu // BVaky_3,14.32 //",
    "GS24vakyp1pu:2825": "arthāntarābhidhāyitvaṃ tathārthāntaravartinām /",
    "GS24vakyp1pu:2826": "yābhyāṃ caikam anekārthaṃ tābhyām evāparaṃ padam // BVaky_3,14.33 //",
    "GS24vakyp1pu:2827": "samudāyāntaratvāc ca tādṛśo 'rtho na laukikaḥ /",
    "GS24vakyp1pu:2828": "anvayavyatirekābhyāṃ śāstrārtho 'pi na dṛśyate // BVaky_3,14.34 //",
    "GS24vakyp1pu:2829": "duḥkhā durupapādā ca tasmād bhāṣye 'py udāhṛtā /",
    "GS24vakyp1pu:2830": "yugapadvācitā sā tu vyavahārārtham āśritā // BVaky_3,14.35 //",
    "GS24vakyp1pu:2831": "samudāyam upakramya padaṃ tasyāṃ prayujyate /",
    "GS24vakyp1pu:2832": "vibhāgena samākhyāne tatas tad dvyartham ucyate // BVaky_3,14.36 //",
    "GS24vakyp1pu:2833": "vākye 'pi niyatā dharmāḥ ke cid vṛttau dvayos tathā /",
    "GS24vakyp1pu:2834": "te tv abhedena sāmarthya- mātra evopavarṇitāḥ // BVaky_3,14.37 //",
    "GS24vakyp1pu:2835": "vṛttau viśeṣavṛttitvād bhede sāmānyavācitā /",
    "GS24vakyp1pu:2836": "upamānasamāsādau śyāmādīnām udāhṛtā // BVaky_3,14.38 //",
    "GS24vakyp1pu:2837": "vṛttir anyapadārthe yā tasyā vākyeṣv asaṃbhavaḥ /",
    "GS24vakyp1pu:2838": "cārthe dvandvapadānāṃ ca bhede vṛttir na vidyate // BVaky_3,14.39 //",
    "GS24vakyp1pu:2839": "bhede sati nirādīnāṃ krāntādyartheṣv asaṃbhavaḥ /",
    "GS24vakyp1pu:2840": "prāg vṛtter jātivācitvaṃ na ca gaurakharādiṣu // BVaky_3,14.40 //",
    "GS24vakyp1pu:2841": "krīḍāyā, jīvikāyāś ca vākyenāvacanāt tathā /",
    "GS24vakyp1pu:2842": "na nityagrahaṇaṃ yuktaṃ kauṭilye yaṅvidhau yathā // BVaky_3,14.41 //",
    "GS24vakyp1pu:2843": "nirdhāraṇādiviṣaye vyapekṣaiva yataḥ sthitā /",
    "GS24vakyp1pu:2844": "samāsapratiṣedhānāṃ tato nāsti prayojanam // BVaky_3,14.42 //",
    "GS24vakyp1pu:2845": "vidhibhiḥ pratiṣedhaiś ca bhedābhedanidarśanam /",
    "GS24vakyp1pu:2846": "kṛtaṃ dvandvaikavadbhāve saṅghavṛttyupadeśavat // BVaky_3,14.43 //",
    "GS24vakyp1pu:2847": "sāmarthyam aviśeṣoktam api lokavyavasthayā /",
    "GS24vakyp1pu:2848": "vṛttyavṛttyoḥ prayogajñair vibhaktaṃ pratipattṛbhiḥ // BVaky_3,14.44 //",
    "GS24vakyp1pu:2849": "arthasya vinivṛttatvāl lugādi na virudhyate /",
    "GS24vakyp1pu:2850": "ekārthībhāva evātaḥ samāsākhyā vidhīyate // BVaky_3,14.45 //",
    "GS24vakyp1pu:2851": "vyavasthitavibhāṣā ca sāmānye kaiś cid iṣyate /",
    "GS24vakyp1pu:2852": "tathā vākyaṃ vyapekṣāyāṃ samāso 'nyatra śiṣyate // BVaky_3,14.46 //",
    "GS24vakyp1pu:2853": "tulyaśrutitvāt tattve 'pi rājādīnām upāśrite /",
    "GS24vakyp1pu:2854": "vṛttau viśeṣaṇākāṅkṣā- gamakatvān nivartate // BVaky_3,14.47 //",
    "GS24vakyp1pu:2855": "saṃbandhiśabdaḥ sāpekṣo nityaṃ sarvaḥ prayujyate /",
    "GS24vakyp1pu:2856": "svārthavat sā vyapekṣāsya vṛttāv api na hīyate // BVaky_3,14.48 //",
    "GS24vakyp1pu:2857": "samudāyena saṃbandho yesāṃ gurukulādinā /",
    "GS24vakyp1pu:2858": "saṃspṛśyāvayavāṃs te 'pi yujyante tadvatā saha // BVaky_3,14.49 //",
    "GS24vakyp1pu:2859": "abudhān praty upāyāś ca vicitrāḥ pratipattaye /",
    "GS24vakyp1pu:2860": "śabdāntaratvād atyanta- bhedo vākyasamāsayoḥ // BVaky_3,14.50 //",
    "GS24vakyp1pu:2861": "asamāse samāse ca gorathādiṣv adarśanāt /",
    "GS24vakyp1pu:2862": "yuktādināṃ na śāstreṇa nivṛttyanugamaḥ kṛtaḥ // BVaky_3,14.51 //",
    "GS24vakyp1pu:2863": "śabdāntaratvād yuktādiḥ kva cid vākye prayujyate /",
    "GS24vakyp1pu:2864": "praparṇaprapalāśādau gataśabdaś ca vṛttiṣu // BVaky_3,14.52 //",
    "GS24vakyp1pu:2865": "viśeṣaṇaviśesyatvaṃ kaiś cid ekas tathāśrayaḥ /",
    "GS24vakyp1pu:2866": "upāye tattvadarśitvād iṣyate vṛttivākyayoḥ // BVaky_3,14.53 //",
    "GS24vakyp1pu:2867": "padaṃ yathaiva vṛkṣādi viśiṣṭe 'rthe vyavasthitam /",
    "GS24vakyp1pu:2868": "nīlotpalādy api tathā bhāgābhyāṃ vartate vinā // BVaky_3,14.54 //",
    "GS24vakyp1pu:2869": "śrotriyakṣetriyādināṃ na ca vāsiṣṭhagārgyavat /",
    "GS24vakyp1pu:2870": "bhedena pratyayo loke tulyarūpāsamanvayāt // BVaky_3,14.55 //",
    "GS24vakyp1pu:2871": "saptaparṇādivad bhedo na vṛttau vidyate kva cit /",
    "GS24vakyp1pu:2872": "rūḍhyarūḍhivibhāgo 'pi kriyate pratipattaye // BVaky_3,14.56 //",
    "GS24vakyp1pu:2873": "yā sāmānyāśrayā saṃjñā viśeṣaviṣayā ca yā /",
    "GS24vakyp1pu:2874": "bahulagrahaṇān nāsti pravṛttir ubhayos tayoḥ // BVaky_3,14.57 //",
    "GS24vakyp1pu:2875": "susūkṣmajaṭakeśādau samāso 'vayave yadi /",
    "GS24vakyp1pu:2876": "syāt syāt tatrāntaraṅgatvād bādhako 'vayavasvaraḥ // BVaky_3,14.58 //",
    "GS24vakyp1pu:2877": "samudāyasya vṛttau ca naikadeśo vibhāṣyate /",
    "GS24vakyp1pu:2878": "bheda eva vibhāṣāyā niyato viṣayo yataḥ // BVaky_3,14.59 //",
    "GS24vakyp1pu:2879": "yataś cāviṣayaḥ so 'syās tasmān nāsty akṛtārthatā /",
    "GS24vakyp1pu:2880": "abhedaprakrame 'tyantaṃ bhedānām apasāraṇāt // BVaky_3,14.60 //",
    "GS24vakyp1pu:2881": "mahākaṣṭaśritety evaṃ na syād bhedaḥ padatraye /",
    "GS24vakyp1pu:2882": "vṛttāv avayavasyāttvaṃ yasmān na pratiṣidhyate // BVaky_3,14.61 //",
    "GS24vakyp1pu:2883": "mahāraṇyam atīte tu tripadād bhidyate svaraḥ /",
    "GS24vakyp1pu:2884": "yasmāt tatrāntaraṅgatvād bādhako 'vayavasvaraḥ // BVaky_3,14.62 //",
    "GS24vakyp1pu:2885": "satiśiṣṭabaliyastvāt thāthādisvara eva tu /",
    "GS24vakyp1pu:2886": "dvipade tena yagapat tritayaṃ na samasyate // BVaky_3,14.63 //",
    "GS24vakyp1pu:2887": "yeṣām apūjyamānatvaṃ parārthānugamātmake /",
    "GS24vakyp1pu:2888": "viśeṣaṇaviśeṣyatvam api teṣāṃ na kalpate // BVaky_3,14.64 //",
    "GS24vakyp1pu:2889": "viśeṣaḥ śrūyamāṇo 'pi pradhāneṣu guṇeṣu vā /",
    "GS24vakyp1pu:2890": "śabdāntaratvād vākye tu vṛttau nityaṃ na vidyate // BVaky_3,14.65 //",
    "GS24vakyp1pu:2891": "viśeṣakarmasaṃbandhe nirbhukte 'pi kṛtādibhiḥ /",
    "GS24vakyp1pu:2892": "viśeṣanirapekṣo 'nyaḥ kṛtaśabdaḥ pravartate // BVaky_3,14.66 //",
    "GS24vakyp1pu:2893": "akarmakatve saty evaṃ ktāntaṃ bhāvābhidhāyi tat /",
    "GS24vakyp1pu:2894": "tataḥ kriyāvatā kartrā yogo bhavati karmaṇām // BVaky_3,14.67 //",
    "GS24vakyp1pu:2895": "avigrahā gatādisthā yathā grāmādikarmabhiḥ /",
    "GS24vakyp1pu:2896": "saṃbadhyate kriyā tadvat kṛtapūrvyādiṣu sthitā // BVaky_3,14.68 //",
    "GS24vakyp1pu:2897": "muṇḍisūtrvādayo 'sadbhir bhāgair anugatā iva /",
    "GS24vakyp1pu:2898": "vibhaktāḥ kalpitātmāno dhātavaḥ kuṭṭicarcivat // BVaky_3,14.69 //",
    "GS24vakyp1pu:2899": "putrīyatau na putro 'sti viśeṣecchā tu tādṛśī /",
    "GS24vakyp1pu:2900": "vinaiva putrānugamād yā putre vyavatiṣṭhate // BVaky_3,14.70 //",
    "GS24vakyp1pu:2901": "prāṇair vinā yathā dhārir jīvatau prāṇakarmakaḥ /",
    "GS24vakyp1pu:2902": "na cātra dhārir na prāṇā jīvatis tu kriyāntaram // BVaky_3,14.71 //",
    "GS24vakyp1pu:2903": "tathā vineṣiputrābhyāṃ putrīyāyāṃ kriyāntaram /",
    "GS24vakyp1pu:2904": "anvākhyānāya bhedās tu sadṛśāḥ pratipādakāḥ // BVaky_3,14.72 //",
    "GS24vakyp1pu:2905": "ākṣepāc ca prayoge.na viṣayāntaravartinā /",
    "GS24vakyp1pu:2906": "sad apīcchākyacaḥ karma vākya eva prayujyate // BVaky_3,14.73 //",
    "GS24vakyp1pu:2907": "prasiddhena hṛtaḥ śabdo bhāvagarhābhidhāyinā /",
    "GS24vakyp1pu:2908": "abhyāse tulyarūpatvān na yaṅantaḥ prayujyate // BVaky_3,14.74 //",
    "GS24vakyp1pu:2909": "śabdā yathā vibhajyante bhāgair iva vikalpitaiḥ /",
    "GS24vakyp1pu:2910": "anvākhyeyās tathā śāstram atidūre vyavasthitam // BVaky_3,14.75 //",
    "GS24vakyp1pu:2911": "arthasyānugamaṃ kaṃ cid dṛṣṭvaiva parikalpitam /",
    "GS24vakyp1pu:2912": "padaṃ vākye pade dhātur dhātau bhāgaś ca muṇḍivat // BVaky_3,14.76 //",
    "GS24vakyp1pu:2913": "aviprayogaḥ sādhutve vyutpattir anavasthitā /",
    "GS24vakyp1pu:2914": "upāyān pratipattīnāṃ nābhimanyeta satyataḥ // BVaky_3,14.77 //",
    "GS24vakyp1pu:2915": "yathaiva ḍitthe davatiḥ pācake pacatis tathā /",
    "GS24vakyp1pu:2916": "ḍayatiś ca paciś caiva dvāv apy etāv alaukikau // BVaky_3,14.78 //",
    "GS24vakyp1pu:2917": "prakṛtipratyayāv ūhyau padāt tābhyāṃ padaṃ tathā /",
    "GS24vakyp1pu:2918": "anubandhasvarādibhyaḥ śiṣṭaiḥ śāstraṃ na tān prati // BVaky_3,14.79 //",
    "GS24vakyp1pu:2919": "śāstradṛṣṭis tu śāstrasya prāptimātre 'py aniścite /",
    "GS24vakyp1pu:2920": "yujyate pratyavāyena śāstraṃ cakṣur apaśyatām // BVaky_3,14.80 //",
    "GS24vakyp1pu:2921": "arthāntarābhidhānāc ca paurvāparyaṃ na bhidyate /",
    "GS24vakyp1pu:2922": "rājadantāhitāgnyādi- rājāśvādiṣu sarvathā // BVaky_3,14.81 //",
    "GS24vakyp1pu:2923": "vinaiva pratyayair vṛttau ye bhinnārthābhidhāyinaḥ /",
    "GS24vakyp1pu:2924": "gargādayo lukā teṣāṃ sādhutvam anugamyate // BVaky_3,14.82 //",
    "GS24vakyp1pu:2925": "[so 'yam ity abhisaṃbandhāt pratyayena vinā yadi /",
    "GS24vakyp1pu:2926": "bhṛgvādayaḥ prayujyeran nāpatye niyamo bhavet // BVaky_3,14.83 *//",
    "GS24vakyp1pu:2927": "so 'yam ity abhisaṃbandhe liṅgopavyañjanād ṛte /",
    "GS24vakyp1pu:2928": "praṣṭhādiṣu na jāyaiva niyamena pratīyate // BVaky_3,14.84 //",
    "GS24vakyp1pu:2929": "mānameyābhisaṃbandha- viśeṣe 'ṅgīkṛte tathā /",
    "GS24vakyp1pu:2930": "prasthādīnām asādhutvaṃ taddhitena vinā bhavet // BVaky_3,14.85 //",
    "GS24vakyp1pu:2931": "taddhito yogabhedena vākyaṃ vā syād vibhāṣitam /",
    "GS24vakyp1pu:2932": "parimāṇādhike tatra prathamā śiṣyate punaḥ // BVaky_3,14.86 //",
    "GS24vakyp1pu:2933": "vyatiriktasya sādhutve tad eva ca nidarśanam /",
    "GS24vakyp1pu:2934": "yujyate 'ṅgīkṛtādhikyaṃ tat sarvābhir vibhaktibhiḥ // BVaky_3,14.87 //",
    "GS24vakyp1pu:2935": "śuklādiṣu matublopo vyatirekasya darśanāt /",
    "GS24vakyp1pu:2936": "asādhutvanivṛttyarthaṃ sādhavas te bidādivat // BVaky_3,14.88 //",
    "GS24vakyp1pu:2937": "viśeṣaṇād viśeṣye 'rthe tadbhāvābhyuccaye sati /",
    "GS24vakyp1pu:2938": "punaś ca pratisaṃhāre vṛttim eke pracakṣate // BVaky_3,14.89 //",
    "GS24vakyp1pu:2939": "nimitte pratyayaḥ pūrvo nānuprāpto nimittinā /",
    "GS24vakyp1pu:2940": "nimittavati buddheś ca na nimittasarūpatā // BVaky_3,14.90 //",
    "GS24vakyp1pu:2941": "saṃskārasahitāj jñānān nopaślesaḥ smṛter api /",
    "GS24vakyp1pu:2942": "vyāpāre tannimittānāṃ na grāhyaṃ syāt tathā sthitam // BVaky_3,14.91 //",
    "GS24vakyp1pu:2943": "antaḥkaraṇavṛttau ca vyarthā bāhyārthakalpanā /",
    "GS24vakyp1pu:2944": "tasmād anupakāre vā grāhyaṃ vā na tathā sthitam // BVaky_3,14.92 //",
    "GS24vakyp1pu:2945": "anusyūteva saṃsṛṣṭair arthe buddhiḥ pravartate /",
    "GS24vakyp1pu:2946": "vyākhyātāro vibhajyārthāṃs tān bhedena pracakṣate // BVaky_3,14.93 //",
    "GS24vakyp1pu:2947": "tadātmany avibhakte ca buddhyantaram upāśritāḥ /",
    "GS24vakyp1pu:2948": "vibhāgam iva manyante viśeṣaṇaviśeṣyayoḥ // BVaky_3,14.94 //",
    "GS24vakyp1pu:2949": "abudhān prati vṛttiṃ ca vartayantaḥ prakalpitām /",
    "GS24vakyp1pu:2950": "āhuḥ parārthavacane tyāgābhyuccayadharmatām // BVaky_3,14.95 //",
    "GS24vakyp1pu:2951": "anvayād gamyate so 'rtho virodhī vā nivartate /",
    "GS24vakyp1pu:2952": "dvyartham arthāntare vāpi tatrāhur upasarjanam // BVaky_3,14.96 //",
    "GS24vakyp1pu:2953": "upāyamātraṃ nānātvaṃ samūhas tv eka eva saḥ /",
    "GS24vakyp1pu:2954": "vikalpābhyuccayābhyāṃ vā bhedasaṃsargakalpanā // BVaky_3,14.97 //",
    "GS24vakyp1pu:2955": "vṛttiṃ vartayatām evam abudhapratipattaye /",
    "GS24vakyp1pu:2956": "bhinnāḥ saṃbodhanopāyāḥ puruṣeṣv anavasthitāḥ // BVaky_3,14.98 //",
    "GS24vakyp1pu:2957": "vācikā dyotikā vāpi saṃkhyānāṃ vā vibhaktayaḥ /",
    "GS24vakyp1pu:2958": "tadrūpe 'vayave vṛttau saṃkhyābhedo nivartate // BVaky_3,14.99 //",
    "GS24vakyp1pu:2959": "abhedaikatvasaṃkhyā vā tatrānyaivopajāyate /",
    "GS24vakyp1pu:2960": "saṃsargarupaṃ saiṃkhyānām avibhaktaṃ tad ucyate // BVaky_3,14.100 //",
    "GS24vakyp1pu:2961": "yathauṣadhirasāḥ sarve madhuny āhitaśaktayaḥ /",
    "GS24vakyp1pu:2962": "avibhāgena vartante tāṃ saṃkhyāṃ tādṛśīṃ viduḥ // BVaky_3,14.101 //",
    "GS24vakyp1pu:2963": "bhedānāṃ vā parityāgāt saṃkhyātmā sa tathāvidhaḥ /",
    "GS24vakyp1pu:2964": "vyāpārāj jātibhāgasya bhedāpohena vartate // BVaky_3,14.102 //",
    "GS24vakyp1pu:2965": "agṛhītaviśeṣeṇa yathā rūpeṇa rūpavān /",
    "GS24vakyp1pu:2966": "prakhyāyate na śuklādi- bhedarūpas tu gṛhyate // BVaky_3,14.103 //",
    "GS24vakyp1pu:2967": "bhedarūpasamāveśe tathā saty avivakṣite /",
    "GS24vakyp1pu:2968": "bhāgaḥ prakāśitaḥ kaś cic chāstre 'ṅgatvena gṛhyate // BVaky_3,14.104 //",
    "GS24vakyp1pu:2969": "saṃkḥyāsāmānyarūpeṇa tadā so 'mśaḥ pratīyate /",
    "GS24vakyp1pu:2970": "arthasyānekaśaktitve śabdair niyataśaktibhiḥ // BVaky_3,14.105 //",
    "GS24vakyp1pu:2971": "avyayānāṃ ca yo dharmo yaś ca bhedavatāṃ kramaḥ /",
    "GS24vakyp1pu:2972": "abhinnavyapadeśārham antarālaṃ tad etayoḥ // BVaky_3,14.106 //",
    "GS24vakyp1pu:2973": "alukaś caikavadbhāvas tasmin sati na śiṣyate /",
    "GS24vakyp1pu:2974": "sa ca goṣucarādīnāṃ dharmo 'sti vacanāntare // BVaky_3,14.107 //",
    "GS24vakyp1pu:2975": "jātau dvivacanābhāvāt tad vṛttiṣu na vidyate /",
    "GS24vakyp1pu:2976": "pratyākhyāne tu yogasya dravye goṣucarādayaḥ // BVaky_3,14.108 //",
    "GS24vakyp1pu:2977": "āśrayād bhedavattāyāḥ sarvabhedasamanvayaḥ /",
    "GS24vakyp1pu:2978": "dravyābhidhānapakṣo 'pi jātyākhyāyāṃ na vidyate // BVaky_3,14.109 //",
    "GS24vakyp1pu:2979": "sarvadravyagatiś caivam ekaśeṣaś ca nocyate /",
    "GS24vakyp1pu:2980": "pratyākhyāte 'nyathā sūtre bhinnadravyagatir bhavet // BVaky_3,14.110 //",
    "GS24vakyp1pu:2981": "vṛttau yo yuktavadbhāvo varaṇādiṣu śiṣyate /",
    "GS24vakyp1pu:2982": "abhedaikatvasaṃkhyāyāṃ godau tatra na sidhyati // BVaky_3,14.111 //",
    "GS24vakyp1pu:2983": "prāg vṛtter yuktavadbhāve ṣaṣṭhī bhedāśrayā bhavet /",
    "GS24vakyp1pu:2984": "vṛttau saṃkhyāviśeṣāṇāṃ tyāgād bhedo nivartate // BVaky_3,14.112 //",
    "GS24vakyp1pu:2985": "vidyamānāsu saṃkhyāsu ke cit saṃkhyāntaraṃ viduḥ /",
    "GS24vakyp1pu:2986": "abhedākhyam upagrāhi vṛttau tac copajāyate // BVaky_3,14.113 //",
    "GS24vakyp1pu:2987": "vyāpāraṃ yāti bhedākhyais tat svair avayavaiḥ kva cit /",
    "GS24vakyp1pu:2988": "ātmā bhedānapekṣo 'sya kva cid eti nimittatām // BVaky_3,14.114 //",
    "GS24vakyp1pu:2989": "dāsyāḥ patir iti vyakto godāv iti ca dṛśyate /",
    "GS24vakyp1pu:2990": "vyāpārabhedaḥ saṃkhyāyās tasmād eva vyavasthitaḥ // BVaky_3,14.115 //",
    "GS24vakyp1pu:2991": "dvyādināṃ ca dviputrādau bāhyo bhedo nivartate /",
    "GS24vakyp1pu:2992": "vibhaktivācyaḥ svārthatvān nimittaṃ tv avatiṣṭhate // BVaky_3,14.116 //",
    "GS24vakyp1pu:2993": "dvitvopasarjane saṅghe dviśabdas tatra vartate /",
    "GS24vakyp1pu:2994": "so 'yam ity abhisaṃbandhād ubhaśabde na tat tathā // BVaky_3,14.117 //",
    "GS24vakyp1pu:2995": "ubhayas tatra tulyārtho vṛttau nityaṃ prayujyate /",
    "GS24vakyp1pu:2996": "sūtre 'pi nityagrahaṇaṃ tadartham abhidhīyate // BVaky_3,14.118 //",
    "GS24vakyp1pu:2997": "āpi ke cāparārthatvān nābheda upajāyate /",
    "GS24vakyp1pu:2998": "ubhe iti tataḥ svārthe bhede vṛttiḥ prayujyate // BVaky_3,14.119 //",
    "GS24vakyp1pu:2999": "strītvābhidhānapakṣe 'pi guṇabhāvaviparyayaḥ /",
    "GS24vakyp1pu:3000": "svabhāvād aparārthatvāt tatra bhedo na hīyate // BVaky_3,14.120 //",
    "GS24vakyp1pu:3001": "tasmād dvivacanāṭ ṭāpaś cobhayo 'nyatra dṛśyate /",
    "GS24vakyp1pu:3002": "pratyayaṃ tayapaṃ hitvā nāsty uttarapade punaḥ // BVaky_3,14.121 //",
    "GS24vakyp1pu:3003": "prāptiḥ pragṛhyasaṃjñāyā na syāt pratyayalakṣaṇāt /",
    "GS24vakyp1pu:3004": "kumāryagāre na hy asti samāso vacanāntare // BVaky_3,14.122 //",
    "GS24vakyp1pu:3005": "ekadvayor yañādināṃ vibhāṣā luṅ na kalpate /",
    "GS24vakyp1pu:3006": "yauṣmākas tāvakaś ceti bhedābhāvān na sidhyati // BVaky_3,14.123 //",
    "GS24vakyp1pu:3007": "dṛṣṭo gārgyatare bhedas tathā gargatarā iti /",
    "GS24vakyp1pu:3008": "yuṣmatpitā tvatpiteti tathādeśau vyavasthitau // BVaky_3,14.124 //",
    "GS24vakyp1pu:3009": "upādhibhūtā yā saṃkhyā prakṛtau samavasthitā /",
    "GS24vakyp1pu:3010": "ādeśaiḥ samjnayā vāpi vibhaktyā vyajyate vinā // BVaky_3,14.125 //",
    "GS24vakyp1pu:3011": "śaurpike māsajāte ca parimāṇaṃ svabhāvataḥ /",
    "GS24vakyp1pu:3012": "upādhibhūtām āśritya saṃkhyāṃ bhedena vartate // BVaky_3,14.1.26 //",
    "GS24vakyp1pu:3013": "vayasvini paricchedaḥ krīte cāpi na gamyate /",
    "GS24vakyp1pu:3014": "iṣṭo 'bhedād ṛte tatra patimāṇam anarthakam // BVaky_3,14.127 //",
    "GS24vakyp1pu:3015": "bhinnasyābhedavacanāt prasthādibhyaḥ śaso vidhiḥ /",
    "GS24vakyp1pu:3016": "taddharmatvād abhedāt tu ghaṭādibhyo na dṛśyate // BVaky_3,14.128 //",
    "GS24vakyp1pu:3017": "śrūyate vacanaṃ yatra bhāvas tatra viśiṣyate /",
    "GS24vakyp1pu:3018": "nivartate yad vacanaṃ tasya bhāvo na vidyate // BVaky_3,14.129 //",
    "GS24vakyp1pu:3019": "kāryaṃ sattāśrayaṃ śāstrād apravṛttir adarśanam /",
    "GS24vakyp1pu:3020": "vākye dṛṣṭaṃ yad atyantam abhāvas tasya vṛttiṣu // BVaky_3,14.130 //",
    "GS24vakyp1pu:3021": "samjñāviṣayabhedārthaṃ prasaktādarśanaṃ smṛtam /",
    "GS24vakyp1pu:3022": "śrūyamānaṃ tu vacanaṃ viśiṣṭam upalabhyate // BVaky_3,14.131 //",
    "GS24vakyp1pu:3023": "abhāvo vā luko yatra rūpavān vā vidhīyate /",
    "GS24vakyp1pu:3024": "vyabhicārān nimittasya tatrāsādhuḥ prasajyate // BVaky_3,14.132 //",
    "GS24vakyp1pu:3025": "bhedaḥ saṃkhyāviśeṣo vā vyākhyāto vṛttivākyayoḥ /",
    "GS24vakyp1pu:3026": "sarvatraiva viśeṣas tu nāvaśyaṃ tādṛśo bhavet // BVaky_3,14.133 //",
    "GS24vakyp1pu:3027": "āteś ca bhedahetutvān na liṅgena viśeṣyate /",
    "GS24vakyp1pu:3028": "pradhānaṃ mṛgadugdhādau gārgīputre na sa kramaḥ // BVaky_3,14.134 //",
    "GS24vakyp1pu:3029": "abhede liṅgasaṃkhyābhyāṃ yogāc chuklaṃ paṭā iti /",
    "GS24vakyp1pu:3030": "prasakte śāstram ārabdhaṃ siddhaye liṅgasaṃkhyayoḥ // BVaky_3,14.135 //",
    "GS24vakyp1pu:3031": "parārthaṃ śeṣabhāvaṃ yo vṛttiṣu pratipadyate /",
    "GS24vakyp1pu:3032": "guṇo viśeṣaṇatvena sa sūtre vyapadiśyate // BVaky_3,14.136 //",
    "GS24vakyp1pu:3033": "śabdāntaratvād vākyeṣu viśeṣā yady api śrutāḥ /",
    "GS24vakyp1pu:3034": "vṛtter abhinnarūpatvāt teṣu vṛttir na vidyate // BVaky_3,14.137 //",
    "GS24vakyp1pu:3035": "rūpāc ca śabdasaṃskāraḥ sāmānyaviṣayo yataḥ /",
    "GS24vakyp1pu:3036": "tasmāt tadāśrayaṃ liṅgaṃ vacanaṃ ca prasajyate // BVaky_3,14.138 //",
    "GS24vakyp1pu:3037": "saliṅgaṃ ca sasaṃkhyaṃ ca tato dravyābhidhāyinā /",
    "GS24vakyp1pu:3038": "saṃbadhyate padaṃ tatra tayor bhinnā śrutir bhavet // BVaky_3,14.139 //",
    "GS24vakyp1pu:3039": "bhāvino bahiraṅgasya vacanād āśrayasya ye /",
    "GS24vakyp1pu:3040": "liṅgasaṃkhye guṇānāṃ te sūtreṇa pratipādite // BVaky_3,14.140 //",
    "GS24vakyp1pu:3041": "viśeṣavṛtter api ca rūpābhedād alakṣitaḥ /",
    "GS24vakyp1pu:3042": "yasmād viśeṣas tenātra bhedakāryaṃ na kalpate // BVaky_3,14.141 //",
    "GS24vakyp1pu:3043": "viśeṣa eva sāmānyaṃ viśesād bhidyate yataḥ /",
    "GS24vakyp1pu:3044": "abhedo hi viśeṣāṇām āśrito vinivartakaḥ // BVaky_3,14.142 //",
    "GS24vakyp1pu:3045": "yad yad āśrīyate tat tad anyasya vinivartakam /",
    "GS24vakyp1pu:3046": "bhedābhedavibhāgas tu sāmānye na nirūpyate // BVaky_3,14.143 //",
    "GS24vakyp1pu:3047": "apoddhāraś ca sāmānyam iti tasyopakārinaḥ /",
    "GS24vakyp1pu:3048": "nimittāvastham evātas tat svadharmeṇa gṛhyate // BVaky_3,14.144 //",
    "GS24vakyp1pu:3049": "anirdhāritadharmatvād bhedā eva vikalpitāḥ /",
    "GS24vakyp1pu:3050": "nimittair vyapadiśyante sāmānyākhyāviśesitāḥ // BVaky_3,14.145 //",
    "GS24vakyp1pu:3051": "yadā tu vyapadiśyete liṅgasaṃkhye svabhāvataḥ /",
    "GS24vakyp1pu:3052": "prayogeṣv eva sādhutvaṃ vākye prakramyate tadā // BVaky_3,14.146 //",
    "GS24vakyp1pu:3053": "tatra prayogo 'niyato guṇānām āśrayaiḥ saha /",
    "GS24vakyp1pu:3054": "sāmānyaṃ yat tad atyantaṃ tatraiva samavasthitam // BVaky_3,14.147 //",
    "GS24vakyp1pu:3055": "na gotvaṃ śābaleyasya gaur iti vyapadiśyate /",
    "GS24vakyp1pu:3056": "śuklatvaṃ bāhuleyasya śukla ity apadiśyate // BVaky_3,14.148 //",
    "GS24vakyp1pu:3057": "vyatireke ca saty evaṃ matupaḥ śravanaṃ bhavet /",
    "GS24vakyp1pu:3058": "lug anvākhyāyate tasmād rasādibhyaś ca nāsti saḥ // BVaky_3,14.149 //",
    "GS24vakyp1pu:3059": "yat so 'yam iti saṃbandhād rūpābhedena vartate /",
    "GS24vakyp1pu:3060": "śuklādivat tato lopas tad rasādau na vidyate // BVaky_3,14.150 //",
    "GS24vakyp1pu:3061": "āveśo liṅgasaṃkhyābhyāṃ kva cin mañcādivat sthitah /",
    "GS24vakyp1pu:3062": "so 'yam ity abhisaṃbandhe sa prasthādau na vidyate // BVaky_3,14.151 //",
    "GS24vakyp1pu:3063": "liṅgam liṅgaparityāge sūtraṃ pratyayaśāsanam /",
    "GS24vakyp1pu:3064": "so 'yam ity abhisaṃbandhāt puṃśabde stryabhidhāyini // BVaky_3,14.152 //",
    "GS24vakyp1pu:3065": "āśraye liṅgasaṃkhyābhyām āśritaṃ vyapadiśyate /",
    "GS24vakyp1pu:3066": "viśeṣaṇānāṃ cājāter iti śāstravyavasthayā // BVaky_3,14.153 //",
    "GS24vakyp1pu:3067": "nimittānuvidhāyitvād ye dharmā bhedahetuṣu /",
    "GS24vakyp1pu:3068": "ta āśraye 'pi vidyanta iti buddhir nivartyate // BVaky_3,14.154 //",
    "GS24vakyp1pu:3069": "ākhyāyate ca śāstreṇa lokarūḍhā svabhāvataḥ /",
    "GS24vakyp1pu:3070": "nimittatulyā godādau pravṛttir liṅgasaṃkhyayoḥ // BVaky_3,14.155 //",
    "GS24vakyp1pu:3071": "haritakyādiṣu vyaktiḥ saṃkhyā khalatikādiṣu /",
    "GS24vakyp1pu:3072": "manuṣyalubviśeṣāṇām abhidheyāśrayaṃ dvayam // BVaky_3,14.156 //",
    "GS24vakyp1pu:3073": "jātiprayoge jātyā cet saṃbandham upagacchati /",
    "GS24vakyp1pu:3074": "viśeṣaṇaṃ tato dharmāñ jātes tat pratipadyate // BVaky_3,14.157 //",
    "GS24vakyp1pu:3075": "lubante saṃnipatitaṃ jāter anyad viśeṣaṇam /",
    "GS24vakyp1pu:3076": "lubantasya pradhānatvāt taddharmair vyapadiśyate // BVaky_3,14.158 //",
    "GS24vakyp1pu:3077": "nañsamāsabahuvrīhi- dvandvastryatiśayeṣu ye /",
    "GS24vakyp1pu:3078": "bhedā bhāṣyānusāreṇa vācyās te liṅgasaṃkhyayoḥ // BVaky_3,14.159 //",
    "GS24vakyp1pu:3079": "yadi ṣaṣṭhīdvitīyāntān nikṛṣṭāt tamabādayaḥ /",
    "GS24vakyp1pu:3080": "nyakkāriṇi syur utkṛṣṭe prakṛteḥ syād viliṅgatā // BVaky_3,14.160 //",
    "GS24vakyp1pu:3081": "kālyāṃ kālād dvitīyāntāt kāle kālyās tarab bhavet /",
    "GS24vakyp1pu:3082": "nyakkāriṇi tathā gārgye gargebhyaḥ pratyayo bhavet // BVaky_3,14.161 //",
    "GS24vakyp1pu:3083": "nyakkartṛṣu ca gargeṣu gārgyāt syāt tac ca neṣyate /",
    "GS24vakyp1pu:3084": "kumāryāḥ svārthike ṅīp syāt prakṛtyartho hi nādhikaḥ // BVaky_3,14.162 //",
    "GS24vakyp1pu:3085": "ṣaṣṭhyantād adhike tasmād guṇe svāśrayavartini /",
    "GS24vakyp1pu:3086": "utkṛṣṭasamavetāyāṃ kriyāyāṃ vā vidhīyate // BVaky_3,14.163 //",
    "GS24vakyp1pu:3087": "upāttaṃ ca prakṛtyartho dravyam evāśrayas tayoḥ /",
    "GS24vakyp1pu:3088": "so 'yam ity abhisaṃbandhād abhedena pratīyate // BVaky_3,14.164 //",
    "GS24vakyp1pu:3089": "rūpābhedāc ca tad dravyam ākāṅkṣāvat pratīyate /",
    "GS24vakyp1pu:3090": "viśeṣair bhinnarūpais tad āśrayair iva yujyate // BVaky_3,14.165 //",
    "GS24vakyp1pu:3091": "bhinnarūpesu yal liṅgaṃ viśeṣesu vyavasthitam /",
    "GS24vakyp1pu:3092": "saṃkhyā ca tābhyām dravyātmā so 'bhinno vyapadiśyate // BVaky_3,14.166 //",
    "GS24vakyp1pu:3093": "āśrayaḥ samavāyi ca nimittaṃ liṅgasaṃkhyayoḥ /",
    "GS24vakyp1pu:3094": "kartṛsthabhāvakaḥ śetir ato bhāṣya udāhṛtaḥ // BVaky_3,14.167 //",
    "GS24vakyp1pu:3095": "nimittam āśrayatvena gṛhyeta yadi sādhanam /",
    "GS24vakyp1pu:3096": "karmāpadiṣṭayoḥ prāptis tatra syāl liṅgasaṃkhyayoḥ // BVaky_3,14.168 //",
    "GS24vakyp1pu:3097": "śāstre nimittabhāvena samudāyād apoddhṛtaḥ /",
    "GS24vakyp1pu:3098": "stryarthas tasyecchayā yogaḥ prakṛtyā pratyayena vā // BVaky_3,14.169 //",
    "GS24vakyp1pu:3099": "strīśabdo guṇaśabdatvāt tulyadharmā sitādibhiḥ /",
    "GS24vakyp1pu:3100": "guṇamātre prayujyeta saṃstyānavati vāśraye // BVaky_3,14.170 //",
    "GS24vakyp1pu:3101": "stryarthaḥ saṃstyānavad dravyaṃ prakṛtyarthaś ca yady asau /",
    "GS24vakyp1pu:3102": "dravyopalakṣaṇārthatvaṃ saṃstyānasya tathā sati // BVaky_3,14.171 //",
    "GS24vakyp1pu:3103": "saṃstyānena kva cid dravyaṃ dṛṣṭaṃ yady upalakṣitam /",
    "GS24vakyp1pu:3104": "anaṅgīkṛtasaṃstyānāt tadvṛtteḥ pratyayo bhavet // BVaky_3,14.172 //",
    "GS24vakyp1pu:3105": "bhūtādayaḥ ṣaḍākhyāś ca saṃstyānenopalakṣite /",
    "GS24vakyp1pu:3106": "brāhmaṇyādau yadā vṛttās tebhyaḥ syuḥ pratyayās tadā // BVaky_3,14.173 //",
    "GS24vakyp1pu:3107": "tadvanto hi pradhānatvāt pratyayāṇām prayojakāḥ /",
    "GS24vakyp1pu:3108": "sāmānādhikaraiṇye 'pi tasmāṭ ṭābādisaṃbhavaḥ // BVaky_3,14.174 //",
    "GS24vakyp1pu:3109": "guṇamātrābhidhāyitvaṃ strīśabde varṇyate yadā /",
    "GS24vakyp1pu:3110": "prakṛtyarthaś ca saṃstyānaṃ svārthikāḥ pratyayās tadā // BVaky_3,14.175 //",
    "GS24vakyp1pu:3111": "saṃstyāne kevale vṛttiḥ prakṛtīnām na vidyate /",
    "GS24vakyp1pu:3112": "tadāviṣṭe tato dravye gṛhyante samavasthitāḥ // BVaky_3,14.176 //",
    "GS24vakyp1pu:3113": "upakāri ca saṃstyānaṃ yeṣu śabdeṣv apekṣitam /",
    "GS24vakyp1pu:3114": "tebhyaṣ ṭābādayas tac ca bhūtādiṣv avivakṣitam // BVaky_3,14.177 //",
    "GS24vakyp1pu:3115": "saṃstyānaṃ pratyayasyārthaḥ śuddham āśrīyate yadā /",
    "GS24vakyp1pu:3116": "tadā dvivacanāneka- pratyayatvaṃ na sidhyati // BVaky_3,14.178 //",
    "GS24vakyp1pu:3117": "jātiś cet strītvam evāsau bhedo 'nyatrāvivakṣitaḥ /",
    "GS24vakyp1pu:3118": "yasmād bhinnair api dravyais tad ekaṃ sad viśiṣyate // BVaky_3,14.179 //",
    "GS24vakyp1pu:3119": "mātrāṇām hi tirobhāve parimāṇam na vidyate /",
    "GS24vakyp1pu:3120": "kumārya iti tena syāt kumāryāṃ bhedasaṃbhavāt // BVaky_3,14.180 //",
    "GS24vakyp1pu:3121": "jātisaṃkhyāsamāhārair yathaiva sahacāriṇi /",
    "GS24vakyp1pu:3122": "dravye kriyāḥ pravartanta ekātmatve vyapekṣite // BVaky_3,14.181 //",
    "GS24vakyp1pu:3123": "mūrtibhyo mūrtidharmāṇām tathābhedasya darśanāt /",
    "GS24vakyp1pu:3124": "sāmānādhikaraṇyaṃ ca kriyāyogaś ca kalpate // BVaky_3,14.182 //",
    "GS24vakyp1pu:3125": "sāmānādhikaraṇye tu matublopād apekṣite /",
    "GS24vakyp1pu:3126": "luk taddhitalukīti syāl luk tatrāpy upalakṣaṇam // BVaky_3,14.183 //",
    "GS24vakyp1pu:3127": "kesāṃ cit tyaktabhedeṣu dravyeṣv eva vidhīyate /",
    "GS24vakyp1pu:3128": "saṃstyānavatsu ṭābādir abhedena samanvayāt // BVaky_3,14.184 //",
    "GS24vakyp1pu:3129": "sāmānyabhūto dravyātmā paricchinnaparigrahaḥ /",
    "GS24vakyp1pu:3130": "kriyābhir yujyate bhedair bhāgaśaś cāvatiṣṭhate // BVaky_3,14.185 //",
    "GS24vakyp1pu:3131": "śuklādiṣv āśrayadravyaṃ prādhānyenābhidhīyate /",
    "GS24vakyp1pu:3132": "strītvaṃ tu pratyayārthatvād abhidhāviṣayo yataḥ // BVaky_3,14.186 //",
    "GS24vakyp1pu:3133": "so 'yam ity abhisaṃbandhād āśrayaṃ pratipadyate /",
    "GS24vakyp1pu:3134": "strītvaṃ svabhāvasiddho vā guṇabhāvaviparyayaḥ // BVaky_3,14.187 //",
    "GS24vakyp1pu:3135": "sākāṅkṣatvād guṇatvena sāmānyaṃ vopadiśyate /",
    "GS24vakyp1pu:3136": "vyaktīnām ātmadharmo 'sāv ekaprakhyānibandhanaḥ // BVaky_3,14.188 //",
    "GS24vakyp1pu:3137": "evambhūtā ca sāvasthā bhāgabhedaparigrahe /",
    "GS24vakyp1pu:3138": "kṛte buddhyaiva bhedānām āśrayatve ca kalpite // BVaky_3,14.189 //",
    "GS24vakyp1pu:3139": "niskṛṣṭeṣv api bhedeṣu vyaktirūpāśraye tataḥ /",
    "GS24vakyp1pu:3140": "liṅgapratyavamarśena liṅgasaṃkhye prapadyate // BVaky_3,14.190 //",
    "GS24vakyp1pu:3141": "antarena caśabdasya prayogaṃ dvandvabhāvinām /",
    "GS24vakyp1pu:3142": "aviśiṣṭārthavṛttitvaṃ rūpābhedāt pratīyate // BVaky_3,14.191 //",
    "GS24vakyp1pu:3143": "vikalpavati vā vṛttir nivartye 'tha samuccite /",
    "GS24vakyp1pu:3144": "teṣām ajñātaśaktīnāṃ dyotakena niyamyate // BVaky_3,14.192 //",
    "GS24vakyp1pu:3145": "vṛttau viśiṣṭarūpatvāc caśabdo vinivartate /",
    "GS24vakyp1pu:3146": "arthabhede 'pi sārūpyāt tac cārthenāpadiśyate // BVaky_3,14.193 //",
    "GS24vakyp1pu:3147": "casya cāsattvabhūto 'rthaḥ sa evāśriyate yadi /",
    "GS24vakyp1pu:3148": "taddharmatvaṃ tato dvandve cādiṣv arthakṛtaṃ hi tat // BVaky_3,14.194 //",
    "GS24vakyp1pu:3149": "cārthaḥ śabde kva cid bhedāt kathaṃ cit samavasthitaḥ /",
    "GS24vakyp1pu:3150": "dyotakāś cādayas tasya vaktā dvandvas tu tadvatām // BVaky_3,14.195 //",
    "GS24vakyp1pu:3151": "vikalpādyabhidheyasya cārthasyānyapadārthatā /",
    "GS24vakyp1pu:3152": "dyotakatvān na kalpeta tasmāt sad upalakṣyate // BVaky_3,14.196 //",
    "GS24vakyp1pu:3153": "tatra svābhāvikaṃ liṅgaṃ śabdadharme vyapekṣite /",
    "GS24vakyp1pu:3154": "śabdaḥ kaś cit tam evārthaṃ kathaṃ cit pratipadyate // BVaky_3,14.197 //",
    "GS24vakyp1pu:3155": "śabdād arthāḥ pratāyante sa bhedānāṃ vidhāyakaḥ /",
    "GS24vakyp1pu:3156": "anumānaṃ vivakṣāyāḥ śabdād anyan na vidyate // BVaky_3,14.198 //",
    "GS24vakyp1pu:3157": "samuccitaḥ syād dvandvārtho guṇabhūtasamuccayaḥ /",
    "GS24vakyp1pu:3158": "samuccayo vāpi bhaved guṇabhūtasamuccitaḥ // BVaky_3,14.199 //",
    "GS24vakyp1pu:3159": "samuccitasya prādhānye liṅgasaṃkhye svabhāvataḥ /",
    "GS24vakyp1pu:3160": "samuccayasya prādhānye śāstraṃ syāt pratipādakam // BVaky_3,14.200 //",
    "GS24vakyp1pu:3161": "samuccayavato 'rthasya prādhānye 'py apare viduḥ /",
    "GS24vakyp1pu:3162": "nimittānuvidhāyitvād asiddhim liṅgasaṃkhyayoḥ // BVaky_3,14.201 //",
    "GS24vakyp1pu:3163": "samuccayo nimittaṃ cet syān nimittānuvartanam /",
    "GS24vakyp1pu:3164": "anvayavyatirekābhyāṃ cārtho dvandvanibandhanaḥ // BVaky_3,14.202 //",
    "GS24vakyp1pu:3165": "samuccitanimittatve cārthasyāpagame 'pi vā /",
    "GS24vakyp1pu:3166": "svabhāvasiddhe dvandvasya liṅgasaṃkhye vyavasthite // BVaky_3,14.203 //",
    "GS24vakyp1pu:3167": "padāntarasthasyārthasya dyotakatvān na yujyate /",
    "GS24vakyp1pu:3168": "nipāto liṅgasaṃkhyābhyāṃ dvandvas tv arthasya vācakaḥ // BVaky_3,14.204 //",
    "GS24vakyp1pu:3169": "nimittānuvidhāne ca dravyadharmānapekṣaṇāt /",
    "GS24vakyp1pu:3170": "guṇapradhānabhāvena kriyāyogo na kalpate // BVaky_3,14.205 //",
    "GS24vakyp1pu:3171": "yasya nāsti kriyāyogaḥ svatantro 'sau na vidyate /",
    "GS24vakyp1pu:3172": "artho dvandvasya tatra syād upādānam anarthakam // BVaky_3,14.206 //",
    "GS24vakyp1pu:3173": "samuccayavato 'rthasya vācako nānuvartate /",
    "GS24vakyp1pu:3174": "nimittam api cāsyārthaḥ svadharmair yujyate tataḥ // BVaky_3,14.207 //",
    "GS24vakyp1pu:3175": "bāhyo nāsty āśrayo dvandve viśeṣau tatra hi śrutau /",
    "GS24vakyp1pu:3176": "samuccayas tadādhāras taddharmair vyapadiśyate // BVaky_3,14.208 //",
    "GS24vakyp1pu:3177": "yo vāvayavabhedābhyāṃ bhedavadbhyām ivānvitaḥ /",
    "GS24vakyp1pu:3178": "ekaḥ samūho dharmān sa bhāgayoḥ pratipadyate // BVaky_3,14.209 //",
    "GS24vakyp1pu:3179": "ekaś ca dvyātmako 'rtho 'sau bhedābhedasamanvitaḥ /",
    "GS24vakyp1pu:3180": "yau bhedāv āśritas tatsthe liṅgasaṃkhye prapadyate // BVaky_3,14.210 //",
    "GS24vakyp1pu:3181": "yathā svaśabdābhihite caitrārthe na prayujyate /",
    "GS24vakyp1pu:3182": "caitraśabdo bahuvrihāv aprayogas tathā bhavet // BVaky_3,14.211 //",
    "GS24vakyp1pu:3183": "yathā gaur iti śuklāder abhidhānaṃ na vidyate /",
    "GS24vakyp1pu:3184": "evaṃ yasyābhisaṃbandho gobhis tāvat pratīyate // BVaky_3,14.212 //",
    "GS24vakyp1pu:3185": "saṃbandhī niyato rūḍhaś citrāṇāṃ na ca vidyate /",
    "GS24vakyp1pu:3186": "gavāṃ yathā vajrapāṇis tryakṣe vā 'pi vyavasthitaḥ // BVaky_3,14.213 //",
    "GS24vakyp1pu:3187": "śabdāntaratvād vākyeṣu viśeṣā yady api śrutāḥ /",
    "GS24vakyp1pu:3188": "vṛttiśabdo 'nya evāyaṃ sāmānyasyābhidhāyakaḥ // BVaky_3,14.214 //",
    "GS24vakyp1pu:3189": "agor acitragoś caiva rūpabhedān nivartakaḥ /",
    "GS24vakyp1pu:3190": "na citragur viśeṣāṇāṃ rūpābhedāt tu vācakaḥ // BVaky_3,14.215 //",
    "GS24vakyp1pu:3191": "yathā citragur ity etat prayukte na prayujyate /",
    "GS24vakyp1pu:3192": "evaṃ yadi syāt sāmānyaṃ tasya na syāt pratiśrutiḥ // BVaky_3,14.216 //",
    "GS24vakyp1pu:3193": "sarvādayo viśeṣās tu pradeśānāṃ nivartakāḥ /",
    "GS24vakyp1pu:3194": "yathā pradeśāḥ sāmānya- pradeśāntarabādhakāḥ // BVaky_3,14.217 //",
    "GS24vakyp1pu:3195": "vibhaktyarthābhidhānād vā ṣaṣṭhī nānuprayujyate /",
    "GS24vakyp1pu:3196": "dravyasyānabhidhānāt tu tacchabdo 'nuprayujyate // BVaky_3,14.218 //",
    "GS24vakyp1pu:3197": "sāmānādhikaraṇyaṃ cen matublopāt prakalpate /",
    "GS24vakyp1pu:3198": "matupo 'pi tadarthatvād anavasthā prasajyate // BVaky_3,14.219 //",
    "GS24vakyp1pu:3199": "saṃbandhasya ca saṃbandī saṃbandho 'nyaḥ prasajyate /",
    "GS24vakyp1pu:3200": "vibhaktyarthapradhāne ca kriyāyogo na kalpate // BVaky_3,14.220 //",
    "GS24vakyp1pu:3201": "vibhaktyarthapradhānatvāt tatas tatreti na kriyā /",
    "GS24vakyp1pu:3202": "dṛśyādiḥ karmakartrādi- nimittatvāya kalpate // BVaky_3,14.221 //",
    "GS24vakyp1pu:3203": "antarbhavec ca saṃbandhaḥ prādhānyābhihitaḥ katham /",
    "GS24vakyp1pu:3204": "sa prātipadikārthaś ca tathābhūtaḥ kathaṃ bhatvet // BVaky_3,14.222 //",
    "GS24vakyp1pu:3205": "asaṃbhavāt tu saṃbandhe saṃbandhasahacāriṇi /",
    "GS24vakyp1pu:3206": "jātisaṃkhyāsamāhāra- kāryāṇām iva saṃbhavaḥ // BVaky_3,14.223 //",
    "GS24vakyp1pu:3207": "so 'yam ity abhisaṃbandhād viśiṣṭāśrayavācinām /",
    "GS24vakyp1pu:3208": "śuklādival liṅgasaṃkhye śāstrārambhād bhaviṣyataḥ // BVaky_3,14.224 //",
    "GS24vakyp1pu:3209": "bhedena tu vivakṣāyāṃ sāmānye vā vivakṣite /",
    "GS24vakyp1pu:3210": "saliṅgasya sasaṃkhyasya padārthasyāgatir bhavet // BVaky_3,14.225 //",
    "GS24vakyp1pu:3211": "sādhutvaṃ na vibhaktyartha- mātre vṛttasya dṛśyate /",
    "GS24vakyp1pu:3212": "kṛtsnārthavṛtteḥ sādhutvam ity arthagrahaṇaṃ kṛtam // BVaky_3,14.226 //",
    "GS24vakyp1pu:3213": "so 'yam ity abhisaṃbandhād dravyavṛttir ayaṃ yadā /",
    "GS24vakyp1pu:3214": "saliṅgasya sasaṃkhyasya tadā sādhutvam ucyate // BVaky_3,14.227 //",
    "GS24vakyp1pu:3215": "antarbhūtavibhaktyarthe ṣaṣṭhī na śrūyate yathā /",
    "GS24vakyp1pu:3216": "tathāśrutiḥ prasajyeta liṅgasaṃkhyābhidhāyinām // BVaky_3,14.228 //",
    "GS24vakyp1pu:3217": "sādharmyam avyayena syād bahuvrīhes tathā sati /",
    "GS24vakyp1pu:3218": "liṅgasaṃkhyānimittasya saṃskārasyāpavartanāt // BVaky_3,14.229 //",
    "GS24vakyp1pu:3219": "prayuktena ca saṃbandhāc caitrādiśravanaṃ bhavet /",
    "GS24vakyp1pu:3220": "vinā vibhaktyā saṃbandho vibhaktyā vidyate vinā // BVaky_3,14.230 //",
    "GS24vakyp1pu:3221": "abhidhāne 'pi saṃkhyāyāḥ saṃkhyātvaṃ na nivartate /",
    "GS24vakyp1pu:3222": "ṣaṣṭhyarthasyābhidhāne tu syāt prātipadikārthatā // BVaky_3,14.231 //",
    "GS24vakyp1pu:3223": "anuprayogasiddhyarthaṃ na vibhaktyarthakalpanā /",
    "GS24vakyp1pu:3224": "vastvantaram upakṣiptam iti ke cit pracakṣate // BVaky_3,14.232 //",
    "GS24vakyp1pu:3225": "saṃbandibhir viśiṣṭānām saṃbandhānāṃ nimittatā /",
    "GS24vakyp1pu:3226": "saṃbandhair vā viśiṣṭānāṃ tadvatāṃ syān nimittatā // BVaky_3,14.233 //",
    "GS24vakyp1pu:3227": "ke cit saṃyogino daṇḍād viṣāṇāt samavāyinaḥ /",
    "GS24vakyp1pu:3228": "tadvati pratyayān āhur bahuvrīhiṃ tathaiva ca // BVaky_3,14.234 //",
    "GS24vakyp1pu:3229": "bhinnaṃ saṃbandhibhedena saṃbandham apare viduḥ /",
    "GS24vakyp1pu:3230": "nimittaṃ sa vibhaktyarthaḥ samāsenābhidhīyate // BVaky_3,14.235 //",
    "GS24vakyp1pu:3231": "pradhānam anyārthatayā bhinnaṃ svair upasarjanaiḥ /",
    "GS24vakyp1pu:3232": "nimittam abbidheyaṃ vā sarvapaścād apekṣyate // BVaky_3,14.236 //",
    "GS24vakyp1pu:3233": "svāmini vyatirekaś ca vākye yady api dṛśyate /",
    "GS24vakyp1pu:3234": "prādhānya eva tasyeṣṭo bahuvrīhir vivakṣite // BVaky_3,14.237 //",
    "GS24vakyp1pu:3235": "gavāṃ viśeṣaṇatvena yadā tadvān pravartate /",
    "GS24vakyp1pu:3236": "asyaitā iti tatrārthe bahuvrīhir na vidyate // BVaky_3,14.238 //",
    "GS24vakyp1pu:3237": "yadā pratyavamarśas tu tāsāṃ svāmī gavām iti /",
    "GS24vakyp1pu:3238": "gobhis tadābhisaṃbandho nimittatvāya kalpate // BVaky_3,14.239 //",
    "GS24vakyp1pu:3239": "apekṣamānaḥ saṃbandhaṃ rūḍhitvasya nivṛttaye /",
    "GS24vakyp1pu:3240": "nimittānuvidhāyitvāt taddharmārthaḥ prasajyate // BVaky_3,14.240 //",
    "GS24vakyp1pu:3241": "nānā citrā iti yathā nimittam anurudhyate /",
    "GS24vakyp1pu:3242": "nānābhūte 'pi vṛttaḥ san bahuvrīhis tathā bhavet // BVaky_3,14.241 //",
    "GS24vakyp1pu:3243": "saṃbandhini nimitte tu dravyadharmo na hīyate /",
    "GS24vakyp1pu:3244": "liṅgābhāvo hi liṅgasya virodhitvena vartate // BVaky_3,14.242 //",
    "GS24vakyp1pu:3245": "saṃkhvāvāṃl liṅgavāmś cārtho 'bhinnadharmā, nimittataḥ /",
    "GS24vakyp1pu:3246": "āsanna eva dravyatvāt taddharmair na virudhyate // BVaky_3,14.243 //",
    "GS24vakyp1pu:3247": "vibhaktyarthena cāviṣṭaṃ śuddhaṃ ceti dvidhā sthitam /",
    "GS24vakyp1pu:3248": "dravyaṃ śuddhasya yo dharmaḥ sa na syād anyadharmaṇaḥ // BVaky_3,14.244 //",
    "GS24vakyp1pu:3249": "dravyamātrasya nirdeśe bhedo 'yam avivakṣitaḥ /",
    "GS24vakyp1pu:3250": "granthe pūrvatra bhedas tu dvitīye 'nupradarśitaḥ // BVaky_3,14.245 //",
    "GS24vakyp1pu:3251": "dravyasya grahaṇaṃ cātra liṅgasaṃkhyāviśeṣaṇam /",
    "GS24vakyp1pu:3252": "dravyāśritatvaṃ hi tayos tato 'nyasya na sidhyataḥ // BVaky_3,14.246 //",
    "GS24vakyp1pu:3253": "saṃbandhibhinnasaṃbandha- parichinne pravartate /",
    "GS24vakyp1pu:3254": "samāso dravyasāmānye viśiṣṭārthānupātini // BVaky_3,14.247 //",
    "GS24vakyp1pu:3255": "dravyadharmānatikrānto bhedadharmeṣv avasthitaḥ /",
    "GS24vakyp1pu:3256": "bhaviṣyadāśrayāpekṣe liṅgasaṃkhye prapadyate // BVaky_3,14.248 //",
    "GS24vakyp1pu:3257": "śāstrapravṛttibhede 'pi laukiko 'rtho na bhidyate /",
    "GS24vakyp1pu:3258": "nañsamase yatas tatra trayaḥ pakṣā vicāritāḥ // BVaky_3,14.249 //",
    "GS24vakyp1pu:3259": "śabdāntare 'pi caikatvam āśrityaivaṃ vicāraṇā /",
    "GS24vakyp1pu:3260": "abrahmaṇādiṣu nañaḥ prayogo na hi vidyate // BVaky_3,14.250 //",
    "GS24vakyp1pu:3261": "prāk samāsāt padārthānāṃ nivṛttir dyotyate nañā /",
    "GS24vakyp1pu:3262": "svabhāvato nivṛttānāṃ rūpābhedād alakṣitā // BVaky_3,14.251 //",
    "GS24vakyp1pu:3263": "brāhmaṇādisthayā vākyeṣv ākhyātapadavācyayā /",
    "GS24vakyp1pu:3264": "kriyayā yasya saṃbandho vṛttis tasya na vidyate // BVaky_3,14.252 //",
    "GS24vakyp1pu:3265": "pācakādipadasthā cen nañā saṃbadhyate kriyā /",
    "GS24vakyp1pu:3266": "tatra sattānupādānāt tripakṣī nopapadyate // BVaky_3,14.253 //",
    "GS24vakyp1pu:3267": "sattayaivābhisaṃbandho yadi sarvatra kalpyate /",
    "GS24vakyp1pu:3268": "asann iti samāse 'smin sattānyā parikalpyatām // BVaky_3,14.254 //",
    "GS24vakyp1pu:3269": "ktvānte ca tumunante ca nañsamāse na dṛśyate /",
    "GS24vakyp1pu:3270": "viśeṣaṇaviśeṣyatvaṃ nañāsattābhidhāyinā // BVaky_3,14.255 //",
    "GS24vakyp1pu:3271": "kriyāyāḥ sādhanādhāra- sāmānye nañ vyavasthitaḥ /",
    "GS24vakyp1pu:3272": "tato viśiṣṭair ādhārair yujyate brāhmaṇādibhiḥ // BVaky_3,14.256 //",
    "GS24vakyp1pu:3273": "vṛttau yathā gatādyartham upādāya nirādayaḥ /",
    "GS24vakyp1pu:3274": "yujyante sādhanādhārair nañsamāse 'pi sa kramaḥ // BVaky_3,14.257 //",
    "GS24vakyp1pu:3275": "tatrāsati naño vṛtter brāhmaṇakṣatriyādibhiḥ /",
    "GS24vakyp1pu:3276": "viśeṣaṇaviśeṣyatvaṃ kalpyate kubjakhañjavat // BVaky_3,14.258 //",
    "GS24vakyp1pu:3277": "kāmacāre ca saty evam asataḥ syāt pradhānatā, /",
    "GS24vakyp1pu:3278": "guṇatvam itareṣāṃ ca teṣāṃ vā syāt pradhānatā // BVaky_3,14.259 //",
    "GS24vakyp1pu:3279": "prādhānyenāśritāḥ pūrvaṃ śruteḥ sāmānyavṛttayaḥ /",
    "GS24vakyp1pu:3280": "viśeṣa eva prakrāntā brāhmaṇakṣatrivādavaḥ // BVaky_3,14.260 //",
    "GS24vakyp1pu:3281": "yathā gaurādibhis teṣām avacchedo vidhīyate /",
    "GS24vakyp1pu:3282": "asatāpy anabhivyaktaṃ tādātmyaṃ vyajyate tathā // BVaky_3,14.261 //",
    "GS24vakyp1pu:3283": "yathā sattābhidhānāya sann arthaḥ parikalpyate /",
    "GS24vakyp1pu:3284": "tathāsattābhidhānāya nirupākhyo 'pi kalpate // BVaky_3,14.262 //",
    "GS24vakyp1pu:3285": "kṣatriyādau padaṃ kṛtvā buddhiḥ sattāntarāśrayā /",
    "GS24vakyp1pu:3286": "jātyā bhinnāṃ tataḥ sattāṃ prasaktām apakarṣati // BVaky_3,14.263 //",
    "GS24vakyp1pu:3287": "abhāva iti bhāvasya pratiṣedhe vivakṣite /",
    "GS24vakyp1pu:3288": "sopākhyatvam anāśritya pratiṣedho na kalpate // BVaky_3,14.264 //",
    "GS24vakyp1pu:3289": "anekadharmavacanāḥ śabdāḥ saṅghābhidhāyinaḥ /",
    "GS24vakyp1pu:3290": "ekadeśeṣu vartante tulyarūpāḥ svabhāvataḥ // BVaky_3,14.265 //",
    "GS24vakyp1pu:3291": "yathaikadeśakaraṇāt kṛta itv abhidhīyate /",
    "GS24vakyp1pu:3292": "akṛtaś ceti saṃghātaḥ sa evābrāhmaṇe kramaḥ // BVaky_3,14.266 //",
    "GS24vakyp1pu:3293": "brāhmaṇo 'brāhmaṇas tasmād upanyāsāt prasajyate /",
    "GS24vakyp1pu:3294": "akṛte vā kṛtāsaṅgād aviśiṣṭaṃ kṛtākṛtāt // BVaky_3,14.267 //",
    "GS24vakyp1pu:3295": "amukhyasaṃbhave tatra mukhyasya vinivṛttaye /",
    "GS24vakyp1pu:3296": "śāstrānvākhyānasamaye nañ prayukto viśeṣakaḥ // BVaky_3,14.268 //",
    "GS24vakyp1pu:3297": "padārthānupaghātena dṛśyate 'nyaviśeṣaṇam /",
    "GS24vakyp1pu:3298": "atha jātimato 'rthasya kaś cid dharmo nivartitaḥ // BVaky_3,14.269 //",
    "GS24vakyp1pu:3299": "avaśyaṃ brāhmaṇe kaś cit kva cid dharmo na vidyate /",
    "GS24vakyp1pu:3300": "viśeṣāvacanāt tatra nañaḥ śrutir anarthikā // BVaky_3,14.270 //",
    "GS24vakyp1pu:3301": "aviśiṣṭasya paryāyo nañviśiṣṭaḥ prasajyate /",
    "GS24vakyp1pu:3302": "anvākhyānād dhi sādhutvam evaṃbhūte pratīyate // BVaky_3,14.271 //",
    "GS24vakyp1pu:3303": "padārthānupaghātena yady apy atra viśeṣaṇam /",
    "GS24vakyp1pu:3304": "upacārasato 'rthasya sāvasthā dyotyate nañā // BVaky_3,14.272 //",
    "GS24vakyp1pu:3305": "viśeṣyeṣu yathābhūtaḥ padārthaḥ samavasthitaḥ /",
    "GS24vakyp1pu:3306": "tathābhūte tathābhāvo gamyate bhedahetubhiḥ // BVaky_3,14.273 //",
    "GS24vakyp1pu:3307": "nivṛtte 'vayavas tasmin padārthe vartate katham /",
    "GS24vakyp1pu:3308": "nānimittā hi śabdasya pravṛttir upapadyate // BVaky_3,14.274 //",
    "GS24vakyp1pu:3309": "ārāc chabdavad ekasya viruddhe 'rthe svabhāvataḥ /",
    "GS24vakyp1pu:3310": "śabdasya vṛttir yady asti nañaḥ śrutir anarthikā // BVaky_3,14.275 //",
    "GS24vakyp1pu:3311": "atha svabhāvo vacanād anvākhyeyatvam arhati /",
    "GS24vakyp1pu:3312": "tad vācyam aprasiddhatvān nañārtho vinivartyate // BVaky_3,14.276 //",
    "GS24vakyp1pu:3313": "yady apy ubhayavṛttitvaṃ pradhānaṃ tu pratīyate /",
    "GS24vakyp1pu:3314": "prasthānaṃ gamyate śuddhe tadarthe 'pi na tiṣṭhatau // BVaky_3,14.277 //",
    "GS24vakyp1pu:3315": "kimartham atathābhūte 'sati mukhyārthasaṃbhave /",
    "GS24vakyp1pu:3316": "bhede brāhmaṇaśabdasya vṛttir abhyupagamyate // BVaky_3,14.278 //",
    "GS24vakyp1pu:3317": "ayaṃ padārtha etasmin kṣatriyādau na vidyate /",
    "GS24vakyp1pu:3318": "iti tadvacanaḥ śabdaḥ pratyayāya prayujyate // BVaky_3,14.279 //",
    "GS24vakyp1pu:3319": "buddher viṣayatāṃ prāpte śabdād arthe pratīyate /",
    "GS24vakyp1pu:3320": "pravṛttir vā nivṛttir vā grutyā hy artho 'nusajyate // BVaky_3,14.280 //",
    "GS24vakyp1pu:3321": "asamyagupadeśād vā nimittāt saṃśayasya vā /",
    "GS24vakyp1pu:3322": "śabdapravṛttir na tv asti loṣṭādiṣu viparyayāt // BVaky_3,14.281 //",
    "GS24vakyp1pu:3323": "anekasmād asa iti prādhānye sati sidhyati /",
    "GS24vakyp1pu:3324": "sāpekṣatvaṃ pradhānānām evaṃ yuktaṃ tvatalvidhau // BVaky_3,14.282 //",
    "GS24vakyp1pu:3325": "ekasya ca pradhānatvāt tadviśeṣaṇasaṃnidhau /",
    "GS24vakyp1pu:3326": "pradhānadharmāvyāvṛttir ato na vacanāntaram // BVaky_3,14.283 //",
    "GS24vakyp1pu:3327": "pradhānam atra bhedyatvād ekārtho vikṛto nañā /",
    "GS24vakyp1pu:3328": "hitvā svadharmān vartante dvyādayo 'py ekatāṃ gatāḥ // BVaky_3,14.284 //",
    "GS24vakyp1pu:3329": "brāhmaṇatvaṃ yathāpannā nañyuktāḥ kṣatriyādayaḥ /",
    "GS24vakyp1pu:3330": "dvitvādiṣu tathaikatvaṃ nañyogād upacaryate // BVaky_3,14.285 //",
    "GS24vakyp1pu:3331": "ekatvayogam āsādya sa dharmaḥ pratiṣidhyate /",
    "GS24vakyp1pu:3332": "dvyādibhyas teṣu tacchabdo vartate brāhmaṇādivat // BVaky_3,14.286 //",
    "GS24vakyp1pu:3333": "āviṣṭasaṃkhyo vākye 'sau yathā dvyādau prayujyate /",
    "GS24vakyp1pu:3334": "vṛttau tasya pradhānatvāt sā saṃkhyā na nivartate // BVaky_3,14.287 //",
    "GS24vakyp1pu:3335": "pratiṣedhyo yathābhūtas tathābhūto 'nuṣajyate /",
    "GS24vakyp1pu:3336": "vacanāntarayoge hi na so 'rthaḥ pratiṣidhyate // BVaky_3,14.288 //",
    "GS24vakyp1pu:3337": "aśukla iti kṛṣṇādir yathārthaḥ saṃpratīyate /",
    "GS24vakyp1pu:3338": "saṃkhyāntaraṃ tathāneka ity atrāpy abhidhīyate // BVaky_3,14.289 //",
    "GS24vakyp1pu:3339": "kriyāprasaṅgāt sarveṣu karmasv aṅgīkṛteṣu ca /",
    "GS24vakyp1pu:3340": "ekasmin pratiṣiddhe 'pi prāptam anyat pratīyate // BVaky_3,14.290 //",
    "GS24vakyp1pu:3341": "kriyāśrutiś ca prakrānte prasajyapratiṣedhane /",
    "GS24vakyp1pu:3342": "paryudāse tu niyataṃ saṃkhyeyāntaram ucyate // BVaky_3,14.291 //",
    "GS24vakyp1pu:3343": "dhātvarthaḥ karmaviṣayo vyapadiṣṭaḥ svasādhanaiḥ /",
    "GS24vakyp1pu:3344": "arthāt sarvāṇi karmāṇi prāg ākṣipyāvatiṣṭhate // BVaky_3,14.292 //",
    "GS24vakyp1pu:3345": "nirjñātasādhanādhāre yatrākhyāte prayujyate /",
    "GS24vakyp1pu:3346": "aneka iti paścāc ca tiṣṭhatīty anuṣajyate // BVaky_3,14.293 //",
    "GS24vakyp1pu:3347": "sādhyatvāt tatra siddhena kriyā dravyeṇa lakṣyate /",
    "GS24vakyp1pu:3348": "prāg evāṅgīkṛtaṃ dravyam ataḥ pūrveṇa bhidyate // BVaky_3,14.294 //",
    "GS24vakyp1pu:3349": "saṃkhyaiva pratiṣedhena saṃkhyāntaram apekṣate /",
    "GS24vakyp1pu:3350": "vākye 'pi tena naikatva- mātram eva nivartyate // BVaky_3,14.295 //",
    "GS24vakyp1pu:3351": "snehāntarād avacchedas tathāsatteḥ pratīyate /",
    "GS24vakyp1pu:3352": "tailena bhojane 'prāpte na tv anyad upasecanam // BVaky_3,14.296 //",
    "GS24vakyp1pu:3353": "ekārthe vartamānābhyām asatā brāhmaṇena ca /",
    "GS24vakyp1pu:3354": "yadā jātyantaraṃ bāhyaṃ kṣatriyādy apadiśyate // BVaky_3,14.297 //",
    "GS24vakyp1pu:3355": "śyāmeva śastrī kanyeti yathānyad vyapadiśyate /",
    "GS24vakyp1pu:3356": "asan brāhmaṇa ity ābhyāṃ tathānye kṣatriyādayaḥ // BVaky_3,14.298 //",
    "GS24vakyp1pu:3357": "asāsno gaur iti yathā, gavayo vyapadiśyate /",
    "GS24vakyp1pu:3358": "jātyantaraṃ na gor eva sasnābhāvaḥ pratīyate // BVaky_3,14.299 //",
    "GS24vakyp1pu:3359": "tulyarūpaṃ yathākhyātaṃ kaṇṭakair bhedahetubhiḥ /",
    "GS24vakyp1pu:3360": "khadiraṃ jātibhedena kharjūrāt pratipadyate // BVaky_3,14.300 //",
    "GS24vakyp1pu:3361": "avidyamānabrāhmaṇyo yādṛśo brāhmaṇo bhavet /",
    "GS24vakyp1pu:3362": "aṅgīkṛtopamānena tathānyo 'rtho 'bhidhīyate // BVaky_3,14.301 //",
    "GS24vakyp1pu:3363": "avṛṣṭayo yathā varsā nīhārābhrasamāvṛtāḥ /",
    "GS24vakyp1pu:3364": "tadrūpatvāt sa hemanta ity abhinnaḥ pratīyate // BVaky_3,14.302 //",
    "GS24vakyp1pu:3365": "apare brāhmaṇādīnāṃ sarveṣāṃ jātivācinām /",
    "GS24vakyp1pu:3366": "dravyasyānyapadārthatve nañā yogaṃ pracakṣate // BVaky_3,14.303 //",
    "GS24vakyp1pu:3367": "na caivaṃviṣayaḥ kaś cid bahuvrīhiḥ prakalpate /",
    "GS24vakyp1pu:3368": "agur aśva iti vyāptir nañsamāsena yasya na // BVaky_3,14.304 //",
    "GS24vakyp1pu:3369": "dvandvaikadeśinor uktā paravalliṅgatā yataḥ /",
    "GS24vakyp1pu:3370": "avarṣāsu tato 'siddhir iṣṭayor liṅgasaṃkhyayoḥ // BVaky_3,14.305 //",
    "GS24vakyp1pu:3371": "viśeṣaṇaṃ brāhmaṇādi kriyāsaṃbandhino 'sataḥ /",
    "GS24vakyp1pu:3372": "yadā viṣayabhinnaṃ tat tadāsattvam pratīyate // BVaky_3,14.306 //",
    "GS24vakyp1pu:3373": "brāhmaṇatvena cāsattvād ucyate sat tad anyathā /",
    "GS24vakyp1pu:3374": "asad ity api sattvena sataḥ sattā nivartyate // BVaky_3,14.307 //",
    "GS24vakyp1pu:3375": "samanyadravyavṛttitvān nimittānuvidhāyinaḥ /",
    "GS24vakyp1pu:3376": "ayogo liṅgasaṃkhyābhyāṃ syād vā sāmānyadharmatā // BVaky_3,14.308 //",
    "GS24vakyp1pu:3377": "prāg asattvābhidhāyitvaṃ samāse dravyavācitā /",
    "GS24vakyp1pu:3378": "nimittānuvidhānaṃ ca na sarvatra svabhāvataḥ // BVaky_3,14.309 //",
    "GS24vakyp1pu:3379": "nimittānuvidhāne ca kriyāyogo na kalpate /",
    "GS24vakyp1pu:3380": "tathā cāvyapadeśyatvād upādānam anarthakam // BVaky_3,14.310 //",
    "GS24vakyp1pu:3381": "asatsāmānyavṛttir vā viśeṣaiḥ kṣatriyādibhiḥ /",
    "GS24vakyp1pu:3382": "prayuktair āśrayair bhinno yāti talliṅgasaṃkhyatām // BVaky_3,14.311 //",
    "GS24vakyp1pu:3383": "prāg āśrayo hi bhedāya pradhāne 'bhyantarīkṛtaḥ /",
    "GS24vakyp1pu:3384": "punaḥ pratyavamarśena vibhakta iva dṛśyate // BVaky_3,14.312 //",
    "GS24vakyp1pu:3385": "samāse śrūyate svārtho yena tadvāṃs tadāśrayaḥ /",
    "GS24vakyp1pu:3386": "dravyaṃ tu liṅgasaṃkhyāvad asatābhyantarīkṛtam // BVaky_3,14.313 //",
    "GS24vakyp1pu:3387": "ekārthaviṣayau śabdau tasminn anyārthavartinau /",
    "GS24vakyp1pu:3388": "asataiva tu bhedānāṃ sarveṣām upasaṃgrahaḥ // BVaky_3,14.314 //",
    "GS24vakyp1pu:3389": "te kṣatriyādibhir vācyā vācyā vā sarvanāmabhiḥ /",
    "GS24vakyp1pu:3390": "yāntīvānyapadārthatvaṃ naño rūpāvikalpanāt // BVaky_3,14.315 //",
    "GS24vakyp1pu:3391": "viśeṣasyāprayoge tu liṅgasaṃkhye na sidhyataḥ /",
    "GS24vakyp1pu:3392": "avarṣādiṣu dosaś ca hemanto 'nyāśrayo yataḥ // BVaky_3,14.316 //",
    "GS24vakyp1pu:3393": "ākṛtiḥ sarvaśabdānāṃ yadā vācyā pratīyate /",
    "GS24vakyp1pu:3394": "ekatvād ekaśabdatvaṃ nyāyyaṃ tasyāś ca varṇyate // BVaky_3,14.317 //",
    "GS24vakyp1pu:3395": "āviṣṭaliṅgatā tasyāṃ syād grāmyapagusaṅghavat /",
    "GS24vakyp1pu:3396": "dravyabhede 'pi caikatvāt tatraikavacanaṃ bhavet // BVaky_3,14.318 //",
    "GS24vakyp1pu:3397": "āśrayāṇāṃ hi liṅgaiḥ sā niyatair eva yujyate /",
    "GS24vakyp1pu:3398": "tathā ca yuktavadbhāve pratiṣedho nirarthakaḥ // BVaky_3,14.319 //",
    "GS24vakyp1pu:3399": "sarvatrāviṣṭaliṅgatvaṃ lokaliṅgaparigrahe /",
    "GS24vakyp1pu:3400": "virodhitvāt prasajyeta nāśritaṃ tac ca laukikam // BVaky_3,14.320 //",
    "GS24vakyp1pu:3401": "sāmānyam ākṛtir bhāvo jātir ity atra laukikam /",
    "GS24vakyp1pu:3402": "liṅgaṃ na saṃbhavaty eva tenānyat parigṛhyate // BVaky_3,14.321 //",
    "GS24vakyp1pu:3403": "pravṛttir iti sāmānyaṃ lakṣaṇaṃ tasya kathyate /",
    "GS24vakyp1pu:3404": "āvirbhāvas tirobhāvaḥ sthitiś cety atha bhidyate // BVaky_3,14.322 //",
    "GS24vakyp1pu:3405": "pravṛttimantaḥ sarve 'rthās tisṛbhiś ca pravṛttibhiḥ /",
    "GS24vakyp1pu:3406": "satataṃ na viyujyante vācaś caivātra saṃbhavaḥ // BVaky_3,14.323 //",
    "GS24vakyp1pu:3407": "yaś cāpravṛttidharmārthaś citirūpeṇa gṛhyate /",
    "GS24vakyp1pu:3408": "anuyātīva so 'nyeṣāṃ pravṛttīr viśvagāśrayāḥ // BVaky_3,14.324 //",
    "GS24vakyp1pu:3409": "tenāsya citirūpaṃ ca citikālaś ca bhidyate /",
    "GS24vakyp1pu:3410": "tasya svarūpabhedas tu na kaś cid api vidyate // BVaky_3,14.325 //",
    "GS24vakyp1pu:3411": "acetaneṣu caitanyaṃ saṃkrāntam iva dṛśyate /",
    "GS24vakyp1pu:3412": "pratibimbakadharmeṇa yat tac chabdanibandhanam // BVaky_3,14.326 //",
    "GS24vakyp1pu:3413": "avasthā tādṛśī nāsti yā liṅgena na yujyate /",
    "GS24vakyp1pu:3414": "kva cit tu śabdasaṃskāro liṅgasyānāśraye sati // BVaky_3,14.327 //",
    "GS24vakyp1pu:3415": "kṛttaddhitābhidheyānāṃ bhāvānāṃ na virudhyate /",
    "GS24vakyp1pu:3416": "śāstre liṅgaṃ guṇāvasthā tathā cākṛtir iṣyate // BVaky_3,14.328 //",
    "GS24vakyp1pu:3417": "liṅgaṃ prati na bhedo 'sti dravyapakṣe 'pi kaś cana /",
    "GS24vakyp1pu:3418": "tasmāt sapta vikalpā ye saivātrāviṣṭaliṅgatā // BVaky_3,14.329 //",
    "GS24vakyp1pu:3419": "vacane niyamaḥ śāstrād dravyasyābhyupagamyate /",
    "GS24vakyp1pu:3420": "yatas tad ākṛtau śāstram anyathaiva samarthyate // BVaky_3,14.330 //",
    "GS24vakyp1pu:3421": "vartate yo bahuṣv artho 'bhede tasya vivakṣite /",
    "GS24vakyp1pu:3422": "svāśrayair vyapadiṣṭasya śāstre vacanam ucyate // BVaky_3,14.331 //",
    "GS24vakyp1pu:3423": "yadā tv āśrayabhedena bheda eva pratīyate /",
    "GS24vakyp1pu:3424": "ākṛter dravyapakṣena tadā bhedo na vidyate // BVaky_3,14.332 //",
    "GS24vakyp1pu:3425": "abhede tv ekaśabdatvāc chāstrāc ca vacane sati /",
    "GS24vakyp1pu:3426": "ekaśeṣo na vaktavyo vacanānāṃ ca saṃbhavaḥ // BVaky_3,14.333 //",
    "GS24vakyp1pu:3427": "nanu cānabhidheyatve dravyasya tadapāśrayaḥ /",
    "GS24vakyp1pu:3428": "ākṛter upakāro 'yaṃ dravyābhāvān na kalpate // BVaky_3,14.334 //",
    "GS24vakyp1pu:3429": "vyapadeśo 'bhidheyena na śāstre kaś cid āśritaḥ /",
    "GS24vakyp1pu:3430": "dravyaṃ nāma padārtho yo na ca sa pratiṣidhyate // BVaky_3,14.335 //",
    "GS24vakyp1pu:3431": "guṇabhāvo 'bhidheyatvaṃ prati dravyasya nāśritaḥ /",
    "GS24vakyp1pu:3432": "upakāri guṇaḥ śeṣaḥ parārtha iti kalpanā // BVaky_3,14.336 //",
    "GS24vakyp1pu:3433": "dravye na guṇabhāvo 'sti vinādravyābhidhāyitām /",
    "GS24vakyp1pu:3434": "ākṛtau vā pradhānatvam ata evaṃ samarthyate // BVaky_3,14.337 //",
    "GS24vakyp1pu:3435": "kaiś cid guṇapradhānatvaṃ nāmākhyātavad iṣyate /",
    "GS24vakyp1pu:3436": "na vṛttivat parārthasya guṇabhāvas tu varṇyate // BVaky_3,14.338 //",
    "GS24vakyp1pu:3437": "guṇabhūtasya nānātvād ākṛter ekaśabdatā /",
    "GS24vakyp1pu:3438": "siddho vacanabhedaś ca dravyabhedasamanvayāt // BVaky_3,14.339 //",
    "GS24vakyp1pu:3439": "sādhanaṃ guṇabhāvena kriyāyā bhedakaṃ yathā /",
    "GS24vakyp1pu:3440": "ākhyāteṣv ekaśabdāyā jāter dravyaṃ tathocyate // BVaky_3,14.340 //",
    "GS24vakyp1pu:3441": "ekatve tulyarūpatvāc chabdānāṃ pratipādane /",
    "GS24vakyp1pu:3442": "nimittāt tadvato 'rthasya viśiṣṭagrahaṇe sati // BVaky_3,14.341 //",
    "GS24vakyp1pu:3443": "so 'yam ity abhisaṃbandhād āśrayair ākṛteḥ saha /",
    "GS24vakyp1pu:3444": "pravṛttau bhinnaśabdāyāṃ liṅgasaṃkhye prasidhyataḥ // BVaky_3,14.342 //",
    "GS24vakyp1pu:3445": "prāk ca jātyabhisaṃbandhāt sarvanāmābhidheyatā /",
    "GS24vakyp1pu:3446": "vastūpalakṣaṇaṃ sattve prayujyante tyadādayaḥ // BVaky_3,14.343 //",
    "GS24vakyp1pu:3447": "pākau pākā iti yathā bhedakaḥ kaiś cid āśrayaḥ /",
    "GS24vakyp1pu:3448": "iṣyate cānupādāno dharmo 'sau guṇavācinām // BVaky_3,14.344 //",
    "GS24vakyp1pu:3449": "āśrayasyānupādāne kevalaṃ labhate yadi /",
    "GS24vakyp1pu:3450": "ādhāradharmān sāmānyaṃ purastāt tad vicāritam // BVaky_3,14.345 //",
    "GS24vakyp1pu:3451": "jātau pūrvaṃ pravṛttānāṃ śabdānāṃ jātivācinām /",
    "GS24vakyp1pu:3452": "aśabdavācyāt saṃbandhād vyaktir apy upajāyate // BVaky_3,14.346 //",
    "GS24vakyp1pu:3453": "so 'yam ity abhisaṃbandhāj jātidharmopacaryate /",
    "GS24vakyp1pu:3454": "dravyaṃ tadāśrayo bhedo jāteś cābhyupagamyate // BVaky_3,14.347 //",
    "GS24vakyp1pu:3455": "mañcaśabdo yathādheyaṃ mañceṣv eva vyavasthitaḥ /",
    "GS24vakyp1pu:3456": "tattvenāha tathā jāti- śabdo dravyeṣu vartate // BVaky_3,14.348 //",
    "GS24vakyp1pu:3457": "tatra jātipadārthatvaṃ tathaivābhyupagamyate /",
    "GS24vakyp1pu:3458": "jātir utsṛṣṭasaṃkhyā tu dravyātmany anuṣajyate // BVaky_3,14.349 //",
    "GS24vakyp1pu:3459": "asyedam iti vā yatra so 'yam ity api vā śrutiḥ /",
    "GS24vakyp1pu:3460": "vartate paradharmeṇa tad anyad abhidhīyate // BVaky_3,14.350 //",
    "GS24vakyp1pu:3461": "yat pradhānaṃ na tasyāsti svarūpam anirūpanāt /",
    "GS24vakyp1pu:3462": "guṇasya cātmanā dravyaṃ tadbhāvenopalakṣyate // BVaky_3,14.351 //",
    "GS24vakyp1pu:3463": "guṇasya bhedakāle tu prādhānyam upajāyate /",
    "GS24vakyp1pu:3464": "saṃsargaśrutir artheṣu sākṣād eva na vartate // BVaky_3,14.352 //",
    "GS24vakyp1pu:3465": "jātau vṛtto yadā dravye sa śabdo vartate punaḥ /",
    "GS24vakyp1pu:3466": "jāter eva padārthatvaṃ na tadābhyupagamyate // BVaky_3,14.353 //",
    "GS24vakyp1pu:3467": "pravṛttānāṃ punar vṛttir ekatvenopavarṇyate /",
    "GS24vakyp1pu:3468": "pratipatter upāyeṣu na tattvam anugamyate // BVaky_3,14.354 //",
    "GS24vakyp1pu:3469": "apṛthakśabdavācyasya jātir āśrīyate yadā /",
    "GS24vakyp1pu:3470": "dravyasya sati saṃsparśe tadā jātipadārthatā // BVaky_3,14.355 //",
    "GS24vakyp1pu:3471": "dravyasya sati saṃsparśe dravyam āśrīyate yadā /",
    "GS24vakyp1pu:3472": "vācyaṃ tenaiva śabdena tadā dravyapadārthatā // BVaky_3,14.356 //",
    "GS24vakyp1pu:3473": "apṛthakśabdavācyāpi bhedamātre pravartate /",
    "GS24vakyp1pu:3474": "yadā saṃbandhavaj jātiḥ sāpi dravyapadārthatā // BVaky_3,14.357 //",
    "GS24vakyp1pu:3475": "atyantabhinnayor eva jātidravyābhidhāyinoḥ /",
    "GS24vakyp1pu:3476": "avācyasyopakāritva āśrite tūbhayārthatā // BVaky_3,14.358 //",
    "GS24vakyp1pu:3477": "āśrite tv āśrayakṛtaṃ bhedam abhyupagacchatā /",
    "GS24vakyp1pu:3478": "punaś cāpy ekaśabdatvaṃ jātiśabde 'nuvarṇitam // BVaky_3,14.359 //",
    "GS24vakyp1pu:3479": "anirjātasya nirjñānaṃ yena tan mānam ucyate /",
    "GS24vakyp1pu:3480": "prasthādi tena meyātmā sākalyenāvadhāryate // BVaky_3,14.360 //",
    "GS24vakyp1pu:3481": "anirjñātaṃ prasiddhena yena taddharma gamyate /",
    "GS24vakyp1pu:3482": "sākalyenāparijñānād upamānaṃ tad ucyate // BVaky_3,14.361 //",
    "GS24vakyp1pu:3483": "dvayoḥ samānayor dharma upamānopameyayoḥ /",
    "GS24vakyp1pu:3484": "samāsa upamānānāṃ śabdais tadabhidhāyibhiḥ // BVaky_3,14.362 //",
    "GS24vakyp1pu:3485": "ādhārabhedād bhedo yaḥ śyāmatve so 'vivakṣitaḥ /",
    "GS24vakyp1pu:3486": "guṇo 'sāv āśritaikatvo bhinnādhāraḥ pratīyate // BVaky_3,14.363 //",
    "GS24vakyp1pu:3487": "guṇayor niyato bhedo guṇajātes tathaikatā /",
    "GS24vakyp1pu:3488": "ekatve 'tyantabhede vā, nopamānasya saṃbhavaḥ // BVaky_3,14.364 //",
    "GS24vakyp1pu:3489": "jātimātravyapekṣāyām upamārtho na kaś cana /",
    "GS24vakyp1pu:3490": "śyāmatvam ekaṃ guṇayor ubhayor api vartate // BVaky_3,14.365 //",
    "GS24vakyp1pu:3491": "yenaiva hetunā śyāmā śastrī tatra pratīyate /",
    "GS24vakyp1pu:3492": "sa hetur devadattāyāḥ pratyaye na viśiṣyate // BVaky_3,14.366 //",
    "GS24vakyp1pu:3493": "āśrayād yo guṇe bhedo jāter yā cāviśiṣṭatā /",
    "GS24vakyp1pu:3494": "tābhyām ubhābhyāṃ dravyātmā savyāpāraḥ pratīyate // BVaky_3,14.367 //",
    "GS24vakyp1pu:3495": "so 'yam ekatvanānātve vyavahāraḥ samāśritaḥ /",
    "GS24vakyp1pu:3496": "bhedābhedavimarśena vyatikīrṇena vartate // BVaky_3,14.368 //",
    "GS24vakyp1pu:3497": "śyāmety evābhidhiyeta jātimātre vivakṣite /",
    "GS24vakyp1pu:3498": "śastryādinām upādāne tatra nāsti prayojanam // BVaky_3,14.369 //",
    "GS24vakyp1pu:3499": "aśabdavācyo yo bhedaḥ śyāmamātre na vartate /",
    "GS24vakyp1pu:3500": "śyāmeṣu keṣu cid vṛttir yasya so 'tra vyapekṣyate // BVaky_3,14.370 //",
    "GS24vakyp1pu:3501": "śyāmeṣu keṣu cit kiṃ cit kiṃ cit sarvatra vartate /",
    "GS24vakyp1pu:3502": "sāmānyaṃ kaś cid ekasmiñ chyāme bhedo vyavasthitaḥ // BVaky_3,14.371 //",
    "GS24vakyp1pu:3503": "tathā hi sati saurabhye bhedo jātyutpalādiṣu /",
    "GS24vakyp1pu:3504": "gandhānāṃ sati bhede tu sādṛśyam upalabhyate // BVaky_3,14.372 //",
    "GS24vakyp1pu:3505": "guṇānām āśrayād bhedaḥ svato vāpy anugamyate /",
    "GS24vakyp1pu:3506": "anirdeśyād viśeṣād vā saṃkarād vā guṇāntaraiḥ // BVaky_3,14.373 //",
    "GS24vakyp1pu:3507": "upamānaṃ prasiddhatvāt sarvatra vyatiricyate /",
    "GS24vakyp1pu:3508": "upameyatvam ādhikye sāmye vā na nivartate // BVaky_3,14.374 //",
    "GS24vakyp1pu:3509": "anyais tu mānaṃ jātyādi bhedyasyārthasya varṇyate /",
    "GS24vakyp1pu:3510": "anirjñātasvarūpo hi jñeyo 'rthas tena mīyate // BVaky_3,14.375 //",
    "GS24vakyp1pu:3511": "mitas tu svena mānena prasiddho yo guṇāśrayaḥ /",
    "GS24vakyp1pu:3512": "āśrayāntaramānāya svadharmeṇa pravartate // BVaky_3,14.376 //",
    "GS24vakyp1pu:3513": "rūpāntareṇa saṃsparśo rūpāntaravatāṃ satām /",
    "GS24vakyp1pu:3514": "bhinnena yasya bhedyānām upamānaṃ tad ucyate // BVaky_3,14.377 //",
    "GS24vakyp1pu:3515": "dharmaḥ samānaḥ śyāmādir upamānopameyayoḥ /",
    "GS24vakyp1pu:3516": "āśriyamānaprādhānyo dharmeṇānyena bhidyate // BVaky_3,14.378 //",
    "GS24vakyp1pu:3517": "śastrīkumāryoḥ sadṛśaḥ śyāma ity evam āśrite /",
    "GS24vakyp1pu:3518": "vyapadeśyam aneneti nimittaṃ guṇayoḥ sthitam // BVaky_3,14.379 //",
    "GS24vakyp1pu:3519": "yadā nimittais tadvanto gacchantīva tadātmatām /",
    "GS24vakyp1pu:3520": "bhedāśrayaṃ tadākhyānam upamānopameyayoḥ // BVaky_3,14.380 //",
    "GS24vakyp1pu:3521": "tattvāsaṅgavivakṣāyāṃ yeṣu bhedo nivartate /",
    "GS24vakyp1pu:3522": "luptopamāni tāny āhus taddharmeṇa samāśrayāt // BVaky_3,14.381 //",
    "GS24vakyp1pu:3523": "śastryāṃ prasiddhaṃ śyāmatvaṃ mānaṃ sā tena mīyate /",
    "GS24vakyp1pu:3524": "anyā śyāmā tu tadrūpā tenātyantaṃ na mīyate // BVaky_3,14.382 //",
    "GS24vakyp1pu:3525": "śastriṃ svena guṇenāto mimānām āśrayāntaram /",
    "GS24vakyp1pu:3526": "asamāptaguṇaṃ siddher upamānaṃ pracakṣate // BVaky_3,14.383 //",
    "GS24vakyp1pu:3527": "upameye sthito dharmaḥ śruto 'nyatrānumīyate /",
    "GS24vakyp1pu:3528": "śruto 'tha vopamānastha upameye 'numiyate // BVaky_3,14.384 //",
    "GS24vakyp1pu:3529": "adhīyate brāhmaṇavat kṣatriyā iti dṛśyate /",
    "GS24vakyp1pu:3530": "upameyasya bhinnatvād vacanaṃ kṣatriyāśrayam // BVaky_3,14.385 //",
    "GS24vakyp1pu:3531": "sādhāraṇaṃ bruvan dharma kva cid eva vyavasthitam /",
    "GS24vakyp1pu:3532": "sāmānyavacanaḥ śabda iti sūtre 'padiśyate // BVaky_3,14.386 //",
    "GS24vakyp1pu:3533": "nābhedena na bhedena guṇo dviṣṭho 'bhidhīyate /",
    "GS24vakyp1pu:3534": "bhinnayor dharmayor ekaḥ śrūyate 'nyaḥ pratīyate // BVaky_3,14.387 //",
    "GS24vakyp1pu:3535": "nātyantāya mimīte yat sāmānye samavasthitam /",
    "GS24vakyp1pu:3536": "sādṛśyād upameyārtha- samīpe parikalpyate // BVaky_3,14.388 //",
    "GS24vakyp1pu:3537": "mānaṃ prati samīpaṃ vā sādṛśyena pratīyate /",
    "GS24vakyp1pu:3538": "paricchedād dhi sādṛśyam iha mānopamānayoḥ // BVaky_3,14.389 //",
    "GS24vakyp1pu:3539": "ekajātivyapekṣāyāṃ tad evety avasīyate /",
    "GS24vakyp1pu:3540": "bhedasyaiva vyapekṣāyām anyad eveti gamyate // BVaky_3,14.390 //",
    "GS24vakyp1pu:3541": "karmatvaṃ karaṇatvaṃ ca bhedenaivāśritaṃ yataḥ /",
    "GS24vakyp1pu:3542": "atyantaikatvaviṣayo na syāt tenātra samśayaḥ // BVaky_3,14.391 //",
    "GS24vakyp1pu:3543": "bhede 'pi tulyarūpatvāc chālīmṃ tān iti dṛśyate /",
    "GS24vakyp1pu:3544": "jātyabhedāt sa evāyam iti bhinno 'bhidhīyate // BVaky_3,14.392 //",
    "GS24vakyp1pu:3545": "kathaṃ hy avayavo 'nyasya syād anya iti cocyate /",
    "GS24vakyp1pu:3546": "atyantabhede nānātvaṃ yatra tattvaṃ na vidyate // BVaky_3,14.393 //",
    "GS24vakyp1pu:3547": "abhedasya vivakṣāyām ekatvaṃ saṅghasaṅghinoḥ /",
    "GS24vakyp1pu:3548": "saṅghinor na tv abhedo 'sti tathānyatvam udāhṛtam // BVaky_3,14.394 //",
    "GS24vakyp1pu:3549": "tatrābhinnavyapekṣāyām upamārtho na vidyate /",
    "GS24vakyp1pu:3550": "yo hi gaur iti vijñāne hetuḥ so 'sti gavāntare // BVaky_3,14.395 //",
    "GS24vakyp1pu:3551": "vyāvṛttānāṃ viśeṣāṇāṃ vyāpāre tu vivakṣite /",
    "GS24vakyp1pu:3552": "na kaś cid upakāro 'sti buddher buddhyantaraṃ prati // BVaky_3,14.396 //",
    "GS24vakyp1pu:3553": "kiṃ cid yatrāsti sāmānyaṃ yadi bhedāś ca ke cana /",
    "GS24vakyp1pu:3554": "gotvaṃ goṣv asti sāmānyaṃ bhedāś ca śabalādayaḥ // BVaky_3,14.397 //",
    "GS24vakyp1pu:3555": "sāmānyaṃ śyāmatānyaiva tad dhi sādhāraṇaṃ dvayoḥ /",
    "GS24vakyp1pu:3556": "tad eva siddhyasiddhibhyāṃ bheda ity apadiśyate // BVaky_3,14.398 //",
    "GS24vakyp1pu:3557": "śyāmatvam eva sāmānyam anyeṣām ubhayoḥ sthitam /",
    "GS24vakyp1pu:3558": "saṃpūrnatvāt tad anyasmād viśeṣa iti gamyate // BVaky_3,14.399 //",
    "GS24vakyp1pu:3559": "ākṛtau vāpi sāmānye kva cid eva vyavasthitāḥ /",
    "GS24vakyp1pu:3560": "śyāmādau ye 'vasīyante viśeṣās ta ihāśritāḥ // BVaky_3,14.400 //",
    "GS24vakyp1pu:3561": "jāter abhede bhede vā sādṛśyaṃ tat pracakṣate /",
    "GS24vakyp1pu:3562": "kaś cit kadā cit arthātmā tathābhūto 'padiśyate // BVaky_3,14.401 //",
    "GS24vakyp1pu:3563": "yatrārthe pratyayābhedo na kadā cid vikalpate /",
    "GS24vakyp1pu:3564": "avidyamānabhedatvāt sa eka iti gamyate // BVaky_3,14.402 //",
    "GS24vakyp1pu:3565": "yo 'rtha āśritanānātvaḥ sa evety apadiśyate /",
    "GS24vakyp1pu:3566": "vyāpāraṃ jātibhāgasya tatrāpi pratijānate // BVaky_3,14.403 //",
    "GS24vakyp1pu:3567": "jātibhāgāśrayā prakhyā tatrābhinnā pravartate /",
    "GS24vakyp1pu:3568": "vyaktibhāgāśrayā buddhis tatra bhedena jāyate // BVaky_3,14.404 //",
    "GS24vakyp1pu:3569": "anyatra vartamānaṃ sad bhedābhedasamanvitam /",
    "GS24vakyp1pu:3570": "nimittaṃ punar anyatra nānātveneva gṛhyate // BVaky_3,14.405 //",
    "GS24vakyp1pu:3571": "ādhāreṣu padanyāsaṃ kṛtvopaiti tadāśrayam /",
    "GS24vakyp1pu:3572": "sa sādṛśyasya viṣaya ity anyair apadiśyate // BVaky_3,14.406 //",
    "GS24vakyp1pu:3573": "parāpekṣe yathā bhāve kāraṇākhyā pravartate /",
    "GS24vakyp1pu:3574": "tathānyādhigamāpekṣam upamānaṃ pracakṣate // BVaky_3,14.407 //",
    "GS24vakyp1pu:3575": "gurugiśyapitāputra- kriyākālādayo yathā /",
    "GS24vakyp1pu:3576": "vyavahārās tathaupamyam apy apekṣānibandhanam // BVaky_3,14.408 //",
    "GS24vakyp1pu:3577": "śyāmatvam upamāne ced vṛttaṃ vṛttau prayujyate /",
    "GS24vakyp1pu:3578": "upameyaṃ samāsena bāhyaṃ tatrābhidhīyate // BVaky_3,14.409 //",
    "GS24vakyp1pu:3579": "ṭābanta eva caitrādau śyāmāśabdas tathā bhavet /",
    "GS24vakyp1pu:3580": "sūtre ca prathamābhāvān na śyāmādyupasarjanam // BVaky_3,14.410 //",
    "GS24vakyp1pu:3581": "atha tv ekavibhaktitvād guṇatvād vopasarjanam /",
    "GS24vakyp1pu:3582": "naivaṃ tittirikalmāṣyām iṣṭaḥ strīpratyayo bhavet // BVaky_3,14.411 //",
    "GS24vakyp1pu:3583": "satiśiṣṭabalīyastvād bāhye ṅiṣi ca saty api /",
    "GS24vakyp1pu:3584": "upamānasvaro na syāt tasmāt stryantaḥ samasyate // BVaky_3,14.412 //",
    "GS24vakyp1pu:3585": "guṇe na copamānasthe sāpekṣatvaṃ prakalpate /",
    "GS24vakyp1pu:3586": "pradhānasya tathā na syād vyāghrādau liṅgadarśanam // BVaky_3,14.413 //",
    "GS24vakyp1pu:3587": "tasmāt sati guṇatve 'pi prādhānyaṃ vigrahāntare /",
    "GS24vakyp1pu:3588": "naivaṃjātīyakaṃ śāstre saṃbhavaty upasarjanam // BVaky_3,14.414 //",
    "GS24vakyp1pu:3589": "upameyātmani śyāmo vartamāno 'bhidhīyate /",
    "GS24vakyp1pu:3590": "upamāneṣv anirdiṣṭaḥ sāmarthyāt sa pratīyate // BVaky_3,14.415 //",
    "GS24vakyp1pu:3591": "dravyamātre 'pi nirdiṣṭe candravaktre 'nugamyate /",
    "GS24vakyp1pu:3592": "viśiṣṭa eva candrastho guṇo nopaplavādayaḥ // BVaky_3,14.416 //",
    "GS24vakyp1pu:3593": "bhedabhāvanayaitac ca samāse 'py upavarṇyate /",
    "GS24vakyp1pu:3594": "viśiṣṭaguṇabhinne 'rthe padam anyat prayujyate // BVaky_3,14.417 //",
    "GS24vakyp1pu:3595": "yadi bhinnādhikaraṇo vacanād anugamyate /",
    "GS24vakyp1pu:3596": "mṛgīva capalety atra puṃvadbhāvo na sidhyati // BVaky_3,14.418 //",
    "GS24vakyp1pu:3597": "astrīpūrvapadatvāt tu puṃvadbhāvo bhaviṣyati /",
    "GS24vakyp1pu:3598": "yathaiva mṛgadugdhādau na cet stryartho vivakṣyate // BVaky_3,14.419 //",
    "GS24vakyp1pu:3599": "śastrīva śastrīśyāmeti devadattaiva kathyate /",
    "GS24vakyp1pu:3600": "tasyām evobhayaṃ tasmād ucyate śāstravigrahe // BVaky_3,14.420 //",
    "GS24vakyp1pu:3601": "puṃvadbhāvasya siddhyarthaṃ pakṣe strīpratyayasya ca /",
    "GS24vakyp1pu:3602": "bahv apekṣyam atas tasyām ubhayapratipādanam // BVaky_3,14.421 //",
    "GS24vakyp1pu:3603": "śyāmā śastrī yathā śyāmā śastrīkalpeti cocyate /",
    "GS24vakyp1pu:3604": "tatropamānetarayoḥ śyāmety etad apekṣyate // BVaky_3,14.422 //",
    "GS24vakyp1pu:3605": "atha śyāmeva śastrīyaṃ śyāmety evaṃ prayujyate /",
    "GS24vakyp1pu:3606": "śastrī yatheyam śyāmeti tāvad eva pratīyate // BVaky_3,14.423 //",
    "GS24vakyp1pu:3607": "upalakṣaṇamātrārthā guṇasyāsya yadi śrutiḥ /",
    "GS24vakyp1pu:3608": "pṛthag dvayoḥ śruto 'py eṣa neṣṭasvārthasya vācakaḥ // BVaky_3,14.424 //",
    "GS24vakyp1pu:3609": "upameyaṃ tu yad vācyaṃ tasya cet pratipādane /",
    "GS24vakyp1pu:3610": "savyāpārā guṇās tatra sarvasyoktiḥ sakṛcchrutau // BVaky_3,14.425 //",
    "GS24vakyp1pu:3611": "prakārādhārabhedena viśeṣe samavasthitaḥ /",
    "GS24vakyp1pu:3612": "śabdāntarābhisaṃbandhe sāmānyavacanaḥ katham // BVaky_3,14.426 //",
    "GS24vakyp1pu:3613": "sādṛśyamātraṃ sāmānyaṃ dviṣṭhaṃ kaiś cit pratīyate /",
    "GS24vakyp1pu:3614": "guṇo bhede 'py abhedena dvivṛttir vā vivakṣitaḥ // BVaky_3,14.427 //",
    "GS24vakyp1pu:3615": "vyāpāro jātibhāgasya dravyayor vābhidhitsitaḥ /",
    "GS24vakyp1pu:3616": "rūpāt sāmānyavācitvaṃ prāg vā vṛtter udāhṛtam // BVaky_3,14.428 //",
    "GS24vakyp1pu:3617": "vyāghraśabdo yadā śauryāt puruṣārthe 'vatiṣṭhate /",
    "GS24vakyp1pu:3618": "tadādhikaraṇābhedāt samāsasyāsti saṃbhavaḥ // BVaky_3,14.429 //",
    "GS24vakyp1pu:3619": "śūraśabdaprayoge tu vyāghraśabdo mṛge sthitaḥ /",
    "GS24vakyp1pu:3620": "bhinne 'dhikaraṇe vṛttes tatra naivāsti saṃbhavaḥ // BVaky_3,14.430 //",
    "GS24vakyp1pu:3621": "sāmānādhikaraṇye 'pi guṇabhedasya saṃbhavāt /",
    "GS24vakyp1pu:3622": "prayogaḥ śūraśabdasya samāse 'py anuṣajyate // BVaky_3,14.431 //",
    "GS24vakyp1pu:3623": "pūjopādhiś ca yo dṛṣṭaḥ kutsanopādhayaś ca ye /",
    "GS24vakyp1pu:3624": "teṣāṃ bhinnanimittatvān niyamārthā punaḥ śrutiḥ // BVaky_3,14.432 //",
    "GS24vakyp1pu:3625": "asaṃbhave 'pi vā vṛtteḥ syād etal liṅgadarśanam /",
    "GS24vakyp1pu:3626": "acver iti yathā liṅgam abhāve 'pi bhṛśādiṣu // BVaky_3,14.433 //",
    "GS24vakyp1pu:3627": "vatyantāvayave vākye yad aupamyaṃ pratīyate /",
    "GS24vakyp1pu:3628": "tatpratyayavidhau sūtre nirdeśo 'yaṃ vicāryate // BVaky_3,14.434 //",
    "GS24vakyp1pu:3629": "kriyety upādhiḥ prāthamyāt prakṛtyarthasya yady api /",
    "GS24vakyp1pu:3630": "na prātipadikaṃ tatra kriyāvācy upapadyate // BVaky_3,14.435 //",
    "GS24vakyp1pu:3631": "sattvavṛttasya śeṣe vā tṛtīyā sādhane 'pi vā /",
    "GS24vakyp1pu:3632": "tiṅām asattvavācitvād ubhayaṃ tan na vidyate // BVaky_3,14.436 //",
    "GS24vakyp1pu:3633": "pākādayas tṛtīyāntāḥ sattvadharmasamanvayāt /",
    "GS24vakyp1pu:3634": "na kriyety apadiśyante kṛtvo 'rthapratyaye yathā // BVaky_3,14.437 //",
    "GS24vakyp1pu:3635": "ye cāvyayakṛtaḥ ke cit kriyādharmasamanvitāḥ /",
    "GS24vakyp1pu:3636": "teṣām asattvavācitvaṃ tiṅantair na viśiṣyate // BVaky_3,14.438 //",
    "GS24vakyp1pu:3637": "kṛtvasujviṣayā yāpi śayitavyādiṣu kriyā /",
    "GS24vakyp1pu:3638": "upamānopameyatvaṃ tatrātyantam asaṃbhavi // BVaky_3,14.439 //",
    "GS24vakyp1pu:3639": "na kevalau dravyaguṇau tadvān vāpy upamīyate /",
    "GS24vakyp1pu:3640": "śayitavyādibhis teṣu nopamārtho 'sti kaś cana // BVaky_3,14.440 //",
    "GS24vakyp1pu:3641": "upamānopameyatve dravye cānuktadharmiṇi /",
    "GS24vakyp1pu:3642": "nimittatvena gamyante rūḍhayogāḥ kriyāguṇāḥ // BVaky_3,14.441 //",
    "GS24vakyp1pu:3643": "hotavyasadṛśo hotety atrāpy artho na vidyate /",
    "GS24vakyp1pu:3644": "virodhāt kriyayā tasmāt kriyāvān nopamīyate // BVaky_3,14.442 //",
    "GS24vakyp1pu:3645": "kriyā samānajātiyā tadbhāvān nopamīyate /",
    "GS24vakyp1pu:3646": "jātibhede 'pi pākena bhinnāḥ pākādayaḥ kriyāḥ // BVaky_3,14.443 //",
    "GS24vakyp1pu:3647": "ādhārabhedād bhinnāyām upamānasya saṃbhavaḥ /",
    "GS24vakyp1pu:3648": "adhyetavyena viprāṇāṃ tulyam adhyayanaṃ viśām // BVaky_3,14.444 //",
    "GS24vakyp1pu:3649": "arthāt prakaraṇād vāpi yatrāpekṣyaṃ pratīyate /",
    "GS24vakyp1pu:3650": "sāmarthyād anapekṣasya tasya vṛttiḥ prasajyate // BVaky_3,14.445 //",
    "GS24vakyp1pu:3651": "tailapākena tulye ca ghṛtapāke vivakṣite /",
    "GS24vakyp1pu:3652": "kriyāvad api kāryāṇāṃ darśanāt pratyayo bhavet // BVaky_3,14.446 //",
    "GS24vakyp1pu:3653": "atiṅgrahaṇam evaṃ tu samāsasya nivartakam /",
    "GS24vakyp1pu:3654": "gamanaṃ kārakasyeti ṇvuly anyasmin na saṃbhavet // BVaky_3,14.447 //",
    "GS24vakyp1pu:3655": "sarvasya parihārārthaṃ samudāyatvam āśritam /",
    "GS24vakyp1pu:3656": "śuddhāyāḥ saṃbhavān na syāt kriyāyā brāhmaṇādiṣu // BVaky_3,14.448 //",
    "GS24vakyp1pu:3657": "upamānavivakṣāyāṃ svadharmaś ca nivartate /",
    "GS24vakyp1pu:3658": "kriyāyā na śrutād yasmād upamānaṃ samāpyate // BVaky_3,14.449 //",
    "GS24vakyp1pu:3659": "tṛtīyo 'py āśrito bhedo dharmaḥ sādhāraṇo dvayoḥ /",
    "GS24vakyp1pu:3660": "vyāpāravān na kṛtsnasya sāmyaṃ kṛtsnena vidyate // BVaky_3,14.450 //",
    "GS24vakyp1pu:3661": "dravye vāpi kriyāyāṃ vā nimittāt tat prakalpate /",
    "GS24vakyp1pu:3662": "kriyāṇāṃ vidyamānatvād vṛttir na syād gavādiṣu // BVaky_3,14.451 //",
    "GS24vakyp1pu:3663": "abhāvāt kevalāyās tu tadvān arthaḥ pratīyate /",
    "GS24vakyp1pu:3664": "pradhānāsaṃbhave yuktā lakṣaṇārthā kriyāśrutiḥ // BVaky_3,14.452 //",
    "GS24vakyp1pu:3665": "kriyāntareṣu sāpekṣāḥ kriyāśabdāḥ kriyāntare /",
    "GS24vakyp1pu:3666": "upakārāya gṛhyante yathaiva brāhmaṇādayaḥ // BVaky_3,14.453 //",
    "GS24vakyp1pu:3667": "yathā prakarṣaḥ sarvatra nimittāntarahetukaḥ /",
    "GS24vakyp1pu:3668": "dravyavad guṇaśabde 'pi sa nimittam apekṣate // BVaky_3,14.454 //",
    "GS24vakyp1pu:3669": "yo ya uccāryate śabdaḥ sa svarūpanibandhanaḥ /",
    "GS24vakyp1pu:3670": "yathā tathopamāneṣu vyapekṣa na nivartate // BVaky_3,14.455 //",
    "GS24vakyp1pu:3671": "kriyāvṛttes tṛtīyāntasy- aivaṃ cāsaṃbhave sati /",
    "GS24vakyp1pu:3672": "prasiddhanyāyakaraṇo bhāṣye yujir udāhṛtaḥ // BVaky_3,14.456 //",
    "GS24vakyp1pu:3673": "antarbhūte tu karaṇe prayogo na punar bhavet /",
    "GS24vakyp1pu:3674": "nyāyenāyuktam ity atra jīvatau prāṇakarmavat // BVaky_3,14.457 //",
    "GS24vakyp1pu:3675": "śāstrābhyāsāc ca bhedo 'yam ayuktam iti varṇyate /",
    "GS24vakyp1pu:3676": "aśobhanam asaṃbaddham iti rūḍhir vyavasthitā // BVaky_3,14.458 //",
    "GS24vakyp1pu:3677": "vivibhaktiḥ prakṛtyarthaṃ praty upādhiḥ kathaṃ bhavet /",
    "GS24vakyp1pu:3678": "vibhaktipariṇāme ca prakalpyaṃ viṣayāntaram // BVaky_3,14.459 //",
    "GS24vakyp1pu:3679": "vibhaktyantarayogo hi yasya tad viṣayāntare /",
    "GS24vakyp1pu:3680": "vibhaktyantarasaṃbandhaḥ sāmarthyād anumīyate // BVaky_3,14.460 //",
    "GS24vakyp1pu:3681": "sārūpyāt tu tad evedam iti tatropacaryate /",
    "GS24vakyp1pu:3682": "śabdāntaraṃ vibhaktyā tu yuktaṃ śāstre tad aśrutam // BVaky_3,14.461 //",
    "GS24vakyp1pu:3683": "prakṛtiś cet tṛtīyāntā tenety asmāt pratīyate /",
    "GS24vakyp1pu:3684": "kriyeti prathamāntā sā kathaṃ bhavitum arhati // BVaky_3,14.462 //",
    "GS24vakyp1pu:3685": "kriyayeti tṛtīyā ca prayoge kasya kalpyatām /",
    "GS24vakyp1pu:3686": "tenety asya hi saṃbandhaḥ sūtrasthena na vidyate // BVaky_3,14.463 //",
    "GS24vakyp1pu:3687": "sopaskāreṣu sūtreṣu vākyaśeṣaḥ samarthyate /",
    "GS24vakyp1pu:3688": "tena yat tat tṛtīyāntaṃ kriyā cet seti gamyate // BVaky_3,14.464 //",
    "GS24vakyp1pu:3689": "upādheḥ kasya cid vākye prayoga upalabhyate /",
    "GS24vakyp1pu:3690": "pratīyamānadharmānyo na kadā cit prayujyate // BVaky_3,14.465 //",
    "GS24vakyp1pu:3691": "nīlam utpalam ity atra na viśeṣye na bhedake /",
    "GS24vakyp1pu:3692": "kaś cit taddharmavacano vākye śabdaḥ prayujyate // BVaky_3,14.466 //",
    "GS24vakyp1pu:3693": "atyantānugamāt tatra na sūtre na ca vigrahe /",
    "GS24vakyp1pu:3694": "vibhaktipariṇāmena kiṃ cid asti prayojanam // BVaky_3,14.467 //",
    "GS24vakyp1pu:3695": "tṛtīyāntaṃ kriyety etad vigrahe na prayujyate /",
    "GS24vakyp1pu:3696": "yathā daṇḍaḥ praharaṇaṃ krīḍāyām iti dṛśyate // BVaky_3,14.468 //",
    "GS24vakyp1pu:3697": "ghavidhau yac ca saṃjñāyām iti sūtra udāhṛtam /",
    "GS24vakyp1pu:3698": "upādānaṃ prayogeṣu tasyātyantaṃ na vidyate // BVaky_3,14.469 //",
    "GS24vakyp1pu:3699": "yair aprayuktaiḥ saṃskāraḥ pradhāneṣu pratīyate /",
    "GS24vakyp1pu:3700": "te bhede 'pi vibhaktīnāṃ nirdiśyanta upādhayaḥ // BVaky_3,14.470 //",
    "GS24vakyp1pu:3701": "samudāyeṣu vartante bhāvānāṃ sahacāriṇām /",
    "GS24vakyp1pu:3702": "śabdās tat tv avivakṣāyāṃ samuccayavikalpayoḥ // BVaky_3,14.471 //",
    "GS24vakyp1pu:3703": "samuccayas tu kriyate yeṣu pratyarthavṛttiṣu /",
    "GS24vakyp1pu:3704": "bhedādhiṣṭhānayā yogas tesāṃ bhavati saṃkhyayā // BVaky_3,14.472 //",
    "GS24vakyp1pu:3705": "sarvair viśiṣṭās tair arthair janyante sahacāribhiḥ /",
    "GS24vakyp1pu:3706": "buddhayaḥ pratipattṝṇāṃ śabdārthāṃs tān ato viduḥ // BVaky_3,14.473 //",
    "GS24vakyp1pu:3707": "saṃsṛṣṭāḥ pratyayeṣv arthāḥ sarva evopakārinaḥ /",
    "GS24vakyp1pu:3708": "teṣāṃ pratyayarūpeṇa sarveṣāṃ śabdavācyatā // BVaky_3,14.474 //",
    "GS24vakyp1pu:3709": "kevalānāṃ tu bhāvānāṃ na rūpam avadhāryate /",
    "GS24vakyp1pu:3710": "anirūpitarūpeṣu teṣu śabdo na vartate // BVaky_3,14.475 //",
    "GS24vakyp1pu:3711": "pūrvaśabdaprayogāc ca samūhān na nivartate /",
    "GS24vakyp1pu:3712": "vartate 'vayave nāpi nopāttaṃ tyajate kva cit // BVaky_3,14.476 //",
    "GS24vakyp1pu:3713": "samudāyābhidhāyi ca yadi bhedaṃ viśeṣayet /",
    "GS24vakyp1pu:3714": "tatrātulyavibhaktitvaṃ pūrvakāyādivad bhavet // BVaky_3,14.477 //",
    "GS24vakyp1pu:3715": "samūhe ca pradeśe ca pañcālā iti dṛśyate /",
    "GS24vakyp1pu:3716": "tathā viśeṣaṇaṃ sarva ity etad upapadyate // BVaky_3,14.478 //",
    "GS24vakyp1pu:3717": "tathārdhapippalīty atra jātyantaranivṛttaye /",
    "GS24vakyp1pu:3718": "ardhaṃ ca pippalī ceti khande śabdaḥ pratīyate // BVaky_3,14.479 //",
    "GS24vakyp1pu:3719": "pañcālānāṃ pradeśo 'pi bhinno janapadāntarāt /",
    "GS24vakyp1pu:3720": "tatrānyasya nivṛttyarthe śabde bhedo na gamyate // BVaky_3,14.480 //",
    "GS24vakyp1pu:3721": "prasiddhās tu viśeṣeṇa samudāye vyavasthitāḥ /",
    "GS24vakyp1pu:3722": "pradeśe darśanaṃ teṣām arthaprakaraṇādibhiḥ // BVaky_3,14.481 //",
    "GS24vakyp1pu:3723": "yad upavyañjanaṃ jāteḥ sahacāri ca karmasu /",
    "GS24vakyp1pu:3724": "tatra vā rūḍhasaṃbandhaṃ yat prāyeṇopalakṣitam // BVaky_3,14.482 //",
    "GS24vakyp1pu:3725": "samudāyaḥ pradeśo vety evaṃ tasminn anāśrite /",
    "GS24vakyp1pu:3726": "arthātmany aviśeṣeṇa vartante brāhmaṇādayaḥ // BVaky_3,14.483 //",
    "GS24vakyp1pu:3727": "yaś ca tulyaśrutir dṛṣṭaḥ samudāye vyavasthitaḥ /",
    "GS24vakyp1pu:3728": "tenopacaritaikatvaṃ pradeśe 'py upalabhyate // BVaky_3,14.484 //",
    "GS24vakyp1pu:3729": "saṃskārād upaghātād vā vṛtto 'ktaparimāṇake /",
    "GS24vakyp1pu:3730": "tailādau jātiśabdo 'tra sāmarthyād avasīyate // BVaky_3,14.485 //",
    "GS24vakyp1pu:3731": "na jātiguṇaśabdeṣu mūrtibhedo vivakṣitaḥ /",
    "GS24vakyp1pu:3732": "te jātiguṇasaṃbandha- bhedamātranibandhanāḥ // BVaky_3,14.486 //",
    "GS24vakyp1pu:3733": "kṛṣṇādivyapadeśaś ca sarvāvayavavṛttibhiḥ /",
    "GS24vakyp1pu:3734": "guṇais te 'py ekadeśasthāḥ paṭādīnāṃ viśeṣakāḥ // BVaky_3,14.487 //",
    "GS24vakyp1pu:3735": "paṭāvayavavṛttās tu yadā tatra paṭādayaḥ /",
    "GS24vakyp1pu:3736": "tadā tailādivat teṣāṃ jātiśabdatvam ucyate // BVaky_3,14.488 //",
    "GS24vakyp1pu:3737": "nivṛttyarthā śrutir yeṣāṃ bhedas teṣv anapekṣitaḥ /",
    "GS24vakyp1pu:3738": "pradeśe samudāye vā guṇo 'nyeṣāṃ nivartakaḥ // BVaky_3,14.489 //",
    "GS24vakyp1pu:3739": "brāhmaṇādhyayane tatra vartate brāhmaṇaśrutiḥ /",
    "GS24vakyp1pu:3740": "sādṛśyaṃ tatra dṛṣṭaṃ hi kṣatriyādhyayanādibhiḥ // BVaky_3,14.490 //",
    "GS24vakyp1pu:3741": "brāhmaṇādhyayane vṛttir yadi syād brāhmaṇaśruteḥ /",
    "GS24vakyp1pu:3742": "vaktavyaṃ kena dharmeṇa tulyatvaṃ kriyayor iti // BVaky_3,14.491 //",
    "GS24vakyp1pu:3743": "adhyetari yadā vṛttir ucyate brāhmaṇaśruteḥ /",
    "GS24vakyp1pu:3744": "nimittatvaṃ tadopaiti kriyaivādhyetari sthitā // BVaky_3,14.492 //",
    "GS24vakyp1pu:3745": "simhaśabdena saṃbandhe gauryamātrābhidhāyinā /",
    "GS24vakyp1pu:3746": "caitrāt ṣaṣṭhī prasajyeta yoge śattryādibhir yathā // BVaky_3,14.493 //",
    "GS24vakyp1pu:3747": "brāhmaṇāyeva dātavyaṃ vaiśyāyety evamādiṣu /",
    "GS24vakyp1pu:3748": "saṃpradānādiyogaś ca kriyāmātre na kalpate // BVaky_3,14.494 //",
    "GS24vakyp1pu:3749": "kriyāmātrābhidhāyitvād avyayeṣu vater na ca /",
    "GS24vakyp1pu:3750": "pāṭhaḥ kadā cit kartavyas tulyau pakṣāv ubhau yataḥ // BVaky_3,14.495 //",
    "GS24vakyp1pu:3751": "jahāti jātiṃ dravyaṃ vā tasmān nāvayave sthitaḥ /",
    "GS24vakyp1pu:3752": "kriyāyās tu śrutir yasmāt tadvaty arthe 'vatiṣṭhate // BVaky_3,14.496 //",
    "GS24vakyp1pu:3753": "akriyāṇāṃ nivṛttyarthā, yataś cātra kriyāśrutiḥ /",
    "GS24vakyp1pu:3754": "kriyopalakṣite tasmāt kriyāśabdaḥ pratīyate // BVaky_3,14.497 //",
    "GS24vakyp1pu:3755": "hotavyādiṣu yasmāc ca kriyānyā brāhmaṇādivat /",
    "GS24vakyp1pu:3756": "apekṣaṇīyā śuddhe 'rthe tasmād vṛttir na kasya cit // BVaky_3,14.498 //",
    "GS24vakyp1pu:3757": "sarvaṃ vāpy ekadeśo vā yasminn āśriyate kva cit /",
    "GS24vakyp1pu:3758": "viśeṣavṛttiṃ taṃ sarvam āhur bhede vyavasthitam // BVaky_3,14.499 //",
    "GS24vakyp1pu:3759": "samuccayo vikalpo vā prakārāḥ sarva eva vā /",
    "GS24vakyp1pu:3760": "viśeṣā iti varṇyante sāmānyaṃ vāvikalpitam // BVaky_3,14.500 //",
    "GS24vakyp1pu:3761": "na hi brāhmaṇa ity atra bhedaḥ kaś cid apāśritaḥ /",
    "GS24vakyp1pu:3762": "apākṛto vā tenāyaṃ samudāye vyavasthitaḥ // BVaky_3,14.501 //",
    "GS24vakyp1pu:3763": "kriyā tv āśrīyate yasmin sa bhedo 'dhyavasīyate /",
    "GS24vakyp1pu:3764": "tathānyathā sarvathā cety aprayoge na vidyate // BVaky_3,14.502 //",
    "GS24vakyp1pu:3765": "upamāne kriyāvṛttim upameye kriyāśrutiḥ /",
    "GS24vakyp1pu:3766": "pratyāyayantī bhedasya karotīva padārthatām // BVaky_3,14.503 //",
    "GS24vakyp1pu:3767": "vyāpāreṇaiva sādṛśye vyāpārasya vivakṣite /",
    "GS24vakyp1pu:3768": "kriyāvadvacanāc chabdāt pratyayaḥ pratipādyate // BVaky_3,14.504 //",
    "GS24vakyp1pu:3769": "kriyāvato 'pi sādṛśye vaktum iṣṭe kriyāvatā /",
    "GS24vakyp1pu:3770": "adhyetā brāhmaṇa iva pratyayo na nivartate // BVaky_3,14.505 //",
    "GS24vakyp1pu:3771": "adhīte tulya ity evaṃ puṃlliṅgena viśeṣaṇam /",
    "GS24vakyp1pu:3772": "kriyāvati kriyāyāṃ tu tulyaśabde napuṃsakam // BVaky_3,14.506 //",
    "GS24vakyp1pu:3773": "prakṛtyarthe viśiṣṭe 'pi pratyayārthāviśeṣaṇāt /",
    "GS24vakyp1pu:3774": "putreṇa tulyaḥ kapila iti vṛttiḥ prasajyate // BVaky_3,14.507 //",
    "GS24vakyp1pu:3775": "yāḥ putre rūḍhasaṃbandhāḥ kriyā loke vivakṣitāḥ /",
    "GS24vakyp1pu:3776": "tābhiḥ kriyāvataḥ putrād guṇatulye vatir bhavet // BVaky_3,14.508 //",
    "GS24vakyp1pu:3777": "antarbhūtaṃ nimittaṃ ca rūḍhiśabdeṣu yady api /",
    "GS24vakyp1pu:3778": "kriyās tu sahacāriṇyo rūḍhāḥ santi padārthavat // BVaky_3,14.509 //",
    "GS24vakyp1pu:3779": "kramaṃ tu yadi bādhitvā pratyayārthaviśeṣaṇam /",
    "GS24vakyp1pu:3780": "pradhānānugrahāt sāmyād vibhakteś cāvatiṣṭhate // BVaky_3,14.510 //",
    "GS24vakyp1pu:3781": "prakṛter aviśiṣṭatvāt kriyātulye prasajyate /",
    "GS24vakyp1pu:3782": "putrādau guṇaśabdebhyaḥ pūrvoktasya viparyaye // BVaky_3,14.511 //",
    "GS24vakyp1pu:3783": "sthūlena tulyo yātīti bahiraṅgā kriyāśrutiḥ /",
    "GS24vakyp1pu:3784": "animittaṃ vates tulyaṃ yātīty atreṣyate vatiḥ // BVaky_3,14.512 //",
    "GS24vakyp1pu:3785": "dvayaṃ viśeṣyate tena yad ekatra viśeṣaṇaṃ /",
    "GS24vakyp1pu:3786": "tulyaśabdo hi taṃ dharmam ubhayastham apekṣate // BVaky_3,14.513 //",
    "GS24vakyp1pu:3787": "ekaḥ samāno dharmaś ced upamānopameyayoḥ /",
    "GS24vakyp1pu:3788": "tulayā saṃmitaṃ tulyam iti tatropapadyate // BVaky_3,14.514 //",
    "GS24vakyp1pu:3789": "sūtre śrutaś ca dviṣṭho 'sāv abhedena pratīyate /",
    "GS24vakyp1pu:3790": "na ca sāmānyaśabdatvād aśrutā gamyate kriyā // BVaky_3,14.515 //",
    "GS24vakyp1pu:3791": "aśrutāś ca pratīyante nideśasthāyitādayaḥ /",
    "GS24vakyp1pu:3792": "ye dharmā niyatās teṣāṃ putrādiṣu na vidyate // BVaky_3,14.516 //",
    "GS24vakyp1pu:3793": "anāśritakriyas tasmān na tulyo 'sti kriyāvatā /",
    "GS24vakyp1pu:3794": "kriyāyāḥ śravaṇe sāpi kriyāvattā pratīyate // BVaky_3,14.517 //",
    "GS24vakyp1pu:3795": "dvayoḥ pratividhānāc ca jyāyastvam abhidhīyate /",
    "GS24vakyp1pu:3796": "nityāsattvābhidhāyitvāt pratyayārthaviśeṣaṇe // BVaky_3,14.518 //",
    "GS24vakyp1pu:3797": "asattvabhūto vyāpāraḥ kevalaḥ pratyaye yataḥ /",
    "GS24vakyp1pu:3798": "vidyate lakṣaṇārthatvaṃ nāsti tena kriyāśruteḥ // BVaky_3,14.519 //",
    "GS24vakyp1pu:3799": "kriyāvatas tu grahaṇāt prakṛtyarthaviśeṣaṇe /",
    "GS24vakyp1pu:3800": "kriyāmātrena tulyatve siddhāsattvābhidhāyitā // BVaky_3,14.520 //",
    "GS24vakyp1pu:3801": "yadā kriyānimittaṃ tu sādṛśyaṃ syāt kriyāvatoḥ /",
    "GS24vakyp1pu:3802": "kriyāvato 'bhidheyatvāt tadā dravyābhidhāyitā // BVaky_3,14.521 //",
    "GS24vakyp1pu:3803": "avyayeṣu vateḥ pāṭhaḥ kāryas tatra svarādivat /",
    "GS24vakyp1pu:3804": "brāhmaṇena samo 'dhyetety atra ca pratyayo bhavet // BVaky_3,14.522 //",
    "GS24vakyp1pu:3805": "sāmānādhikaraṇyaṃ ca vatyarthenāpadiśyate /",
    "GS24vakyp1pu:3806": "tulyam ity anyathā kalpyo vākyaśeṣo 'śruto bhavet // BVaky_3,14.523 //",
    "GS24vakyp1pu:3807": "kriyāvatoś ca sādṛśye pratyayārthaviśeṣaṇe /",
    "GS24vakyp1pu:3808": "adhyetrā sadṛśo 'dhyetety atra nāsti vater vidhiḥ // BVaky_3,14.524 //",
    "GS24vakyp1pu:3809": "tulyārthair iti yā tasyās tṛtīyāyā na bhidyate /",
    "GS24vakyp1pu:3810": "artho bhede 'pi sarvābhir itarābhir vibhaktibhiḥ // BVaky_3,14.525 //",
    "GS24vakyp1pu:3811": "bhojyate brāhmaṇa iva tulyaṃ bhuktaṃ dvijātinā /",
    "GS24vakyp1pu:3812": "paśyati brāhmaṇam iva tulyaṃ vipreṇa paśyati // BVaky_3,14.526 //",
    "GS24vakyp1pu:3813": "brāhmaṇeneva vijñātaṃ tulyaṃ jñātaṃ dvijātinā /",
    "GS24vakyp1pu:3814": "dīyatāṃ brāhmaṇāyeva tulyaṃ vipreṇa dīyatām // BVaky_3,14.527 //",
    "GS24vakyp1pu:3815": "brāhmaṇād iva vaiśyāt tvam adhīṣvādhyayanaṃ bahu /",
    "GS24vakyp1pu:3816": "ity evamādibhir bhedas tṛtīyāyā na kaś cana // BVaky_3,14.528 //",
    "GS24vakyp1pu:3817": "tulyaṃ madhurayādhīye mātrā tulyaṃ smarāmi tām /",
    "GS24vakyp1pu:3818": "madhurāyāś ca mātuś ca kathaṃ sādṛśyakalpanā // BVaky_3,14.529 //",
    "GS24vakyp1pu:3819": "madhurāviṣayaḥ pāṭhaḥ smaraṇaṃ mātṛkarmakam /",
    "GS24vakyp1pu:3820": "madhurāmātṛśabdābhyām abhedenābhidhīyate // BVaky_3,14.530 //",
    "GS24vakyp1pu:3821": "uṣṭrāvayavatulyeṣu mukheṣūṣṭraśrutir yathā /",
    "GS24vakyp1pu:3822": "vartate gṛhatulye ca prāsāde madhurāśrutiḥ // BVaky_3,14.531 //",
    "GS24vakyp1pu:3823": "yathādhyayanayoḥ sāmyam adhyetror apadiśyate /",
    "GS24vakyp1pu:3824": "tathā kriyāgatair dharmair ucyante sādhanāśrayāḥ // BVaky_3,14.532 //",
    "GS24vakyp1pu:3825": "ivārthe yac ca vacanaṃ pūrvasūtre ca yo vidhiḥ /",
    "GS24vakyp1pu:3826": "kriyāśabdaśrutau bhedo na kaś cid vidyate tayoḥ // BVaky_3,14.533 //",
    "GS24vakyp1pu:3827": "yady apy upādhir anyatra niyato na prayujyate /",
    "GS24vakyp1pu:3828": "rūpābhedāt tv anirjñātā kriyātra śrūyate punaḥ // BVaky_3,14.534 //",
    "GS24vakyp1pu:3829": "yathā vyutparayaḥ pucchau kyaṅante sudurādayaḥ /",
    "GS24vakyp1pu:3830": "saty api pratyayārthatve bhedābhāvād udāhṛtāḥ // BVaky_3,14.535 //",
    "GS24vakyp1pu:3831": "evaṃ ca sati pūrveṇa siddho 'trāpi vater vidhiḥ /",
    "GS24vakyp1pu:3832": "niyame vābhidhāne vā bhidyate na kriyāśrutiḥ // BVaky_3,14.536 //",
    "GS24vakyp1pu:3833": "ive dravyādiviṣayaḥ pratyayaḥ punar ucyate /",
    "GS24vakyp1pu:3834": "kriyāṇām eva sadṛśve pūrvasūtre vidhīyate // BVaky_3,14.537 //",
    "GS24vakyp1pu:3835": "madhurāyām iva gṛhā brāhmaṇasyeva pāṇḍurāḥ /",
    "GS24vakyp1pu:3836": "ity atra dravyaguṇayoḥ pūrveṇa na vatir bhavet // BVaky_3,14.538 //",
    "GS24vakyp1pu:3837": "ārambhasyākriyārthatve nārtho yogena vidyate /",
    "GS24vakyp1pu:3838": "ṛte kriyāyā grahaṇāt pūrvayogena sidhyati // BVaky_3,14.539 //",
    "GS24vakyp1pu:3839": "madhurāvayave vṛttir vvākhyātā madhurāśruteḥ /",
    "GS24vakyp1pu:3840": "brāhmaṇāvayavān dantān vakṣyati brāhmaṇaśrutiḥ // BVaky_3,14.540 //",
    "GS24vakyp1pu:3841": "na kā cid ivayoge tu bāhyāt saṃbandhino /",
    "GS24vakyp1pu:3842": "ṣaṣṭhī vidhīyate tatra pūrveṇa pratyayo bhavet // BVaky_3,14.541 //",
    "GS24vakyp1pu:3843": "ādhikyaṃ tulyaśabdena saṃbandha upajāyate /",
    "GS24vakyp1pu:3844": "ṣaṣṭhītṛtīye tatra stas tulyaśabdo hi vācakaḥ // BVaky_3,14.542 //",
    "GS24vakyp1pu:3845": "ivaśabdaprayoge tu bāhyāt saṃbandhino vinā /",
    "GS24vakyp1pu:3846": "nādhikyam upamāne 'sti dyotakaḥ sa prayujyate // BVaky_3,14.543 //",
    "GS24vakyp1pu:3847": "ive yo vyatireko 'tra sa prāsādādihetukaḥ /",
    "GS24vakyp1pu:3848": "tulye tadviṣayāpekṣam ādhikyam upajāyate // BVaky_3,14.544 //",
    "GS24vakyp1pu:3849": "gavayena samo 'nadvān iti vṛttis tathā bhavet /",
    "GS24vakyp1pu:3850": "na tv asti gaur ivety atra vyatireka ivāśrayaḥ // BVaky_3,14.545 //",
    "GS24vakyp1pu:3851": "upameyena saṃbandhāt prāk prāsādādihetuke /",
    "GS24vakyp1pu:3852": "vyatireke vater bhāvo na tulyārthatvahetuke // BVaky_3,14.546 //",
    "GS24vakyp1pu:3853": "ivaśabdena saṃbandhe na tṛtīyā vidhīyate /",
    "GS24vakyp1pu:3854": "prakṛtāṃ tām atas tyaktvā vibhaktyantaraṃ āśritam // BVaky_3,14.547 //",
    "GS24vakyp1pu:3855": "saptamy api na tatrāsti jñāpakārthā tu sā kṛtā /",
    "GS24vakyp1pu:3856": "iṣṭā sā śeṣaviṣaye niyatāsu vibhaktiṣu // BVaky_3,14.548 //",
    "GS24vakyp1pu:3857": "yadi tu vyatirekeṇa viṣaye 'smin vibhaktayaḥ /",
    "GS24vakyp1pu:3858": "pravarteraṃs tṛtīyaiva vyabhicāraṃ pradarśayet // BVaky_3,14.549 //",
    "GS24vakyp1pu:3859": "vyabhicāre tathā siddhe saptamīgrahaṇād vinā /",
    "GS24vakyp1pu:3860": "saptamy evocyate sarvā na santy anyā vibhaktayaḥ // BVaky_3,14.550 //",
    "GS24vakyp1pu:3861": "atyantam atra viṣaye saptamyā jñāpakārthayā /",
    "GS24vakyp1pu:3862": "bādhitā vinivarteta ṣaṣṭhī sā gṛhyate punaḥ // BVaky_3,14.551 //",
    "GS24vakyp1pu:3863": "pūrvābhyām eva yogābhyāṃ vigrahāntarakalpanāt /",
    "GS24vakyp1pu:3864": "arhārthe 'pi vatiḥ siddhaḥ sa tv ekena nidarśyate // BVaky_3,14.552 //",
    "GS24vakyp1pu:3865": "tena tulyam iti prāpte kriyopādhiḥ prasidhyati /",
    "GS24vakyp1pu:3866": "rājavad vartate rājety atra bhede vivakṣite // BVaky_3,14.553 //",
    "GS24vakyp1pu:3867": "rājatvena prasiddhā ye pṛthuprabhṛtayo nṛpāḥ /",
    "GS24vakyp1pu:3868": "yudhiṣṭhirāntās te 'nyeṣām upamānaṃ mahīkṣitām // BVaky_3,14.554 //",
    "GS24vakyp1pu:3869": "siddhyasiddhikṛto bheda upamānopameyayoḥ /",
    "GS24vakyp1pu:3870": "sarvatraiva yato 'siddhaṃ prasiddhenopamīyate // BVaky_3,14.555 //",
    "GS24vakyp1pu:3871": "rājavad rūpam asyeti rājany eva vivakṣite /",
    "GS24vakyp1pu:3872": "akriyārthena yogena dvitīyena bhaviṣyati // BVaky_3,14.556 //",
    "GS24vakyp1pu:3873": "upamānāvivakṣāyāṃ niyamārtho 'yam ucyate /",
    "GS24vakyp1pu:3874": "dharmo 'rhatikriyākartā tadarthaṃ vacanaṃ punaḥ // BVaky_3,14.557 //",
    "GS24vakyp1pu:3875": "kṛtahastavad ity etat prasiddheṣv eva dṛśyate /",
    "GS24vakyp1pu:3876": "rājatvena prasiddhe ca rājñi rājavad ity api // BVaky_3,14.558 //",
    "GS24vakyp1pu:3877": "arājñi yeṣāṃ dharmāṇāṃ dṛṣṭo 'tyantam asaṃbhavaḥ /",
    "GS24vakyp1pu:3878": "te rājani niyamyante tyajyante vyabhicāriṇaḥ // BVaky_3,14.559 //",
    "GS24vakyp1pu:3879": "arhateś ca kriyā kartrī yā tasyāṃ vatir iṣyate /",
    "GS24vakyp1pu:3880": "rājānam arhati cchattram iti na tv evamādiṣu // BVaky_3,14.560 //",
    "GS24vakyp1pu:3881": "prayuktānāṃ hi śabdānāṃ śāstreṇānugamaḥ satām /",
    "GS24vakyp1pu:3882": "chattrādyarthe tu vacane pratyākhyānaṃ na saṃbhavet // BVaky_3,14.561 //",
    "GS24vakyp1pu:3883": "tadarham iti nārabdhaṃ sūtraṃ vyākaraṇāntare /",
    "GS24vakyp1pu:3884": "saṃbhavaty upamātrāpi bhedasya parikalpanāt // BVaky_3,14.562 //",
    "GS24vakyp1pu:3885": "ekasya kāryanirjñānāt siddhasya viṣayāntare /",
    "GS24vakyp1pu:3886": "taddharmatvavivakṣāyāṃ buddhyā bhedaḥ prakalpyate // BVaky_3,14.563 //",
    "GS24vakyp1pu:3887": "sūtrārambhān na caitasmād ivaśabdasya vidyate /",
    "GS24vakyp1pu:3888": "prayogaḥ so 'pi caitasya viṣaye vidyate vateḥ // BVaky_3,14.564 //",
    "GS24vakyp1pu:3889": "dasyuhendra ivety etad aindramantre prayujyate /",
    "GS24vakyp1pu:3890": "anyatra dṛṣṭakarmendro yathety asmin vivakṣite // BVaky_3,14.565 //",
    "GS24vakyp1pu:3891": "pūrvām avasthām āśritya yāvasthā vyapadiśyate /",
    "GS24vakyp1pu:3892": "sadṛśas tvaṃ tavaiveti tatraivam abhidhīyate // BVaky_3,14.566 //",
    "GS24vakyp1pu:3893": "prasiddhabhedaṃ yatrānyad upamānaṃ na vidyate /",
    "GS24vakyp1pu:3894": "upameyasya tatrātmā svabuddhyā pravibhajyate // BVaky_3,14.567 //",
    "GS24vakyp1pu:3895": "yo 'pi svābhāviko bhedaḥ so 'pi buddhinibandhanaḥ /",
    "GS24vakyp1pu:3896": "tenāsmin viṣaye bhinnam abhinnaṃ vā na vidyate // BVaky_3,14.568 //",
    "GS24vakyp1pu:3897": "aṅgadī kuṇḍalī ceti darśayan bhedahetubhiḥ /",
    "GS24vakyp1pu:3898": "caitram īdṛśam ity āha buddhyavasthāparigrahāt // BVaky_3,14.569 //",
    "GS24vakyp1pu:3899": "etaiḥ śabdair yathābhūtaḥ pratyayātmopajāyate /",
    "GS24vakyp1pu:3900": "tatpratyayānukāreṇa viṣayo 'py upapadyate // BVaky_3,14.570 //",
    "GS24vakyp1pu:3901": "buddhyavasthāvibhāgena bhedakāryaṃ pratīyate /",
    "GS24vakyp1pu:3902": "janyanta iva śabdānām arthāḥ sarve vivakṣayā // BVaky_3,14.571 //",
    "GS24vakyp1pu:3903": "tathāvidhe 'pi bāhye 'rthe bhidyante yatra buddhayaḥ /",
    "GS24vakyp1pu:3904": "na tatra kaś cit sādṛśyaṃ sad api pratipadyate // BVaky_3,14.572 //",
    "GS24vakyp1pu:3905": "atyantaṃ viṣaye bhinne yāvat prakhyā na bhidyate /",
    "GS24vakyp1pu:3906": "na tāvat pratyabhijñānaṃ kasya cid vinivartate // BVaky_3,14.573 //",
    "GS24vakyp1pu:3907": "ayam eva tu sūtreṇa bhedo bhedena darśitaḥ /",
    "GS24vakyp1pu:3908": "prasiddham api durjñānam abudhaḥ pratipadyate // BVaky_3,14.574 //",
    "GS24vakyp1pu:3909": "vaiyākaraṇavad brūte na vaiyākaraṇaḥ sadā /",
    "GS24vakyp1pu:3910": "vaiyākaraṇavad brūṣvety ataḥ so 'py abhidhīyate // BVaky_3,14.575 //",
    "GS24vakyp1pu:3911": "ke cit pumāṃso bhāṣante strīvat puṃvac ca yoṣitaḥ /",
    "GS24vakyp1pu:3912": "vyabhicāre svadharmo 'pi punas tenopadiśyate // BVaky_3,14.576 //",
    "GS24vakyp1pu:3913": "sadṛśas tvaṃ tavaiveti loke yad abhidhīyate /",
    "GS24vakyp1pu:3914": "upamānāntaraṃ tatra prasaktaṃ vinivartate // BVaky_3,14.577 //",
    "GS24vakyp1pu:3915": "yuktam aupayikaṃ rājña ity arthasya nidarśane /",
    "GS24vakyp1pu:3916": "upamānāvivakṣāyāṃ tadarham iti paṭhyate // BVaky_3,14.578 //",
    "GS24vakyp1pu:3917": "prasaktānuprasaktas tu vatiśeṣo 'bhidhīyate /",
    "GS24vakyp1pu:3918": "upamānābhisaṃbandhād asmin vatir udāhṛtaḥ // BVaky_3,14.579 //",
    "GS24vakyp1pu:3919": "pradhānakalpanābhāve guṇaśabdasya darśanāt /",
    "GS24vakyp1pu:3920": "upasargād vatau siddhā dhātau dhātvarthakalpanā // BVaky_3,14.580 //",
    "GS24vakyp1pu:3921": "svaṃ rūpam iti caitasminn arthasyāpi parigrahaḥ /",
    "GS24vakyp1pu:3922": "rūpavaj jñāpitas tasmād āsanno 'rtho grahīṣyate // BVaky_3,14.581 //",
    "GS24vakyp1pu:3923": "dhātvarthenopajanitaṃ sādhanatvena sādhanam /",
    "GS24vakyp1pu:3924": "dhātunā kṛtam ity evam asmin sūtre pratīyate // BVaky_3,14.582 //",
    "GS24vakyp1pu:3925": "yaḥ śabdaś caritārthatvād atyantaṃ na prayujyate /",
    "GS24vakyp1pu:3926": "viṣaye 'darśanāt tatra lopas tasyābhidhīyate // BVaky_3,14.583 //",
    "GS24vakyp1pu:3927": "kriyāyāṃ sādhane dravye prādayo ye vyavasthitāḥ /",
    "GS24vakyp1pu:3928": "tebhyaḥ sattvābhidhāyibhyo vatiḥ svārthe vidhīyate // BVaky_3,14.584 //",
    "GS24vakyp1pu:3929": "pratyayena vinā prādis tatrārthe na prayujyate /",
    "GS24vakyp1pu:3930": "bhedena tu samākhyāne vibhāgaḥ parikalpitaḥ // BVaky_3,14.585 //",
    "GS24vakyp1pu:3931": "anaṅgīkṛtasattvaṃ tu yadi gṛhyeta sādhanam /",
    "GS24vakyp1pu:3932": "vibhaktibhir niyogaḥ syād yathaiva tasilādiṣu // BVaky_3,14.586 //",
    "GS24vakyp1pu:3933": "pāṭhād yair avibhaktitvaṃ vatyanteṣv anugamyate /",
    "GS24vakyp1pu:3934": "teṣām udvata ity atra vaktavyā savibhaktitā // BVaky_3,14.587 //",
    "GS24vakyp1pu:3935": "vatyarthaṃ nāvagāhete puṃvad ity asya darśanāt /",
    "GS24vakyp1pu:3936": "nañsnañāv apavādasya bādhakaṃ tan nipātanam // BVaky_3,14.588 //",
    "GS24vakyp1pu:3937": "etam utkrāmato nūnaṃ vatyarthaṃ nañsnañāv iti /",
    "GS24vakyp1pu:3938": "tayoḥ pravṛttāv utsargo bādhanān nopapadyate // BVaky_3,14.589 //",
    "GS24vakyp1pu:3939": "nañsnañau vihitau yena sa yogo nāvagāhate /",
    "GS24vakyp1pu:3940": "vatiprakaraṇaṃ tad dhi liṅgam evaṃ samarthyate // BVaky_3,14.590 //",
    "GS24vakyp1pu:3941": "abhedenopamānasya bhinnārthopanipātitā /",
    "GS24vakyp1pu:3942": "ūhas tathopamānānām aṅgavan nopalabhyate // BVaky_3,14.591 //",
    "GS24vakyp1pu:3943": "gāvedhuke carau dṛṣṭā govikartākṣavāpayoḥ /",
    "GS24vakyp1pu:3944": "paśū rudra iva hy etāv ity ekavacanaśrutiḥ // BVaky_3,14.592 //",
    "GS24vakyp1pu:3945": "upamānasya bhedāc ca bahuṣu syād año vidhiḥ /",
    "GS24vakyp1pu:3946": "kāśyapā iti lopaḥ syāt tathā pratikṛtiṣv api // BVaky_3,14.593 //",
    "GS24vakyp1pu:3947": "evaṃ tu yuktavadbhāvād atraikavacanaṃ bhavet /",
    "GS24vakyp1pu:3948": "lum manuṣye tathoktaṃ syāl liṅgasyaikasya siddhaye // BVaky_3,14.594 //",
    "GS24vakyp1pu:3949": "upameyeṣu bhinneṣu kiṃ cid ekaṃ pravartate /",
    "GS24vakyp1pu:3950": "pratyayasya vidhau tatra nityaṃ yuktavad iṣyate // BVaky_3,14.595 //",
    "GS24vakyp1pu:3951": "yadā pratyupameyaṃ tu tad ekaikam avasthitam /",
    "GS24vakyp1pu:3952": "tadā bāhyārthabhedena taddhitāntaṃ pracīyate // BVaky_3,14.596 //",
    "GS24vakyp1pu:3953": "yathā samūhapracaye dvigūnāṃ bhinnasaṃkhyatā /",
    "GS24vakyp1pu:3954": "pañcapūlyādiṣu tathā lubantapracayo bhavet // BVaky_3,14.597 //",
    "GS24vakyp1pu:3955": "pracaye bhidyamāne tu saṃkhyā pūleṣu bhidyate /",
    "GS24vakyp1pu:3956": "arthabhedo lubanteṣu naivaṃ kaś cana dṛśyate // BVaky_3,14.598 //",
    "GS24vakyp1pu:3957": "yeṣūpameyavacanaḥ śabdo 'nyo na prayujyate /",
    "GS24vakyp1pu:3958": "upamānasya tatrānyaiḥ saṃkhyāyā bheda iṣyate // BVaky_3,14.599 //",
    "GS24vakyp1pu:3959": "yathā guḍatilādīnāṃ prayogād ekasaṃkhyatā /",
    "GS24vakyp1pu:3960": "pākāder aprayoge tu bhinnā saṃkhyābhidhīyate // BVaky_3,14.600 //",
    "GS24vakyp1pu:3961": "yaḥ saṃbandhigato bhedaḥ sa prayoge pratīyate /",
    "GS24vakyp1pu:3962": "saṃbandhinām ato bheda upameye na gamyate // BVaky_3,14.601 //",
    "GS24vakyp1pu:3963": "tasmāt sāmānyaśabdatva- prasaṅgavinivṛttaye /",
    "GS24vakyp1pu:3964": "upameyagato bheda upamāneṣu dṛśyate // BVaky_3,14.602 //",
    "GS24vakyp1pu:3965": "upamānaṃ samastānām abhinnam śrūyate kva cit /",
    "GS24vakyp1pu:3966": "bhinnānām upameyanām ekaikam vopamīyate // BVaky_3,14.603 //",
    "GS24vakyp1pu:3967": "yathā garuḍa ity etad vyūhāpekṣaṃ prayujyate /",
    "GS24vakyp1pu:3968": "ekena yatra sādṛśyaṃ vainateyena hastinām // BVaky_3,14.604 //",
    "GS24vakyp1pu:3969": "ekasyāpi pratīyeta bhinnā pratikṛtiḥ saha /",
    "GS24vakyp1pu:3970": "kāśyapasyeti tenāyaṃ pratyekam avatiṣṭhate // BVaky_3,14.605 //",
    "GS24vakyp1pu:3971": "meghāḥ śaila ivety ukte samastānāṃ pratīyate /",
    "GS24vakyp1pu:3972": "sādṛśyam giriṇaikena pratyekaṃ tena bhidyate // BVaky_3,14.606 //",
    "GS24vakyp1pu:3973": "chāpekṣā tadviṣayatā vidheyatvān na gamyate /",
    "GS24vakyp1pu:3974": "kākatālīyam ity atra prasiddham hy upalakṣaṇam // BVaky_3,14.607 //",
    "GS24vakyp1pu:3975": "rājāśvādiś ca viṣayaḥ syād anyo vety aniścitam /",
    "GS24vakyp1pu:3976": "tena cchasya vidhānāt prāg vyapadeśo na vidyate // BVaky_3,14.608 //",
    "GS24vakyp1pu:3977": "dvayor ivārthayor atra nimittatvaṃ pratīyate /",
    "GS24vakyp1pu:3978": "ekenāvayavo yuktaḥ pratyayo 'nyena yujyate // BVaky_3,14.609 //",
    "GS24vakyp1pu:3979": "caitrasya tatrāgamanaṃ kākasyāgamanaṃ yathā /",
    "GS24vakyp1pu:3980": "dasyor abhinipātas tu tālasya patanaṃ yathā // BVaky_3,14.610 //",
    "GS24vakyp1pu:3981": "saṃnipāte tayor yānyā kriyā tatropajāyate /",
    "GS24vakyp1pu:3982": "vadhādir upameye 'rthe tayā chavidhir iṣyate // BVaky_3,14.611 //",
    "GS24vakyp1pu:3983": "kriyāyāṃ samavetāyāṃ dravyaśabdo 'vatiṣṭhate /",
    "GS24vakyp1pu:3984": "pātāgamanayoḥ kāka- tālaśabdau tathā sthitau // BVaky_3,14.612 //",
    "GS24vakyp1pu:3985": "yad anvākhyāyakaṃ vākyaṃ tad evaṃ parikalpyate /",
    "GS24vakyp1pu:3986": "prayogavākvaṃ yal loke tad evaṃ na prayujyate // BVaky_3,14.613 //",
    "GS24vakyp1pu:3987": "yayor atarkitā prāptir dṛśyate kākatālavat /",
    "GS24vakyp1pu:3988": "tayoḥ samāsaprakṛter vṛttir abhyupagamyate // BVaky_3,14.614 //",
    "GS24vakyp1pu:3989": "kākasya tālena yathā vadho yasya tu dasyunā /",
    "GS24vakyp1pu:3990": "tatra citrīkṛte 'nyasminn upameye cha iṣyate // BVaky_3,14.615 //",
    "GS24vakyp1pu:3991": "cañcatprakāraś cañcatko bṛhatka iti cāpare /",
    "GS24vakyp1pu:3992": "maṇimaḍḍūkakhadyotān sādṛśvena pracakṣate // BVaky_3,14.616 //",
    "GS24vakyp1pu:3993": "tatronmeṣanimeṣābhyāṃ khadyota upamīyate /",
    "GS24vakyp1pu:3994": "śvāsaprabandhair maṇḍūkaḥ spandamānaprabho maṇiḥ // BVaky_3,14.617 //",
    "GS24vakyp1pu:3995": "pravikāsiprabho 'lpo 'pi mahān ya upalabhyate /",
    "GS24vakyp1pu:3996": "bṛhatka iti tatraiṣa maṇau śabdaḥ prayujyate // BVaky_3,14.618 //",
    "GS24vakyp1pu:3997": "sādṛśyam eva sarvatra prakāraḥ kaiś cid iṣyate /",
    "GS24vakyp1pu:3998": "bhede 'pi tu prakārākhyā kaiś cid abhyupagamyate // BVaky_3,14.619 //",
    "GS24vakyp1pu:3999": "prakāravacanaḥ kaś cit prakāravati saṃsthitaḥ /",
    "GS24vakyp1pu:4000": "prakāramātre vartitvā kaś cit tadvati vartate // BVaky_3,14.620 //",
    "GS24vakyp1pu:4001": "sādṛśyagrahaṇaṃ sūtre sadṛśasyopalakṣaṇam /",
    "GS24vakyp1pu:4002": "tulyayor avyayībhāve sahaśabdo 'bhidhāyakaḥ // BVaky_3,14.621 //",
    "GS24vakyp1pu:4003": "vipsāsādṛśyayor vṛttir yā yathārthābhidhāyinaḥ /",
    "GS24vakyp1pu:4004": "sa cāyam avyayībhāve bhedo bhedena darśitaḥ // BVaky_3,14.622 //",
    "GS24vakyp1pu:4005": "sādṛśyaṃ yogyatā kaiś cid anāv abhyupagamyate /",
    "GS24vakyp1pu:4006": "yat tu mūrtigataṃ sāmyaṃ tat sahenābhidhīyate // BVaky_3,14.623 //",
    "GS24vakyp1pu:4007": "itthaṃbhāve 'pi sādṛśyaṃ buddhyavasthānibandhanam /",
    "GS24vakyp1pu:4008": "grahaṇe bhedamātrasya tatrānyaivābhidhīyate // BVaky_3,14.624 //",
    "GS24vakyp1pu:4009": "gaur vāhīka iti dvitve sādṛśyaṃ pratyudāhṛtam /",
    "GS24vakyp1pu:4010": "śuklādau sati niṣpanne vāhīko na dvir ucyate // BVaky_3,14.625 //",
    "GS24vakyp1pu:4011": "iti bhartṛharikṛtaṃ vākyapadīyam samāptam"
}