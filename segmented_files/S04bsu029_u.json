{
  "S04bsu029_u:0": "Rāṣṭrapālaparipṛcchā",
  "S04bsu029_u:1": "namaḥ sarvabuddhabodhisattvāryaśrāvakapratyekabuddhebhyaḥ //",
  "S04bsu029_u:2": "nidānaparivartaḥ prathamaḥ /",
  "S04bsu029_u:3": "evaṃ mayā śrutam /",
  "S04bsu029_u:4": "ekasmin samaye bhagavān rājagṛhe viharati sma gṛdhrakūṭe parvate mahatābhikṣusaṃghena sārdhamardhatrayodaśabhirbhikṣuśataiḥ pañcabhiśca bodhisattvasahasraiḥ,",
  "S04bsu029_u:5_0": "sarvairasaṅgapratibhānaiḥ kṣāntipratilabdhairnihatamārapratyarthikaiḥ sarvabuddhadharmātyāsannībhūtairekahātipratibaddhairdharaṇīpratilabdhaiḥ",
  "S04bsu029_u:5_1": "samādhipratilabdhairanantapratibhānapratilabdhairasaṅgavaiśāradyapratirṛddhivaśitāparamapāramiprāptairyāvatsarvaguṇavarṇaparyādattaiḥ /",
  "S04bsu029_u:6": "tadyathā - samantabhadreṇa ca nāma bodhisattvena mahāsattvena,",
  "S04bsu029_u:7": "samantanetreṇa ca bodhisattvena mahāsattvena,",
  "S04bsu029_u:8_0": "samantāvalokitena ca samantaraśminā ca samantaprabheṇa ca uttaramatinā ca vardhamānamatinā",
  "S04bsu029_u:8_1": "ca anantamatinā ca vipulamatinā ca akṣayamatinā ca dharaṇīdhareṇa ca jagatīṃdhareṇa",
  "S04bsu029_u:8_2": "ca jayamatinā ca viśeṣamatinā ca dhāraṇīśvararājena ca bodhisattvena mahāsattvena /",
  "S04bsu029_u:9_0": "mañjuśrīpramukhaiśca ṣaṣṭibhiranupamacittaiḥ bhadrapālapūrvaṃgamaiśca ṣoḍaśabhiḥsatpuruṣaiḥ",
  "S04bsu029_u:9_1": "bramhaṇā ca sahāṃpatinā śakreṇa ca devānāmindreṇa caturbhiśca lokapālaiḥ susīmena",
  "S04bsu029_u:9_2": "ca devaputreṇa susthitamatinā ca devaputreṇa sarvaiśca devendrairnāgendaiḥ kinnarendrairgandharvendrairyakṣendrairasurendrairgaruḍendraiḥ",
  "S04bsu029_u:9_3": "sarvairanekajātiśatasahasraparivāraistatraiva parṣadi saṃnipatitaiḥ saṃniṣaṇṇaiḥ //",
  "S04bsu029_u:10": "atha khalu bhagavān śrīgarbhasiṃhāsane saṃniṣaṇṇo merurivābhyudgataḥ sarvaparṣanmaṇḍalāt,",
  "S04bsu029_u:11": "sūrya iva sarvalokamavabhāsayan,",
  "S04bsu029_u:12": "candra iva sarvajagadavabhāsayan,",
  "S04bsu029_u:13": "bramheva praśāntavihārī,",
  "S04bsu029_u:14": "śakra iva durāsadakāyaḥ,",
  "S04bsu029_u:15": "cakravartīva saptabodhyaṅgaratnasamanvāgataḥ,",
  "S04bsu029_u:16": "siṃha ivānātmaśūnyasarvadharmavādī,",
  "S04bsu029_u:17": "agniskandha iva sarvajagadavabhāsakaraḥ,",
  "S04bsu029_u:18": "sarvadevaprabhāsamaṇiratnasamuccayamaṇirājavaddedīpyamānaḥ,",
  "S04bsu029_u:19_0": "sarvaṃ trisāhasramahāsāhasraṃ lokadhātumābhayā sphuritvā bramhasvararutaravitena",
  "S04bsu029_u:19_1": "sarvasattvavijñāpanānugatena ghoṣeṇāśuviniścitārthaḥ sarvadharmaparamapāramiprāptaḥ",
  "S04bsu029_u:19_2": "parṣadgato dharmaṃ deśayati sma ādau kalyāṇaṃ madhye kalyāṇaṃ paryavasāne kalyāṇam,",
  "S04bsu029_u:20": "svarthaṃsuvyañjanaṃ kevalaṃ paripūrṇaṃ pariśuddhaṃ paryavadātaṃ bramhacaryaṃ saṃprakāśayati sma //",
  "S04bsu029_u:21": "atha khalu prāmodyarājo nāma bodhisattvo mahāsattvastasyāmeva parṣadi saṃnipatito 'bhūt saṃniṣaṇṇaḥ /",
  "S04bsu029_u:22_0": "sa bhagavantaṃ siṃhāsanasthaṃ sūryasahasrātirekayā prabhayā sarvaparṣanmaṇḍalaṃ jihmīkurvantamatīva",
  "S04bsu029_u:22_1": "virocamānaṃ dṛṣṭvā hṛṣṭatuṣṭaḥ prasādāvarjirahṛdaya utthāyāsanātkṛtakarapuṭo bhagavantamābhirgāthābhirabhyaṣṭāvīt -",
  "S04bsu029_u:23": "abhibhūya jino jagadetān devagaṇāsurakinnaranāgān /",
  "S04bsu029_u:24": "śrāvakabuddhasutān merutejā bhāsati hemagiriḥ sa yathaiva // 1 //",
  "S04bsu029_u:25": "[Vaidya,_RP 121]",
  "S04bsu029_u:26": "merurivāmarasaṃghanivāsaḥ sāgaramadhyagato 'pi virājan /",
  "S04bsu029_u:27": "kṛpasāgaramadhyagato 'sau muñcati raśmisahasraśatāni // 2 //",
  "S04bsu029_u:28": "bramhavihāragataḥ sa ca bramha bramhapurastha ivābhirarāja /",
  "S04bsu029_u:29": "dhyānavimokṣasamādhivihārī bhāsati sarvajage varasattvaḥ // 3 //",
  "S04bsu029_u:30": "śakra iva tridaśeṣu virājan devatamadhyagataḥ pṛthutejāḥ /",
  "S04bsu029_u:31": "bhāsati sarvajage munirājā lakṣaṇacitrita jñānaguṇāḍhyaḥ // 4 //",
  "S04bsu029_u:32": "dvīpacaturnṛpatirhyavabhāsī śobhati lokamimaṃ tvanubhāsan /",
  "S04bsu029_u:33": "āryapathe ca neyojayamānaḥ śobhati eṣa kṛpāśayabuddhiḥ // 5 //",
  "S04bsu029_u:34": "agnimaṇiprabhadhyāmakaro 'sau bhāsati khe pratiyanniva sūryaḥ /",
  "S04bsu029_u:35": "sūryasahasraviśiṣṭaprabhāso bhāsati buddharavirjagatīha // 6 //",
  "S04bsu029_u:36": "candra ivāmala bhāti niśīthe bhāsati sarvajageṣu viśuddhaḥ /",
  "S04bsu029_u:37": "pūrṇaśaśāṅkanibhaṃ jinavaktraṃ sarvaprabhāmabhibhūya vibhāti // 7 //",
  "S04bsu029_u:38": "parvatamūrdhani agniryathaiva rātripraśānta prabhāsati sattvān /",
  "S04bsu029_u:39": "mohatamo nikhitaṃ vinihatya bhāsati jñānaprabhāsu maharṣiḥ // 8 //",
  "S04bsu029_u:40": "parvatakandaradhīraninādī trāsayatīha mṛgān bhuvi siṃhaḥ /",
  "S04bsu029_u:41": "śūnyanirātmaninādi narendraḥ bhāsayate hi tathāparatīrthyān // 9 //",
  "S04bsu029_u:42": "sanmaṇirāja ivojjvalatejā bhāsati sarvamaṇīnabhibhūya /",
  "S04bsu029_u:43": "kāñcanavarṇanibho jinakāyo bhāsati sarvajagatyabhibhūya // 10 //",
  "S04bsu029_u:44": "na ca te 'sti samaḥ kvaci loke uttari nāpi ca vidyati sattvaḥ /",
  "S04bsu029_u:45": "puṇyatu jñānatu vīryaupāyaiḥ sarvaguṇaiśca samo na tavāsti // 11 //",
  "S04bsu029_u:46": "bhāsayate hi jagannaravīro dṛṣṭu mayā guṇasāgara nāthaḥ /",
  "S04bsu029_u:47": "gauravajātavivardhitaprītiḥ pādatale patito 'smi jināya // 12 //",
  "S04bsu029_u:48": "stutya mayā rūpasāgarabuddhiṃ sarvaguṇākara lokapradīpam /",
  "S04bsu029_u:49": "puṇyamupārjitamatra tena sarvajagatspṛśatāṃ varabodhim // 13 //",
  "S04bsu029_u:50_0": "atha khalu prāmodyarājo bodhisattvo mahāsattvo bhagavantamābhirgāthābhirabhiṣṭutya",
  "S04bsu029_u:50_1": "kṛtāñjalipuṭo 'nimiṣābhyāṃ nayanābhyāṃ tathāgatakāyamavalokayan dharmadhātumeva vicārayamāṇo",
  "S04bsu029_u:50_2": "gambhīraṃ duravagāhaṃ durdṛśaṃ duranubodhamatarkyaṃ tarkāpagataṃ śāntaṃ sūkṣmaṃ cānupraviśan,",
  "S04bsu029_u:51": "acintyaṃ buddhagocaramanuvicārayamāṇaḥ,",
  "S04bsu029_u:52": "sarvadharmaprasṛtaṃ tathāgatajñānamanucintayamānaḥ,",
  "S04bsu029_u:53": "asamasamaṃ buddhaviṣayaṃ saṃpaśyamānaḥ,",
  "S04bsu029_u:54": "acintyaṃ tathāgatopāyaviṣayagocaramavataran,",
  "S04bsu029_u:55": "dahrmadhātunayasvabhāvāvatāratāṃ ca buddhānāṃ bhagavatāmavakalpayamānaḥ,",
  "S04bsu029_u:56": "anālayagaganagocarā hi buddhā bhagavanta iti saṃpaśyan,",
  "S04bsu029_u:57": "bhūtakoṭyakoṭisvabhāvāvatāraṃ sarvadharmāṇāmityadhimucyamānaḥ,",
  "S04bsu029_u:58": "anāvaraṇaṃ ca buddhavimokṣamabhilaṣamāṇaḥ,",
  "S04bsu029_u:59": "[Vaidya,",
  "S04bsu029_u:60": "_RP 122] dhruvaṃ śivaṃ śāśvataṃ ca buddhānāṃ bhagavatāṃ kāyamityavataramāṇaḥ,",
  "S04bsu029_u:61": "sarvabuddhakṣetraprasarānugatāṃ sarvasattvābhimukhatā ca tathāgatakāyasyāvataran,",
  "S04bsu029_u:62": "aparāntakalpakoṭibhirapi nāsti buddhānāṃ bhagavatāṃ guṇaparyantaṃ ityanusmaran,",
  "S04bsu029_u:63": "prāmodyarājo bodhisattvo mahāsattvastūṣṇīvyavasthito 'bhūt dharmadhātumeva vicārayamāṇaḥ //",
  "S04bsu029_u:64": "tena khalu punaḥ samayena āyuṣmān rāṣṭrapālaḥ śrāvastyāṃ traimāsyaṃ varṣamupagataḥ /",
  "S04bsu029_u:65_0": "traimāsyātyayena kṛtacīvaro niṣṭhitacīvaraḥ sa pātracīvaramādāya bhikṣusaṃghena sārdhaṃ",
  "S04bsu029_u:65_1": "navakairādikarmikairacirapravrajitairanupūrveṇa janapadacārikāṃ caran yena rājagṛhaṃ",
  "S04bsu029_u:65_2": "mahānagaraṃ yena ca gṛdhrakūṭaḥ parvatarājastenopasaṃkrāntaḥ //",
  "S04bsu029_u:66": "atha khalvāyuṣmān rāṣṭrapālo yena bhagavāṃstenopasaṃkrāmat /",
  "S04bsu029_u:67": "upasaṃkramya bhagavataḥ pādau śirasābhivandya bhagavantaṃ triḥ pradakṣiṇikṛtyaikānte 'tiṣṭhat /",
  "S04bsu029_u:68": "ekāntasthitaścāyuṣmān rāṣṭrapālaḥ kṛtāñjalipuṭo bhagavantamābhirgāthābhirabhyaṣṭavīt -",
  "S04bsu029_u:69": "vandamo naravaraṃ prabhaṃkaraṃ vandamo gaganatulyamānasam // 14 //",
  "S04bsu029_u:70": "kīrtayanti tava varṇa nāyakāḥ kṣetrakoṭiprasarātsamantataḥ /",
  "S04bsu029_u:71": "śrutva buddhasuta enti harṣitāḥ pūjanāya guṇasāgaraṃ munim // 15 //",
  "S04bsu029_u:72": "pūja kṛtva sugatānurūpato dharma śrutva virajaṃ mahāmuneḥ /",
  "S04bsu029_u:73": "yānti kṣetra svaka hṛṣṭamānasā varṇamāla tava tāṃ prabhāṣataḥ // 16 //",
  "S04bsu029_u:74": "kalpakoṭinayutānacintiyān sattvakāraṇamacāracārikām /",
  "S04bsu029_u:75": "no ca asti tava khinna mānasaṃ eṣamāṇa varabodhimuttamām // 17 //",
  "S04bsu029_u:76": "dānaśīlacarito 'si nāyakā kṣāntivīrya api dhyānaśikṣitaḥ /",
  "S04bsu029_u:77": "prajñupāya sada pāramiṃ gatā tena vandasi mahāvināyakam // 18 //",
  "S04bsu029_u:78": "ṛddhipādavarabhijñakovidam indriyairbalavimokṣaśikṣitam /",
  "S04bsu029_u:79": "sarvasattvacarite gatiṃ gataṃ vandamo asamajñānapāragam // 19 //",
  "S04bsu029_u:80": "cittadhāra jagataḥ prajānase yā cariryatha ca karmasaṃbhavaḥ /",
  "S04bsu029_u:81": "yena vā nayamukhena mucyate taṃ ca vetsi bhagavannarottamā // 20 //",
  "S04bsu029_u:82": "rāgadveṣa jahi mohasaṃbhavaṃ yena sattva trirapāyagāminaḥ /",
  "S04bsu029_u:83": "yena yānti sugatiṃ ca karmaṇā jānase sukṛtaduṣkṛtaṃ jage // 21 //",
  "S04bsu029_u:84": "ye jagaddhitakarā atītakāḥ sāṃprataṃ ca naradevapūjitāḥ /",
  "S04bsu029_u:85": "ye anāgata guṇāgrapāragāstāṃ ca sarvasugatān prajānase // 22 //",
  "S04bsu029_u:86": "kṣetraśuddhirapi cāpi saṃbhavo bodhisattvagaṇāḥ śrāvakāstathā /",
  "S04bsu029_u:87": "yāvadāyuratha vā maharṣiṇāṃ sarvathā hyakhilato vijānasi // 23 //",
  "S04bsu029_u:88": "[Vaidya,_RP 123]",
  "S04bsu029_u:89": "nirvṛtau ca sthiti dharma yādṛśī yādṛśī ca jinadhātupūjanā /",
  "S04bsu029_u:90": "dharmakośadhara tatra yādṛśā tān prajānasi narottamākhilān // 24 //",
  "S04bsu029_u:91": "jñāna daśabalasya viditaṃ hyanāvṛtaṃ vartate satatamadhvasu triṣu /",
  "S04bsu029_u:92": "sarvadharmanayayuktamānasā jñānasāgara jinā namo 'stu te // 25 //",
  "S04bsu029_u:93": "nāsti te samasamaḥ kutottaro lakṣaṇaiśca pratimaṇḍitāśrayaḥ /",
  "S04bsu029_u:94": "tārakābhiriva khaṃ vicitritaṃ vandamo munivaraṃ narottamam // 26 //",
  "S04bsu029_u:95": "rūpamapyasamakaṃ manoramaṃ jimha kurvati jagatsadevakam /",
  "S04bsu029_u:96": "bramha śakra akaniṣṭhadevatā agratastava na te virājite // 27 //",
  "S04bsu029_u:97": "kāñcanācala ivāsi nirmalaḥ snigdha keśa mṛdu dakṣiṇotthitā /",
  "S04bsu029_u:98": "merurāja iva uṣṇiṣodgato bhāsate vipulapuṇyasaṃbhavaḥ // 28 //",
  "S04bsu029_u:99": "raśmikoṭiniyutān pramuñcato rājatorṇa tava ca bhruvostaṭe /",
  "S04bsu029_u:100": "netra utpalanibhaṃ manoramaṃ yena vīkṣyasi jagatkṛpāśayaḥ // 29 //",
  "S04bsu029_u:101": "pūrṇacandra iva nirmale nabhe bhāsate tava mukhaṃ vināyaka /",
  "S04bsu029_u:102": "tṛpyate na hi nirīkṣako jano vandamo suvadanaṃ narottamam //",
  "S04bsu029_u:103": "30 //",
  "S04bsu029_u:104": "haṃsabarhimṛgarājavikramā mattavāraṇavilambagāminaḥ /",
  "S04bsu029_u:105": "kampayan vrajasi medinītalaṃ vandamo daśabalaṃ dṛḍhavratam // 31 //",
  "S04bsu029_u:106": "dīrghavṛttarucirā karāṅgulī śuddhatāmra nakhajālacitritam /",
  "S04bsu029_u:107": "utthitaḥ spṛśati jānumaṇḍale vandamo kanakavarṇasaṃnibham // 32 //",
  "S04bsu029_u:108": "citrayan vrajasi midinītalaṃ cakrajālacitapādavikramaiḥ /",
  "S04bsu029_u:109": "pādaraśmiparipācitāścyutā devalokamupayānti mānavāḥ // 33 //",
  "S04bsu029_u:110": "dharmarāja dhanasaptadāyakā dharmadānapati dāntamānasā /",
  "S04bsu029_u:111": "śāsamānu jaga dharmacaryayā dharmasvāmi praṇamāmi nāyakam // 34 //",
  "S04bsu029_u:112": "maitra varma smṛti khaḍgamuttamaṃ śīla cāpamiṣu prajñupāyataḥ /",
  "S04bsu029_u:113": "yena kleśaripavo vighātitāṃ jātimṛtyubhavatṛṣṇavardhakāḥ // 35 //",
  "S04bsu029_u:114": "tīrṇa tārayasi sattvakoṭiyo mukta mocayasi bandhanājjagat /",
  "S04bsu029_u:115": "mārga darśayasi kṣema nirjvaraṃ yena yānti sugatāḥ śivaṃ padam // 36 //",
  "S04bsu029_u:116": "yatra jātimaraṇā na vidyate viprayoga na ca duḥkhasaṃbhavaḥ /",
  "S04bsu029_u:117": "taṃ śivaṃ padavaraṃ hyasaṃskṛtaṃ deśitāsi karuṇāmupetya hi // 37 //",
  "S04bsu029_u:118": "stutya lokapravaraṃ mahāmuniṃ sarvadharmavaśipāragaṃ jinam /",
  "S04bsu029_u:119": "puṇyamatra yadupārjitaṃ mayā tena bodhimabhibudhyatāṃ jagat // 38 //",
  "S04bsu029_u:120_0": "atha khalvāyuṣmān rāṣṭrapālo bhagavantamābhirgāthābhirabhiṣṭutya kṛtāñjalipuṭa utthāyāsanādekāṃsamuttarāsaṅgaṃ",
  "S04bsu029_u:120_1": "kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ [Vaidya,",
  "S04bsu029_u:121": "_RP 124] praṇamya bhagavantametadavecat - pṛccheyamahaṃ bhagavantaṃ tathāgatamarhantaṃ samyaksaṃbuddhaṃ kaṃcideva pradeśam,",
  "S04bsu029_u:122": "sacenme bhagavānavakāśaṃ kuryātpṛṣṭaḥ praśnavyākaraṇāya /",
  "S04bsu029_u:123": "evamukte bhagavānāyuṣmāntaṃ rāṣṭrapālametadavocat - pṛccha tvaṃ rāṣṭrapāla yadyadevākāṅkṣasi /",
  "S04bsu029_u:124": "ahaṃ te tasyaiva praśnasya pṛṣṭasya vyākaraṇena cittamārādhayiṣyāmi //",
  "S04bsu029_u:125": "evamukte āyuṣmān rāṣṭrapālo bhagavantametadavocat - katamairbhagavan dharmaiḥ samanvāgato bodhisattvo mahāsattvaḥ sattvadharmaguṇaviśeṣatāmanuprāpnoti,",
  "S04bsu029_u:126": "aparādhīnajñānatāṃ ca pratilabhate,",
  "S04bsu029_u:127": "āśuprajñatāṃ cānuprāpnoti,",
  "S04bsu029_u:128": "viniścayapratibhānatāṃ ca pratilabhate,",
  "S04bsu029_u:129": "ālokatāṃ ca pratilabhate,",
  "S04bsu029_u:130": "sarvajñatāpraveśaṃ sattvaparipākaṃ vimatiprahāṇaṃ kāṅkṣaprahāṇaṃ sarvajñatāviniścayaṃ pratilabhate,",
  "S04bsu029_u:131": "sattvāvatārakauśalyaṃ yathā vāditathākāritāṃ ca bhūtasaṃdhāyavacanaṃ sattvakauśalyatāṃ ca,",
  "S04bsu029_u:132": "buddhānusmṛtipratilābhaṃ sarvapraśnaparipṛcchanatāṃ ca,",
  "S04bsu029_u:133": "sarvadharmadhāraṇatāṃ ca kṣipraṃ ca sarvajñatā manuprāpnoti ?",
  "S04bsu029_u:134": "atha khalvāyuṣmān rāṣṭrapālastasyāṃ velāyāmimā gāthā abhāṣata -",
  "S04bsu029_u:135": "bodhisattvacaryā suniścitā tattvato bhavati yo 'sya saṃbhavaḥ /",
  "S04bsu029_u:136": "jñāgasāgarakathāviniścayaṃ bhāṣatāṃ mama jino narottamā // 39 //",
  "S04bsu029_u:137": "uttaptacāmikaravigrahopamā agrasattvavara puṇyasaṃcayā /",
  "S04bsu029_u:138": "tvaṃ hi trāṇa layanaṃ parāyaṇa agracaryamamalaṃ vadādya me // 40 //",
  "S04bsu029_u:139": "jñānalotu(pu ?)",
  "S04bsu029_u:140": "bhavate kṣayaḥ kathaṃ dhāraṇī amṛta bodhi udgatam /",
  "S04bsu029_u:141": "prajñāsāgara kathaṃ viśudhyate yena chindati jane 'sya saṃśayam // 41 //",
  "S04bsu029_u:142": "saṃsaran subahukalpakoṭiyaḥ khedabuddhi na ca jātu jāyate /",
  "S04bsu029_u:143": "vīkṣya lokamapi duḥkhapīḍitaṃ teṣamarthakuśalaṃ niṣevate //",
  "S04bsu029_u:144": "42 //",
  "S04bsu029_u:145": "kṣetraśuddhiparivārasaṃpadaṃ āyuragryamatha kṣetrasaṃpadam /",
  "S04bsu029_u:146": "sattvakāraṇakathā niruttarā bodhicaryamamalāṃ prakāśaya // 43 //",
  "S04bsu029_u:147": "mārabhañjana kudṛṣṭiśodhanā tṛṣṇaśoṣaṇa vimuktisparśanā /",
  "S04bsu029_u:148": "dharmanetri rayina pramuhyata sattvaratna nigadottamāṃ carim // 44 //",
  "S04bsu029_u:149": "rūpa bhoga pratibhānasaṃpadaṃ snigdhavākparṣadaśca toṣaṇī /",
  "S04bsu029_u:150": "meghavatsugata tarpayañjagat deśayasyapi ca buddhagocaram // 45 //",
  "S04bsu029_u:151": "mañjughoṣa kalaviṅkususvarā brahmaghoṣa kumatipraṇāśanā /",
  "S04bsu029_u:152": "dharmakāma parṣatsamāgatā tarpayāmṛtarasena tāṃ prabho // 46 //",
  "S04bsu029_u:153": "asti chanda pravarāgrabodhaye dharmachanda vihito na yujyate /",
  "S04bsu029_u:154": "deśanāsamaya eṣa nāyakā kāla eṣa vararatnaśrāvaṇe // 47 //",
  "S04bsu029_u:155": "bodhikāṅkṣu mama vidyate mune āśayaṃ mama jina prajānase /",
  "S04bsu029_u:156": "prārthayāmi na jinasya heṭhanāṃ sādhu uttamacariṃ prakāśaya // 48 //",
  "S04bsu029_u:157": "[Vaidya,_RP 125]",
  "S04bsu029_u:158": "evamukte bhagavānāyuṣmāntaṃ rāṣṭrapālametadavocat - sādhu sādhu rāṣṭrapāla /",
  "S04bsu029_u:159": "sādhu sādhu punastvaṃ rāṣṭrapāla yastvaṃ tathāgatametamarthaṃ paripraṣṭavyaṃ manyase /",
  "S04bsu029_u:160": "bahujanahitāya tvaṃ rāṣṭrapāla pratipanno bahujanasukhāya arthāya hitāya devānāṃ ca manuṣyāṇāṃ ca,",
  "S04bsu029_u:161": "etarhi cānāgatānāṃ ca bodhisattvānāṃ mahāsattvānāṃ saṃparigrahāya /",
  "S04bsu029_u:162": "tena hi rāṣṭrapāla śṝṇu,",
  "S04bsu029_u:163": "sādhu ca suṣṭhu ca manasi kuru /",
  "S04bsu029_u:164": "bhāṣiṣye /",
  "S04bsu029_u:165": "sādhu bhagavannityāyuṣmān rāṣṭrapālo bhagavataḥ pratyaśroṣīt /",
  "S04bsu029_u:166": "bhagavāṃstasyaitadavocat -",
  "S04bsu029_u:167": "caturbhī rāṣṭrapāla dharmaiḥ samanvāgato bodhisattvo mahāsattva etāṃ pariśuddhiṃ pratilabhate /",
  "S04bsu029_u:168": "katamaiścaturbhiḥ ?",
  "S04bsu029_u:169": "yaduta ārāgādhyāśayapratipattyā sarvasattvasamacittatayā śūnyatābhāvanatayā yathāvāditathākāritayā /",
  "S04bsu029_u:170": "ebhī rāṣṭrapāla catirbhirdharmaiḥ samanvāgato bodhisattvo mahāsattva etāṃ pariśuddhiṃ pratilabhate /",
  "S04bsu029_u:171": "iyamatra dharmatā //",
  "S04bsu029_u:172": "tatredamucyate -",
  "S04bsu029_u:173": "āśayena hi sadābhiyuktakā bodhimārga avivartyamānasāḥ /",
  "S04bsu029_u:174": "no ca śāṭhya na khilaṃ na māyatā teṣu vidyati anantajñāninām // 49 //",
  "S04bsu029_u:175": "dṛṣṭva sattva dukhitānanāyakān jātivyādhijaramṛtyumarditān /",
  "S04bsu029_u:176": "tāraṇārtha bhavato * * jagat dharmanāva samudānayanti te // 50 //",
  "S04bsu029_u:177": "sarvasattvasamacitta sūratā ekaputrakavadīkṣate jagat /",
  "S04bsu029_u:178": "sarvametadapi mocayāmyaham evamāśaya tathāgrapudgalāḥ // 51 //",
  "S04bsu029_u:179": "śūnyatāsu satataṃ gatiṃ gata naiva cātma na ca sattva vidyate /",
  "S04bsu029_u:180": "svapnamāyasadṛśaṃ hi saṃskṛtam atra bāla abudho vimohitā // 52 //",
  "S04bsu029_u:181": "vācayā yatha vadanti te budhāstatra caiva pratipattiyā sthitāḥ /",
  "S04bsu029_u:182": "dānta śānta sada doṣavarjitā bodhisattvamārganiratā jinātmajāḥ // 53 //",
  "S04bsu029_u:183": "catvāra ime rāṣṭrapāla bodhisattvānāmāśvāsapratilābhā dharmāḥ /",
  "S04bsu029_u:184": "katame catvāraḥ ?",
  "S04bsu029_u:185": "dhāraṇī pratilābhaḥ kalyāṇamitrapratilābhaḥ gambhīradharmakṣāntipratilābhaḥ pariśuddhaśīlasamācāratā /",
  "S04bsu029_u:186": "ime rāṣṭrapāla catvāri bodhisattvānāmāśvāsapratilābhā dharmāḥ /",
  "S04bsu029_u:187": "iyamatra dharmatā //",
  "S04bsu029_u:188": "tatredamucyate -",
  "S04bsu029_u:189": "lābhino bhavanti dhāraṇīṣu te sadā mahāyaśā",
  "S04bsu029_u:190": "dhārayanti yena dharma śreṣṭha sarvabuddhabhāṣitam /",
  "S04bsu029_u:191": "na ca praṇāśayanti jātu bhūyu vardhate rati",
  "S04bsu029_u:192": "asaṅgameva teṣu jñāna sarvadharmapāragāḥ //",
  "S04bsu029_u:193": "kalyāṇamitramāpnuvanti bodhi aṅgavardhakā",
  "S04bsu029_u:194": "deśayanti śreṣṭha mārga tasya yena yānti nāyakāḥ /",
  "S04bsu029_u:195": "na kvacicca te bhavanti pāpamitrasevakā",
  "S04bsu029_u:196": "dūrato vivarjayanti te 'gnivacca dāhanātmakān //",
  "S04bsu029_u:197": "[Vaidya,_RP 126]",
  "S04bsu029_u:198": "gambhīra dharma śrutva dhīra śūnyatopasaṃhitaṃ",
  "S04bsu029_u:199": "na cātmasattvajīvadṛṣṭi teṣu bhonti sarvaśaḥ /",
  "S04bsu029_u:200": "acchidraśīla te bhavanti śāntadāntamānasā",
  "S04bsu029_u:201": "anuttare ca buddhaśīli sa tva tāṃ niyojayet //",
  "S04bsu029_u:202": "catvāra ime rāṣṭrapāla bodhisattvānāṃ saṃsāraprāptānāṃ prītikaraṇā dharmāḥ /",
  "S04bsu029_u:203": "katame catvāraḥ ?",
  "S04bsu029_u:204": "buddhadarśanaṃ rāṣṭrapāla bodhisattvānāṃ prītikaraṇo dharmaḥ /",
  "S04bsu029_u:205": "anulomadharmaśravaṇaṃ rāṣṭrapāla bodhisattvānāṃ prītikaraṇo dharmaḥ /",
  "S04bsu029_u:206": "sarvasvaparityāgaḥ /",
  "S04bsu029_u:207": "anupalambhadharmakṣāntiḥ /",
  "S04bsu029_u:208": "ime rāṣṭrapāla bodhisattvānāṃ saṃsāraprāptānāṃ catvāraḥ prītikaraṇā dharmāḥ /",
  "S04bsu029_u:209": "iyamatra dharmatā //",
  "S04bsu029_u:210": "tatredamucyate -",
  "S04bsu029_u:211": "paśyanti te narottamaṃ saṃbuddhaṃ sarvajātiṣu",
  "S04bsu029_u:212": "sarvaloka bhāsayanta tejasā samantataḥ /",
  "S04bsu029_u:213": "pūjayaṃstathā narendrarāja premagauravasthitā",
  "S04bsu029_u:214": "varāgrabodhimeṣamāṇa sattvamokṣakāraṇāt //",
  "S04bsu029_u:215": "śṛṇoti dharma nāyakāna śāntamānulomikam",
  "S04bsu029_u:216": "āśayena śrutva dhīra yoniśaḥ prayujyate /",
  "S04bsu029_u:217": "anopalambhadharma śrutva kāṅkṣa nāsya jāyate",
  "S04bsu029_u:218": "niḥsattva iti sattvadharma nātra ātma vidyate //",
  "S04bsu029_u:219": "sarvasvaparityāgi so bhaveta ityamagraho",
  "S04bsu029_u:220": "prahṛṣṭacitta dṛṣṭva caiva yācakamupāgatam /",
  "S04bsu029_u:221": "grāmarāṣṭramedinīṃ ca putra dāra jīvitaṃ",
  "S04bsu029_u:222": "saṃtyajanti sarva nāsya jāyate ca cittaiñjanā //",
  "S04bsu029_u:223": "caturṣu rāṣṭrapāla dharmeṣu bodhisattvenānapekṣeṇa bhavitavyam /",
  "S04bsu029_u:224": "katameṣu caturṣu ?",
  "S04bsu029_u:225": "gṛhavāsādrāṣṭrapāla bodhisattvenānapekṣeṇa bhavitavyam /",
  "S04bsu029_u:226": "pravrajitvā rāṣṭrapāla bodhisattvena lābhasatkārādanapekṣeṇa bhavitavyam /",
  "S04bsu029_u:227": "kulasaṃstavādrāṣṭrapāla bodhisattvenānapekṣeṇa bhavitavyam /",
  "S04bsu029_u:228": "kāyajīvitādrāṣṭrapāla bodhisattvenānapekṣeṇa bhavitavyam /",
  "S04bsu029_u:229": "eṣu caturṣu rāṣṭrapāla dharmeṣu bodhisattvenānapekṣeṇa bhavitavyam /",
  "S04bsu029_u:230": "iyamatra dharmatā //",
  "S04bsu029_u:231": "tatredamucyate -",
  "S04bsu029_u:232": "tyaktvā gehamanantadoṣagahanaṃ cintānapekṣā sadā",
  "S04bsu029_u:233": "te 'raṇye ratimāpnuvanti guṇinaḥ śāntendriyāḥ sūratāḥ /",
  "S04bsu029_u:234": "na strīsaṃstavu naiva cāpi purusaisteṣāṃ kvacidvidyate",
  "S04bsu029_u:235": "ekākī viharanti khaḍgavimalāḥ śuddāśayā nirmalāḥ //",
  "S04bsu029_u:236": "[Vaidya,_RP 127]",
  "S04bsu029_u:237": "lābhairnāpi ca teṣu harṣita mano līyantyalārbhairna ca",
  "S04bsu029_u:238": "alpecchā itaretarairabhiratā māyākuhāvarjitāḥ /",
  "S04bsu029_u:239": "sattvārthāya ca vīryayuktamanaso dāne dame 'vasthitā",
  "S04bsu029_u:240": "dhyāne vīryaguṇe ca pāramigatāḥ saṃbuddhajñānārthinaḥ //",
  "S04bsu029_u:241": "kāye cāpyanapekṣya jīvita tathā tyaktvā priyān bāndhavām",
  "S04bsu029_u:242": "yujyante sada bodhimārga sudṛḍhā vajropamādhyāśayāḥ /",
  "S04bsu029_u:243": "kāyaśchidyati khaṇḍaśaśca na bhavetteṣāṃ ca citteñjanā",
  "S04bsu029_u:244": "bhūyo vīryamihārabhanti sudṛḍhaṃ sarvajñatākāṅkṣiṇaḥ //",
  "S04bsu029_u:245": "catvāra ime rāṣṭrapāla bodhisattvānāmananutāpakaraṇā dharmāḥ /",
  "S04bsu029_u:246": "katame catvāraḥ ?",
  "S04bsu029_u:247": "śīlākhaṇḍanatā rāṣṭrapāla bodhisattvānāmananutāpakaraṇo dharmaḥ,",
  "S04bsu029_u:248": "araṇyavāsākutsyajanatā,",
  "S04bsu029_u:249": "catuṇāmāryavaṃśānāmanuvartanatā,",
  "S04bsu029_u:250": "bāhuśrutyapratilābho rāṣṭrapāla bodhisattvānāmananutāpakaraṇo dharmaḥ /",
  "S04bsu029_u:251": "ime rāṣṭrapāla catvāro bodhisattvānāmananutāpakaraṇā dharmāḥ /",
  "S04bsu029_u:252": "iyamatra dharmatā //",
  "S04bsu029_u:253": "tatredamucyate -",
  "S04bsu029_u:254": "rakṣanti śīlamamalaṃ maṇiratnatulyaṃ na ca teṣu bhoti anuśīla susaṃyato vā /",
  "S04bsu029_u:255": "tatreva śīli sada sattva niyojayanti /",
  "S04bsu029_u:256": "ākāṅkṣamāṇamimamuttamabuddhaśīlam // 63 //",
  "S04bsu029_u:257": "śūnye ca te hi nivasanti śubhe araṇye naivātmasaṃjña bhavate 'pi na jīvasaṃjñā /",
  "S04bsu029_u:258": "tṛṇakāṣṭhakothasama paśayati sattvarūpaṃ strī neha nāsti ca pumānna ca ātmanīyam // 64 //",
  "S04bsu029_u:259": "caturāryavaṃśaniratā akuhā āśāṭhyā adhyāśayena ca prayujyati so 'pramattaḥ /",
  "S04bsu029_u:260": "kurvanti ca śrutiguṇeṣu sadābhiyogaṃ saṃprārthayan sugatajñānamahānubhāvam // 65 //",
  "S04bsu029_u:261": "bhavacārake jagadavekṣya idaṃ hyanāthaṃ jātījarāmaraṇaśokahataṃ rujārtam /",
  "S04bsu029_u:262": "samudānayitva pravarāṃ śivadharmanāvaṃ saṃtārayanti janatāṃ bhavasāgaraughāt // 66 //",
  "S04bsu029_u:263": "na trāṇamanya śaraṇaṃ hi parāyaṇaṃ vā lokasya saṃskṛtagatau bhramato 'sti kaścit /",
  "S04bsu029_u:264": "mayi sarva eva parimocayitavya sattvā ityarthameva praṇidhirmama agrabodhau // 67 //",
  "S04bsu029_u:265": "[Vaidya,_RP 128]",
  "S04bsu029_u:266": "catasra imā rāṣṭrapāla ājāneyagatayo bodhisattvenānugantavyāḥ /",
  "S04bsu029_u:267": "katamāścatasraḥ ?",
  "S04bsu029_u:268": "sugatipratilābhaḥ,",
  "S04bsu029_u:269": "sa ca buddhotpādasamavadhānatayā /",
  "S04bsu029_u:270": "guruśuśrūṣaṇā,",
  "S04bsu029_u:271": "sā ca nirāmiṣasevanatayā /",
  "S04bsu029_u:272": "prāntaśayyāsanābhiratiḥ,",
  "S04bsu029_u:273": "sā ca lābhasatkārānapekṣatayā /",
  "S04bsu029_u:274": "pratibhānapratilābhaḥ,",
  "S04bsu029_u:275": "sa ca gambhīradharmakṣantisamanvāgatatayā /",
  "S04bsu029_u:276": "imā rāṣṭrapāla catasra ājāneyagatayo 'nugantavyāḥ /",
  "S04bsu029_u:277": "iyamatra dharmatā //",
  "S04bsu029_u:278": "tatredamucyate -",
  "S04bsu029_u:279": "vanakandareṣu satataṃ nivasanti dhīrā lābhena te sada anarthika bhonti nityam /",
  "S04bsu029_u:280": "pratibhānavān sada bhavanti asaṅgabuddhī gambhīradharmakuśalā vigataprapañcāḥ // 68 //",
  "S04bsu029_u:281": "śuśrūṣakāḥ sada bhavanti guruṣu nityaṃ yatha te vadanti hi tathaiva ca te prayuktāḥ /",
  "S04bsu029_u:282": "ārāgayanti sugatān bahāvo 'prameyān kurvanti pūja vipulāṃ jinajñānahetoḥ // 69 //",
  "S04bsu029_u:283": "śreṣṭhā gatirbhavati cāpi mahāśayānāṃ deveṣu caiva manujeṣu ca mūrdhnaprāptāḥ /",
  "S04bsu029_u:284": "sambodhimārga sada sattva samādayanti saṃyojayanti kuśaleṣu daśasvathāpi // 70 //",
  "S04bsu029_u:285": "śrutvā ca buddhaguṇa te ca bhavanti tuṣṭā āsanna te tu nacirādbhavitā hi mahyam /",
  "S04bsu029_u:286": "saṃbudhyate 'pi ca śivāṃ virajāgrabodhiṃ mociṣya sattvaniyutāni anantaduḥkhāt // 71 //",
  "S04bsu029_u:287": "catvāra ime rāṣṭrapāla bodhisattvānāṃ bodhicaryāpariśodhakā dharmāḥ /",
  "S04bsu029_u:288": "katame catvāraḥ ?",
  "S04bsu029_u:289": "apratihatavijñānavirahitasya bodhisattvacaryā,",
  "S04bsu029_u:290": "kuhanalapananiṣpeṣaṇaparivarjitasyāraṇyavāsaḥ,",
  "S04bsu029_u:291": "sarvasvaparityāgino vipākāpratikāṅkṣatā,",
  "S04bsu029_u:292": "rātriṃdivaṃ dharmakāmatā dharmabhāṇakānāṃ ca skhalitāgaveṣaṇatā /",
  "S04bsu029_u:293": "ime rāṣṭrapāla bodhisattvānāṃ catvāro bodhisattvacaryāpariśodhakā dharmāḥ //",
  "S04bsu029_u:294": "atha khalu bhagavaṃstasyāṃ vilāyāmimā gāthā abhāṣata -",
  "S04bsu029_u:295": "na khila mala na cāpi roṣacittaṃ na ca punareṣati kasyacit sadoṣam /",
  "S04bsu029_u:296": "aśaṭha akuha niṣprapañcacitto bhavati anuttarabodhimīpsamānaḥ // 72 //",
  "S04bsu029_u:297": "[Vaidya,_RP 129]",
  "S04bsu029_u:298": "gṛhamativiṣamaṃ ca śokamūlaṃ kujanasamāgamayonimasya dūram /",
  "S04bsu029_u:299": "tyajati tadanapekṣya pravrajitvā girigahane vicaranti mokṣakāmāḥ // 73 //",
  "S04bsu029_u:300": "araṇya vividha sevamāno bhavati aniśrita sarvajñātralābhe /",
  "S04bsu029_u:301": "kāya api ca jīvite 'napekṣo viharati siṃha ivottrasan jitārim // 74 //",
  "S04bsu029_u:302": "bhavati ca itaretareṇa tuṣṭaḥ śakunisamaḥ sada saṃcayaṃ vihāya /",
  "S04bsu029_u:303": "na ca bhavati niketu sarvaloke jñāna gaveṣati nitya bodhimārge // 75 //",
  "S04bsu029_u:304": "eka viharati yathaiva khaḍgo na ca puna sa trasate yathaiva siṃhaḥ /",
  "S04bsu029_u:305": "na ca bhuvi viśvasate mṛgeva trasto na ca punarunnamate sa pūjanena // 76 //",
  "S04bsu029_u:306": "jagadidamabhivīkṣya ca prapāte prapatitamudyate pramokṣahetoḥ /",
  "S04bsu029_u:307": "ahamapi jagato 'sya trāṇabhūto yadi kuśaleṣu careyamapramattaḥ // 77 //",
  "S04bsu029_u:308": "sumadhuravacanaḥ smitābhilāṣī akaluṣacitta priyāpriyeṣu nityam /",
  "S04bsu029_u:309": "viharati na ca sajjate 'nilo vā naravaracaryāmimābhīpsamānaḥ // 78 //",
  "S04bsu029_u:310": "śūnyatamadhimuktamānimittaṃ vicarati saṃskṛta sarvamāyabhūtam /",
  "S04bsu029_u:311": "śamadamanirato viśālabuddhiḥ amṛtarasena ca sarvadā sa tuṣṭaḥ // 79 //",
  "S04bsu029_u:312": "prativadasi yathā (vasapathā ?)",
  "S04bsu029_u:313": "ca bodhimārge sa tu pariśodhayate sadāśayaṃ ca /",
  "S04bsu029_u:314": "dhāraṇīpratilābhameṣamāṇaḥ sahati ca duḥkha satāṃ guṇābhikāṅkṣī // 80 //",
  "S04bsu029_u:315": "[Vaidya,_RP 130]",
  "S04bsu029_u:316": "imu carimabhivīkṣya bodhisattvo yo bhavate 'rthiku śo bhaveta tuṣṭaḥ /",
  "S04bsu029_u:317": "ya iha bhavati bodhaye asakto janayati doṣaśatāni so 'lpabuddhiḥ // 81 //",
  "S04bsu029_u:318": "catvāra ime rāṣṭrapāla bodhisattvānāṃ prapātāḥ /",
  "S04bsu029_u:319": "katame catvāraḥ ?",
  "S04bsu029_u:320": "agauravatā rāṣṭrapāla bodhisattvānāṃ prapātaḥ /",
  "S04bsu029_u:321": "akṛtajñatā śāṭhyasevanatā rāṣṭrapāla bodhisattvānāṃ prapātaḥ /",
  "S04bsu029_u:322": "lābhasatkārādhyavasānaṃ rāṣṭrapāla bodhisattvānāṃ prapātaḥ /",
  "S04bsu029_u:323": "kuhanalapanatayā lābhasatkāraniṣpādanaṃ rāṣṭrapāla bodhisattvānāṃ prapātaḥ /",
  "S04bsu029_u:324": "ime rāṣṭrapāla bodhisattvānāṃ catvāraḥ prapātāḥ //",
  "S04bsu029_u:325": "atha khalu bhagavāṃstasyā velāyāmimā gāthā abhāṣata -",
  "S04bsu029_u:326": "nityamagaurava te hi bhavanti āryaguruṣvapi mātṛpitṛṣu /",
  "S04bsu029_u:327": "akṛtajña śaṭhāśca bhavanti nityamasaṃyatacāriṇa mūḍhāḥ // 82 //",
  "S04bsu029_u:328": "adhyavasānaparāḥ sada lābhe te kuhaśāṭhyāprayogaratāśca /",
  "S04bsu029_u:329": "kaścidapīha samo mama nāsti vakṣyati śīlaguṇeṣu kathaṃcit // 83 //",
  "S04bsu029_u:330": "te ca parasparameva ca dviṣṭā chidragaveṣaṇanityaprayuktāḥ /",
  "S04bsu029_u:331": "kṛṣikarmavaṇijyaratāśca śravaṇā (śramaṇā)",
  "S04bsu029_u:332": "hi sudūrata teṣām // 84 //",
  "S04bsu029_u:333": "evamasaṃyata paścimakāle bhikṣava śīlaguṇeṣu sudūre /",
  "S04bsu029_u:334": "te 'ntara hāpayiṣyanti madharmaṃ (maddharmaṃ ?)",
  "S04bsu029_u:335": "bhaṇḍanavigraha īrṣyavaśena // 85 //",
  "S04bsu029_u:336": "bodhipathādapi nitya sudūre āryadhanādapi te ca sudūre /",
  "S04bsu029_u:337": "mokṣapathaṃ ca vihāya praṇītaṃ pañcasu te gatiṣu bhamiṣyanti // 86 //",
  "S04bsu029_u:338": "catvāra ime rāṣṭrapāla bodhisattvānāṃ bodhiparipanthakārakā dharmāḥ /",
  "S04bsu029_u:339": "katame catvāraḥ ?",
  "S04bsu029_u:340": "aśraddadhānatā rāṣṭrapāla bodhisattvānāṃ bodhiparipanthakārako dharmaḥ /",
  "S04bsu029_u:341": "kausīdyaṃ rāṣṭrapāla bodhisattvānāṃ bodhiparipanthakārako dharmaḥ /",
  "S04bsu029_u:342": "māno rāṣṭrapāla bodhisattvānāṃ bodhiparipanthakārako dharmaḥ /",
  "S04bsu029_u:343": "parapūjerṣyāmātsaryacittaṃ rāṣṭrapāla bodhisattvānāṃ bodhiparipanthakārako dharmaḥ /",
  "S04bsu029_u:344": "ime rāṣṭrapāla bodhisattvānāṃ catvāro bodhiparipanthakārakā dharmāḥ //",
  "S04bsu029_u:345": "atha khalu bhagavāṃstasyāṃ velāyāmimā gāthā abhāṣata -",
  "S04bsu029_u:346": "aśraddhāḥ kusīdāḥ sada mūḍhacittā abhimāninaste 'pi sadā ca krodhanā /",
  "S04bsu029_u:347": "kṣamiṇaśca dṛṣṭvā sada bhikṣu yuktaṃ dāsyanti daṇḍaṃ vrajato vihārāt // 87 //",
  "S04bsu029_u:348": "parasya pūjārthamiherṣya jātā avasthānu cittasya ca teṣu nāsti /",
  "S04bsu029_u:349": "[Vaidya,_RP 131]",
  "S04bsu029_u:350": "avatāraprekṣī skhalitāṃ gaveṣī ko 'syāparādho 'stiha codayiṣye // 88 //",
  "S04bsu029_u:351": "dūre itaste mama śāsanasya guṇadveṣiṇaste hi apāyanimnāḥ /",
  "S04bsu029_u:352": "tyaktvā jinasyāpi ca śāsanaṃ te yāsyantyapāyaṃ jvalitaṃ pracaṇḍam // 89 //",
  "S04bsu029_u:353": "śrutvā ca teṣāmiha pāpacaryām adharmayuktāṃ ca gatiṃ sudāruṇām /",
  "S04bsu029_u:354": "yujyadhva nityaṃ sada bodhimārge mā tapsyathā durgatiṣūpapannāḥ // 90 //",
  "S04bsu029_u:355": "bahukalpakoṭībhi kadāci buddho utpadyate lokahito maharṣiḥ /",
  "S04bsu029_u:356": "labdho 'dhunā sa pravaraḥ kṣaṇo 'dya tyaja pramādaṃ yadi mokṣakāmaḥ // 91 //",
  "S04bsu029_u:357": "catvāra ime rāṣṭrapāla pudgalā bodhisattvena na sevitavyāḥ /",
  "S04bsu029_u:358": "katame catvāraḥ ?",
  "S04bsu029_u:359": "pāpamitraṃ rāṣṭrapāla pudgalo bodhisattvena na sevitavyaḥ /",
  "S04bsu029_u:360": "upalambhadṛṣṭiko rāṣṭrapāla pudgalo bodhisattvena na sevitavyaḥ /",
  "S04bsu029_u:361": "saddharmapratikṣepakaḥ pudgalo rāṣṭrapāla bodhisattvena na sevitavyaḥ /",
  "S04bsu029_u:362": "āmiṣalolupaḥ pudgalo rāṣṭrapāla bodhisattvena na sevitavyaḥ /",
  "S04bsu029_u:363": "ime rāṣṭrapāla catvāraḥ pudgalā bodhisattvena na sevitavyāḥ //",
  "S04bsu029_u:364": "atha khalu bhagavāṃstasyāṃ velāyāmimā gāthā abhāṣata -",
  "S04bsu029_u:365": "ye pāpamitrāṇi vivarjayanti kalpāṇamitrāṇi sadā bhajanti /",
  "S04bsu029_u:366": "vardhanti te bodhipatheṣu nityaṃ yatha śuklapakṣe divi candramaṇḍalam // 92 //",
  "S04bsu029_u:367": "upalambhadṛṣṭyāṃ ca sadā niviṣṭā ātme niviṣṭāstatha jīvapoṣe /",
  "S04bsu029_u:368": "viṣakumbhavatte sada varjayanti ye buddhajñānena bhavanti arthikāḥ // 93 //",
  "S04bsu029_u:369": "kṣipanti ye dharma narottamānāṃ śāntaṃ virāgamamṛtānukūlam /",
  "S04bsu029_u:370": "tān varjayenmīḍhaghaṭāṃ yathaiva ya icchate budhyitumagrabodhim // 94 //",
  "S04bsu029_u:371": "adhyoṣitā āmiṣa pātracīvare kulasaṃstave caiva sadābhiyuktāḥ /",
  "S04bsu029_u:372": "kurvīta sārdhaṃ na hi teṣu saṃstavaṃ tān varjayedagnikhadhāṃ (khadāṃ) yathaiva // 95 //",
  "S04bsu029_u:373": "yasyepsitaṃ dharṣayituṃ hi māraṃ pravartituṃ cakravaraṃ hyanuttaram /",
  "S04bsu029_u:374": "sattvārthamevaṃ vipulaṃ ca kartuṃ varjyāśca tenāpi ca pāpamitrāḥ // 96 //",
  "S04bsu029_u:375": "vivarjayitvā ca priyāpriyāṇi lābhaṃ yaśo bhaṇḍanamānamīrṣyām /",
  "S04bsu029_u:376": "eṣeta nityaṃ sada buddhajñānaṃ ya icchate budhyitumagrabodhim // 97 //",
  "S04bsu029_u:377": "[Vaidya,_RP 132]",
  "S04bsu029_u:378": "catvāra ime rāṣṭrapāla bodhisattvānāṃ duḥkhavipākā dharmāḥ /",
  "S04bsu029_u:379": "katame catvāraḥ ?",
  "S04bsu029_u:380": "jñānenābhimanyanatā rāṣṭrapāla bodhisattvānāṃ duḥkhavipāko dharmaḥ /",
  "S04bsu029_u:381": "īrṣyāmātsaryacittaṃ rāṣṭrapāla bodhisattvānāṃ duḥkhavipāko dharmāḥ /",
  "S04bsu029_u:382": "anadhimuktī rāṣṭrapāla bodhisattvānāṃ duḥkhavipāko dharmaḥ /",
  "S04bsu029_u:383": "apariśuddhajñānakṣāntisaṃbhogaparyeṣṭī rāṣṭrapāla bodhisattvānāṃ duḥkhavipāko dharmaḥ /",
  "S04bsu029_u:384": "ime rāṣṭrapāla bodhisattvānāṃ duḥkhavipākā dharmāḥ //",
  "S04bsu029_u:385": "atha khalu bhagavāṃstasyāṃ velāyāmimā gāthā abhāṣata -",
  "S04bsu029_u:386": "dharmadharā bhuvi ye tu bhavanti pūjita sarvajageṣu bhavanti /",
  "S04bsu029_u:387": "avamanyati tāni ājñaḥ (?)",
  "S04bsu029_u:388": "tena sa vindati duḥkhamanantam // 98 //",
  "S04bsu029_u:389": "viṣameṇa sa deśati bhogen chandaruciḥ sada jñāni aśuddhe /",
  "S04bsu029_u:390": "mānonnata yaśca hi nityaṃ namate guruāryajaneṣu // 99 //",
  "S04bsu029_u:391": "adhimukti na vidyati buddhe dharmagaṇe ca na tasyadhimuktiḥ /",
  "S04bsu029_u:392": "śikṣa dhuteṣu na tasyadhimuktiḥ pāpamatestrirapāyamukhasya // 100 //",
  "S04bsu029_u:393": "sa itaścyuto hi manujeṣu karmavaśādabudho hi vimūḍhaḥ /",
  "S04bsu029_u:394": "narakeṣvatha tiryaggatiṣu pretagatiṣu ca vandati duḥkham / 101 //",
  "S04bsu029_u:395": "yasya matirbhuvi lokapradīpo duḥkhakṣayāntakaro naravīraḥ /",
  "S04bsu029_u:396": "tena apāyapathaṃ pravihāya bodhipathaḥ satataṃ hi niṣevyaḥ // 102 //",
  "S04bsu029_u:397": "catvārīmāni rāṣṭrapāla bodhisattvānāṃ bandhanāni /",
  "S04bsu029_u:398": "katamāni catvāri ?",
  "S04bsu029_u:399": "parāvamanyanatā bodhisattvānāṃ bandhanam /",
  "S04bsu029_u:400": "laukikenopāyena bhāvanatāprayoganimittasaṃjñā bodhisattvānāṃ bandhanam /",
  "S04bsu029_u:401": "anigṛhītacittasya jñānavirahitasya pramādasevanatā rāṣṭrapāla bodhisattvasya bandhanam /",
  "S04bsu029_u:402": "pratibaddhacittasya kulasaṃstavo rāṣṭrapāla bodhisattvasya bandhanam /",
  "S04bsu029_u:403": "imāni rāṣṭrapāla bodhisattvānāṃ catvāri bandhanāni //",
  "S04bsu029_u:404": "atha khalu bhagavaṃstasyāṃ velāyāmimā gāthā abhāṣata -",
  "S04bsu029_u:405": "avamanyati nitya parasya bhāvayate sada laukikadhyānam /",
  "S04bsu029_u:406": "badhyati tebhi sa dṛṣṭiśatebhiḥ paṅki gajo yatha durbalakāyaḥ // 103 //",
  "S04bsu029_u:407": "kulasaṃstavabandhanayukto yastu pramatta sadā grahacittaḥ /",
  "S04bsu029_u:408": "jñānavivarjita mūḍhamatiśca badhyati ebhi ayuktacarībhiḥ // 104 //",
  "S04bsu029_u:409": "yo hyata icchati duḥkhabhayebhyo jātijarāmaraṇādivimokṣam /",
  "S04bsu029_u:410": "so avamanyana manyana tyaktvā yujyati bodhipathe satataṃ ca // 105 //",
  "S04bsu029_u:411": "duḥkhamananta sahitvamaśeṣaṃ sarvasukhādanapekṣi bhavitvā /",
  "S04bsu029_u:412": "tyaktva priyāpriyajñātramaśeṣaṃ buddha bhavanti vikalmaṣa dhīrāḥ // 106 //",
  "S04bsu029_u:413": "ṣaṭsu prayujyata bhūmiguṇeṣu balendriyajñāne /",
  "S04bsu029_u:414": "sarvaguṇaiśca sadā samupetā buddha bhavejjarapañjaramuktaḥ // 107 //",
  "S04bsu029_u:415": "[Vaidya,_RP 133]",
  "S04bsu029_u:416": "kalpa acintiya pūrva carantaḥ sattvahitāya caran varabodhau /",
  "S04bsu029_u:417": "dānadame niyame 'pi ca nityaṃ susthita āsi tyajitva ca jñātīn // 108 //",
  "S04bsu029_u:418": "prāntavane sada nitya rato 'haṃ śoṣita āśrayu bodhinidānam /",
  "S04bsu029_u:419": "na ca saṃsṛtu vīryaṃ kadācideṣata jñāna mahāpuruṣāṇām // 109 //",
  "S04bsu029_u:420": "bhavacārake jagati dṛṣṭvā pañcagatibhramabhrāmita sattvān /",
  "S04bsu029_u:421": "kṛtva kṛpāṃ vipulāmiha pūrve ārjita bodhi balājjagadarthe // 110 //",
  "S04bsu029_u:422": "duhitṛsvasutāḥ priyabhāryāḥ tyakta purā dhanadhānya prabhūtāḥ /",
  "S04bsu029_u:423": "jīvita iṣṭa mahī susamṛddhā eṣata bodhivarāṃ bahukalpān // 111 //",
  "S04bsu029_u:424": "phalapuṣpajalāḍhya suramya āsi vane muni kṣāntirato 'ham /",
  "S04bsu029_u:425": "chinna karau caraṇau kalirājñā naiva mano 'pi tadā mama duṣṭam // 112 //",
  "S04bsu029_u:426": "vanakandari śyāmaku nāma āsi munirbharato gurujīrṇo /",
  "S04bsu029_u:427": "dṛḍhabāṇahatena nṛpeṇa naiva manaṃ paridūṣitamāsīt // 113 //",
  "S04bsu029_u:428": "śailataṭādanapekṣya śarīraṃ protsṛjataśca subhāṣitahetoḥ /",
  "S04bsu029_u:429": "kāye na ca me na ca jīve bodhinimittamavekṣya babhūva // 114 //",
  "S04bsu029_u:430": "vyāghrisutānapi jīvitahetostyajya tanuṃ paritarpita vyāghrī /",
  "S04bsu029_u:431": "gagane 'bhyanadan surasaṃghāḥ sādhu mahāpuruṣa sthiravīrya // 115 //",
  "S04bsu029_u:432": "atidānarataśca yadāsīt māṇava pūrvabhaveṣu caraṃśca /",
  "S04bsu029_u:433": "śoṣitu ratnanidāna samudraḥ prāpya maṇiṃ sukhitāḥ kṛta sattvāḥ // 116 //",
  "S04bsu029_u:434": "sutasoma mahīpatirāsīt viśrutakīrti caraṃśca yadāham /",
  "S04bsu029_u:435": "vadhyagataṃ kṛtakṛtyanayairme rājaśataṃ parimocitamāśu // 117 //",
  "S04bsu029_u:436": "duḥkhita vīkṣya naraṃ ca daridraṃ tyakta mayā priyameva śarīram /",
  "S04bsu029_u:437": "prāpya dhanaṃ sa kṛtaśca mayāḍhyaḥ sarvadadena nṛpeṇa satā me // 118 //",
  "S04bsu029_u:438": "śaraṇāgata vīkṣya kapotaṃ svaṃ piśitaṃ vinikṛtya śarīrāt /",
  "S04bsu029_u:439": "dattamapi svatanurna bhayārtastyakta ihāpi nṛpeṇa satā me // 119 //",
  "S04bsu029_u:440": "kṛtsnamupārjitamāpya bhiṣagbhirbhaiṣajamapratimaṃ mama pūrvam /",
  "S04bsu029_u:441": "jīvita tyajya parasya dadau taṃ kesarirāja babhūva yadāham // 120 //",
  "S04bsu029_u:442": "[Vaidya,_RP 134]",
  "S04bsu029_u:443": "caratā ca purā jagadarthe madri pativrata tyakta saputrā /",
  "S04bsu029_u:444": "duhitāpyanapekṣyadasaṃgha āsi nṛpātmajo yada sudaṃṣṭraḥ // 121 //",
  "S04bsu029_u:445": "varṣasahasra mayā paripūrṇā marṣita duṣkarāścaturaśīti /",
  "S04bsu029_u:446": "uttaptavīryu yada āsīt arthadhanaśriyo 'pi ca purā me // 122 //",
  "S04bsu029_u:447": "jinadhātustūpapurato me jvalita āśrayaḥ paramabhaktyā /",
  "S04bsu029_u:448": "pūjā kṛtā daśabalānām āsi nṛpātmaji vimalatejāḥ // 123 //",
  "S04bsu029_u:449": "raudrākṣa eva ca ruṣitvā yācitavān sa cāpi mama śīrṣam /",
  "S04bsu029_u:450": "dattaṃ nikṛtya ca mayā tad rāja yadā ca candraprabha āsīt // 124 //",
  "S04bsu029_u:451": "sarvatra grāmanagareṣu vīthimukheṣu bhaiṣajamudāram /",
  "S04bsu029_u:452": "sattvārtha sthāpit mayā te puṇyasamo babhūva ca yadāham // 125 //",
  "S04bsu029_u:453": "srīṇām sahasramabhirūpāḥ kāñcanamuktibhūṣitaśarīrāḥ /",
  "S04bsu029_u:454": "tyaktāṃ pūrvabhaveṣu caratā me āsi yadā śubho nṛpati pūrve // 126 //",
  "S04bsu029_u:455": "puṣpairvarairapi ca gandhaiḥ kāñcanamuktikāpravara śrīmān /",
  "S04bsu029_u:456": "tyaktaśca me makuṭa pūrva āsi nṛpo yadā ratanacūḍaḥ // 127 //",
  "S04bsu029_u:457": "mṛdutūlapicūpamasūkṣmau komalapadmapatrasukumārau /",
  "S04bsu029_u:458": "tyaktau karau sacaraṇau me pūrva nṛpeṇa dhṛtimatā ca // 128 //",
  "S04bsu029_u:459": "vinigṛhya rākṣasiśatāni nirghṛṇadāruṇaprabalacaṇḍā /",
  "S04bsu029_u:460": "kṛta mānuṣā badaradvīpe siṃhala sārthavāha yada āsīt // 129 //",
  "S04bsu029_u:461": "kāmeṣu mṛrcchitamanā me bāli sa rākṣasī pramadasaṃjñā /",
  "S04bsu029_u:462": "pañcaśatāni vaṇijānāṃ mokṣita te yadā bhave sunetraḥ // 130 //",
  "S04bsu029_u:463": "catvāri koṭi pramadānām apsaratulyarūpiṇāṃ vihāya /",
  "S04bsu029_u:464": "pravrajya nirgatu jinasya śāsane puṇyaraśmi yada āsīt // 131 //",
  "S04bsu029_u:465": "mayi tyaktamaṅguli udārā sattvahitārthameva caratā me /",
  "S04bsu029_u:466": "jālārcitā vimalaśuddhā kāñcanavarṇa pārthiva yada āsīt // 132 //",
  "S04bsu029_u:467": "śubha nīlapadmasamavarṇā netra manoramā hṛdayakāntā /",
  "S04bsu029_u:468": "tyaktā mayā ca jagadarthe utpalanetre pārthiva yadāsīt // 133 //",
  "S04bsu029_u:469": "priyaviprayogahata dṛṣṭvā strī ca pranaṣṭarūpamativeṣā /",
  "S04bsu029_u:470": "parimocitā karuṇayā me keśava vaidyarāja yada āsīt // 134 //",
  "S04bsu029_u:471": "vyādhyāturaṃ ca naramīkṣya svaṃ rudhiraṃ pradattamapi me 'bhūt /",
  "S04bsu029_u:472": "nirvyādhitaḥ sa ca kṛto me prāgbhava sarvadarśi yadabhūvam // 135 //",
  "S04bsu029_u:473": "[Vaidya,_RP 135]",
  "S04bsu029_u:474": "hitvā svamasthi ca śarīrād vyādhikṛśasya majja mayā dattam /",
  "S04bsu029_u:475": "na ca sattva tyakta maya jātu āsi nṛpo yadā kusuma nāma // 136 //",
  "S04bsu029_u:476": "sarvasvakośamapi tyaktva jīvita tyakta me priya manāpam /",
  "S04bsu029_u:477": "naru mokṣito vyasanaprāpta āsi nṛpo 'rthasiddhi yada pūrvam // 137 //",
  "S04bsu029_u:478": "cakrāṅkitaṃ kamalatulyaṃ paṇiyugaṃ pradamattamanapekṣam /",
  "S04bsu029_u:479": "nṛpa āśuketu yada āsīd bodhimabhīpsamāna jagadarthe // 138 //",
  "S04bsu029_u:480": "nṛpa sarvadarśi yada āsīt kāruṇiko janārthahitakāmaḥ /",
  "S04bsu029_u:481": "tyaktā mayā caturo 'pi ca dvīpāḥ sphītanarairvranarīśataiśca // 139 //",
  "S04bsu029_u:482": "mṛdu komalaṃ vikalagauraṃ ūru tacchittva hṝṣṭamuditāyā /",
  "S04bsu029_u:483": "dattaṃ svamāṃsa rudhiraṃ me jñānavatī yadāsi nṛpaputrī // 140 //",
  "S04bsu029_u:484": "kanakābhapīnasukumāraṃ tyakta stanadvayaṃ hṝdayakāntam /",
  "S04bsu029_u:485": "strī prekṣya me kṣudhatṛṣārtaṃ sā rūpya (pa ?)",
  "S04bsu029_u:486": "vatīti vanitā yadābhūt // 141 //",
  "S04bsu029_u:487": "varabhūṣaṇānapi suramyān ratnamanekavastrarathayānān /",
  "S04bsu029_u:488": "saṃtyakta dustyajamanekaṃ viśrutaśrīnṛpeṇa ca mayābhūt // 142 //",
  "S04bsu029_u:489": "rājñaḥ suto tu vikṛtajñaḥ tārita sāgarādyada kṛtajñaḥ /",
  "S04bsu029_u:490": "ratnārtha netra mama tena uddhṛta naiva me ruṣita cittam // 143 //",
  "S04bsu029_u:491": "mā bhūtpipīlikavadho me tyakta varāśrayo 'pi canapekṣya /",
  "S04bsu029_u:492": "na ca citta kampita tadā me tyakta pūrvabhaveṣu godha yada āsīt // 144 //",
  "S04bsu029_u:493": "upasthānagauravarato 'haṃ vṛddhacarīṣu nitya rata āsīt /",
  "S04bsu029_u:494": "na ca mānavānapi ca stabdha āsi kapiṃjalo vicaramāṇaḥ // 145 //",
  "S04bsu029_u:495": "śaraṇāgatasya ca mayārthe tyakta samucchrayaḥ kṛpa janitvā /",
  "S04bsu029_u:496": "na ca tyakta vānaragatena vyādhanaraḥ śarābhinihatena // 146 //",
  "S04bsu029_u:497": "gajavaśagatena śoṣito me tanurapi vṛddhaguruṃ jagatsmaritvā /",
  "S04bsu029_u:498": "suruciramaśanaṃ mayā na bhuktaṃ mokṣita ātma gajā yadā tadāsīt // 147 //",
  "S04bsu029_u:499": "ṛkṣapatirabhūva śailadurge himahata sapta dināni rakṣito me /",
  "S04bsu029_u:500": "puruṣa vadhaku tena me prayukto na ca pratighāta kṛtaśca me tadāsmin // 148 //",
  "S04bsu029_u:501": "āsi gajo himakundanikāśo bodhivarāśrita buddhaguṇārthī /",
  "S04bsu029_u:502": "sa viṣeṇa śareṇa ca viddho daṃṣṭravarāṃstyajamāna na dviṣṭaḥ // 149 //",
  "S04bsu029_u:503": "[Vaidya,_RP 136]",
  "S04bsu029_u:504": "vanagocari khaṇḍakadvīpe tittiripotaka maitravihārī /",
  "S04bsu029_u:505": "sahadarśanena śamito 'gniṃ devagaṇā kusumāni kṣipanti //",
  "S04bsu029_u:506": "150 //",
  "S04bsu029_u:507": "gaṅgataraṅgajalairhiyamāṇaḥ tārita me yada āsi mṛgatve /",
  "S04bsu029_u:508": "vadhakā mama tenapanītā naiva mano mama tatra praduṣṭam // 151 //",
  "S04bsu029_u:509": "tārita pañcaśataṃ vaṇijānāṃ sāgaramadhyagatāśca anāthāḥ /",
  "S04bsu029_u:510": "taiśca hataḥ kṣudhitaiśca tadāhaṃ kacchapayonigato 'pi ca maitraḥ // 152 //",
  "S04bsu029_u:511": "bodhicariṃ caramāṇahu pūrvaṃ matsya babhūva yadā jalacarī /",
  "S04bsu029_u:512": "tyakta mayāśraya sattvahitāya bhakṣita prāṇisahasraśatebhiḥ // 153 //",
  "S04bsu029_u:513": "vyādhiśatābhihataṃ jagadīkṣya samucchraya kṛtvā /",
  "S04bsu029_u:514": "sattva kṛtāḥ sukhitā nirujāśca prāṇaku saumya tadā ca yadāsīt // 154 //",
  "S04bsu029_u:515": "siṃha babhūva yadā mṛgarājā sthāmabalānvita kāruṇikaśca /",
  "S04bsu029_u:516": "viddha śareṇa na dūṣita cittaṃ maitri tadā vadhake 'pi tadā me // 155 //",
  "S04bsu029_u:517": "śaṅkhatuṣāranibho hayarājā āsi purā ca samudrataṭe 'ham /",
  "S04bsu029_u:518": "rākṣasimadhyagatā vaṇijo me tārita kṛtva kṛpāṃ karuṇāṃ ca // 156 //",
  "S04bsu029_u:519": "bodhicariṃ caramāṇa janārthe āsi kuṇāla ahaṃ yada pakṣī /",
  "S04bsu029_u:520": "varjita kāmaguṇā bahudoṣā no ca vaśaṃ pramadāna gato 'ham // 157 //",
  "S04bsu029_u:521": "āsi śaśo vanagulmanivāsī śāsatī taṃ sukṛte śaśavargam /",
  "S04bsu029_u:522": "munirāśramavāsi kṣudhārtastasya kṛtena mayāśrayu tyaktaḥ // 158 //",
  "S04bsu029_u:523": "āsi śuko drumapuṣpaphalāḍhyo śuṣkadrumo na ca me sa hi tyaktaḥ /",
  "S04bsu029_u:524": "dṛṣṭa kṛtajña tadā mama śakrastaṃ kṛtavāṃstaru patraphalāḍhyam // 159 //",
  "S04bsu029_u:525": "vānarasaṃghamupadruta dṝṣṭvā nāganṛpeṇa vivarjītadeśam /",
  "S04bsu029_u:526": "rājabhayāttu vimokṣita te me vānararāja ahaṃ yada āsīt // 160 //",
  "S04bsu029_u:527": "śuka bhūta purā guruhetoḥ śāli haraṃśca nareṇa gṛhītaḥ /",
  "S04bsu029_u:528": "kiṃ nu śukā harase mama śāli nāśayate 'pi ca pakṣi maśasyam ( matsasyam) // 161 //",
  "S04bsu029_u:529": "śuka so 'bravīdbhadra śṛṇuṣva caurya harāmi na te ahu śālim /",
  "S04bsu029_u:530": "jīrṇagurudvayapoṣaṇahetoḥ śāli harāmi kṛpārtha tu teṣām // 162 //",
  "S04bsu029_u:531": "[Vaidya,_RP 137]",
  "S04bsu029_u:532": "bīja prakīrṇa yadā prathamaṃ te bhāga dadāmi sarvajanasya /",
  "S04bsu029_u:533": "tacca giraṃ vadato mama śrutvā tenāpi caurya bhavenna kadācit // 163 //",
  "S04bsu029_u:534": "sādhu śukā hara śāli yatheṣṭaṃ durlabha mānuṣa yasyimu bhaktiḥ /",
  "S04bsu029_u:535": "mānuṣa tvaṃ maya tīryagatehā sādhu damaḥ śama saṃyama tubhyam // 164 //",
  "S04bsu029_u:536": "ityevamāni caritāni pūrva caranta duṣkara kṛtāni /",
  "S04bsu029_u:537": "na ca me manasi tatra bhavi kheda eṣata uttamāṃ viraja bodhim // 165 //",
  "S04bsu029_u:538": "ādhyātmikaṃ hyatha ca bāhyaṃ nāsti hi vastu yanmayā na dattam /",
  "S04bsu029_u:539": "śīle ca kṣānti tatha vīrya dhyāna upāya prajña carito 'ham // 166 //",
  "S04bsu029_u:540": "māṃsaṃ tvacaṃ tathapi ca majja śoṇitameva datta svaśarīrāt /",
  "S04bsu029_u:541": "prānte guhāsu ca yadā me śoṣita āśrayo 'pi caratā me // 167 //",
  "S04bsu029_u:542": "dhutayāna deśita jinebhiḥ yatra prayujyato jina bhavanti /",
  "S04bsu029_u:543": "tatra dhute satataṃ ca prayukto āsi caranta pure ahu nityam // 168 //",
  "S04bsu029_u:544": "etādṛśā vrata udārā ye ca niṣevitā caratā me /",
  "S04bsu029_u:545": "śrutvā ca teṣamimāścaryamekapade na bhaviṣyati chandaḥ // 169 //",
  "S04bsu029_u:546": "hāsyu bhaviṣyati ima śruṇitvā śāsanametadeva ca taḍānīm /",
  "S04bsu029_u:547": "āhāramaithunaparāste middhasadābhibhūta śatakāṅkṣāḥ // 170 //",
  "S04bsu029_u:548": "dharmadviṣaḥ sada anāryāḥ śāsanadūṣakā guṇavihīnāḥ /",
  "S04bsu029_u:549": "śrutvā ca dharmamima śāntaṃ naiṣa jinokta ityabhivadanti // 171 //",
  "S04bsu029_u:550": "ācāryo me śrutasamudro āsi bahuśrutaḥ kathikaśreṣṭhaḥ /",
  "S04bsu029_u:551": "tenāpi caiṣa pratiṣiddho buddhavaco hi naiṣa tu kathaṃcit // 172 //",
  "S04bsu029_u:552": "parato 'pyabhūdapi ca vṛddhaḥ tasya guruḥ sa śāmitaguṇaughaḥ /",
  "S04bsu029_u:553": "tenāpi naiṣa hi gṛhīto mātra prayujyatha vitathametat // 173 //",
  "S04bsu029_u:554": "yatrātma nāsti na ca jīvo deśita pudgalo 'pi na kathaṃcit /",
  "S04bsu029_u:555": "vyarthaḥ śramo 'tra ghaṭate yaḥ śīlaprayoga saṃvarakriyā ca // 174 //",
  "S04bsu029_u:556": "yadyasti caiva mahāyānaṃ nātra hi ātma sattva manujo vā /",
  "S04bsu029_u:557": "vyarthaḥ śramo 'tra hi kṛto me yatra na cātmasattvaupalabdhiḥ // 175 //",
  "S04bsu029_u:558": "kavitāni haiva svamatāni pāpamataiḥ kutīrthikamataiśca /",
  "S04bsu029_u:559": "bhāṣeta no jina kadācit vācamimāṃ hi bhikṣuparibhāṣām // 176 //",
  "S04bsu029_u:560": "hrīrapatrāpaśīlacaritāśca dhvāṅkṣa pragambha uddhatapracaṇḍāḥ /",
  "S04bsu029_u:561": "bhavitā hi bhikṣava mameha śāsani īrṣyamānamadadagdhāḥ // 177 //",
  "S04bsu029_u:562": "vidhyanta hasta tathā pādāṃścīvarakarṇakā nidhunantaḥ /",
  "S04bsu029_u:563": "kāṣāyakaṇṭha vicarantā grāmakuleṣu madyamadamattāḥ // 178 //",
  "S04bsu029_u:564": "[Vaidya,_RP 138]",
  "S04bsu029_u:565": "buddhasya te dhvaja gṛhītvā sevakarā gṛhasthajanatāyām /",
  "S04bsu029_u:566": "lekhaṃ vahanti satataṃ te śāsanadaṃ vihāya guṇarāśim /",
  "S04bsu029_u:567": "179 //",
  "S04bsu029_u:568": "gogardabhāśvapaśudānātsaṃbhavate hi dāsya pi teṣām /",
  "S04bsu029_u:569": "kṛṣikarmavāṇijyaprayogā yuktamanāśca te 'niśamāryāḥ // 180 //",
  "S04bsu029_u:570": "naiṣāmanāryamapi vācyaṃ naiva ca kiṃcidasti yadakāryam /",
  "S04bsu029_u:571": "staupika sāṃghikaṃ hyapi ca vittaṃ paugdalikaṃ ca yacca samameṣām // 181 //",
  "S04bsu029_u:572": "bhikṣuṇa vīkṣya ca guṇāḍhyaṃ teṣvapi cāpyavarṇa kathayanti /",
  "S04bsu029_u:573": "duḥśīla vañcaka praviśya kuhāste strī ca vināśayanti hi sughorāḥ //182 //",
  "S04bsu029_u:574": "gṛddho gṛhīṇa tathā kāmairyādṛśe pravrajitva te gṛddhāḥ /",
  "S04bsu029_u:575": "bhāryāṃ sutā duhitaraśca teṣu bhaviṣya gṛhisamānam // 183 //",
  "S04bsu029_u:576": "yatraiva satkṛta kule te cīvarapiṇḍapātaparibhogaiḥ /",
  "S04bsu029_u:577": "tasyaiva dāraparigṛddhā kleśavaśānugāḥ sada anāryāḥ // 184 //",
  "S04bsu029_u:578": "kāmā ime khalu na sevyāḥ pātana tiryakpretanirayeṣu /",
  "S04bsu029_u:579": "vakṣyanti te sada gṛhīṇāṃ te ca svayamadānta anupaśāntāḥ // 185 //",
  "S04bsu029_u:580": "svayameva te yatha adāntāḥ śiṣyagaṇo 'pi teṣa na sudāntaḥ /",
  "S04bsu029_u:581": "āhāramaithunakathāyāṃ rātridivāni teṣu gamiṣyanti // 186 //",
  "S04bsu029_u:582": "sevārthameva na guṇārthaṃ te khalu saṃgrahaṃ dadati teṣām /",
  "S04bsu029_u:583": "śiṣyagaṇaiḥ svakaiḥ parivṛto 'haṃ pūja jane sadātra cala sidhya // 187 //",
  "S04bsu029_u:584": "kathayanti te 'pi ca janasya saṃgraha eṣa me karuṇayaiṣām /",
  "S04bsu029_u:585": "upasthāma prārthayāmi tebhya śiṣyagaṇebhya eva na kadācit // 188 //",
  "S04bsu029_u:586": "rogābhibhūta bahu tatra kuṣṭhilāścitragātrasuvirūpāḥ /",
  "S04bsu029_u:587": "pravrajiṣyanti narakeṣu āgatā āgatā sada anāryāḥ // 189 //",
  "S04bsu029_u:588": "uddeśasaṃvaravihīnā bhikṣuguṇeṣu te sada viyuktāḥ /",
  "S04bsu029_u:589": "gṛhiṇo na te 'pi vna ca bhikṣū varjita te yathā śmaśāna iva dāruḥ // 190 //",
  "S04bsu029_u:590": "śikṣāsu cādara na teṣāṃ syānna ca prātimokṣavinaye vā /",
  "S04bsu029_u:591": "uddāmagāḥ svavaśagāste aṅkuśamuktakā iva gajendrāḥ // 191 //",
  "S04bsu029_u:592": "vanavāsināmapi hi teṣāṃ grāmagataṃ bhaviṣyati hi cittam /",
  "S04bsu029_u:593": "kleśāgninā prapatitānāṃ cittamavasthitaṃ hi na ca teṣām // 192 //",
  "S04bsu029_u:594": "vismṛtya buddhaguṇa sarvān śikṣadhutāṃśca te 'pi ca upāyāna /",
  "S04bsu029_u:595": "madamānadarpaparipūrṇāṃ te prapatanti dāruṇavīcīm // 193 //",
  "S04bsu029_u:596": "[Vaidya,_RP 139]",
  "S04bsu029_u:597": "rājakathāratāśca satataṃ te corakathābhikīrtanaratāśca /",
  "S04bsu029_u:598": "jñātiniṣevane ca niratāste cintayamāna rātriṃdivasāni // 194 //",
  "S04bsu029_u:599": "dhyānaṃ tathādhyayanaṃ tyaktvā nitya vihārakarmaṇi niyuktāḥ /",
  "S04bsu029_u:600": "āvāsagṛdhrakuṭīkāste ca adāntaśiṣyaparivārāḥ // 195 //",
  "S04bsu029_u:601": "na ca karmiko hyahaṃ vihāre ātmana hetureṣa hi kṛto me /",
  "S04bsu029_u:602": "ye bhikṣavo mamānukūlāsteṣvavakāśamasti hi vihāre // 196 //",
  "S04bsu029_u:603": "ye śīlavanta guṇavanto dharmadharā janārthamabhiyuktāṃ /",
  "S04bsu029_u:604": "damasaṃyame satatayuktāḥ saṃgraha teṣu te na kurute ca // 197 //",
  "S04bsu029_u:605": "layanaṃ mamaitaduddiṣṭaṃ sārdhavihāriṇo 'pi ca mamedam /",
  "S04bsu029_u:606": "saṃmodikasya ca mamedaṃ gaccha na te 'sti vāsa iha kaścit // 198 //",
  "S04bsu029_u:607": "śayyāsanaṃ nikhila dattaṃ bhikṣavaḥ sthāpitā iha prabhūtāḥ /",
  "S04bsu029_u:608": "na ca lābhasaṃbhava ihāsti kiṃ paribhokṣyase 'tra vraja bhikṣo // 199 //",
  "S04bsu029_u:609": "śayyāsanoddiśana teṣāṃ naiva bhaviṣyate 'pi ca kadācit /",
  "S04bsu029_u:610": "gṛhisaṃcayāśca bhavitāraste ca prabhūtabhāṇḍaparivārāḥ // 200 //",
  "S04bsu029_u:611": "nirbhartsitā pi ca samantātte hi mamaurasāścarimakāle /",
  "S04bsu029_u:612": "vacanaṃ na caite mam hi smṛtvā prāntavane tadābhinivasanti // 201 //",
  "S04bsu029_u:613": "hā śāsanaṃ jinavarasya nāśamupekṣya hi nacireṇa /",
  "S04bsu029_u:614": "lābhābhibhūta guṇadviṣṭā bhikṣavaḥ prādurbhūta bahu yatra // 202 //",
  "S04bsu029_u:615": "paribhūtakāśca satataṃ te paścimakāli śīlaguṇayuktāḥ /",
  "S04bsu029_u:616": "te cāpyaraṇyavanavāsī grāma vihāya rāṣṭranagarāṇi // 203 //",
  "S04bsu029_u:617": "sada satkṛtā guṇavihīnā bhedaka sūcakāḥ kalahakāmāḥ /",
  "S04bsu029_u:618": "te śāstṛsaṃmata janasya te ca bhaviṣyanti mānamadadagdhāḥ // 204 //",
  "S04bsu029_u:619": "ima śāsanaṃ guṇanidhānaṃ sarvaguṇākāraṃ paramaramyam /",
  "S04bsu029_u:620": "nāśaṃ prayāsyati mameha śīlavipattirirṣyamadadoṣaiḥ // 205 //",
  "S04bsu029_u:621": "ratnākaro yatha viluptaḥ sthāsyati padminīva pariśuṣkā /",
  "S04bsu029_u:622": "yūpa vararatnamayaṃ bhagnaṃ naśyati śāsanaṃ carimakāle // 206 //",
  "S04bsu029_u:623": "pretādṛśaścarimakāle dharmavilopa vartato sughoraḥ /",
  "S04bsu029_u:624": "te cāpi bhikṣava adāntā nāśayitāraḥ śāsanaṃ mamedam // 207 //",
  "S04bsu029_u:625": "ma caryasevaniratānāṃ dūrata saṃgatiḥ kvacana teṣām /",
  "S04bsu029_u:626": "pretagatirnrake 'pi ca vāsaḥ tiryagatiśca ito hi cyutānām // 208 //",
  "S04bsu029_u:627": "[Vaidya,_RP 140]",
  "S04bsu029_u:628": "anubhūya tīvrakaṭukāni duḥkhamananta varṣaśatamanekaiḥ /",
  "S04bsu029_u:629": "labdhvā sa mānuṣabhavaṃ vā jāyati duḥkhitaḥ satata śocyaḥ // 209 //",
  "S04bsu029_u:630": "andho 'tha vā badhira kāṇo jāyati citragātra suvirūpā /",
  "S04bsu029_u:631": "bībhatsarūpabhayadarśī pāpacarīmimāṃ satata sevī // 210 //",
  "S04bsu029_u:632": "viśrambhate 'sya na ca kaścit śraddadhate 'sya cāpi na ca vākyam /",
  "S04bsu029_u:633": "nirbharstito bhavati nityaṃ yo 'bhiniṣevate viṣamacaryām // 211 //",
  "S04bsu029_u:634": "te rogaduḥkhaśatataptāstāḍita loṣṭakāṣṭhapraharebhiḥ /",
  "S04bsu029_u:635": "kṣuttṛṣṇa yena paritaptāste ca bhavanti sadā suparibhūtāḥ // 212 //",
  "S04bsu029_u:636": "duḥkhā ananta iti jñātvā dūra pāpacaryaṃ vijahitvā /",
  "S04bsu029_u:637": "sevetha sādhucari nityaṃ mā bhavitānutāpa iha paścāt // 213 //",
  "S04bsu029_u:638": "yasya priyo bhavati buddho āryagaṇaśca śikṣa dhutadharmāḥ /",
  "S04bsu029_u:639": "abhiyujyathā satatamevaṃ tyaktva ca jñātralābhayaśakīrti // 214 //",
  "S04bsu029_u:640": "māyopamaṃ hi (bhi ?)",
  "S04bsu029_u:641": "durametatsvapnasamaṃ ca saṃskṛtamavīkṣyam /",
  "S04bsu029_u:642": "nacirādbhaviṣyati viyogaḥ sarvapriyairna nityamiha kaścit // 215 //",
  "S04bsu029_u:643": "udyujyatāṃ ghaṭata nityaṃ pāramitāsu bhūmiṣu baleṣu /",
  "S04bsu029_u:644": "mā jātu saṃśayata vīryaṃ yāvanna budhyathā pravarabodhim // 216 //",
  "S04bsu029_u:645": "nidānaparivartaḥ prathamaḥ //",
  "S04bsu029_u:646": "dvitīyaḥ parivartaḥ /",
  "S04bsu029_u:647": "yadbhūyasā rāṣṭrapāla bodhisattvayānīyānāṃ pudgalānāmime doṣā bhaviṣyanti - anabhiyuktā anabhiyuktān pūjayiṣyanti,",
  "S04bsu029_u:648": "śaṭhāḥ śaṭhān pūjayiṣyanti,",
  "S04bsu029_u:649": "ajñā ajñān satkartavyān manyante,",
  "S04bsu029_u:650": "āmiṣapriyāśca bhaviṣyanti /",
  "S04bsu029_u:651": "adhyavasāne bahulāḥ kulamatsarāḥ śaṭhā dhvāṅkṣā mukharāḥ kuhakāḥ kṣātragurukāḥ /",
  "S04bsu029_u:652": "anyonyavarṇabhāṣaṇatayā lābhaṃ niṣpādayiṣyanti /",
  "S04bsu029_u:653": "lābhaparyeṣṭyarthaṃ ca te grāmaṃ pravekṣyanti,",
  "S04bsu029_u:654": "na sattvaparipākārthaṃ na sattvānukampārtham /",
  "S04bsu029_u:655": "te ajñānino jñānanimittamātmānaṃ pratijñāsyanti - kathaṃ māṃ pare vijānīyuḥ ?",
  "S04bsu029_u:656": "bahuśrutaḥ kalyāṇadharma iti /",
  "S04bsu029_u:657": "agauravāśca bhaviṣyanti yathātrānabhiyuktāḥ /",
  "S04bsu029_u:658": "bhinnabhājanībhūtā bhaviṣyanti anyonyaskhalitagaveṣiṇaḥ /",
  "S04bsu029_u:659": "naṣṭaprayogā ajñāḥ kusīdājñānā navakalpanabahulāḥ /",
  "S04bsu029_u:660": "anyonyabhinnadharmasaṃgāyanatayā svacchandā dṛḍhavairā ākīrṇavyāpādā ayuktaparibhāṣāñjanasaṃjñaptyā iha śāsane cariṣyanti āparipṛcchanaśīlāḥ /",
  "S04bsu029_u:661": "dharmaśravaṇenānarthikāḥ /",
  "S04bsu029_u:662": "ayuktacaryayā daridrakuleṣūpapattiṃ parigṛhīṣyanti /",
  "S04bsu029_u:663": "te daridrakule pravrajitāḥ samānā lābhamātrakeneha śāsane tuṣṭimutpādayiṣyanti /",
  "S04bsu029_u:664": "teṣāmatyayadeśanāpi na bhaviṣyati kiṃ punarjñānābhisamayaḥ /",
  "S04bsu029_u:665": "te buddhaguṇān ricitvā jñātralābhamātrakena śrava(ma)",
  "S04bsu029_u:666": "ṇāḥ sma ityātmānaṃ pratijñāsyanti /",
  "S04bsu029_u:667": "nāhaṃ rāṣṭrapāla teṣāṃ tathārūpāṇāṃ [Vaidya,",
  "S04bsu029_u:668": "_RP 141] pudgalānāmānulomikāmapi kṣāntiṃ vadāmi kutaḥ punarbuddhajñānam /",
  "S04bsu029_u:669": "sugatisteṣāṃ dūre,",
  "S04bsu029_u:670": "kiṃ punarbodhiḥ /",
  "S04bsu029_u:671": "teṣāṃ punā rāṣṭrapāla tathārūpāṇāṃ pudgalānāmaṣṭau bodheḥ paripanthakarān dharmān vadāmi /",
  "S04bsu029_u:672": "katamānaṣṭau ?",
  "S04bsu029_u:673": "apāyopapattiḥ daridrakulopapattiḥ pratyantajanapadopattiḥ nīcalukopapattirdurvarṇatāndhatvagatikāḥ pāpamitrasamavadhānaṃ bahumānyatā viṣamāparihāreṇa kālakriyāḥ /",
  "S04bsu029_u:674": "imān rāṣṭrapāla aṣṭau dharmān bodheḥ paripanthakarān vadāmi /",
  "S04bsu029_u:675": "tatkasya hetoḥ ?",
  "S04bsu029_u:676": "nāhaṃ rāṣṭrapāla vacanapratijñasya bodhimiti vadāmi /",
  "S04bsu029_u:677": "na kuhakasya caryāpariśuddhiṃ vadāmi /",
  "S04bsu029_u:678": "na śaṭhasya bodhicaryāṃ vadāmi /",
  "S04bsu029_u:679": "nāmiṣagurukasya buddhapūjāṃ vadāmi /",
  "S04bsu029_u:680": "nābhimāninaḥ prajñāpariśuddhiṃ vadāmi /",
  "S04bsu029_u:681": "nāhaṃ duṣprajñasamanvāgatasya saṃśayacchedanaṃ vadāmi /",
  "S04bsu029_u:682": "nāhaṃ matsariṇa āśayapariśuddhiṃ vadāmi /",
  "S04bsu029_u:683": "nāhamanadhimuktibahulasya dhāraṇīpratilābhaṃ vadāmi /",
  "S04bsu029_u:684": "nāhamasadguṇaparyeṣakasya sugatipratilābhaṃ vadāmi /",
  "S04bsu029_u:685": "na kulamatsarasya kāyapariśuddhiṃ vadāmi /",
  "S04bsu029_u:686": "nāhamakalpitāryapathasya buddhasamavadhānaṃ vadāmi /",
  "S04bsu029_u:687": "na kulādhyavasitasya vākpariśuddhiṃ vadāmi /",
  "S04bsu029_u:688": "na gauravasya cittapariśuddhiṃ vadāmi /",
  "S04bsu029_u:689": "nāhamamātrajñasya dharmakāmatāṃ vadāmi /",
  "S04bsu029_u:690": "na kāyajīvitasāpekṣasya dharmaveṣṭiṃ vadāmi /",
  "S04bsu029_u:691": "nāhaṃ rāṣṭrapāla ṣaṭaśāstṝṃstathā vigarhāmi yathā tān mohapuruṣān vigarhāmi /",
  "S04bsu029_u:692": "tatkasya hetoḥ ?",
  "S04bsu029_u:693": "anyathāvādinaste anyathākāriṇaḥ,",
  "S04bsu029_u:694": "visaṃvādakāḥ sadevakasya lokasya //",
  "S04bsu029_u:695": "atha khalu bhagavaṃstasyāṃ velāyāmimā gāthā abhāṣata -",
  "S04bsu029_u:696": "asaṃyatā uddhata unnatāśca agauravā mānina lābhautsadā /",
  "S04bsu029_u:697": "kleśābhibhūtāḥ sakhilāḥ sakiṃcanāḥ sudūra te tādṛśa agrabodhaye // 217 //",
  "S04bsu029_u:698": "lābhābhibhūtasya kusīda vardhate kusīdabhūtasya pranaṣṭa śraddhā /",
  "S04bsu029_u:699": "śraddhāvipannasya pranaṣṭa śīla duḥśīlabhūtasya pranaṣṭa saṃgatiḥ // 218 //",
  "S04bsu029_u:700": "daridrabhūtāśca hi pravrajitvā dāridyramuktāṃ samavāpya pūjām /",
  "S04bsu029_u:701": "taiḥ kāñcano bhāramivāpaviddhaḥ sa sasyabhāraḥ punarudgṛhītaḥ //",
  "S04bsu029_u:702": "219 //",
  "S04bsu029_u:703": "lābhārthikoaraṇyamupaiti vastuṃ gaveṣate tatra gataśca jñātīn /",
  "S04bsu029_u:704": "abhijñavidyāpratibhānasaṃpado vihāya gṛhṇāti sa cāpi jñātīn // 220 //",
  "S04bsu029_u:705": "apāyabhūmiṃ gatimakṣaṇeṣu daridratāṃ nīcakulopapattim /",
  "S04bsu029_u:706": "jātyandhadaurbalyamathālpasthāmatāṃ gṛhṇanti te mānavaśena mūḍhāḥ // 221 //",
  "S04bsu029_u:707": "te vṛtticaryāparihīnabhāvāḥ pramādalābhena smṛtipranaṣṭāḥ /",
  "S04bsu029_u:708": "ghoraṃ prayāsyanti mahāprapātaṃ yato na mokṣo 'styapi kalpakoṭibhiḥ // 222 //",
  "S04bsu029_u:709": "yadīha lābhina bhaveta bodhistaddevadatto 'pi labheta bodhim /",
  "S04bsu029_u:710": "vairambhavātena yathaiva pakṣī kṣipyanti lābhena tathā ayuktāḥ // 223 //",
  "S04bsu029_u:711": "puṇyairvihīnāḥ paradāragṛddhā aśuddhaśīlāḥ kuśaleṣu boddaraḥ /",
  "S04bsu029_u:712": "te śāsane 'narthaśmaśānadāruvat ye bodhicittena alabdhajñānāḥ // 224 //",
  "S04bsu029_u:713": "bodhyarthiko 'nveṣati buddhadharmān na tiṣṭhate cāpi yathā samokṣaḥ /",
  "S04bsu029_u:714": "dṛḍhāḥ sa lepena kṛtaḥ kapirvā mānābhibhūtasya tathaiva bodhiḥ // 225 //",
  "S04bsu029_u:715": "[Vaidya,_RP 142]",
  "S04bsu029_u:716": "bodhyarthikenāpi mayā svajīvaṃ tyaktaḥ priyaḥ dharmapadasya hetoḥ /",
  "S04bsu029_u:717": "tyaktvā ca dharmāṃsta ayuktayogāḥ nirarthabhūtā nipatanti śāsanam // 226 //",
  "S04bsu029_u:718": "mahāprapātaṃ jvalitaṃ hutāśanaṃ subhāṣitārthe patito 'smi pūrve /",
  "S04bsu029_u:719": "śrutvā ca tasmin pratipattiye sthito vihāya sarvāṇi priyāpriyāṇi // 227 //",
  "S04bsu029_u:720": "śrutvā guṇāḍhyaṃ ca vicitraśāsanaṃ teṣāṃ spṛhā naikapade 'pi jāyate /",
  "S04bsu029_u:721": "adharmakāmasya kuto 'sti bodhiḥ yathaiva cāndhasya pathi prakāśanam // 228 //",
  "S04bsu029_u:722": "iti //",
  "S04bsu029_u:723": "bhūtapūrvaṃ rāṣṭrapāla atīte 'dhvanyasaṃkhyaeyaiḥ kalpairasaṃkhyeyatarairacintyairatulyairapramāṇairvipulairaprameyairyadāsīt /",
  "S04bsu029_u:724_0": "tena kālena tena samayena siddhārthabuddhirnāma tathāgato 'rhan samyaksaṃbuddho loka",
  "S04bsu029_u:724_1": "udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devamanuṣyāṇāṃ",
  "S04bsu029_u:724_2": "ca buddho bhagavān /",
  "S04bsu029_u:725": "tena ca samayena arciṣmānnāma rājābhūt /",
  "S04bsu029_u:726": "arciṣmataḥ punā rāṣṭrapāla rājño jambūdvīpe rājyamabhūtṣoḍaśayojanasahasrāṇi /",
  "S04bsu029_u:727": "tena ca rāṣṭrapāla kālena tasmin jambūdvīpe viṃśatinagarasahasrāṇyabhūvan sarvāṇi kulakoṭisahasrikāṇi /",
  "S04bsu029_u:728": "tasya khalu punā rāṣṭrapāla rājño 'rciṣmato ratnaprabhāsaṃ nāma nagaramabhūdrājadhānī yatra sa rājā arciṣmān prativasati dvādaśayojanānyāyāmena pūrveṇa paścimena ca,",
  "S04bsu029_u:729": "sapta yojanāni vistareṇa dakṣiṇenottareṇa ca,",
  "S04bsu029_u:730": "saptānāṃ ratnānāṃ ca saptaprākāramaṣṭāpadasukṛtam /",
  "S04bsu029_u:731": "tena ca samayena daśavarṣakoṭiniyutāni sattvānāmāyuḥpramāṇamabhūt /",
  "S04bsu029_u:732": "rājñaḥ punā rāṣṭrapāla arciṣmataḥ puṇyaraśmirnāma putro 'bhūdabhirūpaḥ prāsādiko darśanīyaḥ paramaśubhavarṇapuṣkalatayā samanvāgataḥ /",
  "S04bsu029_u:733": "tasya jātamātrasyaiva nidhānasahasraṃ prādurbhūtam /",
  "S04bsu029_u:734": "saptānāṃ ratnānāmekaṃ cātra nidhānaṃ rājñaḥ prāsāde prādurbhūtaṃ daśapauruṣapramāṇaṃ saptānāṃ ratnānām /",
  "S04bsu029_u:735": "tasya khalu punā rāṣṭrapāla puṇyaraśme rājakumārasya jātāmātrasyaiva sarve jāmbūdvīpakāḥ sattvā āttamanaso 'bhūvan /",
  "S04bsu029_u:736": "ye ca sattvā bandhanagatāsteṣāṃ bandhanamokṣo 'bhūt /",
  "S04bsu029_u:737": "tena khalu punā rāṣṭrapāla puṇyaraśminā rājakumāreṇa saptabhirdivasaiḥ sarvaśilpānyadhigatāni yāvanti laukikāni //",
  "S04bsu029_u:738": "atha khalu rāṣṭrapāla puṇyaraśme rājakumārasya śuddhāvāsakāyikā devatā ardharātrakālasamaye saṃcodayanti sma - apramattena te kumāra sadā bhavitavyam /",
  "S04bsu029_u:739": "anityatāpratyavekṣaṇakuśalena bhavitavyam /",
  "S04bsu029_u:740": "alpaṃ hi kumāra jīvitaṃ manuṣyāṇām /",
  "S04bsu029_u:741": "gamanīyaḥ saṃparāyaḥ /",
  "S04bsu029_u:742": "paralokabhayadarśinā ca te bhavitavyaṃ na sarmakriyoddhureṇa /",
  "S04bsu029_u:743": "tasyāṃ velāyāmimā gāthā abhāṣata -",
  "S04bsu029_u:744": "mā kumāra bhava supramattako mā pramādavaśamabhyupeṣyase /",
  "S04bsu029_u:745": "apramāda sugatena varṇito ninditā hi sugataiḥ pramattakāḥ // 229 //",
  "S04bsu029_u:746": "apramatta iha ye ca sūratā dānasaṃyamaratā amatsarāḥ /",
  "S04bsu029_u:747": "sarvasattvakṛpamaitramānasā te bhavanti nacirānnarottamāḥ // 230 //",
  "S04bsu029_u:748": "ye 'prameya sugatā atītāḥ sāṃprataṃ ca hi ye 'pyanāgatāḥ /",
  "S04bsu029_u:749": "sarvaeva kuśalaista udgatā apramādapatha eva susthitāḥ // 231 //",
  "S04bsu029_u:750": "annapānamatha vastrabhojanaṃ hemarūpyamaṇibhūṣaṇam /",
  "S04bsu029_u:751": "dattaṃ tairapi ca kalpakoṭiyaḥ prārthayadbhiriha bodhimuttamām // 232 //",
  "S04bsu029_u:752": "[Vaidya,_RP 143]",
  "S04bsu029_u:753": "hastapādamatha karṇanāsikā yācitā dadati saṃpraharṣitāḥ /",
  "S04bsu029_u:754": "sarvabodhiguṇapūritāśayāḥ te bhavanti nacirānnarottamāḥ // 233 //",
  "S04bsu029_u:755": "rajyasaukhyavibhavāṃśca sarvaśo viprahāya dayitāḥ sriyo 'pi ca /",
  "S04bsu029_u:756": "raṅgamāyasadṛśaṃ hi saṃskṛtaṃ saṃśrayasva vanameva niḥspṛhaḥ // 234 //",
  "S04bsu029_u:757": "jīvitaṃ capalamadhruvaṃ sadā mṛttikāghaṭaka eva bhedi ca /",
  "S04bsu029_u:758": "yācitopamamaśāśvataṃ sadā nātra nityamaśubhaṃ kumāraka // 235 //",
  "S04bsu029_u:759": "neha mātra na pitā na bāndhavā dhārayanti yatamāna durgatim /",
  "S04bsu029_u:760": "yatkṛtaṃ hi śubhāśubhaṃ tatprāyantamanuyāti pṛṣṭhataḥ // 236 //",
  "S04bsu029_u:761": "kāmahetu bahukalpasāgarā anyamanyavadhitā nirarthakāḥ /",
  "S04bsu029_u:762": "kasyacinna ca kṛtaṃ tvayā hitaṃ vyartha eva ca niveśitaḥ śramaḥ // 237 //",
  "S04bsu029_u:763": "adya te jagata eṣato hitaṃ bodhiśāntamatulaṃ padottamam /",
  "S04bsu029_u:764": "majjamāṃsamapi carma śuṣyate yadyapi tvamapi mā kṛthā śramam // 238 //",
  "S04bsu029_u:765": "durlabho hi sugatasya saṃbhavaḥ śāntadharmaśravaṇaṃ sudurlabham /",
  "S04bsu029_u:766": "mārapakṣamavadhūya yatnato buddhajñāna nacireṇa lapsyase // 239 //",
  "S04bsu029_u:767": "bhadramitraparisevakaḥ sadā pāpamitraparivarjako bhava /",
  "S04bsu029_u:768": "satpathe upanayanti te sadā duṣpathā ca satataṃ nivārakāḥ // 240 //",
  "S04bsu029_u:769": "sādhu vīryamapi kṛtva susthiraṃ kāyajīvitaspṛhāṃ vihāya ca /",
  "S04bsu029_u:770": "vajrakalpahṛdayā dṛḍhāśrayā buddhamārgamimameva suśrutam // 241 //",
  "S04bsu029_u:771": "durlabhaṃ padavaraṃ hyanuttaraṃ sarva eva purimā narottamā /",
  "S04bsu029_u:772": "araṇyagocararatāḥ prabhaṃkarāḥ teṣa tvaṃ cara pathe 'nuvartakaḥ // 242 //",
  "S04bsu029_u:773": "araṇyavāsanirataḥ sadā bhava mātṛputrapitṛbāndhavān priyān /",
  "S04bsu029_u:774": "viprahāya sakalaṃ suhṛjjanaṃ kāyajīvitakṛtāmapi tṛṣṇām /",
  "S04bsu029_u:775": "eṣatādya vipulaṃ sugatajñānasaṃcayam eṣatā padavaraṃ hyanuttaram // 243 //",
  "S04bsu029_u:776": "atha khalu rāṣṭrapāla puṇyaraśmī rājakumārastata upādāya daśabhirvarṣairna jātu styānamiddhamavakrāmitavān,",
  "S04bsu029_u:777": "na jātu hasitavān,",
  "S04bsu029_u:778": "na krīḍito na ramitaḥ,",
  "S04bsu029_u:779": "na paricārito na jātūdyānabhūmiṃ gato na jātu sakhāyān dṛṣṭvā vismitaḥ /",
  "S04bsu029_u:780": "na jātu gītābhilāṣyabhūt /",
  "S04bsu029_u:781": "na rājyadhanagṛhanagareṣu spṛhāmutpāditavān /",
  "S04bsu029_u:782": "evaṃ sarvavastuṣu anapekṣo 'bhūt /",
  "S04bsu029_u:783": "ekaḥ pradhyāyamānaḥ sthito 'bhūt pratisaṃlīnaḥ paramadaurbalyabhāvaṃ vicintayan /",
  "S04bsu029_u:784": "asāramitvaraṃ ca lokamanāśvasan /",
  "S04bsu029_u:785": "apriyasamavadhānaṃ priyavinābhāvaṃ bālollāpanaṃ saṃsāraratinirāsvādaṃ rājyasukhaṃ vimoghadharmaṃ [Vaidya,",
  "S04bsu029_u:786": "_RP 144] bhavābhīṣṭaṃ śamatṛptaṃ pṛthagjanatvaṃ sadā viruddham /",
  "S04bsu029_u:787": "bālāyuktajanamadhyagato 'smi yannvahaṃ tūṣṇībhāvenātināmadhyeyam /",
  "S04bsu029_u:788": "sa ekānte tūṣṇībhūtaḥ apramādaṃ vicintayan priyavinābhāvamekākī viharati sma //",
  "S04bsu029_u:789": "atha khalu rāṣṭrapāla rājñārciṣmatā anyatarasmin pṛthivīpradeśe ratipradhānaṃ nāma nagaraṃ māpitamabhūt kumārasya paribhogārtham /",
  "S04bsu029_u:790": "dakṣiṇenottareṇa ca sapta vīthīśatāni,",
  "S04bsu029_u:791": "saptabhiḥ prākāraiḥ samantato 'nuparikṣiptamabhūtsaptaratnamayaiḥ kiṅkiṇījālasamucchritairmuktājālaratnayaṣṭivitānaiḥ /",
  "S04bsu029_u:792": "sarveṣu ca vīthīmukheṣu aśītiratnayaṣṭisahasrāṇi sthāpitānyabhūvan /",
  "S04bsu029_u:793": "sarvasyā ca ratnayaṣṭayāṃ yaṣṭiratnasūtrasahasrāṇi nibaddhānyabhūvan /",
  "S04bsu029_u:794": "sarvatra ca ratnasūtre caturdaśa tālapaṅktikoṭyo nibaddhānyabhūvan,",
  "S04bsu029_u:795": "yāsāṃ vāteneritānāṃ vātasaṃghaṭṭitānāṃ tadyathāpi nāma tūryaśatasahasrasya ghoṣaśabdaḥ syāt /",
  "S04bsu029_u:796": "sarveṣu ca vīthīmukheṣu pañca pañca kanyāśatāni sthāpitānyabhūvan gītakuśalāni nṛttakuśalāni prathamayauvanaprāptāni sarvajagatparibhogyāni /",
  "S04bsu029_u:797": "tāsāṃ ca rājñārciṣmatā ājñā dattābhūt - rātridivaṃ bhavantībhirnānyā kthā kāryāṃ anyatra nṛttagītavāditena /",
  "S04bsu029_u:798": "sarve rañjayitavyā ye keciccaturṣu dikṣvāgacchanti /",
  "S04bsu029_u:799": "apyevaṃ nāma kumārasya raticittamutpadyeta /",
  "S04bsu029_u:800": "na ca kasyacit sattvasyāpanāyaṃ vaktavyam /",
  "S04bsu029_u:801": "teṣu ca punaḥ sarvavīthīmukheṣu annamannārthikebhyo dīyate,",
  "S04bsu029_u:802": "pānaṃ pānārthikebhyaḥ,",
  "S04bsu029_u:803_0": "yānaṃ yānārthikebhyo yāvadvadvastragandhamālyavilepanaśayyopāśrayajīvitapariṣkāraṃ",
  "S04bsu029_u:803_1": "suvarṇarūpyamaṇimuktāvaiḍūrya śaṅkhaśilāpravālajātarūparajata hastyaśvaśodhanaṃ sarvābharaṇaṃ",
  "S04bsu029_u:803_2": "ratnarāśayaśca sthāpitā abhūvan sarvajanaparibhogārtham /",
  "S04bsu029_u:804": "tena ca samayena madhye nagarasya samantato yojanaṃ gṛhaṃ kumārasya māpitamabhūtparibhogāya saptānāṃ ratnānāmaṣṭāpadanibaddhaṃ toraṇasaptapratimaṇḍitam /",
  "S04bsu029_u:805": "tatra caikaḥ prāsādaḥ kārito 'bhūt,",
  "S04bsu029_u:806": "yatra catasraḥ śayanakoṭyaḥ prajñaptamabhūtkumārasya paribhogārtham /",
  "S04bsu029_u:807": "tatra ca madhye udyānaṃ māpitamabhūtsarvapuṣpavṛkṣasarvaphalavṛkṣasarvaratnavṛkṣapratisphuṭaṃ saṃchāditamabhūta /",
  "S04bsu029_u:808": "tasya khalu punā rāṣṭrapāla udyānasya madhye puṣkariṇi kāritābhūt saptaratnamayī catūratnasopānī,",
  "S04bsu029_u:809": "tadyathā suvarṇasya rūpyasya vaiḍūryasya sphaṭikasya /",
  "S04bsu029_u:810": "aṣṭottaraṃ ca siṃhamukhaśataṃ yena gandhodakaṃ praviśati tasyāḥ khalu punaḥ puṣkariṇyāḥ /",
  "S04bsu029_u:811": "aṣṭaśatameva siṃhamukhānāṃ yena punareva tadvāri nirvahati /",
  "S04bsu029_u:812": "utpalapadmakumudapuṇḍarīkaiḥ satatasamitaṃ saṃpuṣpitā samantataśca ratnavṛkṣaparivāritā sarvakālikaiśca puṣpaphalavṛkṣaiḥ parisphuṭā /",
  "S04bsu029_u:813": "tasyāḥ puṣkariṇyāḥ tīre aṣṭaśataṃ ratnavṛkṣāṇāṃ māpitamabhūt /",
  "S04bsu029_u:814": "sarvasmin ratnavṛkṣe ṣaṣṭiṣaṣṭi ratnasūtrāṇi nibaddhāni /",
  "S04bsu029_u:815": "sarvatra ca tālapaṅktikoṭyo nibaddhāḥ /",
  "S04bsu029_u:816": "tāsāṃ ca vāteneritānāṃ vātasaṃghaṭṭitānāṃ śabdo niścarati tadyathāpi nāma tūryaśatasahasrasya saṃpravāditasya /",
  "S04bsu029_u:817": "sā ca puṣkariṇi upariratnajālasaṃchāditābhūt,",
  "S04bsu029_u:818": "mā kumārasya rajo pāṃśurvā śarīre nipatiṣyatīti //",
  "S04bsu029_u:819": "tena ca samayena tasmin prāsāde catasra āsanakoṭyaḥ prajñaptā abhūvan saptaratnamayyaḥ /",
  "S04bsu029_u:820": "sarvasmiṃścāsane pañca pañca dūṣyaśatāni prajñptānyabhūvan /",
  "S04bsu029_u:821": "tatra ca madhye āsanaṃ prajñaptaṃ saptaratnamayaṃ saptapauruṣamuccatvena aśītidūṣyakoṭibhiḥ prajñaptam,",
  "S04bsu029_u:822": "yatra puṇyaraśmī rājakumāro [Vaidya,",
  "S04bsu029_u:823": "_RP 145] niṣetsyata iti /",
  "S04bsu029_u:824": "sarvatra cāsanamūle agarugandhaghaṭikā dhūpyate /",
  "S04bsu029_u:825": "triṣkṛtvo divasasya triṣkṛtvo rātreḥ puṣpasaṃstaraḥ kriyate /",
  "S04bsu029_u:826": "suvarṇachadanācchāditaṃ suvarṇapadmapralambitaṃ muktājālavitataṃ maṇiratnaprabhāvabhāsitamaśītisahasrapralambitam /",
  "S04bsu029_u:827": "sarvatra ca ratnavṛkṣe patākāśatāni pralambitānyabhūvan /",
  "S04bsu029_u:828": "sarvatra codyāne navatirmaṇiratnaśatasahasrāṇi yojanaprabhāṇi sthāpitānyabhūvan,",
  "S04bsu029_u:829": "teṣāṃ ca prabhayā sarvaloko 'vabhāsito 'bhūt /",
  "S04bsu029_u:830": "tasmin punā rāṣṭrapāla udyāne śukasārikakroñcakokilamayūrahaṃsacakravākakunālakalaviṅkajīvaṃjīvakā manuṣyapralāpinaḥ pakṣiṇo 'bhūvan /",
  "S04bsu029_u:831": "yeṣāṃ nikūjitāni nadatāṃ nandane devānāmiva madanīyaḥ śabdo niścarati /",
  "S04bsu029_u:832": "kumārasya ca paribhogārthaṃ pañcarasaśataprakārāṇi bhojanāni satatasamitamabhisaṃskṛtānyabhūvan sarvākārasaṃpannāni //",
  "S04bsu029_u:833": "tena ca punaḥ samayena viṃśavarṣāḥ samānāḥ ṣoḍaśavarṣātikrāntāḥ kumārakāḥ sarvanagarebhyaḥ samudānīya tatra ca nagare praveśitā abhūvan sarvaśilpasthānakarmasthānavidhijñāḥ /",
  "S04bsu029_u:834": "sarvaloikikaratyupakaraṇavidhijñānāmaśītikoṭyaḥ tasminnagare praveśitā abhūvan /",
  "S04bsu029_u:835": "tasya mātāpitṛbhyāṃ koṭiḥ kanyānāṃ dattā,",
  "S04bsu029_u:836": "jñātisaṃghena koṭiḥ,",
  "S04bsu029_u:837": "naigamajñānapadaiḥ koṭiḥ,",
  "S04bsu029_u:838": "sarvarājena koṭiḥ kanyānāṃ dattā abhūvan /",
  "S04bsu029_u:839_0": "tāśca sarvā abhurūpāḥ prāsādikā darśanīyāḥ sarvāḥ ṣoḍaśavarṣapramāṇā jātyā gītakuśalā",
  "S04bsu029_u:839_1": "vādyakuśalā nṛttakuśalā hasitakuśalāḥ puruṣopasaṃkramaṇakuśalā ārjavāḥ śiśavā madhurā",
  "S04bsu029_u:839_2": "vṛddhayaḥ pūrvābhilāpinyaḥ smitamukhāśopacārakuśalāḥ sarvakalāsu vidhijñā nātidīrghā",
  "S04bsu029_u:839_3": "nātihrasvā nātisthūlā nātigauryo nātiśyāmāḥ /",
  "S04bsu029_u:840": "yāsāmutpalagandho mudhāt pravāti,",
  "S04bsu029_u:841": "candanagandho gātrebhyaḥ pravāti /",
  "S04bsu029_u:842": "vyaktāṃ iva devakanyakāḥ,",
  "S04bsu029_u:843": "ekāntamanāmayacāroṇyaḥ /",
  "S04bsu029_u:844_0": "tāsāṃ madhyagataḥ puṇyaraśmī rājakumāraḥ saṃgītisaṃprabhāṇitena tatra ca saṃgītiśabde",
  "S04bsu029_u:844_1": "caivaṃ cittamutpādayati - mahānamitrasaṃgho batāyaṃ mama prādurbhutaḥ kuśaladharmaparimoṣakaḥ /",
  "S04bsu029_u:845": "hanta anapekṣo bhaviṣyāmi /",
  "S04bsu029_u:846": "sa tasmin samaye syādyathāpi nāma vadhyaḥ puruṣo dṛṣṭvā na vismayacitta mutpādayati,",
  "S04bsu029_u:847": "evameva puṇyaraśmī rājakumāraḥ tāṃ pramadāṃ dṛṣṭvā na viṣmayati,",
  "S04bsu029_u:848": "nāpi tatra nagare,",
  "S04bsu029_u:849": "na ca sakhībhiṃrvismayati sma /",
  "S04bsu029_u:850": "taiśca daśabhirvarṣairna jātu rūpanimittamudgṛhītavān /",
  "S04bsu029_u:851": "na śabdanimittaṃ na gandha nimittaṃ na rasanimittaṃ na sparśanimittamudgṛhītavān /",
  "S04bsu029_u:852": "anyatraivaṃrūpaṃ cittaṃ pravartayate sma - kadā tāvadevaṃrūpādamitrasaṃghamadhyānmama mokṣo bhaviṣyati ?",
  "S04bsu029_u:853": "kadāhamapramādacaryāṃ cariṣyāmi yena me mokṣo bhaviṣyati ?",
  "S04bsu029_u:854": "atha khalu tāḥ kanyakāḥ rājño 'rciṣmata ārocayanti sma - na deva kumāraḥ krīḍati,",
  "S04bsu029_u:855": "na ramate,",
  "S04bsu029_u:856": "na paricārayati ?",
  "S04bsu029_u:857": "atha khalu rāṣṭrapāla rājā arciṣmānaśītibhī rājasahasraiḥ sārdhaṃ yena puṇyaraśmī rājakumārastenopasaṃkrāmat /",
  "S04bsu029_u:858": "upasaṃkramyāśrumukhaḥ pravepamānena kāyena śocamāno dharaṇitale prapatitaḥ /",
  "S04bsu029_u:859": "sa utthāya dharaṇitalātpuṇyaraśmiṃ rājakumāraṃ gāthābhidhyabhāṣata -",
  "S04bsu029_u:860": "prakṣasva putravararatna mama pralāpaṃ śokārdito nipatito 'smi bhuvi kṣapānte /",
  "S04bsu029_u:861": "kenāpriyaṃ tava kṛtaṃ mam tadbravīhi jyeṣṭhaṃ dadāmi yadihāsya kṣaṇena daṇḍam // 244 //",
  "S04bsu029_u:862": "[Vaidya,_RP 146]",
  "S04bsu029_u:863": "prekṣasva me 'dya nagaraṃ surasaṃgharamyaṃ manasā mayābhiracittaṃ yadidaṃ tvadarthe /",
  "S04bsu029_u:864": "kimihāṅgamadya vikalaṃ mama tadvadāśu śakrasya vādya vibhavaṃ tava darśayāmi // 245 //",
  "S04bsu029_u:865": "śokārditaṃ kamalalocanacārunetraṃ strīsaṃghamapsarasamaṃ vilapantamīkṣa /",
  "S04bsu029_u:866": "etābhiranyaiśca ramasva vinīya śokaṃ kiṃ śalyaviddha iva dhyāyasi dīnavakraḥ // 246 //",
  "S04bsu029_u:867": "etāḥ svaraṅgarucirāḥ suratervidhijñāḥ saṃgītitālasamaye ca viniścayajñāḥ /",
  "S04bsu029_u:868": "kālastavādya suratasya na śocitasya mlānaṃ saroruhamivāsi kimadya dīnaḥ //",
  "S04bsu029_u:869": "247 //",
  "S04bsu029_u:870": "udyānapuṣpaphalapatravikīrṇaśākhā udviddhacitramiva citrarathaṃ surāṇām /",
  "S04bsu029_u:871": "saṃcintayasva prathamaṃ hi vayastavedaṃ kālo rate rama ihādya suta prasīda // 248 //",
  "S04bsu029_u:872": "tulyā taveyamapi puṣkariṇī surāṇāṃ snānārthamutpalasarojavanābhikīrṇā /",
  "S04bsu029_u:873": "padmāni mattavaraṣaṭpadabhūṣitāni saṃcintya tāṃ ka iha nābhirameta putra // 249 //",
  "S04bsu029_u:874": "haṃsā mayūraśukasārikakokilāśca koṇālajīvakalaviṅka manojñaghoṣāḥ /",
  "S04bsu029_u:875": "gandharvamādana ivā himavatsamīpe śrutvā naraḥ ka iha nātra ratiṃ labheta // 250 //",
  "S04bsu029_u:876": "etā vimānamaṇicūḍasamuktajālā vaiḍūryakāñcanacitā iva vaijayante /",
  "S04bsu029_u:877": "ratnāsanāni ca varāṇi varāstṛtāni cārusvarā kanakakaṅkaṇatālapaṅktyaḥ //",
  "S04bsu029_u:878": "251 //",
  "S04bsu029_u:879": "gambhīradhīravaratūryaninādaghuṣṭā vīthīṣu dānavisarāstava cāpi hetoḥ /",
  "S04bsu029_u:880": "kanyāḥ sahasrabahugītarutāḥ kriyante śrūyanti nandanavane 'psarasāṃ yathaiva /",
  "S04bsu029_u:881": "[Vaidya,_RP 147]",
  "S04bsu029_u:882": "kasmān triviṣṭapasame bhavane manojñe vikṣiptacitta iha kiṃ na ratiṃ karoṣi //",
  "S04bsu029_u:883": "252 //",
  "S04bsu029_u:884": "ete kumāra tava devasamānagarbhāḥ krīḍāsakhāya saha putra ramasva caibhiḥ /",
  "S04bsu029_u:885": "mātā pitā ca tava saṃsthita sāśrukaṇṭhāḥ kiṃ duḥkha nāsti karuṇā ca jane tavāsmin // 253 //",
  "S04bsu029_u:886": "so 'thābravīdguṇacito bhavadoṣadarśī nirviṇṇa saṃskṛtamanarthika kāmabhogaiḥ /",
  "S04bsu029_u:887": "saṃsārapañcaragataṃ jagadīkṣyaṃ cedaṃ mokṣārthikaḥ pitaramāha śṛṇuṣva deva // 254 //",
  "S04bsu029_u:888": "devāpriyaṃ mam kṛtaṃ na hi kenacinme kiṃ tvasti me 'dya na hi kāmaguṇeṣu chandaḥ /",
  "S04bsu029_u:889": "sarve priyāṃ ripusamā hi nirānuraktā ye kleśadurgatiprapāta prapātayanti //",
  "S04bsu029_u:890": "255 //",
  "S04bsu029_u:891": "etāḥ striyo hyabudhabālajanābhirāmā mārasya pāśaguṇabaddha mahāprapātāḥ /",
  "S04bsu029_u:892": "nityaṃ tathā vigarhita āryajanena caitāḥ sevāmi kiṃ narakadurgatiśokamūlāḥ //",
  "S04bsu029_u:893": "256 //",
  "S04bsu029_u:894": "etāḥ striyo hi chavimātrakarūparabhyāḥ snāyvasthiyantramaśucībhi nirarthako 'ham /",
  "S04bsu029_u:895": "prasrāviṇī rudhiramūtraśakṛnmalānāṃ vyaktaṃ śmaśānasadṛśīṣu kathaṃ rameyam // 257 //",
  "S04bsu029_u:896": "gītaṃ na śroṣyamapi vādyarutaṃ na grāhyaṃ svapnāya mābhiratayo 'budhamohanāśca /",
  "S04bsu029_u:897": "saṃkalpalālasa gatā abudhā tu nāśaṃ kiṃ kleśadāsa iva bālajano bhaviṣye // 258 //",
  "S04bsu029_u:898": "sarve ime drumalatā śiśire pravṛtte kāntāravṛkṣasadṛśā hi bhavantyaramyāḥ /",
  "S04bsu029_u:899": "sarvaśriyo vidhamanī hi anityateyaṃ mohātpramādamupayāmi cale tu jīve // 259 //",
  "S04bsu029_u:900": "cittaṃ samudra iva tarpayituṃ na śakyaṃ tṛṣṇāpravṛttinirataḥ punareva kāṅkṣa /",
  "S04bsu029_u:901": "[Vaidya,_RP 148]",
  "S04bsu029_u:902": "anyonyaghāti jagadīkṣya hi kāmahetoḥ meruryathaiva pavanairahamaprampyaḥ // 260 //",
  "S04bsu029_u:903": "na tvaṃ pitā na sahajā mama nāpi bhāryāḥ trātā na bāndhavajanā nṛpate hmapāyāt /",
  "S04bsu029_u:904": "sarve vayaṃ tṛṇagatā iva bindulekhā mā tāta cittavaśagā bhavatāṃ pramattāḥ // 261 //",
  "S04bsu029_u:905": "dhigyauvanena manujeśvara yanna nityaṃ dhigjīvitasya gamanaṃ giritoyaśīghram /",
  "S04bsu029_u:906": "dhiksaṃskṛtaṃ kṣayamidaṃ taḍidabhralolaṃ dhikkaṇḍitasya tribhave nṛpa kāmarāgaḥ // 262 //",
  "S04bsu029_u:907": "saṃcodito 'smi vibudhairbhava apramatto no bodhisattva bhavate viṣayābhilagnaḥ /",
  "S04bsu029_u:908": "buddho bhaveyamiha lokahitānukampī nāsti pramādacaritasya narendra bodhiḥ // 263 //",
  "S04bsu029_u:909": "kāmāturo bhavati yo nṛpa cittadāsaḥ sa hi puṇyanāśanirato vinivṛttasvargaḥ /",
  "S04bsu029_u:910": "hiṃsāsamiddhamapi nābhicareta jātu pakṣīva pañjaragataḥ kathamāśvaseta // 264 //",
  "S04bsu029_u:911": "dhātūśca sarpasadṛśā vadhakāśca skandhāḥ cittaṃ ca sāsravamanarthaka śūnya grāmaḥ /",
  "S04bsu029_u:912": "viṣastambapuṣpita iveha narendra kāyaḥ oghe 'tiruhyati kathaṃ nu ratirmamātra // 265 //",
  "S04bsu029_u:913": "saṃprekṣase jagadidaṃ kugatiprapannaṃ vyaktaṃ padaṃ gaganatulyamapi jvalantam /",
  "S04bsu029_u:914": "teṣāṃ pramokṣaṇanimittamihādya rājan śivadharmanāva samudānayitāsmi śīghram // 266 //",
  "S04bsu029_u:915": "suptān vibodhayitumātura jīvitārthaṃ śalya nimūlayitumutpathagān vinetum /",
  "S04bsu029_u:916": "prod ghuṣya bandhanabimokṣa mahāsahasre saṃtarpayaṃściradaridra subhāṣitena // 267 //",
  "S04bsu029_u:917": "sīdanta durgatipathādapi coddhariṣye andhe cakṣurapi tṛṣṇalatāviśoṣī /",
  "S04bsu029_u:918": "[Vaidya,_RP 149]",
  "S04bsu029_u:919": "prajñārciruttamavimuktikṛtapradīpo drakṣanti yena tribhavaṃ naṭaraṅgakalpam // 268 //",
  "S04bsu029_u:920": "meghaṃ kṛpākaruṇapāramitābhrakūṭaṃ sattvārthagarjita vipaśyanavidyumālī /",
  "S04bsu029_u:921": "bodhyaṅgadhārasukhaśītalavṛṣṭijālaiḥ śītīkaromi ca jagaccirakālataptam // 269 //",
  "S04bsu029_u:922": "etatsmarannahamiha kṣitiśopaviṣṭo nāstīha me praṇidhi saṃskṛtasarvakāmaiḥ /",
  "S04bsu029_u:923": "bodhyarthiko hi vicarāmiha sattvahetoḥ ekāṃśiko na hi bhavābhiratau mamecchā // 270 //",
  "S04bsu029_u:924": "jānan vasetka iha pārthiva śatrumadhye ko buddhimān sabhayamārgapathaṃ vrajeta /",
  "S04bsu029_u:925": "ko vā sacakṣuriha tāta patetprapāte ko bodhimārgamadhigamya bhavetpramattaḥ // 271 //",
  "S04bsu029_u:926": "anusrota sarvajagatī pratisrotā so 'haṃ vācā na śakyamiha pārthiva bodhi prāptum /",
  "S04bsu029_u:927": "meruprayātamapi sāgaramutsaheyaṃ na tveva me mana ihābhirameta kāmaiḥ // 272 //",
  "S04bsu029_u:928": "gacchāśu pārthiva varasvajanena sārdhaṃ sarvāṃ hi rāṣṭraratimutsṛja sarvaloke /",
  "S04bsu029_u:929": "ādāya gacchatu yathābhimataṃ hi yasya gṛhyāpramāda mama tāta na rājyakoṭyā // 273 //",
  "S04bsu029_u:930": "śakyā na nārigaṇamadhyagatena bodhiḥ prāptuṃ śivaṃ padamanuttarayogakṣemam /",
  "S04bsu029_u:931": "gacchāmyahaṃ girivanāntaramāśrayāmi prāptā hyaraṇyaniratena jinena bodhiḥ // 274 //",
  "S04bsu029_u:932": "atha khalu rāṣṭrapāla puṇyaraśmī rājakumāraḥ prāsādatalagata eva tābhiḥ pramadābhiḥ sārdhaṃ caṃkramannudvignamanāḥ saṃstribhirīryāpathairviharati /",
  "S04bsu029_u:933": "katamaistribhiḥ ?",
  "S04bsu029_u:934": "sthānena caṃkrameṇa niṣadyayā /",
  "S04bsu029_u:935": "styānamiddhaparivarjitaḥ upariprāsādatalagato 'ṣṭamyāṃ bhūmau sthitaḥ /",
  "S04bsu029_u:936": "so 'rdharātrakālasamaye aśroṣīt - antarīkṣācchuddhāvāsakāyikā devatā buddhasya varṇaṃ bhāṣamāṇā gacchanti,",
  "S04bsu029_u:937": "vistareṇa dharmasya saṃghasya varṇaṃ bhāṣamāṇā gacchanti /",
  "S04bsu029_u:938": "śrutvā ca rāṣṭrapāla puṇyaraśmī rājakumāraḥ saṃhṛṣṭaromakūpajātaḥ aśru nipātayati /",
  "S04bsu029_u:939": "sa saṃvegajāto 'ñjaliṃ kṛtvā tāṃ devatāṃ gāthābhiradhyabhāṣata -",
  "S04bsu029_u:940": "[Vaidya,_RP 150]",
  "S04bsu029_u:941": "mayi karuṇa janitvā devatā duḥkhite 'smin yadi na kuruta manyuṃ kiṃcidevābhipṛcche /",
  "S04bsu029_u:942": "kasya guṇa vadanto gacchetātrāntarīkṣe sukhitamiha mano me vākyametaṃ niśāmya // 275",
  "S04bsu029_u:943": "atha khalu rāṣṭrapāla tā devatāḥ puṇyaraśmirājakumāraṃ gāthābhiradhyabhāṣanta -",
  "S04bsu029_u:944": "śravaṇamupagataste kiṃ na buddhaḥ kumāra śaraṇamaśaraṇānāṃ nāma siddhārthabuddhiḥ /",
  "S04bsu029_u:945": "paracarikuśalo 'sau puṇyaprajñāguṇaḍhyo daśaniyutasahasrādhyāyināṃ tasya saṃghaḥ // 276 //",
  "S04bsu029_u:946": "puṇyarasmirāha -",
  "S04bsu029_u:947": "ahamapi jina dṛkṣye kīdṛśaṃ tasya rūpaṃ vadata api ca sarve kīdṛśo cāsya varṇaḥ /",
  "S04bsu029_u:948": "ahamapi paripṛcche kīdṛśī bodhicaryā bhavati yatha caran vai sarvasattvaikanāthaḥ // 277 //",
  "S04bsu029_u:949": "atha khalu tā devatāḥ puṇyaraśmiṃ rājakumāraṃ gāthābhiradhyabhāṣanta -",
  "S04bsu029_u:950": "snugdharucikeśā dakṣiṇāvartajātā giritatamiva haima śobhate cāsya coṣṇi /",
  "S04bsu029_u:951": "gagana iva ca śūnyo bhāsate cāsya ūrṇā sphaṭikamaṇiviśuddhā dakṣiṇā nābhi jātā // 278 //",
  "S04bsu029_u:952": "bhramaragaṇaviśuddhā netra nīlotpalābhā siṃhahanu narendrao bimba oṣṭhaḥ svayaṃbhūḥ /",
  "S04bsu029_u:953": "sṛjati ca sahasraṃ vai raśmikoṭīranantān sphurati ca trisahasrān durgatīḥ śoṣayaṃśca // 279 //",
  "S04bsu029_u:954": "samasahitasuvṛttā danta citra suśuklā himarajataviśuddhā viṃśati dveguṇāsya /",
  "S04bsu029_u:955": "jinavarapravarasya tasya daṃṣṭrāścatasraḥ svakamukhapraticchādā tasya jihvā prabhūtā // 280 //",
  "S04bsu029_u:956": "giri varasahitārthā tasya pralhādanīyā sahita akuṭilā ca bramhaghoṣā suyuktā /",
  "S04bsu029_u:957": "tūryaśatasahasrairvāgjinasyārhatulyā vimatiśamakarī sā toṣaṇī arthikānām // 281 //",
  "S04bsu029_u:958": "[Vaidya,_RP 151]",
  "S04bsu029_u:959": "avikalaguṇacitrā bodhi aṅgānukūlā hāraśatasahasrā gumphitā dharmamālā /",
  "S04bsu029_u:960": "tūryarativighuṣṭā devatāgītaramyā amararucisvarā vai hlādanī vāgjinasya // 282 //",
  "S04bsu029_u:961": "kīnnarakalaviṅkākokilācakravākā barhiṇakalahaṃsāghoṣa konālakānām /",
  "S04bsu029_u:962": "bramharutanirghoṣā kinnarāṇāṃ svarāṅgā akhalitamanavadyā sarvārthānubodhā // 283 //",
  "S04bsu029_u:963": "citrasphaṭikaślakṣṇā paṇḍitānāṃ manāpā codanī vinayanīyā bodhanī premaṇīyā /",
  "S04bsu029_u:964": "paracarimanakūlā toṣaṇī pṛcchamānā imaguṇa vacanā caitasya dharmeśvarasya // 284 //",
  "S04bsu029_u:965": "kamburucira grīvā śāntasaṃvṛttaskandhaḥ /",
  "S04bsu029_u:966": "dīrghaparigha bāhū tasya saptotsadāṅgam /",
  "S04bsu029_u:967": "kara rucirasuvṛttā dirghavṛttāṅgulīkāḥ tapitakanakavarṇaṃ tasya gātraṃ jinasya // 285 //",
  "S04bsu029_u:968": "roma pariṇatāśca dakṣiṇo caikajātā nābhi nikhila durgā guhyakośo hayo vā /",
  "S04bsu029_u:969": "ūru gajakaro vā eṇajaṅghaḥ svayaṃbhūḥ karatala suvicitrā svastikāścakracitrāḥ // 286 //",
  "S04bsu029_u:970": "gajapatigatigāmī siṃhavikrāntagāmī vṛṣabhalalitagāmī indrayaṣṭipravṛddhaḥ /",
  "S04bsu029_u:971": "gaganakusumavṛṣṭiḥ puṣpachatrā bhavanti vrajatimanuvrajanti dharma ete 'dbhutasya // 287 //",
  "S04bsu029_u:972": "lābha atha alābhe saukhyaduḥkhe jinasya ayaśasi yaśa evaṃ nindaśaṃsāsu caivam /",
  "S04bsu029_u:973": "jalaruhamiva toyaiḥ sarvato nopaliptaḥ evamiha nṛsiṃho nāsti sattvaḥ samo 'sya // 288 //",
  "S04bsu029_u:974": "atha khalu rāṣṭrapāla puṇyaraśmī rājakumāraḥ buddhasya varṇaṃ śrutvā,",
  "S04bsu029_u:975": "vistareṇa dharmasya saṃghasya varṇaṃ śrutvā,",
  "S04bsu029_u:976": "tuṣṭa udagra āttamanāḥ pramuditaḥ prītisaumanasyajāto 'bhūt /",
  "S04bsu029_u:977": "atha khalu rāṣṭrapāla puṣparaśme rājakumārasyaitadabhavat - yādṛśaḥ saṃbudho bhagavān,",
  "S04bsu029_u:978": "yādṛśī cāsya saṃghasaṃpat,",
  "S04bsu029_u:979": "yādṛśaśca tena dharmaḥ sākṣātkṛtaḥ,",
  "S04bsu029_u:980": "yādṛśī cāsya śiṣyasaṃpat,",
  "S04bsu029_u:981": "yathā viṣayasamavadhānaśca [Vaidya,",
  "S04bsu029_u:982": "_RP 152] saṃsāraḥ,",
  "S04bsu029_u:983": "yathākṛtajñaśca saṃsāraḥ,",
  "S04bsu029_u:984": "yathākṝtajñāśca bālapṛthagjanāḥ,",
  "S04bsu029_u:985": "yathā viṣamā ca satkāyadṛṣṭiḥ,",
  "S04bsu029_u:986": "yathā bahvādīnavaśca gṛhāvāsaḥ,",
  "S04bsu029_u:987": "yathā bahudoṣāśca kāmāḥ,",
  "S04bsu029_u:988": "yathā garhitaśca paṇḍitaiḥ pramādaḥ,",
  "S04bsu029_u:989": "yathā saṃmohaṃ cāvidyāndhakāram,",
  "S04bsu029_u:990": "yathā duḥprativedhāśca saṃskārāḥ,",
  "S04bsu029_u:991": "yathā durdamaṃ citram,",
  "S04bsu029_u:992": "yathā gambhīraṃ nāmarūpam,",
  "S04bsu029_u:993": "yathānāsvādaṃ ṣaḍāyatanam,",
  "S04bsu029_u:994": "yathā duḥkhavipākaścāparijñātaḥ sparśaḥ,",
  "S04bsu029_u:995": "yathā bahvādīnavā vedanāḥ,",
  "S04bsu029_u:996": "yathā gāḍhabandhanā tṛṣṇā,",
  "S04bsu029_u:997": "yathā duḥpratiniḥsaraṇaṃ copādānam,",
  "S04bsu029_u:998": "yathānāryā bhavatṛṣṇā,",
  "S04bsu029_u:999": "bhave sati yathā duḥkhasamucchedyā ca jātiḥ,",
  "S04bsu029_u:1000": "yathā vikārakarī ca jarā,",
  "S04bsu029_u:1001": "yathā vilopakārakaśca vyādhiḥ,",
  "S04bsu029_u:1002": "yathā niruvuraktaṃ ca maraṇam,",
  "S04bsu029_u:1003": "yathālpāsvādā ca pravṛttiḥ,",
  "S04bsu029_u:1004": "yathā bahvādīnavā ca bhavābhinirvṛttiḥ,",
  "S04bsu029_u:1005": "yathā ramaṇīyaṃ ca tathāgataśāsanam,",
  "S04bsu029_u:1006_0": "nedaṃ śakyaṃ kāmadāsena kleśasaṃmohitena cittakhilena pramādābhiratena bālamadhyagatenāyoniśaścittena",
  "S04bsu029_u:1006_1": "saṃsāraraktacittena durjanamadhyagatena na śakyaṃ sugatipanthānamapi viśodhayituṃ",
  "S04bsu029_u:1006_2": "kutaḥ punaranuttarāṃ samyaksaṃbodhimabhisaṃboddhum /",
  "S04bsu029_u:1007": "tasyaitadabhūt - yannvahamita eva prāsādātprāṅbhukhaḥ prapateyam,",
  "S04bsu029_u:1008": "mā me dvāreṇa niṣkramato jñātisaṃgho 'ntarāyaṃ kuryāt //",
  "S04bsu029_u:1009": "atha khalu rāṣṭrapāla puṇyaraśmī rājakumāro yena bhagavān siddhārthabuddhisthathāgatastanmukhastataḥ prāsādādātmānamutsṛṣṭavān,",
  "S04bsu029_u:1010": "evaṃ ca bhāṣate sma - sacetsa tathāgataḥ sarvaṃ jānāti sarvaṃ paśyati,",
  "S04bsu029_u:1011": "samanvāharatu māṃ tathāgataḥ /",
  "S04bsu029_u:1012": "atha khalu rāṣṭrapāla siddhārthabuddhistathāgato 'rhan samyaksaṃbuddho dakṣiṇapāṇiṃ prasārya prabhāṃ prāmuñcat,",
  "S04bsu029_u:1013": "yayā puṇyaraśmi rājakumāraḥ spṛṣṭo 'bhūt /",
  "S04bsu029_u:1014": "tasyāśca prabhāyāḥ śatasahasrapatraṃ padmaṃ śakaṭacakrapramāṇamātraṃ prādurbhūtam /",
  "S04bsu029_u:1015": "tasmācca padmāt raśmiśatasahasrāṇi niścaranti sma,",
  "S04bsu029_u:1016": "mahāṃścāvabhāso 'bhūt,",
  "S04bsu029_u:1017": "yenāvabhāsena puṇyaraśmī rājakumāraḥ sphuṭo 'bhūt /",
  "S04bsu029_u:1018": "aht khalu rāṣṭrapāla puṇyaraśmī rājakumārastasmin padme sthitvā yena sa bhagavān siddhārdhabuddhistathāgato 'rhan samyaksaṃbuddhaḥ,",
  "S04bsu029_u:1019": "tenāñjaliṃ praṇamya namo buddhāyetyudānamudānayati sma //",
  "S04bsu029_u:1020": "atha khalu rāṣṭrapāla tena siddhārthabuddhinā tathāgatena sā prabhā pratisaṃhṛtā /",
  "S04bsu029_u:1021": "sa ca kumārastasya bhagavataḥ pādamūle chinnāpādapa iva prapatitaḥ śatasahasrakṛtvastathāgataṃ vandate sma //",
  "S04bsu029_u:1022": "atha khalu rāṣṭrapāla puṇyaraśmī rājakumārastaṃ bhagavantaṃ gāthābhiradhyabhāṣata -",
  "S04bsu029_u:1023": "mayā cirādadya hi vaidyarājaḥ kṛcchrādavāpto 'dya cirātureṇa /",
  "S04bsu029_u:1024": "ācakṣva me nātha kathaṃ sthito 'haṃ lābhī bhaveyaṃ sugatasya śāsane // 289 //",
  "S04bsu029_u:1025": "śruto mayā nāyaka apramādo niśāmya rātrau divi devatābhyaḥ /",
  "S04bsu029_u:1026": "śrutvā ca saṃvigna hi āgato 'haṃ kathaṃ narāṇāṃ bhavate pramādaḥ // 290 //",
  "S04bsu029_u:1027": "pranaṣṭamārgasya bhavādya deśiko jātyandhabhūtasya bhavādya cakṣuḥ /",
  "S04bsu029_u:1028": "mahāprapātādiha māṃ samuddhara śraddhākarā kāruṇikā cikitsakā // 291 //",
  "S04bsu029_u:1029": "daridrabhūtasya kuruṣva saṃgrahaṃ baddhasya mokṣaṃ kuru me 'dya nātha /",
  "S04bsu029_u:1030": "sasaṃśayebhyo vimatiṃ ca chinda caryāṃ ca me vyākuru bodhimārge // 292 //",
  "S04bsu029_u:1031": "[Vaidya,_RP 153]",
  "S04bsu029_u:1032": "tīrthaṃ ca saṃdarśaya uhyato me dīpaṃ kuruṣvāpi mamāndhakāre /",
  "S04bsu029_u:1033": "vraṇīkṛtaṃ māṃ hi kuruṣva nirvraṇaṃ śalyaṃ ca me uddhara vaidyarāja // 293 //",
  "S04bsu029_u:1034": "vimocya māṃ durgatisaṃkaṭāttvaṃ bhavopalambhagrahaṇaṃ nikṛnta /",
  "S04bsu029_u:1035": "saṃtāra māṃ śokamahaughapāram aṣṭāṅgamārgeṇa mahāpathena // 294 //",
  "S04bsu029_u:1036": "parīttamāyuḥ kṣayadharmi jīvitaṃ bahvantarāyaṃ kuśalaṃ bhavatyapi /",
  "S04bsu029_u:1037": "puṇyasya sidhyatyacirādvipākaḥ labdhakṣaṇo me 'dya vadaikaniścayam // 295 //",
  "S04bsu029_u:1038": "etaddhi me vyākuru lokanātha syādbodhisattvo hi yathāpramattaḥ /",
  "S04bsu029_u:1039": "yathā carannuttamabodhicārikāṃ pramocayeyaṃ bhavabandhanājjagat // 296 //",
  "S04bsu029_u:1040": "atha khalu rāṣṭrapāla siddhārthabuddhistathāgataḥ puṇyaraśme rājakumārasyādhyāśayaṃ viditvā vistareṇa bodhicaryāṃ saṃprakāśayati,",
  "S04bsu029_u:1041": "yaṃ śrutvā puṇyaraśminā rājakumāreṇa vimokṣā nāma dhāraṇī praolabdhā,",
  "S04bsu029_u:1042": "pañcābhijñāḥ pratilabdhāḥ /",
  "S04bsu029_u:1043": "sa vaihāyase sthitvā puṣpāṇyabhinirmāya taṃ tathāgatamabhyavakirati sma,",
  "S04bsu029_u:1044": "abhiprakirati sma //",
  "S04bsu029_u:1045": "atha khalu rāṣṭrapāla puṇyaraśmi rājakumārastasmādantarīkṣādavatīrya taṃ bhagavantaṃ siddhārthabuddhiṃ tathāgataṃ gāthābhirabhyaṣṭāvīt -",
  "S04bsu029_u:1046": "vandāmi te kanakavarṇanibhā varalakṣaṇā vimalacandramukhā /",
  "S04bsu029_u:1047": "vandāmi te asamajñānadharā sadṛśo na te 'sti tribhave virajaḥ // 297 //",
  "S04bsu029_u:1048": "mṛdu cāru snigdha śubha keśa jinā girirājatulya tava coṣṇiriha /",
  "S04bsu029_u:1049": "noṣṇīṣamīkṣitu tavāsti samo vibhrājate bhruvi vare 'pi tavorṇa mune // 298 //",
  "S04bsu029_u:1050": "kundenduśaṅkhahimaśubhranibhā nīlotpalābhaśubhanetravarā /",
  "S04bsu029_u:1051": "kṛpayekṣase jagadidaṃ hi yayā vandāmi te vimalanetra jinā // 299 //",
  "S04bsu029_u:1052": "jihvā prabhūta tanu tāmrani(bhā)",
  "S04bsu029_u:1053": "vadanaṃ ca chādayasi yenasvakam /",
  "S04bsu029_u:1054": "dharmaṃ vadan vinayase ca jagat vandāmi te madhurasnugdhagiram // 300 //",
  "S04bsu029_u:1055": "daśanā śubhāḥ sudṛḍha vajranibhāḥ triṃśaddaśāpyaviralāḥ sahitāḥ /",
  "S04bsu029_u:1056": "kurvan smitaṃ vinayase ca jagat vandāmi te madhurasatyakathā // 301 //",
  "S04bsu029_u:1057": "rūpeṇa cāpratisamo 'si jinā prabhayā ca bhāsayasi kṣetraśatān /",
  "S04bsu029_u:1058": "bramhendrapāla jagato bhagavan jimhībhavanti tava te prabhayā // 302 //",
  "S04bsu029_u:1059": "eṇeyajaṅgha bhagavanna samā gajarājabarhimṛgarājagateḥ /",
  "S04bsu029_u:1060": "īkṣan vrajasyati yugaṃ bhagavan saṃkampayan dharaṇiśailataṭam // 303 //",
  "S04bsu029_u:1061": "kāyaśca lakṣaṇacito bhagavan ślakṣṇa cchavī kanakavarṇaṃ tava /",
  "S04bsu029_u:1062": "nekṣan jagad vrajati tṛptimidaṃ rūpaṃ tavāpratimarūpadhara // 304 //",
  "S04bsu029_u:1063": "tvaṃ pūrva kalpaśatacīrṇatapā tvaṃ sarvatyāgadamadānarataḥ /",
  "S04bsu029_u:1064": "tvaṃ sarvasattvakṛpamaitramanā vandāmi te paramakāruṇika // 305 //",
  "S04bsu029_u:1065": "[Vaidya,_RP 154]",
  "S04bsu029_u:1066": "tvaṃ dānaśīlanirataḥ satataṃ tvaṃ kṣāntivīryanirataḥ sudṛḍham /",
  "S04bsu029_u:1067": "tvaṃ dhyānaprajñaprabhatejadharo vandāmi te asamajñānadhara // 306 //",
  "S04bsu029_u:1068": "tva vādiśūra kugaṇipramathi tvaṃ siṃhavannadasi parṣadi ca /",
  "S04bsu029_u:1069": "tvaṃ vaidyarāja trimalāntakaro vandāmi te paramaprītikara // 307 //",
  "S04bsu029_u:1070": "vākkāyamānasaviśuddha mune tribhaveṣvalipta jalapadmamiva /",
  "S04bsu029_u:1071": "tvaṃ bramhaghoṣa kalaviṅkaravā vandāmi te tribhavapāragatam // 308 //",
  "S04bsu029_u:1072": "māyopamaṃ jagadidaṃ bhavatā naṭaraṅgasvapnasadṛśaṃ viditam /",
  "S04bsu029_u:1073": "nātmā na sattva na ca jīvagati dharmā marīcidakacandrasamāḥ // 309 //",
  "S04bsu029_u:1074": "śūnyāśca śānta anutpādanaya avijānadeva jagadudbhramati /",
  "S04bsu029_u:1075": "teṣāmupāyanayayuktiśatairavatāratyasyapi kṛpālutayā // 310 //",
  "S04bsu029_u:1076": "rāgādibhiśca bahurogaśataiḥ saṃtāpitaṃ satatamīkṣya jagad /",
  "S04bsu029_u:1077": "vaidyottamo vicarase 'pratimaḥ parimocaya sugata sattvaśatān //",
  "S04bsu029_u:1078": "311 //",
  "S04bsu029_u:1079": "jātījarāmaraṇaśokahataṃ priyaviprayogaparidevaśataiḥ /",
  "S04bsu029_u:1080": "satatāturaṃ ca jagadīkṣya mune parimocayan vicarase kṛpayā // 312 //",
  "S04bsu029_u:1081": "rathacakravadbhramati sarvajagat tiryakṣu pretaniraye sugatau /",
  "S04bsu029_u:1082": "mūḍhā adeśika anāthagatāḥ teṣāṃ pradarśayasi mārgam // 313 //",
  "S04bsu029_u:1083": "ye te babhūva purimāśca jinā dharmeśvarā jagati cārthakarāḥ /",
  "S04bsu029_u:1084": "ayameva taiḥ prakathito 'ryapatho yaṃ deśayasyapi vibho 'pratimaḥ // 314 //",
  "S04bsu029_u:1085": "snigdhaṃ hyakarṣaya manojña varaṃ bramhādhikaṃ paramaprītikaram /",
  "S04bsu029_u:1086": "gandharvakinnaravarāpsarasāmabhibhūya tāṃ giramudāharase //",
  "S04bsu029_u:1087": "315 //",
  "S04bsu029_u:1088": "satyārjavakṣayamupāyanayaiḥ pariśodhitāṃ giramanantaguṇām /",
  "S04bsu029_u:1089": "śrutvā hi yāṃ niyutasattvaśatā yānatrayeṇa jina yānti śamam // 316 //",
  "S04bsu029_u:1090": "tava pūjayā sukhamanekavidhaṃ divyaṃ labhanti manujeṣu tathā /",
  "S04bsu029_u:1091": "āḍhyo mahādhana mahāvibhavo bhavate jagaddhitakaro nṛpatiḥ // 317 //",
  "S04bsu029_u:1092": "valacakravartyapi ca dvīpapatiḥ jagadāvṛṇoti daśabhiḥ kuśalaiḥ /",
  "S04bsu029_u:1093": "ratnāni sapta labhate suśubhāṃ tvayi saṃprasādajanako 'pratima // 318 //",
  "S04bsu029_u:1094": "bramhāpi śakra api lokapatiḥ bhavate ca saṃtuṣitadevapatiḥ /",
  "S04bsu029_u:1095": "parinirmito 'pi ca suyāmapatiḥ tvatpūjayā bhavati cāpi jinaḥ // 319 //",
  "S04bsu029_u:1096": "evaṃ hyamogha tava pūja kṛtā saṃdarśanaṃ śravaṇamapyasamam /",
  "S04bsu029_u:1097": "bhavate jagadvividhaduḥkhaharaḥ spṛśate paraṃ padavaraṃ hyajaram // 320 //",
  "S04bsu029_u:1098": "mārgajña mārgakuśalā bhagavan kupathānnivārayasi lokamimam /",
  "S04bsu029_u:1099": "kṣeme śive viraja āryapathe pratiṣṭhāpapyasyapi jagadbhagavan //321 //",
  "S04bsu029_u:1100": "[Vaidya,_RP 155]",
  "S04bsu029_u:1101": "puṇyādhikasya tava puṇyanidheḥ satatākṣayā bhavati puṇyakriyā /",
  "S04bsu029_u:1102": "bahukalpakoṭīṣu na yāti kṣayaṃ yāvanna saṃspṛśati bodhicarām // 322 //",
  "S04bsu029_u:1103": "pariśuddha kṣetra labhate ruciraṃ paranirmitābha sada prītikaram /",
  "S04bsu029_u:1104": "śuddhāśca kāyavacasā manasā sattvā bhavantyapi ca kṣetravare // 323 //",
  "S04bsu029_u:1105": "ityevamādiguṇa naikavidhān labhate jinārcanakṛtān manujaḥ /",
  "S04bsu029_u:1106": "svargāpavarga manujeṣu sukhaṃ bhavate ca puṇyanidhi sarvajage // 324 //",
  "S04bsu029_u:1107": "kīrtiryaśaśca prasṛtaṃ vipulaṃ tava sarvadikṣu bahukṣetraśatān /",
  "S04bsu029_u:1108": "saṃkīrtayanti sugatāḥ satataṃ tava varṇamāla parṣatsu jinā // 325 //",
  "S04bsu029_u:1109": "vigatajvarā jagati mokṣakarā priyadarśanā paramakāruṇikā /",
  "S04bsu029_u:1110": "śāntendriyā śamaratā bhagavan vandāmi te naravarapravarā // 326 //",
  "S04bsu029_u:1111": "labdhā abhijña jina pañca mayā gagane sthitastava niśāmya giram /",
  "S04bsu029_u:1112": "bhavitāsmi vīra sugatau pratimaḥ vibhajiṣya dharmamamalaṃ jagataḥ // 327 //",
  "S04bsu029_u:1113": "stutvādya sarvaguṇapāragataṃ naradevanāgamahitaṃ sugatam /",
  "S04bsu029_u:1114": "puṇyaṃ yadarjitamidaṃ vipulaṃ jagadāpnuyādapi ca buddhapadam // 328 //",
  "S04bsu029_u:1115": "atha khalu rāṣṭrapāla rājā arciṣmāṃstasyā rātryā atyayenāśroṣītkumārasyāntaḥpure ruditaśabdam /",
  "S04bsu029_u:1116": "śrutvā ca śīghraṃ tvaramāṇarūpo yena ratipradhānaṃ nagaraṃ tenopasaṃkrāmat /",
  "S04bsu029_u:1117": "upasaṃkramyaitadavocat - kiṃ bhavantyo rudanti ?",
  "S04bsu029_u:1118": "tā avocān - puṇyaraśmī rājakumāro na dṛśyate /",
  "S04bsu029_u:1119": "atha khalu rāṣṭrapāla rājā arciṣmān kumārasyārthe chinnapādapa ina dharaṇītale prapatitaḥ /",
  "S04bsu029_u:1120": "sa utthāya dharaṇitalāt sahasraśaśca tannagaraṃ paricarati rudamānaḥ /",
  "S04bsu029_u:1121_0": "atha khalu rāṣṭrapāla yā tasminnagare nagaradevatā sā rājānamarciṣmantametadavocat",
  "S04bsu029_u:1121_1": "- gato mahārāja kumāraḥ pūrvasmin digbhāge siddhārthabuddhiṃ tathāgataṃ darśanāya",
  "S04bsu029_u:1121_2": "vandanāya paryupāsanāya //",
  "S04bsu029_u:1122": "atha khalu rāṣṭrapāla rājā arciṣmān kumārasyāntaḥpureṇa sārdhaṃ caturaśītibhiḥ prāṇakoṭiniyutaśatasahasrairyena pūrvo digbhāgastenopajagāma /",
  "S04bsu029_u:1123": "yena siddhārthabuddhistathāgato 'rhan samyassaṃbuddhastenopasaṃkrāntaḥ /",
  "S04bsu029_u:1124": "upasaṃkramya tasya bhagavataḥ pādau śirasābhivanditvā ekānte 'tiṣṭhat /",
  "S04bsu029_u:1125": "ekāntasthitaśca rājā arciṣmān bhagavantamābhirgāthābhirabhyaṣṭāvīt -",
  "S04bsu029_u:1126": "vandāmi guṇajñānasāgaraṃ naravīraṃ yasya nāsti samaḥ kuto 'dhikastribhave 'smin /",
  "S04bsu029_u:1127": "devendrāsurarājasatkṛtaṃ varasattvaṃ tṛptiṃ naiti jano nirīkṣatastava rūpam // 329 //",
  "S04bsu029_u:1128": "dvātriṃśattava kāyalakṣaṇā suviśuddhā merurvā vararatnacitritaḥ pariśuddhaḥ /",
  "S04bsu029_u:1129": "ślakṣṇaṃ kāñcanavarṇasaṃnibhaṃ jinakāntaṃ vandāmi priyarūpadarśanaṃ munikāyam // 330 //",
  "S04bsu029_u:1130": "[Vaidya,_RP 156]",
  "S04bsu029_u:1131": "kalpānacintya śatāśca koṭiyo vrata cīrṇā buddhakoṭiśatāśca satkṛtā bahukalpān /",
  "S04bsu029_u:1132": "yaṣṭā yajñaśatā acintiyāparimāṇā kāyastena tavābhirājate abhirūpaḥ // 331 //",
  "S04bsu029_u:1133": "dānaśīlasamādhiprajñayāpi ca kṣāntyā vīryadhyānamupāyaśodhitaṃ tava rūpam /",
  "S04bsu029_u:1134": "candrārkamaṇidyutiprabhā na virāji śakrabramhaprabhā na bhāsate purataste // 332 //",
  "S04bsu029_u:1135": "rūpaṃ darśayate manoramaṃ jagadarthe pratibhāsodakacandrasaṃnibhaṃ yatha māyā /",
  "S04bsu029_u:1136": "sarvāsveva ca dikṣu dṛśyate jinakāyo no cā rūpapramāṇu dṛśyate sugatānām // 333 //",
  "S04bsu029_u:1137": "tuṣiteṣu kvacideva dṛśyase nivasaṃstvaṃ vyūḍhamānaśca punaḥ supāṇḍaragajabhūtaḥ /",
  "S04bsu029_u:1138": "mātu kukṣigataśca dṛśyase 'pi ca vīraḥ sarvatrānugato mahāmune nabhatulyaḥ // 334 //",
  "S04bsu029_u:1139": "jātiṃ saṃdarśayase kvacidbhavān diśatāsu gacchan sapta padāni dṛśyase kvacidurvyām /",
  "S04bsu029_u:1140": "hyeṣṭho 'haṃ sanarāmare jage atidevo mociṣye jaga duḥkhasāgarādgira muñcan // 335 //",
  "S04bsu029_u:1141": "dharmasaṃśayu nāsti te mune kvacideva śikṣāṃ cāpi ca loka dṛśyate lipijñāne śāntaṃ dhyānasamādhigocaramanuprāptaṃ strīṇāṃ madhyagataśca dṛśyate kvacideva // 336 //",
  "S04bsu029_u:1142": "tyaktvā mātāpitā mahītale pramadāśca jñātīn śokahatān vimūrcchitān viruvantaḥ /",
  "S04bsu029_u:1143": "niṣkrānto vanavāsamīkṣyase padamekaṃ devākoṭiśataiḥ parivṛto varasattvaḥ // 337 //",
  "S04bsu029_u:1144": "mārāste caturo 'pi nirjitāścirakālaṃ mārān dharṣayamāṇa dṛśyate 'pi ca kṣetre /",
  "S04bsu029_u:1145": "cakraṃ vartayase 'pyacintiyaṃ purimeṇa cakraṃ vartayamāna dṛśyase kṛpayā tvam // 338 //",
  "S04bsu029_u:1146": "[Vaidya,_RP 157]",
  "S04bsu029_u:1147": "nityaṃ śāśvatadṛṣṭisaṃjñitaṃ jagadīkṣya nirvāsya iti vāca bhāṣase pariṣatsu /",
  "S04bsu029_u:1148": "saṃsārābhirataṃ jagatsatatamīkṣya śāntāṃ śītagatiṃ ca nirvṛtiṃ vadasi tvam // 339 //",
  "S04bsu029_u:1149": "puṇyajñānamupāyaprajñato na samaste sphurase kāyaprabhāya tvaṃ mune bahukṣetrān /",
  "S04bsu029_u:1150": "bhāṣante tava varṇa nāyakā diśatāsu vande tvāmasamantagocaraṃ munirājam // 340 //",
  "S04bsu029_u:1151": "vandāmo 'pi ca dharmatāmakhilaprāptaṃ sarvasattvakriyāsu dṛśyase yatha māyā /",
  "S04bsu029_u:1152": "na ca te 'styāgamanaṃ kvacidgamanaṃ vā māyādharma sati pratiṣṭhitamabhivande // 341 //",
  "S04bsu029_u:1153": "sādhu tvaṃ naravīra bhāṣase varamārgaṃ bodhiryena varā hyavāpyate jagadarthe /",
  "S04bsu029_u:1154": "etāmapyahamāśu dharmatāmanubuddhā deśeyaṃ naravīraṃ dhamatāṃ jagadarthe // 342 //",
  "S04bsu029_u:1155": "sarvajñaṃ vigatajvaraṃ naravīraṃ yasya nāsti samaḥ kuto 'dhikastribhave 'smin /",
  "S04bsu029_u:1156": "stutvā puṇyamupārjitaṃ mayā yadiha tena śāntāṃ bodhivarāmanuttarāṃ spṛśatu lokaḥ // 343 //",
  "S04bsu029_u:1157": "atha khalu rāṣṭrapāla sa tathāgataḥ siddhārthabuddhiḥ rājño 'rciṣmato 'dhyāśayaṃ viditvā tathā dharmaṃ deśayāmāsa yathā sarve avaivartikā abhūvannanuttarāyāṃ samyaksaṃbodhau //",
  "S04bsu029_u:1158": "atha khalu rāṣṭrapāla puṇyaraśmī rājakumārastaṃ bhagavantaṃ siddhārthabuddhiṃ tathāgatametadavocat - adhivāsayatu bhagavānasmākāṃ nagare śvobhaktena /",
  "S04bsu029_u:1159": "adhivāsayati ca bhagavān puṇyaraśme rājakumārasya tūṣṇībhāvenānukampāmupādāya //",
  "S04bsu029_u:1160": "atha khalu puṇyaraśmī rājakumārastau mātāpitarau tāśva pramadā āmantrayati sma - anumodayantu bhavantaḥ sarve sahitāḥ sarve samagrāḥ /",
  "S04bsu029_u:1161": "yathālaṃkṛtaṃ ratipradhānaṃ nagaraṃ tathāgatasya niryātayāmuanapekṣaḥ /",
  "S04bsu029_u:1162": "tairekasvareṇānumoditam //",
  "S04bsu029_u:1163": "atha khalu rāṣṭrapāla puṇyaraśmī rājakumāro yathālaṃkṛtaṃ ratipradhānaṃ nagaraṃ tathāgatāya niryātayati sma anapekṣaḥ /",
  "S04bsu029_u:1164": "pañcarasaśatavyūhena ca bhojanena taṃ tathāgataṃ pratipādayati sma sārdhaṃ bhikṣusaṃghena /",
  "S04bsu029_u:1165": "sarveṣāṃ teṣāṃ bhikṣūṇāṃ saptaratnacitān vihārān kārayāmāsa maṇicaṃkramān prajñaptānupari ca ratnajālavitānavitatān vāmadakṣiṇena puṣpavṛkṣasupariniṣṭhitān /",
  "S04bsu029_u:1166": "puṇḍarīkapuṣkariṇyupaśibhitānyubhayato mukhanirmaladūṣyaśatasahasraprajñaptāni [Vaidya,",
  "S04bsu029_u:1167": "_RP 158] śayyāsanāni /",
  "S04bsu029_u:1168": "ekaikasya ca bhikṣorabhivandya cīvaro dīyate sma ekaikaḥ /",
  "S04bsu029_u:1169": "anyonyāni cīvarāṇyanipradīyante divase divase /",
  "S04bsu029_u:1170": "sa tribhirvarṣakoṭibhiḥ styānamiddhaṃ nāvakrāmitavān,",
  "S04bsu029_u:1171": "nātmaprema kṛtavān,",
  "S04bsu029_u:1172": "buddhapūjāṃ prati nānyamanasikāraḥ /",
  "S04bsu029_u:1173": "etasminnantare na kāmavitarkaṃ vitarkitavān,",
  "S04bsu029_u:1174": "na vyāpādavitarkaṃ na vihiṃsāvitarkaṃ na rājyatṛṣṇām /",
  "S04bsu029_u:1175": "sarvathānapekṣo 'bhūtkāye jīvite ca,",
  "S04bsu029_u:1176": "prāgevānyatarasmin bāhyavastuni /",
  "S04bsu029_u:1177": "etasminnantare yadbhagavatā bhāṣitaṃ tatsarvamavadhāritam,",
  "S04bsu029_u:1178": "na ca dvirapi sa tathāgataḥ pṛṣṭaḥ /",
  "S04bsu029_u:1179": "etasminnantare na snāto na sarpitailena vā gātraṃ mrakṣitam,",
  "S04bsu029_u:1180": "na pādadhāvanaṃ kṛtam,",
  "S04bsu029_u:1181": "na klāntasaṃjñotpāditā,",
  "S04bsu029_u:1182": "na jātu niṣaṇṇo 'nyatra bhaktaparibhogārthamuccāraprasrāvaṇārthaṃ ca /",
  "S04bsu029_u:1183": "yasmiṃśca samaye sa tathāgataḥ parinirvṛtastasmin samaye lohitacandranasya citā kāritā /",
  "S04bsu029_u:1184": "yatra sa tathāgato dhmāpitastasminneva ca pṛthivipradeśe varṣaśatasahasraṃ dhātūnāṃ pūjāṃ kṛtavān /",
  "S04bsu029_u:1185": "sarvaṃ jambūdvīpaṃ sarvapuṣpaiḥ sarvamālyaiḥ sarvagandhaiḥ sarvavādyairyāvat sarvapūjāsatkārān kṛtvā pañcāccaturnavatiḥ stūpakoṭyaḥ pratiṣṭhāpitavān /",
  "S04bsu029_u:1186": "te ca stūpāḥ saptaratnamayā ratnajālasaṃchannā muktājālavitānavitatāḥ /",
  "S04bsu029_u:1187": "saptānāṃ ratnānāṃ pañca pañca chatraśatānyekaikasmin stūpe āropitavān /",
  "S04bsu029_u:1188": "sarvatra ca stūpe tūryaśatasahasrāṇi niścāritavān /",
  "S04bsu029_u:1189": "samantataśca jambūdvīpe puṣpavṛkṣān ropitavān /",
  "S04bsu029_u:1190": "ekaikatra dīpyate sarvagandhatailasya /",
  "S04bsu029_u:1191": "sarvagandhamālyavilepanaiśca pūjāmakarot /",
  "S04bsu029_u:1192": "anenopāyena varṣakoṭiṃ pūjāṃ kṝtvāḥ tataḥ pravrajitaḥ /",
  "S04bsu029_u:1193": "sa pravrajitā traicīvariko 'bhavat /",
  "S04bsu029_u:1194": "nityaṃ piṇḍapātacāriko 'naiṣadyikaḥ /",
  "S04bsu029_u:1195": "na jātu pārśvaṃ dattavān,",
  "S04bsu029_u:1196": "na styānamiddhamavakrāmitavān /",
  "S04bsu029_u:1197": "tena nirāmiṣacittena catako varṣakoṭyo dharmadānaṃ dattam /",
  "S04bsu029_u:1198": "na cānenāntaśaḥ /",
  "S04bsu029_u:1199": "sādhukāro 'pi parasyāntikātpratikāṅkṣitaḥ,",
  "S04bsu029_u:1200": "kutaḥ punarlābhasatkāraḥ /",
  "S04bsu029_u:1201": "nāpi klānto 'bhūddharmaśravaṇena dharmadeśanayā ca /",
  "S04bsu029_u:1202": "tasya devatāḥ paricaryāṃ kurvanti sma /",
  "S04bsu029_u:1203": "tasya cānuśikṣitvā sarvajanapado 'ntaḥpuraṃ sarvapādamūlaṃ sarvasahāyāśca pravrajitāḥ //",
  "S04bsu029_u:1204": "atha khalu rāṣṭrapāla śūddhāvāsakāyikānāṃ devaputrāṇāmetadabhavat - puṇyaraśmeranuśikṣamāṇaḥ sarvarājyajanakadaḥ pravrajitaḥ /",
  "S04bsu029_u:1205": "asmābhistasyopasthānaparicaryā kartavyā /",
  "S04bsu029_u:1206": "trayāṇāṃ ratnānāmupasthāna kṛtaṃ bhaviṣyati /",
  "S04bsu029_u:1207": "tasya punastathāgatasya parinirvṛtasya catuḥṣaṣṭivarṣakoṭyaḥ saddharmastasthau /",
  "S04bsu029_u:1208": "sarvasya puṇyaraśminā bhikṣuṇā buddhasahasrasya caivaṃrūpā pūjā kṛtābhūt //",
  "S04bsu029_u:1209": "syātkhalu punaste rāṣṭrapāla etarhi kāṅkṣā vā vimatirvā vicikitsā vā - anyaḥ sa tena kālena tena samayenārciṣmān nāma rājābhūt /",
  "S04bsu029_u:1210": "na khalu punastvayaivaṃ draṣṭavyam /",
  "S04bsu029_u:1211": "tatkasya hetoḥ ?",
  "S04bsu029_u:1212": "amitāyuḥ sa tathāgatastena kālena tena samayenārciṣmānnāma rājābhūt /",
  "S04bsu029_u:1213": "syātkhalu punaste rāṣṭrapāla - anyaḥ sa tena kālena tena samayena puṇyaraśmirnāma rājakumāro 'bhūt /",
  "S04bsu029_u:1214": "na khalu punastvayaivaṃ draṣṭavyam /",
  "S04bsu029_u:1215": "tatkasya hetoḥ ?",
  "S04bsu029_u:1216": "ahaṃ sa tena kālena tena samayena puṇyaraśmirnāma rājakumāro 'bhūt /",
  "S04bsu029_u:1217": "yāpi sā nagaradevatā,",
  "S04bsu029_u:1218": "akṣobhyastathāgato 'bhūt /",
  "S04bsu029_u:1219_0": "[Vaidya,_RP 159] tasmāttarhi rāṣṭrapāla bodhisattvena mahāsattvenānuttarāṃ samyaksaṃbodhimabhisaṃboddhukāmena",
  "S04bsu029_u:1219_1": "tasya puṇyaraśmirājakumārasyāniśikṣitavyamadhyāśayapratipattyā priyāpriyaparityāgitayā",
  "S04bsu029_u:1219_2": "apramādacaryayā - evaṃ duḥkhābhisaṃskārapratilabdhā me 'nuttarā samyaksaṃbodhiriti /",
  "S04bsu029_u:1220": "tatte 'nabhiyuktā lābhasatkāraślokagurukā jñātyadhyavasitā mānahatā lābhahatāstapasvino vihanyante,",
  "S04bsu029_u:1221": "lābhahetoḥ śāsanāddūrībhavanti,",
  "S04bsu029_u:1222_0": "nirarthakaṃ pravrajitāḥ śramaṇadūṣakā bodhisattvakhaṭukāḥ kāyavākcittavaṅkāḥ naimittikāḥ",
  "S04bsu029_u:1222_1": "vitathapratijñāḥ svapratijñātaścyutāḥ cīvarapiṇḍapātaśayyāsanaglānapratyayabhaiṣajyapariṣkāranimittamadhyavasitāḥ /",
  "S04bsu029_u:1223": "ahrīkā anapatrapā acāritrā asaddharmaprasṛtā gocaravirahitā buddhagocarāddūrībhūtā buddhajñānavirahitāḥ mokṣacittavirahitāḥ bodhicittavirahitāḥ /",
  "S04bsu029_u:1224": "tasmāttarhi rāṣṭrapāla imamevaṃrūpaṃ dharmaṃ śrutvā boddhavyam - pāpamitrānyudyuktāni na sevitavyāni lābhārthikānām //",
  "S04bsu029_u:1225": "atha khalu bhagavāṃstasyāṃ velāyāmimā gāthā abhāṣata -",
  "S04bsu029_u:1226": "aprameye daśabalacalite lābhe jñātau parigatahṛdayā /",
  "S04bsu029_u:1227": "hitvā bodhiṃ guṇaśatanicitāṃ lābhārthaṃ te parakulanicatāḥ // 344 //",
  "S04bsu029_u:1228": "dhvāṅkṣā duṣṭā hrīdhṛtirahitā kṣetrārthaṃ te namucivaśagatāḥ /",
  "S04bsu029_u:1229": "kleśādhīnā bhavagatipraṇatā bhāṣantyevaṃ vayamapi guṇinaḥ // 345 //",
  "S04bsu029_u:1230": "kāyo 'raṇye smṛtirapi nagare lābhārthaṃ te caritavikalpe /",
  "S04bsu029_u:1231": "dūre mokṣo nabha iva dharaṇi dūre jāhu bhujagavadetān // 346 //",
  "S04bsu029_u:1232": "buddho dharmo na ca priyavadatāṃ tadvatsaṃgho guṇaśatabharitaḥ /",
  "S04bsu029_u:1233": "hitvā svargaṃ kupathaprayātā aṣṭavighātairbhavaśatavihatāḥ // 347 //",
  "S04bsu029_u:1234": "śrutvaināṃ mama cārikāṃ samupadiṣṭāṃ bhūtādhyāśayato 'tra yujyathā pratipattyā /",
  "S04bsu029_u:1235": "duṣprāpyaṃ bahukalpakoṭibhiḥ kṣaṇaprāptā tasmādatra yathoktadharmatāmabhiyujyet // 348 //",
  "S04bsu029_u:1236": "yo hīcchedvarabodhi budhyituṃ varayāne smāryāstena mahīpate guṇāstasya /",
  "S04bsu029_u:1237": "saṃcintya yathābhūta yoniśaḥ sthātavyamevaṃ bodhi asaṅga ridhyate sugatānām // 349 //",
  "S04bsu029_u:1238": "āryaṃ vaṃśaṃ niṣevate guṇaprekṣī jñānaṃ tatra utpādayecchu ivātra /",
  "S04bsu029_u:1239": "mā evaṃ pravijahya śāsanaṃ guṇamaṇḍaṃ sarvāsvetagatīṣu pañcasū yatha bālāḥ // 350 //",
  "S04bsu029_u:1240": "[Vaidya,_RP 160]",
  "S04bsu029_u:1241": "śailāraṇyaguhānijāsino bhavateha tatrasthāśca ma ātma manyathā paṭapaṃsī /",
  "S04bsu029_u:1242": "ātmānaṃ paribhāṣathā satatanitya - manusmaranto buddhakoṭi virāgitā purimā ye // 351 //",
  "S04bsu029_u:1243": "kāye jīvita tṛṣṇa utsṛha anapekṣā dharme yujyata tīvra gauravaṃ janayitvā /",
  "S04bsu029_u:1244": "pratipattiśca mayāpi bhāṣitā iha sūtre paścā bodhi na teṣu durlabhā iha sthitvā // 352 //",
  "S04bsu029_u:1245": "ye yuktāśca ihāpi harṣitā jinayāne śrutvā yukta sudurmanā bhavitāraḥ /",
  "S04bsu029_u:1246": "tasmādvai janayeta śāsane adhimuktiṃ mā paścādanutāpa bheṣyathā vicaramāṇāḥ // 353 //",
  "S04bsu029_u:1247": "yaśca punā rāṣṭrapāla bodhisattvaḥ pañcapāramitāsu caret,",
  "S04bsu029_u:1248": "yaśceha dharmaparyāyapratipatyā saṃpādayet - ahamatra śikṣiṣye 'hamatra saṃvare sthāsyāmi /",
  "S04bsu029_u:1249": "eṣa puṇyaskandho 'sya puṇyaskandhasya purataḥ śatatamāmapi kalāṃ nopaiti sahasratamāmapi śatasahasratamāmapi koṭiśatasahasratamāmapi,",
  "S04bsu029_u:1250": "saṃkhyāmapi kalāmapi gaṇanāmapi upamāmapi upanisāmapi dhṛtipadamapi nopaiti /",
  "S04bsu029_u:1251": "asmin khalu punardharmaparyāye bhāsyamāṇe triṃśatāṃ niyutānāṃ sadevamānuṣāsurāyāśca prajāyā anutpadantapūrvāṇyanuttarasyāṃ samyaksaṃbodhau cittānyutpannāni /",
  "S04bsu029_u:1252": "avaivartyāścābhūvannanuttarasyāḥ samyaksambodheḥ /",
  "S04bsu029_u:1253": "saptānāṃ ca bhikṣusahasrāṇāmanupādāyāsravebhyaścittāni vimuktāni //",
  "S04bsu029_u:1254": "atha khalu āyuṣmān rāṣṭrapālo bhagavantametadavocat - kiṃnāmāyaṃ bhagavan dharmaparyāyaḥ,",
  "S04bsu029_u:1255": "kathaṃ cainaḥ dhārayāmi ?",
  "S04bsu029_u:1256": "evamukte bhagavānāyuṣmantaṃ rāṣṭrapālametadavocat - amoghapratijñāviśuddhamiti nāma dhāraya /",
  "S04bsu029_u:1257": "satpuruṣavikrīḍitaṃ bodhisattvacaryāviniścayaṃ nāma dhāraya /",
  "S04bsu029_u:1258": "arthapāripūrī ca nāma dhāraya //",
  "S04bsu029_u:1259": "idamavocadbhagavān /",
  "S04bsu029_u:1260": "āttamanā āyuṣmān rāṣṭrapālaḥ sadevamānuṣāsuragandharvaśca loko bhagavato bhāṣitamabhyanandan //",
  "S04bsu029_u:1261": "iti puṇyaraśmeḥ satpuruṣasya pūrvayogasūtraratnarājaṃ samāptam //",
  "S04bsu029_u:1262": "āryarāṣṭrapālaparipṛcchā nāma mahāyānasūtraṃ samāptam //",
  "S04bsu029_u:1263": "(Vaidya, RP 161-164): ślokasūcī"
}