{
    "GE07mbh_05_u:001.000-0001_01": "nārāyaṇaṃ namaskṛtya naraṃ caiva narottamam",
    "GE07mbh_05_u:001.000-0001_02": "devīṃ sarasvatīṃ caiva tato jayam udīrayet janamejaya uvāca",
    "GE07mbh_05_u:001.000-0002_01": "evaṃ nirvartya codvāhaṃ saṃgataḥ saha bandhubhiḥ",
    "GE07mbh_05_u:001.000-0002_02": "kāḥ kathāś ca cakārāsau vaiśaṃpāyana kīrtaya",
    "GE07mbh_05_u:001.000-0003_01": "mahābhāratayaṣṭir vaḥ suparvavyāsavaṃśajā",
    "GE07mbh_05_u:001.000-0003_02": "skhalatām avalambāya jāyatāṃ bhavavartmani",
    "GE07mbh_05_u:001.000-0004_01": "vṛtte vivāhe hṛṣṭātmā yad uvāca yudhiṣṭhiraḥ",
    "GE07mbh_05_u:001.000-0004_02": "tat sarvaṃ kathayasveha kṛtavanto yad uttaram",
    "GE07mbh_05_u:001.000-0005_01": "abhraśyāmaḥ piṅgajaṭābaddhakalāpaḥ",
    "GE07mbh_05_u:001.000-0005_02": "prāṃśur daṇḍī",
    "GE07mbh_05_u:001.000-0005_03": "sākṣāl lokān pāvayamānaḥ kavimukhyaḥ",
    "GE07mbh_05_u:001.000-0005_04": "pārāśaryaḥ parvasu rūpaṃ vivṛṇotu",
    "GE07mbh_05_u:001.000-0006_01": "oṃ vyāsaṃ vasiṣṭhanaptāraṃ śakteḥ pautram akalmaṣam",
    "GE07mbh_05_u:001.000-0006_02": "parāśarātmajaṃ vande śukatātaṃ taponidhim",
    "GE07mbh_05_u:001.000-0006_03": "vyāsāya viṣṇurūpāya vyāsarūpāya viṣṇave",
    "GE07mbh_05_u:001.000-0006_04": "namo vai brahmanidhaye vāsiṣṭhāya namo namaḥ",
    "GE07mbh_05_u:001.001": "vaiśaṃpāyana uvāca",
    "GE07mbh_05_u:001.001a": "kṛtvā vivāhaṃ tu kurupravīrās; tadābhimanyor muditasvapakṣāḥ",
    "GE07mbh_05_u:001.001c": "viśramya catvāry uṣasaḥ pratītāḥ; sabhāṃ virāṭasya tato 'bhijagmuḥ",
    "GE07mbh_05_u:001.002a": "sabhā tu sā matsyapateḥ samṛddhā; maṇipravekottamaratnacitrā",
    "GE07mbh_05_u:001.002c": "nyastāsanā mālyavatī sugandhā; tām abhyayus te nararājavaryāḥ",
    "GE07mbh_05_u:001.003a": "athāsanāny āviśatāṃ purastād; ubhau virāṭadrupadau narendrau",
    "GE07mbh_05_u:001.003c": "vṛddhaś ca mānyaḥ pṛthivīpatīnāṃ; pitāmaho rāmajanārdanābhyām",
    "GE07mbh_05_u:001.004a": "pāñcālarājasya samīpatas tu; śinipravīraḥ saharauhiṇeyaḥ",
    "GE07mbh_05_u:001.004c": "matsyasya rājñas tu susaṃnikṛṣṭau; janārdanaś caiva yudhiṣṭhiraś ca",
    "GE07mbh_05_u:001.005a": "sutāś ca sarve drupadasya rājño; bhīmārjunau mādravatīsutau ca",
    "GE07mbh_05_u:001.005c": "pradyumnasāmbau ca yudhi pravīrau; virāṭaputraś ca sahābhimanyuḥ",
    "GE07mbh_05_u:001.006a": "sarve ca śūrāḥ pitṛbhiḥ samānā; vīryeṇa rūpeṇa balena caiva",
    "GE07mbh_05_u:001.006c": "upāviśan draupadeyāḥ kumārāḥ; suvarṇacitreṣu varāsaneṣu",
    "GE07mbh_05_u:001.007a": "tathopaviṣṭeṣu mahāratheṣu; vibhrājamānāmbarabhūṣaṇeṣu",
    "GE07mbh_05_u:001.007c": "rarāja sā rājavatī samṛddhā; grahair iva dyaur vimalair upetā",
    "GE07mbh_05_u:001.008a": "tataḥ kathās te samavāyayuktāḥ; kṛtvā vicitrāḥ puruṣapravīrāḥ",
    "GE07mbh_05_u:001.008c": "tasthur muhūrtaṃ paricintayantaḥ; kṛṣṇaṃ nṛpās te samudīkṣamāṇāḥ",
    "GE07mbh_05_u:001.009a": "kathāntam āsādya ca mādhavena; saṃghaṭṭitāḥ pāṇḍavakāryahetoḥ",
    "GE07mbh_05_u:001.009b-0007_01": "kṛṣṇena vṛṣṇipravareṇa tatra",
    "GE07mbh_05_u:001.009c": "te rājasiṃhāḥ sahitā hy aśṛṇvan; vākyaṃ mahārthaṃ ca mahodayaṃ ca",
    "GE07mbh_05_u:001.010": "kṛṣṇa uvāca",
    "GE07mbh_05_u:001.010a": "sarvair bhavadbhir viditaṃ yathāyaṃ; yudhiṣṭhiraḥ saubalenākṣavatyām",
    "GE07mbh_05_u:001.010c": "jito nikṛtyāpahṛtaṃ ca rājyaṃ; punaḥ pravāse samayaḥ kṛtaś ca",
    "GE07mbh_05_u:001.011a": "śaktair vijetuṃ tarasā mahīṃ ca; satye sthitais tac caritaṃ yathāvat",
    "GE07mbh_05_u:001.011c": "pāṇḍoḥ sutais tad vratam ugrarūpaṃ; varṣāṇi ṣaṭ sapta ca bhāratāgryaiḥ",
    "GE07mbh_05_u:001.012a": "trayodaśaś caiva sudustaro 'yam; ajñāyamānair bhavatāṃ samīpe",
    "GE07mbh_05_u:001.012c": "kleśān asahyāṃś ca titikṣamāṇair; yathoṣitaṃ tad viditaṃ ca sarvam",
    "GE07mbh_05_u:001.012-0008_01": "etaiḥ parapreṣyaniyogayuktair",
    "GE07mbh_05_u:001.012-0008_02": "icchadbhir āptaṃ svakulena rājyam",
    "GE07mbh_05_u:001.013a": "evaṃ gate dharmasutasya rājño; duryodhanasyāpi ca yad dhitaṃ syāt",
    "GE07mbh_05_u:001.013c": "tac cintayadhvaṃ kurupāṇḍavānāṃ; dharmyaṃ ca yuktaṃ ca yaśaskaraṃ ca",
    "GE07mbh_05_u:001.014a": "adharmayuktaṃ ca na kāmayeta; rājyaṃ surāṇām api dharmarājaḥ",
    "GE07mbh_05_u:001.014c": "dharmārthayuktaṃ ca mahīpatitvaṃ; grāme 'pi kasmiṃś cid ayaṃ bubhūṣet",
    "GE07mbh_05_u:001.015a": "pitryaṃ hi rājyaṃ viditaṃ nṛpāṇāṃ; yathāpakṛṣṭaṃ dhṛtarāṣṭraputraiḥ",
    "GE07mbh_05_u:001.015c": "mithyopacāreṇa tathāpy anena; kṛcchraṃ mahat prāptam asahyarūpam",
    "GE07mbh_05_u:001.016a": "na cāpi pārtho vijito raṇe taiḥ; svatejasā dhṛtarāṣṭrasya putraiḥ",
    "GE07mbh_05_u:001.016c": "tathāpi rājā sahitaḥ suhṛdbhir; abhīpsate 'nāmayam eva teṣām",
    "GE07mbh_05_u:001.017a": "yat tat svayaṃ pāṇḍusutair vijitya; samāhṛtaṃ bhūmipatīn nipīḍya",
    "GE07mbh_05_u:001.017c": "tat prārthayante puruṣapravīrāḥ; kuntīsutā mādravatīsutau ca",
    "GE07mbh_05_u:001.018a": "bālās tv ime tair vividhair upāyaiḥ; saṃprārthitā hantum amitrasāhāḥ",
    "GE07mbh_05_u:001.018c": "rājyaṃ jihīrṣadbhir asadbhir ugraiḥ; sarvaṃ ca tad vo viditaṃ yathāvat",
    "GE07mbh_05_u:001.019a": "teṣāṃ ca lobhaṃ prasamīkṣya vṛddhaṃ; dharmātmatāṃ cāpi yudhiṣṭhirasya",
    "GE07mbh_05_u:001.019c": "saṃbandhitāṃ cāpi samīkṣya teṣāṃ; matiṃ kurudhvaṃ sahitāḥ pṛthak ca",
    "GE07mbh_05_u:001.020a": "ime ca satye 'bhiratāḥ sadaiva; taṃ pārayitvā samayaṃ yathāvat",
    "GE07mbh_05_u:001.020c": "ato 'nyathā tair upacaryamāṇā; hanyuḥ sametān dhṛtarāṣṭraputrān",
    "GE07mbh_05_u:001.021a": "tair viprakāraṃ ca niśamya rājñaḥ; suhṛjjanās tān parivārayeyuḥ",
    "GE07mbh_05_u:001.021c": "yuddhena bādheyur imāṃs tathaiva; tair vadhyamānā yudhi tāṃś ca hanyuḥ",
    "GE07mbh_05_u:001.021d-0009_01": "tyaktās tathā bandhujanena cāmī",
    "GE07mbh_05_u:001.021d-0009_02": "dharmeṇa vairīn nihatāś ca hanyuḥ",
    "GE07mbh_05_u:001.022a": "tathāpi neme 'lpatayā samarthās; teṣāṃ jayāyeti bhaven mataṃ vaḥ",
    "GE07mbh_05_u:001.022c": "sametya sarve sahitāḥ suhṛdbhis; teṣāṃ vināśāya yateyur eva",
    "GE07mbh_05_u:001.023a": "duryodhanasyāpi mataṃ yathāvan; na jñāyate kiṃ nu kariṣyatīti",
    "GE07mbh_05_u:001.023c": "ajñāyamāne ca mate parasya; kiṃ syāt samārabhyatamaṃ mataṃ vaḥ",
    "GE07mbh_05_u:001.024a": "tasmād ito gacchatu dharmaśīlaḥ; śuciḥ kulīnaḥ puruṣo 'pramattaḥ",
    "GE07mbh_05_u:001.024c": "dūtaḥ samarthaḥ praśamāya teṣāṃ; rājyārdhadānāya yudhiṣṭhirasya",
    "GE07mbh_05_u:001.025a": "niśamya vākyaṃ tu janārdanasya; dharmārthayuktaṃ madhuraṃ samaṃ ca",
    "GE07mbh_05_u:001.025c": "samādade vākyam athāgrajo 'sya; saṃpūjya vākyaṃ tad atīva rājan",
    "GE07mbh_05_u:002.001": "baladeva uvāca",
    "GE07mbh_05_u:002.001a": "śrutaṃ bhavadbhir gadapūrvajasya; vākyaṃ yathā dharmavad arthavac ca",
    "GE07mbh_05_u:002.001c": "ajātaśatroś ca hitaṃ hitaṃ ca; duryodhanasyāpi tathaiva rājñaḥ",
    "GE07mbh_05_u:002.002a": "ardhaṃ hi rājyasya visṛjya vīrāḥ; kuntīsutās tasya kṛte yatante",
    "GE07mbh_05_u:002.002a-0010_01": "jitā gatāraṇyam itaḥ purā te",
    "GE07mbh_05_u:002.002b-0011_01": "mādrīsutau caiva kurupravīrau",
    "GE07mbh_05_u:002.002c": "pradāya cārdhaṃ dhṛtarāṣṭraputraḥ; sukhī sahāsmābhir atīva modet",
    "GE07mbh_05_u:002.003a": "labdhvā hi rājyaṃ puruṣapravīrāḥ; samyak pravṛtteṣu pareṣu caiva",
    "GE07mbh_05_u:002.003c": "dhruvaṃ praśāntāḥ sukham āviśeyus; teṣāṃ praśāntiś ca hitaṃ prajānām",
    "GE07mbh_05_u:002.003d-0012_01": "tato vināśaḥ kurupāṇḍavānāṃ",
    "GE07mbh_05_u:002.003d-0012_02": "sabāndhavānāṃ bhavitācireṇa",
    "GE07mbh_05_u:002.003d-0012_03": "tasmād yad uktaṃ madhusūdanena",
    "GE07mbh_05_u:002.003d-0012_04": "tat sarvalokasya hitaṃ yatadhvam",
    "GE07mbh_05_u:002.004a": "duryodhanasyāpi mataṃ ca vettuṃ; vaktuṃ ca vākyāni yudhiṣṭhirasya",
    "GE07mbh_05_u:002.004b-0013_01": "prayātu dūtaḥ puruṣaḥ pradhāno",
    "GE07mbh_05_u:002.004b-0013_02": "hitāya teṣāṃ ca tathaiva caiṣām",
    "GE07mbh_05_u:002.004c": "priyaṃ mama syād yadi tatra kaś cid; vrajec chamārthaṃ kurupāṇḍavānām",
    "GE07mbh_05_u:002.005a": "sa bhīṣmam āmantrya kurupravīraṃ; vaicitravīryaṃ ca mahānubhāvam",
    "GE07mbh_05_u:002.005c": "droṇaṃ saputraṃ viduraṃ kṛpaṃ ca; gāndhārarājaṃ ca sasūtaputram",
    "GE07mbh_05_u:002.006a": "sarve ca ye 'nye dhṛtarāṣṭraputrā; balapradhānā nigamapradhānāḥ",
    "GE07mbh_05_u:002.006c": "sthitāś ca dharmeṣu yathā svakeṣu; lokapravīrāḥ śrutakālavṛddhāḥ",
    "GE07mbh_05_u:002.007a": "eteṣu sarveṣu samāgateṣu; paureṣu vṛddheṣu ca saṃgateṣu",
    "GE07mbh_05_u:002.007c": "bravītu vākyaṃ praṇipātayuktaṃ; kuntīsutasyārthakaraṃ yathā syāt",
    "GE07mbh_05_u:002.008a": "sarvāsv avasthāsu ca te na kauṭyād; grasto hi so 'rtho balam āśritais taiḥ",
    "GE07mbh_05_u:002.008c": "priyābhyupetasya yudhiṣṭhirasya; dyūte pramattasya hṛtaṃ ca rājyam",
    "GE07mbh_05_u:002.009a": "nivāryamāṇaś ca kurupravīraiḥ; sarvaiḥ suhṛdbhir hy ayam apy atajjñaḥ",
    "GE07mbh_05_u:002.009b-0014_01": "sa dīvyamānaḥ pratidīvya cainaṃ",
    "GE07mbh_05_u:002.009c": "gāndhārarājasya sutaṃ matākṣaṃ; samāhvayed devitum ājamīḍhaḥ",
    "GE07mbh_05_u:002.009c-0015_01": "hitvā hi karṇaṃ ca suyodhanaṃ ca",
    "GE07mbh_05_u:002.010a": "durodarās tatra sahasraśo 'nye; yudhiṣṭhiro yān viṣaheta jetum",
    "GE07mbh_05_u:002.010c": "utsṛjya tān saubalam eva cāyaṃ; samāhvayat tena jito 'kṣavatyām",
    "GE07mbh_05_u:002.011a": "sa dīvyamānaḥ pratidevanena; akṣeṣu nityaṃ suparāṅmukheṣu",
    "GE07mbh_05_u:002.011c": "saṃrambhamāṇo vijitaḥ prasahya; tatrāparādhaḥ śakuner na kaś cit",
    "GE07mbh_05_u:002.012a": "tasmāt praṇamyaiva vaco bravītu; vaicitravīryaṃ bahusāmayuktam",
    "GE07mbh_05_u:002.012c": "tathā hi śakyo dhṛtarāṣṭraputraḥ; svārthe niyoktuṃ puruṣeṇa tena",
    "GE07mbh_05_u:002.012d-0016_01": "ayuddham ākāṅkṣata kauravāṇāṃ",
    "GE07mbh_05_u:002.012d-0016_02": "sāmnaiva duryodhanam āhvayadhvam",
    "GE07mbh_05_u:002.012d-0016_03": "sāmnā jito 'rtho 'rthakaro bhaveta",
    "GE07mbh_05_u:002.012d-0016_04": "yuddhe 'nayo bhavitā neha so 'rthaḥ",
    "GE07mbh_05_u:002.013": "vaiśaṃpāyana uvāca",
    "GE07mbh_05_u:002.013a": "evaṃ bruvaty eva madhupravīre; śinipravīraḥ sahasotpapāta",
    "GE07mbh_05_u:002.013c": "tac cāpi vākyaṃ parinindya tasya; samādade vākyam idaṃ samanyuḥ",
    "GE07mbh_05_u:003.001": "sātyakir uvāca",
    "GE07mbh_05_u:003.001a": "yādṛśaḥ puruṣasyātmā tādṛśaṃ saṃprabhāṣate",
    "GE07mbh_05_u:003.001c": "yathārūpo 'ntarātmā te tathārūpaṃ prabhāṣase",
    "GE07mbh_05_u:003.002a": "santi vai puruṣāḥ śūrāḥ santi kāpuruṣās tathā",
    "GE07mbh_05_u:003.002c": "ubhāv etau dṛḍhau pakṣau dṛśyete puruṣān prati",
    "GE07mbh_05_u:003.003a": "ekasminn eva jāyete kule klībamahārathau",
    "GE07mbh_05_u:003.003c": "phalāphalavatī śākhe yathaikasmin",
    "GE07mbh_05_u:003.004a": "nābhyasūyāmi te vākyaṃ bruvato lāṅgaladhvaja",
    "GE07mbh_05_u:003.004c": "ye tu śṛṇvanti te vākyaṃ tān asūyāmi mādhava",
    "GE07mbh_05_u:003.005a": "kathaṃ hi dharmarājasya doṣam alpam api bruvan",
    "GE07mbh_05_u:003.005c": "labhate pariṣanmadhye vyāhartum akutobhayaḥ",
    "GE07mbh_05_u:003.006a": "samāhūya mahātmānaṃ jitavanto 'kṣakovidāḥ",
    "GE07mbh_05_u:003.006c": "anakṣajñaṃ yathāśraddhaṃ teṣu dharmajayaḥ kutaḥ",
    "GE07mbh_05_u:003.007a": "yadi kuntīsutaṃ gehe krīḍantaṃ bhrātṛbhiḥ saha",
    "GE07mbh_05_u:003.007c": "abhigamya jayeyus te tat teṣāṃ dharmato bhavet",
    "GE07mbh_05_u:003.008a": "samāhūya tu rājānaṃ kṣatradharmarataṃ sadā",
    "GE07mbh_05_u:003.008c": "nikṛtyā jitavantas te kiṃ nu teṣāṃ paraṃ śubham",
    "GE07mbh_05_u:003.009a": "kathaṃ praṇipatec cāyam iha kṛtvā paṇaṃ param",
    "GE07mbh_05_u:003.009c": "vanavāsād vimuktas tu prāptaḥ paitāmahaṃ padam",
    "GE07mbh_05_u:003.010a": "yady ayaṃ paravittāni kāmayeta yudhiṣṭhiraḥ",
    "GE07mbh_05_u:003.010c": "evam apy ayam atyantaṃ parān nārhati yācitum",
    "GE07mbh_05_u:003.011a": "kathaṃ ca dharmayuktās te na ca rājyaṃ jihīrṣavaḥ",
    "GE07mbh_05_u:003.011c": "nivṛttavāsān kaunteyān ya āhur viditā iti",
    "GE07mbh_05_u:003.012a": "anunītā hi bhīṣmeṇa droṇena ca mahātmanā",
    "GE07mbh_05_u:003.012c": "na vyavasyanti pāṇḍūnāṃ pradātuṃ paitṛkaṃ vasu",
    "GE07mbh_05_u:003.013a": "ahaṃ tu tāñ śitair bāṇair anunīya raṇe balāt",
    "GE07mbh_05_u:003.013c": "pādayoḥ pātayiṣyāmi kaunteyasya mahātmanaḥ",
    "GE07mbh_05_u:003.014a": "atha te na vyavasyanti praṇipātāya dhīmataḥ",
    "GE07mbh_05_u:003.014c": "gamiṣyanti sahāmātyā yamasya sadanaṃ prati",
    "GE07mbh_05_u:003.014d-0017_01": "daśāśā chādayantaṃ mām ekavīraṃ madotkaṭam",
    "GE07mbh_05_u:003.014d-0017_02": "vijiṣṇuṃ manyate loko yudhyantaṃ ca mahītale",
    "GE07mbh_05_u:003.014d-0017_03": "satyaṃ mamāntevāsitvaṃ jayasya jayaśālinaḥ",
    "GE07mbh_05_u:003.014d-0017_04": "chinadmi yadi khaḍgena bhīṣmādīnāṃ śirāṃsy aham",
    "GE07mbh_05_u:003.015a": "na hi te yuyudhānasya saṃrabdhasya yuyutsataḥ",
    "GE07mbh_05_u:003.015c": "vegaṃ samarthāḥ saṃsoḍhuṃ vajrasyeva mahīdharāḥ",
    "GE07mbh_05_u:003.016a": "ko hi gāṇḍīvadhanvānaṃ kaś ca cakrāyudhaṃ yudhi",
    "GE07mbh_05_u:003.016c": "māṃ cāpi viṣahet ko nu kaś ca bhīmaṃ durāsadam",
    "GE07mbh_05_u:003.017a": "yamau ca dṛḍhadhanvānau yamakalpau mahādyutī",
    "GE07mbh_05_u:003.017b-0018_01": "virāṭadrupadau vīrau yamakālopamadyutī",
    "GE07mbh_05_u:003.017c": "ko jijīviṣur āsīded dhṛṣṭadyumnaṃ ca pārṣatam",
    "GE07mbh_05_u:003.018a": "pañcemān pāṇḍaveyāṃś ca draupadyāḥ kīrtivardhanān",
    "GE07mbh_05_u:003.018c": "samapramāṇān pāṇḍūnāṃ samavīryān madotkaṭān",
    "GE07mbh_05_u:003.019a": "saubhadraṃ ca maheṣvāsam amarair api duḥsaham",
    "GE07mbh_05_u:003.019c": "gadapradyumnasāmbāṃś ca kālavajrānalopamān",
    "GE07mbh_05_u:003.020a": "te vayaṃ dhṛtarāṣṭrasya putraṃ śakuninā saha",
    "GE07mbh_05_u:003.020c": "karṇena ca nihatyājāv abhiṣekṣyāma pāṇḍavam",
    "GE07mbh_05_u:003.021a": "nādharmo vidyate kaś cic chatrūn hatvātatāyinaḥ",
    "GE07mbh_05_u:003.021c": "adharmyam ayaśasyaṃ ca śātravāṇāṃ prayācanam",
    "GE07mbh_05_u:003.021d-0019_01": "agnido garadaś caiva śastrapāṇir dhanāpahaḥ",
    "GE07mbh_05_u:003.021d-0019_02": "kṣetradāraharaś caiva ṣaḍ ete hy ātatāyinaḥ",
    "GE07mbh_05_u:003.021d-0019_03": "ātatāyinam āyāntam api vedāntavādinam",
    "GE07mbh_05_u:003.021d-0019_04": "jighāṃsantaṃ jighāṃsīyān na tena brahmahā bhavet",
    "GE07mbh_05_u:003.022a": "hṛdgatas tasya yaḥ kāmas taṃ kurudhvam atandritāḥ",
    "GE07mbh_05_u:003.022c": "nisṛṣṭaṃ dhṛtarāṣṭreṇa rājyaṃ prāpnotu pāṇḍavaḥ",
    "GE07mbh_05_u:003.023a": "adya pāṇḍusuto rājyaṃ labhatāṃ vā yudhiṣṭhiraḥ",
    "GE07mbh_05_u:003.023c": "nihatā vā raṇe sarve svapsyanti vasudhātale",
    "GE07mbh_05_u:004.001": "drupada uvāca",
    "GE07mbh_05_u:004.001a": "evam etan mahābāho bhaviṣyati na saṃśayaḥ",
    "GE07mbh_05_u:004.001c": "na hi duryodhano rājyaṃ madhureṇa pradāsyati",
    "GE07mbh_05_u:004.002a": "anuvartsyati taṃ cāpi dhṛtarāṣṭraḥ sutapriyaḥ",
    "GE07mbh_05_u:004.002c": "bhīṣmadroṇau ca kārpaṇyān maurkhyād rādheyasaubalau",
    "GE07mbh_05_u:004.003a": "baladevasya vākyaṃ tu mama jñāne na yujyate",
    "GE07mbh_05_u:004.003c": "etad dhi puruṣeṇāgre kāryaṃ sunayam icchatā",
    "GE07mbh_05_u:004.004a": "na tu vācyo mṛdu vaco dhārtarāṣṭraḥ kathaṃ cana",
    "GE07mbh_05_u:004.004c": "na hi mārdavasādhyo 'sau pāpabuddhir mato mama",
    "GE07mbh_05_u:004.005a": "gardabhe mārdavaṃ kuryād goṣu tīkṣṇaṃ samācaret",
    "GE07mbh_05_u:004.005c": "mṛdu duryodhane vākyaṃ yo brūyāt pāpacetasi",
    "GE07mbh_05_u:004.005d-0020_01": "aham eko 'pi jeṣyāmi prāk caiva prahiṇomi tam",
    "GE07mbh_05_u:004.005d-0020_02": "nāhaṃ kuryāṃ yad etad vai viśvāsād eva śāśvatam",
    "GE07mbh_05_u:004.005d-0021_01": "aham eko vijeṣyāmi prāhatān saṃvidhāya ca",
    "GE07mbh_05_u:004.005d-0021_02": "nāhaṃ karomi tadvākyaṃ praṇipātanapūrvakam",
    "GE07mbh_05_u:004.006a": "mṛdu vai manyate pāpo bhāṣyamāṇam aśaktijam",
    "GE07mbh_05_u:004.006c": "jitam arthaṃ vijānīyād abudho mārdave sati",
    "GE07mbh_05_u:004.007a": "etac caiva kariṣyāmo yatnaś ca kriyatām iha",
    "GE07mbh_05_u:004.007c": "prasthāpayāma mitrebhyo balāny udyojayantu naḥ",
    "GE07mbh_05_u:004.008a": "śalyasya dhṛṣṭaketoś ca jayatsenasya cābhibhoḥ",
    "GE07mbh_05_u:004.008c": "kekayānāṃ ca sarveṣāṃ dūtā gacchantu śīghragāḥ",
    "GE07mbh_05_u:004.009a": "sa tu duryodhano nūnaṃ preṣayiṣyati sarvaśaḥ",
    "GE07mbh_05_u:004.009b-0022_01": "tāvad dūtān vayaṃ tūrṇaṃ preṣayiṣyāma māciram",
    "GE07mbh_05_u:004.009b-0022_02": "sa tu duryodhano nūnaṃ preṣayiṣyati tān nṛpān",
    "GE07mbh_05_u:004.009c": "pūrvābhipannāḥ santaś ca bhajante pūrvacodakam",
    "GE07mbh_05_u:004.010a": "tat tvaradhvaṃ narendrāṇāṃ pūrvam eva pracodane",
    "GE07mbh_05_u:004.010c": "mahad dhi kāryaṃ voḍhavyam iti me vartate matiḥ",
    "GE07mbh_05_u:004.011a": "śalyasya preṣyatāṃ śīghraṃ ye ca tasyānugā nṛpāḥ",
    "GE07mbh_05_u:004.011c": "bhagadattāya rājñe ca pūrvasāgaravāsine",
    "GE07mbh_05_u:004.012a": "amitaujase tathogrāya hārdikyāyāhukāya ca",
    "GE07mbh_05_u:004.012c": "dīrghaprajñāya mallāya rocamānāya cābhibho",
    "GE07mbh_05_u:004.013a": "ānīyatāṃ bṛhantaś ca senābinduś ca pārthivaḥ",
    "GE07mbh_05_u:004.013c": "pāpajit prativindhyaś ca citravarmā suvāstukaḥ",
    "GE07mbh_05_u:004.014a": "bāhlīko muñjakeśaś ca caidyādhipatir eva ca",
    "GE07mbh_05_u:004.014c": "supārśvaś ca subāhuś ca pauravaś ca mahārathaḥ",
    "GE07mbh_05_u:004.015a": "śakānāṃ pahlavānāṃ ca daradānāṃ ca ye nṛpāḥ",
    "GE07mbh_05_u:004.015c": "kāmbojā ṛṣikā ye ca paścimānūpakāś ca ye",
    "GE07mbh_05_u:004.016a": "jayatsenaś ca kāśyaś ca tathā pañcanadā nṛpāḥ",
    "GE07mbh_05_u:004.016c": "krāthaputraś ca durdharṣaḥ pārvatīyāś ca ye nṛpāḥ",
    "GE07mbh_05_u:004.017a": "jānakiś ca suśarmā ca maṇimān pautimatsyakaḥ",
    "GE07mbh_05_u:004.017c": "pāṃsurāṣṭrādhipaś caiva dhṛṣṭaketuś ca vīryavān",
    "GE07mbh_05_u:004.018a": "auḍraś ca daṇḍadhāraś ca bṛhatsenaś ca vīryavān",
    "GE07mbh_05_u:004.018c": "aparājito niṣādaś ca śreṇimān vasumān api",
    "GE07mbh_05_u:004.019a": "bṛhadbalo mahaujāś ca bāhuḥ parapuraṃjayaḥ",
    "GE07mbh_05_u:004.019c": "samudraseno rājā ca saha putreṇa vīryavān",
    "GE07mbh_05_u:004.020a": "adāriś ca nadījaś ca karṇaveṣṭaś ca pārthivaḥ",
    "GE07mbh_05_u:004.020c": "samarthaś ca suvīraś ca mārjāraḥ kanyakas tathā",
    "GE07mbh_05_u:004.020c-0023_01": "**** **** eko vīryabalotkaṭaḥ",
    "GE07mbh_05_u:004.020c-0023_02": "vīrabāhuḥ subāhuś",
    "GE07mbh_05_u:004.020d-0024_01": "vīrabāhuś ca durdharṣo bhūmipo jālakīṭakaḥ",
    "GE07mbh_05_u:004.021a": "mahāvīraś ca kadruś ca nikaras tumulaḥ krathaḥ",
    "GE07mbh_05_u:004.021c": "nīlaś ca vīradharmā ca bhūmipālaś ca vīryavān",
    "GE07mbh_05_u:004.022a": "durjayo dantavaktraś ca rukmī ca janamejayaḥ",
    "GE07mbh_05_u:004.022c": "āṣāḍho vāyuvegaś ca pūrvapālī ca pārthivaḥ",
    "GE07mbh_05_u:004.022d-0025_01": "ārṣo devā budhaḥ sūtas tathā harihayopamaḥ",
    "GE07mbh_05_u:004.023a": "bhūritejā devakaś ca ekalavyasya cātmajaḥ",
    "GE07mbh_05_u:004.023c": "kārūṣakāś ca rājānaḥ kṣemadhūrtiś ca vīryavān",
    "GE07mbh_05_u:004.024a": "udbhavaḥ kṣemakaś caiva vāṭadhānaś ca pārthivaḥ",
    "GE07mbh_05_u:004.024c": "śrutāyuś ca dṛḍhāyuś ca śālvaputraś ca vīryavān",
    "GE07mbh_05_u:004.025a": "kumāraś ca kaliṅgānām īśvaro yuddhadurmadaḥ",
    "GE07mbh_05_u:004.025c": "eteṣāṃ preṣyatāṃ śīghram etad dhi mama rocate",
    "GE07mbh_05_u:004.026a": "ayaṃ ca brāhmaṇaḥ śīghraṃ mama rājan purohitaḥ",
    "GE07mbh_05_u:004.026c": "preṣyatāṃ dhṛtarāṣṭrāya vākyam asmin samarpyatām",
    "GE07mbh_05_u:004.027a": "yathā duryodhano vācyo yathā śāṃtanavo nṛpaḥ",
    "GE07mbh_05_u:004.027c": "dhṛtarāṣṭro yathā vācyo droṇaś ca viduṣāṃ varaḥ vaiśaṃpāyanaḥ",
    "GE07mbh_05_u:005.000-0026_01": "drupadenaivam ukte tu vākye vākyaviśāradaḥ",
    "GE07mbh_05_u:005.000-0026_02": "vasudevasutas tatra vṛṣṇisiṃho 'bravīd idam",
    "GE07mbh_05_u:005.001": "vāsudeva uvāca",
    "GE07mbh_05_u:005.001a": "upapannam idaṃ vākyaṃ somakānāṃ dhuraṃdhare",
    "GE07mbh_05_u:005.001c": "arthasiddhikaraṃ rājñaḥ pāṇḍavasya mahaujasaḥ",
    "GE07mbh_05_u:005.002a": "etac ca pūrvakāryaṃ naḥ sunītam abhikāṅkṣatām",
    "GE07mbh_05_u:005.002c": "anyathā hy ācaran karma puruṣaḥ syāt subāliśaḥ",
    "GE07mbh_05_u:005.003a": "kiṃ tu saṃbandhakaṃ tulyam asmākaṃ kurupāṇḍuṣu",
    "GE07mbh_05_u:005.003c": "yatheṣṭaṃ vartamāneṣu pāṇḍaveṣu ca teṣu ca",
    "GE07mbh_05_u:005.004a": "te vivāhārtham ānītā vayaṃ sarve yathā bhavān",
    "GE07mbh_05_u:005.004c": "kṛte vivāhe muditā gamiṣyāmo gṛhān prati",
    "GE07mbh_05_u:005.005a": "bhavān vṛddhatamo rājñāṃ vayasā ca śrutena ca",
    "GE07mbh_05_u:005.005c": "śiṣyavat te vayaṃ sarve bhavāmeha na saṃśayaḥ",
    "GE07mbh_05_u:005.006a": "bhavantaṃ dhṛtarāṣṭraś ca satataṃ bahu manyate",
    "GE07mbh_05_u:005.006c": "ācāryayoḥ sakhā cāsi droṇasya ca kṛpasya ca",
    "GE07mbh_05_u:005.006d-0027_01": "tasmād yad anurūpaṃ hi sāṃprataṃ tv iha manyase",
    "GE07mbh_05_u:005.006d-0027_02": "taṃ preṣaya yathānyāyaṃ kurubhyo nṛpasattama",
    "GE07mbh_05_u:005.007a": "sa bhavān preṣayatv adya pāṇḍavārthakaraṃ vacaḥ",
    "GE07mbh_05_u:005.007c": "sarveṣāṃ niścitaṃ tan naḥ preṣayiṣyati yad bhavān",
    "GE07mbh_05_u:005.008a": "yadi tāvac chamaṃ kuryān nyāyena kurupuṃgavaḥ",
    "GE07mbh_05_u:005.008b-0028_01": "kṛtam ity eva saubhrātram ācariṣyanti pāṇḍavāḥ",
    "GE07mbh_05_u:005.008c": "na bhavet kurupāṇḍūnāṃ saubhrātreṇa mahān kṣayaḥ",
    "GE07mbh_05_u:005.009a": "atha darpānvito mohān na kuryād dhṛtarāṣṭrajaḥ",
    "GE07mbh_05_u:005.009c": "anyeṣāṃ preṣayitvā ca paścād asmān samāhvayeḥ",
    "GE07mbh_05_u:005.010a": "tato duryodhano mandaḥ sahāmātyaḥ sabāndhavaḥ",
    "GE07mbh_05_u:005.010c": "niṣṭhām āpatsyate mūḍhaḥ kruddhe gāṇḍīvadhanvani",
    "GE07mbh_05_u:005.011": "vaiśaṃpāyana uvāca",
    "GE07mbh_05_u:005.011a": "tataḥ satkṛtya vārṣṇeyaṃ virāṭaḥ pṛthivīpatiḥ",
    "GE07mbh_05_u:005.011c": "gṛhān prasthāpayām āsa sagaṇaṃ sahabāndhavam",
    "GE07mbh_05_u:005.012a": "dvārakāṃ tu gate kṛṣṇe yudhiṣṭhirapurogamāḥ",
    "GE07mbh_05_u:005.012c": "cakruḥ sāṃgrāmikaṃ sarvaṃ virāṭaś ca mahīpatiḥ",
    "GE07mbh_05_u:005.013a": "tataḥ saṃpreṣayām āsa virāṭaḥ saha bāndhavaiḥ",
    "GE07mbh_05_u:005.013c": "sarveṣāṃ bhūmipālānāṃ drupadaś ca mahīpatiḥ",
    "GE07mbh_05_u:005.014a": "vacanāt kurusiṃhānāṃ matsyapāñcālayoś ca te",
    "GE07mbh_05_u:005.014c": "samājagmur mahīpālāḥ saṃprahṛṣṭā mahābalāḥ",
    "GE07mbh_05_u:005.015a": "tac chrutvā pāṇḍuputrāṇāṃ samāgacchan mahad balam",
    "GE07mbh_05_u:005.015c": "dhṛtarāṣṭrasutaś cāpi samāninye mahīpatīn",
    "GE07mbh_05_u:005.016a": "samākulā mahī rājan kurupāṇḍavakāraṇāt",
    "GE07mbh_05_u:005.016c": "tadā samabhavat kṛtsnā saṃprayāṇe mahīkṣitām",
    "GE07mbh_05_u:005.016d-0029_01": "saṃkulā ca tadā bhūmiś caturaṅgabalānvitā",
    "GE07mbh_05_u:005.017a": "balāni teṣāṃ vīrāṇām āgacchanti tatas tataḥ",
    "GE07mbh_05_u:005.017c": "cālayantīva gāṃ devīṃ saparvatavanām imām",
    "GE07mbh_05_u:005.018a": "tataḥ prajñāvayovṛddhaṃ pāñcālyaḥ svapurohitam",
    "GE07mbh_05_u:005.018c": "kurubhyaḥ preṣayām āsa yudhiṣṭhiramate tadā",
    "GE07mbh_05_u:006.001": "drupada uvāca",
    "GE07mbh_05_u:006.001a": "bhūtānāṃ prāṇinaḥ śreṣṭhāḥ prāṇināṃ buddhijīvinaḥ",
    "GE07mbh_05_u:006.001c": "buddhimatsu narāḥ śreṣṭhā narāṇāṃ tu dvijātayaḥ",
    "GE07mbh_05_u:006.002a": "dvijeṣu vaidyāḥ śreyāṃso vaidyeṣu kṛtabuddhayaḥ",
    "GE07mbh_05_u:006.002b-0030_01": "kṛtabuddhiṣu kartāraḥ kartṛṣu brahmavādinaḥ",
    "GE07mbh_05_u:006.002c": "sa bhavān kṛtabuddhīnāṃ pradhāna iti me matiḥ",
    "GE07mbh_05_u:006.003a": "kulena ca viśiṣṭo 'si vayasā ca śrutena ca",
    "GE07mbh_05_u:006.003c": "prajñayānavamaś cāsi śukreṇāṅgirasena ca",
    "GE07mbh_05_u:006.004a": "viditaṃ cāpi te sarvaṃ yathāvṛttaḥ sa kauravaḥ",
    "GE07mbh_05_u:006.004c": "pāṇḍavaś ca yathāvṛttaḥ kuntīputro yudhiṣṭhiraḥ",
    "GE07mbh_05_u:006.005a": "dhṛtarāṣṭrasya vidite vañcitāḥ pāṇḍavāḥ paraiḥ",
    "GE07mbh_05_u:006.005c": "vidureṇānunīto 'pi putram evānuvartate",
    "GE07mbh_05_u:006.006a": "śakunir buddhipūrvaṃ hi kuntīputraṃ samāhvayat",
    "GE07mbh_05_u:006.006c": "anakṣajñaṃ matākṣaḥ san kṣatravṛtte sthitaṃ śucim",
    "GE07mbh_05_u:006.007a": "te tathā vañcayitvā tu dharmaputraṃ yudhiṣṭhiram",
    "GE07mbh_05_u:006.007c": "na kasyāṃ cid avasthāyāṃ rājyaṃ dāsyanti vai svayam",
    "GE07mbh_05_u:006.008a": "bhavāṃs tu dharmasaṃyuktaṃ dhṛtarāṣṭraṃ bruvan vacaḥ",
    "GE07mbh_05_u:006.008c": "manāṃsi tasya yodhānāṃ dhruvam āvartayiṣyati",
    "GE07mbh_05_u:006.009a": "viduraś cāpi tad vākyaṃ sādhayiṣyati tāvakam",
    "GE07mbh_05_u:006.009c": "bhīṣmadroṇakṛpāṇāṃ ca bhedaṃ saṃjanayiṣyati",
    "GE07mbh_05_u:006.010a": "amātyeṣu ca bhinneṣu yodheṣu vimukheṣu ca",
    "GE07mbh_05_u:006.010c": "punar ekāgrakaraṇaṃ teṣāṃ karma bhaviṣyati",
    "GE07mbh_05_u:006.011a": "etasminn antare pārthāḥ sukham ekāgrabuddhayaḥ",
    "GE07mbh_05_u:006.011c": "senākarma kariṣyanti dravyāṇāṃ caiva saṃcayam",
    "GE07mbh_05_u:006.012a": "bhidyamāneṣu ca sveṣu lambamāne ca vai tvayi",
    "GE07mbh_05_u:006.012c": "na tathā te kariṣyanti senākarma na saṃśayaḥ",
    "GE07mbh_05_u:006.013a": "etat prayojanaṃ cātra prādhānyenopalabhyate",
    "GE07mbh_05_u:006.013c": "saṃgatyā dhṛtarāṣṭraś ca kuryād dharmyaṃ vacas tava",
    "GE07mbh_05_u:006.014a": "sa bhavān dharmayuktaś ca dharmyaṃ teṣu samācaran",
    "GE07mbh_05_u:006.014c": "kṛpāluṣu parikleśān pāṇḍavānāṃ prakīrtayan",
    "GE07mbh_05_u:006.015a": "vṛddheṣu kuladharmaṃ ca bruvan pūrvair anuṣṭhitam",
    "GE07mbh_05_u:006.015c": "vibhetsyati manāṃsy eṣām iti me nātra saṃśayaḥ",
    "GE07mbh_05_u:006.016a": "na ca tebhyo bhayaṃ te 'sti brāhmaṇo hy asi vedavit",
    "GE07mbh_05_u:006.016c": "dūtakarmaṇi yuktaś ca sthaviraś ca viśeṣataḥ",
    "GE07mbh_05_u:006.017a": "sa bhavān puṣyayogena muhūrtena jayena ca",
    "GE07mbh_05_u:006.017c": "kauraveyān prayātv āśu kaunteyasyārthasiddhaye",
    "GE07mbh_05_u:006.018": "vaiśaṃpāyana uvāca",
    "GE07mbh_05_u:006.018a": "tathānuśiṣṭaḥ prayayau drupadena mahātmanā",
    "GE07mbh_05_u:006.018c": "purodhā vṛttasaṃpanno nagaraṃ nāgasāhvayam",
    "GE07mbh_05_u:006.018d-0031_01": "śiṣyaiḥ parivṛto vidvān nītiśāstrārthakovidaḥ",
    "GE07mbh_05_u:006.018d-0031_02": "pāṇḍavānāṃ hitārthāya kauravān prati jagmivān vaiśaṃpāyana uvāca",
    "GE07mbh_05_u:007.001-0032_01": "purohitaṃ te prasthāpya nagaraṃ nāgasāhvayam",
    "GE07mbh_05_u:007.001-0032_02": "dūtān prasthāpayām āsuḥ pārthivebhyas tatas tataḥ",
    "GE07mbh_05_u:007.001-0032_03": "prasthāpya dūtān anyatra dvārakāṃ puruṣarṣabhaḥ",
    "GE07mbh_05_u:007.001-0032_04": "svayaṃ jagāma kauravyaḥ kuntīputro dhanaṃjayaḥ",
    "GE07mbh_05_u:007.001a": "gate dvāravatīṃ kṛṣṇe baladeve ca mādhave",
    "GE07mbh_05_u:007.001c": "saha vṛṣṇyandhakaiḥ sarvair bhojaiś ca śataśas tathā",
    "GE07mbh_05_u:007.002a": "sarvam āgamayām āsa pāṇḍavānāṃ viceṣṭitam",
    "GE07mbh_05_u:007.002c": "dhṛtarāṣṭrātmajo rājā dūtaiḥ praṇihitaiś caraiḥ",
    "GE07mbh_05_u:007.003a": "sa śrutvā mādhavaṃ yātaṃ sadaśvair anilopamaiḥ",
    "GE07mbh_05_u:007.003c": "balena nātimahatā dvārakām abhyayāt purīm",
    "GE07mbh_05_u:007.004a": "tam eva divasaṃ cāpi kaunteyaḥ pāṇḍunandanaḥ",
    "GE07mbh_05_u:007.004c": "ānartanagarīṃ ramyāṃ jagāmāśu dhanaṃjayaḥ",
    "GE07mbh_05_u:007.005a": "tau yātvā puruṣavyāghrau dvārakāṃ kurunandanau",
    "GE07mbh_05_u:007.005c": "suptaṃ dadṛśatuḥ kṛṣṇaṃ śayānaṃ copajagmatuḥ",
    "GE07mbh_05_u:007.006a": "tataḥ śayāne govinde praviveśa suyodhanaḥ",
    "GE07mbh_05_u:007.006c": "ucchīrṣataś ca kṛṣṇasya niṣasāda varāsane",
    "GE07mbh_05_u:007.006d-0033_01": "siṃhāsanagataṃ paścāt parivṛtya ca dṛṣṭavān",
    "GE07mbh_05_u:007.007a": "tataḥ kirīṭī tasyānu praviveśa mahāmanāḥ",
    "GE07mbh_05_u:007.007c": "paścārdhe ca sa kṛṣṇasya prahvo 'tiṣṭhat kṛtāñjaliḥ",
    "GE07mbh_05_u:007.008a": "pratibuddhaḥ sa vārṣṇeyo dadarśāgre kirīṭinam",
    "GE07mbh_05_u:007.008b-0034_01": "ucchīrṣataś cāsanasthaṃ dadarśātha suyodhanam",
    "GE07mbh_05_u:007.008b-0035_01": "paścād duryodhanaṃ bhūpam ucchīrṣe saṃsthitaṃ tadā",
    "GE07mbh_05_u:007.008b-0036_01": "vaicitravīryajaṃ paścād yādavānāṃ dhuraṃdharaḥ",
    "GE07mbh_05_u:007.008b-0037_01": "paścād duryodhanaṃ śaurir apaśyad amitadyutiḥ",
    "GE07mbh_05_u:007.008c": "sa tayoḥ svāgataṃ kṛtvā yathārhaṃ pratipūjya ca",
    "GE07mbh_05_u:007.008e": "tadāgamanajaṃ hetuṃ papraccha madhusūdanaḥ",
    "GE07mbh_05_u:007.009a": "tato duryodhanaḥ kṛṣṇam uvāca prahasann iva",
    "GE07mbh_05_u:007.009c": "vigrahe 'smin bhavān sāhyaṃ mama dātum ihārhati",
    "GE07mbh_05_u:007.010a": "samaṃ hi bhavataḥ sakhyaṃ mayi caivārjune 'pi ca",
    "GE07mbh_05_u:007.010c": "tathā saṃbandhakaṃ tulyam asmākaṃ tvayi mādhava",
    "GE07mbh_05_u:007.011a": "ahaṃ cābhigataḥ pūrvaṃ tvām adya madhusūdana",
    "GE07mbh_05_u:007.011c": "pūrvaṃ cābhigataṃ santo bhajante pūrvasāriṇaḥ",
    "GE07mbh_05_u:007.012a": "tvaṃ ca śreṣṭhatamo loke satām adya janārdana",
    "GE07mbh_05_u:007.012c": "satataṃ saṃmataś caiva sadvṛttam anupālaya śrībhagavān uvāca",
    "GE07mbh_05_u:007.012d-0038_01": "svāgataṃ tava gāndhāre na mayā vidito bhavān duryodhanaḥ",
    "GE07mbh_05_u:007.012d-0038_02": "kiṃ cāgamanakṛtyaṃ te kasmin kāle tvam āgataḥ",
    "GE07mbh_05_u:007.012d-0038_03": "tvaddarśanārthī govinda ahaṃ pūrvam ihāgataḥ",
    "GE07mbh_05_u:007.012d-0038_04": "prītyarthī sa bhavān sāhyaṃ mama dātum ihārhati",
    "GE07mbh_05_u:007.012d-0039_01": "dhārtarāṣṭrasya tad vākyaṃ śrutvāmaravarottamaḥ",
    "GE07mbh_05_u:007.012d-0039_02": "puruṣottamas tv idaṃ vākyaṃ duryodhanam abhāṣata",
    "GE07mbh_05_u:007.013": "kṛṣṇa uvāca",
    "GE07mbh_05_u:007.013a": "bhavān abhigataḥ pūrvam atra me nāsti saṃśayaḥ",
    "GE07mbh_05_u:007.013c": "dṛṣṭas tu prathamaṃ rājan mayā pārtho dhanaṃjayaḥ",
    "GE07mbh_05_u:007.014a": "tava pūrvābhigamanāt pūrvaṃ cāpy asya darśanāt",
    "GE07mbh_05_u:007.014c": "sāhāyyam ubhayor eva kariṣyāmi suyodhana",
    "GE07mbh_05_u:007.015a": "pravāraṇaṃ tu bālānāṃ pūrvaṃ kāryam iti śrutiḥ",
    "GE07mbh_05_u:007.015c": "tasmāt pravāraṇaṃ pūrvam arhaḥ pārtho dhanaṃjayaḥ",
    "GE07mbh_05_u:007.016a": "matsaṃhananatulyānāṃ gopānām arbudaṃ mahat",
    "GE07mbh_05_u:007.016c": "nārāyaṇā iti khyātāḥ sarve saṃgrāmayodhinaḥ",
    "GE07mbh_05_u:007.017a": "te vā yudhi durādharṣā bhavantv ekasya sainikāḥ",
    "GE07mbh_05_u:007.017c": "ayudhyamānaḥ saṃgrāme nyastaśastro 'ham ekataḥ",
    "GE07mbh_05_u:007.017d-0040_01": "etad viditvā kaunteya vicārya ca punaḥ punaḥ",
    "GE07mbh_05_u:007.017d-0040_02": "tān vā varaya sāhāyye māṃ sācivyena vā punaḥ",
    "GE07mbh_05_u:007.018a": "ābhyām anyataraṃ pārtha yat te hṛdyataraṃ matam",
    "GE07mbh_05_u:007.018c": "tad vṛṇītāṃ bhavān agre pravāryas tvaṃ hi dharmataḥ",
    "GE07mbh_05_u:007.019": "vaiśaṃpāyana uvāca",
    "GE07mbh_05_u:007.019a": "evam uktas tu kṛṣṇena kuntīputro dhanaṃjayaḥ",
    "GE07mbh_05_u:007.019c": "ayudhyamānaṃ saṃgrāme varayām āsa keśavam",
    "GE07mbh_05_u:007.019d-0041_01": "nārāyaṇam amitraghnaṃ kāmāj jātam ajaṃ nṛṣu",
    "GE07mbh_05_u:007.019d-0041_02": "sarvakṣatrasya purato devadānavayor api",
    "GE07mbh_05_u:007.019d-0042_01": "duryodhanas tu tat sainyaṃ sarvam āvarayat tadā",
    "GE07mbh_05_u:007.020a": "sahasrāṇāṃ sahasraṃ tu yodhānāṃ prāpya bhārata",
    "GE07mbh_05_u:007.020c": "kṛṣṇaṃ cāpahṛtaṃ jñātvā saṃprāpa paramāṃ mudam",
    "GE07mbh_05_u:007.021a": "duryodhanas tu tat sainyaṃ sarvam ādāya pārthivaḥ",
    "GE07mbh_05_u:007.021c": "tato 'bhyayād bhīmabalo rauhiṇeyaṃ mahābalam",
    "GE07mbh_05_u:007.022a": "sarvaṃ cāgamane hetuṃ sa tasmai saṃnyavedayat",
    "GE07mbh_05_u:007.022c": "pratyuvāca tataḥ śaurir dhārtarāṣṭram idaṃ vacaḥ",
    "GE07mbh_05_u:007.023a": "viditaṃ te naravyāghra sarvaṃ bhavitum arhati",
    "GE07mbh_05_u:007.023c": "yan mayoktaṃ virāṭasya purā vaivāhike tadā",
    "GE07mbh_05_u:007.024a": "nigṛhyokto hṛṣīkeśas tvadarthaṃ kurunandana",
    "GE07mbh_05_u:007.024c": "mayā saṃbandhakaṃ tulyam iti rājan punaḥ punaḥ",
    "GE07mbh_05_u:007.025a": "na ca tad vākyam uktaṃ vai keśavaḥ pratyapadyata",
    "GE07mbh_05_u:007.025c": "na cāham utsahe kṛṣṇaṃ vinā sthātum api kṣaṇam",
    "GE07mbh_05_u:007.026a": "nāhaṃ sahāyaḥ pārthānāṃ nāpi duryodhanasya vai",
    "GE07mbh_05_u:007.026c": "iti me niścitā buddir vāsudevam avekṣya ha",
    "GE07mbh_05_u:007.027a": "jāto 'si bhārate vaṃśe sarvapārthivapūjite",
    "GE07mbh_05_u:007.027c": "gaccha yudhyasva dharmeṇa kṣātreṇa bharatarṣabha",
    "GE07mbh_05_u:007.028a": "ity evam uktaḥ sa tadā pariṣvajya halāyudham",
    "GE07mbh_05_u:007.028c": "kṛṣṇaṃ cāpahṛtaṃ jñātvā yuddhān mene jitaṃ jayam",
    "GE07mbh_05_u:007.029a": "so 'bhyayāt kṛtavarmāṇaṃ dhṛtarāṣṭrasuto nṛpaḥ",
    "GE07mbh_05_u:007.029c": "kṛtavarmā dadau tasya senām akṣauhiṇīṃ tadā",
    "GE07mbh_05_u:007.030a": "sa tena sarvasainyena bhīmena kurunandanaḥ",
    "GE07mbh_05_u:007.030c": "vṛtaḥ pratiyayau hṛṣṭaḥ suhṛdaḥ saṃpraharṣayan",
    "GE07mbh_05_u:007.030d-0043_01": "tataḥ pītāmbaradharo jagatsraṣṭā janārdanaḥ",
    "GE07mbh_05_u:007.031a": "gate duryodhane kṛṣṇaḥ kirīṭinam athābravīt",
    "GE07mbh_05_u:007.031c": "ayudhyamānaḥ kāṃ buddhim āsthāyāhaṃ tvayā vṛtaḥ",
    "GE07mbh_05_u:007.032": "arjuna uvāca",
    "GE07mbh_05_u:007.032a": "bhavān samarthas tān sarvān nihantuṃ nātra saṃśayaḥ",
    "GE07mbh_05_u:007.032c": "nihantum aham apy ekaḥ samarthaḥ puruṣottama",
    "GE07mbh_05_u:007.033a": "bhavāṃs tu kīrtimāṃl loke tad yaśas tvāṃ gamiṣyati",
    "GE07mbh_05_u:007.033c": "yaśasā cāham apy arthī tasmād asi mayā vṛtaḥ",
    "GE07mbh_05_u:007.034a": "sārathyaṃ tu tvayā kāryam iti me mānasaṃ sadā",
    "GE07mbh_05_u:007.034c": "cirarātrepsitaṃ kāmaṃ tad bhavān kartum arhati",
    "GE07mbh_05_u:007.035": "vāsudeva uvāca",
    "GE07mbh_05_u:007.035a": "upapannam idaṃ pārtha yat spardhethā mayā saha",
    "GE07mbh_05_u:007.035c": "sārathyaṃ te kariṣyāmi kāmaḥ saṃpadyatāṃ tava",
    "GE07mbh_05_u:007.036": "vaiśaṃpāyana uvāca",
    "GE07mbh_05_u:007.036a": "evaṃ pramuditaḥ pārthaḥ kṛṣṇena sahitas tadā",
    "GE07mbh_05_u:007.036c": "vṛto dāśārhapravaraiḥ punar āyād yudhiṣṭhiram",
    "GE07mbh_05_u:008.001": "vaiśaṃpāyana uvāca",
    "GE07mbh_05_u:008.001a": "śalyaḥ śrutvā tu dūtānāṃ sainyena mahatā vṛtaḥ",
    "GE07mbh_05_u:008.001c": "abhyayāt pāṇḍavān rājan saha putrair mahārathaiḥ",
    "GE07mbh_05_u:008.002a": "tasya senāniveśo 'bhūd adhyardham iva yojanam",
    "GE07mbh_05_u:008.002c": "tathā hi bahulāṃ senāṃ sa bibharti nararṣabhaḥ",
    "GE07mbh_05_u:008.002d-0044_01": "akṣauhiṇīpatī rājan mahāvīryaparākramaḥ",
    "GE07mbh_05_u:008.003a": "vicitrakavacāḥ śūrā vicitradhvajakārmukāḥ",
    "GE07mbh_05_u:008.003c": "vicitrābharaṇāḥ sarve vicitrarathavāhanāḥ",
    "GE07mbh_05_u:008.003d-0045_01": "vicitrasragdharāḥ sarve vicitrāmbarabhūṣaṇāḥ",
    "GE07mbh_05_u:008.004a": "svadeśaveṣābharaṇā vīrāḥ śatasahasraśaḥ",
    "GE07mbh_05_u:008.004c": "tasya senāpraṇetāro babhūvuḥ kṣatriyarṣabhāḥ",
    "GE07mbh_05_u:008.005a": "vyathayann iva bhūtāni kampayann iva medinīm",
    "GE07mbh_05_u:008.005c": "śanair viśrāmayan senāṃ sa yayau yena pāṇḍavaḥ",
    "GE07mbh_05_u:008.006a": "tato duryodhanaḥ śrutvā mahāsenaṃ mahāratham",
    "GE07mbh_05_u:008.006c": "upāyāntam abhidrutya svayam ānarca bhārata",
    "GE07mbh_05_u:008.006d-0046_01": "śalyasya mantribhiḥ sarvair duryodhanavaśānugaiḥ",
    "GE07mbh_05_u:008.006d-0046_02": "avijñātaṃ ca śalyasya hṛdayasya priyaṃ kṛtam",
    "GE07mbh_05_u:008.007a": "kārayām āsa pūjārthaṃ tasya duryodhanaḥ sabhāḥ",
    "GE07mbh_05_u:008.007c": "ramaṇīyeṣu deśeṣu ratnacitrāḥ svalaṃkṛtāḥ",
    "GE07mbh_05_u:008.007d-0047_01": "śilpibhir vividhaiś caiva krīḍās tatra prayojitāḥ",
    "GE07mbh_05_u:008.007d-0047_02": "tatra mālyāni māṃsāni bhakṣyaṃ peyaṃ ca satkṛtam",
    "GE07mbh_05_u:008.007d-0047_03": "kūpāś ca vividhākārā manoharṣavivardhanāḥ",
    "GE07mbh_05_u:008.007d-0047_04": "vāpyaś ca vividhākārā audakāni gṛhāṇi ca",
    "GE07mbh_05_u:008.008a": "sa tāḥ sabhāḥ samāsādya pūjyamāno yathāmaraḥ",
    "GE07mbh_05_u:008.008c": "duryodhanasya sacivair deśe deśe yathārhataḥ",
    "GE07mbh_05_u:008.008e": "ājagāma sabhām anyāṃ",
    "GE07mbh_05_u:008.008f-0048_01": "tatra vāsāṃsi mālyāni bhakṣyaṃ peyaṃ ca puṣkalam",
    "GE07mbh_05_u:008.008f-0048_02": "gandhā ghrāṇasya sukhadā divyāś cittamanoharāḥ",
    "GE07mbh_05_u:008.008f-0048_03": "sarāṃsi sādaro rājā savihaṃgamṛgāni ca",
    "GE07mbh_05_u:008.009a": "sa tatra viṣayair yuktaḥ kalyāṇair atimānuṣaiḥ",
    "GE07mbh_05_u:008.009c": "mene 'bhyadhikam ātmānam avamene puraṃdaram",
    "GE07mbh_05_u:008.010a": "papraccha sa tataḥ preṣyān prahṛṣṭaḥ kṣatriyarṣabhaḥ",
    "GE07mbh_05_u:008.010c": "yudhiṣṭhirasya puruṣāḥ ke nu cakruḥ sabhā imāḥ",
    "GE07mbh_05_u:008.010e": "ānīyantāṃ sabhākārāḥ pradeyārhā hi me matāḥ",
    "GE07mbh_05_u:008.010f-0049_01": "prasādam eṣāṃ dāsyāmi kuntīputro 'numanyatām",
    "GE07mbh_05_u:008.010f-0049_02": "duryodhanāya tat sarvaṃ kathayanti sma vismitāḥ",
    "GE07mbh_05_u:008.010f-0049_03": "saṃprahṛṣṭo yadā śalyo diditsur api jīvitam",
    "GE07mbh_05_u:008.010f-0050_01": "tataḥ prahṛṣṭaṃ rājānaṃ jñātvā te sacivās tadā",
    "GE07mbh_05_u:008.011a": "gūḍho duryodhanas tatra darśayām āsa mātulam",
    "GE07mbh_05_u:008.011c": "taṃ dṛṣṭvā madrarājas tu jñātvā yatnaṃ ca tasya tam",
    "GE07mbh_05_u:008.011d-0051_01": "dṛṣṭvā duryodhanaṃ rājā vismitaḥ sa narottamaḥ",
    "GE07mbh_05_u:008.011d-0051_02": "mantriṇaś cāpi śaṃsanti madrarājaṃ suvismitam",
    "GE07mbh_05_u:008.011d-0051_03": "duryodhanena te rājañ śuśrūṣitam idaṃ prabho",
    "GE07mbh_05_u:008.011d-0051_04": "priyaṃ priyārhasya sataḥ kartum arhasi bhūmipa",
    "GE07mbh_05_u:008.011d-0051_05": "tam aṅkam upaveśyāśu mūrdhni cāghrāya madrarāṭ",
    "GE07mbh_05_u:008.011e": "pariṣvajyābravīt prīta iṣṭo 'rtho gṛhyatām iti",
    "GE07mbh_05_u:008.012": "duryodhana uvāca",
    "GE07mbh_05_u:008.012a": "satyavāg bhava kalyāṇa varo vai mama dīyatām",
    "GE07mbh_05_u:008.012c": "sarvasenāpraṇetā me bhavān bhavitum arhati",
    "GE07mbh_05_u:008.012d-0052_01": "yathaiva pāṇḍavās tubhyaṃ tathaiva bhavato hy aham śalyaḥ",
    "GE07mbh_05_u:008.012d-0052_02": "anumānyaṃ ca pālyaṃ ca bhaktaṃ ca bhaja māṃ vibho",
    "GE07mbh_05_u:008.012d-0052_03": "evam etan mahārāja yathā vadasi bhārata",
    "GE07mbh_05_u:008.012d-0052_04": "varaṃ dadāmi te prīta evam etad bhaviṣyati",
    "GE07mbh_05_u:008.013": "vaiśaṃpāyana uvāca",
    "GE07mbh_05_u:008.013a": "kṛtam ity abravīc chalyaḥ kim anyat kriyatām iti",
    "GE07mbh_05_u:008.013c": "kṛtam ity eva gāndhāriḥ pratyuvāca punaḥ punaḥ śalya uvāca",
    "GE07mbh_05_u:008.013d-0053_01": "gaccha duryodhana puraṃ svakam eva",
    "GE07mbh_05_u:008.013d-0053_02": "ahaṃ gamiṣye draṣṭuṃ vai yudhiṣṭhiram ariṃdamam",
    "GE07mbh_05_u:008.013d-0053_03": "dṛṣṭvā yudhiṣṭhiraṃ rājan kṣipram eṣye narādhipa duryodhana uvāca",
    "GE07mbh_05_u:008.013d-0053_04": "avaśyaṃ cāpi draṣṭavyaḥ pāṇḍavaḥ puruṣarṣabhaḥ",
    "GE07mbh_05_u:008.013d-0053_05": "kṣipram āgamyatāṃ rājan pāṇḍavaṃ vīkṣya pārthiva śalya uvāca",
    "GE07mbh_05_u:008.013d-0053_06": "tvayy adhīnāḥ sma rājendra varadānaṃ smarasva naḥ",
    "GE07mbh_05_u:008.013d-0053_07": "kṣipram eṣyāmi bhadraṃ te gacchasva svapuraṃ nṛpa",
    "GE07mbh_05_u:008.013d-0053_08": "pariṣvajya tathānyonyaṃ śalyaduryodhanāv ubhau",
    "GE07mbh_05_u:008.013d-0054_01": "dṛṣṭvā tu pāṇḍavān rājan na mithyā kartum utsahe",
    "GE07mbh_05_u:008.014a": "sa tathā śalyam āmantrya punar āyāt svakaṃ puram",
    "GE07mbh_05_u:008.014c": "śalyo jagāma kaunteyān ākhyātuṃ karma tasya tat",
    "GE07mbh_05_u:008.015a": "upaplavyaṃ sa gatvā tu skandhāvāraṃ praviśya ca",
    "GE07mbh_05_u:008.015c": "pāṇḍavān atha tān sarvāñ śalyas tatra dadarśa ha",
    "GE07mbh_05_u:008.015d-0055_01": "cirāt tu dṛṣṭvā rājānaṃ mātulaṃ samitiṃjayam",
    "GE07mbh_05_u:008.015d-0055_02": "āsanebhyaḥ samutpetuḥ sarve sahayudhiṣṭhirāḥ",
    "GE07mbh_05_u:008.016a": "sametya tu mahābāhuḥ śalyaḥ pāṇḍusutais tadā",
    "GE07mbh_05_u:008.016c": "pādyam arghyaṃ ca gāṃ caiva pratyagṛhṇād yathāvidhi",
    "GE07mbh_05_u:008.016d-0056_01": "kṛtāñjalir adīnātmā dharmātmā śalyam abravīt",
    "GE07mbh_05_u:008.016d-0056_02": "svāgataṃ te 'stu vai rājann etad āsanam āsyatām",
    "GE07mbh_05_u:008.016d-0056_03": "tato nyaṣīdac chalyaś ca kāñcane paramāsane",
    "GE07mbh_05_u:008.016d-0056_04": "tatra pādyam athārghyaṃ ca nyavedayata pāṇḍavaḥ",
    "GE07mbh_05_u:008.016d-0057_01": "nivedya cārghyaṃ vidhivan madrarājāya bhārata",
    "GE07mbh_05_u:008.016d-0057_02": "kuśalaṃ pāṇḍavo 'pṛcchac chalyaṃ sarvasukhāvaham",
    "GE07mbh_05_u:008.016d-0057_03": "sa taiḥ parivṛtaḥ sarvaiḥ pāṇḍavair dharmacāribhiḥ",
    "GE07mbh_05_u:008.017a": "tataḥ kuśalapūrvaṃ sa madrarājo 'risūdanaḥ",
    "GE07mbh_05_u:008.017c": "prītyā paramayā yuktaḥ samāśliṣya yudhiṣṭhiram",
    "GE07mbh_05_u:008.018a": "tathā bhīmārjunau hṛṣṭau svasrīyau ca yamāv ubhau",
    "GE07mbh_05_u:008.018b-0058_01": "draupadī ca subhadrā ca abhimanyuś ca bhārata",
    "GE07mbh_05_u:008.018c": "āsane copaviṣṭas tu śalyaḥ pārtham uvāca ha",
    "GE07mbh_05_u:008.019a": "kuśalaṃ rājaśārdūla kaccit te kurunandana",
    "GE07mbh_05_u:008.019c": "araṇyavāsād diṣṭyāsi vimukto jayatāṃ vara",
    "GE07mbh_05_u:008.020a": "suduṣkaraṃ kṛtaṃ rājan nirjane vasatā vane",
    "GE07mbh_05_u:008.020c": "bhrātṛbhiḥ saha rājendra kṛṣṇayā cānayā saha",
    "GE07mbh_05_u:008.021a": "ajñātavāsaṃ ghoraṃ ca vasatā duṣkaraṃ kṛtam",
    "GE07mbh_05_u:008.021c": "duḥkham eva kutaḥ saukhyaṃ rājyabhraṣṭasya bhārata",
    "GE07mbh_05_u:008.022a": "duḥkhasyaitasya mahato dhārtarāṣṭrakṛtasya vai",
    "GE07mbh_05_u:008.022c": "avāpsyasi sukhaṃ rājan hatvā śatrūn paraṃtapa",
    "GE07mbh_05_u:008.023a": "viditaṃ te mahārāja lokatattvaṃ narādhipa",
    "GE07mbh_05_u:008.023c": "tasmāl lobhakṛtaṃ kiṃ cit tava tāta na vidyate",
    "GE07mbh_05_u:008.023d-0059_01": "rājarṣīṇāṃ purāṇānāṃ mārgam anviccha bhārata",
    "GE07mbh_05_u:008.023d-0059_02": "dāne tapasi satye ca bhava tāta yudhiṣṭhira",
    "GE07mbh_05_u:008.023d-0059_03": "kṣamā damaś ca satyaṃ ca ahiṃsā ca yudhiṣṭhira",
    "GE07mbh_05_u:008.023d-0059_04": "adbhutaś ca punar lokas tvayi rājan pratiṣṭhitaḥ",
    "GE07mbh_05_u:008.023d-0059_05": "mṛdur vadānyo brahmaṇyo dātā dharmaparāyaṇaḥ",
    "GE07mbh_05_u:008.023d-0059_06": "dharmās te viditā rājan bahavo lokasākṣikāḥ",
    "GE07mbh_05_u:008.023d-0059_07": "sarvaṃ jagad idaṃ tāta viditaṃ te paraṃtapa",
    "GE07mbh_05_u:008.023d-0059_08": "diṣṭyā kṛcchram idaṃ rājan pāritaṃ bharatarṣabha",
    "GE07mbh_05_u:008.023d-0059_09": "diṣṭyā paśyāmi rājendra dharmātmānaṃ sahānugam",
    "GE07mbh_05_u:008.023d-0059_10": "nistīrṇaṃ duṣkaraṃ rājaṃs tvāṃ dharmanicayaṃ prabho",
    "GE07mbh_05_u:008.023d-0060_01": "utthānaṃ saṃyamo dākṣyam apramādo dhṛtiḥ smṛtiḥ",
    "GE07mbh_05_u:008.024a": "tato 'syākathayad rājā duryodhanasamāgamam",
    "GE07mbh_05_u:008.024c": "tac ca śuśrūṣitaṃ sarvaṃ varadānaṃ ca bhārata",
    "GE07mbh_05_u:008.025": "yudhiṣṭhira uvāca",
    "GE07mbh_05_u:008.025a": "sukṛtaṃ te kṛtaṃ rājan prahṛṣṭenāntarātmanā",
    "GE07mbh_05_u:008.025c": "duryodhanasya yad vīra tvayā vācā pratiśrutam",
    "GE07mbh_05_u:008.025d-0061_01": "duryodhanasya cāsmākaṃ viśeṣo 'tra na vidyate",
    "GE07mbh_05_u:008.025e": "ekaṃ tv icchāmi bhadraṃ te kriyamāṇaṃ mahīpate",
    "GE07mbh_05_u:008.025f-0062_01": "rājann akartavyam api kartum arhasi sattama",
    "GE07mbh_05_u:008.025f-0062_02": "mama tv avekṣayā vīra śṛṇu vijñāpayāmi te",
    "GE07mbh_05_u:008.025f-0063_01": "spardhate hi sadā karṇaḥ pārthena raṇamūrdhani",
    "GE07mbh_05_u:008.026a": "bhavān iha mahārāja vāsudevasamo yudhi",
    "GE07mbh_05_u:008.026c": "karṇārjunābhyāṃ saṃprāpte dvairathe rājasattama",
    "GE07mbh_05_u:008.026d-0064_01": "vāsudevena sārathyaṃ kāryaṃ pārthasya mātula",
    "GE07mbh_05_u:008.026e": "karṇasya bhavatā kāryaṃ sārathyaṃ nātra saṃśayaḥ",
    "GE07mbh_05_u:008.027a": "tatra pālyo 'rjuno rājan yadi matpriyam icchasi",
    "GE07mbh_05_u:008.027c": "tejovadhaś ca te kāryaḥ sauter asmajjayāvahaḥ",
    "GE07mbh_05_u:008.027e": "akartavyam api hy etat kartum arhasi mātula",
    "GE07mbh_05_u:008.028": "śalya uvāca",
    "GE07mbh_05_u:008.028a": "śṛṇu pāṇḍava bhadraṃ te yad bravīṣi durātmanaḥ",
    "GE07mbh_05_u:008.028c": "tejovadhanimittaṃ māṃ sūtaputrasya saṃyuge",
    "GE07mbh_05_u:008.028d-0065_01": "tejovadhanimittaṃ māṃ tat kariṣyāmi te priyam",
    "GE07mbh_05_u:008.029a": "ahaṃ tasya bhaviṣyāmi saṃgrāme sārathir dhruvam",
    "GE07mbh_05_u:008.029c": "vāsudevena hi samaṃ nityaṃ māṃ sa hi manyate",
    "GE07mbh_05_u:008.030a": "tasyāhaṃ kuruśārdūla pratīpam ahitaṃ vacaḥ",
    "GE07mbh_05_u:008.030c": "dhruvaṃ saṃkathayiṣyāmi yoddhukāmasya saṃyuge",
    "GE07mbh_05_u:008.030d-0066_01": "ahaṃ tasya bhaviṣyāmi sārathī raṇamūrdhani",
    "GE07mbh_05_u:008.031a": "yathā sa hṛtadarpaś ca hṛtatejāś ca pāṇḍava",
    "GE07mbh_05_u:008.031c": "bhaviṣyati sukhaṃ hantuṃ satyam etad bravīmi te",
    "GE07mbh_05_u:008.032a": "evam etat kariṣyāmi yathā tāta tvam āttha mām",
    "GE07mbh_05_u:008.032c": "yac cānyad api śakṣyāmi tat kariṣyāmi te priyam",
    "GE07mbh_05_u:008.033a": "yac ca duḥkhaṃ tvayā prāptaṃ dyūte vai kṛṣṇayā saha",
    "GE07mbh_05_u:008.033c": "paruṣāṇi ca vākyāni sūtaputrakṛtāni vai",
    "GE07mbh_05_u:008.034a": "jaṭāsurāt parikleśaḥ kīcakāc ca mahādyute",
    "GE07mbh_05_u:008.034c": "draupadyādhigataṃ sarvaṃ damayantyā yathāśubham",
    "GE07mbh_05_u:008.035a": "sarvaṃ duḥkham idaṃ vīra sukhodarkaṃ bhaviṣyati",
    "GE07mbh_05_u:008.035c": "nātra manyus tvayā kāryo vidhir hi balavattaraḥ",
    "GE07mbh_05_u:008.036a": "duḥkhāni hi mahātmānaḥ prāpnuvanti yudhiṣṭhira",
    "GE07mbh_05_u:008.036c": "devair api hi duḥkhāni prāptāni jagatīpate",
    "GE07mbh_05_u:008.036d-0067_01": "devadānavagandharvāḥ kiṃnaroragarākṣasāḥ",
    "GE07mbh_05_u:008.036d-0067_02": "duḥkhaṃ prāptā yathā rājaṃs tac chṛṇuṣva narādhipa",
    "GE07mbh_05_u:008.037a": "indreṇa śrūyate rājan sabhāryeṇa mahātmanā",
    "GE07mbh_05_u:008.037c": "anubhūtaṃ mahad duḥkhaṃ devarājena bhārata",
    "GE07mbh_05_u:009.001": "yudhiṣṭhira uvāca",
    "GE07mbh_05_u:009.001a": "katham indreṇa rājendra sabhāryeṇa mahātmanā",
    "GE07mbh_05_u:009.001c": "duḥkhaṃ prāptaṃ paraṃ ghoram etad icchāmi veditum",
    "GE07mbh_05_u:009.002": "śalya uvāca",
    "GE07mbh_05_u:009.002a": "śṛṇu rājan purā vṛttam itihāsaṃ purātanam",
    "GE07mbh_05_u:009.002c": "sabhāryeṇa yathā prāptaṃ duḥkham indreṇa bhārata",
    "GE07mbh_05_u:009.003a": "tvaṣṭā prajāpatir hy āsīd devaśreṣṭho mahātapāḥ",
    "GE07mbh_05_u:009.003c": "sa putraṃ vai triśirasam indradrohāt kilāsṛjat",
    "GE07mbh_05_u:009.004a": "aindraṃ sa prārthayat sthānaṃ viśvarūpo mahādyutiḥ",
    "GE07mbh_05_u:009.004c": "tais tribhir vadanair ghoraiḥ sūryendujvalanopamaiḥ",
    "GE07mbh_05_u:009.005a": "vedān ekena so 'dhīte surām ekena cāpibat",
    "GE07mbh_05_u:009.005c": "ekena ca diśaḥ sarvāḥ pibann iva nirīkṣate",
    "GE07mbh_05_u:009.006a": "sa tapasvī mṛdur dānto dharme tapasi codyataḥ",
    "GE07mbh_05_u:009.006c": "tapo 'tapyan mahat tīvraṃ suduścaram ariṃdama",
    "GE07mbh_05_u:009.007a": "tasya dṛṣṭvā tapovīryaṃ sattvaṃ cāmitatejasaḥ",
    "GE07mbh_05_u:009.007c": "viṣādam agamac chakra indro 'yaṃ mā bhaved iti",
    "GE07mbh_05_u:009.008a": "kathaṃ sajjeta bhogeṣu na ca tapyen mahat tapaḥ",
    "GE07mbh_05_u:009.008c": "vivardhamānas triśirāḥ sarvaṃ tribhuvanaṃ graset",
    "GE07mbh_05_u:009.009a": "iti saṃcintya bahudhā buddhimān bharatarṣabha",
    "GE07mbh_05_u:009.009c": "ājñāpayat so 'psarasas tvaṣṭṛputrapralobhane",
    "GE07mbh_05_u:009.010a": "yathā sa sajjet triśirāḥ kāmabhogeṣu vai bhṛśam",
    "GE07mbh_05_u:009.010c": "kṣipraṃ kuruta gacchadhvaṃ pralobhayata māciram",
    "GE07mbh_05_u:009.011a": "śṛṅgāraveṣāḥ suśroṇyo bhāvair yuktā manoharaiḥ",
    "GE07mbh_05_u:009.011b-0068_01": "hāvabhāvasamāyuktāḥ sarvāḥ saundaryaśobhitāḥ",
    "GE07mbh_05_u:009.011c": "pralobhayata bhadraṃ vaḥ śamayadhvaṃ bhayaṃ mama",
    "GE07mbh_05_u:009.011d-0069_01": "prajāpatir bhaved eṣa candro vaiśravaṇo yamaḥ",
    "GE07mbh_05_u:009.011d-0069_02": "varuṇaḥ pāśahasto vā dharma eva bhavet svayam",
    "GE07mbh_05_u:009.012a": "asvasthaṃ hy ātmanātmānaṃ lakṣayāmi varāṅganāḥ",
    "GE07mbh_05_u:009.012c": "bhayam etan mahāghoraṃ kṣipraṃ nāśayatābalāḥ",
    "GE07mbh_05_u:009.013": "apsarasa ūcuḥ",
    "GE07mbh_05_u:009.013a": "tathā yatnaṃ kariṣyāmaḥ śakra tasya pralobhane",
    "GE07mbh_05_u:009.013c": "yathā nāvāpsyasi bhayaṃ tasmād balaniṣūdana",
    "GE07mbh_05_u:009.014a": "nirdahann iva cakṣurbhyāṃ yo 'sāv āste taponidhiḥ",
    "GE07mbh_05_u:009.014c": "taṃ pralobhayituṃ deva gacchāmaḥ sahitā vayam",
    "GE07mbh_05_u:009.014e": "yatiṣyāmo vaśe kartuṃ vyapanetuṃ ca te bhayam",
    "GE07mbh_05_u:009.015": "śalya uvāca",
    "GE07mbh_05_u:009.015a": "indreṇa tās tv anujñātā jagmus triśiraso 'ntikam",
    "GE07mbh_05_u:009.015c": "tatra tā vividhair bhāvair lobhayantyo varāṅganāḥ",
    "GE07mbh_05_u:009.015e": "nṛtyaṃ saṃdarśayantyaś ca tathaivāṅgeṣu sauṣṭhavam",
    "GE07mbh_05_u:009.016a": "viceruḥ saṃpraharṣaṃ ca nābhyagacchan mahātapāḥ",
    "GE07mbh_05_u:009.016c": "indriyāṇi vaśe kṛtvā pūrṇasāgarasaṃnibhaḥ",
    "GE07mbh_05_u:009.017a": "tās tu yatnaṃ paraṃ kṛtvā punaḥ śakram upasthitāḥ",
    "GE07mbh_05_u:009.017c": "kṛtāñjalipuṭāḥ sarvā devarājam athābruvan",
    "GE07mbh_05_u:009.018a": "na sa śakyaḥ sudurdharṣo dhairyāc cālayituṃ prabho",
    "GE07mbh_05_u:009.018c": "yat te kāryaṃ mahābhāga kriyatāṃ tadanantaram",
    "GE07mbh_05_u:009.019a": "saṃpūjyāpsarasaḥ śakro visṛjya ca mahāmatiḥ",
    "GE07mbh_05_u:009.019c": "cintayām āsa tasyaiva vadhopāyaṃ mahātmanaḥ",
    "GE07mbh_05_u:009.020a": "sa tūṣṇīṃ cintayan vīro devarājaḥ pratāpavān",
    "GE07mbh_05_u:009.020c": "viniścitamatir dhīmān vadhe triśiraso 'bhavat",
    "GE07mbh_05_u:009.021a": "vajram asya kṣipāmy adya sa kṣipraṃ na bhaviṣyati",
    "GE07mbh_05_u:009.021c": "śatruḥ pravṛddho nopekṣyo durbalo 'pi balīyasā",
    "GE07mbh_05_u:009.022a": "śāstrabuddhyā viniścitya kṛtvā buddhiṃ vadhe dṛḍhām",
    "GE07mbh_05_u:009.022c": "atha vaiśvānaranibhaṃ ghorarūpaṃ bhayāvaham",
    "GE07mbh_05_u:009.022e": "mumoca vajraṃ saṃkruddhaḥ śakras triśirasaṃ prati",
    "GE07mbh_05_u:009.023a": "sa papāta hatas tena vajreṇa dṛḍham āhataḥ",
    "GE07mbh_05_u:009.023c": "parvatasyeva śikharaṃ praṇunnaṃ medinītale",
    "GE07mbh_05_u:009.024a": "taṃ tu vajrahataṃ dṛṣṭvā śayānam acalopamam",
    "GE07mbh_05_u:009.024c": "na śarma lebhe devendro dīpitas tasya tejasā",
    "GE07mbh_05_u:009.024d-0070_01": "ghorarūpo mahāraudras tīvras tīvraparākramaḥ",
    "GE07mbh_05_u:009.024e": "hato 'pi dīptatejāḥ sa jīvann iva ca dṛśyate",
    "GE07mbh_05_u:009.024f-0071_01": "ghātitasya śirāṃsyājau jīvantīvādbhutāni vai",
    "GE07mbh_05_u:009.024f-0071_02": "tato 'tibhītagātras tu śakra āste vicārayan",
    "GE07mbh_05_u:009.024f-0071_03": "athājagāma paraśuṃ skandhenādāya vardhakiḥ",
    "GE07mbh_05_u:009.024f-0071_04": "tad araṇyaṃ mahārāja yatrāste 'sau nipātitaḥ",
    "GE07mbh_05_u:009.024f-0072_01": "śirāṃsi tasya jāyante trīṇy eva śakunās trayaḥ",
    "GE07mbh_05_u:009.024f-0072_02": "tittiriḥ kalaviṅkaś ca tathaiva ca kapiñjalaḥ",
    "GE07mbh_05_u:009.024f-0072_03": "viśvarūpaśirāṃsy eva jāyante tasya bhārata",
    "GE07mbh_05_u:009.025a": "abhitas tatra takṣāṇaṃ ghaṭamānaṃ śacīpatiḥ",
    "GE07mbh_05_u:009.025c": "apaśyad abravīc cainaṃ satvaraṃ pākaśāsanaḥ",
    "GE07mbh_05_u:009.025e": "kṣipraṃ chindhi śirāṃsy asya kuruṣva vacanaṃ mama takṣovāca",
    "GE07mbh_05_u:009.026a": "mahāskandho bhṛśaṃ hy eṣa paraśur na tariṣyati",
    "GE07mbh_05_u:009.026c": "kartuṃ cāhaṃ na śakṣyāmi karma sadbhir vigarhitam",
    "GE07mbh_05_u:009.027": "indra uvāca",
    "GE07mbh_05_u:009.027a": "mā bhais tvaṃ kṣipram etad vai kuruṣva vacanaṃ mama",
    "GE07mbh_05_u:009.027c": "matprasādād dhi te śastraṃ vajrakalpaṃ bhaviṣyati takṣovāca",
    "GE07mbh_05_u:009.028a": "kaṃ bhavantam ahaṃ vidyāṃ ghorakarmāṇam adya vai",
    "GE07mbh_05_u:009.028c": "etad icchāmy ahaṃ śrotuṃ tattvena kathayasva me",
    "GE07mbh_05_u:009.029": "indra uvāca",
    "GE07mbh_05_u:009.029a": "aham indro devarājas takṣan viditam astu te",
    "GE07mbh_05_u:009.029c": "kuruṣvaitad yathoktaṃ me takṣan mā tvaṃ vicāraya",
    "GE07mbh_05_u:009.029d-0073_01": "mayā hi nihataḥ śete triśirās tvaṃ ca viddhi vai",
    "GE07mbh_05_u:009.029d-0073_02": "sa prahvaḥ prāñjalir bhūtvā idaṃ vacanam abravīt takṣovāca",
    "GE07mbh_05_u:009.030a": "krūreṇa nāpatrapase kathaṃ śakreha karmaṇā",
    "GE07mbh_05_u:009.030c": "ṛṣiputram imaṃ hatvā brahmahatyābhayaṃ na te",
    "GE07mbh_05_u:009.031": "indra uvāca",
    "GE07mbh_05_u:009.031a": "paścād dharmaṃ cariṣyāmi pāvanārthaṃ suduścaram",
    "GE07mbh_05_u:009.031c": "śatrur eṣa mahāvīryo vajreṇa nihato mayā",
    "GE07mbh_05_u:009.032a": "adyāpi cāham udvignas takṣann asmād bibhemi vai",
    "GE07mbh_05_u:009.032c": "kṣipraṃ chindhi śirāṃsi tvaṃ kariṣye 'nugrahaṃ tava",
    "GE07mbh_05_u:009.033a": "śiraḥ paśos te dāsyanti bhāgaṃ yajñeṣu mānavāḥ",
    "GE07mbh_05_u:009.033c": "eṣa te 'nugrahas takṣan kṣipraṃ kuru mama priyam",
    "GE07mbh_05_u:009.034": "śalya uvāca",
    "GE07mbh_05_u:009.034a": "etac chrutvā tu takṣā sa mahendravacanaṃ tadā",
    "GE07mbh_05_u:009.034c": "śirāṃsy atha triśirasaḥ kuṭhāreṇācchinat tadā",
    "GE07mbh_05_u:009.035a": "nikṛtteṣu tatas teṣu niṣkrāmaṃs triśirās tv atha",
    "GE07mbh_05_u:009.035c": "kapiñjalās tittirāś ca kalaviṅkāś ca sarvaśaḥ",
    "GE07mbh_05_u:009.036a": "yena vedān adhīte sma pibate somam eva ca",
    "GE07mbh_05_u:009.036c": "tasmād vaktrān viniṣpetuḥ kṣipraṃ tasya kapiñjalāḥ",
    "GE07mbh_05_u:009.037a": "yena sarvā diśo rājan pibann iva nirīkṣate",
    "GE07mbh_05_u:009.037c": "tasmād vaktrād viniṣpetus tittirās tasya pāṇḍava",
    "GE07mbh_05_u:009.038a": "yat surāpaṃ tu tasyāsīd vaktraṃ triśirasas tadā",
    "GE07mbh_05_u:009.038c": "kalaviṅkā viniṣpetus tenāsya bharatarṣabha",
    "GE07mbh_05_u:009.039a": "tatas teṣu nikṛtteṣu vijvaro maghavān abhūt",
    "GE07mbh_05_u:009.039b-0074_01": "takṣṇe caiva varaṃ dattvā prahṛṣṭas tridaśeśvaraḥ",
    "GE07mbh_05_u:009.039c": "jagāma tridivaṃ hṛṣṭas takṣāpi svagṛhān yayau",
    "GE07mbh_05_u:009.039d-0075_01": "takṣāpi svagṛhaṃ gatvā naiva śaṃsati kasya cit",
    "GE07mbh_05_u:009.039d-0075_02": "athainaṃ nābhijānanti varṣam ekaṃ tathāgatam",
    "GE07mbh_05_u:009.039d-0075_03": "atha saṃvatsare pūrṇe bhūtāḥ paśupateḥ prabho",
    "GE07mbh_05_u:009.039d-0075_04": "te cākrośanta maghavān naḥ prabhur brahmahā iti",
    "GE07mbh_05_u:009.039d-0075_05": "tata indro vrataṃ ghoram acarat pākaśāsanaḥ",
    "GE07mbh_05_u:009.039d-0075_06": "tapasā ca susaṃyuktaḥ saha devair marudgaṇaiḥ",
    "GE07mbh_05_u:009.039d-0075_07": "samudre ca pṛthivyāṃ ca vanaspatiṣu strīṣu ca",
    "GE07mbh_05_u:009.039d-0075_08": "vibhajya brahmahatyāṃ ca tāṃś ca saṃyojayad varaiḥ",
    "GE07mbh_05_u:009.039d-0075_09": "varadas tu varaṃ dattvā pṛthivyai sāgarāya ca",
    "GE07mbh_05_u:009.039d-0075_10": "vanaspatibhyaḥ strībhyaś ca brahmahatyāṃ nunoda tām",
    "GE07mbh_05_u:009.039d-0075_11": "tatas tu śuddho bhagavān devair lokaiś ca pūjitaḥ",
    "GE07mbh_05_u:009.039d-0075_12": "indrasthānam upātiṣṭhat pūjyamāno maharṣibhiḥ",
    "GE07mbh_05_u:009.039d-0076_01": "mene kṛtārtham ātmānaṃ hatvā śatruṃ surārihā",
    "GE07mbh_05_u:009.040a": "tvaṣṭā prajāpatiḥ śrutvā śakreṇātha hataṃ sutam",
    "GE07mbh_05_u:009.040c": "krodhasaṃraktanayana idaṃ vacanam abravīt",
    "GE07mbh_05_u:009.041a": "tapyamānaṃ tapo nityaṃ kṣāntaṃ dāntaṃ jitendriyam",
    "GE07mbh_05_u:009.041c": "anāparādhinaṃ yasmāt putraṃ hiṃsitavān mama",
    "GE07mbh_05_u:009.042a": "tasmāc chakravadhārthāya vṛtram utpādayāmy aham",
    "GE07mbh_05_u:009.042c": "lokāḥ paśyantu me vīryaṃ tapasaś ca balaṃ mahat",
    "GE07mbh_05_u:009.042e": "sa ca paśyatu devendro durātmā pāpacetanaḥ",
    "GE07mbh_05_u:009.043a": "upaspṛśya tataḥ kruddhas tapasvī sumahāyaśāḥ",
    "GE07mbh_05_u:009.043c": "agniṃ hutvā samutpādya ghoraṃ vṛtram uvāca ha",
    "GE07mbh_05_u:009.043e": "indraśatro vivardhasva prabhāvāt tapaso mama",
    "GE07mbh_05_u:009.044a": "so 'vardhata divaṃ stabdhvā sūryavaiśvānaropamaḥ",
    "GE07mbh_05_u:009.044c": "kiṃ karomīti covāca kālasūrya ivoditaḥ",
    "GE07mbh_05_u:009.044e": "śakraṃ jahīti cāpy ukto jagāma tridivaṃ tataḥ",
    "GE07mbh_05_u:009.045a": "tato yuddhaṃ samabhavad vṛtravāsavayos tadā",
    "GE07mbh_05_u:009.045c": "saṃkruddhayor mahāghoraṃ prasaktaṃ kurusattama",
    "GE07mbh_05_u:009.045d-0077_01": "grastā lokāś ca vṛtreṇa sarve bharatasattama",
    "GE07mbh_05_u:009.045d-0077_02": "tvaṣṭṛtejovivṛddhena vṛtreṇa sumahātmanā",
    "GE07mbh_05_u:009.045d-0077_03": "sarve gandhendriyarasā hṛtā bhārata tena vai",
    "GE07mbh_05_u:009.045d-0077_04": "pṛthivī vāyur ākāśa āpo jyotiś ca pañcamaḥ",
    "GE07mbh_05_u:009.045d-0077_05": "hṛtam etan mahārāja vṛtreṇa sumahātmanā",
    "GE07mbh_05_u:009.046a": "tato jagrāha devendraṃ vṛtro vīraḥ śatakratum",
    "GE07mbh_05_u:009.046c": "apāvṛtya sa jagrāsa vṛtraḥ krodhasamanvitaḥ",
    "GE07mbh_05_u:009.047a": "graste vṛtreṇa śakre tu saṃbhrāntās tridaśās tadā",
    "GE07mbh_05_u:009.047c": "asṛjaṃs te mahāsattvā jṛmbhikāṃ vṛtranāśinīm",
    "GE07mbh_05_u:009.048a": "vijṛmbhamāṇasya tato vṛtrasyāsyād apāvṛtāt",
    "GE07mbh_05_u:009.048c": "svāny aṅgāny abhisaṃkṣipya niṣkrānto balasūdanaḥ",
    "GE07mbh_05_u:009.048e": "tataḥ prabhṛti lokeṣu jṛmbhikā prāṇisaṃśritā",
    "GE07mbh_05_u:009.049a": "jahṛṣuś ca surāḥ sarve dṛṣṭvā śakraṃ viniḥsṛtam",
    "GE07mbh_05_u:009.049c": "tataḥ pravavṛte yuddhaṃ vṛtravāsavayoḥ punaḥ",
    "GE07mbh_05_u:009.049e": "saṃrabdhayos tadā ghoraṃ suciraṃ bharatarṣabha",
    "GE07mbh_05_u:009.050a": "yadā vyavardhata raṇe vṛtro balasamanvitaḥ",
    "GE07mbh_05_u:009.050c": "tvaṣṭus tapobalād vidvāṃs tadā śakro nyavartata",
    "GE07mbh_05_u:009.051a": "nivṛtte tu tadā devā viṣādam agaman param",
    "GE07mbh_05_u:009.051c": "sametya śakreṇa ca te tvaṣṭus tejovimohitāḥ",
    "GE07mbh_05_u:009.051e": "amantrayanta te sarve munibhiḥ saha bhārata",
    "GE07mbh_05_u:009.052a": "kiṃ kāryam iti te rājan vicintya bhayamohitāḥ",
    "GE07mbh_05_u:009.052c": "jagmuḥ sarve mahātmānaṃ manobhir viṣṇum avyayam",
    "GE07mbh_05_u:009.052e": "upaviṣṭā mandarāgre sarve vṛtravadhepsavaḥ",
    "GE07mbh_05_u:010.001": "indra uvāca śalyaḥ",
    "GE07mbh_05_u:010.001-0078_01": "ākhyānam uttamam idam itihāsaṃ purātanam",
    "GE07mbh_05_u:010.001-0078_02": "śṛṇu me bhrātṛbhiḥ sārdhaṃ draupadyā ca jayāvaham",
    "GE07mbh_05_u:010.001-0079_01": "evaṃ vicintya vibudhaiḥ śakras tribhuvaneśvaraḥ",
    "GE07mbh_05_u:010.001-0079_02": "vṛtrasya maraṇopāyaṃ punar vacanam abravīt",
    "GE07mbh_05_u:010.001-0080_01": "sarvaṃ vyāptaṃ jagat tena vṛtreṇetīha naḥ śrutam",
    "GE07mbh_05_u:010.001-0080_02": "vṛtrabhūteṣu lokeṣu bhayam indram upāgamat",
    "GE07mbh_05_u:010.001-0080_03": "athendro hi mahātejāḥ sametya saha devataiḥ",
    "GE07mbh_05_u:010.001-0080_04": "amantrayata tejasvī vṛtrasya vadhakāraṇāt",
    "GE07mbh_05_u:010.001a": "sarvaṃ vyāptam idaṃ devā vṛtreṇa jagad avyayam",
    "GE07mbh_05_u:010.001c": "na hy asya sadṛśaṃ kiṃ cit pratighātāya yad bhavet",
    "GE07mbh_05_u:010.002a": "samartho hy abhavaṃ pūrvam asamartho 'smi sāṃpratam",
    "GE07mbh_05_u:010.002c": "kathaṃ kuryāṃ nu bhadraṃ vo duṣpradharṣaḥ sa me mataḥ",
    "GE07mbh_05_u:010.003a": "tejasvī ca mahātmā ca yuddhe cāmitavikramaḥ",
    "GE07mbh_05_u:010.003c": "graset tribhuvanaṃ sarvaṃ sadevāsuramānuṣam",
    "GE07mbh_05_u:010.004a": "tasmād viniścayam imaṃ śṛṇudhvaṃ me divaukasaḥ",
    "GE07mbh_05_u:010.004c": "viṣṇoḥ kṣayam upāgamya sametya ca mahātmanā",
    "GE07mbh_05_u:010.004e": "tena saṃmantrya vetsyāmo vadhopāyaṃ durātmanaḥ",
    "GE07mbh_05_u:010.005": "śalya uvāca",
    "GE07mbh_05_u:010.005a": "evam ukte maghavatā devāḥ sarṣigaṇās tadā",
    "GE07mbh_05_u:010.005b-0081_01": "praṇipatya mahātmānaṃ sarvabhūtanamaskṛtam",
    "GE07mbh_05_u:010.005c": "śaraṇyaṃ śaraṇaṃ devaṃ jagmur viṣṇuṃ mahābalam",
    "GE07mbh_05_u:010.006a": "ūcuś ca sarve deveśaṃ viṣṇuṃ vṛtrabhayārditāḥ",
    "GE07mbh_05_u:010.006c": "tvayā lokās trayaḥ krāntās tribhir vikramaṇaiḥ prabho",
    "GE07mbh_05_u:010.007a": "amṛtaṃ cāhṛtaṃ viṣṇo daityāś ca nihatā raṇe",
    "GE07mbh_05_u:010.007c": "baliṃ baddhvā mahādaityaṃ śakro devādhipaḥ kṛtaḥ",
    "GE07mbh_05_u:010.008a": "tvaṃ prabhuḥ sarvalokānāṃ tvayā sarvam idaṃ tatam",
    "GE07mbh_05_u:010.008c": "tvaṃ hi deva mahādevaḥ sarvalokanamaskṛtaḥ",
    "GE07mbh_05_u:010.008d-0082_01": "gandharvoragarakṣāṇāṃ sarveṣām amarottama",
    "GE07mbh_05_u:010.009a": "gatir bhava tvaṃ devānāṃ sendrāṇām amarottama",
    "GE07mbh_05_u:010.009c": "jagad vyāptam idaṃ sarvaṃ vṛtreṇāsurasūdana",
    "GE07mbh_05_u:010.010": "viṣṇur uvāca",
    "GE07mbh_05_u:010.010a": "avaśyaṃ karaṇīyaṃ me bhavatāṃ hitam uttamam",
    "GE07mbh_05_u:010.010c": "tasmād upāyaṃ vakṣyāmi yathāsau na bhaviṣyati",
    "GE07mbh_05_u:010.011a": "gacchadhvaṃ sarṣigandharvā yatrāsau viśvarūpadhṛk",
    "GE07mbh_05_u:010.011c": "sāma tasya prayuñjadhvaṃ tata enaṃ vijeṣyatha",
    "GE07mbh_05_u:010.012a": "bhaviṣyati gatir devāḥ śakrasya mama tejasā",
    "GE07mbh_05_u:010.012c": "adṛśyaś ca pravekṣyāmi vajram asyāyudhottamam",
    "GE07mbh_05_u:010.013a": "gacchadhvam ṛṣibhiḥ sārdhaṃ gandharvaiś ca surottamāḥ",
    "GE07mbh_05_u:010.013c": "vṛtrasya saha śakreṇa saṃdhiṃ kuruta māciram",
    "GE07mbh_05_u:010.014": "śalya uvāca",
    "GE07mbh_05_u:010.014a": "evam uktās tu devena ṛṣayas tridaśās tathā",
    "GE07mbh_05_u:010.014c": "yayuḥ sametya sahitāḥ śakraṃ kṛtvā puraḥsaram",
    "GE07mbh_05_u:010.014c-0083_01": "**** **** cakruś caiva vibhor vacaḥ",
    "GE07mbh_05_u:010.014c-0083_02": "tataḥ sametya vṛtreṇa",
    "GE07mbh_05_u:010.015a": "samīpam etya ca tadā sarva eva mahaujasaḥ",
    "GE07mbh_05_u:010.015c": "taṃ tejasā prajvalitaṃ pratapantaṃ diśo daśa",
    "GE07mbh_05_u:010.016a": "grasantam iva lokāṃs trīn sūryācandramasau yathā",
    "GE07mbh_05_u:010.016c": "dadṛśus tatra te vṛtraṃ śakreṇa saha devatāḥ",
    "GE07mbh_05_u:010.017a": "ṛṣayo 'tha tato 'bhyetya vṛtram ūcuḥ priyaṃ vacaḥ",
    "GE07mbh_05_u:010.017c": "vyāptaṃ jagad idaṃ sarvaṃ tejasā tava durjaya",
    "GE07mbh_05_u:010.018a": "na ca śaknoṣi nirjetuṃ vāsavaṃ bhūrivikramam",
    "GE07mbh_05_u:010.018c": "yudhyatoś cāpi vāṃ kālo vyatītaḥ sumahān iha",
    "GE07mbh_05_u:010.019a": "pīḍyante ca prajāḥ sarvāḥ sadevāsuramānavāḥ",
    "GE07mbh_05_u:010.019c": "sakhyaṃ bhavatu te vṛtra śakreṇa saha nityadā",
    "GE07mbh_05_u:010.019e": "avāpsyasi sukhaṃ tvaṃ ca śakralokāṃś ca śāśvatān",
    "GE07mbh_05_u:010.020a": "ṛṣivākyaṃ niśamyātha sa vṛtraḥ sumahābalaḥ",
    "GE07mbh_05_u:010.020c": "uvāca tāṃs tadā sarvān praṇamya śirasāsuraḥ",
    "GE07mbh_05_u:010.021a": "sarve yūyaṃ mahābhāgā gandharvāś caiva sarvaśaḥ",
    "GE07mbh_05_u:010.021c": "yad brūta tac chrutaṃ sarvaṃ mamāpi śṛṇutānaghāḥ",
    "GE07mbh_05_u:010.022a": "saṃdhiḥ kathaṃ vai bhavitā mama śakrasya cobhayoḥ",
    "GE07mbh_05_u:010.022c": "tejasor hi dvayor devāḥ sakhyaṃ vai bhavitā katham",
    "GE07mbh_05_u:010.022d-0084_01": "etad veditum icchāmi bruvantu ṛṣisattamāḥ",
    "GE07mbh_05_u:010.023": "ṛṣaya ūcuḥ",
    "GE07mbh_05_u:010.023a": "sakṛt satāṃ saṃgataṃ lipsitavyaṃ; tataḥ paraṃ bhavitā bhavyam eva",
    "GE07mbh_05_u:010.023c": "nātikramet satpuruṣeṇa saṃgataṃ; tasmāt satāṃ saṃgataṃ lipsitavyam",
    "GE07mbh_05_u:010.024a": "dṛḍhaṃ satāṃ saṃgataṃ cāpi nityaṃ; brūyāc cārthaṃ hy arthakṛcchreṣu dhīraḥ",
    "GE07mbh_05_u:010.024c": "mahārthavat satpuruṣeṇa saṃgataṃ; tasmāt santaṃ na jighāṃseta dhīraḥ",
    "GE07mbh_05_u:010.025a": "indraḥ satāṃ saṃmataś ca nivāsaś ca mahātmanām",
    "GE07mbh_05_u:010.025c": "satyavādī hy adīnaś ca dharmavit suviniścitaḥ",
    "GE07mbh_05_u:010.026a": "tena te saha śakreṇa saṃdhir bhavatu śāśvataḥ",
    "GE07mbh_05_u:010.026c": "evaṃ viśvāsam āgaccha mā te bhūd buddhir anyathā",
    "GE07mbh_05_u:010.027": "śalya uvāca",
    "GE07mbh_05_u:010.027a": "maharṣivacanaṃ śrutvā tān uvāca mahādyutiḥ",
    "GE07mbh_05_u:010.027c": "avaśyaṃ bhagavanto me mānanīyās tapasvinaḥ",
    "GE07mbh_05_u:010.028a": "bravīmi yad ahaṃ devās tat sarvaṃ kriyatām iha",
    "GE07mbh_05_u:010.028c": "tataḥ sarvaṃ kariṣyāmi yad ūcur māṃ dvijarṣabhāḥ",
    "GE07mbh_05_u:010.029a": "na śuṣkeṇa na cārdreṇa nāśmanā na ca dāruṇā",
    "GE07mbh_05_u:010.029c": "na śastreṇa na vajreṇa na divā na tathā niśi",
    "GE07mbh_05_u:010.030a": "vadhyo bhaveyaṃ viprendrāḥ śakrasya saha daivataiḥ",
    "GE07mbh_05_u:010.030c": "evaṃ me rocate saṃdhiḥ śakreṇa saha nityadā",
    "GE07mbh_05_u:010.031a": "bāḍham ity eva ṛṣayas tam ūcur bharatarṣabha",
    "GE07mbh_05_u:010.031c": "evaṃ kṛte tu saṃdhāne vṛtraḥ pramudito 'bhavat",
    "GE07mbh_05_u:010.031d-0085_01": "tataḥ saṃdhiṃ mithaḥ kṛtvā ṛṣayo dīptatejasaḥ",
    "GE07mbh_05_u:010.031d-0085_02": "śakrasya saha vṛtreṇa punar jagmur yathāgatam",
    "GE07mbh_05_u:010.031d-0086_01": "atha dīrghasya kālasya śakraḥ saṃcintya bhārata",
    "GE07mbh_05_u:010.032a": "yattaḥ sadābhavac cāpi śakro 'marṣasamanvitaḥ",
    "GE07mbh_05_u:010.032c": "vṛtrasya vadhasaṃyuktān upāyān anucintayan",
    "GE07mbh_05_u:010.032e": "randhrānveṣī samudvignaḥ sadābhūd balavṛtrahā",
    "GE07mbh_05_u:010.032f-0087_01": "abhisaṃdhir mahendrasya saṃdhikarmaṇi yaḥ kṛtaḥ",
    "GE07mbh_05_u:010.032f-0087_02": "ṛṣibhis tv īritaṃ yac ca mahendras tad anusmaran",
    "GE07mbh_05_u:010.033a": "sa kadā cit samudrānte tam apaśyan mahāsuram",
    "GE07mbh_05_u:010.033c": "saṃdhyākāla upāvṛtte muhūrte ramyadāruṇe",
    "GE07mbh_05_u:010.034a": "tataḥ saṃcintya bhagavān varadānaṃ mahātmanaḥ",
    "GE07mbh_05_u:010.034c": "saṃdhyeyaṃ vartate raudrā na rātrir divasaṃ na ca",
    "GE07mbh_05_u:010.034d-0088_01": "varaś cānena saṃprāpto hy avadhyo daivatair api",
    "GE07mbh_05_u:010.034d-0088_02": "tat kathaṃ tv iha kartavyam upāyaṃ cintaye sadā",
    "GE07mbh_05_u:010.034e": "vṛtraś cāvaśyavadhyo 'yaṃ mama sarvaharo ripuḥ",
    "GE07mbh_05_u:010.035a": "yadi vṛtraṃ na hanmy adya vañcayitvā mahāsuram",
    "GE07mbh_05_u:010.035c": "mahābalaṃ mahākāyaṃ na me śreyo bhaviṣyati",
    "GE07mbh_05_u:010.036a": "evaṃ saṃcintayann eva śakro viṣṇum anusmaran",
    "GE07mbh_05_u:010.036c": "atha phenaṃ tadāpaśyat samudre parvatopamam",
    "GE07mbh_05_u:010.037a": "nāyaṃ śuṣko na cārdro 'yaṃ na ca śastram idaṃ tathā",
    "GE07mbh_05_u:010.037c": "enaṃ kṣepsyāmi vṛtrasya kṣaṇād eva naśiṣyati",
    "GE07mbh_05_u:010.038a": "savajram atha phenaṃ taṃ kṣipraṃ vṛtre nisṛṣṭavān",
    "GE07mbh_05_u:010.038b-0089_01": "jagrāha ca sa taṃ phenam indro vṛtranibarhaṇam",
    "GE07mbh_05_u:010.038b-0089_02": "nigṛhya śakro bāhubhyāṃ prāhiṇod vṛtramastake",
    "GE07mbh_05_u:010.038c": "praviśya phenaṃ taṃ viṣṇur atha vṛtraṃ vyanāśayat",
    "GE07mbh_05_u:010.039a": "nihate tu tato vṛtre diśo vitimirābhavan",
    "GE07mbh_05_u:010.039c": "pravavau ca śivo vāyuḥ prajāś ca jahṛṣus tadā",
    "GE07mbh_05_u:010.040a": "tato devāḥ sagandharvā",
    "GE07mbh_05_u:010.040c": "ṛṣayaś ca mahendraṃ tam astuvan vividhaiḥ stavaiḥ",
    "GE07mbh_05_u:010.041a": "namaskṛtaḥ sarvabhūtaiḥ sarvabhūtāni sāntvayan",
    "GE07mbh_05_u:010.041c": "hataśatruḥ prahṛṣṭātmā vāsavaḥ saha daivataiḥ",
    "GE07mbh_05_u:010.041e": "viṣṇuṃ tribhuvanaśreṣṭhaṃ pūjayām āsa dharmavit",
    "GE07mbh_05_u:010.042a": "tato hate mahāvīrye vṛtre devabhayaṃkare",
    "GE07mbh_05_u:010.042c": "anṛtenābhibhūto 'bhūc chakraḥ paramadurmanāḥ",
    "GE07mbh_05_u:010.042e": "traiśīrṣayābhibhūtaś ca sa pūrvaṃ brahmahatyayā",
    "GE07mbh_05_u:010.042f-0090_01": "mahādevasya bhūtaiś ca sa punar brahmahann iti",
    "GE07mbh_05_u:010.042f-0090_02": "ākruṣṭo nirbhayair bhūyo vrīḍito balavṛtrahā",
    "GE07mbh_05_u:010.043a": "so 'ntam āśritya lokānāṃ naṣṭasaṃjño vicetanaḥ",
    "GE07mbh_05_u:010.043c": "na prājñāyata devendras tv abhibhūtaḥ svakalmaṣaiḥ",
    "GE07mbh_05_u:010.043e": "praticchanno vasaty apsu ceṣṭamāna ivoragaḥ",
    "GE07mbh_05_u:010.044a": "tataḥ pranaṣṭe devendre",
    "GE07mbh_05_u:010.044c": "bhūmiḥ pradhvastasaṃkāśā nirvṛkṣā śuṣkakānanā",
    "GE07mbh_05_u:010.044e": "vicchinnasrotaso nadyaḥ sarāṃsy anudakāni ca",
    "GE07mbh_05_u:010.045a": "saṃkṣobhaś cāpi sattvānām anāvṛṣṭikṛto 'bhavat",
    "GE07mbh_05_u:010.045c": "devāś cāpi bhṛśaṃ trastās tathā sarve maharṣayaḥ",
    "GE07mbh_05_u:010.046a": "arājakaṃ jagat sarvam abhibhūtam upadravaiḥ",
    "GE07mbh_05_u:010.046b-0091_01": "rājā vā kriyatām adya mahendro vātha mṛgyatām",
    "GE07mbh_05_u:010.046c": "tato bhītābhavan devāḥ ko no rājā bhaved iti",
    "GE07mbh_05_u:010.047a": "divi devarṣayaś cāpi",
    "GE07mbh_05_u:010.047c": "na ca sma kaś cid devānāṃ rājyāya kurute manaḥ",
    "GE07mbh_05_u:011.001": "śalya uvāca",
    "GE07mbh_05_u:011.001a": "ṛṣayo 'thābruvan sarve devāś ca tridaśeśvarāḥ",
    "GE07mbh_05_u:011.001c": "ayaṃ vai nahuṣaḥ śrīmān devarājye 'bhiṣicyatām",
    "GE07mbh_05_u:011.001d-0092_01": "tejasvī ca yaśasvī ca dhārmikaś caiva nityadā",
    "GE07mbh_05_u:011.001e": "te gatvāthābruvan sarve rājā no bhava pārthiva",
    "GE07mbh_05_u:011.001e-0093_01": "**** **** devāś ca tridiveśvarāḥ",
    "GE07mbh_05_u:011.001e-0093_02": "nahuṣaṃ tvaṃ mahābāho",
    "GE07mbh_05_u:011.002a": "sa tān uvāca nahuṣo devān ṛṣigaṇāṃs tathā",
    "GE07mbh_05_u:011.002c": "pitṛbhiḥ sahitān rājan parīpsan hitam ātmanaḥ",
    "GE07mbh_05_u:011.003a": "durbalo 'haṃ na me śaktir bhavatāṃ paripālane",
    "GE07mbh_05_u:011.003c": "balavāñ jāyate rājā balaṃ śakre hi nityadā",
    "GE07mbh_05_u:011.004a": "tam abruvan punaḥ sarve devāḥ sarṣipurogamāḥ",
    "GE07mbh_05_u:011.004c": "asmākaṃ tapasā yuktaḥ pāhi rājyaṃ triviṣṭape",
    "GE07mbh_05_u:011.005a": "parasparabhayaṃ ghoram asmākaṃ hi na saṃśayaḥ",
    "GE07mbh_05_u:011.005c": "abhiṣicyasva rājendra bhava rājā triviṣṭape",
    "GE07mbh_05_u:011.006a": "devadānavayakṣāṇām ṛṣīṇāṃ rakṣasāṃ tathā",
    "GE07mbh_05_u:011.006c": "pitṛgandharvabhūtānāṃ cakṣurviṣayavartinām",
    "GE07mbh_05_u:011.006e": "teja ādāsyase paśyan balavāṃś ca bhaviṣyasi",
    "GE07mbh_05_u:011.007a": "dharmaṃ puraskṛtya sadā sarvalokādhipo bhava",
    "GE07mbh_05_u:011.007c": "brahmarṣīṃś cāpi devāṃś ca gopāyasva triviṣṭape",
    "GE07mbh_05_u:011.007d-0094_01": "abhiṣiktaḥ sa rājendra tato rājā triviṣṭape",
    "GE07mbh_05_u:011.007d-0094_02": "dharmaṃ puraskṛtya tadā sarvalokādhipo 'bhavat",
    "GE07mbh_05_u:011.007d-0095_01": "om ity ukte 'tha nahuṣo devarājye 'bhiṣecitaḥ",
    "GE07mbh_05_u:011.008a": "sudurlabhaṃ varaṃ labdhvā prāpya rājyaṃ triviṣṭape",
    "GE07mbh_05_u:011.008c": "dharmātmā satataṃ bhūtvā kāmātmā samapadyata",
    "GE07mbh_05_u:011.009a": "devodyāneṣu sarveṣu nandanopavaneṣu ca",
    "GE07mbh_05_u:011.009c": "kailāse himavatpṛṣṭhe mandare śvetaparvate",
    "GE07mbh_05_u:011.009e": "sahye mahendre malaye samudreṣu saritsu ca",
    "GE07mbh_05_u:011.010a": "apsarobhiḥ parivṛto devakanyāsamāvṛtaḥ",
    "GE07mbh_05_u:011.010c": "nahuṣo devarājaḥ san krīḍan bahuvidhaṃ tadā",
    "GE07mbh_05_u:011.011a": "śṛṇvan divyā bahuvidhāḥ kathāḥ śrutimanoharāḥ",
    "GE07mbh_05_u:011.011c": "vāditrāṇi ca sarvāṇi gītaṃ ca madhurasvaram",
    "GE07mbh_05_u:011.012a": "viśvāvasur nāradaś ca gandharvāpsarasāṃ gaṇāḥ",
    "GE07mbh_05_u:011.012c": "ṛtavaḥ ṣaṭ ca devendraṃ mūrtimanta upasthitāḥ",
    "GE07mbh_05_u:011.012e": "mārutaḥ surabhir vāti manojñaḥ sukhaśītalaḥ",
    "GE07mbh_05_u:011.013a": "evaṃ hi krīḍatas tasya nahuṣasya mahātmanaḥ",
    "GE07mbh_05_u:011.013c": "saṃprāptā darśanaṃ devī śakrasya mahiṣī priyā",
    "GE07mbh_05_u:011.014a": "sa tāṃ saṃdṛśya duṣṭātmā prāha sarvān sabhāsadaḥ",
    "GE07mbh_05_u:011.014c": "indrasya mahiṣī devī kasmān māṃ nopatiṣṭhati",
    "GE07mbh_05_u:011.015a": "aham indro 'smi devānāṃ lokānāṃ ca tatheśvaraḥ",
    "GE07mbh_05_u:011.015c": "āgacchatu śacī mahyaṃ kṣipram adya niveśanam",
    "GE07mbh_05_u:011.016a": "tac chrutvā durmanā devī bṛhaspatim uvāca ha",
    "GE07mbh_05_u:011.016c": "rakṣa māṃ nahuṣād brahmaṃs tavāsmi śaraṇaṃ gatā",
    "GE07mbh_05_u:011.017a": "sarvalakṣaṇasaṃpannāṃ brahmas tvaṃ māṃ prabhāṣase",
    "GE07mbh_05_u:011.017c": "devarājasya dayitām",
    "GE07mbh_05_u:011.018a": "avaidhavyena saṃyuktām ekapatnīṃ pativratām",
    "GE07mbh_05_u:011.018c": "uktavān asi māṃ pūrvam ṛtāṃ tāṃ kuru vai giram",
    "GE07mbh_05_u:011.019a": "noktapūrvaṃ ca bhagavan mṛṣā te kiṃ cid īśvara",
    "GE07mbh_05_u:011.019c": "tasmād etad bhavet satyaṃ tvayoktaṃ dvijasattama",
    "GE07mbh_05_u:011.020a": "bṛhaspatir athovāca indrāṇīṃ bhayamohitām",
    "GE07mbh_05_u:011.020c": "yad uktāsi mayā devi satyaṃ tad bhavitā dhruvam",
    "GE07mbh_05_u:011.021a": "drakṣyase devarājānam indraṃ śīghram ihāgatam",
    "GE07mbh_05_u:011.021c": "na bhetavyaṃ ca nahuṣāt satyam etad bravīmi te",
    "GE07mbh_05_u:011.021e": "samānayiṣye śakreṇa nacirād bhavatīm aham",
    "GE07mbh_05_u:011.022a": "atha śuśrāva nahuṣa indrāṇīṃ śaraṇaṃ gatām",
    "GE07mbh_05_u:011.022c": "bṛhaspater aṅgirasaś cukrodha sa nṛpas tadā",
    "GE07mbh_05_u:012.001": "śalya uvāca",
    "GE07mbh_05_u:012.001a": "kruddhaṃ tu nahuṣaṃ jñātvā devāḥ sarṣipurogamāḥ",
    "GE07mbh_05_u:012.001c": "abruvan devarājānaṃ nahuṣaṃ ghoradarśanam",
    "GE07mbh_05_u:012.002a": "devarāja jahi krodhaṃ tvayi kruddhe jagadvibho",
    "GE07mbh_05_u:012.002c": "trastaṃ sāsuragandharvaṃ sakiṃnaramahoragam",
    "GE07mbh_05_u:012.003a": "jahi krodham imaṃ sādho na krudhyanti bhavadvidhāḥ",
    "GE07mbh_05_u:012.003c": "parasya patnī sā devī prasīdasva sureśvara",
    "GE07mbh_05_u:012.004a": "nivartaya manaḥ pāpāt paradārābhimarśanāt",
    "GE07mbh_05_u:012.004c": "devarājo 'si bhadraṃ te prajā dharmeṇa pālaya",
    "GE07mbh_05_u:012.005a": "evam ukto na jagrāha tad vacaḥ kāmamohitaḥ",
    "GE07mbh_05_u:012.005c": "atha devān uvācedam indraṃ prati surādhipaḥ",
    "GE07mbh_05_u:012.006a": "ahalyā dharṣitā pūrvam ṛṣipatnī yaśasvinī",
    "GE07mbh_05_u:012.006c": "jīvato bhartur indreṇa sa vaḥ kiṃ na nivāritaḥ",
    "GE07mbh_05_u:012.007a": "bahūni ca nṛśaṃsāni kṛtānīndreṇa vai purā",
    "GE07mbh_05_u:012.007c": "vaidharmyāṇy upadhāś caiva sa vaḥ kiṃ na nivāritaḥ",
    "GE07mbh_05_u:012.008a": "upatiṣṭhatu māṃ devī etad asyā hitaṃ param",
    "GE07mbh_05_u:012.008c": "yuṣmākaṃ ca sadā devāḥ śivam evaṃ bhaviṣyati",
    "GE07mbh_05_u:012.009": "devā ūcuḥ",
    "GE07mbh_05_u:012.009a": "indrāṇīm ānayiṣyāmo yathecchasi divaspate",
    "GE07mbh_05_u:012.009c": "jahi krodham imaṃ vīra prīto bhava sureśvara",
    "GE07mbh_05_u:012.010": "śalya uvāca",
    "GE07mbh_05_u:012.010a": "ity uktvā te tadā devā ṛṣibhiḥ saha bhārata",
    "GE07mbh_05_u:012.010c": "jagmur bṛhaspatiṃ vaktum indrāṇīṃ cāśubhaṃ vacaḥ",
    "GE07mbh_05_u:012.011a": "jānīmaḥ śaraṇaṃ prāptam indrāṇīṃ tava veśmani",
    "GE07mbh_05_u:012.011c": "dattābhayāṃ ca viprendra tvayā devarṣisattama",
    "GE07mbh_05_u:012.012a": "te tvāṃ devāḥ sagandharvā ṛṣayaś ca mahādyute",
    "GE07mbh_05_u:012.012c": "prasādayanti cendrāṇī nahuṣāya pradīyatām",
    "GE07mbh_05_u:012.013a": "indrād viśiṣṭo nahuṣo devarājo mahādyutiḥ",
    "GE07mbh_05_u:012.013c": "vṛṇotv iyaṃ varārohā bhartṛtve varavarṇinī",
    "GE07mbh_05_u:012.014a": "evam ukte tu sā devī bāṣpam utsṛjya sasvaram",
    "GE07mbh_05_u:012.014c": "uvāca rudatī dīnā bṛhaspatim idaṃ vacaḥ",
    "GE07mbh_05_u:012.015a": "nāham icchāmi nahuṣaṃ patim anvāsya taṃ prabhum",
    "GE07mbh_05_u:012.015c": "śaraṇāgatāsmi te brahmaṃs trāhi māṃ mahato bhayāt",
    "GE07mbh_05_u:012.015d-0096_01": "evam uktas tayā devyā vākyam āha bṛhaspatiḥ",
    "GE07mbh_05_u:012.016": "bṛhaspatir uvāca",
    "GE07mbh_05_u:012.016a": "śaraṇāgatāṃ na tyajeyam indrāṇi mama niścitam",
    "GE07mbh_05_u:012.016c": "dharmajñāṃ dharmaśīlāṃ ca na tyaje tvām anindite",
    "GE07mbh_05_u:012.017a": "nākāryaṃ kartum icchāmi brāhmaṇaḥ san viśeṣataḥ",
    "GE07mbh_05_u:012.017c": "śrutadharmā satyaśīlo jānan dharmānuśāsanam",
    "GE07mbh_05_u:012.018a": "nāham etat kariṣyāmi gacchadhvaṃ vai surottamāḥ",
    "GE07mbh_05_u:012.018c": "asmiṃś cārthe purā gītaṃ brahmaṇā śrūyatām idam",
    "GE07mbh_05_u:012.019a": "na tasya bījaṃ rohati bījakāle; na cāsya varṣaṃ varṣati varṣakāle",
    "GE07mbh_05_u:012.019c": "bhītaṃ prapannaṃ pradadāti śatrave; na so 'ntaraṃ labhate trāṇam icchan",
    "GE07mbh_05_u:012.020a": "mogham annaṃ vindati cāpy acetāḥ; svargāl lokād bhraśyati naṣṭaceṣṭaḥ",
    "GE07mbh_05_u:012.020c": "bhītaṃ prapannaṃ pradadāti yo vai; na tasya havyaṃ pratigṛhṇanti devāḥ",
    "GE07mbh_05_u:012.021a": "pramīyate cāsya prajā hy akāle; sadā vivāsaṃ pitaro 'sya kurvate",
    "GE07mbh_05_u:012.021c": "bhītaṃ prapannaṃ pradadāti śatrave; sendrā devāḥ praharanty asya vajram",
    "GE07mbh_05_u:012.022a": "etad evaṃ vijānan vai na dāsyāmi śacīm imām",
    "GE07mbh_05_u:012.022c": "indrāṇīṃ viśrutāṃ loke śakrasya mahiṣīṃ priyām",
    "GE07mbh_05_u:012.023a": "asyā hitaṃ bhaved yac ca mama cāpi hitaṃ bhavet",
    "GE07mbh_05_u:012.023c": "kriyatāṃ tat suraśreṣṭhā na hi dāsyāmy ahaṃ śacīm",
    "GE07mbh_05_u:012.024": "śalya uvāca",
    "GE07mbh_05_u:012.024a": "atha devās tam evāhur gurum aṅgirasāṃ varam",
    "GE07mbh_05_u:012.024c": "kathaṃ sunītaṃ tu bhaven mantrayasva bṛhaspate",
    "GE07mbh_05_u:012.025": "bṛhaspatir uvāca",
    "GE07mbh_05_u:012.025a": "nahuṣaṃ yācatāṃ devī kiṃ cit kālāntaraṃ śubhā",
    "GE07mbh_05_u:012.025c": "indrāṇīhitam etad dhi tathāsmākaṃ bhaviṣyati",
    "GE07mbh_05_u:012.026a": "bahuvighnakaraḥ kālaḥ kālaḥ kālaṃ nayiṣyati",
    "GE07mbh_05_u:012.026c": "darpito balavāṃś cāpi nahuṣo varasaṃśrayāt",
    "GE07mbh_05_u:012.027": "śalya uvāca",
    "GE07mbh_05_u:012.027a": "tatas tena tathokte tu prītā devās tam abruvan",
    "GE07mbh_05_u:012.027c": "brahman sādhv idam uktaṃ te hitaṃ sarvadivaukasām",
    "GE07mbh_05_u:012.027e": "evam etad dvijaśreṣṭha devī ceyaṃ prasādyatām",
    "GE07mbh_05_u:012.028a": "tataḥ samastā indrāṇīṃ devāḥ sāgnipurogamāḥ",
    "GE07mbh_05_u:012.028c": "ūcur vacanam avyagrā lokānāṃ hitakāmyayā",
    "GE07mbh_05_u:012.029a": "tvayā jagad idaṃ sarvaṃ dhṛtaṃ sthāvarajaṅgamam",
    "GE07mbh_05_u:012.029c": "ekapatny asi satyā ca gacchasva nahuṣaṃ prati",
    "GE07mbh_05_u:012.030a": "kṣipraṃ tvām abhikāmaś ca vinaśiṣyati pārthivaḥ",
    "GE07mbh_05_u:012.030c": "nahuṣo devi śakraś ca suraiśvaryam avāpsyati",
    "GE07mbh_05_u:012.031a": "evaṃ viniścayaṃ kṛtvā indrāṇī kāryasiddhaye",
    "GE07mbh_05_u:012.031c": "abhyagacchata savrīḍā nahuṣaṃ ghoradarśanam",
    "GE07mbh_05_u:012.032a": "dṛṣṭvā tāṃ nahuṣaś cāpi vayorūpasamanvitām",
    "GE07mbh_05_u:012.032c": "samahṛṣyata duṣṭātmā",
    "GE07mbh_05_u:013.001": "śalya uvāca",
    "GE07mbh_05_u:013.001a": "atha tām abravīd dṛṣṭvā nahuṣo devarāṭ tadā",
    "GE07mbh_05_u:013.001c": "trayāṇām api lokānām aham indraḥ śucismite",
    "GE07mbh_05_u:013.001e": "bhajasva māṃ varārohe patitve varavarṇini",
    "GE07mbh_05_u:013.002a": "evam uktā tu sā devī nahuṣeṇa pativratā",
    "GE07mbh_05_u:013.002c": "prāvepata bhayodvignā pravāte kadalī yathā",
    "GE07mbh_05_u:013.003a": "namasya sā tu brahmāṇaṃ kṛtvā śirasi cāñjalim",
    "GE07mbh_05_u:013.003c": "devarājam athovāca nahuṣaṃ ghoradarśanam",
    "GE07mbh_05_u:013.004a": "kālam icchāmy ahaṃ labdhuṃ kiṃ cit tvattaḥ sureśvara",
    "GE07mbh_05_u:013.004c": "na hi vijñāyate śakraḥ prāptaḥ kiṃ vā kva vā gataḥ",
    "GE07mbh_05_u:013.005a": "tattvam etat tu vijñāya yadi na jñāyate prabho",
    "GE07mbh_05_u:013.005c": "tato 'haṃ tvām upasthāsye satyam etad bravīmi te",
    "GE07mbh_05_u:013.005e": "evam uktaḥ sa indrāṇyā nahuṣaḥ prītimān abhūt",
    "GE07mbh_05_u:013.006": "nahuṣa uvāca",
    "GE07mbh_05_u:013.006a": "evaṃ bhavatu suśroṇi yathā mām abhibhāṣase",
    "GE07mbh_05_u:013.006c": "jñātvā cāgamanaṃ kāryaṃ satyam etad anusmareḥ",
    "GE07mbh_05_u:013.007": "śalya uvāca",
    "GE07mbh_05_u:013.007a": "nahuṣeṇa visṛṣṭā ca niścakrāma tataḥ śubhā",
    "GE07mbh_05_u:013.007c": "bṛhaspatiniketaṃ sā jagāma ca tapasvinī",
    "GE07mbh_05_u:013.008a": "tasyāḥ saṃśrutya ca vaco devāḥ sāgnipurogamāḥ",
    "GE07mbh_05_u:013.008c": "mantrayām āsur ekāgrāḥ śakrārthaṃ rājasattama",
    "GE07mbh_05_u:013.009a": "devadevena saṃgamya viṣṇunā prabhaviṣṇunā",
    "GE07mbh_05_u:013.009c": "ūcuś cainaṃ samudvignā vākyaṃ vākyaviśāradāḥ",
    "GE07mbh_05_u:013.010a": "brahmahatyābhibhūto vai śakraḥ suragaṇeśvaraḥ",
    "GE07mbh_05_u:013.010b-0097_01": "kva gato neti jānīmo devadeva jagatpate",
    "GE07mbh_05_u:013.010b-0098_01": "avijñātaḥ suragaṇair gato na jñāyate prabho",
    "GE07mbh_05_u:013.010c": "gatiś ca nas tvaṃ deveśa pūrvajo jagataḥ prabhuḥ",
    "GE07mbh_05_u:013.010e": "rakṣārthaṃ sarvabhūtānāṃ viṣṇutvam upajagmivān",
    "GE07mbh_05_u:013.011a": "tvadvīryān nihate vṛtre vāsavo brahmahatyayā",
    "GE07mbh_05_u:013.011c": "vṛtaḥ suragaṇaśreṣṭha mokṣaṃ tasya vinirdiśa",
    "GE07mbh_05_u:013.012a": "teṣāṃ tad vacanaṃ śrutvā devānāṃ viṣṇur abravīt",
    "GE07mbh_05_u:013.012c": "mām eva yajatāṃ śakraḥ pāvayiṣyāmi vajriṇam",
    "GE07mbh_05_u:013.013a": "puṇyena hayamedhena mām iṣṭvā pākaśāsanaḥ",
    "GE07mbh_05_u:013.013c": "punar eṣyati devānām indratvam akutobhayaḥ",
    "GE07mbh_05_u:013.014a": "svakarmabhiś ca nahuṣo nāśaṃ yāsyati durmatiḥ",
    "GE07mbh_05_u:013.014c": "kaṃ cit kālam imaṃ devā marṣayadhvam atandritāḥ śalya uvāca",
    "GE07mbh_05_u:013.014d-0099_01": "viṣṇur visarjayām āsa devān sarṣipurogamān",
    "GE07mbh_05_u:013.015a": "śrutvā viṣṇoḥ śubhāṃ satyāṃ tāṃ vāṇīm amṛtopamām",
    "GE07mbh_05_u:013.015c": "tataḥ sarve suragaṇāḥ sopādhyāyāḥ saharṣibhiḥ",
    "GE07mbh_05_u:013.015e": "yatra śakro bhayodvignas taṃ deśam upacakramuḥ",
    "GE07mbh_05_u:013.016a": "tatrāśvamedhaḥ sumahān mahendrasya mahātmanaḥ",
    "GE07mbh_05_u:013.016c": "vavṛte pāvanārthaṃ vai brahmahatyāpaho nṛpa",
    "GE07mbh_05_u:013.017a": "vibhajya brahmahatyāṃ tu vṛkṣeṣu ca nadīṣu ca",
    "GE07mbh_05_u:013.017c": "parvateṣu pṛthivyāṃ ca strīṣu caiva yudhiṣṭhira",
    "GE07mbh_05_u:013.018a": "saṃvibhajya ca bhūteṣu visṛjya ca sureśvaraḥ",
    "GE07mbh_05_u:013.018c": "vijvaraḥ pūtapāpmā ca vāsavo 'bhavad ātmavān",
    "GE07mbh_05_u:013.019a": "akampyaṃ nahuṣaṃ sthānād dṛṣṭvā ca balasūdanaḥ",
    "GE07mbh_05_u:013.019c": "tejoghnaṃ sarvabhūtānāṃ varadānāc ca duḥsaham",
    "GE07mbh_05_u:013.020a": "tataḥ śacīpatir vīraḥ punar eva vyanaśyata",
    "GE07mbh_05_u:013.020c": "adṛśyaḥ sarvabhūtānāṃ kālākāṅkṣī cacāra ha",
    "GE07mbh_05_u:013.021a": "pranaṣṭe tu tataḥ śakre śacī śokasamanvitā",
    "GE07mbh_05_u:013.021c": "hā śakreti tadā devī vilalāpa suduḥkhitā",
    "GE07mbh_05_u:013.022a": "yadi dattaṃ yadi hutaṃ guravas toṣitā yadi",
    "GE07mbh_05_u:013.022c": "ekabhartṛtvam evāstu satyaṃ yady asti vā mayi",
    "GE07mbh_05_u:013.023a": "puṇyāṃ cemām ahaṃ divyāṃ pravṛttām uttarāyaṇe",
    "GE07mbh_05_u:013.023c": "devīṃ rātriṃ namasyāmi sidhyatāṃ me manorathaḥ",
    "GE07mbh_05_u:013.024a": "prayatā ca niśāṃ devīm upātiṣṭhata tatra sā",
    "GE07mbh_05_u:013.024c": "pativratātvāt satyena sopaśrutim athākarot",
    "GE07mbh_05_u:013.024d-0100_01": "sā dṛṣṭvā tāṃ tato devīṃ pratyuvāca yaśasvinī",
    "GE07mbh_05_u:013.025a": "yatrāste devarājo 'sau taṃ deśaṃ darśayasva me",
    "GE07mbh_05_u:013.025c": "ity āhopaśrutiṃ devī satyaṃ satyena dṛśyatām",
    "GE07mbh_05_u:014.001": "śalya uvāca",
    "GE07mbh_05_u:014.001a": "athaināṃ rupiṇīṃ sādhvīm upātiṣṭhad upaśrutiḥ",
    "GE07mbh_05_u:014.001c": "tāṃ vayorūpasaṃpannāṃ dṛṣṭvā devīm upasthitām",
    "GE07mbh_05_u:014.002a": "indrāṇī saṃprahṛṣṭā sā saṃpūjyainām apṛcchata",
    "GE07mbh_05_u:014.002c": "icchāmi tvām ahaṃ jñātuṃ kā tvaṃ brūhi varānane",
    "GE07mbh_05_u:014.002d-0101_01": "evam uktā tathendrāṇyā devī vākyam athābravīt",
    "GE07mbh_05_u:014.003": "upaśrutir uvāca",
    "GE07mbh_05_u:014.003a": "upaśrutir ahaṃ devi tavāntikam upāgatā",
    "GE07mbh_05_u:014.003c": "darśanaṃ caiva saṃprāptā tava satyena toṣitā",
    "GE07mbh_05_u:014.004a": "pativratāsi yuktā ca yamena niyamena ca",
    "GE07mbh_05_u:014.004c": "darśayiṣyāmi te śakraṃ devaṃ vṛtraniṣūdanam",
    "GE07mbh_05_u:014.004e": "kṣipram anvehi bhadraṃ te drakṣyase surasattamam",
    "GE07mbh_05_u:014.005": "śalya uvāca",
    "GE07mbh_05_u:014.005a": "tatas tāṃ prasthitāṃ devīm indrāṇī sā samanvagāt",
    "GE07mbh_05_u:014.005c": "devāraṇyāny atikramya parvatāṃś ca bahūṃs tataḥ",
    "GE07mbh_05_u:014.005e": "himavantam atikramya uttaraṃ pārśvam āgamat",
    "GE07mbh_05_u:014.006a": "samudraṃ ca samāsādya",
    "GE07mbh_05_u:014.006c": "āsasāda mahādvīpaṃ nānādrumalatāvṛtam",
    "GE07mbh_05_u:014.007a": "tatrāpaśyat saro divyaṃ nānāśakunibhir vṛtam",
    "GE07mbh_05_u:014.007c": "śatayojanavistīrṇaṃ tāvad evāyataṃ śubham",
    "GE07mbh_05_u:014.008a": "tatra divyāni padmāni pañcavarṇāni bhārata",
    "GE07mbh_05_u:014.008c": "ṣaṭpadair upagītāni praphullāni sahasraśaḥ",
    "GE07mbh_05_u:014.008d-0102_01": "sarasas tasya madhye tu padminī mahatī śubhā",
    "GE07mbh_05_u:014.008d-0102_02": "gaureṇonnatanālena padmena mahatā vṛtā",
    "GE07mbh_05_u:014.009a": "padmasya bhittvā nālaṃ ca viveśa sahitā tayā",
    "GE07mbh_05_u:014.009c": "bisatantupraviṣṭaṃ ca tatrāpaśyac chatakratum",
    "GE07mbh_05_u:014.010a": "taṃ dṛṣṭvā ca susūkṣmeṇa rūpeṇāvasthitaṃ prabhum",
    "GE07mbh_05_u:014.010c": "sūkṣmarūpadharā devī babhūvopaśrutiś ca sā",
    "GE07mbh_05_u:014.011a": "indraṃ tuṣṭāva cendrāṇī viśrutaiḥ pūrvakarmabhiḥ",
    "GE07mbh_05_u:014.011c": "stūyamānas tato devaḥ śacīm āha puraṃdaraḥ",
    "GE07mbh_05_u:014.012a": "kimartham asi saṃprāptā vijñātaś ca kathaṃ tv aham",
    "GE07mbh_05_u:014.012b-0103_01": "kena cāsmi tavākhyāta ihastho varavarṇini",
    "GE07mbh_05_u:014.012c": "tataḥ sā kathayām āsa nahuṣasya viceṣṭitam",
    "GE07mbh_05_u:014.013a": "indratvaṃ triṣu lokeṣu prāpya vīryamadānvitaḥ",
    "GE07mbh_05_u:014.013c": "darpāviṣṭaś ca duṣṭātmā mām uvāca śatakrato",
    "GE07mbh_05_u:014.013e": "upatiṣṭha mām iti krūraḥ kālaṃ ca kṛtavān mama",
    "GE07mbh_05_u:014.014a": "yadi na trāsyasi vibho kariṣyati sa māṃ vaśe",
    "GE07mbh_05_u:014.014c": "etena cāhaṃ saṃtaptā prāptā śakra tavāntikam",
    "GE07mbh_05_u:014.014e": "jahi raudraṃ mahābāho nahuṣaṃ pāpaniścayam",
    "GE07mbh_05_u:014.015a": "prakāśayasva cātmānaṃ",
    "GE07mbh_05_u:014.015c": "tejaḥ samāpnuhi vibho devarājyaṃ praśādhi ca",
    "GE07mbh_05_u:014.015d-0104_01": "yathaiva ca mahārāja tvayā vṛtro niṣūditaḥ",
    "GE07mbh_05_u:015.001": "śalya uvāca",
    "GE07mbh_05_u:015.001a": "evam uktaḥ sa bhagavāñ śacyā punar athābravīt",
    "GE07mbh_05_u:015.001c": "vikramasya na kālo 'yaṃ nahuṣo balavattaraḥ",
    "GE07mbh_05_u:015.002a": "vivardhitaś ca ṛṣibhir havyaiḥ kavyaiś ca bhāmini",
    "GE07mbh_05_u:015.002c": "nītim atra vidhāsyāmi devi tāṃ kartum arhasi",
    "GE07mbh_05_u:015.003a": "guhyaṃ caitat tvayā kāryaṃ nākhyātavyaṃ śubhe kva cit",
    "GE07mbh_05_u:015.003c": "gatvā nahuṣam ekānte bravīhi tanumadhyame",
    "GE07mbh_05_u:015.004a": "ṛṣiyānena divyena mām upaihi jagatpate",
    "GE07mbh_05_u:015.004c": "evaṃ tava vaśe prītā bhaviṣyāmīti taṃ vada",
    "GE07mbh_05_u:015.005a": "ity uktā devarājena patnī sā kamalekṣaṇā",
    "GE07mbh_05_u:015.005c": "evam astv ity athoktvā tu jagāma nahuṣaṃ prati",
    "GE07mbh_05_u:015.006a": "nahuṣas tāṃ tato dṛṣṭvā vismito vākyam abravīt",
    "GE07mbh_05_u:015.006c": "svāgataṃ te varārohe kiṃ karomi śucismite",
    "GE07mbh_05_u:015.007a": "bhaktaṃ māṃ bhaja kalyāṇi kim icchasi manasvini",
    "GE07mbh_05_u:015.007c": "tava kalyāṇi yat kāryaṃ tat kariṣye sumadhyame",
    "GE07mbh_05_u:015.008a": "na ca vrīḍā tvayā kāryā suśroṇi mayi viśvasa",
    "GE07mbh_05_u:015.008c": "satyena vai śape devi kartāsmi vacanaṃ tava",
    "GE07mbh_05_u:015.009": "indrāṇy uvāca",
    "GE07mbh_05_u:015.009a": "yo me tvayā kṛtaḥ kālas tam ākāṅkṣe jagatpate",
    "GE07mbh_05_u:015.009c": "tatas tvam eva bhartā me bhaviṣyasi surādhipa",
    "GE07mbh_05_u:015.010a": "kāryaṃ ca hṛdi me yat tad devarājāvadhāraya",
    "GE07mbh_05_u:015.010c": "vakṣyāmi yadi me rājan priyam etat kariṣyasi",
    "GE07mbh_05_u:015.010e": "vākyaṃ praṇayasaṃyuktaṃ tataḥ syāṃ vaśagā tava",
    "GE07mbh_05_u:015.011a": "indrasya vājino vāhā hastino 'tha rathās tathā",
    "GE07mbh_05_u:015.011c": "icchāmy aham ihāpūrvaṃ vāhanaṃ te surādhipa",
    "GE07mbh_05_u:015.011e": "yan na viṣṇor na rudrasya nāsurāṇāṃ na rakṣasām",
    "GE07mbh_05_u:015.012a": "vahantu tvāṃ mahārāja ṛṣayaḥ saṃgatā vibho",
    "GE07mbh_05_u:015.012c": "sarve śibikayā rājann etad dhi mama rocate",
    "GE07mbh_05_u:015.013a": "nāsureṣu na deveṣu tulyo bhavitum arhasi",
    "GE07mbh_05_u:015.013c": "sarveṣāṃ teja ādatsva svena vīryeṇa darśanāt",
    "GE07mbh_05_u:015.013e": "na te pramukhataḥ sthātuṃ kaś cid icchati vīryavān",
    "GE07mbh_05_u:015.014": "śalya uvāca",
    "GE07mbh_05_u:015.014a": "evam uktas tu nahuṣaḥ prāhṛṣyata tadā kila",
    "GE07mbh_05_u:015.014c": "uvāca vacanaṃ cāpi surendras tām aninditām",
    "GE07mbh_05_u:015.015a": "apūrvaṃ vāhanam idaṃ tvayoktaṃ varavarṇini",
    "GE07mbh_05_u:015.015c": "dṛḍhaṃ me rucitaṃ devi tvadvaśo 'smi varānane",
    "GE07mbh_05_u:015.016a": "na hy alpavīryo bhavati yo vāhān kurute munīn",
    "GE07mbh_05_u:015.016c": "ahaṃ tapasvī balavān",
    "GE07mbh_05_u:015.017a": "mayi kruddhe jagan na syān mayi sarvaṃ pratiṣṭhitam",
    "GE07mbh_05_u:015.017c": "devadānavagandharvāḥ kiṃnaroragarākṣasāḥ",
    "GE07mbh_05_u:015.018a": "na me kruddhasya paryāptāḥ sarve lokāḥ śucismite",
    "GE07mbh_05_u:015.018c": "cakṣuṣā yaṃ prapaśyāmi tasya tejo harāmy aham",
    "GE07mbh_05_u:015.018d-0105_01": "aham indro 'smi devānāṃ lokānāṃ ca maheśvaraḥ",
    "GE07mbh_05_u:015.018d-0105_02": "mayi havyaṃ ca kavyaṃ ca lokāś caiva sanātanāḥ",
    "GE07mbh_05_u:015.019a": "tasmāt te vacanaṃ devi kariṣyāmi na saṃśayaḥ",
    "GE07mbh_05_u:015.019c": "saptarṣayo māṃ vakṣyanti sarve brahmarṣayas tathā",
    "GE07mbh_05_u:015.019e": "paśya māhātmyam asmākam ṛddhiṃ ca varavarṇini",
    "GE07mbh_05_u:015.019f-0106_01": "hataujaso mayā sarve devagandharvadānavāḥ",
    "GE07mbh_05_u:015.019f-0106_02": "yad yasya tejaḥ paśyāmi tasya tejo harāmy aham",
    "GE07mbh_05_u:015.020a": "evam uktvā tu tāṃ devīṃ visṛjya ca varānanām",
    "GE07mbh_05_u:015.020b-0107_01": "atha saṃcintya nahuṣo balavīryeṇa bhārata",
    "GE07mbh_05_u:015.020b-0107_02": "visṛjya supratīkaṃ ca nāgam airāvataṃ tathā",
    "GE07mbh_05_u:015.020b-0107_03": "haṃsayuktaṃ vimānaṃ ca hariyuktaṃ tathā ratham",
    "GE07mbh_05_u:015.020b-0107_04": "sa tu darpeṇa mahatā paribhūya mahāmunīn",
    "GE07mbh_05_u:015.020c": "vimāne yojayitvā sa ṛṣīn niyamam āsthitān",
    "GE07mbh_05_u:015.021a": "abrahmaṇyo balopeto matto varamadena ca",
    "GE07mbh_05_u:015.021c": "kāmavṛttaḥ sa duṣṭātmā vāhayām āsa tān ṛṣīn",
    "GE07mbh_05_u:015.022a": "nahuṣeṇa visṛṣṭā ca bṛhaspatim uvāca sā",
    "GE07mbh_05_u:015.022c": "samayo 'lpāvaśeṣo me nahuṣeṇeha yaḥ kṛtaḥ",
    "GE07mbh_05_u:015.022e": "śakraṃ mṛgaya śīghraṃ tvaṃ bhaktāyāḥ kuru me dayām",
    "GE07mbh_05_u:015.023a": "bāḍham ity eva bhagavān bṛhaspatir uvāca tām",
    "GE07mbh_05_u:015.023c": "na bhetavyaṃ tvayā devi nahuṣād duṣṭacetasaḥ",
    "GE07mbh_05_u:015.024a": "na hy eṣa sthāsyati ciraṃ gata eṣa narādhamaḥ",
    "GE07mbh_05_u:015.024c": "adharmajño maharṣīṇāṃ vāhanāc ca hataḥ śubhe",
    "GE07mbh_05_u:015.025a": "iṣṭiṃ cāhaṃ kariṣyāmi vināśāyāsya durmateḥ",
    "GE07mbh_05_u:015.025c": "śakraṃ cādhigamiṣyāmi mā bhais tvaṃ bhadram astu te",
    "GE07mbh_05_u:015.026a": "tataḥ prajvālya vidhivaj juhāva paramaṃ haviḥ",
    "GE07mbh_05_u:015.026c": "bṛhaspatir mahātejā devarājopalabdhaye",
    "GE07mbh_05_u:015.026d-0108_01": "hutvāgniṃ so 'bravīd rājañ chakram anviṣyatām iti",
    "GE07mbh_05_u:015.027a": "tasmāc ca bhagavān devaḥ svayam eva hutāśanaḥ",
    "GE07mbh_05_u:015.027c": "strīveṣam adbhutaṃ kṛtvā sahasāntaradhīyata",
    "GE07mbh_05_u:015.028a": "sa diśaḥ pradiśaś caiva parvatāṃś ca vanāni ca",
    "GE07mbh_05_u:015.028c": "pṛthivīṃ cāntarikṣaṃ ca vicīyātimanogatiḥ",
    "GE07mbh_05_u:015.028e": "nimeṣāntaramātreṇa bṛhaspatim upāgamat",
    "GE07mbh_05_u:015.029": "agnir uvāca",
    "GE07mbh_05_u:015.029a": "bṛhaspate na paśyāmi devarājam ahaṃ kva cit",
    "GE07mbh_05_u:015.029c": "āpaḥ śeṣāḥ sadā cāpaḥ praveṣṭuṃ notsahāmy aham",
    "GE07mbh_05_u:015.029e": "na me tatra gatir brahman kim anyat karavāṇi te",
    "GE07mbh_05_u:015.030": "śalya uvāca",
    "GE07mbh_05_u:015.030a": "tam abravīd devagurur apo viśa mahādyute",
    "GE07mbh_05_u:015.031": "agnir uvāca",
    "GE07mbh_05_u:015.031a": "nāpaḥ praveṣṭuṃ śakṣyāmi kṣayo me 'tra bhaviṣyati",
    "GE07mbh_05_u:015.031c": "śaraṇaṃ tvāṃ prapanno 'smi svasti te 'stu mahādyute",
    "GE07mbh_05_u:015.032a": "adbhyo 'gnir brahmataḥ kṣatram aśmano loham utthitam",
    "GE07mbh_05_u:015.032c": "teṣāṃ sarvatragaṃ tejaḥ svāsu yoniṣu śāmyati",
    "GE07mbh_05_u:016.001": "bṛhaspatir uvāca",
    "GE07mbh_05_u:016.001a": "tvam agne sarvadevānāṃ mukhaṃ tvam asi havyavāṭ",
    "GE07mbh_05_u:016.001c": "tvam antaḥ sarvabhūtānāṃ gūḍhaś carasi sākṣivat",
    "GE07mbh_05_u:016.002a": "tvām āhur ekaṃ kavayas tvām āhus trividhaṃ punaḥ",
    "GE07mbh_05_u:016.002c": "tvayā tyaktaṃ jagac cedaṃ sadyo naśyed dhutāśana",
    "GE07mbh_05_u:016.003a": "kṛtvā tubhyaṃ namo viprāḥ svakarmavijitāṃ gatim",
    "GE07mbh_05_u:016.003c": "gacchanti saha patnībhiḥ sutair api ca śāśvatīm",
    "GE07mbh_05_u:016.004a": "tvam evāgne havyavāhas tvam eva paramaṃ haviḥ",
    "GE07mbh_05_u:016.004c": "yajanti satrais tvām eva yajñaiś ca paramādhvare",
    "GE07mbh_05_u:016.005a": "sṛṣṭvā lokāṃs trīn imān havyavāha; prāpte kāle pacasi punaḥ samiddhaḥ",
    "GE07mbh_05_u:016.005c": "sarvasyāsya bhuvanasya prasūtis; tvam evāgne bhavasi punaḥ pratiṣṭhā",
    "GE07mbh_05_u:016.006a": "tvām agne jaladān āhur vidyutaś ca tvam eva hi",
    "GE07mbh_05_u:016.006c": "dahanti sarvabhūtāni tvatto niṣkramya hāyanāḥ",
    "GE07mbh_05_u:016.007a": "tvayy āpo nihitāḥ sarvās tvayi sarvam idaṃ jagat",
    "GE07mbh_05_u:016.007c": "na te 'sty aviditaṃ kiṃ cit triṣu lokeṣu pāvaka",
    "GE07mbh_05_u:016.008a": "svayoniṃ bhajate sarvo viśasvāpo 'viśaṅkitaḥ",
    "GE07mbh_05_u:016.008c": "ahaṃ tvāṃ vardhayiṣyāmi brāhmair mantraiḥ sanātanaiḥ",
    "GE07mbh_05_u:016.009": "śalya uvāca",
    "GE07mbh_05_u:016.009a": "evaṃ stuto havyavāho bhagavān kavir uttamaḥ",
    "GE07mbh_05_u:016.009c": "bṛhaspatim athovāca prītimān vākyam uttamam",
    "GE07mbh_05_u:016.009e": "darśayiṣyāmi te śakraṃ satyam etad bravīmi te",
    "GE07mbh_05_u:016.010a": "praviśyāpas tato vahniḥ sasamudrāḥ sapalvalāḥ",
    "GE07mbh_05_u:016.010c": "ājagāma saras tac ca gūḍho yatra śatakratuḥ",
    "GE07mbh_05_u:016.011a": "atha tatrāpi padmāni vicinvan bharatarṣabha",
    "GE07mbh_05_u:016.011c": "anvapaśyat sa devendraṃ bisamadhyagataṃ sthitam",
    "GE07mbh_05_u:016.012a": "āgatya ca tatas tūrṇaṃ tam ācaṣṭa bṛhaspateḥ",
    "GE07mbh_05_u:016.012c": "aṇumātreṇa vapuṣā padmatantvāśritaṃ prabhum",
    "GE07mbh_05_u:016.013a": "gatvā devarṣigandharvaiḥ sahito 'tha bṛhaspatiḥ",
    "GE07mbh_05_u:016.013c": "purāṇaiḥ karmabhir devaṃ tuṣṭāva balasūdanam",
    "GE07mbh_05_u:016.014a": "mahāsuro hataḥ śakra namucir dāruṇas tvayā",
    "GE07mbh_05_u:016.014c": "śambaraś ca balaś caiva tathobhau ghoravikramau",
    "GE07mbh_05_u:016.015a": "śatakrato vivardhasva sarvāñ śatrūn niṣūdaya",
    "GE07mbh_05_u:016.015c": "uttiṣṭha vajrin saṃpaśya devarṣīṃś ca samāgatān",
    "GE07mbh_05_u:016.016a": "mahendra dānavān hatvā lokās trātās tvayā vibho",
    "GE07mbh_05_u:016.016c": "apāṃ phenaṃ samāsādya viṣṇutejopabṛṃhitam",
    "GE07mbh_05_u:016.016e": "tvayā vṛtro hataḥ pūrvaṃ devarāja jagatpate",
    "GE07mbh_05_u:016.017a": "tvaṃ sarvabhūteṣu vareṇya īḍyas; tvayā samaṃ vidyate neha bhūtam",
    "GE07mbh_05_u:016.017c": "tvayā dhāryante sarvabhūtāni śakra; tvaṃ devānāṃ mahimānaṃ cakartha",
    "GE07mbh_05_u:016.018a": "pāhi devān salokāṃś ca mahendra balam āpnuhi",
    "GE07mbh_05_u:016.018c": "evaṃ saṃstūyamānaś ca so 'vardhata śanaiḥ śanaiḥ",
    "GE07mbh_05_u:016.019a": "svaṃ caiva vapur āsthāya babhūva sa balānvitaḥ",
    "GE07mbh_05_u:016.019c": "abravīc ca guruṃ devo bṛhaspatim upasthitam",
    "GE07mbh_05_u:016.020a": "kiṃ kāryam avaśiṣṭaṃ vo hatas tvāṣṭro mahāsuraḥ",
    "GE07mbh_05_u:016.020c": "vṛtraś ca sumahākāyo grastuṃ lokān iyeṣa yaḥ",
    "GE07mbh_05_u:016.021": "bṛhaspatir uvāca",
    "GE07mbh_05_u:016.021a": "mānuṣo nahuṣo rājā devarṣigaṇatejasā",
    "GE07mbh_05_u:016.021c": "devarājyam anuprāptaḥ sarvān no bādhate bhṛśam",
    "GE07mbh_05_u:016.022": "indra uvāca",
    "GE07mbh_05_u:016.022a": "kathaṃ nu nahuṣo rājyaṃ devānāṃ prāpa durlabham",
    "GE07mbh_05_u:016.022c": "tapasā kena vā yuktaḥ kiṃvīryo vā bṛhaspate",
    "GE07mbh_05_u:016.022d-0109_01": "tat sarvaṃ kathayadhvaṃ me yathendratvam upeyivān bṛhaspatir uvāca",
    "GE07mbh_05_u:016.023-0110_01": "tvayi praṇaṣṭe deveśa viśvaṃ pravyathitaṃ",
    "GE07mbh_05_u:016.023-0110_02": "parasparabhayodvignaṃ babhūvārtam arājakam",
    "GE07mbh_05_u:016.023-0110_03": "tato devaiḥ sagandharvaiḥ sarṣisaṃghaiḥ sapāvakaiḥ",
    "GE07mbh_05_u:016.023-0110_04": "mānuṣo nahuṣo rājā devarājye 'bhiṣecitaḥ",
    "GE07mbh_05_u:016.023a": "devā bhītāḥ śakram akāmayanta; tvayā tyaktaṃ mahad aindraṃ padaṃ tat",
    "GE07mbh_05_u:016.023c": "tadā devāḥ pitaro 'tharṣayaś ca; gandharvasaṃghāś ca sametya sarve",
    "GE07mbh_05_u:016.024a": "gatvābruvan nahuṣaṃ śakra tatra; tvaṃ no rājā bhava bhuvanasya goptā",
    "GE07mbh_05_u:016.024c": "tān abravīn nahuṣo nāsmi śakta; āpyāyadhvaṃ tapasā tejasā ca",
    "GE07mbh_05_u:016.025a": "evam uktair vardhitaś cāpi devai; rājābhavan nahuṣo ghoravīryaḥ",
    "GE07mbh_05_u:016.025c": "trailokye ca prāpya rājyaṃ tapasvinaḥ; kṛtvā vāhān yāti lokān durātmā",
    "GE07mbh_05_u:016.026a": "tejoharaṃ dṛṣṭiviṣaṃ sughoraṃ; mā tvaṃ paśyer nahuṣaṃ vai kadā cit",
    "GE07mbh_05_u:016.026c": "devāś ca sarve nahuṣaṃ bhayārtā; na paśyanto gūḍharūpāś caranti",
    "GE07mbh_05_u:016.027": "śalya uvāca",
    "GE07mbh_05_u:016.027a": "evaṃ vadaty aṅgirasāṃ variṣṭhe; bṛhaspatau lokapālaḥ",
    "GE07mbh_05_u:016.027c": "vaivasvataś caiva yamaḥ purāṇo; devaś ca somo varuṇaś cājagāma",
    "GE07mbh_05_u:016.028a": "te vai samāgamya mahendram ūcur; diṣṭyā tvāṣṭro nihataś caiva vṛtraḥ",
    "GE07mbh_05_u:016.028c": "diṣṭyā ca tvāṃ kuśalinam akṣataṃ ca; paśyāmo vai nihatāriṃ ca śakra",
    "GE07mbh_05_u:016.029a": "sa tān yathāvat pratibhāṣya śakraḥ; saṃcodayan nahuṣasyāntareṇa",
    "GE07mbh_05_u:016.029c": "rājā devānāṃ nahuṣo ghorarūpas; tatra sāhyaṃ dīyatāṃ me bhavadbhiḥ",
    "GE07mbh_05_u:016.029d-0111_01": "**** **** ca hi lokapālān",
    "GE07mbh_05_u:016.029d-0111_02": "sametya vai prītamanā mahendraḥ",
    "GE07mbh_05_u:016.029d-0111_03": "uvāca cainān",
    "GE07mbh_05_u:016.030a": "te cābruvan nahuṣo ghorarūpo; dṛṣṭīviṣas tasya bibhīma deva",
    "GE07mbh_05_u:016.030c": "tvaṃ ced rājan nahuṣaṃ parājayes; tad vai vayaṃ bhāgam arhāma śakra",
    "GE07mbh_05_u:016.031a": "indro 'bravīd bhavatu bhavān apāṃ patir; yamaḥ kuberaś ca mahābhiṣekam",
    "GE07mbh_05_u:016.031c": "saṃprāpnuvantv adya sahaiva tena; ripuṃ jayāmo nahuṣaṃ ghoradṛṣṭim",
    "GE07mbh_05_u:016.032a": "tataḥ śakraṃ jvalano 'py āha bhāgaṃ; prayaccha mahyaṃ tava sāhyaṃ kariṣye",
    "GE07mbh_05_u:016.032c": "tam āha śakro bhavitāgne tavāpi; aindrāgno vai bhāga eko mahākratau",
    "GE07mbh_05_u:016.033a": "evaṃ saṃcintya bhagavān mahendraḥ pākaśāsanaḥ",
    "GE07mbh_05_u:016.033c": "kuberaṃ sarvayakṣāṇāṃ dhanānāṃ ca prabhuṃ tathā",
    "GE07mbh_05_u:016.034a": "vaivasvataṃ pitṝṇāṃ ca varuṇaṃ cāpy apāṃ tathā",
    "GE07mbh_05_u:016.034c": "ādhipatyaṃ dadau śakraḥ satkṛtya varadas tadā",
    "GE07mbh_05_u:017.001": "śalya uvāca",
    "GE07mbh_05_u:017.001a": "atha saṃcintayānasya devarājasya dhīmataḥ",
    "GE07mbh_05_u:017.001c": "nahuṣasya vadhopāyaṃ lokapālaiḥ sahaiva taiḥ",
    "GE07mbh_05_u:017.001e": "tapasvī tatra bhagavān agastyaḥ pratyadṛśyata",
    "GE07mbh_05_u:017.002a": "so 'bravīd arcya devendraṃ diṣṭyā vai vardhate bhavān",
    "GE07mbh_05_u:017.002c": "viśvarūpavināśena vṛtrāsuravadhena ca",
    "GE07mbh_05_u:017.002d-0112_01": "diṣṭyā hatāriṃ paśyāmo devarājaṃ śatakratum",
    "GE07mbh_05_u:017.002d-0112_02": "diṣṭyā dharmaḥ sthito loke diṣṭyā lokāḥ pratiṣṭhitāḥ",
    "GE07mbh_05_u:017.002d-0113_01": "diṣṭyā paśyāma devendra diṣṭyā lokān punarnavān",
    "GE07mbh_05_u:017.003a": "diṣṭyā ca nahuṣo bhraṣṭo devarājyāt puraṃdara",
    "GE07mbh_05_u:017.003c": "diṣṭyā hatāriṃ paśyāmi bhavantaṃ balasūdana",
    "GE07mbh_05_u:017.004": "indra uvāca",
    "GE07mbh_05_u:017.004a": "svāgataṃ te maharṣe 'stu prīto 'haṃ darśanāt tava",
    "GE07mbh_05_u:017.004c": "pādyam ācamanīyaṃ ca gām arghyaṃ ca pratīccha me",
    "GE07mbh_05_u:017.005": "śalya uvāca",
    "GE07mbh_05_u:017.005a": "pūjitaṃ copaviṣṭaṃ tam āsane munisattamam",
    "GE07mbh_05_u:017.005c": "paryapṛcchata deveśaḥ prahṛṣṭo brāhmaṇarṣabham",
    "GE07mbh_05_u:017.006a": "etad icchāmi bhagavan kathyamānaṃ dvijottama",
    "GE07mbh_05_u:017.006c": "paribhraṣṭaḥ kathaṃ svargān nahuṣaḥ pāpaniścayaḥ",
    "GE07mbh_05_u:017.007": "agastya uvāca",
    "GE07mbh_05_u:017.007a": "śṛṇu śakra priyaṃ vākyaṃ yathā rājā durātmavān",
    "GE07mbh_05_u:017.007c": "svargād bhraṣṭo durācāro nahuṣo baladarpitaḥ",
    "GE07mbh_05_u:017.008a": "śramārtās tu vahantas taṃ nahuṣaṃ pāpakāriṇam",
    "GE07mbh_05_u:017.008c": "devarṣayo mahābhāgās tathā brahmarṣayo 'malāḥ",
    "GE07mbh_05_u:017.008e": "papracchuḥ saṃśayaṃ deva nahuṣaṃ jayatāṃ vara",
    "GE07mbh_05_u:017.009a": "ya ime brahmaṇā proktā mantrā vai prokṣaṇe gavām",
    "GE07mbh_05_u:017.009c": "ete pramāṇaṃ bhavata utāho neti vāsava",
    "GE07mbh_05_u:017.009e": "nahuṣo neti tān āha tamasā mūḍhacetanaḥ",
    "GE07mbh_05_u:017.010": "ṛṣaya ūcuḥ",
    "GE07mbh_05_u:017.010a": "adharme saṃpravṛttas tvaṃ dharmaṃ na pratipadyase",
    "GE07mbh_05_u:017.010c": "pramāṇam etad asmākaṃ pūrvaṃ proktaṃ maharṣibhiḥ",
    "GE07mbh_05_u:017.011": "agastya uvāca",
    "GE07mbh_05_u:017.011a": "tato vivadamānaḥ sa munibhiḥ saha vāsava",
    "GE07mbh_05_u:017.011c": "atha mām aspṛśan mūrdhni pādenādharmapīḍitaḥ",
    "GE07mbh_05_u:017.012a": "tenābhūd dhatatejāḥ sa niḥśrīkaś ca śacīpate",
    "GE07mbh_05_u:017.012c": "tatas tam aham āvignam avocaṃ bhayapīḍitam",
    "GE07mbh_05_u:017.013a": "yasmāt pūrvaiḥ kṛtaṃ brahma brahmarṣibhir anuṣṭhitam",
    "GE07mbh_05_u:017.013c": "aduṣṭaṃ dūṣayasi vai yac ca mūrdhny aspṛśaḥ padā",
    "GE07mbh_05_u:017.014a": "yac cāpi tvam ṛṣīn mūḍha brahmakalpān durāsadān",
    "GE07mbh_05_u:017.014c": "vāhān kṛtvā vāhayasi tena svargād dhataprabhaḥ",
    "GE07mbh_05_u:017.015a": "dhvaṃsa pāpa paribhraṣṭaḥ kṣīṇapuṇyo mahītalam",
    "GE07mbh_05_u:017.015c": "daśa varṣasahasrāṇi sarparūpadharo mahān",
    "GE07mbh_05_u:017.015e": "vicariṣyasi pūrṇeṣu punaḥ svargam avāpsyasi",
    "GE07mbh_05_u:017.015f-0114_01": "dṛṣṭvā yudhiṣṭhiraṃ nāma tava vaṃśasamudbhavam",
    "GE07mbh_05_u:017.015f-0115_01": "nihato brahmaśāpena prapadyasva triviṣṭapam",
    "GE07mbh_05_u:017.016a": "evaṃ bhraṣṭo durātmā sa devarājyād ariṃdama",
    "GE07mbh_05_u:017.016b-0116_01": "nahuṣas tu sudurbuddhir durātmā pāpacetanaḥ",
    "GE07mbh_05_u:017.016c": "diṣṭyā vardhāmahe śakra hato brāhmaṇakaṇṭakaḥ",
    "GE07mbh_05_u:017.017a": "triviṣṭapaṃ prapadyasva pāhi lokāñ śacīpate",
    "GE07mbh_05_u:017.017c": "jitendriyo jitāmitraḥ stūyamāno maharṣibhiḥ",
    "GE07mbh_05_u:017.018": "śalya uvāca",
    "GE07mbh_05_u:017.018a": "tato devā bhṛśaṃ tuṣṭā maharṣigaṇasaṃvṛtāḥ",
    "GE07mbh_05_u:017.018c": "pitaraś caiva yakṣāś ca bhujagā rākṣasās tathā",
    "GE07mbh_05_u:017.019a": "gandharvā devakanyāś ca sarve cāpsarasāṃ gaṇāḥ",
    "GE07mbh_05_u:017.019c": "sarāṃsi saritaḥ śailāḥ sāgarāś ca viśāṃ pate",
    "GE07mbh_05_u:017.020a": "upagamyābruvan sarve diṣṭyā vardhasi śatruhan",
    "GE07mbh_05_u:017.020c": "hataś ca nahuṣaḥ pāpo diṣṭyāgastyena dhīmatā",
    "GE07mbh_05_u:017.020e": "diṣṭyā pāpasamācāraḥ kṛtaḥ sarpo mahītale",
    "GE07mbh_05_u:018.001": "śalya uvāca",
    "GE07mbh_05_u:018.001a": "tataḥ śakraḥ stūyamāno gandharvāpsarasāṃ gaṇaiḥ",
    "GE07mbh_05_u:018.001c": "airāvataṃ samāruhya dvipendraṃ lakṣaṇair yutam",
    "GE07mbh_05_u:018.002a": "pāvakaś ca mahātejā maharṣiś ca bṛhaspatiḥ",
    "GE07mbh_05_u:018.002c": "yamaś ca varuṇaś caiva kuberaś ca dhaneśvaraḥ",
    "GE07mbh_05_u:018.003a": "sarvair devaiḥ parivṛtaḥ śakro vṛtraniṣūdanaḥ",
    "GE07mbh_05_u:018.003c": "gandharvair apsarobhiś ca yātas tribhuvanaṃ prabhuḥ",
    "GE07mbh_05_u:018.004a": "sa sametya mahendrāṇyā devarājaḥ śatakratuḥ",
    "GE07mbh_05_u:018.004c": "mudā paramayā yuktaḥ pālayām āsa devarāṭ",
    "GE07mbh_05_u:018.005a": "tataḥ sa bhagavāṃs tatra aṅgirāḥ samadṛśyata",
    "GE07mbh_05_u:018.005c": "atharvavedamantraiś ca devendraṃ samapūjayat",
    "GE07mbh_05_u:018.006a": "tatas tu bhagavān indraḥ prahṛṣṭaḥ samapadyata",
    "GE07mbh_05_u:018.006c": "varaṃ ca pradadau tasmai atharvāṅgirase tadā",
    "GE07mbh_05_u:018.007a": "atharvāṅgirasaṃ nāma asmin vede bhaviṣyati",
    "GE07mbh_05_u:018.007c": "udāharaṇam etad dhi yajñabhāgaṃ ca lapsyase",
    "GE07mbh_05_u:018.008a": "evaṃ saṃpūjya bhagavān atharvāṅgirasaṃ tadā",
    "GE07mbh_05_u:018.008c": "vyasarjayan mahārāja devarājaḥ śatakratuḥ",
    "GE07mbh_05_u:018.009a": "saṃpūjya sarvāṃs tridaśān ṛṣīṃś cāpi tapodhanān",
    "GE07mbh_05_u:018.009c": "indraḥ pramudito rājan dharmeṇāpālayat prajāḥ",
    "GE07mbh_05_u:018.010a": "evaṃ duḥkham anuprāptam indreṇa saha bhāryayā",
    "GE07mbh_05_u:018.010c": "ajñātavāsaś ca kṛtaḥ śatrūṇāṃ vadhakāṅkṣayā",
    "GE07mbh_05_u:018.011a": "nātra manyus tvayā kāryo yat kliṣṭo 'si mahāvane",
    "GE07mbh_05_u:018.011c": "draupadyā saha rājendra bhrātṛbhiś ca mahātmabhiḥ",
    "GE07mbh_05_u:018.012a": "evaṃ tvam api rājendra rājyaṃ prāpsyasi bhārata",
    "GE07mbh_05_u:018.012c": "vṛtraṃ hatvā yathā prāptaḥ śakraḥ kauravanandana",
    "GE07mbh_05_u:018.013a": "durācāraś ca nahuṣo brahmadviṭ pāpacetanaḥ",
    "GE07mbh_05_u:018.013c": "agastyaśāpābhihato vinaṣṭaḥ śāśvatīḥ samāḥ",
    "GE07mbh_05_u:018.014a": "evaṃ tava durātmānaḥ śatravaḥ śatrusūdana",
    "GE07mbh_05_u:018.014c": "kṣipraṃ nāśaṃ gamiṣyanti",
    "GE07mbh_05_u:018.015a": "tataḥ sāgaraparyantāṃ bhokṣyase medinīm imām",
    "GE07mbh_05_u:018.015c": "bhrātṛbhiḥ sahito vīra draupadyā ca sahābhibho",
    "GE07mbh_05_u:018.016a": "upākhyānam idaṃ śakravijayaṃ vedasaṃmitam",
    "GE07mbh_05_u:018.016c": "rājñā vyūḍheṣv anīkeṣu śrotavyaṃ jayam icchatā",
    "GE07mbh_05_u:018.017a": "tasmāt saṃśrāvayāmi tvāṃ vijayaṃ jayatāṃ vara",
    "GE07mbh_05_u:018.017c": "saṃstūyamānā vardhante mahātmāno yudhiṣṭhira",
    "GE07mbh_05_u:018.018a": "kṣatriyāṇām abhāvo 'yaṃ yudhiṣṭhira mahātmanām",
    "GE07mbh_05_u:018.018c": "duryodhanāparādhena bhīmārjunabalena ca",
    "GE07mbh_05_u:018.018d-0117_01": "saṃgrāme saṃkṣayo ghoro bhaviṣyaty acirād iva",
    "GE07mbh_05_u:018.019a": "ākhyānam indravijayaṃ ya idaṃ niyataḥ paṭhet",
    "GE07mbh_05_u:018.019c": "dhūtapāpmā jitasvargaḥ sa pretyeha ca modate",
    "GE07mbh_05_u:018.020a": "na cārijaṃ bhayaṃ tasya na cāputro bhaven naraḥ",
    "GE07mbh_05_u:018.020c": "nāpadaṃ prāpnuyāt kāṃ cid dīrgham āyuś ca vindati",
    "GE07mbh_05_u:018.020e": "sarvatra jayam āpnoti na kadā cit parājayam",
    "GE07mbh_05_u:018.021": "vaiśaṃpāyana uvāca",
    "GE07mbh_05_u:018.021a": "evam āśvāsito rājā śalyena bharatarṣabha",
    "GE07mbh_05_u:018.021c": "pūjayām āsa vidhivac chalyaṃ dharmabhṛtāṃ varaḥ",
    "GE07mbh_05_u:018.022a": "śrutvā śalyasya vacanaṃ kuntīputro yudhiṣṭhiraḥ",
    "GE07mbh_05_u:018.022c": "pratyuvāca mahābāhur madrarājam idaṃ vacaḥ",
    "GE07mbh_05_u:018.023a": "bhavān karṇasya sārathyaṃ kariṣyati na saṃśayaḥ",
    "GE07mbh_05_u:018.023c": "tatra tejovadhaḥ kāryaḥ karṇasya mama saṃstavaiḥ",
    "GE07mbh_05_u:018.024": "śalya uvāca",
    "GE07mbh_05_u:018.024a": "evam etat kariṣyāmi yathā māṃ saṃprabhāṣase",
    "GE07mbh_05_u:018.024c": "yac cānyad api śakṣyāmi tat kariṣyāmy ahaṃ tava",
    "GE07mbh_05_u:018.025": "vaiśaṃpāyana uvāca",
    "GE07mbh_05_u:018.025a": "tata āmantrya kaunteyāñ śalyo madrādhipas tadā",
    "GE07mbh_05_u:018.025c": "jagāma sabalaḥ śrīmān duryodhanam ariṃdamaḥ vaiśaṃpāyana uvāca",
    "GE07mbh_05_u:019.001-0118_01": "tataḥ śalyaḥ sahānīkaḥ kampayann iva medinīm",
    "GE07mbh_05_u:019.001-0118_02": "jagāma dhārtarāṣṭrasya nagaraṃ nāgasāhvayam",
    "GE07mbh_05_u:019.001a": "yuyudhānas tato vīraḥ sātvatānāṃ mahārathaḥ",
    "GE07mbh_05_u:019.001c": "mahatā caturaṅgeṇa balenāgād yudhiṣṭhiram",
    "GE07mbh_05_u:019.002a": "tasya yodhā mahāvīryā nānādeśasamāgatāḥ",
    "GE07mbh_05_u:019.002c": "nānāpraharaṇā vīrāḥ śobhayāṃ cakrire balam",
    "GE07mbh_05_u:019.003a": "paraśvadhair bhiṇḍipālaiḥ",
    "GE07mbh_05_u:019.003c": "śaktyṛṣṭiparaśuprāsaiḥ karavālaiś ca nirmalaiḥ",
    "GE07mbh_05_u:019.004a": "khaḍgakārmukaniryūhaiḥ śaraiś ca vividhair api",
    "GE07mbh_05_u:019.004c": "tailadhautaiḥ prakāśadbhis tad aśobhata vai balam",
    "GE07mbh_05_u:019.005a": "tasya meghaprakāśasya śastrais taiḥ śobhitasya ca",
    "GE07mbh_05_u:019.005c": "babhūva rūpaṃ sainyasya meghasyeva savidyutaḥ",
    "GE07mbh_05_u:019.006a": "akṣauhiṇī hi senā sā tadā yaudhiṣṭhiraṃ balam",
    "GE07mbh_05_u:019.006c": "praviśyāntardadhe rājan sāgaraṃ kunadī yathā",
    "GE07mbh_05_u:019.007a": "tathaivākṣauhiṇīṃ gṛhya cedīnām ṛṣabho balī",
    "GE07mbh_05_u:019.007c": "dhṛṣṭaketur upāgacchat pāṇḍavān amitaujasaḥ",
    "GE07mbh_05_u:019.008a": "māgadhaś ca jayatseno jārāsaṃdhir mahābalaḥ",
    "GE07mbh_05_u:019.008c": "akṣauhiṇyaiva sainyasya dharmarājam upāgamat",
    "GE07mbh_05_u:019.009a": "tathaiva pāṇḍyo rājendra sāgarānūpavāsibhiḥ",
    "GE07mbh_05_u:019.009c": "vṛto bahuvidhair yodhair yudhiṣṭhiram upāgamat",
    "GE07mbh_05_u:019.010a": "tasya sainyam atīvāsīt tasmin balasamāgame",
    "GE07mbh_05_u:019.010c": "prekṣaṇīyataraṃ rājan suveṣaṃ balavat tadā",
    "GE07mbh_05_u:019.011a": "drupadasyāpy abhūt senā nānādeśasamāgataiḥ",
    "GE07mbh_05_u:019.011c": "śobhitā puruṣaiḥ śūraiḥ putraiś cāsya mahārathaiḥ",
    "GE07mbh_05_u:019.012a": "tathaiva rājā matsyānāṃ virāṭo vāhinīpatiḥ",
    "GE07mbh_05_u:019.012c": "pārvatīyair mahīpālaiḥ sahitaḥ pāṇḍavān iyāt",
    "GE07mbh_05_u:019.013a": "itaś cetaś ca pāṇḍūnāṃ samājagmur mahātmanām",
    "GE07mbh_05_u:019.013c": "akṣauhiṇyas tu saptaiva vividhadhvajasaṃkulāḥ",
    "GE07mbh_05_u:019.013e": "yuyutsamānāḥ kurubhiḥ pāṇḍavān samaharṣayan",
    "GE07mbh_05_u:019.014a": "tathaiva dhārtarāṣṭrasya harṣaṃ samabhivardhayan",
    "GE07mbh_05_u:019.014c": "bhagadatto mahīpālaḥ senām akṣauhiṇīṃ dadau",
    "GE07mbh_05_u:019.015a": "tasya cīnaiḥ kirātaiś ca kāñcanair iva saṃvṛtam",
    "GE07mbh_05_u:019.015c": "babhau balam anādhṛṣyaṃ karṇikāravanaṃ yathā",
    "GE07mbh_05_u:019.016a": "tathā bhūriśravāḥ śūraḥ śalyaś ca kurunandana",
    "GE07mbh_05_u:019.016c": "duryodhanam upāyātāv akṣauhiṇyā pṛthak pṛthak",
    "GE07mbh_05_u:019.017a": "kṛtavarmā ca hārdikyo bhojāndhakabalaiḥ saha",
    "GE07mbh_05_u:019.017c": "akṣauhiṇyaiva senāyā duryodhanam upāgamat",
    "GE07mbh_05_u:019.018a": "tasya taiḥ puruṣavyāghrair vanamālādharair balam",
    "GE07mbh_05_u:019.018c": "aśobhata yathā mattair vanaṃ prakrīḍitair gajaiḥ",
    "GE07mbh_05_u:019.019a": "jayadrathamukhāś cānye sindhusauvīravāsinaḥ",
    "GE07mbh_05_u:019.019c": "ājagmuḥ pṛthivīpālāḥ kampayanta ivācalān",
    "GE07mbh_05_u:019.020a": "teṣām akṣauhiṇī senā bahulā vibabhau tadā",
    "GE07mbh_05_u:019.020c": "vidhūyamānā vātena bahurūpā ivāmbudāḥ",
    "GE07mbh_05_u:019.021a": "sudakṣiṇaś ca kāmbojo yavanaiś ca śakais tathā",
    "GE07mbh_05_u:019.021b-0119_01": "ājagāma mahābāhur yavaneśaś ca pārthivaḥ",
    "GE07mbh_05_u:019.021c": "upājagāma kauravyam akṣauhiṇyā viśāṃ pate",
    "GE07mbh_05_u:019.022a": "tasya senāsamāvāyaḥ śalabhānām ivābabhau",
    "GE07mbh_05_u:019.022c": "sa ca saṃprāpya kauravyaṃ tatraivāntardadhe tadā",
    "GE07mbh_05_u:019.023a": "tathā māhiṣmatīvāsī nīlo nīlāyudhaiḥ saha",
    "GE07mbh_05_u:019.023c": "mahīpālo mahāvīryair",
    "GE07mbh_05_u:019.024a": "āvantyau ca mahīpālau mahābalasusaṃvṛtau",
    "GE07mbh_05_u:019.024c": "pṛthag akṣauhiṇībhyāṃ tāv abhiyātau suyodhanam",
    "GE07mbh_05_u:019.025a": "kekayāś ca naravyāghrāḥ sodaryāḥ pañca pārthivāḥ",
    "GE07mbh_05_u:019.025c": "saṃharṣayantaḥ kauravyam akṣauhiṇyā samādravan",
    "GE07mbh_05_u:019.026a": "itaś cetaś ca sarveṣāṃ bhūmipānāṃ mahātmanām",
    "GE07mbh_05_u:019.026c": "tisro 'nyāḥ samavartanta vāhinyo bharatarṣabha",
    "GE07mbh_05_u:019.027a": "evam ekādaśāvṛttāḥ senā duryodhanasya tāḥ",
    "GE07mbh_05_u:019.027c": "yuyutsamānāḥ kaunteyān",
    "GE07mbh_05_u:019.028a": "na hāstinapure rājann avakāśo 'bhavat tadā",
    "GE07mbh_05_u:019.028c": "rājñāṃ sabalamukhyānāṃ prādhānyenāpi bhārata",
    "GE07mbh_05_u:019.029a": "tataḥ pañcanadaṃ caiva kṛtsnaṃ ca kurujāṅgalam",
    "GE07mbh_05_u:019.029c": "tathā rohitakāraṇyaṃ marubhūmiś ca kevalā",
    "GE07mbh_05_u:019.030a": "ahicchatraṃ kālakūṭaṃ gaṅgākūlaṃ ca bhārata",
    "GE07mbh_05_u:019.030c": "vāraṇā vāṭadhānaṃ ca yāmunaś caiva parvataḥ",
    "GE07mbh_05_u:019.031a": "eṣa deśaḥ suvistīrṇaḥ prabhūtadhanadhānyavān",
    "GE07mbh_05_u:019.031c": "babhūva kauraveyāṇāṃ balena susamākulaḥ",
    "GE07mbh_05_u:019.032a": "tatra sainyaṃ tathāyuktaṃ dadarśa sa purohitaḥ",
    "GE07mbh_05_u:019.032c": "yaḥ sa pāñcālarājena preṣitaḥ kauravān prati",
    "GE07mbh_05_u:020.001": "vaiśaṃpāyana uvāca",
    "GE07mbh_05_u:020.001a": "sa tu kauravyam āsādya drupadasya purohitaḥ",
    "GE07mbh_05_u:020.001c": "satkṛto dhṛtarāṣṭreṇa bhīṣmeṇa vidureṇa ca",
    "GE07mbh_05_u:020.002a": "sarvaṃ kauśalyam uktvādau pṛṣṭvā caivam anāmayam",
    "GE07mbh_05_u:020.002c": "sarvasenāpraṇetṝṇāṃ madhye vākyam uvāca ha",
    "GE07mbh_05_u:020.003a": "sarvair bhavadbhir vidito rājadharmaḥ sanātanaḥ",
    "GE07mbh_05_u:020.003c": "vākyopādānahetos tu vakṣyāmi vidite sati",
    "GE07mbh_05_u:020.004a": "dhṛtarāṣṭraś ca pāṇḍuś ca sutāv ekasya viśrutau",
    "GE07mbh_05_u:020.004c": "tayoḥ samānaṃ draviṇaṃ paitṛkaṃ nātra saṃśayaḥ",
    "GE07mbh_05_u:020.005a": "dhṛtarāṣṭrasya ye putrās te prāptāḥ paitṛkaṃ vasu",
    "GE07mbh_05_u:020.005c": "pāṇḍuputrāḥ kathaṃ nāma na prāptāḥ paitṛkaṃ vasu",
    "GE07mbh_05_u:020.006a": "evaṃ gate pāṇḍaveyair viditaṃ vaḥ purā yathā",
    "GE07mbh_05_u:020.006c": "na prāptaṃ paitṛkaṃ dravyaṃ dhārtarāṣṭreṇa saṃvṛtam",
    "GE07mbh_05_u:020.007a": "prāṇāntikair apy upāyaiḥ prayatadbhir anekaśaḥ",
    "GE07mbh_05_u:020.007c": "śeṣavanto na śakitā nayituṃ yamasādanam",
    "GE07mbh_05_u:020.008a": "punaś ca vardhitaṃ rājyaṃ svabalena mahātmabhiḥ",
    "GE07mbh_05_u:020.008c": "chadmanāpahṛtaṃ kṣudrair dhārtarāṣṭraiḥ sasaubalaiḥ",
    "GE07mbh_05_u:020.009a": "tad apy anumataṃ karma tathāyuktam anena vai",
    "GE07mbh_05_u:020.009c": "vāsitāś ca mahāraṇye varṣāṇīha trayodaśa",
    "GE07mbh_05_u:020.010a": "sabhāyāṃ kleśitair vīraiḥ sahabhāryais tathā bhṛśam",
    "GE07mbh_05_u:020.010c": "araṇye vividhāḥ kleśāḥ saṃprāptās taiḥ sudāruṇāḥ",
    "GE07mbh_05_u:020.011a": "tathā virāṭanagare yonyantaragatair iva",
    "GE07mbh_05_u:020.011c": "prāptaḥ paramasaṃkleśo yathā pāpair mahātmabhiḥ",
    "GE07mbh_05_u:020.012a": "te sarve pṛṣṭhataḥ kṛtvā tat sarvaṃ pūrvakilbiṣam",
    "GE07mbh_05_u:020.012c": "sāmaiva kurubhiḥ sārdham icchanti kurupuṃgavāḥ",
    "GE07mbh_05_u:020.013a": "teṣāṃ ca vṛttam ājñāya vṛttaṃ duryodhanasya ca",
    "GE07mbh_05_u:020.013c": "anunetum ihārhanti dhṛtarāṣṭraṃ suhṛjjanāḥ",
    "GE07mbh_05_u:020.014a": "na hi te vigrahaṃ vīrāḥ kurvanti kurubhiḥ saha",
    "GE07mbh_05_u:020.014c": "avināśena lokasya kāṅkṣante pāṇḍavāḥ svakam",
    "GE07mbh_05_u:020.015a": "yaś cāpi dhārtarāṣṭrasya hetuḥ syād vigrahaṃ prati",
    "GE07mbh_05_u:020.015c": "sa ca hetur na mantavyo balīyāṃsas tathā hi te",
    "GE07mbh_05_u:020.016a": "akṣauhiṇyo hi saptaiva dharmaputrasya saṃgatāḥ",
    "GE07mbh_05_u:020.016c": "yuyutsamānāḥ kurubhiḥ pratīkṣante 'sya śāsanam",
    "GE07mbh_05_u:020.017a": "apare puruṣavyāghrāḥ sahasrākṣauhiṇīsamāḥ",
    "GE07mbh_05_u:020.017c": "sātyakir bhīmasenaś ca yamau ca sumahābalau",
    "GE07mbh_05_u:020.018a": "ekādaśaitāḥ pṛtanā ekataś ca samāgatāḥ",
    "GE07mbh_05_u:020.018c": "ekataś ca mahābāhur bahurūpo dhanaṃjayaḥ",
    "GE07mbh_05_u:020.019a": "yathā kirīṭī senābhyaḥ sarvābhyo vyatiricyate",
    "GE07mbh_05_u:020.019c": "evam eva mahābāhur vāsudevo mahādyutiḥ",
    "GE07mbh_05_u:020.020a": "bahulatvaṃ ca senānāṃ vikramaṃ ca kirīṭinaḥ",
    "GE07mbh_05_u:020.020c": "buddhimattāṃ ca kṛṣṇasya buddhvā yudhyeta ko naraḥ",
    "GE07mbh_05_u:020.021a": "te bhavanto yathādharmaṃ yathāsamayam eva ca",
    "GE07mbh_05_u:020.021c": "prayacchantu pradātavyaṃ mā vaḥ kālo 'tyagād ayam",
    "GE07mbh_05_u:021.001": "vaiśaṃpāyana uvāca",
    "GE07mbh_05_u:021.001a": "tasya tad vacanaṃ śrutvā prajñāvṛddho mahādyutiḥ",
    "GE07mbh_05_u:021.001c": "saṃpūjyainaṃ yathākālaṃ bhīṣmo vacanam abravīt",
    "GE07mbh_05_u:021.002a": "diṣṭyā kuśalinaḥ sarve pāṇḍavāḥ saha bāndhavaiḥ",
    "GE07mbh_05_u:021.002c": "diṣṭyā sahāyavantaś ca diṣṭyā dharme ca te ratāḥ",
    "GE07mbh_05_u:021.003a": "diṣṭyā ca saṃdhikāmās te bhrātaraḥ kurunandanāḥ",
    "GE07mbh_05_u:021.003c": "diṣṭyā na yuddhamanasaḥ saha dāmodareṇa te",
    "GE07mbh_05_u:021.004a": "bhavatā satyam uktaṃ ca sarvam etan na saṃśayaḥ",
    "GE07mbh_05_u:021.004c": "atitīkṣṇaṃ tu te vākyaṃ brāhmaṇyād iti me matiḥ",
    "GE07mbh_05_u:021.005a": "asaṃśayaṃ kleśitās te vane ceha ca pāṇḍavāḥ",
    "GE07mbh_05_u:021.005c": "prāptāś ca dharmataḥ sarvaṃ pitur dhanam asaṃśayam",
    "GE07mbh_05_u:021.006a": "kirīṭī balavān pārthaḥ kṛtāstraś ca mahābalaḥ",
    "GE07mbh_05_u:021.006c": "ko hi pāṇḍusutaṃ yuddhe viṣaheta dhanaṃjayam",
    "GE07mbh_05_u:021.007a": "api vajradharaḥ sākṣāt kim utānye dhanurbhṛtaḥ",
    "GE07mbh_05_u:021.007c": "trayāṇām api lokānāṃ samartha iti me matiḥ",
    "GE07mbh_05_u:021.008a": "bhīṣme bruvati tad vākyaṃ dhṛṣṭam ākṣipya manyumān",
    "GE07mbh_05_u:021.008c": "duryodhanaṃ samālokya karṇo vacanam abravīt",
    "GE07mbh_05_u:021.009a": "na tan na viditaṃ brahmaṃl loke bhūtena kena cit",
    "GE07mbh_05_u:021.009c": "punaruktena kiṃ tena bhāṣitena punaḥ punaḥ",
    "GE07mbh_05_u:021.010a": "duryodhanārthe śakunir dyūte nirjitavān purā",
    "GE07mbh_05_u:021.010c": "samayena gato 'raṇyaṃ pāṇḍuputro yudhiṣṭhiraḥ",
    "GE07mbh_05_u:021.011a": "na taṃ samayam ādṛtya rājyam icchati paitṛkam",
    "GE07mbh_05_u:021.011c": "balam āśritya matsyānāṃ pāñcālānāṃ ca pārthivaḥ",
    "GE07mbh_05_u:021.012a": "duryodhano bhayād vidvan na dadyāt padam antataḥ",
    "GE07mbh_05_u:021.012c": "dharmatas tu mahīṃ kṛtsnāṃ pradadyāc chatrave 'pi ca",
    "GE07mbh_05_u:021.013a": "yadi kāṅkṣanti te rājyaṃ pitṛpaitāmahaṃ punaḥ",
    "GE07mbh_05_u:021.013c": "yathāpratijñaṃ kālaṃ taṃ carantu vanam āśritāḥ",
    "GE07mbh_05_u:021.014a": "tato duryodhanasyāṅke vartantām akutobhayāḥ",
    "GE07mbh_05_u:021.014c": "adhārmikām imāṃ buddhiṃ kuryur maurkhyād dhi kevalam",
    "GE07mbh_05_u:021.015a": "atha te dharmam utsṛjya yuddham icchanti pāṇḍavāḥ",
    "GE07mbh_05_u:021.015c": "āsādyemān kuruśreṣṭhān smariṣyanti vaco mama",
    "GE07mbh_05_u:021.016": "bhīṣma uvāca",
    "GE07mbh_05_u:021.016a": "kiṃ nu rādheya vācā te karma tat smartum arhasi",
    "GE07mbh_05_u:021.016c": "eka eva yadā pārthaḥ ṣaḍ rathāñ jitavān yudhi",
    "GE07mbh_05_u:021.016d-0120_01": "bahuśo jīyamānasya karma dṛṣṭaṃ tadaiva te",
    "GE07mbh_05_u:021.016d-0121_01": "virāṭanagare dhīraḥ kiṃ tvaṃ tatraiva nāgataḥ",
    "GE07mbh_05_u:021.017a": "na ced evaṃ kariṣyāmo yad ayaṃ brāhmaṇo 'bravīt",
    "GE07mbh_05_u:021.017c": "dhruvaṃ yudhi hatās tena bhakṣayiṣyāma pāṃsukān",
    "GE07mbh_05_u:021.017d-0122_01": "duryodhanaḥ sahāmātyo vinaṅkṣayati na saṃśayaḥ",
    "GE07mbh_05_u:021.018": "vaiśaṃpāyana uvāca",
    "GE07mbh_05_u:021.018a": "dhṛtarāṣṭras tato bhīṣmam anumānya prasādya ca",
    "GE07mbh_05_u:021.018c": "avabhartsya ca rādheyam idaṃ vacanam abravīt",
    "GE07mbh_05_u:021.019a": "asmaddhitam idaṃ vākyaṃ bhīṣmaḥ śāṃtanavo 'bravīt",
    "GE07mbh_05_u:021.019b-0123_01": "duryodhanasamakṣaṃ ca pārthivānāṃ ca saṃnidhau",
    "GE07mbh_05_u:021.019b-0123_02": "eṣa vakṣyati dharmātmā vākyaṃ vākyaviśāradaḥ",
    "GE07mbh_05_u:021.019b-0124_01": "asmad dhitam idaṃ vākyaṃ bhīṣmeṇoktaṃ mahātmanā",
    "GE07mbh_05_u:021.019c": "pāṇḍavānāṃ hitaṃ caiva sarvasya jagatas tathā",
    "GE07mbh_05_u:021.020a": "cintayitvā tu pārthebhyaḥ preṣayiṣyāmi saṃjayam",
    "GE07mbh_05_u:021.020c": "sa bhavān pratiyātv adya pāṇḍavān eva māciram",
    "GE07mbh_05_u:021.021a": "sa taṃ satkṛtya kauravyaḥ preṣayām āsa pāṇḍavān",
    "GE07mbh_05_u:021.021c": "sabhāmadhye samāhūya saṃjayaṃ vākyam abravīt",
    "GE07mbh_05_u:022.001": "dhṛtarāṣṭra uvāca",
    "GE07mbh_05_u:022.001a": "prāptān āhuḥ saṃjaya pāṇḍuputrān; upaplavye tān vijānīhi gatvā",
    "GE07mbh_05_u:022.001c": "ajātaśatruṃ ca sabhājayethā; diṣṭyānagha grāmam upasthitas tvam",
    "GE07mbh_05_u:022.001d-0125_01": "putro mahyaṃ mṛtyuvaśaṃ jagāma",
    "GE07mbh_05_u:022.001d-0125_02": "duryodhanaḥ saṃjaya rāgabuddhiḥ",
    "GE07mbh_05_u:022.002a": "sarvān vadeḥ saṃjaya svastimantaḥ; kṛcchraṃ vāsam atadarhā niruṣya",
    "GE07mbh_05_u:022.002c": "teṣāṃ śāntir vidyate 'smāsu śīghraṃ; mithyopetānām upakāriṇāṃ satām",
    "GE07mbh_05_u:022.003a": "nāhaṃ kva cit saṃjaya pāṇḍavānāṃ; mithyāvṛttiṃ kāṃ cana jātv apaśyam",
    "GE07mbh_05_u:022.003c": "sarvāṃ śriyaṃ hy ātmavīryeṇa labdhvā; paryākārṣuḥ pāṇḍavā mahyam eva",
    "GE07mbh_05_u:022.004a": "doṣaṃ hy eṣāṃ nādhigacche parikṣan; nityaṃ kaṃ cid yena garheya pārthān",
    "GE07mbh_05_u:022.004c": "dharmārthābhyāṃ karma kurvanti nityaṃ; sukhapriyā nānurudhyanti kāmān",
    "GE07mbh_05_u:022.005a": "gharmaṃ śītaṃ kṣutpipāse tathaiva; nidrāṃ tandrīṃ krodhaharṣau pramādam",
    "GE07mbh_05_u:022.005c": "dhṛtyā caiva prajñayā cābhibhūya; dharmārthayogān prayatanti pārthāḥ",
    "GE07mbh_05_u:022.006a": "tyajanti mitreṣu dhanāni kāle; na saṃvāsāj jīryati maitram eṣām",
    "GE07mbh_05_u:022.006c": "yathārhamānārthakarā hi pārthās; teṣāṃ dveṣṭā nāsty ājamīḍhasya pakṣe",
    "GE07mbh_05_u:022.007a": "anyatra pāpād viṣamān mandabuddher; duryodhanāt kṣudratarāc karṇāt",
    "GE07mbh_05_u:022.007c": "teṣāṃ hīme hīnasukhapriyāṇāṃ; mahātmanāṃ saṃjanayanti tejaḥ",
    "GE07mbh_05_u:022.007d-0126_01": "bhāgaṃ gantuṃ ghaṭate mandabuddhir",
    "GE07mbh_05_u:022.007d-0126_02": "mahātmanāṃ saṃjaya dīptatejasām",
    "GE07mbh_05_u:022.008a": "utthānavīryaḥ sukham edhamāno; duryodhanaḥ sukṛtaṃ manyate tat",
    "GE07mbh_05_u:022.008c": "teṣāṃ bhāgaṃ yac ca manyeta bālaḥ; śakyaṃ hartuṃ jīvatāṃ pāṇḍavānām",
    "GE07mbh_05_u:022.009a": "yasyārjunaḥ padavīṃ keśavaś ca; vṛkodaraḥ sātyako 'jātaśatroḥ",
    "GE07mbh_05_u:022.009c": "mādrīputrau sṛñjayāś cāpi sarve; purā yuddhāt sādhu tasya pradānam",
    "GE07mbh_05_u:022.010a": "sa hy evaikaḥ pṛthivīṃ savyasācī; gāṇḍīvadhanvā praṇuded rathasthaḥ",
    "GE07mbh_05_u:022.010c": "tathā viṣṇuḥ keśavo 'py apradhṛṣyo; lokatrayasyādhipatir mahātmā",
    "GE07mbh_05_u:022.011a": "tiṣṭheta kas tasya martyaḥ purastād; yaḥ sarvadeveṣu vareṇya īḍyaḥ",
    "GE07mbh_05_u:022.011c": "parjanyaghoṣān pravapañ śaraughān; pataṃgasaṃghān iva śīghravegān",
    "GE07mbh_05_u:022.012a": "diśaṃ hy udīcīm api cottarān kurūn; gāṇḍīvadhanvaikaratho jigāya",
    "GE07mbh_05_u:022.012c": "dhanaṃ caiṣām āharat savyasācī; senānugān balidāṃś caiva cakre",
    "GE07mbh_05_u:022.013a": "yaś caiva devān khāṇḍave savyasācī; gāṇḍīvadhanvā prajigāya sendrān",
    "GE07mbh_05_u:022.013c": "upāharat phalguno jātavedase; yaśo mānaṃ vardhayan pāṇḍavānām",
    "GE07mbh_05_u:022.014a": "gadābhṛtāṃ nādya samo 'sti bhīmād; dhastyāroho nāsti samaś ca tasya",
    "GE07mbh_05_u:022.014c": "rathe 'rjunād āhur ahīnam enaṃ; bāhvor bale cāyutanāgavīryam",
    "GE07mbh_05_u:022.015a": "suśikṣitaḥ kṛtavairas tarasvī; dahet kruddhas tarasā dhārtarāṣṭrān",
    "GE07mbh_05_u:022.015c": "sadātyamarṣī balavān na śakyo; yuddhe jetuṃ vāsavenāpi sākṣāt",
    "GE07mbh_05_u:022.016a": "sucetasau balinau śīghrahastau; suśikṣitau bhrātarau phalgunena",
    "GE07mbh_05_u:022.016c": "śyenau yathā pakṣipūgān rujantau; mādrīputrau neha kurūn viśetām",
    "GE07mbh_05_u:022.016d-0127_01": "etad balaṃ pūrṇam asmākam evaṃ",
    "GE07mbh_05_u:022.016d-0127_02": "yat sātvatāṃ nāsti tṛtīyam anyat",
    "GE07mbh_05_u:022.017a": "teṣāṃ madhye vartamānas tarasvī; dhṛṣṭadyumnaḥ pāṇḍavānām ihaikaḥ",
    "GE07mbh_05_u:022.017c": "sahāmātyaḥ somakānāṃ prabarhaḥ; saṃtyaktātmā pāṇḍavānāṃ jayāya",
    "GE07mbh_05_u:022.017d-0128_01": "ajātaśatruṃ prasaheta ko 'nyo",
    "GE07mbh_05_u:022.017d-0128_02": "yeṣāṃ sa syād agraṇīr vṛṣṇisiṃhaḥ",
    "GE07mbh_05_u:022.018a": "sahoṣitaś caritārtho vayaḥsthaḥ; śālveyānām adhipo vai virāṭaḥ",
    "GE07mbh_05_u:022.018c": "saha putraiḥ pāṇḍavārthe ca śaśvad; yudhiṣṭhiraṃ bhakta iti śrutaṃ me",
    "GE07mbh_05_u:022.019a": "avaruddhā balinaḥ kekayebhyo; maheṣvāsā bhrātaraḥ pañca santi",
    "GE07mbh_05_u:022.019c": "kekayebhyo rājyam ākāṅkṣamāṇā; yuddhārthinaś cānuvasanti pārthān",
    "GE07mbh_05_u:022.020a": "sarve ca vīrāḥ pṛthivīpatīnāṃ; samānītāḥ pāṇḍavārthe niviṣṭāḥ",
    "GE07mbh_05_u:022.020c": "śūrān ahaṃ bhaktimataḥ śṛṇomi; prītyā yuktān saṃśritān dharmarājam",
    "GE07mbh_05_u:022.021a": "giryāśrayā durganivāsinaś ca; yodhāḥ pṛthivyāṃ kulajā viśuddhāḥ",
    "GE07mbh_05_u:022.021c": "mlecchāś ca nānāyudhavīryavantaḥ; samāgatāḥ pāṇḍavārthe niviṣṭāḥ",
    "GE07mbh_05_u:022.022a": "pāṇḍyaś ca rājāmita indrakalpo; yudhi pravīrair bahubhiḥ sametaḥ",
    "GE07mbh_05_u:022.022c": "samāgataḥ pāṇḍavārthe mahātmā; lokapravīro 'prativīryatejāḥ",
    "GE07mbh_05_u:022.023a": "astraṃ droṇād arjunād vāsudevāt; kṛpād bhīṣmād yena kṛtaṃ śṛṇomi",
    "GE07mbh_05_u:022.023c": "yaṃ taṃ kārṣṇipratimaṃ prāhur ekaṃ; sa sātyakiḥ pāṇḍavārthe niviṣṭaḥ",
    "GE07mbh_05_u:022.024a": "apāśritāś cedikarūṣakāś ca; sarvotsāhair bhūmipālaiḥ sametāḥ",
    "GE07mbh_05_u:022.024c": "teṣāṃ madhye sūryam ivātapantaṃ; śriyā vṛtaṃ cedipatiṃ jvalantam",
    "GE07mbh_05_u:022.025a": "astambhanīyaṃ yudhi manyamānaṃ; jyākarṣatāṃ śreṣṭhatamaṃ pṛthivyām",
    "GE07mbh_05_u:022.025c": "sarvotsāhaṃ kṣatriyāṇāṃ nihatya; prasahya kṛṣṇas tarasā mamarda",
    "GE07mbh_05_u:022.026a": "yaśomānau vardhayan yādavānāṃ; purābhinac chiśupālaṃ samīke",
    "GE07mbh_05_u:022.026c": "yasya sarve vardhayanti sma mānaṃ; karūṣarājapramukhā narendrāḥ",
    "GE07mbh_05_u:022.027a": "tam asahyaṃ keśavaṃ tatra matvā; sugrīvayuktena rathena kṛṣṇam",
    "GE07mbh_05_u:022.027c": "saṃprādravaṃś cedipatiṃ vihāya; siṃhaṃ dṛṣṭvā kṣudramṛgā ivānye",
    "GE07mbh_05_u:022.028a": "yas taṃ pratīpas tarasā pratyudīyād; āśaṃsamāno dvairathe vāsudevam",
    "GE07mbh_05_u:022.028c": "so 'śeta kṛṣṇena hataḥ parāsur; vātenevonmathitaḥ karṇikāraḥ",
    "GE07mbh_05_u:022.029a": "parākramaṃ me yad avedayanta; teṣām arthe saṃjaya keśavasya",
    "GE07mbh_05_u:022.029c": "anusmaraṃs tasya karmāṇi viṣṇor; gāvalgaṇe nādhigacchāmi śāntim",
    "GE07mbh_05_u:022.030a": "na jātu tāñ śatrur anyaḥ saheta; yeṣāṃ sa syād agraṇīr vṛṣṇisiṃhaḥ",
    "GE07mbh_05_u:022.030c": "pravepate me hṛdayaṃ bhayena; śrutvā kṛṣṇāv ekarathe sametau",
    "GE07mbh_05_u:022.031a": "no ced gacchet saṃgaraṃ mandabuddhis; tābhyāṃ suto me viparītacetāḥ",
    "GE07mbh_05_u:022.031c": "no cet kurūn saṃjaya nirdahetām; indrāviṣṇū daityasenāṃ yathaiva",
    "GE07mbh_05_u:022.031e": "mato hi me śakrasamo dhanaṃjayaḥ; sanātano vṛṣṇivīraś ca viṣṇuḥ",
    "GE07mbh_05_u:022.032a": "dharmārāmo hrīniṣedhas tarasvī; kuntīputraḥ pāṇḍavo 'jātaśatruḥ",
    "GE07mbh_05_u:022.032c": "duryodhanena nikṛto manasvī; no cet kruddhaḥ pradahed dhārtarāṣṭrān",
    "GE07mbh_05_u:022.033a": "nāhaṃ tathā hy arjunād vāsudevād; bhīmād vāpi yamayor vā bibhemi",
    "GE07mbh_05_u:022.033c": "yathā rājñaḥ krodhadīptasya sūta; manyor ahaṃ bhītataraḥ sadaiva",
    "GE07mbh_05_u:022.034a": "alaṃ tapobrahmacaryeṇa yuktaḥ; saṃkalpo 'yaṃ mānasas tasya sidhyet",
    "GE07mbh_05_u:022.034c": "tasya krodhaṃ saṃjayāhaṃ samīke; sthāne jānan bhṛśam asmy adya bhītaḥ",
    "GE07mbh_05_u:022.035a": "sa gaccha śīghraṃ prahito rathena; pāñcālarājasya camūṃ paretya",
    "GE07mbh_05_u:022.035c": "ajātaśatruṃ kuśalaṃ sma pṛccheḥ; punaḥ punaḥ prītiyuktaṃ vades tvam",
    "GE07mbh_05_u:022.036a": "janārdanaṃ cāpi sametya tāta; mahāmātraṃ vīryavatām udāram",
    "GE07mbh_05_u:022.036c": "anāmayaṃ madvacanena pṛccher; dhṛtarāṣṭraḥ pāṇḍavaiḥ śāntim īpsuḥ",
    "GE07mbh_05_u:022.037a": "na tasya kiṃ cid vacanaṃ na kuryāt; kuntīputro vāsudevasya sūta",
    "GE07mbh_05_u:022.037c": "priyaś caiṣām ātmasamaś ca kṛṣṇo; vidvāṃś caiṣāṃ karmaṇi nityayuktaḥ",
    "GE07mbh_05_u:022.038a": "samānīya pāṇḍavān sṛñjayāṃś ca; janārdanaṃ yuyudhānaṃ virāṭam",
    "GE07mbh_05_u:022.038c": "anāmayaṃ madvacanena pṛccheḥ; sarvāṃs tathā draupadeyāṃś ca pañca",
    "GE07mbh_05_u:022.039a": "yad yat tatra prāptakālaṃ parebhyas; tvaṃ manyethā bhāratānāṃ hitaṃ ca",
    "GE07mbh_05_u:022.039c": "tat tad bhāṣethāḥ saṃjaya rājamadhye; na mūrchayed yan na bhavec ca",
    "GE07mbh_05_u:023.001": "vaiśaṃpāyana uvāca",
    "GE07mbh_05_u:023.001a": "rājñas tu vacanaṃ śrutvā dhṛtarāṣṭrasya saṃjayaḥ",
    "GE07mbh_05_u:023.001c": "upaplavyaṃ yayau draṣṭuṃ pāṇḍavān amitaujasaḥ",
    "GE07mbh_05_u:023.002a": "sa tu rājānam āsādya dharmātmānaṃ yudhiṣṭhiram",
    "GE07mbh_05_u:023.002c": "praṇipatya tataḥ pūrvaṃ sūtaputro 'bhyabhāṣata",
    "GE07mbh_05_u:023.003a": "gāvalgaṇiḥ saṃjayaḥ sūtasūnur; ajātaśatrum avadat pratītaḥ",
    "GE07mbh_05_u:023.003c": "diṣṭyā rājaṃs tvām arogaṃ prapaśye; sahāyavantaṃ ca mahendrakalpam",
    "GE07mbh_05_u:023.004a": "anāmayaṃ pṛcchati tvāmbikeyo; vṛddho rājā dhṛtarāṣṭro manīṣī",
    "GE07mbh_05_u:023.004c": "kaccid bhīmaḥ kuśalī pāṇḍavāgryo; dhanaṃjayas tau ca mādrītanūjau",
    "GE07mbh_05_u:023.005a": "kaccit kṛṣṇā draupadī rājaputrī; satyavratā vīrapatnī saputrā",
    "GE07mbh_05_u:023.005c": "manasvinī yatra ca vāñchasi tvam; iṣṭān kāmān bhārata svastikāmaḥ",
    "GE07mbh_05_u:023.006": "yudhiṣṭhira uvāca",
    "GE07mbh_05_u:023.006a": "gāvalgaṇe saṃjaya svāgataṃ te; prītātmāhaṃ tvābhivadāmi",
    "GE07mbh_05_u:023.006c": "anāmayaṃ pratijāne tavāhaṃ; sahānujaiḥ kuśalī cāsmi vidvan",
    "GE07mbh_05_u:023.007a": "cirād idaṃ kuśalaṃ bhāratasya; śrutvā rājñaḥ kuruvṛddhasya sūta",
    "GE07mbh_05_u:023.007c": "manye sākṣād dṛṣṭam ahaṃ narendraṃ; dṛṣṭvaiva tvāṃ saṃjaya prītiyogāt",
    "GE07mbh_05_u:023.008a": "pitāmaho naḥ sthaviro manasvī; mahāprājñaḥ sarvadharmopapannaḥ",
    "GE07mbh_05_u:023.008c": "sa kauravyaḥ kuśalī tāta bhīṣmo; yathāpūrvaṃ vṛttir apy asya kaccit",
    "GE07mbh_05_u:023.009a": "kaccid rājā dhṛtarāṣṭraḥ saputro; vaicitravīryaḥ kuśalī mahātmā",
    "GE07mbh_05_u:023.009c": "mahārājo bāhlikaḥ prātipeyaḥ; kaccid vidvān kuśalī sūtaputra",
    "GE07mbh_05_u:023.010a": "sa somadattaḥ kuśalī tāta kaccid; bhūriśravāḥ satyasaṃdhaḥ śalaś ca",
    "GE07mbh_05_u:023.010c": "droṇaḥ saputraś ca kṛpaś ca vipro; maheṣvāsāḥ kaccid ete 'py arogāḥ",
    "GE07mbh_05_u:023.010c-0129_01": "śāradvataḥ kuśalī tāta vipraḥ",
    "GE07mbh_05_u:023.011a": "mahāprājñāḥ sarvaśāstrāvadātā; dhanurbhṛtāṃ mukhyatamāḥ pṛthivyām",
    "GE07mbh_05_u:023.011c": "kaccin mānaṃ tāta labhanta ete; dhanurbhṛtaḥ kaccid ete 'py arogāḥ",
    "GE07mbh_05_u:023.012a": "sarve kurubhyaḥ spṛhayanti saṃjaya; dhanurdharā ye pṛthivyāṃ yuvānaḥ",
    "GE07mbh_05_u:023.012c": "yeṣāṃ rāṣṭre nivasati darśanīyo; maheṣvāsaḥ śīlavān droṇaputraḥ",
    "GE07mbh_05_u:023.013a": "vaiśyāputraḥ kuśalī tāta kaccin; mahāprājño rājaputro yuyutsuḥ",
    "GE07mbh_05_u:023.013c": "karṇo 'mātyaḥ kuśalī tāta kaccit; suyodhano yasya mando vidheyaḥ",
    "GE07mbh_05_u:023.014a": "striyo vṛddhā bhāratānāṃ jananyo; mahānasyo dāsabhāryāś ca sūta",
    "GE07mbh_05_u:023.014c": "vadhvaḥ putrā bhāgineyā bhaginyo; dauhitrā vā kaccid apy avyalīkāḥ",
    "GE07mbh_05_u:023.015a": "kaccid rājā brāhmaṇānāṃ yathāvat; pravartate pūrvavat tāta vṛttim",
    "GE07mbh_05_u:023.015c": "kaccid dāyān māmakān dhārtarāṣṭro; dvijātīnāṃ saṃjaya nopahanti",
    "GE07mbh_05_u:023.016a": "kaccid rājā dhṛtarāṣṭraḥ saputra; upekṣate brāhmaṇātikramān vai",
    "GE07mbh_05_u:023.016c": "kaccin na hetor iva vartmabhūta; upekṣate teṣu sa nyūnavṛttim",
    "GE07mbh_05_u:023.017a": "etaj jyotir uttamaṃ jīvaloke; śuklaṃ prajānāṃ vihitaṃ vidhātrā",
    "GE07mbh_05_u:023.017c": "te cel lobhaṃ na niyacchanti mandāḥ; kṛtsno nāśo bhavitā kauravāṇām",
    "GE07mbh_05_u:023.018a": "kaccid rājā dhṛtarāṣṭraḥ saputro; bubhūṣate vṛttim amātyavarge",
    "GE07mbh_05_u:023.018c": "kaccin na bhedena jijīviṣanti; suhṛdrūpā durhṛdaś caikamitrāḥ",
    "GE07mbh_05_u:023.019a": "kaccin na pāpaṃ kathayanti tāta; te pāṇḍavānāṃ kuravaḥ sarva eva",
    "GE07mbh_05_u:023.019b-0130_01": "droṇaḥ saputraś ca kṛpaś ca vīro",
    "GE07mbh_05_u:023.019b-0130_02": "nāsmāsu pāpāni vadanti kaccit",
    "GE07mbh_05_u:023.019b-0130_03": "kaccid rājyaṃ dhṛtarāṣṭraṃ saputraṃ",
    "GE07mbh_05_u:023.019b-0130_04": "sametyāhuḥ kuravaḥ sarva eva",
    "GE07mbh_05_u:023.019c": "kaccid dṛṣṭvā dasyusaṃghān sametān; smaranti pārthasya yudhāṃ praṇetuḥ",
    "GE07mbh_05_u:023.020a": "maurvībhujāgraprahitān sma tāta; dodhūyamānena dhanurdhareṇa",
    "GE07mbh_05_u:023.020c": "gāṇḍīvamuktān stanayitnughoṣān; ajihmagān kaccid anusmaranti",
    "GE07mbh_05_u:023.020d-0131_01": "na taṃ dṛṣṭvā kaccid atra pratīpaṃ",
    "GE07mbh_05_u:023.020d-0131_02": "gantā gṛhāñ jātu jagāma raṅgāt",
    "GE07mbh_05_u:023.021a": "na hy apaśyaṃ kaṃ cid ahaṃ pṛthivyāṃ; śrutaṃ samaṃ vādhikam arjunena",
    "GE07mbh_05_u:023.021c": "yasyaikaṣaṣṭir niśitās tīkṣṇadhārāḥ; suvāsasaḥ saṃmato hastavāpaḥ",
    "GE07mbh_05_u:023.022a": "gadāpāṇir bhīmasenas tarasvī; pravepayañ śatrusaṃghān anīke",
    "GE07mbh_05_u:023.022c": "nāgaḥ prabhinna iva naḍvalāsu; caṅkramyate kaccid enaṃ smaranti",
    "GE07mbh_05_u:023.023a": "mādrīputraḥ sahadevaḥ kaliṅgān; samāgatān ajayad dantakūre",
    "GE07mbh_05_u:023.023c": "vāmenāsyan dakṣiṇenaiva yo vai; mahābalaṃ kaccid enaṃ smaranti",
    "GE07mbh_05_u:023.024a": "udyann ayaṃ nakulaḥ preṣito vai; gāvalgaṇe saṃjaya paśyatas te",
    "GE07mbh_05_u:023.024c": "diśaṃ pratīcīṃ vaśam ānayan me; mādrīsutaṃ kaccid enaṃ smaranti",
    "GE07mbh_05_u:023.025a": "abhyābhavo dvaitavane ya āsīd; durmantrite ghoṣayātrāgatānām",
    "GE07mbh_05_u:023.025c": "yatra mandāñ śatruvaśaṃ prayātān; amocayad bhīmaseno jayaś ca",
    "GE07mbh_05_u:023.026a": "ahaṃ paścād arjunam abhyarakṣaṃ; mādrīputrau bhīmasenaś ca cakre",
    "GE07mbh_05_u:023.026c": "gāṇḍīvabhṛc chatrusaṃghān udasya; svasty āgamat kaccid enaṃ smaranti",
    "GE07mbh_05_u:023.027a": "na karmaṇā sādhunaikena nūnaṃ; kartuṃ śakyaṃ bhavatīha saṃjaya",
    "GE07mbh_05_u:023.027c": "sarvātmanā parijetuṃ vayaṃ cen; na śaknumo dhṛtarāṣṭrasya putram",
    "GE07mbh_05_u:024.001": "saṃjaya uvāca",
    "GE07mbh_05_u:024.001a": "yathārhase pāṇḍava tat tathaiva; kurūn kuruśreṣṭha janaṃ ca pṛcchasi",
    "GE07mbh_05_u:024.001c": "anāmayās tāta manasvinas te; kuruśreṣṭhān pṛcchasi pārtha yāṃs tvam",
    "GE07mbh_05_u:024.002a": "santy eva vṛddhāḥ sādhavo dhārtarāṣṭre; santy eva pāpāḥ pāṇḍava tasya viddhi",
    "GE07mbh_05_u:024.002c": "dadyād ripoś cāpi hi dhārtarāṣṭraḥ; kuto dāyāṃl lopayed brāhmaṇānām",
    "GE07mbh_05_u:024.003a": "yad yuṣmākaṃ vartate 'sau na dharmyam; adrugdheṣu drugdhavat tan na sādhu",
    "GE07mbh_05_u:024.003c": "mitradhruk syād dhṛtarāṣṭraḥ saputro; yuṣmān dviṣan sādhuvṛttān asādhuḥ",
    "GE07mbh_05_u:024.004a": "na cānujānāti bhṛśaṃ ca tapyate; śocaty antaḥ sthaviro 'jātaśatro",
    "GE07mbh_05_u:024.004c": "śṛṇoti hi brāhmaṇānāṃ sametya; mitradrohaḥ pātakebhyo garīyān",
    "GE07mbh_05_u:024.005a": "smaranti tubhyaṃ naradeva saṃgame; yuddhe ca jiṣṇoś ca yudhāṃ praṇetuḥ",
    "GE07mbh_05_u:024.005c": "samutkṛṣṭe dundubhiśaṅkhaśabde; gadāpāṇiṃ bhīmasenaṃ smaranti",
    "GE07mbh_05_u:024.006a": "mādrīsutau cāpi raṇājimadhye; sarvā diśaḥ saṃpatantau smaranti",
    "GE07mbh_05_u:024.006c": "senāṃ varṣantau śaravarṣair ajasraṃ; mahārathau samare duṣprakampyau",
    "GE07mbh_05_u:024.007a": "na tv eva manye puruṣasya rājann; anāgataṃ jñāyate yad bhaviṣyam",
    "GE07mbh_05_u:024.007c": "tvaṃ ced imaṃ sarvadharmopapannaḥ; prāptaḥ kleśaṃ pāṇḍava kṛcchrarūpam",
    "GE07mbh_05_u:024.008a": "tvam evaitat sarvam ataś ca bhūyaḥ; samīkuryāḥ prajñayājātaśatro",
    "GE07mbh_05_u:024.008c": "na kāmārthaṃ saṃtyajeyur hi dharmaṃ; pāṇḍoḥ sutāḥ sarva evendrakalpāḥ",
    "GE07mbh_05_u:024.009a": "tvam evaitat prajñayājātaśatro; śamaṃ kuryā yena śarmāpnuyus te",
    "GE07mbh_05_u:024.009c": "dhārtarāṣṭrāḥ pāṇḍavāḥ sṛñjayāś ca; ye cāpy anye pārthivāḥ saṃniviṣṭāḥ",
    "GE07mbh_05_u:024.009d-0132_01": "teṣāṃ sarveṣāṃ śamam evaṃ vidadhyāḥ",
    "GE07mbh_05_u:024.010a": "yan mābravīd dhṛtarāṣṭro niśāyām; ajātaśatro vacanaṃ pitā te",
    "GE07mbh_05_u:024.010c": "sahāmātyaḥ sahaputraś ca rājan; sametya tāṃ vācam imāṃ nibodha",
    "GE07mbh_05_u:025.001": "yudhiṣṭhira uvāca",
    "GE07mbh_05_u:025.001a": "samāgatāḥ pāṇḍavāḥ sṛñjayāś ca; janārdano yuyudhāno virāṭaḥ",
    "GE07mbh_05_u:025.001c": "yat te vākyaṃ dhṛtarāṣṭrānuśiṣṭaṃ; gāvalgaṇe brūhi tat sūtaputra",
    "GE07mbh_05_u:025.002": "saṃjaya uvāca",
    "GE07mbh_05_u:025.002a": "ajātaśatruṃ ca vṛkodaraṃ ca; dhanaṃjayaṃ mādravatīsutau",
    "GE07mbh_05_u:025.002c": "āmantraye vāsudevaṃ ca śauriṃ; yuyudhānaṃ cekitānaṃ virāṭam",
    "GE07mbh_05_u:025.003a": "pāñcālānām adhipaṃ caiva vṛddhaṃ; dhṛṣṭadyumnaṃ pārṣataṃ yājñasenim",
    "GE07mbh_05_u:025.003c": "sarve vācaṃ śṛṇutemāṃ madīyāṃ; vakṣyāmi yāṃ bhūtim icchan kurūṇām",
    "GE07mbh_05_u:025.004a": "śamaṃ rājā dhṛtarāṣṭro 'bhinandann; ayojayat tvaramāṇo rathaṃ me",
    "GE07mbh_05_u:025.004c": "sabhrātṛputrasvajanasya rājñas; tad rocatāṃ pāṇḍavānāṃ śamo 'stu",
    "GE07mbh_05_u:025.005a": "sarvair dharmaiḥ samupetāḥ stha pārthāḥ; prasthānena mārdavenārjavena",
    "GE07mbh_05_u:025.005c": "jātāḥ kule anṛśaṃsā vadānyā; hrīniṣedhāḥ karmaṇāṃ niścayajñāḥ",
    "GE07mbh_05_u:025.006a": "na yujyate karma yuṣmāsu hīnaṃ; sattvaṃ hi vas tādṛśaṃ bhīmasenāḥ",
    "GE07mbh_05_u:025.006c": "udbhāsate hy añjanabinduvat tac; chukle vastre yad bhavet kilbiṣaṃ vaḥ",
    "GE07mbh_05_u:025.007a": "sarvakṣayo dṛśyate yatra kṛtsnaḥ; pāpodayo nirayo 'bhāvasaṃsthaḥ",
    "GE07mbh_05_u:025.007c": "kas tat kuryāj jātu karma prajānan; parājayo yatra samo jayaś ca",
    "GE07mbh_05_u:025.008a": "te vai dhanyā yaiḥ kṛtaṃ jñātikāryaṃ; ye vaḥ putrāḥ suhṛdo bāndhavāś ca",
    "GE07mbh_05_u:025.008c": "upakruṣṭaṃ jīvitaṃ saṃtyajeyus; tataḥ kurūṇāṃ niyato vai bhavaḥ syāt",
    "GE07mbh_05_u:025.009a": "te cet kurūn anuśāsya stha pārthā; ninīya sarvān dviṣato nigṛhya",
    "GE07mbh_05_u:025.009c": "samaṃ vas taj jīvitaṃ mṛtyunā syād; yaj jīvadhvaṃ jñātivadhe na sādhu",
    "GE07mbh_05_u:025.010a": "ko hy eva yuṣmān saha keśavena; sacekitānān pārṣatabāhuguptān",
    "GE07mbh_05_u:025.010c": "sasātyakīn viṣaheta prajetuṃ; labdhvāpi devān sacivān sahendrān",
    "GE07mbh_05_u:025.011a": "ko vā kurūn droṇabhīṣmābhiguptān; aśvatthāmnā śalyakṛpādibhiś ca",
    "GE07mbh_05_u:025.011c": "raṇe prasoḍhuṃ viṣaheta rājan; rādheyaguptān saha bhūmipālaiḥ",
    "GE07mbh_05_u:025.012a": "mahad balaṃ dhārtarāṣṭrasya rājñaḥ; ko vai śakto hantum akṣīyamāṇaḥ",
    "GE07mbh_05_u:025.012c": "so 'haṃ jaye caiva parājaye ca; niḥśreyasaṃ nādhigacchāmi kiṃ cit",
    "GE07mbh_05_u:025.013a": "kathaṃ hi nīcā iva dauṣkuleyā; nirdharmārthaṃ karma kuryuś ca pārthāḥ",
    "GE07mbh_05_u:025.013c": "so 'haṃ prasādya praṇato vāsudevaṃ; pāñcālānām adhipaṃ caiva vṛddham",
    "GE07mbh_05_u:025.014a": "kṛtāñjaliḥ śaraṇaṃ vaḥ prapadye; kathaṃ svasti syāt kurusṛñjayānām",
    "GE07mbh_05_u:025.014c": "na hy eva te vacanaṃ vāsudevo; dhanaṃjayo vā jātu kiṃ cin na kuryāt",
    "GE07mbh_05_u:025.015a": "prāṇān ādau yācyamānaḥ kuto 'nyad; etad vidvan sādhanārthaṃ bravīmi",
    "GE07mbh_05_u:025.015b-0133_01": "dhanāni ratnāni bahūni rājyaṃ",
    "GE07mbh_05_u:025.015b-0133_02": "kalyāṇarūpāṇi ca vāhanāni",
    "GE07mbh_05_u:025.015b-0133_03": "na durlabhānīha narapradhānā",
    "GE07mbh_05_u:025.015b-0133_04": "vṛddhasya rājñaḥ śāsane tiṣṭhatāṃ vaḥ",
    "GE07mbh_05_u:025.015c": "etad rājño bhīṣmapurogamasya; mataṃ yad vaḥ śāntir ihottamā syāt",
    "GE07mbh_05_u:026.001": "yudhiṣṭhira uvāca",
    "GE07mbh_05_u:026.001a": "kāṃ nu vācaṃ saṃjaya me śṛṇoṣi; yuddhaiṣiṇīṃ yena bibheṣi",
    "GE07mbh_05_u:026.001c": "ayuddhaṃ vai tāta yuddhād garīyaḥ; kas tal labdhvā jātu yudhyeta sūta",
    "GE07mbh_05_u:026.002a": "akurvataś cet puruṣasya saṃjaya; sidhyet saṃkalpo manasā yaṃ yam icchet",
    "GE07mbh_05_u:026.002c": "na karma kuryād viditaṃ mamaitad; anyatra yuddhād bahu yal laghīyaḥ",
    "GE07mbh_05_u:026.003a": "kuto yuddhaṃ jātu naraḥ prajānan; ko daivaśapto 'bhivṛṇīta yuddham",
    "GE07mbh_05_u:026.003c": "sukhaiṣiṇaḥ karma kurvanti pārthā; dharmād ahīnaṃ yac ca lokasya pathyam",
    "GE07mbh_05_u:026.004a": "karmodayaṃ sukham āśaṃsamānaḥ; kṛcchropāyaṃ tattvataḥ karma duḥkham",
    "GE07mbh_05_u:026.004c": "sukhaprepsur vijighāṃsuś ca duḥkhaṃ; ya indriyāṇāṃ prītivaśānugāmī",
    "GE07mbh_05_u:026.004c-0134_01": "kulāntakaṃ saṃjaya ko 'bhivāñchet",
    "GE07mbh_05_u:026.004c-0135_01": "karmār abhedyac ca dharmān apetam",
    "GE07mbh_05_u:026.004e": "kāmābhidhyā svaśarīraṃ dunoti; yayā prayukto 'nukaroti duḥkham",
    "GE07mbh_05_u:026.004f-0136_01": "tṛṣṇāṃ tyajet sarvadharmād apetāṃ",
    "GE07mbh_05_u:026.005a": "yathedhyamānasya samiddhatejaso; bhūyo balaṃ vardhate pāvakasya",
    "GE07mbh_05_u:026.005c": "kāmārthalābhena tathaiva bhūyo; na tṛpyate sarpiṣevāgnir iddhaḥ",
    "GE07mbh_05_u:026.005e": "saṃpaśyemaṃ bhogacayaṃ mahāntaṃ; sahāsmābhir dhṛtarāṣṭrasya rājñaḥ",
    "GE07mbh_05_u:026.005f-0137_01": "saṃmohanaṃ tasya mahat tathaitad",
    "GE07mbh_05_u:026.005f-0137_02": "yad asmābhir viprayogo nṛpasya",
    "GE07mbh_05_u:026.006a": "nāśreyasām īśvaro vigrahāṇāṃ; nāśreyasāṃ gītaśabdaṃ śṛṇoti",
    "GE07mbh_05_u:026.006c": "nāśreyasaḥ sevate mālyagandhān; na cāpy aśreyāṃsy anulepanāni",
    "GE07mbh_05_u:026.007a": "nāśreyasaḥ prāvarān adhyavaste; kathaṃ tv asmān saṃpraṇudet kurubhyaḥ",
    "GE07mbh_05_u:026.007c": "atraiva ca syād avadhūya eṣa; kāmaḥ śarīre hṛdayaṃ dunoti",
    "GE07mbh_05_u:026.008a": "svayaṃ rājā viṣamasthaḥ pareṣu; sāmasthyam anvicchati tan na sādhu",
    "GE07mbh_05_u:026.008c": "yathātmanaḥ paśyati vṛttam eva; tathā pareṣām api so 'bhyupaiti",
    "GE07mbh_05_u:026.009a": "āsannam agniṃ tu nidāghakāle; gambhīrakakṣe gahane visṛjya",
    "GE07mbh_05_u:026.009c": "yathā vṛddhaṃ vāyuvaśena śocet; kṣemaṃ mumukṣuḥ śiśiravyapāye",
    "GE07mbh_05_u:026.010a": "prāptaiśvaryo dhṛtarāṣṭro 'dya rājā; lālapyate saṃjaya kasya hetoḥ",
    "GE07mbh_05_u:026.010c": "pragṛhya durbuddhim anārjave rataṃ; putraṃ mandaṃ mūḍham amantriṇaṃ tu",
    "GE07mbh_05_u:026.011a": "anāptaḥ sann āptatamasya vācaṃ; suyodhano vidurasyāvamanya",
    "GE07mbh_05_u:026.011c": "sutasya rājā dhṛtarāṣṭraḥ priyaiṣī; saṃbudhyamāno viśate 'dharmam eva",
    "GE07mbh_05_u:026.012a": "medhāvinaṃ hy arthakāmaṃ kurūṇāṃ; bahuśrutaṃ vāgminaṃ śīlavantam",
    "GE07mbh_05_u:026.012c": "sūta rājā dhṛtarāṣṭraḥ kurubhyo; na so 'smarad viduraṃ putrakāmyāt",
    "GE07mbh_05_u:026.013a": "mānaghnasya ātmakāmasya cerṣyoḥ; saṃrambhiṇaś cārthadharmātigasya",
    "GE07mbh_05_u:026.013c": "durbhāṣiṇo manyuvaśānugasya; kāmātmano durhṛdo bhāvanasya",
    "GE07mbh_05_u:026.014a": "aneyasyāśreyaso dīrghamanyor; mitradruhaḥ saṃjaya pāpabuddheḥ",
    "GE07mbh_05_u:026.014c": "sutasya rājā dhṛtarāṣṭraḥ priyaiṣī; prapaśyamānaḥ prajahād dharmakāmau",
    "GE07mbh_05_u:026.015a": "tadaiva me saṃjaya dīvyato 'bhūn; no cet kurūn āgataḥ syād abhāvaḥ",
    "GE07mbh_05_u:026.015c": "kāvyāṃ vācaṃ viduro bhāṣamāṇo; na vindate dhṛtarāṣṭrāt praśaṃsām",
    "GE07mbh_05_u:026.016a": "kṣattur yadā anvavartanta buddhiṃ; kṛcchraṃ kurūn na tadābhyājagāma",
    "GE07mbh_05_u:026.016c": "yāvat prajñām anvavartanta tasya; tāvat teṣāṃ rāṣṭravṛddhir babhūva",
    "GE07mbh_05_u:026.017a": "tadarthalubdhasya nibodha me 'dya; ye mantriṇo dhārtarāṣṭrasya sūta",
    "GE07mbh_05_u:026.017c": "duḥśāsanaḥ śakuniḥ sūtaputro; gāvalgaṇe paśya saṃmoham asya",
    "GE07mbh_05_u:026.018a": "so 'haṃ na paśyāmi parīkṣamāṇaḥ; kathaṃ svasti syāt kurusṛñjayānām",
    "GE07mbh_05_u:026.018c": "āttaiśvaryo dhṛtarāṣṭraḥ parebhyaḥ; pravrājite vidure dīrghadṛṣṭau",
    "GE07mbh_05_u:026.019a": "āśaṃsate vai dhṛtarāṣṭraḥ saputro; mahārājyam asapatnaṃ pṛthivyām",
    "GE07mbh_05_u:026.019c": "tasmiñ śamaḥ kevalaṃ nopalabhyo; atyāsannaṃ madgataṃ manyate 'rtham",
    "GE07mbh_05_u:026.020a": "yat tat karṇo manyate pāraṇīyaṃ; yuddhe gṛhītāyudham arjunena",
    "GE07mbh_05_u:026.020c": "āsaṃś ca yuddhāni purā mahānti; kathaṃ karṇo nābhavad dvīpa eṣām",
    "GE07mbh_05_u:026.021a": "karṇaś ca jānāti suyodhanaś ca; droṇaś ca jānāti pitāmahaś ca",
    "GE07mbh_05_u:026.021c": "anye ca ye kuravas tatra santi; yathārjunān nāsty aparo dhanurdharaḥ",
    "GE07mbh_05_u:026.022a": "jānanty ete kuravaḥ sarva eva; ye cāpy anye bhūmipālāḥ sametāḥ",
    "GE07mbh_05_u:026.022c": "duryodhanaṃ cāparādhe carantam; ariṃdame phalgune 'vidyamāne",
    "GE07mbh_05_u:026.023a": "tenārthabaddhaṃ manyate dhārtarāṣṭraḥ; śakyaṃ hartuṃ pāṇḍavānāṃ mamatvam",
    "GE07mbh_05_u:026.023c": "kirīṭinā tālamātrāyudhena; tadvedinā saṃyugaṃ tatra gatvā",
    "GE07mbh_05_u:026.024a": "gāṇḍīvavisphāritaśabdam ājāv; aśṛṇvānā dhārtarāṣṭrā dhriyante",
    "GE07mbh_05_u:026.024c": "kruddhasya ced bhīmasenasya vegāt; suyodhano manyate siddham artham",
    "GE07mbh_05_u:026.025a": "indro 'py etan notsahet tāta hartum; aiśvaryaṃ no jīvati bhīmasene",
    "GE07mbh_05_u:026.025c": "dhanaṃjaye nakule caiva sūta; tathā vīre sahadeve madīye",
    "GE07mbh_05_u:026.026a": "sa ced etāṃ pratipadyeta buddhiṃ; vṛddho rājā saha putreṇa sūta",
    "GE07mbh_05_u:026.026c": "evaṃ raṇe pāṇḍavakopadagdhā; na naśyeyuḥ saṃjaya dhārtarāṣṭrāḥ",
    "GE07mbh_05_u:026.027a": "jānāsi tvaṃ kleśam asmāsu vṛttaṃ; tvāṃ pūjayan saṃjayāhaṃ kṣameyam",
    "GE07mbh_05_u:026.027c": "yac cāsmākaṃ kauravair bhūtapūrvaṃ; yā no vṛttir dhārtarāṣṭre tadāsīt",
    "GE07mbh_05_u:026.028a": "adyāpi tat tatra tathaiva vartatāṃ; śāntiṃ gamiṣyāmi yathā tvam āttha",
    "GE07mbh_05_u:026.028c": "indraprasthe bhavatu mamaiva rājyaṃ; suyodhano yacchatu bhāratāgryaḥ",
    "GE07mbh_05_u:027.001": "saṃjaya uvāca",
    "GE07mbh_05_u:027.001a": "dharme nityā pāṇḍava te viceṣṭā; loke śrutā dṛśyate cāpi pārtha",
    "GE07mbh_05_u:027.001c": "mahāsrāvaṃ jīvitaṃ cāpy anityaṃ; saṃpaśya tvaṃ pāṇḍava mā vinīnaśaḥ",
    "GE07mbh_05_u:027.002a": "na ced bhāgaṃ kuravo 'nyatra yuddhāt; prayacchante tubhyam ajātaśatro",
    "GE07mbh_05_u:027.002c": "bhaikṣacaryām andhakavṛṣṇirājye; śreyo manye na tu yuddhena rājyam",
    "GE07mbh_05_u:027.003a": "alpakālaṃ jīvitaṃ yan manuṣye; mahāsrāvaṃ nityaduḥkhaṃ calaṃ ca",
    "GE07mbh_05_u:027.003c": "bhūyaś ca tad vayaso nānurūpaṃ; tasmāt pāpaṃ pāṇḍava mā prasārṣīḥ",
    "GE07mbh_05_u:027.004a": "kāmā manuṣyaṃ prasajanta eva; dharmasya ye vighnamūlaṃ narendra",
    "GE07mbh_05_u:027.004c": "pūrvaṃ naras tān dhṛtimān vinighnaṃl; loke praśaṃsāṃ labhate 'navadyām",
    "GE07mbh_05_u:027.005a": "nibandhanī hy arthatṛṣṇeha pārtha; tām eṣato bādhyate dharma eva",
    "GE07mbh_05_u:027.005c": "dharmaṃ tu yaḥ pravṛṇīte sa buddhaḥ; kāme gṛddho hīyate 'rthānurodhāt",
    "GE07mbh_05_u:027.006a": "dharmaṃ kṛtvā karmaṇāṃ tāta mukhyaṃ; mahāpratāpaḥ saviteva bhāti",
    "GE07mbh_05_u:027.006c": "hānena dharmasya mahīm apīmāṃ; labdhvā naraḥ sīdati pāpabuddhiḥ",
    "GE07mbh_05_u:027.007a": "vedo 'dhītaś caritaṃ brahmacaryaṃ; yajñair iṣṭaṃ brāhmaṇebhyaś ca dattam",
    "GE07mbh_05_u:027.007c": "paraṃ sthānaṃ manyamānena bhūya; ātmā datto varṣapūgaṃ sukhebhyaḥ",
    "GE07mbh_05_u:027.008a": "sukhapriye sevamāno 'tivelaṃ; yogābhyāse yo na karoti karma",
    "GE07mbh_05_u:027.008c": "vittakṣaye hīnasukho 'tivelaṃ; duḥkhaṃ śete kāmavegapraṇunnaḥ",
    "GE07mbh_05_u:027.009a": "evaṃ punar arthacaryāprasakto; hitvā dharmaṃ yaḥ prakaroty adharmam",
    "GE07mbh_05_u:027.009c": "aśraddadhat paralokāya mūḍho; hitvā dehaṃ tapyate pretya mandaḥ",
    "GE07mbh_05_u:027.010a": "na karmaṇāṃ vipraṇāśo 'sty amutra; puṇyānāṃ vāpy atha vā pāpakānām",
    "GE07mbh_05_u:027.010c": "pūrvaṃ kartur gacchati puṇyapāpaṃ; paścāt tv etad anuyāty eva kartā",
    "GE07mbh_05_u:027.011a": "nyāyopetaṃ brāhmaṇebhyo yadannaṃ; śraddhāpūtaṃ gandharasopapannam",
    "GE07mbh_05_u:027.011c": "anvāhāryeṣūttamadakṣiṇeṣu; tathārūpaṃ karma vikhyāyate te",
    "GE07mbh_05_u:027.012a": "iha kṣetre kriyate pārtha kāryaṃ; na vai kiṃ cid vidyate pretya kāryam",
    "GE07mbh_05_u:027.012c": "kṛtaṃ tvayā pāralokyaṃ ca kāryaṃ; puṇyaṃ mahat sadbhir anupraśastam",
    "GE07mbh_05_u:027.013a": "jahāti mṛtyuṃ ca jarāṃ bhayaṃ ca; na kṣutpipāse manasaś cāpriyāṇi",
    "GE07mbh_05_u:027.013c": "na kartavyaṃ vidyate tatra kiṃ cid; anyatra vai indriyaprīṇanārthāt",
    "GE07mbh_05_u:027.014a": "evaṃrūpaṃ karmaphalaṃ narendra; mātrāvatā hṛdayasya priyeṇa",
    "GE07mbh_05_u:027.014c": "sa krodhajaṃ pāṇḍava harṣajaṃ ca; lokāv ubhau mā prahāsīś cirāya",
    "GE07mbh_05_u:027.015a": "antaṃ gatvā karmaṇāṃ yā praśaṃsā; satyaṃ damaś cārjavam ānṛśaṃsyam",
    "GE07mbh_05_u:027.015c": "aśvamedho rājasūyas tatheṣṭaḥ; pāpasyāntaṃ karmaṇo mā punar gāḥ",
    "GE07mbh_05_u:027.016a": "tac ced evaṃ deśarūpeṇa pārthāḥ; kariṣyadhvaṃ karma pāpaṃ cirāya",
    "GE07mbh_05_u:027.016c": "nivasadhvaṃ varṣapūgān vaneṣu; duḥkhaṃ vāsaṃ pāṇḍavā dharmahetoḥ",
    "GE07mbh_05_u:027.017a": "apravrajye yojayitvā purastād; ātmādhīnaṃ yad balaṃ te tadāsīt",
    "GE07mbh_05_u:027.017c": "nityaṃ pāñcālāḥ sacivās taveme; janārdano yuyudhānaś ca vīraḥ",
    "GE07mbh_05_u:027.018a": "matsyo rājā rukmarathaḥ saputraḥ; prahāribhiḥ saha putrair virāṭaḥ",
    "GE07mbh_05_u:027.018c": "rājānaś ca ye vijitāḥ purastāt; tvām eva te saṃśrayeyuḥ samastāḥ",
    "GE07mbh_05_u:027.019a": "mahāsahāyaḥ pratapan balasthaḥ; puraskṛto vāsudevārjunābhyām",
    "GE07mbh_05_u:027.019c": "varān haniṣyan dviṣato raṅgamadhye; vyaneṣyathā dhārtarāṣṭrasya darpam",
    "GE07mbh_05_u:027.020a": "balaṃ kasmād vardhayitvā parasya; nijān kasmāt karśayitvā sahāyān",
    "GE07mbh_05_u:027.020c": "niruṣya kasmād varṣapūgān vaneṣu; yuyutsase pāṇḍava hīnakālam",
    "GE07mbh_05_u:027.021a": "aprajño vā pāṇḍava yudhyamāno; adharmajño vā bhūtipathād vyapaiti",
    "GE07mbh_05_u:027.021c": "prajñāvān vā budhyamāno 'pi dharmaṃ; saṃrambhād vā so 'pi bhūter apaiti",
    "GE07mbh_05_u:027.022a": "nādharme te dhīyate pārtha buddhir; na saṃrambhāt karma cakartha pāpam",
    "GE07mbh_05_u:027.022c": "addhā kiṃ tat kāraṇaṃ yasya hetoḥ; prajñāviruddhaṃ karma",
    "GE07mbh_05_u:027.023a": "avyādhijaṃ kaṭukaṃ śīrṣarogaṃ; yaśomuṣaṃ pāpaphalodayaṃ ca",
    "GE07mbh_05_u:027.023c": "satāṃ peyaṃ yan na pibanty asanto; manyuṃ mahārāja piba praśāmya",
    "GE07mbh_05_u:027.024a": "pāpānubandhaṃ ko nu taṃ kāmayeta; kṣamaiva te jyāyasī nota bhogāḥ",
    "GE07mbh_05_u:027.024c": "yatra bhīṣmaḥ śāṃtanavo hataḥ syād; yatra droṇaḥ sahaputro hataḥ syāt",
    "GE07mbh_05_u:027.025a": "kṛpaḥ śalyaḥ saumadattir vikarṇo; viviṃśatiḥ karṇaduryodhanau ca",
    "GE07mbh_05_u:027.025c": "etān hatvā kīdṛśaṃ tat sukhaṃ syād; yad vindethās tad anubrūhi pārtha",
    "GE07mbh_05_u:027.026a": "labdhvāpīmāṃ pṛthivīṃ sāgarāntāṃ; jarāmṛtyū naiva hi tvaṃ prajahyāḥ",
    "GE07mbh_05_u:027.026c": "priyāpriye sukhaduḥkhe ca rājann; evaṃ vidvān naiva yuddhaṃ kuruṣva",
    "GE07mbh_05_u:027.027a": "amātyānāṃ yadi kāmasya hetor; evaṃyuktaṃ karma cikīrṣasi tvam",
    "GE07mbh_05_u:027.027c": "apākrameḥ saṃpradāya svam ebhyo; mā gās tvaṃ vai devayānāt patho 'dya",
    "GE07mbh_05_u:028.001": "yudhiṣṭhira uvāca",
    "GE07mbh_05_u:028.001a": "asaṃśayaṃ saṃjaya satyam etad; dharmo varaḥ karmaṇāṃ yat tvam āttha",
    "GE07mbh_05_u:028.001c": "jñātvā tu māṃ saṃjaya garhayes tvaṃ; yadi dharmaṃ yady adharmaṃ carāmi",
    "GE07mbh_05_u:028.002a": "yatrādharmo dharmarūpāṇi bibhrad; dharmaḥ kṛtsno dṛśyate 'dharmarūpaḥ",
    "GE07mbh_05_u:028.002c": "tathā dharmo dhārayan dharmarūpaṃ; vidvāṃsas taṃ saṃprapaśyanti buddhyā",
    "GE07mbh_05_u:028.003a": "evam etāv āpadi liṅgam etad; dharmādharmau vṛttinityau bhajetām",
    "GE07mbh_05_u:028.003c": "ādyaṃ liṅgaṃ yasya tasya pramāṇam; āpaddharmaṃ saṃjaya taṃ nibodha",
    "GE07mbh_05_u:028.004a": "luptāyāṃ tu prakṛtau yena karma; niṣpādayet tat parīpsed vihīnaḥ",
    "GE07mbh_05_u:028.004c": "prakṛtisthaś cāpadi vartamāna; ubhau garhyau bhavataḥ saṃjayaitau",
    "GE07mbh_05_u:028.005a": "avilopam icchatāṃ brāhmaṇānāṃ; prāyaścittaṃ vihitaṃ yad vidhātrā",
    "GE07mbh_05_u:028.005c": "āpady athākarmasu vartamānān; vikarmasthān saṃjaya garhayeta",
    "GE07mbh_05_u:028.006a": "manīṣiṇāṃ tattvavicchedanāya; vidhīyate satsu vṛttiḥ sadaiva",
    "GE07mbh_05_u:028.006c": "abrāhmaṇāḥ santi tu ye na vaidyāḥ; sarvocchedaṃ sādhu manyeta tebhyaḥ",
    "GE07mbh_05_u:028.007a": "tadarthā naḥ pitaro ye ca pūrve; pitāmahā ye ca tebhyaḥ pare 'nye",
    "GE07mbh_05_u:028.007c": "prajñaiṣiṇo ye ca hi karma cakrur; nāsty antato nāsti nāstīti manye",
    "GE07mbh_05_u:028.008a": "yat kiṃ cid etad vittam asyāṃ pṛthivyāṃ; yad devānāṃ tridaśānāṃ paratra",
    "GE07mbh_05_u:028.008c": "prājāpatyaṃ tridivaṃ brahmalokaṃ; nādharmataḥ saṃjaya kāmaye tat",
    "GE07mbh_05_u:028.009a": "dharmeśvaraḥ kuśalo nītimāṃś cāpy; upāsitā brāhmaṇānāṃ manīṣī",
    "GE07mbh_05_u:028.009c": "nānāvidhāṃś caiva mahābalāṃś ca; rājanyabhojān anuśāsti kṛṣṇaḥ",
    "GE07mbh_05_u:028.010a": "yadi hy ahaṃ visṛjan syām agarhyo; yudhyamāno yadi jahyāṃ svadharmam",
    "GE07mbh_05_u:028.010c": "mahāyaśāḥ keśavas tad bravītu; vāsudevas tūbhayor arthakāmaḥ",
    "GE07mbh_05_u:028.011a": "śaineyā hi caitrakāś cāndhakāś ca; vārṣṇeyabhojāḥ kaukurāḥ sṛñjayāś ca",
    "GE07mbh_05_u:028.011c": "upāsīnā vāsudevasya buddhiṃ; nigṛhya śatrūn suhṛdo nandayanti",
    "GE07mbh_05_u:028.012a": "vṛṣṇyandhakā hy ugrasenādayo vai; kṛṣṇapraṇītāḥ sarva evendrakalpāḥ",
    "GE07mbh_05_u:028.012c": "manasvinaḥ satyaparākramāś ca; mahābalā yādavā bhogavantaḥ",
    "GE07mbh_05_u:028.013a": "kāśyo babhruḥ śriyam uttamāṃ gato; labdhvā kṛṣṇaṃ bhrātaram īśitāram",
    "GE07mbh_05_u:028.013c": "yasmai kāmān varṣati vāsudevo; grīṣmātyaye megha iva prajābhyaḥ",
    "GE07mbh_05_u:028.014a": "īdṛśo 'yaṃ keśavas tāta bhūyo; vidmo hy enaṃ karmaṇāṃ niścayajñam",
    "GE07mbh_05_u:028.014c": "priyaś ca naḥ sādhutamaś ca kṛṣṇo; nātikrame vacanaṃ keśavasya",
    "GE07mbh_05_u:029.001": "vāsudeva uvāca",
    "GE07mbh_05_u:029.001a": "avināśaṃ saṃjaya pāṇḍavānām; icchāmy ahaṃ bhūtim eṣāṃ priyaṃ ca",
    "GE07mbh_05_u:029.001c": "tathā rājño dhṛtarāṣṭrasya sūta; sadāśaṃse bahuputrasya vṛddhim",
    "GE07mbh_05_u:029.002a": "kāmo hi me saṃjaya nityam eva; nānyad brūyāṃ tān prati śāmyateti",
    "GE07mbh_05_u:029.002c": "rājñaś ca hi priyam etac chṛṇomi; manye caitat pāṇḍavānāṃ samartham",
    "GE07mbh_05_u:029.003a": "suduṣkaraś cātra śamo hi nūnaṃ; pradarśitaḥ saṃjaya pāṇḍavena",
    "GE07mbh_05_u:029.003c": "yasmin gṛddho dhṛtarāṣṭraḥ saputraḥ; kasmād eṣāṃ kalaho nātra mūrcchet",
    "GE07mbh_05_u:029.004a": "tattvaṃ dharmaṃ vicaran saṃjayeha; mattaś ca jānāsi yudhiṣṭhirāc ca",
    "GE07mbh_05_u:029.004c": "atho kasmāt saṃjaya pāṇḍavasya; utsāhinaḥ pūrayataḥ svakarma",
    "GE07mbh_05_u:029.004e": "yathākhyātam āvasataḥ kuṭumbaṃ; purākalpāt sādhu vilopam āttha",
    "GE07mbh_05_u:029.005a": "asmin vidhau vartamāne yathāvad; uccāvacā matayo brāhmaṇānām",
    "GE07mbh_05_u:029.005c": "karmaṇāhuḥ siddhim eke paratra; hitvā karma vidyayā siddhim eke",
    "GE07mbh_05_u:029.005d-0138_01": "no vindanti kṣatriyāḥ saṃjayāpi",
    "GE07mbh_05_u:029.005e": "nābhuñjāno bhakṣyabhojyasya tṛpyed; vidvān apīha viditaṃ brāhmaṇānām",
    "GE07mbh_05_u:029.006a": "yā vai vidyāḥ sādhayantīha karma; tāsāṃ phalaṃ vidyate netarāsām",
    "GE07mbh_05_u:029.006c": "tatreha vai dṛṣṭaphalaṃ tu karma; pītvodakaṃ śāmyati tṛṣṇayārtaḥ",
    "GE07mbh_05_u:029.007a": "so 'yaṃ vidhir vihitaḥ karmaṇaiva; tad vartate saṃjaya tatra karma",
    "GE07mbh_05_u:029.007c": "tatra yo 'nyat karmaṇaḥ sādhu manyen; moghaṃ tasya lapitaṃ durbalasya",
    "GE07mbh_05_u:029.008a": "karmaṇāmī bhānti devāḥ paratra; karmaṇaiveha plavate mātariśvā",
    "GE07mbh_05_u:029.008c": "ahorātre vidadhat karmaṇaiva; atandrito nityam udeti sūryaḥ",
    "GE07mbh_05_u:029.009a": "māsārdhamāsān atha nakṣatrayogān; atandritaś candramā abhyupaiti",
    "GE07mbh_05_u:029.009c": "atandrito dahate jātavedāḥ; samidhyamānaḥ karma kurvan prajābhyaḥ",
    "GE07mbh_05_u:029.010a": "atandritā bhāram imaṃ mahāntaṃ; bibharti devī pṛthivī balena",
    "GE07mbh_05_u:029.010c": "atandritāḥ śīghram apo vahanti; saṃtarpayantyaḥ sarvabhūtāni nadyaḥ",
    "GE07mbh_05_u:029.011a": "atandrito varṣati bhūritejāḥ; saṃnādayann antarikṣaṃ divaṃ ca",
    "GE07mbh_05_u:029.011c": "atandrito brahmacaryaṃ cacāra; śreṣṭhatvam icchan balabhid devatānām",
    "GE07mbh_05_u:029.012a": "hitvā sukhaṃ manasaś ca priyāṇi; tena śakraḥ karmaṇā śraiṣṭhyam āpa",
    "GE07mbh_05_u:029.012c": "satyaṃ dharmaṃ pālayann apramatto; damaṃ titikṣāṃ samatāṃ priyaṃ ca",
    "GE07mbh_05_u:029.012e": "etāni sarvāṇy upasevamāno; devarājyaṃ maghavān prāpa mukhyam",
    "GE07mbh_05_u:029.013a": "bṛhaspatir brahmacaryaṃ cacāra; samāhitaḥ saṃśitātmā yathāvat",
    "GE07mbh_05_u:029.013c": "hitvā sukhaṃ pratirudhyendriyāṇi; tena devānām agamad gauravaṃ saḥ",
    "GE07mbh_05_u:029.014a": "nakṣatrāṇi karmaṇāmutra bhānti; rudrādityā vasavo 'thāpi viśve",
    "GE07mbh_05_u:029.014c": "yamo rājā vaiśravaṇaḥ kubero; gandharvayakṣāpsarasaś ca śubhrāḥ",
    "GE07mbh_05_u:029.014e": "brahmacaryaṃ vedavidyāḥ kriyāś ca; niṣevamāṇā munayo 'mutra bhānti",
    "GE07mbh_05_u:029.015a": "jānann imaṃ sarvalokasya dharmaṃ; brāhmaṇānāṃ kṣatriyāṇāṃ viśāṃ ca",
    "GE07mbh_05_u:029.015c": "sa kasmāt tvaṃ jānatāṃ jñānavān san; vyāyacchase saṃjaya kauravārthe",
    "GE07mbh_05_u:029.016a": "āmnāyeṣu nityasaṃyogam asya; tathāśvamedhe rājasūye ca viddhi",
    "GE07mbh_05_u:029.016c": "saṃyujyate dhanuṣā varmaṇā ca; hastatrāṇai rathaśastraiś ca bhūyaḥ",
    "GE07mbh_05_u:029.017a": "te ced ime kauravāṇām upāyam; adhigaccheyur avadhenaiva pārthāḥ",
    "GE07mbh_05_u:029.017c": "dharmatrāṇaṃ puṇyam eṣāṃ kṛtaṃ syād; ārye vṛtte bhīmasenaṃ nigṛhya",
    "GE07mbh_05_u:029.018a": "te cet pitrye karmaṇi vartamānā; āpadyeran diṣṭavaśena mṛtyum",
    "GE07mbh_05_u:029.018c": "yathāśaktyā pūrayantaḥ svakarma; tad apy eṣāṃ nidhanaṃ syāt praśastam",
    "GE07mbh_05_u:029.019a": "utāho tvaṃ manyase sarvam eva; rājñāṃ yuddhe vartate dharmatantram",
    "GE07mbh_05_u:029.019c": "ayuddhe vā vartate dharmatantraṃ; tathaiva te vācam imāṃ śṛṇomi",
    "GE07mbh_05_u:029.020a": "cāturvarṇyasya prathamaṃ vibhāgam; avekṣya tvaṃ saṃjaya svaṃ ca karma",
    "GE07mbh_05_u:029.020c": "niśamyātho pāṇḍavānāṃ svakarma; praśaṃsa vā ninda vā yā matis te",
    "GE07mbh_05_u:029.021a": "adhīyīta brāhmaṇo 'tho yajeta; dadyād iyāt tīrthamukhyāni caiva",
    "GE07mbh_05_u:029.021c": "adhyāpayed yājayec cāpi yājyān; pratigrahān vā viditān pratīcchet",
    "GE07mbh_05_u:029.021d-0139_01": "adhīyīta kṣatriyo 'tho yajeta",
    "GE07mbh_05_u:029.021d-0139_02": "dadyād dhanaṃ na tu yāceta kiṃ cit",
    "GE07mbh_05_u:029.021d-0139_03": "na yājayen na tu cādhyāpayīta",
    "GE07mbh_05_u:029.021d-0139_04": "evaṃ smṛtaḥ kṣatradharmaḥ",
    "GE07mbh_05_u:029.022a": "tathā rājanyo rakṣaṇaṃ vai prajānāṃ; kṛtvā dharmeṇāpramatto 'tha dattvā",
    "GE07mbh_05_u:029.022c": "yajñair iṣṭvā sarvavedān adhītya; dārān kṛtvā puṇyakṛd āvased gṛhān",
    "GE07mbh_05_u:029.022d-0140_01": "sa dharmātmā dharmam adhītya puṇyaṃ",
    "GE07mbh_05_u:029.022d-0140_02": "yad icchayā vrajati brahmalokam",
    "GE07mbh_05_u:029.023a": "vaiśyo 'dhītya kṛṣigorakṣapaṇyair; vittaṃ cinvan pālayann apramattaḥ",
    "GE07mbh_05_u:029.023c": "priyaṃ kurvan brāhmaṇakṣatriyāṇāṃ; dharmaśīlaḥ puṇyakṛd āvased gṛhān",
    "GE07mbh_05_u:029.024a": "paricaryā vandanaṃ brāhmaṇānāṃ; nādhīyīta pratiṣiddho 'sya yajñaḥ",
    "GE07mbh_05_u:029.024c": "nityotthito bhūtaye 'tandritaḥ syād; eṣa smṛtaḥ śūdradharmaḥ purāṇaḥ",
    "GE07mbh_05_u:029.025a": "etān rājā pālayann apramatto; niyojayan sarvavarṇān svadharme",
    "GE07mbh_05_u:029.025c": "akāmātmā samavṛttiḥ prajāsu; nādhārmikān anurudhyeta kāmān",
    "GE07mbh_05_u:029.026a": "śreyāṃs tasmād yadi vidyeta kaś cid; abhijñātaḥ sarvadharmopapannaḥ",
    "GE07mbh_05_u:029.026b-0141_01": "yatrāpramatto rakṣati bhūmipālo",
    "GE07mbh_05_u:029.026b-0141_02": "niyojayan sveṣu dharmeṣu varṇān",
    "GE07mbh_05_u:029.026c": "sa taṃ duṣṭam anuśiṣyāt prajānan; na ced gṛdhyed iti tasmin na sādhu",
    "GE07mbh_05_u:029.027a": "yadā gṛdhyet parabhūmiṃ nṛśaṃso; vidhiprakopād balam ādadānaḥ",
    "GE07mbh_05_u:029.027c": "tato rājñāṃ bhavitā yuddham etat; tatra jātaṃ varma śastraṃ dhanuś ca",
    "GE07mbh_05_u:029.027e": "indreṇedaṃ dasyuvadhāya karma; utpāditaṃ varma śastraṃ dhanuś ca",
    "GE07mbh_05_u:029.027f-0142_01": "tatra puṇyaṃ dasyuvadhena labhyate",
    "GE07mbh_05_u:029.027f-0142_02": "so 'yaṃ doṣaḥ kurubhis tīvrarūpaḥ",
    "GE07mbh_05_u:029.027f-0142_03": "adharmajñair dharmam abudhyamānaiḥ",
    "GE07mbh_05_u:029.027f-0142_04": "prādurbhūtaḥ saṃjaya tan na sādhu",
    "GE07mbh_05_u:029.027f-0142_05": "tatra rājā dhṛtarāṣṭraḥ",
    "GE07mbh_05_u:029.027f-0142_06": "dhanaṃ haret pāṇḍavānām akasmāt",
    "GE07mbh_05_u:029.027f-0142_07": "nāvekṣante rājadharmaṃ purāṇaṃ",
    "GE07mbh_05_u:029.027f-0142_08": "tadanvayāḥ kuravaḥ sarva eva",
    "GE07mbh_05_u:029.028a": "steno hared yatra dhanaṃ hy adṛṣṭaḥ; prasahya vā yatra hareta dṛṣṭaḥ",
    "GE07mbh_05_u:029.028c": "ubhau garhyau bhavataḥ saṃjayaitau; kiṃ vai pṛthak tvaṃ dhṛtarāṣṭrasya putre",
    "GE07mbh_05_u:029.028e": "yo 'yaṃ lobhān manyate dharmam etaṃ; yam icchate manyuvaśānugāmī",
    "GE07mbh_05_u:029.028e-0143_01": "svadharmaṃ vai paravittāpahārān",
    "GE07mbh_05_u:029.028e-0143_02": "nāsau dharmaḥ steyam āhur vidhijñāḥ",
    "GE07mbh_05_u:029.029a": "bhāgaḥ punaḥ pāṇḍavānāṃ niviṣṭas; taṃ no 'kasmād ādadīran pare vai",
    "GE07mbh_05_u:029.029c": "asmin pade yudhyatāṃ no vadho 'pi; ślāghyaḥ pitryaḥ pararājyād viśiṣṭaḥ",
    "GE07mbh_05_u:029.029e": "etān dharmān kauravāṇāṃ purāṇān; ācakṣīthāḥ saṃjaya rājyamadhye",
    "GE07mbh_05_u:029.030a": "ye te mandā mṛtyuvaśābhipannāḥ; samānītā dhārtarāṣṭreṇa mūḍhāḥ",
    "GE07mbh_05_u:029.030c": "idaṃ punaḥ karma pāpīya eva; sabhāmadhye paśya vṛttaṃ kurūṇām",
    "GE07mbh_05_u:029.031a": "priyāṃ bhāryāṃ draupadīṃ pāṇḍavānāṃ; yaśasvinīṃ śīlavṛttopapannām",
    "GE07mbh_05_u:029.031c": "yad upekṣanta kuravo bhīṣmamukhyāḥ; kāmānugenoparuddhāṃ rudantīm",
    "GE07mbh_05_u:029.031d-0144_01": "kāmātmāno mandabuddher viceṣṭāṃ",
    "GE07mbh_05_u:029.032a": "taṃ cet tadā te sakumāravṛddhā; avārayiṣyan kuravaḥ sametāḥ",
    "GE07mbh_05_u:029.032c": "mama priyaṃ dhṛtarāṣṭro 'kariṣyat; putrāṇāṃ ca kṛtam asyābhaviṣyat",
    "GE07mbh_05_u:029.033a": "duḥśāsanaḥ prātilomyān nināya; sabhāmadhye śvaśurāṇāṃ ca kṛṣṇām",
    "GE07mbh_05_u:029.033c": "sā tatra nītā karuṇāny avocan; nānyaṃ kṣattur nātham adṛṣṭa kaṃ cit",
    "GE07mbh_05_u:029.034a": "kārpaṇyād eva sahitās tatra rājño; nāśaknuvan prativaktuṃ sabhāyām",
    "GE07mbh_05_u:029.034c": "ekaḥ kṣattā dharmyam arthaṃ bruvāṇo; dharmaṃ buddhvā pratyuvācālpabuddhim",
    "GE07mbh_05_u:029.035a": "anuktvā tvaṃ dharmam evaṃ sabhāyām; athecchase pāṇḍavasyopadeṣṭum",
    "GE07mbh_05_u:029.035c": "kṛṣṇā tv etat karma cakāra śuddhaṃ; suduṣkaraṃ tad dhi sabhāṃ sametya",
    "GE07mbh_05_u:029.035e": "yena kṛcchrāt pāṇḍavān ujjahāra; tathātmānaṃ naur iva sāgaraughāt",
    "GE07mbh_05_u:029.036a": "yatrābravīt sūtaputraḥ sabhāyāṃ; kṛṣṇāṃ sthitāṃ śvaśurāṇāṃ samīpe",
    "GE07mbh_05_u:029.036c": "na te gatir vidyate yājñaseni; prapadyedānīṃ dhārtarāṣṭrasya veśma",
    "GE07mbh_05_u:029.036e": "parājitās te patayo na santi; patiṃ cānyaṃ bhāmini tvaṃ vṛṇīṣva",
    "GE07mbh_05_u:029.037a": "yo bībhatsor hṛdaye prauḍha āsīd; asthipracchinmarmaghātī sughoraḥ",
    "GE07mbh_05_u:029.037c": "karṇāc charo vāṅmayas tigmatejāḥ; pratiṣṭhito hṛdaye phalgunasya",
    "GE07mbh_05_u:029.038a": "kṛṣṇājināni paridhit samānān; duḥśāsanaḥ kaṭukāny abhyabhāṣat",
    "GE07mbh_05_u:029.038c": "ete sarve ṣaṇḍhatilā vinaṣṭāḥ; kṣayaṃ gatā narakaṃ dīrghakālam",
    "GE07mbh_05_u:029.039a": "gāndhārarājaḥ śakunir nikṛtyā; yad abravīd dyūtakāle sa pārthān",
    "GE07mbh_05_u:029.039c": "parājito nakulaḥ kiṃ tavāsti; kṛṣṇayā tvaṃ dīvya vai yājñasenyā",
    "GE07mbh_05_u:029.040a": "jānāsi tvaṃ saṃjaya sarvam etad; dyūte 'vācyaṃ vākyam evaṃ yathoktam",
    "GE07mbh_05_u:029.040c": "svayaṃ tv ahaṃ prārthaye tatra gantuṃ; samādhātuṃ kāryam etad vipannam",
    "GE07mbh_05_u:029.040d-0145_01": "jānāsi tvaṃ dhārtarāṣṭrasya mohaṃ",
    "GE07mbh_05_u:029.040d-0145_02": "durātmanaḥ pāpavaśānugasya",
    "GE07mbh_05_u:029.041a": "ahāpayitvā yadi pāṇḍavārthaṃ; śamaṃ kurūṇām atha cec careyam",
    "GE07mbh_05_u:029.041c": "puṇyaṃ ca me syāc caritaṃ mahodayaṃ; mucyeraṃś ca kuravo mṛtyupāśāt",
    "GE07mbh_05_u:029.042a": "api vācaṃ bhāṣamāṇasya kāvyāṃ; dharmārāmām arthavatīm ahiṃsrām",
    "GE07mbh_05_u:029.042c": "avekṣeran dhārtarāṣṭrāḥ samakṣaṃ; māṃ ca prāptaṃ kuravaḥ pūjayeyuḥ",
    "GE07mbh_05_u:029.043a": "ato 'nyathā rathinā phalgunena; bhīmena caivāhavadaṃśitena",
    "GE07mbh_05_u:029.043c": "parāsiktān dhārtarāṣṭrāṃs tu viddhi; pradahyamānān karmaṇā svena mandān",
    "GE07mbh_05_u:029.044a": "parājitān pāṇḍaveyāṃs tu vāco; raudrarūpā bhāṣate dhārtarāṣṭraḥ",
    "GE07mbh_05_u:029.044c": "gadāhasto bhīmaseno 'pramatto; duryodhanaṃ smārayitvā hi kāle",
    "GE07mbh_05_u:029.045a": "suyodhano manyumayo mahādrumaḥ; skandhaḥ karṇaḥ śakunis tasya śākhāḥ",
    "GE07mbh_05_u:029.045c": "duḥśāsanaḥ puṣpaphale samṛddhe; mūlaṃ rājā dhṛtarāṣṭro 'manīṣī",
    "GE07mbh_05_u:029.046a": "yudhiṣṭhiro dharmamayo mahādrumaḥ; skandho 'rjuno bhīmaseno 'sya śākhāḥ",
    "GE07mbh_05_u:029.046c": "mādrīputrau puṣpaphale samṛddhe; mūlaṃ tv ahaṃ brahma ca brāhmaṇāś ca",
    "GE07mbh_05_u:029.047a": "vanaṃ rājā dhṛtarāṣṭraḥ saputro; vyāghrā vane saṃjaya pāṇḍaveyāḥ",
    "GE07mbh_05_u:029.047b-0146_01": "dhārtarāṣṭro vanaṃ rājā vyāghrāḥ pāṇḍusutā matāḥ",
    "GE07mbh_05_u:029.047b-0147_01": "latādharmā dhṛtarāṣṭrasya putrā",
    "GE07mbh_05_u:029.047b-0147_02": "naravyāghrāḥ saṃjaya pāṇḍaveyāḥ",
    "GE07mbh_05_u:029.047b-0148_01": "siṃhābhiguptaṃ na vanaṃ vinaśyet",
    "GE07mbh_05_u:029.047b-0148_02": "siṃho na naśyeta vanābhiguptaḥ",
    "GE07mbh_05_u:029.047b-0149_01": "vanaṃ rājā dhṛtarāṣṭro vane vyāghrāś ca pāṇḍavāḥ",
    "GE07mbh_05_u:029.047c": "mā vanaṃ chindhi savyāghraṃ mā vyāghrān nīnaśo vanāt",
    "GE07mbh_05_u:029.048a": "nirvano vadhyate vyāghro nirvyāghraṃ chidyate vanam",
    "GE07mbh_05_u:029.048c": "tasmād vyāghro vanaṃ rakṣed vanaṃ vyāghraṃ ca pālayet",
    "GE07mbh_05_u:029.049a": "latādharmā dhārtarāṣṭrāḥ śālāḥ saṃjaya pāṇḍavāḥ",
    "GE07mbh_05_u:029.049c": "na latā vardhate jātu anāśritya mahādrumam",
    "GE07mbh_05_u:029.050a": "sthitāḥ śuśrūṣituṃ pārthāḥ sthitā yoddhum ariṃdamāḥ",
    "GE07mbh_05_u:029.050c": "yatkṛtyaṃ dhṛtarāṣṭrasya tat karotu narādhipaḥ",
    "GE07mbh_05_u:029.051a": "sthitāḥ śame mahātmānaḥ pāṇḍavā dharmacāriṇaḥ",
    "GE07mbh_05_u:029.051c": "yodhāḥ samṛddhās tad vidvan nācakṣīthā yathātatham",
    "GE07mbh_05_u:030.001": "saṃjaya uvāca",
    "GE07mbh_05_u:030.001a": "āmantraye tvā naradevadeva; gacchāmy ahaṃ pāṇḍava svasti te 'stu",
    "GE07mbh_05_u:030.001c": "kaccin na vācā vṛjinaṃ hi kiṃ cid; uccāritaṃ me manaso 'bhiṣaṅgāt",
    "GE07mbh_05_u:030.002a": "janārdanaṃ bhīmasenārjunau ca; mādrīsutau sātyakiṃ cekitānam",
    "GE07mbh_05_u:030.002c": "āmantrya gacchāmi śivaṃ sukhaṃ vaḥ; saumyena māṃ paśyata cakṣuṣā nṛpāḥ",
    "GE07mbh_05_u:030.003": "yudhiṣṭhira uvāca",
    "GE07mbh_05_u:030.003a": "anujñātaḥ saṃjaya svasti gaccha; na no 'kārṣīr apriyaṃ jātu kiṃ cit",
    "GE07mbh_05_u:030.003c": "vidmaś ca tvā te ca vayaṃ ca sarve; śuddhātmānaṃ madhyagataṃ sabhāstham",
    "GE07mbh_05_u:030.004a": "āpto dūtaḥ saṃjaya supriyo 'si; kalyāṇavāk śīlavān dṛṣṭimāṃś ca",
    "GE07mbh_05_u:030.004c": "na muhyes tvaṃ saṃjaya jātu matyā; na ca krudhyer ucyamāno 'pi tathyam",
    "GE07mbh_05_u:030.005a": "na marmagāṃ jātu vaktāsi rūkṣāṃ; nopastutiṃ kaṭukāṃ nota śuktām",
    "GE07mbh_05_u:030.005c": "dharmārāmām arthavatīm ahiṃsrām; etāṃ vācaṃ tava jānāmi sūta",
    "GE07mbh_05_u:030.006a": "tvam eva naḥ priyatamo 'si dūta; ihāgacched viduro vā dvitīyaḥ",
    "GE07mbh_05_u:030.006c": "abhīkṣṇadṛṣṭo 'si purā hi nas tvaṃ; dhanaṃjayasyātmasamaḥ sakhāsi",
    "GE07mbh_05_u:030.007a": "ito gatvā saṃjaya kṣipram eva; upātiṣṭhethā brāhmaṇān ye tadarhāḥ",
    "GE07mbh_05_u:030.007c": "viśuddhavīryāṃś caraṇopapannān; kule jātān sarvadharmopapannān",
    "GE07mbh_05_u:030.008a": "svādhyāyino brāhmaṇā bhikṣavaś ca; tapasvino ye ca nityā vaneṣu",
    "GE07mbh_05_u:030.008c": "abhivādyā vai madvacanena vṛddhās; tathetareṣāṃ kuśalaṃ vadethāḥ",
    "GE07mbh_05_u:030.009a": "purohitaṃ dhṛtarāṣṭrasya rājña; ācāryāś ca ṛtvijo ye ca tasya",
    "GE07mbh_05_u:030.009c": "taiś ca tvaṃ tāta sahitair yathārhaṃ; saṃgacchethāḥ kuśalenaiva sūta",
    "GE07mbh_05_u:030.009d-0150_01": "aśrotriyā ye ca vasanti vṛddhā",
    "GE07mbh_05_u:030.009d-0150_02": "manasvinaḥ śīlabalopapannāḥ",
    "GE07mbh_05_u:030.009d-0150_03": "āśaṃsanto 'smākam anusmaranto",
    "GE07mbh_05_u:030.009d-0150_04": "yathāśakti dharmamātrāṃ carantaḥ",
    "GE07mbh_05_u:030.009d-0150_05": "ślāghasva māṃ kuśalinaṃ sma tebhyo",
    "GE07mbh_05_u:030.009d-0150_06": "hy anāmayaṃ tāta pṛccher jaghanyam",
    "GE07mbh_05_u:030.009d-0151_01": "tato 'vyagras tanmanāḥ prāñjaliś ca",
    "GE07mbh_05_u:030.009d-0151_02": "kuryā namo madvacanena tebhyaḥ",
    "GE07mbh_05_u:030.009d-0152_01": "ye jīvanti vyavahāreṇa rāṣṭre",
    "GE07mbh_05_u:030.009d-0152_02": "ye pālayanto nivasanti rāṣṭre",
    "GE07mbh_05_u:030.009d-0153_01": "kṛṣīvalā bibhrati ye ca lokaṃ",
    "GE07mbh_05_u:030.009d-0153_02": "teṣāṃ sarveṣāṃ kuśalaṃ sma pṛccheḥ",
    "GE07mbh_05_u:030.010a": "ācārya iṣṭo 'napago vidheyo; vedān īpsan brahmacaryaṃ cacāra",
    "GE07mbh_05_u:030.010c": "yo 'straṃ catuṣpāt punar eva cakre; droṇaḥ prasanno 'bhivādyo yathārham",
    "GE07mbh_05_u:030.011a": "adhītavidyaś caraṇopapanno; yo 'straṃ catuṣpāt punar eva cakre",
    "GE07mbh_05_u:030.011c": "gandharvaputrapratimaṃ tarasvinaṃ; tam aśvatthāmānaṃ kuśalaṃ sma pṛccheḥ",
    "GE07mbh_05_u:030.012a": "śāradvatasyāvasathaṃ sma gatvā; mahārathasyāstravidāṃ varasya",
    "GE07mbh_05_u:030.012c": "tvaṃ mām abhīkṣṇaṃ parikīrtayan vai; kṛpasya pādau saṃjaya pāṇinā spṛśeḥ",
    "GE07mbh_05_u:030.013a": "yasmiñ śauryam ānṛśaṃsyaṃ tapaś ca; prajñā śīlaṃ śrutisattve dhṛtiś ca",
    "GE07mbh_05_u:030.013b-0154_01": "nivedayāsmāsu yathānuvṛttam",
    "GE07mbh_05_u:030.013c": "pādau gṛhītvā kurusattamasya; bhīṣmasya māṃ tatra nivedayethāḥ",
    "GE07mbh_05_u:030.014a": "prajñācakṣur yaḥ praṇetā kurūṇāṃ; bahuśruto vṛddhasevī manīṣī",
    "GE07mbh_05_u:030.014c": "tasmai rājñe sthavirāyābhivādya; ācakṣīthāḥ saṃjaya mām arogam",
    "GE07mbh_05_u:030.015a": "jyeṣṭhaḥ putro dhṛtarāṣṭrasya mando; mūrkhaḥ śaṭhaḥ saṃjaya pāpaśīlaḥ",
    "GE07mbh_05_u:030.015c": "praśāstā vai pṛthivī yena sarvā; suyodhanaṃ kuśalaṃ tāta pṛccheḥ",
    "GE07mbh_05_u:030.016a": "bhrātā kanīyān api tasya mandas; tathāśīlaḥ saṃjaya so 'pi śaśvat",
    "GE07mbh_05_u:030.016c": "maheṣvāsaḥ śūratamaḥ kurūṇāṃ; duḥśāsanaṃ kuśalaṃ tāta pṛccheḥ",
    "GE07mbh_05_u:030.016d-0155_01": "tathaiva ye tasya vaśānugāś ca",
    "GE07mbh_05_u:030.016d-0155_02": "ye cāpy anye pārthivāś ca pradhānāḥ",
    "GE07mbh_05_u:030.016d-0155_03": "tebhyo yathārhaṃ kuśalaṃ sma sarvaṃ",
    "GE07mbh_05_u:030.016d-0155_04": "tathā vācyaṃ madvacanād dhi sūta",
    "GE07mbh_05_u:030.017a": "vṛndārakaṃ kavim artheṣv amūḍhaṃ; mahāprajñaṃ sarvadharmopapannam",
    "GE07mbh_05_u:030.017c": "na tasya yuddhaṃ rocate vai kadā cid; vaiśyāputraṃ kuśalaṃ tāta pṛccheḥ",
    "GE07mbh_05_u:030.018a": "nikartane devane yo 'dvitīyaś; channopadhaḥ sādhudevī matākṣaḥ",
    "GE07mbh_05_u:030.018c": "yo durjayo devitavyena saṃkhye; sa citrasenaḥ kuśalaṃ tāta vācyaḥ",
    "GE07mbh_05_u:030.019a": "yasya kāmo vartate nityam eva; nānyaḥ śamād bhāratānām iti sma",
    "GE07mbh_05_u:030.019c": "sa bāhlikānām ṛṣabho manasvī; purā yathā mābhivadet prasannaḥ",
    "GE07mbh_05_u:030.020a": "guṇair anekaiḥ pravaraiś ca yukto; vijñānavān naiva ca niṣṭhuro yaḥ",
    "GE07mbh_05_u:030.020c": "snehād amarṣaṃ sahate sadaiva; sa somadattaḥ pūjanīyo mato me",
    "GE07mbh_05_u:030.021a": "arhattamaḥ kuruṣu saumadattiḥ; sa no bhrātā saṃjaya matsakhā ca",
    "GE07mbh_05_u:030.021c": "maheṣvāso rathinām uttamo yaḥ; sahāmātyaḥ kuśalaṃ tasya pṛccheḥ",
    "GE07mbh_05_u:030.021d-0156_01": "bhūriśravās tāta nipātayodhī",
    "GE07mbh_05_u:030.021d-0156_02": "maheṣvāso rathinām uttamo 'gryaḥ",
    "GE07mbh_05_u:030.021d-0156_03": "gatvā sma taṃ madvacanena brūyāḥ",
    "GE07mbh_05_u:030.021d-0156_04": "śalyaṃ tathā madvacanāt",
    "GE07mbh_05_u:030.021d-0156_05": "maheṣvāso rathinām uttamo 'gryaḥ",
    "GE07mbh_05_u:030.021d-0156_06": "samaḥ śalo rakṣitā pṛṣṭham asya",
    "GE07mbh_05_u:030.021d-0156_07": "hrīniṣedho devitā vai matākṣaḥ",
    "GE07mbh_05_u:030.021d-0156_08": "satyavrataḥ purumitro jayaś ca",
    "GE07mbh_05_u:030.021d-0156_09": "ye prasthānaṃ tatra me nābhyanandaṃs",
    "GE07mbh_05_u:030.021d-0156_10": "teṣāṃ sarveṣāṃ kuśalaṃ tāta pṛccheḥ",
    "GE07mbh_05_u:030.022a": "ye caivānye kurumukhyā yuvānaḥ; putrāḥ pautrā bhrātaraś caiva ye naḥ",
    "GE07mbh_05_u:030.022c": "yaṃ yam eṣāṃ yena yenābhigaccher; anāmayaṃ madvacanena vācyaḥ",
    "GE07mbh_05_u:030.023a": "ye rājānaḥ pāṇḍavāyodhanāya; samānītā dhārtarāṣṭreṇa ke cit",
    "GE07mbh_05_u:030.023c": "vasātayaḥ śālvakāḥ kekayāś ca; tathāmbaṣṭhā ye trigartāś ca mukhyāḥ",
    "GE07mbh_05_u:030.024a": "prācyodīcyā dākṣiṇātyāś ca śūrās; tathā pratīcyāḥ pārvatīyāś ca sarve",
    "GE07mbh_05_u:030.024c": "anṛśaṃsāḥ śīlavṛttopapannās; teṣāṃ sarveṣāṃ kuśalaṃ tāta pṛccheḥ",
    "GE07mbh_05_u:030.025a": "hastyārohā rathinaḥ sādinaś ca; padātayaś cāryasaṃghā mahāntaḥ",
    "GE07mbh_05_u:030.025c": "ākhyāya māṃ kuśalinaṃ sma teṣām; anāmayaṃ paripṛccheḥ samagrān",
    "GE07mbh_05_u:030.026a": "tathā rājño hy arthayuktān amātyān; dauvārikān ye ca senāṃ nayanti",
    "GE07mbh_05_u:030.026c": "āyavyayaṃ ye gaṇayanti yuktā; arthāṃś ca ye mahataś cintayanti",
    "GE07mbh_05_u:030.027a": "gāndhārarājaḥ śakuniḥ pārvatīyo; nikartane yo 'dvitīyo 'kṣadevī",
    "GE07mbh_05_u:030.027c": "mānaṃ kurvan dhārtarāṣṭrasya sūta; mithyābuddheḥ kuśalaṃ tāta pṛccheḥ",
    "GE07mbh_05_u:030.028a": "yaḥ pāṇḍavān ekarathena vīraḥ; samutsahaty apradhṛṣyān vijetum",
    "GE07mbh_05_u:030.028c": "yo muhyatāṃ mohayitādvitīyo; vaikartanaṃ kuśalaṃ tāta pṛccheḥ",
    "GE07mbh_05_u:030.029a": "sa eva bhaktaḥ sa guruḥ sa bhṛtyaḥ; sa vai pitā sa ca mātā suhṛc ca",
    "GE07mbh_05_u:030.029c": "agādhabuddhir viduro dīrghadarśī; sa no mantrī kuśalaṃ tāta pṛccheḥ",
    "GE07mbh_05_u:030.029d-0157_01": "vṛddhāṃ gāndhārīṃ samupetya saṃjaya",
    "GE07mbh_05_u:030.029d-0157_02": "kuntyā dvitīyām abhivādya pṛccheḥ",
    "GE07mbh_05_u:030.030a": "vṛddhāḥ striyo yāś ca guṇopapannā; yā jñāyante saṃjaya mātaras tāḥ",
    "GE07mbh_05_u:030.030c": "tābhiḥ sarvābhiḥ sahitābhiḥ sametya; strībhir vṛddhābhir abhivādaṃ vadethāḥ",
    "GE07mbh_05_u:030.031a": "kaccit putrā jīvaputrāḥ susamyag; vartante vo vṛttim anṛśaṃsarūpām",
    "GE07mbh_05_u:030.031c": "iti smoktvā saṃjaya brūhi paścād; ajātaśatruḥ kuśalī saputraḥ",
    "GE07mbh_05_u:030.032a": "yā no bhāryāḥ saṃjaya vettha tatra; tāsāṃ sarvāsāṃ kuśalaṃ tāta pṛccheḥ",
    "GE07mbh_05_u:030.032c": "susaṃguptāḥ surabhayo 'navadyāḥ; kaccid gṛhān āvasathāpramattāḥ",
    "GE07mbh_05_u:030.032d-0158_01": "ākhyāya māṃ kuśalinaṃ sma tebhyo",
    "GE07mbh_05_u:030.032d-0158_02": "hy anāmayaṃ saṃjaya tāta pṛccheḥ",
    "GE07mbh_05_u:030.033a": "kaccid vṛttiṃ śvaśureṣu bhadrāḥ; kalyāṇīṃ vartadhvam anṛśaṃsarūpām",
    "GE07mbh_05_u:030.033c": "yathā ca vaḥ syuḥ patayo 'nukūlās; tathā vṛttim ātmanaḥ sthāpayadhvam",
    "GE07mbh_05_u:030.034a": "yā naḥ snuṣāḥ saṃjaya vettha tatra; prāptāḥ kulebhyaś ca guṇopapannāḥ",
    "GE07mbh_05_u:030.034c": "prajāvatyo brūhi sametya tāś ca; yudhiṣṭhiro vo 'bhyavadat prasannaḥ",
    "GE07mbh_05_u:030.035a": "kanyāḥ svajethāḥ sadaneṣu saṃjaya; anāmayaṃ madvacanena pṛṣṭvā",
    "GE07mbh_05_u:030.035c": "kalyāṇā vaḥ santu patayo 'nukūlā; yūyaṃ patīnāṃ bhavatānukūlāḥ",
    "GE07mbh_05_u:030.036a": "alaṃkṛtā vastravatyaḥ sugandhā; abībhatsāḥ sukhitā bhogavatyaḥ",
    "GE07mbh_05_u:030.036c": "laghu yāsāṃ darśanaṃ vāk ca laghvī; veśastriyaḥ kuśalaṃ tāta pṛccheḥ",
    "GE07mbh_05_u:030.037a": "dāsīputrā ye ca dāsāḥ kurūṇāṃ; tadāśrayā bahavaḥ kubjakhañjāḥ",
    "GE07mbh_05_u:030.037c": "ākhyāya māṃ kuśalinaṃ sma tebhyo; anāmayaṃ paripṛccher jaghanyam",
    "GE07mbh_05_u:030.038a": "kaccid vṛttir vartate vai purāṇī; kaccid bhogān dhārtarāṣṭro dadāti",
    "GE07mbh_05_u:030.038c": "aṅgahīnān kṛpaṇān vāmanāṃś ca; ānṛśaṃsyād dhṛtarāṣṭro bibharti",
    "GE07mbh_05_u:030.039a": "andhāś ca sarve sthavirās tathaiva; hastājīvā bahavo ye 'tra santi",
    "GE07mbh_05_u:030.039c": "ākhyāya māṃ kuśalinaṃ sma teṣām; anāmayaṃ paripṛccher jaghanyam",
    "GE07mbh_05_u:030.040a": "mā bhaiṣṭa duḥkhena kujīvitena; nūnaṃ kṛtaṃ paralokeṣu pāpam",
    "GE07mbh_05_u:030.040c": "nigṛhya śatrūn suhṛdo 'nugṛhya; vāsobhir annena ca vo bhariṣye",
    "GE07mbh_05_u:030.040d-0159_01": "na cāpy etac chakyam ekena vaktuṃ",
    "GE07mbh_05_u:030.040d-0159_02": "nānādeśyā bahavo jātisaṃghāḥ",
    "GE07mbh_05_u:030.040d-0159_03": "viproṣito bālavad draṣṭum icchan",
    "GE07mbh_05_u:030.040d-0159_04": "namasye 'haṃ saṃjaya bhaimasenān",
    "GE07mbh_05_u:030.040d-0159_05": "te me yathā vācam imāṃ yathoktāṃ",
    "GE07mbh_05_u:030.040d-0159_06": "tvayocyamānāṃ śṛṇuyus tathā kuru",
    "GE07mbh_05_u:030.041a": "santy eva me brāhmaṇebhyaḥ kṛtāni; bhāvīny atho no bata vartayanti",
    "GE07mbh_05_u:030.041c": "paśyāmy ahaṃ yuktarūpāṃs tathaiva; tām eva siddhiṃ śrāvayethā nṛpaṃ tam",
    "GE07mbh_05_u:030.042a": "ye cānāthā durbalāḥ sarvakālam; ātmany eva prayatante 'tha mūḍhāḥ",
    "GE07mbh_05_u:030.042c": "tāṃś cāpi tvaṃ kṛpaṇān sarvathaiva; asmadvākyāt kuśalaṃ tāta pṛccheḥ",
    "GE07mbh_05_u:030.043a": "ye cāpy anye saṃśritā dhārtarāṣṭrān; nānādigbhyo 'bhyāgatāḥ sūtaputra",
    "GE07mbh_05_u:030.043c": "dṛṣṭvā tāṃś caivārhataś cāpi sarvān; saṃpṛcchethāḥ kuśalaṃ cāvyayaṃ ca",
    "GE07mbh_05_u:030.044a": "evaṃ sarvānāgatābhyāgatāṃś ca; rājño dūtān sarvadigbhyo 'bhyupetān",
    "GE07mbh_05_u:030.044c": "pṛṣṭvā sarvān kuśalaṃ tāṃś ca sūta; paścād ahaṃ kuśalī teṣu vācyaḥ",
    "GE07mbh_05_u:030.045a": "na hīdṛśāḥ santy apare pṛthivyāṃ; ye yodhakā dhārtarāṣṭreṇa labdhāḥ",
    "GE07mbh_05_u:030.045c": "dharmas tu nityo mama dharma eva; mahābalaḥ śatrunibarhaṇāya",
    "GE07mbh_05_u:030.046a": "idaṃ punar vacanaṃ dhārtarāṣṭraṃ; suyodhanaṃ saṃjaya śrāvayethāḥ",
    "GE07mbh_05_u:030.046c": "yas te śarīre hṛdayaṃ dunoti; kāmaḥ kurūn asapatno 'nuśiṣyām",
    "GE07mbh_05_u:030.047a": "na vidyate yuktir etasya kā cin; naivaṃvidhāḥ syāma yathā priyaṃ te",
    "GE07mbh_05_u:030.047c": "dadasva vā śakrapuraṃ mamaiva; yudhyasva vā bhāratamukhya vīra",
    "GE07mbh_05_u:031.001": "yudhiṣṭhira uvāca",
    "GE07mbh_05_u:031.001a": "uta santam asantaṃ ca bālaṃ vṛddhaṃ ca saṃjaya",
    "GE07mbh_05_u:031.001c": "utābalaṃ balīyāṃsaṃ dhātā prakurute vaśe",
    "GE07mbh_05_u:031.002a": "uta bālāya pāṇḍityaṃ paṇḍitāyota bālatām",
    "GE07mbh_05_u:031.002c": "dadāti sarvam īśānaḥ purastāc chukram uccaran",
    "GE07mbh_05_u:031.003a": "alaṃ vijñāpanāya syād ācakṣīthā yathātatham",
    "GE07mbh_05_u:031.003c": "atho mantraṃ mantrayitvā",
    "GE07mbh_05_u:031.004a": "gāvalgaṇe kurūn gatvā dhṛtarāṣṭraṃ mahābalam",
    "GE07mbh_05_u:031.004c": "abhivādyopasaṃgṛhya tataḥ pṛccher anāmayam",
    "GE07mbh_05_u:031.005a": "brūyāś cainaṃ tvam āsīnaṃ kurubhiḥ parivāritam",
    "GE07mbh_05_u:031.005c": "tavaiva rājan vīryeṇa sukhaṃ jīvanti pāṇḍavāḥ",
    "GE07mbh_05_u:031.006a": "tava prasādād bālās te prāptā rājyam ariṃdama",
    "GE07mbh_05_u:031.006c": "rājye tān sthāpayitvāgre nopekṣīr vinaśiṣyataḥ",
    "GE07mbh_05_u:031.007a": "sarvam apy etad ekasya nālaṃ saṃjaya kasya cit",
    "GE07mbh_05_u:031.007c": "tāta saṃhatya jīvāmo mā dviṣadbhyo vaśaṃ gamaḥ",
    "GE07mbh_05_u:031.008a": "tathā bhīṣmaṃ śāṃtanavaṃ bhāratānāṃ pitāmaham",
    "GE07mbh_05_u:031.008c": "śirasābhivadethās tvaṃ mama nāma prakīrtayan",
    "GE07mbh_05_u:031.009a": "abhivādya ca vaktavyas tato 'smākaṃ pitāmahaḥ",
    "GE07mbh_05_u:031.009c": "bhavatā śaṃtanor vaṃśo nimagnaḥ punar uddhṛtaḥ",
    "GE07mbh_05_u:031.010a": "sa tvaṃ kuru tathā tāta svamatena pitāmaha",
    "GE07mbh_05_u:031.010c": "yathā jīvanti te pautrāḥ prītimantaḥ parasparam",
    "GE07mbh_05_u:031.011a": "tathaiva viduraṃ brūyāḥ kurūṇāṃ mantradhāriṇam",
    "GE07mbh_05_u:031.011c": "ayuddhaṃ saumya bhāṣasva hitakāmo yudhiṣṭhiraḥ",
    "GE07mbh_05_u:031.012a": "atho suyodhanaṃ brūyā rājaputram amarṣaṇam",
    "GE07mbh_05_u:031.012c": "madhye kurūṇām āsīnam anunīya punaḥ punaḥ",
    "GE07mbh_05_u:031.013a": "apaśyan mām upekṣantaṃ kṛṣṇām ekāṃ sabhāgatām",
    "GE07mbh_05_u:031.013c": "tadduḥkham atitikṣāma mā vadhīṣma kurūn iti",
    "GE07mbh_05_u:031.014a": "evaṃ pūrvāparān kleśān atitikṣanta pāṇḍavāḥ",
    "GE07mbh_05_u:031.014c": "yathā balīyasaḥ santas tat sarvaṃ kuravo viduḥ",
    "GE07mbh_05_u:031.015a": "yan naḥ prāvrājayaḥ saumya ajinaiḥ prativāsitān",
    "GE07mbh_05_u:031.015c": "tadduḥkham atitikṣāma mā vadhīṣma kurūn iti",
    "GE07mbh_05_u:031.016a": "yat tat sabhāyām ākramya kṛṣṇāṃ keśeṣv adharṣayat",
    "GE07mbh_05_u:031.016c": "duḥśāsanas te 'numate tac cāsmābhir upekṣitam",
    "GE07mbh_05_u:031.017a": "yathocitaṃ svakaṃ bhāgaṃ labhemahi paraṃtapa",
    "GE07mbh_05_u:031.017c": "nivartaya paradravye buddhiṃ gṛddhāṃ nararṣabha",
    "GE07mbh_05_u:031.018a": "śāntir evaṃ bhaved rājan prītiś caiva parasparam",
    "GE07mbh_05_u:031.018c": "rājyaikadeśam api naḥ prayaccha śamam icchatām",
    "GE07mbh_05_u:031.019a": "kuśasthalaṃ vṛkasthalam āsandī vāraṇāvatam",
    "GE07mbh_05_u:031.019c": "avasānaṃ bhaved atra kiṃ cid eva tu pañcamam",
    "GE07mbh_05_u:031.020a": "bhrātṝṇāṃ dehi pañcānāṃ grāmān pañca suyodhana",
    "GE07mbh_05_u:031.020c": "śāntir no 'stu mahāprājña jñātibhiḥ saha saṃjaya",
    "GE07mbh_05_u:031.021a": "bhrātā bhrātaram anvetu pitā putreṇa yujyatām",
    "GE07mbh_05_u:031.021c": "smayamānāḥ samāyāntu pāñcālāḥ kurubhiḥ saha",
    "GE07mbh_05_u:031.022a": "akṣatān kurupāñcālān paśyema iti kāmaye",
    "GE07mbh_05_u:031.022c": "sarve sumanasas tāta śāmyāma bharatarṣabha",
    "GE07mbh_05_u:031.023a": "alam eva śamāyāsmi tathā yuddhāya saṃjaya",
    "GE07mbh_05_u:031.023c": "dharmārthayor alaṃ cāhaṃ mṛdave dāruṇāya ca",
    "GE07mbh_05_u:032.001": "vaiśaṃpāyana uvāca",
    "GE07mbh_05_u:032.001a": "anujñātaḥ pāṇḍavena prayayau saṃjayas tadā",
    "GE07mbh_05_u:032.001c": "śāsanaṃ dhṛtarāṣṭrasya sarvaṃ kṛtvā mahātmanaḥ",
    "GE07mbh_05_u:032.001d-0160_01": "tatas tu saṃjayaḥ kṣipram ekāhnaiva paraṃtapa",
    "GE07mbh_05_u:032.001d-0160_02": "yāti sma hāstinapuraṃ niśākāle samāviśat",
    "GE07mbh_05_u:032.002a": "saṃprāpya hāstinapuraṃ śīghraṃ ca praviveśa ha",
    "GE07mbh_05_u:032.002c": "antaḥpuram upasthāya dvāḥsthaṃ vacanam abravīt",
    "GE07mbh_05_u:032.003a": "ācakṣva māṃ dhṛtarāṣṭrāya dvāḥstha; upāgataṃ pāṇḍavānāṃ sakāśāt",
    "GE07mbh_05_u:032.003b-0161_01": "ācakṣva dhṛtarāṣṭrāya dvāḥstha māṃ samupāgatam",
    "GE07mbh_05_u:032.003b-0161_02": "sakāśāt pāṇḍuputrāṇāṃ saṃjayaṃ mā ciraṃ kṛthāḥ",
    "GE07mbh_05_u:032.003c": "jāgarti ced abhivades tvaṃ hi kṣattaḥ; praviśeyaṃ vidito bhūmipasya",
    "GE07mbh_05_u:032.003d-0162_01": "nivedyam atrātyayikaṃ hi me 'sti",
    "GE07mbh_05_u:032.003d-0162_02": "dvāḥstho 'tha śrutvā nṛpatiṃ jagāda",
    "GE07mbh_05_u:032.003d-0163_01": "jāgarti ced abhivādyasya pādau",
    "GE07mbh_05_u:032.003d-0163_02": "nivedyāhaṃ pāṇḍavoktiṃ sayuktim",
    "GE07mbh_05_u:032.004": "dvāḥstha uvāca",
    "GE07mbh_05_u:032.004a": "saṃjayo 'yaṃ bhūmipate namas te; didṛkṣayā dvāram upāgatas te",
    "GE07mbh_05_u:032.004c": "prāpto dūtaḥ pāṇḍavānāṃ sakāśāt; praśādhi rājan kim ayaṃ karotu",
    "GE07mbh_05_u:032.005": "dhṛtarāṣṭra uvāca",
    "GE07mbh_05_u:032.005a": "ācakṣva māṃ sukhinaṃ kālyam asmai; praveśyatāṃ svāgataṃ saṃjayāya",
    "GE07mbh_05_u:032.005c": "na cāham etasya bhavāmy akālyaḥ; sa me kasmād dvāri tiṣṭheta kṣattaḥ",
    "GE07mbh_05_u:032.006": "vaiśaṃpāyana uvāca",
    "GE07mbh_05_u:032.006a": "tataḥ praviśyānumate nṛpasya; mahad veśma prājñaśūrāryaguptam",
    "GE07mbh_05_u:032.006c": "siṃhāsanasthaṃ pārthivam āsasāda; vaicitravīryaṃ prāñjaliḥ sūtaputraḥ",
    "GE07mbh_05_u:032.007": "saṃjaya uvāca",
    "GE07mbh_05_u:032.007a": "saṃjayo 'haṃ bhūmipate namas te; prāpto 'smi gatvā naradeva pāṇḍavān",
    "GE07mbh_05_u:032.007c": "abhivādya tvāṃ pāṇḍuputro manasvī; yudhiṣṭhiraḥ kuśalaṃ cānvapṛcchat",
    "GE07mbh_05_u:032.008a": "sa te putrān pṛcchati prīyamāṇaḥ; kaccit putraiḥ prīyase naptṛbhiś ca",
    "GE07mbh_05_u:032.008c": "tathā suhṛdbhiḥ sacivaiś ca rājan; ye cāpi tvām upajīvanti taiś",
    "GE07mbh_05_u:032.009": "dhṛtarāṣṭra uvāca",
    "GE07mbh_05_u:032.009a": "abhyetya tvāṃ tāta vadāmi saṃjaya; ajātaśatruṃ ca sukhena pārtham",
    "GE07mbh_05_u:032.009c": "kaccit sa rājā kuśalī saputraḥ; sahāmātyaḥ sānujaḥ kauravāṇām",
    "GE07mbh_05_u:032.010": "saṃjaya uvāca",
    "GE07mbh_05_u:032.010a": "sahāmātyaḥ kuśalī pāṇḍuputro; bhūyaś cāto yac ca te 'gre mano 'bhūt",
    "GE07mbh_05_u:032.010c": "nirṇiktadharmārthakaro manasvī; bahuśruto dṛṣṭimāñ śīlavāṃś ca",
    "GE07mbh_05_u:032.011a": "paraṃ dharmāt pāṇḍavasyānṛśaṃsyaṃ; dharmaḥ paro vittacayān mato 'sya",
    "GE07mbh_05_u:032.011c": "sukhapriye dharmahīne na pārtho; 'nurudhyate bhārata tasya viddhi",
    "GE07mbh_05_u:032.011d-0164_01": "akurvataḥ sidhyati cāpi sarvaṃ",
    "GE07mbh_05_u:032.011d-0164_02": "tasmād āhuḥ puruṣaṃ karmaṇo 'nyat",
    "GE07mbh_05_u:032.012a": "paraprayuktaḥ puruṣo viceṣṭate; sūtraprotā dārumayīva yoṣā",
    "GE07mbh_05_u:032.012c": "imaṃ dṛṣṭvā niyamaṃ pāṇḍavasya; manye paraṃ karma daivaṃ manuṣyāt",
    "GE07mbh_05_u:032.013a": "imaṃ ca dṛṣṭvā tava karmadoṣaṃ; pādodarkaṃ ghoram avarṇarūpam",
    "GE07mbh_05_u:032.013c": "yāvan naraḥ kāmayate 'tikālyaṃ; tāvan naro 'yaṃ labhate praśaṃsām",
    "GE07mbh_05_u:032.014a": "ajātaśatrus tu vihāya pāpaṃ; jīrṇāṃ tvacaṃ sarpa ivāsamarthām",
    "GE07mbh_05_u:032.014c": "virocate 'hāryavṛttena dhīro; yudhiṣṭhiras tvayi pāpaṃ visṛjya",
    "GE07mbh_05_u:032.015a": "aṅgātmanaḥ karma nibodha rājan; dharmārthayuktād āryavṛttād apetam",
    "GE07mbh_05_u:032.015c": "upakrośaṃ ceha gato 'si rājan; noheś ca pāpaṃ prasajed amutra",
    "GE07mbh_05_u:032.016a": "sa tvam arthaṃ saṃśayitaṃ vinā tair; āśaṃsase putravaśānugo 'dya",
    "GE07mbh_05_u:032.016c": "adharmaśabdaś ca mahān pṛthivyāṃ; nedaṃ karma tvatsamaṃ bhāratāgrya",
    "GE07mbh_05_u:032.017a": "hīnaprajño dauṣkuleyo nṛśaṃso; dīrghavairī kṣatravidyāsv adhīraḥ",
    "GE07mbh_05_u:032.017c": "evaṃdharmā nāpadaḥ saṃtitīrṣed; dhīnavīryo yaś ca bhaved aśiṣṭaḥ",
    "GE07mbh_05_u:032.018a": "kule jāto dharmavān yo yaśasvī; bahuśrutaḥ sukhajīvī yatātmā",
    "GE07mbh_05_u:032.018c": "dharmārthayor grathitayor bibharti; nānyatra diṣṭasya vaśād upaiti",
    "GE07mbh_05_u:032.019a": "kathaṃ hi mantrāgryadharo manīṣī; dharmārthayor āpadi saṃpraṇetā",
    "GE07mbh_05_u:032.019c": "evaṃyuktaḥ sarvamantrair ahīno; anānṛśaṃsyaṃ karma kuryād amūḍhaḥ",
    "GE07mbh_05_u:032.020a": "tavāpīme mantravidaḥ sametya; samāsate karmasu nityayuktāḥ",
    "GE07mbh_05_u:032.020c": "teṣām ayaṃ balavān niścayaś ca; kurukṣayārthe nirayo vyapādi",
    "GE07mbh_05_u:032.021a": "akālikaṃ kuravo nābhaviṣyan; pāpena cet pāpam ajātaśatruḥ",
    "GE07mbh_05_u:032.021c": "icchej jātu tvayi pāpaṃ visṛjya; nindā ceyaṃ tava loke 'bhaviṣyat",
    "GE07mbh_05_u:032.022a": "kim anyatra viṣayād īśvarāṇāṃ; yatra pārthaḥ paralokaṃ dadarśa",
    "GE07mbh_05_u:032.022c": "atyakrāmat sa tathā saṃmataḥ syān; na saṃśayo nāsti manuṣyakāraḥ",
    "GE07mbh_05_u:032.023a": "etān guṇān karmakṛtān avekṣya; bhāvābhāvau vartamānāv anityau",
    "GE07mbh_05_u:032.023c": "balir hi rājā pāram avindamāno; nānyat kālāt kāraṇaṃ tatra mene",
    "GE07mbh_05_u:032.024a": "cakṣuḥ śrotre nāsikā tvak ca jihvā; jñānasyaitāny āyatanāni jantoḥ",
    "GE07mbh_05_u:032.024c": "tāni prītāny eva tṛṣṇākṣayānte; tāny avyatho duḥkhahīnaḥ praṇudyāt",
    "GE07mbh_05_u:032.025a": "na tv eva manye puruṣasya karma; saṃvartate suprayuktaṃ yathāvat",
    "GE07mbh_05_u:032.025c": "mātuḥ pituḥ karmaṇābhiprasūtaḥ; saṃvardhate vidhivad bhojanena",
    "GE07mbh_05_u:032.026a": "priyāpriye sukhaduḥkhe ca rājan; nindāpraśaṃse ca bhajeta enam",
    "GE07mbh_05_u:032.026c": "paras tv enaṃ garhayate 'parādhe; praśaṃsate sādhuvṛttaṃ tam eva",
    "GE07mbh_05_u:032.027a": "sa tvā garhe bhāratānāṃ virodhād; anto nūnaṃ bhavitāyaṃ prajānām",
    "GE07mbh_05_u:032.027c": "no ced idaṃ tava karmāparādhāt; kurūn dahet kṛṣṇavartmeva kakṣam",
    "GE07mbh_05_u:032.028a": "tvam evaiko jātaputreṣu rājan; vaśaṃ gantā sarvaloke narendra",
    "GE07mbh_05_u:032.028c": "kāmātmanāṃ ślāghase dyūtakāle; nānyac chamāt paśya vipākam asya",
    "GE07mbh_05_u:032.029a": "anāptānāṃ pragrahāt tvaṃ narendra; tathāptānāṃ nigrahāc caiva rājan",
    "GE07mbh_05_u:032.029c": "bhūmiṃ sphītāṃ durbalatvād anantāṃ; na śaktas tvaṃ rakṣituṃ kauraveya",
    "GE07mbh_05_u:032.030a": "anujñāto rathavegāvadhūtaḥ; śrānto nipadye śayanaṃ nṛsiṃha",
    "GE07mbh_05_u:032.030c": "prātaḥ śrotāraḥ kuravaḥ sabhāyām; ajātaśatror vacanaṃ sametāḥ dhṛtarāṣṭra uvāca",
    "GE07mbh_05_u:032.030d-0165_01": "anujñāto 'syāvasathaṃ paraihi",
    "GE07mbh_05_u:032.030d-0165_02": "prapadyasva śayanaṃ sūtaputra",
    "GE07mbh_05_u:032.030d-0165_03": "prātaḥ śrotāraḥ kuravaḥ sabhāyām",
    "GE07mbh_05_u:032.030d-0165_04": "ajātaśatror vacanaṃ tvayoktam",
    "GE07mbh_05_u:033.001": "vaiśaṃpāyana uvāca",
    "GE07mbh_05_u:033.001a": "dvāḥsthaṃ prāha mahāprājño dhṛtarāṣṭro mahīpatiḥ",
    "GE07mbh_05_u:033.001c": "viduraṃ draṣṭum icchāmi tam ihānaya māciram",
    "GE07mbh_05_u:033.002a": "prahito dhṛtarāṣṭreṇa dūtaḥ kṣattāram abravīt",
    "GE07mbh_05_u:033.002c": "īśvaras tvāṃ mahārājo mahāprājña didṛkṣati",
    "GE07mbh_05_u:033.003a": "evam uktas tu viduraḥ prāpya rājaniveśanam",
    "GE07mbh_05_u:033.003c": "abravīd dhṛtarāṣṭrāya dvāḥstha māṃ prativedaya",
    "GE07mbh_05_u:033.004": "dvāḥstha uvāca",
    "GE07mbh_05_u:033.004a": "viduro 'yam anuprāpto rājendra tava śāsanāt",
    "GE07mbh_05_u:033.004c": "draṣṭum icchati te pādau kiṃ karotu praśādhi mām",
    "GE07mbh_05_u:033.005": "dhṛtarāṣṭra uvāca",
    "GE07mbh_05_u:033.005a": "praveśaya mahāprājñaṃ viduraṃ dīrghadarśinam",
    "GE07mbh_05_u:033.005c": "ahaṃ hi vidurasyāsya nākālyo jātu darśane",
    "GE07mbh_05_u:033.006": "dvāḥstha uvāca",
    "GE07mbh_05_u:033.006a": "praviśāntaḥpuraṃ kṣattar mahārājasya dhīmataḥ",
    "GE07mbh_05_u:033.006c": "na hi te darśane 'kālyo jātu rājā bravīti mām",
    "GE07mbh_05_u:033.007": "vaiśaṃpāyana uvāca",
    "GE07mbh_05_u:033.007a": "tataḥ praviśya viduro dhṛtarāṣṭraniveśanam",
    "GE07mbh_05_u:033.007c": "abravīt prāñjalir vākyaṃ cintayānaṃ narādhipam",
    "GE07mbh_05_u:033.007d-0166_01": "evam uktaḥ praviśyātha kṣattā rājānam abravīt",
    "GE07mbh_05_u:033.008a": "viduro 'haṃ mahāprājña saṃprāptas tava śāsanāt",
    "GE07mbh_05_u:033.008c": "yadi kiṃ cana kartavyam ayam asmi praśādhi mām",
    "GE07mbh_05_u:033.009": "dhṛtarāṣṭra uvāca",
    "GE07mbh_05_u:033.009a": "saṃjayo vidura prāpto garhayitvā ca māṃ gataḥ",
    "GE07mbh_05_u:033.009c": "ajātaśatroḥ śvo vākyaṃ sabhāmadhye sa vakṣyati",
    "GE07mbh_05_u:033.010a": "tasyādya kuruvīrasya na vijñātaṃ vaco mayā",
    "GE07mbh_05_u:033.010c": "tan me dahati gātrāṇi tad akārṣīt prajāgaram",
    "GE07mbh_05_u:033.011a": "jāgrato dahyamānasya śreyo yad iha paśyasi",
    "GE07mbh_05_u:033.011c": "tad brūhi tvaṃ hi nas tāta dharmārthakuśalo hy asi",
    "GE07mbh_05_u:033.012a": "yataḥ prāptaḥ saṃjayaḥ pāṇḍavebhyo; na me yathāvan manasaḥ praśāntiḥ",
    "GE07mbh_05_u:033.012c": "sarvendriyāṇy aprakṛtiṃ gatāni; kiṃ vakṣyatīty eva hi me 'dya cintā",
    "GE07mbh_05_u:033.012d-0167_01": "tan me brūhi vidura sarvaṃ yathāvat",
    "GE07mbh_05_u:033.012d-0167_02": "sāntvaṃ tasmai sarvam ajātaśatroḥ",
    "GE07mbh_05_u:033.012d-0167_03": "yathā ca nas tāta hitaṃ bhaveta",
    "GE07mbh_05_u:033.012d-0167_04": "prājñāś ca sarve sukhino bhaveyuḥ",
    "GE07mbh_05_u:033.013": "vidura uvāca",
    "GE07mbh_05_u:033.013a": "abhiyuktaṃ balavatā durbalaṃ hīnasādhanam",
    "GE07mbh_05_u:033.013c": "hṛtasvaṃ kāminaṃ coram āviśanti prajāgarāḥ",
    "GE07mbh_05_u:033.014a": "kaccid etair mahādoṣair na spṛṣṭo 'si narādhipa",
    "GE07mbh_05_u:033.014c": "kaccin na paravitteṣu gṛdhyan viparitapyase",
    "GE07mbh_05_u:033.015": "dhṛtarāṣṭra uvāca",
    "GE07mbh_05_u:033.015a": "śrotum icchāmi te dharmyaṃ paraṃ naiḥśreyasaṃ vacaḥ",
    "GE07mbh_05_u:033.015c": "asmin rājarṣivaṃśe hi tvam ekaḥ prājñasaṃmataḥ vidura uvāca",
    "GE07mbh_05_u:033.016-0168_01": "rājā lakṣaṇasaṃpannas trailokyasyāpi yo bhavet",
    "GE07mbh_05_u:033.016-0168_02": "preṣyas te preṣitaś caiva dhṛtarāṣṭra yudhiṣṭhiraḥ",
    "GE07mbh_05_u:033.016-0168_03": "viparītataraś ca tvaṃ bhāgadheyena saṃmataḥ",
    "GE07mbh_05_u:033.016-0168_04": "arciṣā prajñayā caiva dharmātmā dharmakovidaḥ",
    "GE07mbh_05_u:033.016-0168_05": "ānṛśaṃsyād anukrośād dharmāt satyaparākramāt",
    "GE07mbh_05_u:033.016-0168_06": "gurutvaṃ tvayi saṃprekṣya bahūn kleśāṃs titikṣate",
    "GE07mbh_05_u:033.016-0168_07": "duryodhane saubaleye karṇe duḥśāsane tathā",
    "GE07mbh_05_u:033.016-0168_08": "eteṣv aiśvaryam ādhāya kathaṃ tvaṃ bhūtim icchasi",
    "GE07mbh_05_u:033.016-0168_09": "ātmajñānaṃ samārambhas titikṣā dharmanityatā",
    "GE07mbh_05_u:033.016-0169_01": "vāksaṃyamaś ca dānaṃ ca naiteṣv etāni kṛtsnaśaḥ",
    "GE07mbh_05_u:033.016-0169_02": "ekasmād vṛkṣād yajñapātrāṇi rājan",
    "GE07mbh_05_u:033.016-0169_03": "sruk ca droṇī voḍhanī pīḍanī ca",
    "GE07mbh_05_u:033.016-0169_04": "etad rājan bruvato me nibodha",
    "GE07mbh_05_u:033.016-0169_05": "ekasmāt puruṣāj jāyate 'sac ca sac ca",
    "GE07mbh_05_u:033.016a": "niṣevate praśastāni ninditāni na sevate",
    "GE07mbh_05_u:033.016c": "anāstikaḥ śraddadhāna etat",
    "GE07mbh_05_u:033.017a": "krodho harṣaś ca darpaś ca hrīstambho mānyamānitā",
    "GE07mbh_05_u:033.017c": "yam arthān nāpakarṣanti sa vai paṇḍita ucyate",
    "GE07mbh_05_u:033.017d-0170_01": "yo 'nyathā santam ātmānam anyathā pratipadyate",
    "GE07mbh_05_u:033.017d-0170_02": "kitavena kṛtaṃ pāpaṃ caureṇātmāpahāriṇā",
    "GE07mbh_05_u:033.018a": "yasya kṛtyaṃ na jānanti mantraṃ vā mantritaṃ pare",
    "GE07mbh_05_u:033.018c": "kṛtam evāsya jānanti sa vai paṇḍita ucyate",
    "GE07mbh_05_u:033.019a": "yasya kṛtyaṃ na vighnanti śītam uṣṇaṃ bhayaṃ ratiḥ",
    "GE07mbh_05_u:033.019c": "samṛddhir asamṛddhir vā sa vai paṇḍita ucyate",
    "GE07mbh_05_u:033.020a": "yasya saṃsāriṇī prajñā dharmārthāv anuvartate",
    "GE07mbh_05_u:033.020c": "kāmād arthaṃ vṛṇīte yaḥ sa vai paṇḍita ucyate",
    "GE07mbh_05_u:033.020d-0171_01": "kāmād arthaṃ vṛṇīte yo mokṣād arthaṃ sa vindati",
    "GE07mbh_05_u:033.020d-0171_02": "rājanītiṃ samīkṣyātha sa vai paṇḍita ucyate",
    "GE07mbh_05_u:033.021a": "yathāśakti cikīrṣanti yathāśakti ca kurvate",
    "GE07mbh_05_u:033.021c": "na kiṃ cid avamanyante paṇḍitā bharatarṣabha",
    "GE07mbh_05_u:033.022a": "kṣipraṃ vijānāti ciraṃ śṛṇoti; vijñāya cārthaṃ bhajate na kāmāt",
    "GE07mbh_05_u:033.022c": "nāsaṃpṛṣṭo vyupayuṅkte parārthe; tat prajñānaṃ prathamaṃ paṇḍitasya",
    "GE07mbh_05_u:033.023a": "nāprāpyam abhivāñchanti naṣṭaṃ necchanti śocitum",
    "GE07mbh_05_u:033.023c": "āpatsu ca na muhyanti narāḥ paṇḍitabuddhayaḥ",
    "GE07mbh_05_u:033.024a": "niścitya yaḥ prakramate nāntar vasati karmaṇaḥ",
    "GE07mbh_05_u:033.024c": "avandhyakālo vaśyātmā sa vai paṇḍita ucyate",
    "GE07mbh_05_u:033.025a": "āryakarmaṇi rajyante bhūtikarmāṇi kurvate",
    "GE07mbh_05_u:033.025c": "hitaṃ ca nābhyasūyanti paṇḍitā bharatarṣabha",
    "GE07mbh_05_u:033.026a": "na hṛṣyaty ātmasaṃmāne nāvamānena tapyate",
    "GE07mbh_05_u:033.026c": "gāṅgo hrada ivākṣobhyo yaḥ sa paṇḍita ucyate",
    "GE07mbh_05_u:033.027a": "tattvajñaḥ sarvabhūtānāṃ yogajñaḥ sarvakarmaṇām",
    "GE07mbh_05_u:033.027c": "upāyajño manuṣyāṇāṃ naraḥ paṇḍita ucyate",
    "GE07mbh_05_u:033.028a": "pravṛttavāk citrakatha ūhavān pratibhānavān",
    "GE07mbh_05_u:033.028c": "āśu granthasya vaktā ca sa vai paṇḍita ucyate",
    "GE07mbh_05_u:033.029a": "śrutaṃ prajñānugaṃ yasya prajñā caiva śrutānugā",
    "GE07mbh_05_u:033.029c": "asaṃbhinnāryamaryādaḥ paṇḍitākhyāṃ labheta saḥ",
    "GE07mbh_05_u:033.030a": "aśrutaś ca samunnaddho daridraś ca mahāmanāḥ",
    "GE07mbh_05_u:033.030c": "arthāṃś cākarmaṇā prepsur mūḍha ity ucyate budhaiḥ",
    "GE07mbh_05_u:033.031a": "svam arthaṃ yaḥ parityajya parārtham anutiṣṭhati",
    "GE07mbh_05_u:033.031c": "mithyā carati mitrārthe yaś ca mūḍhaḥ sa ucyate",
    "GE07mbh_05_u:033.031d-0172_01": "yaḥ prāpya mānuṣaṃ janma mokṣadvāram apāvṛtam",
    "GE07mbh_05_u:033.031d-0172_02": "gṛheṣu sajjate mūḍhas tam ārūḍhacyutaṃ viduḥ",
    "GE07mbh_05_u:033.032a": "akāmān kāmayati yaḥ kāmayānān paridviṣan",
    "GE07mbh_05_u:033.032c": "balavantaṃ ca yo dveṣṭi tam āhur mūḍhacetasam",
    "GE07mbh_05_u:033.033a": "amitraṃ kurute mitraṃ mitraṃ dveṣṭi hinasti ca",
    "GE07mbh_05_u:033.033c": "karma cārabhate duṣṭaṃ tam āhur mūḍhacetasam",
    "GE07mbh_05_u:033.034a": "saṃsārayati kṛtyāni sarvatra vicikitsate",
    "GE07mbh_05_u:033.034c": "ciraṃ karoti kṣiprārthe sa mūḍho bharatarṣabha",
    "GE07mbh_05_u:033.034d-0173_01": "śrāddhaṃ pitṛbhyo na dadāti daivatāni na cārcati",
    "GE07mbh_05_u:033.034d-0173_02": "suhṛn mitraṃ na labhate tam āhur mūḍhalakṣaṇam",
    "GE07mbh_05_u:033.035a": "anāhūtaḥ praviśati apṛṣṭo bahu bhāṣate",
    "GE07mbh_05_u:033.035c": "viśvasaty apramatteṣu mūḍhacetā",
    "GE07mbh_05_u:033.036a": "paraṃ kṣipati doṣeṇa vartamānaḥ svayaṃ tathā",
    "GE07mbh_05_u:033.036c": "yaś ca krudhyaty anīśaḥ san sa ca mūḍhatamo naraḥ",
    "GE07mbh_05_u:033.037a": "ātmano balam ajñāya dharmārthaparivarjitam",
    "GE07mbh_05_u:033.037c": "alabhyam icchan naiṣkarmyān mūḍhabuddhir ihocyate",
    "GE07mbh_05_u:033.038a": "aśiṣyaṃ śāsti yo rājan yaś ca śūnyam upāsate",
    "GE07mbh_05_u:033.038c": "kadaryaṃ bhajate yaś ca tam āhur mūḍhacetasam",
    "GE07mbh_05_u:033.039a": "arthaṃ mahāntam āsādya vidyām aiśvaryam eva vā",
    "GE07mbh_05_u:033.039c": "vicaraty asamunnaddho yaḥ sa paṇḍita ucyate",
    "GE07mbh_05_u:033.040a": "ekaḥ saṃpannam aśnāti vas te vāsaś ca śobhanam",
    "GE07mbh_05_u:033.040c": "yo 'saṃvibhajya bhṛtyebhyaḥ ko nṛśaṃsataras tataḥ",
    "GE07mbh_05_u:033.041a": "ekaḥ pāpāni kurute phalaṃ bhuṅkte mahājanaḥ",
    "GE07mbh_05_u:033.041c": "bhoktāro vipramucyante kartā doṣeṇa lipyate",
    "GE07mbh_05_u:033.042a": "ekaṃ hanyān na vā hanyād iṣur mukto dhanuṣmatā",
    "GE07mbh_05_u:033.042c": "buddhir buddhimatotsṛṣṭā hanyād rāṣṭraṃ sarājakam",
    "GE07mbh_05_u:033.043a": "ekayā dve viniścitya trīṃś caturbhir vaśe kuru",
    "GE07mbh_05_u:033.043c": "pañca jitvā viditvā ṣaṭ sapta hitvā sukhī bhava",
    "GE07mbh_05_u:033.044a": "ekaṃ viṣaraso hanti śastreṇaikaś ca vadhyate",
    "GE07mbh_05_u:033.044c": "sarāṣṭraṃ saprajaṃ hanti rājānaṃ mantravisravaḥ",
    "GE07mbh_05_u:033.045a": "ekaḥ svādu na bhuñjīta ekaś cārthān na cintayet",
    "GE07mbh_05_u:033.045c": "eko na gacched adhvānaṃ naikaḥ supteṣu jāgṛyāt",
    "GE07mbh_05_u:033.046a": "ekam evādvitīyaṃ tad yad rājan nāvabudhyase",
    "GE07mbh_05_u:033.046c": "satyaṃ svargasya sopānaṃ pārāvārasya naur iva",
    "GE07mbh_05_u:033.047a": "ekaḥ kṣamāvatāṃ doṣo dvitīyo nopalabhyate",
    "GE07mbh_05_u:033.047c": "yad enaṃ kṣamayā yuktam aśaktaṃ manyate janaḥ",
    "GE07mbh_05_u:033.047d-0174_01": "so 'sya doṣo na mantavyaḥ kṣamā hi paramaṃ balam",
    "GE07mbh_05_u:033.047d-0175_01": "kṣamā guṇo hy aśaktānāṃ śaktānāṃ bhūṣaṇaṃ kṣamā",
    "GE07mbh_05_u:033.047d-0175_02": "kṣamā vaśīkṛtir loke kṣamayā kiṃ na sādhyate",
    "GE07mbh_05_u:033.047d-0175_03": "śāntikhaḍgaḥ kare yasya kiṃ kariṣyati durjanaḥ",
    "GE07mbh_05_u:033.047d-0175_04": "atṛṇe patito vahniḥ svayam evopaśāmyati",
    "GE07mbh_05_u:033.047d-0176_01": "akṣamāvān paraṃ doṣair ātmānaṃ caiva yojayet",
    "GE07mbh_05_u:033.048a": "eko dharmaḥ paraṃ śreyaḥ kṣamaikā śāntir uttamā",
    "GE07mbh_05_u:033.048c": "vidyaikā paramā dṛṣṭir ahiṃsaikā sukhāvahā",
    "GE07mbh_05_u:033.049a": "dvāv imau grasate bhūmiḥ sarpo bilaśayān iva",
    "GE07mbh_05_u:033.049c": "rājānaṃ cāviroddhāraṃ brāhmaṇaṃ cāpravāsinam",
    "GE07mbh_05_u:033.049d-0177_01": "pṛthivyāṃ sāgarāntāyāṃ dvāv imau puruṣādhamau",
    "GE07mbh_05_u:033.050a": "dve karmaṇī naraḥ kurvann asmiṃl loke virocate",
    "GE07mbh_05_u:033.050c": "abruvan paruṣaṃ kiṃ cid asato nārthayaṃs tathā",
    "GE07mbh_05_u:033.051a": "dvāv imau puruṣavyāghra parapratyayakāriṇau",
    "GE07mbh_05_u:033.051c": "striyaḥ kāmitakāminyo lokaḥ pūjitapūjakaḥ",
    "GE07mbh_05_u:033.052a": "dvāv imau kaṇṭakau tīkṣṇau śarīrapariśoṣaṇau",
    "GE07mbh_05_u:033.052c": "yaś cādhanaḥ kāmayate yaś ca kupyaty anīśvaraḥ",
    "GE07mbh_05_u:033.052d-0178_01": "dvāv imau puruṣau loke sūryamaṇḍalabhedinau",
    "GE07mbh_05_u:033.052d-0178_02": "parivrāḍyogayuktaś ca raṇe cābhimukho hataḥ",
    "GE07mbh_05_u:033.052d-0179_01": "dvāv imau na virājete viparītena karmaṇā",
    "GE07mbh_05_u:033.052d-0179_02": "gṛhasthaś ca nirārambhaḥ kāryavāṃś caiva bhikṣukaḥ",
    "GE07mbh_05_u:033.053a": "dvāv imau puruṣau rājan svargasyopari tiṣṭhataḥ",
    "GE07mbh_05_u:033.053c": "prabhuś ca kṣamayā yukto daridraś ca pradānavān",
    "GE07mbh_05_u:033.054a": "nyāyāgatasya dravyasya boddhavyau dvāv atikramau",
    "GE07mbh_05_u:033.054c": "apātre pratipattiś ca pātre cāpratipādanam",
    "GE07mbh_05_u:033.054d-0180_01": "dvāv ambhasi niveṣṭavyau gale baddhvā dṛḍhāṃ śilām",
    "GE07mbh_05_u:033.054d-0180_02": "dhanavantam adātāraṃ daridraṃ cātapasvinam",
    "GE07mbh_05_u:033.055a": "trayo nyāyā manuṣyāṇāṃ śrūyante bharatarṣabha",
    "GE07mbh_05_u:033.055c": "kanīyān madhyamaḥ śreṣṭha iti vedavido viduḥ",
    "GE07mbh_05_u:033.056a": "trividhāḥ puruṣā rājann uttamādhamamadhyamāḥ",
    "GE07mbh_05_u:033.056c": "niyojayed yathāvat tāṃs trividheṣv eva karmasu",
    "GE07mbh_05_u:033.057a": "traya evādhanā rājan bhāryā dāsas tathā sutaḥ",
    "GE07mbh_05_u:033.057c": "yat te samadhigacchanti yasya te tasya tad dhanam",
    "GE07mbh_05_u:033.057d-0181_01": "haraṇaṃ ca parasvānāṃ paradārābhimarśanam",
    "GE07mbh_05_u:033.057d-0181_02": "suhṛdaś ca parityāgas trayo doṣāḥ kṣayāvahāḥ",
    "GE07mbh_05_u:033.057d-0181_03": "trividhaṃ narakasyedaṃ dvāraṃ nāśanam ātmanaḥ",
    "GE07mbh_05_u:033.057d-0181_04": "kāmaḥ krodhas tathā lobhas tasmād etat trayaṃ tyajet",
    "GE07mbh_05_u:033.057d-0181_05": "bhaktaṃ ca bhajamānaṃ ca tavāsmīti ca vādinam",
    "GE07mbh_05_u:033.057d-0181_06": "trīn etāñ śaraṇaṃ prāptān viṣame 'pi na saṃtyajet",
    "GE07mbh_05_u:033.057d-0181_07": "varapradānaṃ rājyaṃ ca putrajanma ca bhārata",
    "GE07mbh_05_u:033.057d-0181_08": "śatroś ca mokṣaṇaṃ kṛcchrāt trīṇi caikaṃ ca tatsamam",
    "GE07mbh_05_u:033.058a": "catvāri rājñā tu mahābalena; varjyāny āhuḥ paṇḍitas tāni vidyāt",
    "GE07mbh_05_u:033.058c": "alpaprajñaiḥ saha mantraṃ na kuryān; na dīrghasūtrair alasaiś cāraṇaiś ca",
    "GE07mbh_05_u:033.059a": "catvāri te tāta gṛhe vasantu; śriyābhijuṣṭasya gṛhasthadharme",
    "GE07mbh_05_u:033.059c": "vṛddho jñātir avasannaḥ kulīnaḥ; sakhā daridro bhaginī cānapatyā",
    "GE07mbh_05_u:033.060a": "catvāry āha mahārāja sadyaskāni bṛhaspatiḥ",
    "GE07mbh_05_u:033.060c": "pṛcchate tridaśendrāya tānīmāni nibodha me",
    "GE07mbh_05_u:033.061a": "devatānāṃ ca saṃkalpam anubhāvaṃ ca dhīmatām",
    "GE07mbh_05_u:033.061c": "vinayaṃ kṛtavidyānāṃ vināśaṃ pāpakarmaṇām",
    "GE07mbh_05_u:033.061d-0182_01": "catvāri karmāṇy abhayaṃkarāṇi",
    "GE07mbh_05_u:033.061d-0182_02": "bhayaṃ prayacchanty ayathākṛtāni",
    "GE07mbh_05_u:033.061d-0182_03": "mānāgnihotram uta mānamaunaṃ",
    "GE07mbh_05_u:033.061d-0182_04": "mānenādhītam uta mānayajñaḥ",
    "GE07mbh_05_u:033.062a": "pañcāgnayo manuṣyeṇa paricaryāḥ prayatnataḥ",
    "GE07mbh_05_u:033.062c": "pitā mātāgnir ātmā ca guruś ca bharatarṣabha",
    "GE07mbh_05_u:033.063a": "pañcaiva pūjayaṃl loke yaśaḥ prāpnoti kevalam",
    "GE07mbh_05_u:033.063c": "devān pitṝn manuṣyāṃś ca bhikṣūn atithipañcamān",
    "GE07mbh_05_u:033.064a": "pañca tvānugamiṣyanti yatra yatra gamiṣyasi",
    "GE07mbh_05_u:033.064c": "mitrāṇy amitrā madhyasthā",
    "GE07mbh_05_u:033.065a": "pañcendriyasya martyasya chidraṃ ced ekam indriyam",
    "GE07mbh_05_u:033.065c": "tato 'sya sravati prajñā dṛteḥ pādād ivodakam",
    "GE07mbh_05_u:033.066a": "ṣaḍ doṣāḥ puruṣeṇeha hātavyā bhūtim icchatā",
    "GE07mbh_05_u:033.066c": "nidrā tandrī bhayaṃ krodha ālasyaṃ dīrghasūtratā",
    "GE07mbh_05_u:033.067a": "ṣaḍ imān puruṣo jahyād bhinnāṃ nāvam ivārṇave",
    "GE07mbh_05_u:033.067c": "apravaktāram ācāryam anadhīyānam ṛtvijam",
    "GE07mbh_05_u:033.068a": "arakṣitāraṃ rājānaṃ bhāryāṃ cāpriyavādinīm",
    "GE07mbh_05_u:033.068c": "grāmakāmaṃ ca gopālaṃ vanakāmaṃ ca nāpitam",
    "GE07mbh_05_u:033.069a": "ṣaḍ eva tu guṇāḥ puṃsā na hātavyāḥ kadā cana",
    "GE07mbh_05_u:033.069c": "satyaṃ dānam anālasyam anasūyā kṣamā dhṛtiḥ",
    "GE07mbh_05_u:033.069d-0183_01": "ṣaḍ imāni vinaśyanti muhūrtam anavekṣaṇāt",
    "GE07mbh_05_u:033.069d-0183_02": "gāvaḥ sevā kṛṣir bhāryā vidyā vṛṣalasaṃgatiḥ",
    "GE07mbh_05_u:033.069d-0183_03": "ṣaḍ ete hy avamanyante nityaṃ pūrvopakāriṇam",
    "GE07mbh_05_u:033.069d-0183_04": "ācāryaṃ śikṣitāḥ śiṣyāḥ kṛtadārāś ca mātaram",
    "GE07mbh_05_u:033.069d-0183_05": "nārīṃ vigatakāmās tu kṛtārthāś ca prayojanam",
    "GE07mbh_05_u:033.069d-0183_06": "nāvaṃ nistīrṇakāntārā āturāś ca cikitsakam",
    "GE07mbh_05_u:033.069d-0183_07": "ārogyam ānṛṇyam avipravāsaḥ",
    "GE07mbh_05_u:033.069d-0183_08": "sadbhir manuṣyaiḥ saha saṃprayogaḥ",
    "GE07mbh_05_u:033.069d-0183_09": "svapratyayā vṛttir abhītavāsaḥ",
    "GE07mbh_05_u:033.069d-0183_10": "ṣaḍ jīvalokasya sukhāni rājan",
    "GE07mbh_05_u:033.069d-0183_11": "īrṣur ghṛṇī na saṃtuṣṭaḥ krodhano nityaśaṅkitaḥ",
    "GE07mbh_05_u:033.069d-0183_12": "parabhāgyopajīvī ca ṣaḍ ete nityaduḥkhitāḥ",
    "GE07mbh_05_u:033.069d-0184_01": "arthāgamo nityam arogitā ca",
    "GE07mbh_05_u:033.069d-0184_02": "priyā ca bhāryā priyavādinī ca",
    "GE07mbh_05_u:033.069d-0184_03": "vaśyaś ca putro 'rthakarī ca vidyā",
    "GE07mbh_05_u:033.069d-0184_04": "ṣaḍ jīvalokasya sukhāni rājan",
    "GE07mbh_05_u:033.070a": "ṣaṇṇām ātmani nityānām aiśvaryaṃ yo 'dhigacchati",
    "GE07mbh_05_u:033.070c": "na sa pāpaiḥ kuto 'narthair yujyate vijitendriyaḥ",
    "GE07mbh_05_u:033.071a": "ṣaḍ ime ṣaṭsu jīvanti saptamo nopalabhyate",
    "GE07mbh_05_u:033.071c": "corāḥ pramatte jīvanti vyādhiteṣu cikitsakāḥ",
    "GE07mbh_05_u:033.072a": "pramadāḥ kāmayāneṣu yajamāneṣu yājakāḥ",
    "GE07mbh_05_u:033.072c": "rājā vivadamāneṣu nityaṃ mūrkheṣu paṇḍitāḥ",
    "GE07mbh_05_u:033.073a": "sapta doṣāḥ sadā rājñā hātavyā vyasanodayāḥ",
    "GE07mbh_05_u:033.073c": "prāyaśo yair vinaśyanti kṛtamūlāś ca pārthivāḥ",
    "GE07mbh_05_u:033.074a": "striyo 'kṣā mṛgayā pānaṃ vākpāruṣyaṃ ca pañcamam",
    "GE07mbh_05_u:033.074c": "mahac ca daṇḍapāruṣyam arthadūṣaṇam eva ca",
    "GE07mbh_05_u:033.075a": "aṣṭau pūrvanimittāni narasya vinaśiṣyataḥ",
    "GE07mbh_05_u:033.075c": "brāhmaṇān prathamaṃ dveṣṭi brāhmaṇaiś ca virudhyate",
    "GE07mbh_05_u:033.076a": "brāhmaṇasvāni cādatte brāhmaṇāṃś ca jighāṃsati",
    "GE07mbh_05_u:033.076c": "ramate nindayā caiṣāṃ praśaṃsāṃ nābhinandati",
    "GE07mbh_05_u:033.077a": "naitān smarati kṛtyeṣu yācitaś cābhyasūyati",
    "GE07mbh_05_u:033.077b-0185_01": "yasyaitāni nimittāni tasyāsan naḥ parābhavaḥ",
    "GE07mbh_05_u:033.077c": "etān doṣān naraḥ prājño buddhyā buddhvā vivarjayet",
    "GE07mbh_05_u:033.078a": "aṣṭāv imāni harṣasya navanītāni bhārata",
    "GE07mbh_05_u:033.078c": "vartamānāni dṛśyante tāny eva susukhāny api",
    "GE07mbh_05_u:033.079a": "samāgamaś ca sakhibhir mahāṃś caiva dhanāgamaḥ",
    "GE07mbh_05_u:033.079c": "putreṇa ca pariṣvaṅgaḥ saṃnipātaś ca maithune",
    "GE07mbh_05_u:033.080a": "samaye ca priyālāpaḥ svayūtheṣu ca saṃnatiḥ",
    "GE07mbh_05_u:033.080c": "abhipretasya lābhaś ca pūjā ca janasaṃsadi",
    "GE07mbh_05_u:033.081a": "navadvāram idaṃ veśma tristhūṇaṃ pañcasākṣikam",
    "GE07mbh_05_u:033.081c": "kṣetrajñādhiṣṭhitaṃ vidvān yo veda sa paraḥ kaviḥ",
    "GE07mbh_05_u:033.082a": "daśa dharmaṃ na jānanti dhṛtarāṣṭra nibodha tān",
    "GE07mbh_05_u:033.082c": "mattaḥ pramatta unmattaḥ śrāntaḥ kruddho bubhukṣitaḥ",
    "GE07mbh_05_u:033.083a": "tvaramāṇaś ca bhīruś ca lubdhaḥ kāmī ca te daśa",
    "GE07mbh_05_u:033.083c": "tasmād eteṣu bhāveṣu na prasajjeta paṇḍitaḥ",
    "GE07mbh_05_u:033.084a": "atraivodāharantīmam itihāsaṃ purātanam",
    "GE07mbh_05_u:033.084c": "putrārtham asurendreṇa gītaṃ caiva sudhanvanā",
    "GE07mbh_05_u:033.085a": "yaḥ kāmamanyū prajahāti rājā; pātre pratiṣṭhāpayate dhanaṃ ca",
    "GE07mbh_05_u:033.085c": "viśeṣavic chrutavān kṣiprakārī; taṃ sarvalokaḥ kurute pramāṇam",
    "GE07mbh_05_u:033.086a": "jānāti viśvāsayituṃ manuṣyān; vijñātadoṣeṣu dadhāti daṇḍam",
    "GE07mbh_05_u:033.086c": "jānāti mātrāṃ ca tathā kṣamāṃ ca; taṃ tādṛśaṃ śrīr juṣate samagrā",
    "GE07mbh_05_u:033.087a": "sudurbalaṃ nāvajānāti kaṃ cid; yukto ripuṃ sevate buddhipūrvam",
    "GE07mbh_05_u:033.087c": "na vigrahaṃ rocayate balasthaiḥ; kāle ca yo vikramate sa dhīraḥ",
    "GE07mbh_05_u:033.088a": "prāpyāpadaṃ na vyathate kadā cid; udyogam anvicchati cāpramattaḥ",
    "GE07mbh_05_u:033.088c": "duḥkhaṃ ca kāle sahate jitātmā; dhuraṃdharas tasya jitāḥ sapatnāḥ",
    "GE07mbh_05_u:033.089a": "anarthakaṃ vipravāsaṃ gṛhebhyaḥ; pāpaiḥ saṃdhiṃ paradārābhimarśam",
    "GE07mbh_05_u:033.089c": "dambhaṃ stainyaṃ paiśunaṃ madyapānaṃ; na sevate yaḥ sa sukhī sadaiva",
    "GE07mbh_05_u:033.090a": "na saṃrambheṇārabhate 'rthavargam; ākāritaḥ śaṃsati tathyam eva",
    "GE07mbh_05_u:033.090c": "na mātrārthe rocayate vivādaṃ; nāpūjitaḥ kupyati cāpy amūḍhaḥ",
    "GE07mbh_05_u:033.091a": "na yo 'bhyasūyaty anukampate ca; na durbalaḥ prātibhāvyaṃ karoti",
    "GE07mbh_05_u:033.091c": "nātyāha kiṃ cit kṣamate vivādaṃ; sarvatra tādṛg labhate praśaṃsām",
    "GE07mbh_05_u:033.092a": "yo noddhataṃ kurute jātu veṣaṃ; na pauruṣeṇāpi vikatthate 'nyān",
    "GE07mbh_05_u:033.092c": "na mūrcchitaḥ kaṭukāny āha kiṃ cit; priyaṃ sadā taṃ kurute jano 'pi",
    "GE07mbh_05_u:033.093a": "na vairam uddīpayati praśāntaṃ; na darpam ārohati nāstam eti",
    "GE07mbh_05_u:033.093c": "na durgato 'smīti karoti manyuṃ; tam āryaśīlaṃ param āhur agryam",
    "GE07mbh_05_u:033.094a": "na sve sukhe vai kurute praharṣaṃ; nānyasya duḥkhe bhavati pratītaḥ",
    "GE07mbh_05_u:033.094c": "dattvā na paścāt kurute 'nutāpaṃ; na katthate satpuruṣāryaśīlaḥ",
    "GE07mbh_05_u:033.095a": "deśācārān samayāñ jātidharmān; bubhūṣate yas tu parāvarajñaḥ",
    "GE07mbh_05_u:033.095c": "sa tatra tatrādhigataḥ sadaiva; mahājanasyādhipatyaṃ karoti",
    "GE07mbh_05_u:033.096a": "dambhaṃ mohaṃ matsaraṃ pāpakṛtyaṃ; rājadviṣṭaṃ paiśunaṃ pūgavairam",
    "GE07mbh_05_u:033.096c": "mattonmattair durjanaiś cāpi vādaṃ; yaḥ prajñāvān varjayet sa pradhānaḥ",
    "GE07mbh_05_u:033.097a": "damaṃ śaucaṃ daivataṃ maṅgalāni; prāyaścittaṃ vividhāṃl lokavādān",
    "GE07mbh_05_u:033.097c": "etāni yaḥ kurute naityakāni; tasyotthānaṃ devatā rādhayanti",
    "GE07mbh_05_u:033.098a": "samair vivāhaṃ kurute na hīnaiḥ; samaiḥ sakhyaṃ vyavahāraṃ kathāś ca",
    "GE07mbh_05_u:033.098c": "guṇair viśiṣṭāṃś ca purodadhāti; vipaścitas tasya nayāḥ sunītāḥ",
    "GE07mbh_05_u:033.099a": "mitaṃ bhuṅkte saṃvibhajyāśritebhyo; mitaṃ svapity amitaṃ karma kṛtvā",
    "GE07mbh_05_u:033.099c": "dadāty amitreṣv api yācitaḥ saṃs; tam ātmavantaṃ prajahaty anarthāḥ",
    "GE07mbh_05_u:033.100a": "cikīrṣitaṃ viprakṛtaṃ ca yasya; nānye janāḥ karma jānanti kiṃ cit",
    "GE07mbh_05_u:033.100c": "mantre gupte samyag anuṣṭhite ca; svalpo nāsya vyathate kaś cid arthaḥ",
    "GE07mbh_05_u:033.101a": "yaḥ sarvabhūtapraśame niviṣṭaḥ; satyo mṛdur dānakṛc chuddhabhāvaḥ",
    "GE07mbh_05_u:033.101c": "atīva saṃjñāyate jñātimadhye; mahāmaṇir jātya iva prasannaḥ",
    "GE07mbh_05_u:033.102a": "ya ātmanāpatrapate bhṛśaṃ naraḥ; sa sarvalokasya gurur bhavaty uta",
    "GE07mbh_05_u:033.102c": "anantatejāḥ sumanāḥ samāhitaḥ; svatejasā sūrya ivāvabhāsate",
    "GE07mbh_05_u:033.103a": "vane jātāḥ śāpadagdhasya rājñaḥ; pāṇḍoḥ putrāḥ pañca pañcendrakalpāḥ",
    "GE07mbh_05_u:033.103c": "tvayaiva bālā vardhitāḥ śikṣitāś ca; tavādeśaṃ pālayanty āmbikeya",
    "GE07mbh_05_u:033.104a": "pradāyaiṣām ucitaṃ tāta rājyaṃ; sukhī putraiḥ sahito modamānaḥ",
    "GE07mbh_05_u:033.104c": "na devānāṃ nāpi ca mānuṣāṇāṃ; bhaviṣyasi tvaṃ tarkaṇīyo narendra",
    "GE07mbh_05_u:034.001": "dhṛtarāṣṭra uvāca",
    "GE07mbh_05_u:034.001a": "jāgrato dahyamānasya yat kāryam anupaśyasi",
    "GE07mbh_05_u:034.001c": "tad brūhi tvaṃ hi nas tāta dharmārthakuśalaḥ śuciḥ",
    "GE07mbh_05_u:034.002a": "tvaṃ māṃ yathāvad vidura praśādhi; prajñāpūrvaṃ sarvam ajātaśatroḥ",
    "GE07mbh_05_u:034.002c": "yan manyase pathyam adīnasattva; śreyaskaraṃ brūhi tad vai kurūṇām",
    "GE07mbh_05_u:034.003a": "pāpāśaṅkī pāpam evānupaśyan; pṛcchāmi tvāṃ vyākulenātmanāham",
    "GE07mbh_05_u:034.003c": "kave tan me brūhi sarvaṃ yathāvan; manīṣitaṃ sarvam ajātaśatroḥ vidura uvāca",
    "GE07mbh_05_u:034.004-0186_01": "sulabhāḥ puruṣā rājan satataṃ priyavādinaḥ",
    "GE07mbh_05_u:034.004-0186_02": "apriyasya ca pathyasya vaktā śrotā ca durlabhaḥ",
    "GE07mbh_05_u:034.004a": "śubhaṃ vā yadi vā pāpaṃ dveṣyaṃ vā yadi vā priyam",
    "GE07mbh_05_u:034.004c": "apṛṣṭas tasya tad brūyād yasya necchet parābhavam",
    "GE07mbh_05_u:034.005a": "tasmād vakṣyāmi te rājan bhavam icchan kurūn prati",
    "GE07mbh_05_u:034.005c": "vacaḥ śreyaskaraṃ dharmyaṃ bruvatas tan nibodha me",
    "GE07mbh_05_u:034.006a": "mithyopetāni karmāṇi sidhyeyur yāni bhārata",
    "GE07mbh_05_u:034.006c": "anupāyaprayuktāni mā sma teṣu manaḥ kṛthāḥ",
    "GE07mbh_05_u:034.007a": "tathaiva yogavihitaṃ na sidhyet karma yan nṛpa",
    "GE07mbh_05_u:034.007c": "upāyayuktaṃ medhāvī na tatra glapayen manaḥ",
    "GE07mbh_05_u:034.008a": "anubandhān avekṣeta sānubandheṣu karmasu",
    "GE07mbh_05_u:034.008c": "saṃpradhārya ca kurvīta na vegena samācaret",
    "GE07mbh_05_u:034.009a": "anubandhaṃ ca saṃprekṣya vipākāṃś caiva karmaṇām",
    "GE07mbh_05_u:034.009c": "utthānam ātmanaś caiva dhīraḥ kurvīta vā na vā",
    "GE07mbh_05_u:034.010a": "yaḥ pramāṇaṃ na jānāti sthāne vṛddhau tathā kṣaye",
    "GE07mbh_05_u:034.010c": "kośe janapade daṇḍe na sa rājye 'vatiṣṭhate",
    "GE07mbh_05_u:034.011a": "yas tv etāni pramāṇāni yathoktāny anupaśyati",
    "GE07mbh_05_u:034.011c": "yukto dharmārthayor jñāne sa rājyam adhigacchati",
    "GE07mbh_05_u:034.012a": "na rājyaṃ prāptam ity eva vartitavyam asāṃpratam",
    "GE07mbh_05_u:034.012c": "śriyaṃ hy avinayo hanti jarā rūpam ivottamam",
    "GE07mbh_05_u:034.013a": "bhakṣyottamapraticchannaṃ matsyo baḍiśam āyasam",
    "GE07mbh_05_u:034.013c": "rūpābhipātī grasate nānubandham avekṣate",
    "GE07mbh_05_u:034.014a": "yac chakyaṃ grasituṃ grasyaṃ grastaṃ pariṇamec ca yat",
    "GE07mbh_05_u:034.014c": "hitaṃ ca pariṇāme yat tad adyaṃ bhūtim icchatā",
    "GE07mbh_05_u:034.015a": "vanaspater apakvāni phalāni pracinoti yaḥ",
    "GE07mbh_05_u:034.015c": "sa nāpnoti rasaṃ tebhyo bījaṃ cāsya vinaśyati",
    "GE07mbh_05_u:034.016a": "yas tu pakvam upādatte kāle pariṇataṃ phalam",
    "GE07mbh_05_u:034.016c": "phalād rasaṃ sa labhate bījāc caiva phalaṃ punaḥ",
    "GE07mbh_05_u:034.017a": "yathā madhu samādatte rakṣan puṣpāṇi ṣaṭpadaḥ",
    "GE07mbh_05_u:034.017c": "tadvad arthān manuṣyebhya ādadyād avihiṃsayā",
    "GE07mbh_05_u:034.018a": "puṣpaṃ puṣpaṃ vicinvīta mūlacchedaṃ na kārayet",
    "GE07mbh_05_u:034.018c": "mālākāra ivārāme na yathāṅgārakārakaḥ",
    "GE07mbh_05_u:034.019a": "kiṃ nu me syād idaṃ kṛtvā kiṃ nu me syād akurvataḥ",
    "GE07mbh_05_u:034.019c": "iti karmāṇi saṃcintya kuryād vā puruṣo na vā",
    "GE07mbh_05_u:034.020a": "anārabhyā bhavanty arthāḥ ke cin nityaṃ tathāgatāḥ",
    "GE07mbh_05_u:034.020c": "kṛtaḥ puruṣakāro 'pi bhaved yeṣu nirarthakaḥ",
    "GE07mbh_05_u:034.020d-0187_01": "anarthe caiva niratam arthe caiva parāṅmukham",
    "GE07mbh_05_u:034.021a": "kāṃś cid arthān naraḥ prājño laghumūlān mahāphalān",
    "GE07mbh_05_u:034.021c": "kṣipram ārabhate kartuṃ na vighnayati tādṛśān",
    "GE07mbh_05_u:034.022a": "ṛju paśyati yaḥ sarvaṃ cakṣuṣānupibann iva",
    "GE07mbh_05_u:034.022c": "āsīnam api tūṣṇīkam anurajyanti taṃ prajāḥ",
    "GE07mbh_05_u:034.022d-0188_01": "supuṣpitaḥ syād aphalaḥ phalitaḥ syād durāruhaḥ",
    "GE07mbh_05_u:034.022d-0188_02": "apakvaḥ pakvasaṃkāśo na tu śīryeta karhi cit",
    "GE07mbh_05_u:034.023a": "cakṣuṣā manasā vācā karmaṇā ca caturvidham",
    "GE07mbh_05_u:034.023c": "prasādayati lokaṃ yaḥ taṃ loko 'nuprasīdati",
    "GE07mbh_05_u:034.024a": "yasmāt trasyanti bhūtāni mṛgavyādhān mṛgā iva",
    "GE07mbh_05_u:034.024c": "sāgarāntām api mahīṃ labdhvā sa parihīyate",
    "GE07mbh_05_u:034.025a": "pitṛpaitāmahaṃ rājyaṃ prāptavān svena tejasā",
    "GE07mbh_05_u:034.025c": "vāyur abhram ivāsādya bhraṃśayaty anaye sthitaḥ",
    "GE07mbh_05_u:034.026a": "dharmam ācarato rājñaḥ sadbhiś caritam āditaḥ",
    "GE07mbh_05_u:034.026c": "vasudhā vasusaṃpūrṇā vardhate bhūtivardhanī",
    "GE07mbh_05_u:034.027a": "atha saṃtyajato dharmam adharmaṃ cānutiṣṭhataḥ",
    "GE07mbh_05_u:034.027c": "pratisaṃveṣṭate bhūmir agnau carmāhitaṃ yathā",
    "GE07mbh_05_u:034.028a": "ya eva yatnaḥ kriyate pararāṣṭrāvamardane",
    "GE07mbh_05_u:034.028c": "sa eva yatnaḥ kartavyaḥ svarāṣṭraparipālane",
    "GE07mbh_05_u:034.029a": "dharmeṇa rājyaṃ vindeta dharmeṇa paripālayet",
    "GE07mbh_05_u:034.029c": "dharmamūlāṃ śriyaṃ prāpya na jahāti na hīyate",
    "GE07mbh_05_u:034.030a": "apy unmattāt pralapato bālāc ca parisarpataḥ",
    "GE07mbh_05_u:034.030c": "sarvataḥ sāram ādadyād aśmabhya iva kāñcanam",
    "GE07mbh_05_u:034.031a": "suvyāhṛtāni sudhiyāṃ sukṛtāni tatas tataḥ",
    "GE07mbh_05_u:034.031c": "saṃcinvan dhīra āsīta śilāhārī śilaṃ yathā",
    "GE07mbh_05_u:034.032a": "gandhena gāvaḥ paśyanti vedaiḥ paśyanti brāhmaṇāḥ",
    "GE07mbh_05_u:034.032c": "cāraiḥ paśyanti rājānaś cakṣurbhyām itare janāḥ",
    "GE07mbh_05_u:034.033a": "bhūyāṃsaṃ labhate kleśaṃ yā gaur bhavati durduhā",
    "GE07mbh_05_u:034.033c": "atha yā suduhā rājan naiva tāṃ vinayanty api",
    "GE07mbh_05_u:034.034a": "yad ataptaṃ praṇamati na tat saṃtāpayanty api",
    "GE07mbh_05_u:034.034c": "yac ca svayaṃ nataṃ dāru na tat saṃnāmayanty api",
    "GE07mbh_05_u:034.035a": "etayopamayā dhīraḥ saṃnameta balīyase",
    "GE07mbh_05_u:034.035c": "indrāya sa praṇamate namate yo balīyase",
    "GE07mbh_05_u:034.036a": "parjanyanāthāḥ paśavo rājāno mitrabāndhavāḥ",
    "GE07mbh_05_u:034.036c": "patayo bāndhavāḥ strīṇāṃ brāhmaṇā vedabāndhavāḥ",
    "GE07mbh_05_u:034.037a": "satyena rakṣyate dharmo vidyā yogena rakṣyate",
    "GE07mbh_05_u:034.037c": "mṛjayā rakṣyate rūpaṃ kulaṃ vṛttena rakṣyate",
    "GE07mbh_05_u:034.038a": "mānena rakṣyate dhānyam aśvān rakṣaty anukramaḥ",
    "GE07mbh_05_u:034.038c": "abhīkṣṇadarśanād gāvaḥ striyo rakṣyāḥ kucelataḥ",
    "GE07mbh_05_u:034.039a": "na kulaṃ vṛttahīnasya pramāṇam iti me matiḥ",
    "GE07mbh_05_u:034.039c": "antyeṣv api hi jātānāṃ vṛttam eva viśiṣyate",
    "GE07mbh_05_u:034.040a": "ya īrṣyuḥ paravitteṣu rūpe vīrye kulānvaye",
    "GE07mbh_05_u:034.040c": "sukhe saubhāgyasatkāre tasya vyādhir anantakaḥ",
    "GE07mbh_05_u:034.041a": "akāryakaraṇād bhītaḥ kāryāṇāṃ ca vivarjanāt",
    "GE07mbh_05_u:034.041c": "akāle mantrabhedāc ca yena mādyen na tat pibet",
    "GE07mbh_05_u:034.042a": "vidyāmado dhanamadas tṛtīyo 'bhijano madaḥ",
    "GE07mbh_05_u:034.042c": "ete madāvaliptānām eta eva satāṃ damāḥ",
    "GE07mbh_05_u:034.043a": "asanto 'bhyarthitāḥ sadbhiḥ kiṃ cit kāryaṃ kadā cana",
    "GE07mbh_05_u:034.043b-0189_01": "tāvan na tasya sukṛtaṃ kiṃ cit kāryaṃ kadā cana",
    "GE07mbh_05_u:034.043c": "manyante santam ātmānam asantam api viśrutam",
    "GE07mbh_05_u:034.044a": "gatir ātmavatāṃ santaḥ santa eva satāṃ gatiḥ",
    "GE07mbh_05_u:034.044c": "asatāṃ ca gatiḥ santo na tv asantaḥ satāṃ gatiḥ",
    "GE07mbh_05_u:034.045a": "jitā sabhā vastravatā samāśā gomatā jitā",
    "GE07mbh_05_u:034.045c": "adhvā jito yānavatā sarvaṃ śīlavatā jitam",
    "GE07mbh_05_u:034.046a": "śīlaṃ pradhānaṃ puruṣe tad yasyeha praṇaśyati",
    "GE07mbh_05_u:034.046c": "na tasya jīvitenārtho na dhanena na bandhubhiḥ",
    "GE07mbh_05_u:034.047a": "āḍhyānāṃ māṃsaparamaṃ madhyānāṃ gorasottaram",
    "GE07mbh_05_u:034.047c": "lavaṇottaraṃ daridrāṇāṃ bhojanaṃ bharatarṣabha",
    "GE07mbh_05_u:034.048a": "saṃpannataram evānnaṃ daridrā bhuñjate sadā",
    "GE07mbh_05_u:034.048c": "kṣut svādutāṃ janayati sā cāḍhyeṣu sudurlabhā",
    "GE07mbh_05_u:034.049a": "prāyeṇa śrīmatāṃ loke bhoktuṃ śaktir na vidyate",
    "GE07mbh_05_u:034.049c": "daridrāṇāṃ tu rājendra api kāṣṭhaṃ hi jīryate",
    "GE07mbh_05_u:034.049d-0190_01": "yathā yathā mahat tantraṃ vistaraś ca yathā yathā",
    "GE07mbh_05_u:034.049d-0190_02": "tathā tathā mahad duḥkhaṃ sukhaṃ tu na tathā tathā",
    "GE07mbh_05_u:034.050a": "avṛttir bhayam antyānāṃ madhyānāṃ maraṇād bhayam",
    "GE07mbh_05_u:034.050c": "uttamānāṃ tu martyānām avamānāt paraṃ bhayam",
    "GE07mbh_05_u:034.051a": "aiśvaryamadapāpiṣṭhā madāḥ pānamadādayaḥ",
    "GE07mbh_05_u:034.051c": "aiśvaryamadamatto hi nāpatitvā vibudhyate",
    "GE07mbh_05_u:034.052a": "indriyair indriyārtheṣu vartamānair anigrahaiḥ",
    "GE07mbh_05_u:034.052c": "tair ayaṃ tāpyate loko nakṣatrāṇi grahair iva",
    "GE07mbh_05_u:034.053a": "yo jitaḥ pañcavargeṇa sahajenātmakarśinā",
    "GE07mbh_05_u:034.053c": "āpadas tasya vardhante śuklapakṣa ivoḍurāṭ",
    "GE07mbh_05_u:034.054a": "avijitya ya ātmānam amātyān vijigīṣate",
    "GE07mbh_05_u:034.054c": "amitrān vājitāmātyaḥ so 'vaśaḥ parihīyate",
    "GE07mbh_05_u:034.055a": "ātmānam eva prathamaṃ deśarūpeṇa yo jayet",
    "GE07mbh_05_u:034.055c": "tato 'mātyān amitrāṃś ca na moghaṃ vijigīṣate",
    "GE07mbh_05_u:034.056a": "vaśyendriyaṃ jitāmātyaṃ dhṛtadaṇḍaṃ vikāriṣu",
    "GE07mbh_05_u:034.056c": "parīkṣyakāriṇaṃ dhīram atyantaṃ śrīr niṣevate",
    "GE07mbh_05_u:034.057a": "rathaḥ śarīraṃ puruṣasya rājan; nātmā niyantendriyāṇy asya cāśvāḥ",
    "GE07mbh_05_u:034.057c": "tair apramattaḥ kuśalaḥ sadaśvair; dāntaiḥ sukhaṃ yāti rathīva dhīraḥ",
    "GE07mbh_05_u:034.058a": "etāny anigṛhītāni vyāpādayitum apy alam",
    "GE07mbh_05_u:034.058c": "avidheyā ivādāntā hayāḥ pathi kusārathim",
    "GE07mbh_05_u:034.059a": "anartham arthataḥ paśyann arthaṃ caivāpy anarthataḥ",
    "GE07mbh_05_u:034.059c": "indriyaiḥ prasṛto bālaḥ suduḥkhaṃ manyate sukham",
    "GE07mbh_05_u:034.060a": "dharmārthau yaḥ parityajya syād indriyavaśānugaḥ",
    "GE07mbh_05_u:034.060c": "śrīprāṇadhanadārebhya kṣipraṃ sa parihīyate",
    "GE07mbh_05_u:034.061a": "arthānām īśvaro yaḥ syād indriyāṇām anīśvaraḥ",
    "GE07mbh_05_u:034.061c": "indriyāṇām anaiśvaryād aiśvaryād bhraśyate hi saḥ",
    "GE07mbh_05_u:034.062a": "ātmanātmānam anvicchen manobuddhīndriyair yataiḥ",
    "GE07mbh_05_u:034.062c": "ātmaiva hy ātmano bandhur ātmaiva ripur ātmanaḥ",
    "GE07mbh_05_u:034.062d-0191_01": "bandhur ātmātmanas tasya yenaivātmātmanā jitaḥ",
    "GE07mbh_05_u:034.062d-0191_02": "sa eva niyato bandhuḥ sa eva niyato ripuḥ",
    "GE07mbh_05_u:034.063a": "kṣudrākṣeṇeva jālena jhaṣāv apihitāv ubhau",
    "GE07mbh_05_u:034.063c": "kāmaś ca rājan krodhaś ca tau prajñānaṃ vilumpataḥ",
    "GE07mbh_05_u:034.064a": "samavekṣyeha dharmārthau saṃbhārān yo 'dhigacchati",
    "GE07mbh_05_u:034.064c": "sa vai saṃbhṛtasaṃbhāraḥ satataṃ sukham edhate",
    "GE07mbh_05_u:034.065a": "yaḥ pañcābhyantarāñ śatrūn avijitya matikṣayān",
    "GE07mbh_05_u:034.065c": "jigīṣati ripūn anyān ripavo 'bhibhavanti tam",
    "GE07mbh_05_u:034.066a": "dṛśyante hi durātmāno vadhyamānāḥ svakarmabhiḥ",
    "GE07mbh_05_u:034.066c": "indriyāṇām anīśatvād rājāno rājyavibhramaiḥ",
    "GE07mbh_05_u:034.067a": "asaṃtyāgāt pāpakṛtām apāpāṃs; tulyo daṇḍaḥ spṛśate miśrabhāvāt",
    "GE07mbh_05_u:034.067c": "śuṣkeṇārdraṃ dahyate miśrabhāvāt; tasmāt pāpaiḥ saha saṃdhiṃ na kuryāt",
    "GE07mbh_05_u:034.068a": "nijān utpatataḥ śatrūn pañca pañcaprayojanān",
    "GE07mbh_05_u:034.068c": "yo mohān na nigṛhṇāti tam āpad grasate naram",
    "GE07mbh_05_u:034.069a": "anasūyārjavaṃ śaucaṃ saṃtoṣaḥ priyavāditā",
    "GE07mbh_05_u:034.069c": "damaḥ satyam anāyāso na bhavanti durātmanām",
    "GE07mbh_05_u:034.070a": "ātmajñānam anāyāsas titikṣā dharmanityatā",
    "GE07mbh_05_u:034.070c": "vāk caiva guptā dānaṃ ca naitāny antyeṣu bhārata",
    "GE07mbh_05_u:034.071a": "ākrośaparivādābhyāṃ vihiṃsanty abudhā budhān",
    "GE07mbh_05_u:034.071c": "vaktā pāpam upādatte kṣamamāṇo vimucyate",
    "GE07mbh_05_u:034.072a": "hiṃsā balam asādhūnāṃ rājñāṃ daṇḍavidhir balam",
    "GE07mbh_05_u:034.072c": "śuśrūṣā tu balaṃ strīṇāṃ kṣamā guṇavatāṃ balam",
    "GE07mbh_05_u:034.073a": "vāksaṃyamo hi nṛpate suduṣkaratamo mataḥ",
    "GE07mbh_05_u:034.073c": "arthavac ca vicitraṃ ca na śakyaṃ bahu bhāṣitum",
    "GE07mbh_05_u:034.074a": "abhyāvahati kalyāṇaṃ vividhā vāk subhāṣitā",
    "GE07mbh_05_u:034.074c": "saiva durbhāṣitā rājann anarthāyopapadyate",
    "GE07mbh_05_u:034.075a": "saṃrohati śarair viddhaṃ vanaṃ paraśunā hatam",
    "GE07mbh_05_u:034.075c": "vācā duruktaṃ bībhatsaṃ na saṃrohati vākkṣatam",
    "GE07mbh_05_u:034.076a": "karṇinālīkanārācā nirharanti śarīrataḥ",
    "GE07mbh_05_u:034.076c": "vākśalyas tu na nirhartuṃ śakyo hṛdiśayo hi saḥ",
    "GE07mbh_05_u:034.077a": "vāksāyakā vadanān niṣpatanti; yair āhataḥ śocati rātryahāni",
    "GE07mbh_05_u:034.077c": "parasya nāmarmasu te patanti; tān paṇḍito nāvasṛjet pareṣu",
    "GE07mbh_05_u:034.078a": "yasmai devāḥ prayacchanti puruṣāya parābhavam",
    "GE07mbh_05_u:034.078c": "buddhiṃ tasyāpakarṣanti so 'pācīnāni paśyati",
    "GE07mbh_05_u:034.079a": "buddhau kaluṣabhūtāyāṃ vināśe pratyupasthite",
    "GE07mbh_05_u:034.079c": "anayo nayasaṃkāśo hṛdayān nāpasarpati",
    "GE07mbh_05_u:034.079d-0192_01": "na devā yaṣṭim ādāya rakṣanti paśupālavat",
    "GE07mbh_05_u:034.079d-0192_02": "yaṃ hi rakṣitum icchanti buddhyā saṃyojayanti tam",
    "GE07mbh_05_u:034.080a": "seyaṃ buddhiḥ parītā te putrāṇāṃ tava bhārata",
    "GE07mbh_05_u:034.080c": "pāṇḍavānāṃ virodhena na cainām avabudhyase",
    "GE07mbh_05_u:034.081a": "rājā lakṣaṇasaṃpannas trailokyasyāpi yo bhavet",
    "GE07mbh_05_u:034.081c": "śiṣyas te śāsitā so 'stu dhṛtarāṣṭra yudhiṣṭhiraḥ",
    "GE07mbh_05_u:034.082a": "atīva sarvān putrāṃs te bhāgadheyapuraskṛtaḥ",
    "GE07mbh_05_u:034.082c": "tejasā prajñayā caiva yukto dharmārthatattvavit",
    "GE07mbh_05_u:034.083a": "ānṛśaṃsyād anukrośād yo 'sau dharmabhṛtāṃ varaḥ",
    "GE07mbh_05_u:034.083c": "gauravāt tava rājendra bahūn kleśāṃs titikṣati",
    "GE07mbh_05_u:035.001": "dhṛtarāṣṭra uvāca",
    "GE07mbh_05_u:035.001a": "brūhi bhūyo mahābuddhe dharmārthasahitaṃ vacaḥ",
    "GE07mbh_05_u:035.001c": "śṛṇvato nāsti me tṛptir vicitrāṇīha bhāṣase",
    "GE07mbh_05_u:035.002": "vidura uvāca",
    "GE07mbh_05_u:035.002a": "sarvatīrtheṣu vā snānaṃ sarvabhūteṣu cārjavam",
    "GE07mbh_05_u:035.002c": "ubhe ete same syātām ārjavaṃ vā viśiṣyate",
    "GE07mbh_05_u:035.003a": "ārjavaṃ pratipadyasva putreṣu satataṃ vibho",
    "GE07mbh_05_u:035.003c": "iha kīrtiṃ parāṃ prāpya pretya svargam avāpsyasi",
    "GE07mbh_05_u:035.004a": "yāvat kīrtir manuṣyasya puṇyā lokeṣu gīyate",
    "GE07mbh_05_u:035.004c": "tāvat sa puruṣavyāghra svargaloke mahīyate",
    "GE07mbh_05_u:035.005a": "atrāpy udāharantīmam itihāsaṃ purātanam",
    "GE07mbh_05_u:035.005c": "virocanasya saṃvādaṃ keśinyarthe sudhanvanā",
    "GE07mbh_05_u:035.005d-0193_01": "svayaṃvare sthitā kanyā keśinī nāma nāmataḥ",
    "GE07mbh_05_u:035.005d-0193_02": "rūpeṇāpratimā rājan viśiṣṭapatikāmyayā",
    "GE07mbh_05_u:035.005d-0193_03": "virocano 'tha daiteyas tadā tatrājagāma ha",
    "GE07mbh_05_u:035.005d-0193_04": "prāptum icchaṃs tatas tatra daityendraṃ prāha keśinī",
    "GE07mbh_05_u:035.006": "keśiny uvāca",
    "GE07mbh_05_u:035.006a": "kiṃ brāhmaṇāḥ svic chreyāṃso ditijāḥ svid virocana",
    "GE07mbh_05_u:035.006c": "atha kena sma paryaṅkaṃ sudhanvā nādhirohati",
    "GE07mbh_05_u:035.007": "virocana uvāca",
    "GE07mbh_05_u:035.007a": "prājāpatyā hi vai śreṣṭhā vayaṃ keśini sattamāḥ",
    "GE07mbh_05_u:035.007c": "asmākaṃ khalv ime lokāḥ ke devāḥ ke dvijātayaḥ",
    "GE07mbh_05_u:035.008": "keśiny uvāca",
    "GE07mbh_05_u:035.008a": "ihaivāssva pratīkṣāva upasthāne virocana",
    "GE07mbh_05_u:035.008c": "sudhanvā prātar āgantā paśyeyaṃ vāṃ samāgatau",
    "GE07mbh_05_u:035.009": "virocana uvāca",
    "GE07mbh_05_u:035.009a": "tathā bhadre kariṣyāmi yathā tvaṃ bhīru bhāṣase",
    "GE07mbh_05_u:035.009c": "sudhanvānaṃ ca māṃ caiva prātar draṣṭāsi saṃgatau",
    "GE07mbh_05_u:035.009d-0194_01": "atītāyāṃ ca śarvaryām udite sūryamaṇḍale",
    "GE07mbh_05_u:035.009d-0195_01": "athājagāma taṃ deśaṃ sudhanvā rājasattama",
    "GE07mbh_05_u:035.009d-0196_01": "virocano yatra vibho keśinyā sahitaḥ sthitaḥ",
    "GE07mbh_05_u:035.009d-0197_01": "sudhanvā ca samāgacchat prāhlādiṃ keśinīṃ tathā",
    "GE07mbh_05_u:035.009d-0197_02": "samāgataṃ dvijaṃ dṛṣṭvā keśinī bharatarṣabha",
    "GE07mbh_05_u:035.009d-0197_03": "pratyutthāyāsanaṃ tasmai pādyam arghyaṃ dadau punaḥ",
    "GE07mbh_05_u:035.009d-0198_01": "etasminn antare tatra sudhanvā pratyadṛśyata",
    "GE07mbh_05_u:035.009d-0198_02": "iti hovāca vacanaṃ virocanam anuttamam sudhanvovāca",
    "GE07mbh_05_u:035.010a": "anvālabhe hiraṇmayaṃ prāhrāde 'haṃ tavāsanam",
    "GE07mbh_05_u:035.010c": "ekatvam upasaṃpanno na tv āseyaṃ tvayā saha",
    "GE07mbh_05_u:035.011": "virocana uvāca",
    "GE07mbh_05_u:035.011a": "anvāharantu phalakaṃ kūrcaṃ vāpy atha vā bṛsīm",
    "GE07mbh_05_u:035.011b-0199_01": "na matto hy adhiko 'si tvaṃ guṇato janmato 'pi vā",
    "GE07mbh_05_u:035.011c": "sudhanvan na tvam arho 'si mayā saha samāsanam sudhanvovāca",
    "GE07mbh_05_u:035.012-0200_01": "pitāputrau sahāsītāṃ dvau viprau dvau ca pārthivau",
    "GE07mbh_05_u:035.012-0200_02": "dvau caiva vaiśyau śūdrau ca na tv anyāv itaretaraṃ",
    "GE07mbh_05_u:035.012a": "pitāpi te samāsīnam upāsītaiva mām adhaḥ",
    "GE07mbh_05_u:035.012c": "bālaḥ sukhaidhito gehe na tvaṃ kiṃ cana budhyase",
    "GE07mbh_05_u:035.013": "virocana uvāca",
    "GE07mbh_05_u:035.013a": "hiraṇyaṃ ca gavāśvaṃ ca yad vittam asureṣu naḥ",
    "GE07mbh_05_u:035.013c": "sudhanvan vipaṇe tena praśnaṃ pṛcchāva ye viduḥ sudhanvovāca",
    "GE07mbh_05_u:035.014a": "hiraṇyaṃ ca gavāśvaṃ ca tavaivāstu virocana",
    "GE07mbh_05_u:035.014c": "prāṇayos tu paṇaṃ kṛtvā praśnaṃ pṛcchāva ye viduḥ",
    "GE07mbh_05_u:035.015": "virocana uvāca",
    "GE07mbh_05_u:035.015a": "āvāṃ kutra gamiṣyāvaḥ prāṇayor vipaṇe kṛte",
    "GE07mbh_05_u:035.015c": "na hi deveṣv ahaṃ sthātā na manuṣyeṣu karhi cit sudhanvovāca",
    "GE07mbh_05_u:035.016a": "pitaraṃ te gamiṣyāvaḥ prāṇayor vipaṇe kṛte",
    "GE07mbh_05_u:035.016c": "putrasyāpi sa hetor hi prahrādo nānṛtaṃ vadet vidura uvāca",
    "GE07mbh_05_u:035.016d-0201_01": "evaṃ kṛtapaṇau kruddhau tatrābhijagmatus tadā",
    "GE07mbh_05_u:035.016d-0201_02": "virocanasudhanvānau prahrādo yatra tiṣṭhati",
    "GE07mbh_05_u:035.016d-0202_01": "ity uktvā jagmatus tau tu prahrādasya gṛhaṃ prati",
    "GE07mbh_05_u:035.016d-0202_02": "gatvā taṃ dadṛśus tatra daityānām īśvaraṃ tadā",
    "GE07mbh_05_u:035.016d-0202_03": "tāv āgatāv abhiprekṣya prahrādo vismitas tadā",
    "GE07mbh_05_u:035.016d-0202_04": "papracchāgamane hetuṃ ubhayor ditijas tataḥ",
    "GE07mbh_05_u:035.017": "prahrāda uvāca",
    "GE07mbh_05_u:035.017a": "imau tau saṃpradṛśyete yābhyāṃ na caritaṃ saha",
    "GE07mbh_05_u:035.017c": "āśīviṣāv iva kruddhāv ekamārgam ihāgatau",
    "GE07mbh_05_u:035.018a": "kiṃ vai sahaiva carato na purā carataḥ saha",
    "GE07mbh_05_u:035.018b-0203_01": "tat tvāṃ sudhanvan pṛcchāmi mā pṛṣṭam anṛtaṃ vadīḥ",
    "GE07mbh_05_u:035.018c": "virocanaitat pṛcchāmi kiṃ te sakhyaṃ sudhanvanā",
    "GE07mbh_05_u:035.019": "virocana uvāca",
    "GE07mbh_05_u:035.019a": "na me sudhanvanā sakhyaṃ prāṇayor vipaṇāvahe",
    "GE07mbh_05_u:035.019c": "prahrāda tat tvāṃ pṛcchāmi mā praśnam anṛtaṃ vadīḥ prahlādaḥ",
    "GE07mbh_05_u:035.019d-0204_01": "na kalmāṣo na kapilo na kṛṣṇo na ca lohitaḥ sudhanvā",
    "GE07mbh_05_u:035.019d-0204_02": "aṇīyān kṣuradhārāyāḥ ko dharmaṃ vaktum arhati",
    "GE07mbh_05_u:035.019d-0204_03": "yad yat tattvaṃ vakṣyasi tvaṃ yadi vā nāpi vakṣyasi",
    "GE07mbh_05_u:035.019d-0204_04": "prahlāda praśnam anaghaṃ mūrdhnā te viphaliṣyati",
    "GE07mbh_05_u:035.020": "prahrāda uvāca",
    "GE07mbh_05_u:035.020a": "udakaṃ madhuparkaṃ cāpy ānayantu sudhanvane",
    "GE07mbh_05_u:035.020c": "brahmann abhyarcanīyo 'si śvetā gauḥ pīvarīkṛtā sudhanvovāca",
    "GE07mbh_05_u:035.021a": "udakaṃ madhuparkaṃ ca patha evārpitaṃ mama",
    "GE07mbh_05_u:035.021c": "prahrāda tvaṃ tu nau praśnaṃ tathyaṃ prabrūhi pṛcchatoḥ",
    "GE07mbh_05_u:035.021d-0205_01": "kiṃ brāhmaṇāḥ svic chreyāṃsa utāho svid virocanaḥ",
    "GE07mbh_05_u:035.021d-0206_01": "satyaṃ prabrūhi daityendra satyaṃ hi paramaṃ tapaḥ",
    "GE07mbh_05_u:035.022": "prahrāda uvāca",
    "GE07mbh_05_u:035.022a": "putro vānyo bhavān brahman sākṣye caiva bhavet sthitaḥ",
    "GE07mbh_05_u:035.022c": "tayor vivadatoḥ praśnaṃ katham asmadvidho vadet viduraḥ",
    "GE07mbh_05_u:035.022d-0207_01": "ādityena sahāyāntaṃ prahlādo haṃsam abravīt prahlādaḥ",
    "GE07mbh_05_u:035.022d-0207_02": "dhṛtarāṣṭraṃ mahāprājñaṃ sarvajñaṃ priyadarśanam",
    "GE07mbh_05_u:035.022d-0207_03": "putravān yo bhaved brahman sākṣye cāpi bhavet sthitaḥ",
    "GE07mbh_05_u:035.022d-0207_04": "tayor vivadator haṃsa kathaṃ dharmaḥ pravartate sudhanvovāca",
    "GE07mbh_05_u:035.022d-0208_01": "gāṃ pradadyās tv aurasāya yad vānyat syāt priyaṃ dhanam",
    "GE07mbh_05_u:035.022d-0208_02": "dvayor vivadatos tathyaṃ vācyaṃ ca matimaṃs tvayā",
    "GE07mbh_05_u:035.023a": "atha yo naiva prabrūyāt satyaṃ vā yadi vānṛtam",
    "GE07mbh_05_u:035.023c": "etat sudhanvan pṛcchāmi durvivaktā sma kiṃ vaset haṃsaḥ",
    "GE07mbh_05_u:035.023d-0209_01": "pṛṣṭo dharmaṃ na vibrūyād gokarṇaśithilaṃ caran",
    "GE07mbh_05_u:035.023d-0209_02": "dharmād bhraśyati rājaṃs tu nāsya loko 'sti na prajāḥ",
    "GE07mbh_05_u:035.023d-0209_03": "dharma etān saṃrujati yathā nady anukūlajān",
    "GE07mbh_05_u:035.023d-0209_04": "ye dharmam anupaśyantas tūṣṇīṃ dhyāyanta āsate",
    "GE07mbh_05_u:035.023d-0209_05": "śreṣṭho 'rdhaṃ tu haret tatra bhavet pādaś ca kartari",
    "GE07mbh_05_u:035.023d-0209_06": "pādas teṣu sabhāsatsu yatra nindyo na nindyate",
    "GE07mbh_05_u:035.023d-0209_07": "anenā bhavati śreṣṭho mucyante ca sabhāsadaḥ",
    "GE07mbh_05_u:035.023d-0209_08": "kartāram eno gacchec ca nindyo yatra hi nindyate 05,035.023d*0209_08",
    "GE07mbh_05_u:035.023d-0209_09": "mohād vā caiva kāmād vā mithyāvādaṃ yadi bruvan",
    "GE07mbh_05_u:035.023d-0209_10": "dhṛtarāṣṭra tvāṃ pṛcchāmi durvivaktā tu kāṃ vaset sudhanvovāca",
    "GE07mbh_05_u:035.024a": "yāṃ rātrim adhivinnā strī yāṃ caivākṣaparājitaḥ",
    "GE07mbh_05_u:035.024c": "yāṃ ca bhārābhitaptāṅgo durvivaktā sma tāṃ vaset",
    "GE07mbh_05_u:035.025a": "nagare pratiruddhaḥ san bahirdvāre bubhukṣitaḥ",
    "GE07mbh_05_u:035.025c": "amitrān bhūyasaḥ paśyan durvivaktā sma tāṃ vaset",
    "GE07mbh_05_u:035.025d-0210_01": "yāṃ ca rātrim abhidrugdho yāṃ ca mitre priye mṛte",
    "GE07mbh_05_u:035.025d-0210_02": "sarvasvena ca yo hīno durvivaktā tu tāṃ vaset",
    "GE07mbh_05_u:035.026a": "pañca paśvanṛte hanti daśa hanti gavānṛte",
    "GE07mbh_05_u:035.026c": "śatam aśvānṛte hanti sahasraṃ puruṣānṛte",
    "GE07mbh_05_u:035.027a": "hanti jātān ajātāṃś ca hiraṇyārthe 'nṛtaṃ vadan",
    "GE07mbh_05_u:035.027c": "sarvaṃ bhūmyanṛte hanti mā sma bhūmyanṛtaṃ vadīḥ",
    "GE07mbh_05_u:035.028": "prahrāda uvāca",
    "GE07mbh_05_u:035.028a": "mattaḥ śreyān aṅgirā vai sudhanvā tvad virocana",
    "GE07mbh_05_u:035.028c": "mātāsya śreyasī mātus tasmāt tvaṃ tena vai jitaḥ",
    "GE07mbh_05_u:035.029a": "virocana sudhanvāyaṃ prāṇānām īśvaras tava",
    "GE07mbh_05_u:035.029c": "sudhanvan punar icchāmi tvayā dattaṃ virocanam sudhanvovāca",
    "GE07mbh_05_u:035.030a": "yad dharmam avṛṇīthās tvaṃ na kāmād anṛtaṃ vadīḥ",
    "GE07mbh_05_u:035.030c": "punar dadāmi te tasmāt putraṃ prahrāda durlabham",
    "GE07mbh_05_u:035.031a": "eṣa prahrāda putras te mayā datto virocanaḥ",
    "GE07mbh_05_u:035.031c": "pādaprakṣālanaṃ kuryāt kumāryāḥ saṃnidhau mama",
    "GE07mbh_05_u:035.032": "vidura uvāca",
    "GE07mbh_05_u:035.032a": "tasmād rājendra bhūmyarthe nānṛtaṃ vaktum arhasi",
    "GE07mbh_05_u:035.032c": "mā gamaḥ sasutāmātyo 'tyayaṃ putrān anubhraman",
    "GE07mbh_05_u:035.033a": "na devā yaṣṭim ādāya rakṣanti paśupālavat",
    "GE07mbh_05_u:035.033c": "yaṃ tu rakṣitum icchanti buddhyā saṃvibhajanti tam",
    "GE07mbh_05_u:035.034a": "yathā yathā hi puruṣaḥ kalyāṇe kurute manaḥ",
    "GE07mbh_05_u:035.034c": "tathā tathāsya sarvārthāḥ sidhyante nātra saṃśayaḥ",
    "GE07mbh_05_u:035.035a": "na chandāṃsi vṛjināt tārayanti; māyāvinaṃ māyayā vartamānam",
    "GE07mbh_05_u:035.035c": "nīḍaṃ śakuntā iva jātapakṣāś; chandāṃsy enaṃ prajahaty antakāle",
    "GE07mbh_05_u:035.036a": "mattāpānaṃ kalahaṃ pūgavairaṃ; bhāryāpatyor antaraṃ jñātibhedam",
    "GE07mbh_05_u:035.036c": "rājadviṣṭaṃ strīpumāṃsor vivādaṃ; varjyāny āhur yaś ca panthāḥ praduṣṭaḥ",
    "GE07mbh_05_u:035.037a": "sāmudrikaṃ vaṇijaṃ corapūrvaṃ; śalākadhūrtaṃ ca cikitsakaṃ ca",
    "GE07mbh_05_u:035.037c": "ariṃ ca mitraṃ ca kuśīlavaṃ ca; naitān sākṣyeṣv adhikurvīta sapta",
    "GE07mbh_05_u:035.038a": "mānāgnihotram uta mānamaunaṃ; mānenādhītam uta mānayajñaḥ",
    "GE07mbh_05_u:035.038c": "etāni catvāry abhayaṃkarāṇi; bhayaṃ prayacchanty ayathākṛtāni",
    "GE07mbh_05_u:035.039a": "agāradāhī garadaḥ kuṇḍāśī somavikrayī",
    "GE07mbh_05_u:035.039c": "parvakāraś ca sūcī ca mitradhruk pāradārikaḥ",
    "GE07mbh_05_u:035.040a": "bhrūṇahā gurutalpī ca yaś ca syāt pānapo dvijaḥ",
    "GE07mbh_05_u:035.040c": "atitīkṣṇaś ca kākaś ca nāstiko vedanindakaḥ",
    "GE07mbh_05_u:035.041a": "sruvapragrahaṇo vrātyaḥ kīnāśaś cārthavān api",
    "GE07mbh_05_u:035.041c": "rakṣety uktaś ca yo hiṃsyāt sarve brahmahaṇaiḥ samāḥ",
    "GE07mbh_05_u:035.042a": "tṛṇolkayā jñāyate jātarūpaṃ; yuge bhadro vyavahāreṇa sādhuḥ",
    "GE07mbh_05_u:035.042c": "śūro bhayeṣv arthakṛcchreṣu dhīraḥ; kṛcchrāsv āpatsu suhṛdaś cārayaś ca",
    "GE07mbh_05_u:035.043a": "jarā rūpaṃ harati hi dhairyam āśā; mṛtyuḥ prāṇān dharmacaryām asūyā",
    "GE07mbh_05_u:035.043c": "krodhaḥ śriyaṃ śīlam anāryasevā; hriyaṃ kāmaḥ sarvam evābhimānaḥ",
    "GE07mbh_05_u:035.043d-0211_01": "na krodhino 'rtho na nṛśaṃsasya mitraṃ",
    "GE07mbh_05_u:035.043d-0211_02": "krūrasya na strī sukhino na vidyā",
    "GE07mbh_05_u:035.043d-0211_03": "na kāmino hrīr alasasya kośaḥ",
    "GE07mbh_05_u:035.043d-0211_04": "sarvaṃ tu na syād anavasthitasya",
    "GE07mbh_05_u:035.044a": "śrīr maṅgalāt prabhavati prāgalbhyāt saṃpravardhate",
    "GE07mbh_05_u:035.044c": "dākṣyāt tu kurute mūlaṃ saṃyamāt pratitiṣṭhati",
    "GE07mbh_05_u:035.045a": "aṣṭau guṇāḥ puruṣaṃ dīpayanti; prajñā ca kaulyaṃ ca damaḥ śrutaṃ ca",
    "GE07mbh_05_u:035.045c": "parākramaś cābahubhāṣitā ca; dānaṃ yathāśakti kṛtajñatā ca",
    "GE07mbh_05_u:035.046a": "etān guṇāṃs tāta mahānubhāvān; eko guṇaḥ saṃśrayate prasahya",
    "GE07mbh_05_u:035.046c": "rājā yadā satkurute manuṣyaṃ; sarvān guṇān eṣa guṇo 'tibhāti",
    "GE07mbh_05_u:035.047a": "aṣṭau nṛpemāni manuṣyaloke; svargasya lokasya nidarśanāni",
    "GE07mbh_05_u:035.047c": "catvāry eṣām anvavetāni sadbhiś; catvāry eṣām anvavayanti santaḥ",
    "GE07mbh_05_u:035.048a": "yajño dānam adhyayanaṃ tapaś ca; catvāry etāny anvavetāni sadbhiḥ",
    "GE07mbh_05_u:035.048c": "damaḥ satyam ārjavam ānṛśaṃsyaṃ; catvāry etāny anvavayanti santaḥ",
    "GE07mbh_05_u:035.048d-0212_01": "ijyādhyayanadānāni tapaḥ satyaṃ kṣamā ghṛṇā",
    "GE07mbh_05_u:035.048d-0212_02": "alobha iti mārgo 'yaṃ dharmasyāṣṭavidhaḥ smṛtaḥ",
    "GE07mbh_05_u:035.048d-0213_01": "tatra pūrvacaturvargo dambhārtham api sevyate",
    "GE07mbh_05_u:035.048d-0213_02": "uttaras tu caturvargo nāmahātmasu tiṣṭhati",
    "GE07mbh_05_u:035.049a": "na sā sabhā yatra na santi vṛddhā; na te vṛddhā ye na vadanti dharmam",
    "GE07mbh_05_u:035.049c": "nāsau dharmo yatra na satyam asti; na tat satyaṃ yac chalenānuviddham",
    "GE07mbh_05_u:035.050a": "satyaṃ rūpaṃ śrutaṃ vidyā kaulyaṃ śīlaṃ balaṃ dhanam",
    "GE07mbh_05_u:035.050c": "śauryaṃ ca citrabhāṣyaṃ ca daśa saṃsargayonayaḥ",
    "GE07mbh_05_u:035.050d-0214_01": "atha yo naiva vibrūyān na satyaṃ nānṛtaṃ vadet",
    "GE07mbh_05_u:035.050d-0214_02": "ye dharmam abhyasūyantas tūṣṇīṃ dhyāyanta āsate",
    "GE07mbh_05_u:035.050d-0214_03": "śreṣṭhaḥ pādaṃ haret tatra bhavet pādaś ca kartari",
    "GE07mbh_05_u:035.050d-0214_04": "pādas teṣu sabhāsatsu yatra nindyo na nindyate",
    "GE07mbh_05_u:035.050d-0214_05": "anenāḥ śreṣṭho bhavati pramucyante sabhāsadaḥ",
    "GE07mbh_05_u:035.050d-0214_06": "eno gacchati kartāraṃ nindārho yatra nindyate",
    "GE07mbh_05_u:035.051a": "pāpaṃ kurvan pāpakīrtiḥ pāpam evāśnute phalam",
    "GE07mbh_05_u:035.051c": "puṇyaṃ kurvan puṇyakīrtiḥ puṇyam evāśnute phalam",
    "GE07mbh_05_u:035.051d-0215_01": "tasmāt pāpaṃ na kurvīta puruṣaḥ śaṃsitavrataḥ",
    "GE07mbh_05_u:035.052a": "pāpaṃ prajñāṃ nāśayati kriyamāṇaṃ punaḥ punaḥ",
    "GE07mbh_05_u:035.052c": "naṣṭaprajñaḥ pāpam eva nityam ārabhate naraḥ",
    "GE07mbh_05_u:035.053a": "puṇyaṃ prajñāṃ vardhayati kriyamāṇaṃ punaḥ punaḥ",
    "GE07mbh_05_u:035.053c": "vṛddhaprajñaḥ puṇyam eva nityam ārabhate naraḥ",
    "GE07mbh_05_u:035.053d-0216_01": "puṇyaṃ kurvan puṇyakīrtiḥ puṇyaṃ sthānaṃ sma gacchati",
    "GE07mbh_05_u:035.053d-0217_01": "tasmāt puṇyaṃ niṣeveta puruṣaḥ susamāhitaḥ",
    "GE07mbh_05_u:035.054a": "asūyako dandaśūko niṣṭhuro vairakṛn naraḥ",
    "GE07mbh_05_u:035.054c": "sa kṛcchraṃ mahad āpnoti nacirāt pāpam ācaran",
    "GE07mbh_05_u:035.055a": "anasūyaḥ kṛtaprajñaḥ śobhanāny ācaran sadā",
    "GE07mbh_05_u:035.055b-0218_01": "pūjāṃ ca mahatīṃ prāpya sa sarvatra virocate",
    "GE07mbh_05_u:035.055c": "akṛcchrāt sukham āpnoti sarvatra ca virājate",
    "GE07mbh_05_u:035.056a": "prajñām evāgamayati yaḥ prājñebhyaḥ sa paṇḍitaḥ",
    "GE07mbh_05_u:035.056c": "prājño hy avāpya dharmārthau śaknoti sukham edhitum",
    "GE07mbh_05_u:035.057a": "divasenaiva tat kuryād yena rātrau sukhaṃ vaset",
    "GE07mbh_05_u:035.057c": "aṣṭamāsena tat kuryād yena varṣāḥ sukhaṃ vaset",
    "GE07mbh_05_u:035.058a": "pūrve vayasi tat kuryād yena vṛddhaḥ sukhaṃ vaset",
    "GE07mbh_05_u:035.058c": "yāvajjīvena tat kuryād yena pretya sukhaṃ vaset",
    "GE07mbh_05_u:035.059a": "jīrṇam annaṃ praśaṃsanti bhāryāṃ ca gatayauvanām",
    "GE07mbh_05_u:035.059c": "śūraṃ vigatasaṃgrāmaṃ gatapāraṃ tapasvinam",
    "GE07mbh_05_u:035.060a": "dhanenādharmalabdhena yac chidram apidhīyate",
    "GE07mbh_05_u:035.060c": "asaṃvṛtaṃ tad bhavati tato 'nyad avadīryate",
    "GE07mbh_05_u:035.061a": "gurur ātmavatāṃ śāstā śāstā rājā durātmanām",
    "GE07mbh_05_u:035.061c": "atha pracchannapāpānāṃ śāstā vaivasvato yamaḥ",
    "GE07mbh_05_u:035.062a": "ṛṣīṇāṃ ca nadīnāṃ ca kulānāṃ ca mahātmanām",
    "GE07mbh_05_u:035.062c": "prabhavo nādhigantavyaḥ strīṇāṃ duścaritasya ca",
    "GE07mbh_05_u:035.063a": "dvijātipūjābhirato dātā jñātiṣu cārjavī",
    "GE07mbh_05_u:035.063c": "kṣatriyaḥ svargabhāg rājaṃś ciraṃ pālayate mahīm",
    "GE07mbh_05_u:035.064a": "suvarṇapuṣpāṃ pṛthivīṃ cinvanti puruṣās trayaḥ",
    "GE07mbh_05_u:035.064c": "śūraś ca kṛtavidyaś ca yaś ca jānāti sevitum",
    "GE07mbh_05_u:035.065a": "buddhiśreṣṭhāni karmāṇi bāhumadhyāni bhārata",
    "GE07mbh_05_u:035.065c": "tāni jaṅghājaghanyāni bhārapratyavarāṇi ca",
    "GE07mbh_05_u:035.066a": "duryodhane ca śakunau mūḍhe duḥśāsane tathā",
    "GE07mbh_05_u:035.066c": "karṇe caiśvaryam ādhāya kathaṃ tvaṃ bhūtim icchasi",
    "GE07mbh_05_u:035.067a": "sarvair guṇair upetāś ca pāṇḍavā bharatarṣabha",
    "GE07mbh_05_u:035.067c": "pitṛvat tvayi vartante teṣu vartasva putravat",
    "GE07mbh_05_u:036.001": "vidura uvāca",
    "GE07mbh_05_u:036.001a": "atraivodāharantīmam itihāsaṃ purātanam",
    "GE07mbh_05_u:036.001c": "ātreyasya ca saṃvādaṃ sādhyānāṃ ceti naḥ śrutam",
    "GE07mbh_05_u:036.002a": "carantaṃ haṃsarūpeṇa maharṣiṃ saṃśitavratam",
    "GE07mbh_05_u:036.002c": "sādhyā devā mahāprājñaṃ paryapṛcchanta vai purā",
    "GE07mbh_05_u:036.003a": "sādhyā devā vayam asmo maharṣe; dṛṣṭvā bhavantaṃ na śaknumo 'numātum",
    "GE07mbh_05_u:036.003c": "śrutena dhīro buddhimāṃs tvaṃ mato naḥ; kāvyāṃ vācaṃ vaktum arhasy udārām",
    "GE07mbh_05_u:036.004": "haṃsa uvāca",
    "GE07mbh_05_u:036.004a": "etat kāryam amarāḥ saṃśrutaṃ me; dhṛtiḥ śamaḥ satyadharmānuvṛttiḥ",
    "GE07mbh_05_u:036.004c": "granthiṃ vinīya hṛdayasya sarvaṃ; priyāpriye cātmavaśaṃ nayīta",
    "GE07mbh_05_u:036.005a": "ākruśyamāno nākrośen manyur eva titikṣitaḥ",
    "GE07mbh_05_u:036.005b-0219_01": "punāti hy ātmanātmānaṃ sukṛtaṃ cāsya vindati",
    "GE07mbh_05_u:036.005c": "ākroṣṭāraṃ nirdahati sukṛtaṃ cāsya vindati",
    "GE07mbh_05_u:036.006a": "nākrośī syān nāvamānī parasya; mitradrohī nota nīcopasevī",
    "GE07mbh_05_u:036.006c": "na cātimānī na ca hīnavṛtto; rūkṣāṃ vācaṃ ruśatīṃ varjayīta",
    "GE07mbh_05_u:036.007a": "marmāṇy asthīni hṛdayaṃ tathāsūn; ghorā vāco nirdahantīha puṃsām",
    "GE07mbh_05_u:036.007c": "tasmād vācaṃ ruśatīṃ rūkṣarūpāṃ; dharmārāmo nityaśo varjayīta",
    "GE07mbh_05_u:036.008a": "aruṃtudaṃ paruṣaṃ rūkṣavācaṃ; vākkaṇṭakair vitudantaṃ manuṣyān",
    "GE07mbh_05_u:036.008c": "vidyād alakṣmīkatamaṃ janānāṃ; mukhe nibaddhāṃ nirṛtiṃ vahantam",
    "GE07mbh_05_u:036.009a": "paraś ced enam adhividhyeta bāṇair; bhṛśaṃ sutīkṣṇair analārkadīptaiḥ",
    "GE07mbh_05_u:036.009c": "viricyamāno 'py atiricyamāno; vidyāt kaviḥ sukṛtaṃ me dadhāti",
    "GE07mbh_05_u:036.010a": "yadi santaṃ sevate yady asantaṃ; tapasvinaṃ yadi vā stenam eva",
    "GE07mbh_05_u:036.010c": "vāso yathā raṅgavaśaṃ prayāti; tathā sa teṣāṃ vaśam abhyupaiti",
    "GE07mbh_05_u:036.011a": "vādaṃ tu yo na pravaden na vādayed; yo nāhataḥ pratihanyān na ghātayet",
    "GE07mbh_05_u:036.011c": "yo hantukāmasya na pāpam icchet; tasmai devāḥ spṛhayanty āgatāya",
    "GE07mbh_05_u:036.012a": "avyāhṛtaṃ vyāhṛtāc chreya āhuḥ; satyaṃ vaded vyāhṛtaṃ tad dvitīyam",
    "GE07mbh_05_u:036.012c": "priyaṃ vaded vyāhṛtaṃ tat tṛtīyaṃ; dharmyaṃ vaded vyāhṛtaṃ tac caturtham",
    "GE07mbh_05_u:036.013a": "yādṛśaiḥ saṃvivadate yādṛśāṃś copasevate",
    "GE07mbh_05_u:036.013c": "yādṛg icchec ca bhavituṃ tādṛg bhavati pūruṣaḥ",
    "GE07mbh_05_u:036.014a": "yato yato nivartate tatas tato vimucyate",
    "GE07mbh_05_u:036.014c": "nivartanād dhi sarvato na vetti duḥkham aṇv api",
    "GE07mbh_05_u:036.015a": "na jīyate nota jigīṣate 'nyān; na vairakṛc cāpratighātakaś ca",
    "GE07mbh_05_u:036.015c": "nindāpraśaṃsāsu samasvabhāvo; na śocate hṛṣyati naiva cāyam",
    "GE07mbh_05_u:036.016a": "bhāvam icchati sarvasya nābhāve kurute matim",
    "GE07mbh_05_u:036.016c": "satyavādī mṛdur dānto yaḥ sa uttamapūruṣaḥ",
    "GE07mbh_05_u:036.017a": "nānarthakaṃ sāntvayati pratijñāya dadāti ca",
    "GE07mbh_05_u:036.017c": "rāddhāparāddhe jānāti yaḥ sa madhyamapūruṣaḥ",
    "GE07mbh_05_u:036.018a": "duḥśāsanas tūpahantā na śāstā; nāvartate manyuvaśāt kṛtaghnaḥ",
    "GE07mbh_05_u:036.018c": "na kasya cin mitram atho durātmā; kalāś caitā adhamasyeha puṃsaḥ",
    "GE07mbh_05_u:036.019a": "na śraddadhāti kalyāṇaṃ parebhyo 'py ātmaśaṅkitaḥ",
    "GE07mbh_05_u:036.019c": "nirākaroti mitrāṇi yo vai so 'dhamapūruṣaḥ",
    "GE07mbh_05_u:036.020a": "uttamān eva seveta prāpte kāle tu madhyamān",
    "GE07mbh_05_u:036.020c": "adhamāṃs tu na seveta ya icchec chreya ātmanaḥ",
    "GE07mbh_05_u:036.021a": "prāpnoti vai vittam asadbalena; nityotthānāt prajñayā pauruṣeṇa",
    "GE07mbh_05_u:036.021c": "na tv eva samyag labhate praśaṃsāṃ; na vṛttam āpnoti mahākulānām",
    "GE07mbh_05_u:036.022": "dhṛtarāṣṭra uvāca",
    "GE07mbh_05_u:036.022a": "mahākulānāṃ spṛhayanti devā; dharmārthavṛddhāś ca bahuśrutāś ca",
    "GE07mbh_05_u:036.022c": "pṛcchāmi tvāṃ vidura praśnam etaṃ; bhavanti vai kāni mahākulāni",
    "GE07mbh_05_u:036.023": "vidura uvāca",
    "GE07mbh_05_u:036.023a": "tapo damo brahmavit tvaṃ vitānāḥ; puṇyā vivāhāḥ satatānnadānam",
    "GE07mbh_05_u:036.023c": "yeṣv evaite sapta guṇā bhavanti; samyag vṛttās tāni mahākulāni",
    "GE07mbh_05_u:036.024a": "yeṣāṃ na vṛttaṃ vyathate na yonir; vṛttaprasādena caranti dharmam",
    "GE07mbh_05_u:036.024c": "ye kīrtim icchanti kule viśiṣṭāṃ; tyaktānṛtās tāni mahākulāni",
    "GE07mbh_05_u:036.025a": "anijyayāvivāhaiś ca vedasyotsādanena ca",
    "GE07mbh_05_u:036.025c": "kulāny akulatāṃ yānti dharmasyātikrameṇa ca",
    "GE07mbh_05_u:036.026a": "devadravyavināśena brahmasvaharaṇena ca",
    "GE07mbh_05_u:036.026c": "kulāny akulatāṃ yānti brāhmaṇātikrameṇa ca",
    "GE07mbh_05_u:036.027a": "brāhmaṇānāṃ paribhavāt parivādāc ca bhārata",
    "GE07mbh_05_u:036.027c": "kulāny akulatāṃ yānti nyāsāpaharaṇena ca",
    "GE07mbh_05_u:036.028a": "kulāni samupetāni gobhiḥ puruṣato 'śvataḥ",
    "GE07mbh_05_u:036.028c": "kulasaṃkhyāṃ na gacchanti yāni hīnāni vṛttataḥ",
    "GE07mbh_05_u:036.029a": "vṛttatas tv avihīnāni kulāny alpadhanāny api",
    "GE07mbh_05_u:036.029c": "kulasaṃkhyāṃ tu gacchanti karṣanti ca mahad yaśaḥ",
    "GE07mbh_05_u:036.029d-0220_01": "vṛttaṃ yatnena saṃrakṣed vittam eti ca yāti ca",
    "GE07mbh_05_u:036.029d-0220_02": "akṣīṇo vittataḥ kṣīṇo vṛttatas tu hato hataḥ",
    "GE07mbh_05_u:036.029d-0220_03": "gobhiḥ paśubhir aśvaiś ca kṛṣyā ca susamṛddhayā",
    "GE07mbh_05_u:036.029d-0220_04": "kulāni na prarohanti yāni hīnāni vṛttataḥ",
    "GE07mbh_05_u:036.030a": "mā naḥ kule vairakṛt kaś cid astu; rājāmātyo mā parasvāpahārī",
    "GE07mbh_05_u:036.030c": "mitradrohī naikṛtiko 'nṛtī vā; pūrvāśī vā pitṛdevātithibhyaḥ",
    "GE07mbh_05_u:036.031a": "yaś ca no brāhmaṇaṃ hanyād yaś ca no brāhmaṇān dviṣet",
    "GE07mbh_05_u:036.031c": "na naḥ sa samitiṃ gacched yaś ca no nirvapet kṛṣim",
    "GE07mbh_05_u:036.032a": "tṛṇāni bhūmir udakaṃ vāk caturthī ca sūnṛtā",
    "GE07mbh_05_u:036.032c": "satām etāni geheṣu nocchidyante kadā cana",
    "GE07mbh_05_u:036.033a": "śraddhayā parayā rājann upanītāni satkṛtim",
    "GE07mbh_05_u:036.033c": "pravṛttāni mahāprājña dharmiṇāṃ puṇyakarmaṇām",
    "GE07mbh_05_u:036.034a": "sūkṣmo 'pi bhāraṃ nṛpate syandano vai; śakto voḍhuṃ na tathānye mahījāḥ",
    "GE07mbh_05_u:036.034c": "evaṃ yuktā bhārasahā bhavanti; mahākulīnā na tathānye manuṣyāḥ",
    "GE07mbh_05_u:036.035a": "na tan mitraṃ yasya kopād bibheti; yad vā mitraṃ śaṅkitenopacaryam",
    "GE07mbh_05_u:036.035c": "yasmin mitre pitarīvāśvasīta; tad vai mitraṃ saṃgatānītarāṇi",
    "GE07mbh_05_u:036.036a": "yadi ced apy asaṃbandho mitrabhāvena vartate",
    "GE07mbh_05_u:036.036c": "sa eva bandhus tan mitraṃ sā gatis tatparāyaṇam",
    "GE07mbh_05_u:036.037a": "calacittasya vai puṃso vṛddhān anupasevataḥ",
    "GE07mbh_05_u:036.037c": "pāriplavamater nityam adhruvo mitrasaṃgrahaḥ",
    "GE07mbh_05_u:036.038a": "calacittam anātmānam indriyāṇāṃ vaśānugam",
    "GE07mbh_05_u:036.038c": "arthāḥ samativartante haṃsāḥ śuṣkaṃ saro yathā",
    "GE07mbh_05_u:036.039a": "akasmād eva kupyanti prasīdanty animittataḥ",
    "GE07mbh_05_u:036.039c": "śīlam etad asādhūnām abhraṃ pāriplavaṃ yathā",
    "GE07mbh_05_u:036.040a": "satkṛtāś ca kṛtārthāś ca mitrāṇāṃ na bhavanti ye",
    "GE07mbh_05_u:036.040c": "tān mṛtān api kravyādāḥ kṛtaghnān nopabhuñjate",
    "GE07mbh_05_u:036.041a": "arthayed eva mitrāṇi sati vāsati vā dhane",
    "GE07mbh_05_u:036.041c": "nānarthayan vijānāti mitrāṇāṃ sāraphalgutām",
    "GE07mbh_05_u:036.042a": "saṃtāpād bhraśyate rūpaṃ saṃtāpād bhraśyate balam",
    "GE07mbh_05_u:036.042c": "saṃtāpād bhraśyate jñānaṃ saṃtāpād vyādhim ṛcchati",
    "GE07mbh_05_u:036.043a": "anavāpyaṃ ca śokena śarīraṃ copatapyate",
    "GE07mbh_05_u:036.043c": "amitrāś ca prahṛṣyanti mā sma śoke manaḥ kṛthāḥ",
    "GE07mbh_05_u:036.044a": "punar naro mriyate jāyate ca; punar naro hīyate vardhate punaḥ",
    "GE07mbh_05_u:036.044c": "punar naro yācati yācyate ca; punar naraḥ śocati śocyate punaḥ",
    "GE07mbh_05_u:036.045a": "sukhaṃ ca duḥkhaṃ ca bhavābhavau ca; lābhālābhau maraṇaṃ jīvitaṃ ca",
    "GE07mbh_05_u:036.045c": "paryāyaśaḥ sarvam iha spṛśanti; tasmād dhīro naiva hṛṣyen na śocet",
    "GE07mbh_05_u:036.046a": "calāni hīmāni ṣaḍindriyāṇi; teṣāṃ yad yad vartate yatra yatra",
    "GE07mbh_05_u:036.046c": "tatas tataḥ sravate buddhir asya; chidrodakumbhād iva nityam ambhaḥ",
    "GE07mbh_05_u:036.047": "dhṛtarāṣṭra uvāca",
    "GE07mbh_05_u:036.047a": "tanur ucchaḥ śikhī rājā mithyopacarito mayā",
    "GE07mbh_05_u:036.047c": "mandānāṃ mama putrāṇāṃ yuddhenāntaṃ kariṣyati",
    "GE07mbh_05_u:036.048a": "nityodvignam idaṃ sarvaṃ nityodvignam idaṃ manaḥ",
    "GE07mbh_05_u:036.048c": "yat tat padam anudvignaṃ tan me vada mahāmate",
    "GE07mbh_05_u:036.049": "vidura uvāca",
    "GE07mbh_05_u:036.049a": "nānyatra vidyātapasor nānyatrendriyanigrahāt",
    "GE07mbh_05_u:036.049c": "nānyatra lobhasaṃtyāgāc chāntiṃ paśyāmi te 'nagha",
    "GE07mbh_05_u:036.050a": "buddhyā bhayaṃ praṇudati tapasā vindate mahat",
    "GE07mbh_05_u:036.050c": "guruśuśrūṣayā jñānaṃ śāntiṃ tyāgena vindati",
    "GE07mbh_05_u:036.051a": "anāśritā dānapuṇyaṃ vedapuṇyam anāśritāḥ",
    "GE07mbh_05_u:036.051c": "rāgadveṣavinirmuktā vicarantīha mokṣiṇaḥ",
    "GE07mbh_05_u:036.052a": "svadhītasya suyuddhasya sukṛtasya ca karmaṇaḥ",
    "GE07mbh_05_u:036.052c": "tapasaś ca sutaptasya tasyānte sukham edhate",
    "GE07mbh_05_u:036.053a": "svāstīrṇāni śayanāni prapannā; na vai bhinnā jātu nidrāṃ labhante",
    "GE07mbh_05_u:036.053c": "na strīṣu rājan ratim āpnuvanti; na māgadhaiḥ stūyamānā na sūtaiḥ",
    "GE07mbh_05_u:036.054a": "na vai bhinnā jātu caranti dharmaṃ; na vai sukhaṃ prāpnuvantīha bhinnāḥ",
    "GE07mbh_05_u:036.054c": "na vai bhinnā gauravaṃ mānayanti; na vai bhinnāḥ praśamaṃ rocayanti",
    "GE07mbh_05_u:036.055a": "na vai teṣāṃ svadate pathyam uktaṃ; yogakṣemaṃ kalpate nota teṣām",
    "GE07mbh_05_u:036.055c": "bhinnānāṃ vai manujendra parāyaṇaṃ; na vidyate kiṃ cid anyad vināśāt",
    "GE07mbh_05_u:036.056a": "saṃbhāvyaṃ goṣu saṃpannaṃ saṃbhāvyaṃ brāhmaṇe tapaḥ",
    "GE07mbh_05_u:036.056c": "saṃbhāvyaṃ strīṣu cāpalyaṃ saṃbhāvyaṃ jñātito bhayam",
    "GE07mbh_05_u:036.057a": "tantavo 'py āyatā nityaṃ tantavo bahulāḥ samāḥ",
    "GE07mbh_05_u:036.057c": "bahūn bahutvād āyāsān sahantīty upamā satām",
    "GE07mbh_05_u:036.058a": "dhūmāyante vyapetāni jvalanti sahitāni ca",
    "GE07mbh_05_u:036.058c": "dhṛtarāṣṭrolmukānīva jñātayo bharatarṣabha",
    "GE07mbh_05_u:036.059a": "brāhmaṇeṣu ca ye śūrāḥ strīṣu jñātiṣu goṣu ca",
    "GE07mbh_05_u:036.059c": "vṛntād iva phalaṃ pakvaṃ dhṛtarāṣṭra patanti te",
    "GE07mbh_05_u:036.060a": "mahān apy ekajo vṛkṣo balavān supratiṣṭhitaḥ",
    "GE07mbh_05_u:036.060c": "prasahya eva vātena śākhāskandhaṃ vimarditum",
    "GE07mbh_05_u:036.061a": "atha ye sahitā vṛkṣāḥ saṃghaśaḥ supratiṣṭhitāḥ",
    "GE07mbh_05_u:036.061c": "te hi śīghratamān vātān sahante 'nyonyasaṃśrayāt",
    "GE07mbh_05_u:036.062a": "evaṃ manuṣyam apy ekaṃ guṇair api samanvitam",
    "GE07mbh_05_u:036.062c": "śakyaṃ dviṣanto manyante vāyur drumam ivaikajam",
    "GE07mbh_05_u:036.063a": "anyonyasamupaṣṭambhād anyonyāpāśrayeṇa ca",
    "GE07mbh_05_u:036.063c": "jñātayaḥ saṃpravardhante sarasīvotpalāny uta",
    "GE07mbh_05_u:036.064a": "avadhyā brāhmaṇā gāvaḥ striyo bālāś ca jñātayaḥ",
    "GE07mbh_05_u:036.064c": "yeṣāṃ cānnāni bhuñjīta ye ca syuḥ śaraṇāgatāḥ",
    "GE07mbh_05_u:036.064d-0221_01": "mahaty apy aparādhe 'pi teṣāṃ daṇḍo visarjanam",
    "GE07mbh_05_u:036.065a": "na manuṣye guṇaḥ kaś cid anyo dhanavatām api",
    "GE07mbh_05_u:036.065c": "anāturatvād bhadraṃ te mṛtakalpā hi rogiṇaḥ",
    "GE07mbh_05_u:036.066a": "avyādhijaṃ kaṭukaṃ śīrṣarogaṃ; pāpānubandhaṃ paruṣaṃ tīkṣṇam ugram",
    "GE07mbh_05_u:036.066c": "satāṃ peyaṃ yan na pibanty asanto; manyuṃ mahārāja piba praśāmya",
    "GE07mbh_05_u:036.067a": "rogārditā na phalāny ādriyante; na vai labhante viṣayeṣu tattvam",
    "GE07mbh_05_u:036.067c": "duḥkhopetā rogiṇo nityam eva; na budhyante dhanabhogān na saukhyam",
    "GE07mbh_05_u:036.068a": "purā hy ukto nākaros tvaṃ vaco me; dyūte jitāṃ draupadīṃ prekṣya rājan",
    "GE07mbh_05_u:036.068c": "duryodhanaṃ vārayety akṣavatyāṃ; kitavatvaṃ paṇḍitā varjayanti",
    "GE07mbh_05_u:036.069a": "na tad balaṃ yan mṛdunā virudhyate; miśro dharmas tarasā sevitavyaḥ",
    "GE07mbh_05_u:036.069c": "pradhvaṃsinī krūrasamāhitā śrīr; mṛduprauḍhā gacchati putrapautrān",
    "GE07mbh_05_u:036.070a": "dhārtarāṣṭrāḥ pāṇḍavān pālayantu; pāṇḍoḥ sutās tava putrāṃś ca pāntu",
    "GE07mbh_05_u:036.070c": "ekārimitrāḥ kuravo hy ekamantrā; jīvantu rājan sukhinaḥ samṛddhāḥ",
    "GE07mbh_05_u:036.071a": "meḍhībhūtaḥ kauravāṇāṃ tvam adya; tvayy ādhīnaṃ kurukulam ājamīḍha",
    "GE07mbh_05_u:036.071c": "pārthān bālān vanavāsaprataptān; gopāyasva svaṃ yaśas tāta rakṣan",
    "GE07mbh_05_u:036.072a": "saṃdhatsva tvaṃ kauravān pāṇḍuputrair; mā te 'ntaraṃ ripavaḥ prārthayantu",
    "GE07mbh_05_u:036.072c": "satye sthitās te naradeva sarve; duryodhanaṃ sthāpaya tvaṃ narendra",
    "GE07mbh_05_u:037.001": "vidura uvāca",
    "GE07mbh_05_u:037.001a": "saptadaśemān rājendra manuḥ svāyaṃbhuvo 'bravīt",
    "GE07mbh_05_u:037.001c": "vaicitravīrya puruṣān ākāśaṃ muṣṭibhir ghnataḥ",
    "GE07mbh_05_u:037.002a": "tān evendrasya hi dhanur anāmyaṃ namato 'bravīt",
    "GE07mbh_05_u:037.002c": "atho marīcinaḥ pādān anāmyān namatas tathā",
    "GE07mbh_05_u:037.003a": "yaś cāśiṣyaṃ śāsati yaś ca kupyate; yaś cātivelaṃ bhajate dviṣantam",
    "GE07mbh_05_u:037.003c": "striyaś ca yo 'rakṣati bhadram astu te; yaś cāyācyaṃ yācati yaś ca katthate",
    "GE07mbh_05_u:037.004a": "yaś cābhijātaḥ prakaroty akāryaṃ; yaś cābalo balinā nityavairī",
    "GE07mbh_05_u:037.004c": "aśraddadhānāya ca yo bravīti; yaś cākāmyaṃ kāmayate narendra",
    "GE07mbh_05_u:037.005a": "vadhvā hāsaṃ śvaśuro yaś ca manyate; vadhvā vasann uta yo mānakāmaḥ",
    "GE07mbh_05_u:037.005c": "parakṣetre nirvapati yaś ca bījaṃ; striyaṃ ca yaḥ parivadate 'tivelam",
    "GE07mbh_05_u:037.006a": "yaś caiva labdhvā na smarāmīty uvāca; dattvā ca yaḥ katthati yācyamānaḥ",
    "GE07mbh_05_u:037.006c": "yaś cāsataḥ sāntvam upāsatīha; ete 'nuyānty anilaṃ pāśahastāḥ",
    "GE07mbh_05_u:037.007a": "yasmin yathā vartate yo manuṣyas; tasmiṃs tathā vartitavyaṃ sa dharmaḥ",
    "GE07mbh_05_u:037.007c": "māyācāro māyayā vartitavyaḥ; sādhv ācāraḥ sādhunā pratyudeyaḥ",
    "GE07mbh_05_u:037.007d-0222_01": "jarā rūpaṃ harati hi dhairyam āśā",
    "GE07mbh_05_u:037.007d-0222_02": "mṛtyuḥ prāṇān dharmacaryām asūyā",
    "GE07mbh_05_u:037.007d-0222_03": "kāmo hriyaṃ vṛttam anāryasevā",
    "GE07mbh_05_u:037.007d-0222_04": "krodhaḥ śriyaṃ sarvam evābhimānaḥ",
    "GE07mbh_05_u:037.008": "dhṛtarāṣṭra uvāca",
    "GE07mbh_05_u:037.008a": "śatāyur uktaḥ puruṣaḥ sarvavedeṣu vai yadā",
    "GE07mbh_05_u:037.008c": "nāpnoty atha ca tat sarvam āyuḥ keneha hetunā",
    "GE07mbh_05_u:037.009": "vidura uvāca",
    "GE07mbh_05_u:037.009a": "ativādo 'timānaś ca tathātyāgo narādhipa",
    "GE07mbh_05_u:037.009c": "krodhaś cātivivitsā ca mitradrohaś ca tāni ṣaṭ",
    "GE07mbh_05_u:037.010a": "eta evāsayas tīkṣṇāḥ kṛntanty āyūṃṣi dehinām",
    "GE07mbh_05_u:037.010c": "etāni mānavān ghnanti na mṛtyur bhadram astu te",
    "GE07mbh_05_u:037.011a": "viśvastasyaiti yo dārān yaś cāpi gurutalpagaḥ",
    "GE07mbh_05_u:037.011c": "vṛṣalīpatir dvijo yaś ca pānapaś caiva bhārata",
    "GE07mbh_05_u:037.011d-0223_01": "ādeśakṛd vṛttihantā dvijānāṃ preṣakaś ca yaḥ",
    "GE07mbh_05_u:037.012a": "śaraṇāgatahā caiva sarve brahmahaṇaiḥ samāḥ",
    "GE07mbh_05_u:037.012c": "etaiḥ sametya kartavyaṃ prāyaścittam iti śrutiḥ",
    "GE07mbh_05_u:037.013a": "gṛhī vadānyo 'napaviddhavākyaḥ; śeṣānnabhoktāpy avihiṃsakaś ca",
    "GE07mbh_05_u:037.013c": "nānarthakṛt tyaktakaliḥ kṛtajñaḥ; satyo mṛduḥ svargam upaiti vidvān",
    "GE07mbh_05_u:037.014a": "sulabhāḥ puruṣā rājan satataṃ priyavādinaḥ",
    "GE07mbh_05_u:037.014c": "apriyasya tu pathyasya vaktā śrotā ca durlabhaḥ",
    "GE07mbh_05_u:037.015a": "yo hi dharmaṃ vyapāśritya hitvā bhartuḥ priyāpriye",
    "GE07mbh_05_u:037.015c": "apriyāṇy āha pathyāni tena rājā sahāyavān",
    "GE07mbh_05_u:037.016a": "tyajet kulārthe puruṣaṃ grāmasyārthe kulaṃ tyajet",
    "GE07mbh_05_u:037.016c": "grāmaṃ janapadasyārthe ātmārthe pṛthivīṃ tyajet",
    "GE07mbh_05_u:037.017a": "āpadarthaṃ dhanaṃ rakṣed dārān rakṣed dhanair api",
    "GE07mbh_05_u:037.017c": "ātmānaṃ satataṃ rakṣed dārair api dhanair api",
    "GE07mbh_05_u:037.017d-0224_01": "dyūtam etat purākalpe dṛṣṭaṃ vairakaraṃ nṛṇām",
    "GE07mbh_05_u:037.017d-0224_02": "tasmād dyūtaṃ na seveta hāsyārtham api buddhimān",
    "GE07mbh_05_u:037.018a": "uktaṃ mayā dyūtakāle 'pi rājan; naivaṃ yuktaṃ vacanaṃ prātipīya",
    "GE07mbh_05_u:037.018c": "tadauṣadhaṃ pathyam ivāturasya; na rocate tava vaicitravīrya",
    "GE07mbh_05_u:037.019a": "kākair imāṃś citrabarhān mayūrān; parājaiṣṭhāḥ pāṇḍavān dhārtarāṣṭraiḥ",
    "GE07mbh_05_u:037.019c": "hitvā siṃhān kroṣṭukān gūhamānaḥ; prāpte kāle śocitā tvaṃ narendra",
    "GE07mbh_05_u:037.020a": "yas tāta na krudhyati sarvakālaṃ; bhṛtyasya bhaktasya hite ratasya",
    "GE07mbh_05_u:037.020c": "tasmin bhṛtyā bhartari viśvasanti; na cainam āpatsu parityajanti",
    "GE07mbh_05_u:037.021a": "na bhṛtyānāṃ vṛttisaṃrodhanena; bāhyaṃ janaṃ saṃjighṛkṣed apūrvam",
    "GE07mbh_05_u:037.021c": "tyajanti hy enam ucitāvaruddhāḥ; snigdhā hy amātyāḥ parihīnabhogāḥ",
    "GE07mbh_05_u:037.022a": "kṛtyāni pūrvaṃ parisaṃkhyāya sarvāṇy; āyavyayāv anurūpāṃ ca vṛttim",
    "GE07mbh_05_u:037.022c": "saṃgṛhṇīyād anurūpān sahāyān; sahāyasādhyāni hi duṣkarāṇi",
    "GE07mbh_05_u:037.023a": "abhiprāyaṃ yo viditvā tu bhartuḥ; sarvāṇi kāryāṇi karoty atandrīḥ",
    "GE07mbh_05_u:037.023c": "vaktā hitānām anurakta āryaḥ; śaktijña ātmeva hi so 'nukampyaḥ",
    "GE07mbh_05_u:037.023d-0225_01": "bāṇaḥ śākuniko mantrī ekākī stambhasevakaḥ",
    "GE07mbh_05_u:037.023d-0225_02": "sadyorogī vivādī ca saptaitān sevakāṃs tyajet",
    "GE07mbh_05_u:037.024a": "vākyaṃ tu yo nādriyate 'nuśiṣṭaḥ; pratyāha yaś cāpi niyujyamānaḥ",
    "GE07mbh_05_u:037.024c": "prajñābhimānī pratikūlavādī; tyājyaḥ sa tādṛk tvarayaiva bhṛtyaḥ",
    "GE07mbh_05_u:037.025a": "astabdham aklībam adīrghasūtraṃ; sānukrośaṃ ślakṣṇam ahāryam anyaiḥ",
    "GE07mbh_05_u:037.025c": "arogajātīyam udāravākyaṃ; dūtaṃ vadanty aṣṭaguṇopapannam",
    "GE07mbh_05_u:037.026a": "na viśvāsāj jātu parasya gehaṃ; gacchen naraś cetayāno vikāle",
    "GE07mbh_05_u:037.026c": "na catvare niśi tiṣṭhen nigūḍho; na rājanyāṃ yoṣitaṃ prārthayīta",
    "GE07mbh_05_u:037.027a": "na nihnavaṃ satragatasya gacchet; saṃsṛṣṭamantrasya kusaṃgatasya",
    "GE07mbh_05_u:037.027c": "na ca brūyān nāśvasāmi tvayīti; sakāraṇaṃ vyapadeśaṃ tu kuryāt",
    "GE07mbh_05_u:037.028a": "ghṛṇī rājā puṃścalī rājabhṛtyaḥ; putro bhrātā vidhavā bālaputrā",
    "GE07mbh_05_u:037.028c": "senājīvī coddhṛtabhakta eva; vyavahāre vai varjanīyāḥ syur ete",
    "GE07mbh_05_u:037.029a": "guṇā daśa snānaśīlaṃ bhajante; balaṃ rūpaṃ svaravarṇapraśuddhiḥ",
    "GE07mbh_05_u:037.029c": "sparśaś ca gandhaś ca viśuddhatā ca; śrīḥ saukumāryaṃ pravarāś ca nāryaḥ",
    "GE07mbh_05_u:037.030a": "guṇāś ca ṣaṇmitabhuktaṃ bhajante; ārogyam āyuś ca sukhaṃ balaṃ ca",
    "GE07mbh_05_u:037.030c": "anāvilaṃ cāsya bhaved apatyaṃ; na cainam ādyūna iti kṣipanti",
    "GE07mbh_05_u:037.031a": "akarmaśīlaṃ ca mahāśanaṃ ca; lokadviṣṭaṃ bahumāyaṃ nṛśaṃsam",
    "GE07mbh_05_u:037.031c": "adeśakālajñam aniṣṭaveṣam; etān gṛhe na prativāsayīta",
    "GE07mbh_05_u:037.032a": "kadaryam ākrośakam aśrutaṃ ca; varākasaṃbhūtam amānyamāninam",
    "GE07mbh_05_u:037.032c": "niṣṭhūriṇaṃ kṛtavairaṃ kṛtaghnam; etān bhṛśārto 'pi na jātu yācet",
    "GE07mbh_05_u:037.033a": "saṃkliṣṭakarmāṇam atipravādaṃ; nityānṛtaṃ cādṛḍhabhaktikaṃ ca",
    "GE07mbh_05_u:037.033c": "vikṛṣṭarāgaṃ bahumāninaṃ cāpy; etān na seveta narādhamān ṣaṭ",
    "GE07mbh_05_u:037.034a": "sahāyabandhanā hy arthāḥ sahāyāś cārthabandhanāḥ",
    "GE07mbh_05_u:037.034c": "anyonyabandhanāv etau vinānyonyaṃ na sidhyataḥ",
    "GE07mbh_05_u:037.035a": "utpādya putrān anṛṇāṃś ca kṛtvā; vṛttiṃ ca tebhyo 'nuvidhāya kāṃ cit",
    "GE07mbh_05_u:037.035c": "sthāne kumārīḥ pratipādya sarvā; araṇyasaṃstho munivad bubhūṣet",
    "GE07mbh_05_u:037.036a": "hitaṃ yat sarvabhūtānām ātmanaś ca sukhāvaham",
    "GE07mbh_05_u:037.036c": "tat kuryād īśvaro hy etan mūlaṃ dharmārthasiddhaye",
    "GE07mbh_05_u:037.037a": "buddhiḥ prabhāvas tejaś ca sattvam utthānam eva ca",
    "GE07mbh_05_u:037.037c": "vyavasāyaś ca yasya syāt tasyāvṛttibhayaṃ kutaḥ",
    "GE07mbh_05_u:037.038a": "paśya doṣān pāṇḍavair vigrahe tvaṃ; yatra vyatherann api devāḥ saśakrāḥ",
    "GE07mbh_05_u:037.038c": "putrair vairaṃ nityam udvignavāso; yaśaḥpraṇāśo dviṣatāṃ ca harṣaḥ",
    "GE07mbh_05_u:037.039a": "bhīṣmasya kopas tava cendrakalpa; droṇasya rājñaś ca yudhiṣṭhirasya",
    "GE07mbh_05_u:037.039c": "utsādayel lokam imaṃ pravṛddhaḥ; śveto grahas tiryag ivāpatan khe",
    "GE07mbh_05_u:037.040a": "tava putraśataṃ caiva karṇaḥ pañca ca pāṇḍavāḥ",
    "GE07mbh_05_u:037.040c": "pṛthivīm anuśāseyur akhilāṃ sāgarāmbarām",
    "GE07mbh_05_u:037.041a": "dhārtarāṣṭrā vanaṃ rājan vyāghrāḥ pāṇḍusutā matāḥ",
    "GE07mbh_05_u:037.041c": "mā vanaṃ chindhi savyāghraṃ mā vyāghrān nīnaśo vanāt",
    "GE07mbh_05_u:037.042a": "na syād vanam ṛte vyāghrān vyāghrā na syur ṛte vanam",
    "GE07mbh_05_u:037.042c": "vanaṃ hi rakṣyate vyāghrair vyāghrān rakṣati kānanam",
    "GE07mbh_05_u:037.043a": "na tathecchanty akalyāṇāḥ pareṣāṃ vedituṃ guṇān",
    "GE07mbh_05_u:037.043c": "yathaiṣāṃ jñātum icchanti nairguṇyaṃ pāpacetasaḥ",
    "GE07mbh_05_u:037.044a": "arthasiddhiṃ parām icchan dharmam evāditaś caret",
    "GE07mbh_05_u:037.044c": "na hi dharmād apaity arthaḥ svargalokād ivāmṛtam",
    "GE07mbh_05_u:037.045a": "yasyātmā virataḥ pāpāt kalyāṇe ca niveśitaḥ",
    "GE07mbh_05_u:037.045c": "tena sarvam idaṃ buddhaṃ prakṛtir vikṛtiś ca yā",
    "GE07mbh_05_u:037.046a": "yo dharmam arthaṃ kāmaṃ ca yathākālaṃ niṣevate",
    "GE07mbh_05_u:037.046c": "dharmārthakāmasaṃyogaṃ so 'mutreha ca vindati",
    "GE07mbh_05_u:037.047a": "saṃniyacchati yo vegam utthitaṃ krodhaharṣayoḥ",
    "GE07mbh_05_u:037.047c": "sa śriyo bhājanaṃ rājan yaś cāpatsu na muhyati",
    "GE07mbh_05_u:037.048a": "balaṃ pañcavidhaṃ nityaṃ puruṣāṇāṃ nibodha me",
    "GE07mbh_05_u:037.048c": "yat tu bāhubalaṃ nāma kaniṣṭhaṃ balam ucyate",
    "GE07mbh_05_u:037.049a": "amātyalābho bhadraṃ te dvitīyaṃ balam ucyate",
    "GE07mbh_05_u:037.049c": "dhanalābhas tṛtīyaṃ tu balam āhur jigīṣavaḥ",
    "GE07mbh_05_u:037.050a": "yat tv asya sahajaṃ rājan pitṛpaitāmahaṃ balam",
    "GE07mbh_05_u:037.050c": "abhijātabalaṃ nāma tac caturthaṃ balaṃ smṛtam",
    "GE07mbh_05_u:037.051a": "yena tv etāni sarvāṇi saṃgṛhītāni bhārata",
    "GE07mbh_05_u:037.051c": "yad balānāṃ balaṃ śreṣṭhaṃ tat prajñābalam ucyate",
    "GE07mbh_05_u:037.052a": "mahate yo 'pakārāya narasya prabhaven naraḥ",
    "GE07mbh_05_u:037.052c": "tena vairaṃ samāsajya dūrastho 'smīti nāśvaset",
    "GE07mbh_05_u:037.053a": "strīṣu rājasu sarpeṣu svādhyāye śatruseviṣu",
    "GE07mbh_05_u:037.053c": "bhoge cāyuṣi viśvāsaṃ kaḥ prājñaḥ kartum arhati",
    "GE07mbh_05_u:037.054a": "prajñāśareṇābhihatasya jantoś; cikitsakāḥ santi na cauṣadhāni",
    "GE07mbh_05_u:037.054c": "na homamantrā na ca maṅgalāni; nātharvaṇā nāpy agadāḥ susiddhāḥ",
    "GE07mbh_05_u:037.055a": "sarpaś cāgniś ca siṃhaś ca kulaputraś ca bhārata",
    "GE07mbh_05_u:037.055c": "nāvajñeyā manuṣyeṇa sarve te hy atitejasaḥ",
    "GE07mbh_05_u:037.056a": "agnis tejo mahal loke gūḍhas tiṣṭhati dāruṣu",
    "GE07mbh_05_u:037.056c": "na copayuṅkte tad dāru yāvan no dīpyate paraiḥ",
    "GE07mbh_05_u:037.057a": "sa eva khalu dārubhyo yadā nirmathya dīpyate",
    "GE07mbh_05_u:037.057c": "tadā tac ca vanaṃ cānyan nirdahaty āśu tejasā",
    "GE07mbh_05_u:037.058a": "evam eva kule jātāḥ pāvakopamatejasaḥ",
    "GE07mbh_05_u:037.058c": "kṣamāvanto nirākārāḥ kāṣṭhe 'gnir iva śerate",
    "GE07mbh_05_u:037.059a": "latādharmā tvaṃ saputraḥ śālāḥ pāṇḍusutā matāḥ",
    "GE07mbh_05_u:037.059c": "na latā vardhate jātu mahādrumam anāśritā",
    "GE07mbh_05_u:037.060a": "vanaṃ rājaṃs tvaṃ saputro 'mbikeya; siṃhān vane pāṇḍavāṃs tāta viddhi",
    "GE07mbh_05_u:037.060c": "siṃhair vihīnaṃ hi vanaṃ vinaśyet; siṃhā vinaśyeyur ṛte vanena",
    "GE07mbh_05_u:038.001": "vidura uvāca",
    "GE07mbh_05_u:038.001a": "ūrdhvaṃ prāṇā hy utkrāmanti yūnaḥ sthavira āyati",
    "GE07mbh_05_u:038.001c": "pratyutthānābhivādābhyāṃ punas tān pratipadyate",
    "GE07mbh_05_u:038.002a": "pīṭhaṃ dattvā sādhave 'bhyāgatāya; ānīyāpaḥ parinirṇijya pādau",
    "GE07mbh_05_u:038.002c": "sukhaṃ pṛṣṭvā prativedyātmasaṃsthaṃ; tato dadyād annam avekṣya dhīraḥ",
    "GE07mbh_05_u:038.003a": "yasyodakaṃ madhuparkaṃ ca gāṃ ca; namantravit pratigṛhṇāti gehe",
    "GE07mbh_05_u:038.003c": "lobhād bhayād arthakārpaṇyato vā; tasyānarthaṃ jīvitam āhur āryāḥ",
    "GE07mbh_05_u:038.004a": "cikitsakaḥ śalyakartāvakīrṇī; stenaḥ krūro madyapo bhrūṇahā ca",
    "GE07mbh_05_u:038.004c": "senājīvī śrutivikrāyakaś ca; bhṛśaṃ priyo 'py atithir nodakārhaḥ",
    "GE07mbh_05_u:038.005a": "avikreyaṃ lavaṇaṃ pakvam annaṃ; dadhi kṣīraṃ madhu tailaṃ ghṛtaṃ ca",
    "GE07mbh_05_u:038.005c": "tilā māṃsaṃ mūlaphalāni śākaṃ; raktaṃ vāsaḥ sarvagandhā guḍaś ca",
    "GE07mbh_05_u:038.006a": "aroṣaṇo yaḥ samaloṣṭakāñcanaḥ; prahīṇaśoko gatasaṃdhivigrahaḥ",
    "GE07mbh_05_u:038.006c": "nindāpraśaṃsoparataḥ priyāpriye; carann udāsīnavad eṣa bhikṣukaḥ",
    "GE07mbh_05_u:038.007a": "nīvāramūleṅgudaśākavṛttiḥ; susaṃyatātmāgnikāryeṣv acodyaḥ",
    "GE07mbh_05_u:038.007c": "vane vasann atithiṣv apramatto; dhuraṃdharaḥ puṇyakṛd eṣa tāpasaḥ",
    "GE07mbh_05_u:038.008a": "apakṛtvā buddhimato dūrastho 'smīti nāśvaset",
    "GE07mbh_05_u:038.008c": "dīrghau buddhimato bāhū yābhyāṃ hiṃsati hiṃsitaḥ",
    "GE07mbh_05_u:038.009a": "na viśvased aviśvaste viśvaste nātiviśvaset",
    "GE07mbh_05_u:038.009c": "viśvāsād bhayam utpannaṃ mūlāny api nikṛntati",
    "GE07mbh_05_u:038.010a": "anīrṣyur guptadāraḥ syāt saṃvibhāgī priyaṃvadaḥ",
    "GE07mbh_05_u:038.010c": "ślakṣṇo madhuravāk strīṇāṃ na cāsāṃ vaśago bhavet",
    "GE07mbh_05_u:038.011a": "pūjanīyā mahābhāgāḥ puṇyāś ca gṛhadīptayaḥ",
    "GE07mbh_05_u:038.011c": "striyaḥ śriyo gṛhasyoktās tasmād rakṣyā viśeṣataḥ",
    "GE07mbh_05_u:038.012a": "pitur antaḥpuraṃ dadyān mātur dadyān mahānasam",
    "GE07mbh_05_u:038.012c": "goṣu cātmasamaṃ dadyāt svayam eva kṛṣiṃ vrajet",
    "GE07mbh_05_u:038.012e": "bhṛtyair vaṇijyācāraṃ ca putraiḥ seveta brāhmaṇān",
    "GE07mbh_05_u:038.013a": "adbhyo 'gnir brahmataḥ kṣatram aśmano loham utthitam",
    "GE07mbh_05_u:038.013c": "teṣāṃ sarvatragaṃ tejaḥ svāsu yoniṣu śāmyati",
    "GE07mbh_05_u:038.014a": "nityaṃ santaḥ kule jātāḥ pāvakopamatejasaḥ",
    "GE07mbh_05_u:038.014c": "kṣamāvanto nirākārāḥ kāṣṭhe 'gnir iva śerate",
    "GE07mbh_05_u:038.015a": "yasya mantraṃ na jānanti bāhyāś cābhyantarāś ca ye",
    "GE07mbh_05_u:038.015c": "sa rājā sarvataścakṣuś ciram aiśvaryam aśnute",
    "GE07mbh_05_u:038.016a": "kariṣyan na prabhāṣeta kṛtāny eva ca darśayet",
    "GE07mbh_05_u:038.016c": "dharmakāmārthakāryāṇi tathā mantro na bhidyate",
    "GE07mbh_05_u:038.017a": "giripṛṣṭham upāruhya prāsādaṃ vā rahogataḥ",
    "GE07mbh_05_u:038.017c": "araṇye niḥśalāke vā tatra mantro vidhīyate",
    "GE07mbh_05_u:038.018a": "nāsuhṛt paramaṃ mantraṃ bhāratārhati veditum",
    "GE07mbh_05_u:038.018c": "apaṇḍito vāpi suhṛt paṇḍito vāpy anātmavān",
    "GE07mbh_05_u:038.018d-0226_01": "nāparīkṣya mahīpālaḥ kuryāt sacivam ātmanaḥ",
    "GE07mbh_05_u:038.018e": "amātye hy arthalipsā ca mantrarakṣaṇam eva ca",
    "GE07mbh_05_u:038.019a": "kṛtāni sarvakāryāṇi yasya vā pārṣadā viduḥ",
    "GE07mbh_05_u:038.019b-0227_01": "dharme cārthe ca kāme ca sa rājā rājasattamaḥ",
    "GE07mbh_05_u:038.019c": "gūḍhamantrasya nṛpates tasya siddhir asaṃśayam",
    "GE07mbh_05_u:038.020a": "apraśastāni karmāṇi yo mohād anutiṣṭhati",
    "GE07mbh_05_u:038.020c": "sa teṣāṃ viparibhraṃśe bhraśyate jīvitād api",
    "GE07mbh_05_u:038.021a": "karmaṇāṃ tu praśastānām anuṣṭhānaṃ sukhāvaham",
    "GE07mbh_05_u:038.021c": "teṣām evānanuṣṭhānaṃ paścāttāpakaraṃ mahat",
    "GE07mbh_05_u:038.021d-0228_01": "anadhītya yathā vedān na vipraḥ śrāddham arhati",
    "GE07mbh_05_u:038.021d-0228_02": "evam aśrutaṣāḍguṇyo na mantraṃ śrotum arhati",
    "GE07mbh_05_u:038.022a": "sthānavṛddhikṣayajñasya ṣāḍguṇyaviditātmanaḥ",
    "GE07mbh_05_u:038.022c": "anavajñātaśīlasya svādhīnā pṛthivī nṛpa",
    "GE07mbh_05_u:038.023a": "amoghakrodhaharṣasya svayaṃ kṛtyānvavekṣiṇaḥ",
    "GE07mbh_05_u:038.023c": "ātmapratyayakośasya vasudheyaṃ vasuṃdharā",
    "GE07mbh_05_u:038.024a": "nāmamātreṇa tuṣyeta chatreṇa ca mahīpatiḥ",
    "GE07mbh_05_u:038.024c": "bhṛtyebhyo visṛjed arthān naikaḥ sarvaharo bhavet",
    "GE07mbh_05_u:038.025a": "brāhmaṇo brāhmaṇaṃ veda bhartā veda striyaṃ tathā",
    "GE07mbh_05_u:038.025c": "amātyaṃ nṛpatir veda rājā rājānam eva ca",
    "GE07mbh_05_u:038.026a": "na śatrur aṅkam āpanno moktavyo vadhyatāṃ gataḥ",
    "GE07mbh_05_u:038.026b-0229_01": "nyag bhūtvā paryupāsīta vadhyaṃ hanyād bale sati",
    "GE07mbh_05_u:038.026b-0230_01": "ahanyamāno bhayakṛn na hatāj jāyate bhayam",
    "GE07mbh_05_u:038.026c": "ahatād dhi bhayaṃ tasmāj jāyate nacirād iva",
    "GE07mbh_05_u:038.027a": "daivateṣu ca yatnena rājasu brāhmaṇeṣu ca",
    "GE07mbh_05_u:038.027c": "niyantavyaḥ sadā krodho vṛddhabālātureṣu ca",
    "GE07mbh_05_u:038.028a": "nirarthaṃ kalahaṃ prājño varjayen mūḍhasevitam",
    "GE07mbh_05_u:038.028c": "kīrtiṃ ca labhate loke na cānarthena yujyate",
    "GE07mbh_05_u:038.029a": "prasādo niṣphalo yasya krodhaś cāpi nirarthakaḥ",
    "GE07mbh_05_u:038.029c": "na taṃ bhartāram icchanti ṣaṇḍhaṃ patim iva striyaḥ",
    "GE07mbh_05_u:038.030a": "na buddhir dhanalābhāya na jāḍyam asamṛddhaye",
    "GE07mbh_05_u:038.030c": "lokaparyāyavṛttāntaṃ prājño jānāti netaraḥ",
    "GE07mbh_05_u:038.031a": "vidyāśīlavayovṛddhān buddhivṛddhāṃś ca bhārata",
    "GE07mbh_05_u:038.031c": "dhanābhijanavṛddhāṃś ca nityaṃ mūḍho 'vamanyate",
    "GE07mbh_05_u:038.032a": "anāryavṛttam aprājñam asūyakam adhārmikam",
    "GE07mbh_05_u:038.032c": "anarthāḥ kṣipram āyānti vāgduṣṭaṃ krodhanaṃ tathā",
    "GE07mbh_05_u:038.033a": "avisaṃvādanaṃ dānaṃ samayasyāvyatikramaḥ",
    "GE07mbh_05_u:038.033c": "āvartayanti bhūtāni samyak praṇihitā ca vāk",
    "GE07mbh_05_u:038.034a": "avisaṃvādako dakṣaḥ kṛtajño matimān ṛjuḥ",
    "GE07mbh_05_u:038.034c": "api saṃkṣīṇakośo 'pi labhate parivāraṇam",
    "GE07mbh_05_u:038.035a": "dhṛtiḥ śamo damaḥ śaucaṃ kāruṇyaṃ vāg aniṣṭhurā",
    "GE07mbh_05_u:038.035c": "mitrāṇāṃ cānabhidrohaḥ saptaitāḥ samidhaḥ śriyaḥ",
    "GE07mbh_05_u:038.036a": "asaṃvibhāgī duṣṭātmā kṛtaghno nirapatrapaḥ",
    "GE07mbh_05_u:038.036c": "tādṛṅ narādhamo loke varjanīyo narādhipa",
    "GE07mbh_05_u:038.037a": "na sa rātrau sukhaṃ śete sasarpa iva veśmani",
    "GE07mbh_05_u:038.037c": "yaḥ kopayati nirdoṣaṃ sadoṣo 'bhyantaraṃ janam",
    "GE07mbh_05_u:038.038a": "yeṣu duṣṭeṣu doṣaḥ syād yogakṣemasya bhārata",
    "GE07mbh_05_u:038.038c": "sadā prasādanaṃ teṣāṃ devatānām ivācaret",
    "GE07mbh_05_u:038.039a": "ye 'rthāḥ strīṣu samāsaktāḥ prathamotpatiteṣu ca",
    "GE07mbh_05_u:038.039c": "ye cānāryasamāsaktāḥ sarve te saṃśayaṃ gatāḥ",
    "GE07mbh_05_u:038.040a": "yatra strī yatra kitavo yatra bālo 'nuśāsti ca",
    "GE07mbh_05_u:038.040c": "majjanti te 'vaśā deśā nadyām aśmaplavā iva",
    "GE07mbh_05_u:038.041a": "prayojaneṣu ye saktā na viśeṣeṣu bhārata",
    "GE07mbh_05_u:038.041c": "tān ahaṃ paṇḍitān manye viśeṣā hi prasaṅginaḥ",
    "GE07mbh_05_u:038.042a": "yaṃ praśaṃsanti kitavā yaṃ praśaṃsanti cāraṇāḥ",
    "GE07mbh_05_u:038.042c": "yaṃ praśaṃsanti bandhakyo na sa jīvati mānavaḥ",
    "GE07mbh_05_u:038.043a": "hitvā tān parameṣvāsān pāṇḍavān amitaujasaḥ",
    "GE07mbh_05_u:038.043c": "āhitaṃ bhārataiśvaryaṃ tvayā duryodhane mahat",
    "GE07mbh_05_u:038.044a": "taṃ drakṣyasi paribhraṣṭaṃ tasmāt tvaṃ nacirād iva",
    "GE07mbh_05_u:038.044c": "aiśvaryamadasaṃmūḍhaṃ baliṃ lokatrayād iva",
    "GE07mbh_05_u:039.001": "dhṛtarāṣṭra uvāca",
    "GE07mbh_05_u:039.001a": "anīśvaro 'yaṃ puruṣo bhavābhave; sūtraprotā dārumayīva",
    "GE07mbh_05_u:039.001c": "dhātrā tu diṣṭasya vaśe kilāyaṃ; tasmād vada tvaṃ śravaṇe dhṛto 'ham",
    "GE07mbh_05_u:039.002": "vidura uvāca",
    "GE07mbh_05_u:039.002a": "aprāptakālaṃ vacanaṃ bṛhaspatir api bruvan",
    "GE07mbh_05_u:039.002c": "labhate buddhyavajñānam avamānaṃ ca bhārata",
    "GE07mbh_05_u:039.003a": "priyo bhavati dānena priyavādena cāparaḥ",
    "GE07mbh_05_u:039.003c": "mantraṃ mūlabalenānyo yaḥ priyaḥ priya eva saḥ",
    "GE07mbh_05_u:039.004a": "dveṣyo na sādhur bhavati na medhāvī na paṇḍitaḥ",
    "GE07mbh_05_u:039.004c": "priye śubhāni karmāṇi dveṣye pāpāni bhārata",
    "GE07mbh_05_u:039.004d-0231_01": "uktaṃ mayā jātamātre 'pi rājan",
    "GE07mbh_05_u:039.004d-0231_02": "duryodhanaṃ tyaja putraṃ tvam ekam",
    "GE07mbh_05_u:039.004d-0231_03": "tasya tyāgāt putraśatasya vṛddhir",
    "GE07mbh_05_u:039.004d-0231_04": "asyātyāgāt putraśatasya nāśaḥ",
    "GE07mbh_05_u:039.004d-0231_05": "na vṛddhir bahumantavyā yā vṛddhiḥ kṣayam āvahet",
    "GE07mbh_05_u:039.004d-0231_06": "kṣayo 'pi bahumantavyo yaḥ kṣayo vṛddhim āvahet",
    "GE07mbh_05_u:039.005a": "na sa kṣayo mahārāja yaḥ kṣayo vṛddhim āvahet",
    "GE07mbh_05_u:039.005c": "kṣayaḥ sa tv iha mantavyo yaṃ labdhvā bahu nāśayet",
    "GE07mbh_05_u:039.006a": "samṛddhā guṇataḥ ke cid bhavanti dhanato 'pare",
    "GE07mbh_05_u:039.006c": "dhanavṛddhān guṇair hīnān dhṛtarāṣṭra vivarjayet",
    "GE07mbh_05_u:039.007": "dhṛtarāṣṭra uvāca",
    "GE07mbh_05_u:039.007a": "sarvaṃ tvam āyatīyuktaṃ bhāṣase prājñasaṃmatam",
    "GE07mbh_05_u:039.007c": "na cotsahe sutaṃ tyaktuṃ yato dharmas tato jayaḥ",
    "GE07mbh_05_u:039.008": "vidura uvāca",
    "GE07mbh_05_u:039.008a": "svabhāvaguṇasaṃpanno na jātu vinayānvitaḥ",
    "GE07mbh_05_u:039.008c": "susūkṣmam api bhūtānām upamardaṃ prayokṣyate",
    "GE07mbh_05_u:039.009a": "parāpavādaniratāḥ paraduḥkhodayeṣu ca",
    "GE07mbh_05_u:039.009c": "parasparavirodhe ca yatante satatotthitāḥ",
    "GE07mbh_05_u:039.010a": "sadoṣaṃ darśanaṃ yeṣāṃ saṃvāse sumahad bhayam",
    "GE07mbh_05_u:039.010c": "arthādāne mahān doṣaḥ pradāne ca mahad bhayam",
    "GE07mbh_05_u:039.010d-0232_01": "ye vai bhedanaśīlās tu sakāmā nistrapāḥ śaṭhāḥ",
    "GE07mbh_05_u:039.011a": "ye pāpā iti vikhyātāḥ saṃvāse parigarhitāḥ",
    "GE07mbh_05_u:039.011c": "yuktāś cānyair mahādoṣair ye narās tān vivarjayet",
    "GE07mbh_05_u:039.012a": "nivartamāne sauhārde prītir nīce praṇaśyati",
    "GE07mbh_05_u:039.012c": "yā caiva phalanirvṛttiḥ sauhṛde caiva yat sukham",
    "GE07mbh_05_u:039.013a": "yatate cāpavādāya yatnam ārabhate kṣaye",
    "GE07mbh_05_u:039.013c": "alpe 'py apakṛte mohān na śāntim upagacchati",
    "GE07mbh_05_u:039.014a": "tādṛśaiḥ saṃgataṃ nīcair nṛśaṃsair akṛtātmabhiḥ",
    "GE07mbh_05_u:039.014c": "niśāmya nipuṇaṃ buddhyā vidvān dūrād vivarjayet",
    "GE07mbh_05_u:039.015a": "yo jñātim anugṛhṇāti daridraṃ dīnam āturam",
    "GE07mbh_05_u:039.015c": "sa putrapaśubhir vṛddhiṃ yaśaś cāvyayam aśnute",
    "GE07mbh_05_u:039.016a": "jñātayo vardhanīyās tair ya icchanty ātmanaḥ śubham",
    "GE07mbh_05_u:039.016c": "kulavṛddhiṃ ca rājendra tasmāt sādhu samācara",
    "GE07mbh_05_u:039.017a": "śreyasā yokṣyase rājan kurvāṇo jñātisatkriyām",
    "GE07mbh_05_u:039.017c": "viguṇā hy api saṃrakṣyā jñātayo bharatarṣabha",
    "GE07mbh_05_u:039.018a": "kiṃ punar guṇavantas te tvatprasādābhikāṅkṣiṇaḥ",
    "GE07mbh_05_u:039.018c": "prasādaṃ kuru dīnānāṃ pāṇḍavānāṃ viśāṃ pate",
    "GE07mbh_05_u:039.019a": "dīyantāṃ grāmakāḥ ke cit teṣāṃ vṛttyartham īśvara",
    "GE07mbh_05_u:039.019c": "evaṃ loke yaśaḥprāpto bhaviṣyasi narādhipa",
    "GE07mbh_05_u:039.020a": "vṛddhena hi tvayā kāryaṃ putrāṇāṃ tāta rakṣaṇam",
    "GE07mbh_05_u:039.020c": "mayā cāpi hitaṃ vācyaṃ viddhi māṃ tvaddhitaiṣiṇam",
    "GE07mbh_05_u:039.021a": "jñātibhir vigrahas tāta na kartavyo bhavārthinā",
    "GE07mbh_05_u:039.021c": "sukhāni saha bhojyāni jñātibhir bharatarṣabha",
    "GE07mbh_05_u:039.022a": "saṃbhojanaṃ saṃkathanaṃ saṃprītiś ca parasparam",
    "GE07mbh_05_u:039.022c": "jñātibhiḥ saha kāryāṇi na virodhaḥ kathaṃ cana",
    "GE07mbh_05_u:039.023a": "jñātayas tārayantīha jñātayo majjayanti ca",
    "GE07mbh_05_u:039.023c": "suvṛttās tārayantīha durvṛttā majjayanti ca",
    "GE07mbh_05_u:039.024a": "suvṛtto bhava rājendra pāṇḍavān prati mānada",
    "GE07mbh_05_u:039.024c": "adharṣaṇīyaḥ śatrūṇāṃ tair vṛtas tvaṃ bhaviṣyasi",
    "GE07mbh_05_u:039.025a": "śrīmantaṃ jñātim āsādya yo jñātir avasīdati",
    "GE07mbh_05_u:039.025b-0233_01": "sīdatā yat kṛtaṃ tena tat pāpaṃ samam aśnute",
    "GE07mbh_05_u:039.025c": "digdhahastaṃ mṛga iva sa enas tasya vindati",
    "GE07mbh_05_u:039.026a": "paścād api naraśreṣṭha tava tāpo bhaviṣyati",
    "GE07mbh_05_u:039.026c": "tān vā hatān sutān vāpi śrutvā tad anucintaya",
    "GE07mbh_05_u:039.027a": "yena khaṭvāṃ samārūḍhaḥ paritapyeta karmaṇā",
    "GE07mbh_05_u:039.027c": "ādāv eva na tat kuryād adhruve jīvite sati",
    "GE07mbh_05_u:039.028a": "na kaś cin nāpanayate pumān anyatra bhārgavāt",
    "GE07mbh_05_u:039.028c": "śeṣasaṃpratipattis tu buddhimatsv eva tiṣṭhati",
    "GE07mbh_05_u:039.029a": "duryodhanena yady etat pāpaṃ teṣu purā kṛtam",
    "GE07mbh_05_u:039.029c": "tvayā tat kulavṛddhena pratyāneyaṃ nareśvara",
    "GE07mbh_05_u:039.030a": "tāṃs tvaṃ pade pratiṣṭhāpya loke vigatakalmaṣaḥ",
    "GE07mbh_05_u:039.030c": "bhaviṣyasi naraśreṣṭha pūjanīyo manīṣiṇām",
    "GE07mbh_05_u:039.031a": "suvyāhṛtāni dhīrāṇāṃ phalataḥ pravicintya yaḥ",
    "GE07mbh_05_u:039.031c": "adhyavasyati kāryeṣu ciraṃ yaśasi tiṣṭhati",
    "GE07mbh_05_u:039.031d-001_0001": "asamyag upayuktaṃ hi jñānaṃ sukuśalair api",
    "GE07mbh_05_u:039.031d-001_0002": "upalabhyāpy aviditaṃ viditaṃ cāpy anuṣṭhitam",
    "GE07mbh_05_u:039.031d-001_0003": "pāpodayaphalaṃ vidvān yo nārabhati vardhate",
    "GE07mbh_05_u:039.031d-001_0004": "yas tu pūrvakṛtaṃ pāpam avimṛśyānuvartate",
    "GE07mbh_05_u:039.031d-001_0005": "so 'nyāparādhe durmedhā viṣame vinipātyate",
    "GE07mbh_05_u:039.031d-001_0006": "mantrabhedasya ṣaṭ prājño dvārāṇīmāni lakṣayet",
    "GE07mbh_05_u:039.031d-001_0007": "arthasaṃtatikāmaś ca rakṣed etāni nityaśaḥ",
    "GE07mbh_05_u:039.031d-001_0008": "madaṃ svapnam avijñānam ākāraṃ cātmasaṃbhavam",
    "GE07mbh_05_u:039.031d-001_0009": "duṣṭāmātyeṣu viśrambhaṃ dūtāc cākuśalād api",
    "GE07mbh_05_u:039.031d-001_0010": "dvārāṇy etāni yo jñātvā saṃvṛṇoti sadā nṛpaḥ",
    "GE07mbh_05_u:039.031d-001_0011": "trivargacaraṇe yuktaḥ sa śatrūn adhitiṣṭhati",
    "GE07mbh_05_u:039.031d-001_0012": "na vai śrutam avijñāya vṛddhān anupasevya ca",
    "GE07mbh_05_u:039.031d-001_0013": "dharmārthau vedituṃ śakyau bṛhaspatisamair api",
    "GE07mbh_05_u:039.031d-001_0014": "naṣṭaṃ samudre patitaṃ naṣṭaṃ vākyam aśṛṇvati",
    "GE07mbh_05_u:039.031d-001_0015": "anātmani śrutaṃ naṣṭaṃ naṣṭaṃ śrutam anagnikam",
    "GE07mbh_05_u:039.031d-001_0016": "matyā parīkṣya medhāvī buddhyā saṃpādya cāsakṛt",
    "GE07mbh_05_u:039.031d-001_0017": "śrutvā dṛṣṭvātha vijñāya prājño mantraṃ samācaret",
    "GE07mbh_05_u:039.032a": "avṛttiṃ vinayo hanti hanty anarthaṃ parākramaḥ",
    "GE07mbh_05_u:039.032c": "hanti nityaṃ kṣamā krodham ācāro hanty alakṣaṇam",
    "GE07mbh_05_u:039.033a": "paricchadena kṣetreṇa veśmanā paricaryayā",
    "GE07mbh_05_u:039.033c": "parīkṣeta kulaṃ rājan bhojanācchādanena ca",
    "GE07mbh_05_u:039.033d-0234_01": "upasthitasya kāmasya prativādo na vidyate",
    "GE07mbh_05_u:039.033d-0234_02": "api nirmuktadehasya kāmaraktasya kiṃ punaḥ",
    "GE07mbh_05_u:039.033d-0235_01": "prājñopasevinaṃ vaidyaṃ dhārmikaṃ priyadarśanam",
    "GE07mbh_05_u:039.033d-0235_02": "mitravantaṃ suvākyaṃ ca suhṛdaṃ paripālayet",
    "GE07mbh_05_u:039.033d-0235_03": "duṣkulīnaḥ kulīno vā maryādāṃ yo na laṅghayet",
    "GE07mbh_05_u:039.033d-0235_04": "dharmāpekṣī mṛdur hrīmān sa kulīnaśatād varaḥ",
    "GE07mbh_05_u:039.033d-0236_01": "arthasaṃtatikāmaś ca rakṣed etāni nityaśaḥ",
    "GE07mbh_05_u:039.034a": "yayoś cittena vā cittaṃ naibhṛtaṃ naibhṛtena vā",
    "GE07mbh_05_u:039.034c": "sameti prajñayā prajñā tayor maitrī na jīryate",
    "GE07mbh_05_u:039.035a": "durbuddhim akṛtaprajñaṃ channaṃ kūpaṃ tṛṇair iva",
    "GE07mbh_05_u:039.035c": "vivarjayīta medhāvī tasmin maitrī praṇaśyati",
    "GE07mbh_05_u:039.036a": "avalipteṣu mūrkheṣu raudrasāhasikeṣu ca",
    "GE07mbh_05_u:039.036c": "tathaivāpetadharmeṣu na maitrīm ācared budhaḥ",
    "GE07mbh_05_u:039.037a": "kṛtajñaṃ dhārmikaṃ satyam akṣudraṃ dṛḍhabhaktikam",
    "GE07mbh_05_u:039.037c": "jitendriyaṃ sthitaṃ sthityāṃ mitram atyāgi ceṣyate",
    "GE07mbh_05_u:039.038a": "indriyāṇām anutsargo mṛtyunā na viśiṣyate",
    "GE07mbh_05_u:039.038c": "atyarthaṃ punar utsargaḥ sādayed daivatāny api",
    "GE07mbh_05_u:039.039a": "mārdavaṃ sarvabhūtānām anasūyā kṣamā dhṛtiḥ",
    "GE07mbh_05_u:039.039c": "āyuṣyāṇi budhāḥ prāhur mitrāṇāṃ cāvimānanā",
    "GE07mbh_05_u:039.040a": "apanītaṃ sunītena yo 'rthaṃ pratyāninīṣate",
    "GE07mbh_05_u:039.040c": "matim āsthāya sudṛḍhāṃ tad akāpuruṣavratam",
    "GE07mbh_05_u:039.041a": "āyatyāṃ pratikārajñas tadātve dṛḍhaniścayaḥ",
    "GE07mbh_05_u:039.041c": "atīte kāryaśeṣajño naro 'rthair na prahīyate",
    "GE07mbh_05_u:039.042a": "karmaṇā manasā vācā yad abhīkṣṇaṃ niṣevate",
    "GE07mbh_05_u:039.042c": "tad evāpaharaty enaṃ tasmāt kalyāṇam ācaret",
    "GE07mbh_05_u:039.043a": "maṅgalālambhanaṃ yogaḥ śrutam utthānam ārjavam",
    "GE07mbh_05_u:039.043c": "bhūtim etāni kurvanti satāṃ cābhīkṣṇadarśanam",
    "GE07mbh_05_u:039.044a": "anirvedaḥ śriyo mūlaṃ duḥkhanāśe sukhasya ca",
    "GE07mbh_05_u:039.044c": "mahān bhavaty anirviṇṇaḥ sukhaṃ cātyantam aśnute",
    "GE07mbh_05_u:039.045a": "nātaḥ śrīmattaraṃ kiṃ cid anyat pathyatamaṃ tathā",
    "GE07mbh_05_u:039.045c": "prabhaviṣṇor yathā tāta kṣamā sarvatra sarvadā",
    "GE07mbh_05_u:039.046a": "kṣamed aśaktaḥ sarvasya śaktimān dharmakāraṇāt",
    "GE07mbh_05_u:039.046c": "arthānarthau samau yasya tasya nityaṃ kṣamā hitā",
    "GE07mbh_05_u:039.047a": "yat sukhaṃ sevamāno 'pi dharmārthābhyāṃ na hīyate",
    "GE07mbh_05_u:039.047c": "kāmaṃ tad upaseveta na mūḍhavratam ācaret",
    "GE07mbh_05_u:039.048a": "duḥkhārteṣu pramatteṣu nāstikeṣv alaseṣu ca",
    "GE07mbh_05_u:039.048c": "na śrīr vasaty adānteṣu ye cotsāhavivarjitāḥ",
    "GE07mbh_05_u:039.049a": "ārjavena naraṃ yuktam ārjavāt savyapatrapam",
    "GE07mbh_05_u:039.049c": "aśaktimantaṃ manyanto dharṣayanti kubuddhayaḥ",
    "GE07mbh_05_u:039.050a": "atyāryam atidātāram atiśūram ativratam",
    "GE07mbh_05_u:039.050c": "prajñābhimāninaṃ caiva śrīr bhayān nopasarpati",
    "GE07mbh_05_u:039.050d-0237_01": "na cātiguṇavatsv eṣā nātyantaṃ nirguṇeṣu ca",
    "GE07mbh_05_u:039.050d-0237_02": "naiṣā guṇān kāmayate nairguṇyān nānurajyate",
    "GE07mbh_05_u:039.050d-0237_03": "unmattā gaur ivāndhā śrīḥ kva cid evāvatiṣṭhate",
    "GE07mbh_05_u:039.051a": "agnihotraphalā vedāḥ śīlavṛttaphalaṃ śrutam",
    "GE07mbh_05_u:039.051c": "ratiputraphalā dārā dattabhuktaphalaṃ dhanam",
    "GE07mbh_05_u:039.052a": "adharmopārjitair arthair yaḥ karoty aurdhvadehikam",
    "GE07mbh_05_u:039.052c": "na sa tasya phalaṃ pretya bhuṅkte 'rthasya durāgamāt",
    "GE07mbh_05_u:039.053a": "kāntāravanadurgeṣu kṛcchrāsv āpatsu saṃbhrame",
    "GE07mbh_05_u:039.053c": "udyateṣu ca śastreṣu nāsti śeṣavatāṃ bhayam",
    "GE07mbh_05_u:039.054a": "utthānaṃ saṃyamo dākṣyam apramādo dhṛtiḥ smṛtiḥ",
    "GE07mbh_05_u:039.054c": "samīkṣya ca samārambho viddhi mūlaṃ bhavasya tat",
    "GE07mbh_05_u:039.055a": "tapo balaṃ tāpasānāṃ brahma brahmavidāṃ balam",
    "GE07mbh_05_u:039.055c": "hiṃsā balam asādhūnāṃ kṣamā guṇavatāṃ balam",
    "GE07mbh_05_u:039.056a": "aṣṭau tāny avrataghnāni āpo mūlaṃ phalaṃ payaḥ",
    "GE07mbh_05_u:039.056c": "havir brāhmaṇakāmyā ca guror vacanam auṣadham",
    "GE07mbh_05_u:039.057a": "na tatparasya saṃdadhyāt pratikūlaṃ yadātmanaḥ",
    "GE07mbh_05_u:039.057b-0238_01": "ātmanaḥ pratikūlāni vijānan na samācaret",
    "GE07mbh_05_u:039.057c": "saṃgraheṇaiṣa dharmaḥ syāt kāmād anyaḥ pravartate",
    "GE07mbh_05_u:039.058a": "akrodhena jayet krodham asādhuṃ sādhunā jayet",
    "GE07mbh_05_u:039.058c": "jayet kadaryaṃ dānena jayet satyena cānṛtam",
    "GE07mbh_05_u:039.059a": "strīdhūrtake 'lase bhīrau caṇḍe puruṣamānini",
    "GE07mbh_05_u:039.059c": "caure kṛtaghne viśvāso na kāryo na ca nāstike",
    "GE07mbh_05_u:039.060a": "abhivādanaśīlasya nityaṃ vṛddhopasevinaḥ",
    "GE07mbh_05_u:039.060c": "catvāri saṃpravardhante kīrtir āyur yaśobalam",
    "GE07mbh_05_u:039.061a": "atikleśena ye 'rthāḥ syur dharmasyātikrameṇa ca",
    "GE07mbh_05_u:039.061c": "arer vā praṇipātena mā sma teṣu manaḥ kṛthāḥ",
    "GE07mbh_05_u:039.062a": "avidyaḥ puruṣaḥ śocyaḥ śocyaṃ mithunam aprajam",
    "GE07mbh_05_u:039.062c": "nirāhārāḥ prajāḥ śocyāḥ śocyaṃ rāṣṭram arājakam",
    "GE07mbh_05_u:039.063a": "adhvā jarā dehavatāṃ parvatānāṃ jalaṃ jarā",
    "GE07mbh_05_u:039.063c": "asaṃbhogo jarā strīṇāṃ vākśalyaṃ manaso jarā",
    "GE07mbh_05_u:039.064a": "anāmnāyamalā vedā brāhmaṇasyāvrataṃ malam",
    "GE07mbh_05_u:039.064b-0239_01": "malaṃ pṛthivyā vāhīkāḥ puruṣasyānṛtaṃ malam",
    "GE07mbh_05_u:039.064c": "kautūhalamalā sādhvī vipravāsamalāḥ striyaḥ",
    "GE07mbh_05_u:039.065a": "suvarṇasya malaṃ rūpyaṃ rūpyasyāpi malaṃ trapu",
    "GE07mbh_05_u:039.065c": "jñeyaṃ trapumalaṃ sīsaṃ sīsasyāpi malaṃ malam",
    "GE07mbh_05_u:039.066a": "na svapnena jayen nidrāṃ na kāmena striyaṃ jayet",
    "GE07mbh_05_u:039.066c": "nendhanena jayed agniṃ na pānena surāṃ jayet",
    "GE07mbh_05_u:039.067a": "yasya dānajitaṃ mitram amitrā yudhi nirjitāḥ",
    "GE07mbh_05_u:039.067c": "annapānajitā dārāḥ saphalaṃ tasya jīvitam",
    "GE07mbh_05_u:039.068a": "sahasriṇo 'pi jīvanti jīvanti śatinas tathā",
    "GE07mbh_05_u:039.068c": "dhṛtarāṣṭraṃ vimuñcecchāṃ na kathaṃ cin na jīvyate",
    "GE07mbh_05_u:039.069a": "yat pṛthivyāṃ vrīhiyavaṃ hiraṇyaṃ paśavaḥ striyaḥ",
    "GE07mbh_05_u:039.069c": "nālam ekasya tat sarvam iti paśyan na muhyati",
    "GE07mbh_05_u:039.070a": "rājan bhūyo bravīmi tvāṃ putreṣu samam ācara",
    "GE07mbh_05_u:039.070c": "samatā yadi te rājan sveṣu pāṇḍusuteṣu ca",
    "GE07mbh_05_u:040.001": "vidura uvāca",
    "GE07mbh_05_u:040.001a": "yo 'bhyarthitaḥ sadbhir asajjamānaḥ; karoty arthaṃ ahāpayitvā",
    "GE07mbh_05_u:040.001c": "kṣipraṃ yaśas taṃ samupaiti santam alaṃ; prasannā hi sukhāya santaḥ",
    "GE07mbh_05_u:040.002a": "mahāntam apy artham adharmayuktaṃ; yaḥ saṃtyajaty anupākruṣṭa eva",
    "GE07mbh_05_u:040.002c": "sukhaṃ sa duḥkhāny avamucya śete; jīrṇāṃ tvacaṃ sarpa ivāvamucya",
    "GE07mbh_05_u:040.003a": "anṛtaṃ ca samutkarṣe rājagāmi ca paiśunam",
    "GE07mbh_05_u:040.003c": "guroś cālīkanirbandhaḥ samāni brahmahatyayā",
    "GE07mbh_05_u:040.004a": "asūyaikapadaṃ mṛtyur ativādaḥ śriyo vadhaḥ",
    "GE07mbh_05_u:040.004c": "aśuśrūṣā tvarā ślāghā vidyāyāḥ śatravas trayaḥ",
    "GE07mbh_05_u:040.004d-0240_01": "ālasyaṃ madamohau ca cāpalaṃ goṣṭhir eva ca",
    "GE07mbh_05_u:040.004d-0240_02": "stabdhatā cābhimānitvaṃ tathātyāgitvam eva ca",
    "GE07mbh_05_u:040.004d-0240_03": "ete vai sapta doṣās tu sadā vidyārthināṃ matāḥ",
    "GE07mbh_05_u:040.005a": "sukhārthinaḥ kuto vidyā nāsti vidyārthinaḥ sukham",
    "GE07mbh_05_u:040.005c": "sukhārthī vā tyajed vidyāṃ vidyārthī vā sukhaṃ tyajet",
    "GE07mbh_05_u:040.006a": "nāgnis tṛpyati kāṣṭhānāṃ nāpagānāṃ mahodadhiḥ",
    "GE07mbh_05_u:040.006c": "nāntakaḥ sarvabhūtānāṃ na puṃsāṃ vāmalocanā",
    "GE07mbh_05_u:040.007a": "āśā dhṛtiṃ hanti samṛddhim antakaḥ; krodhaḥ śriyaṃ hanti yaśaḥ kadaryatā",
    "GE07mbh_05_u:040.007c": "apālanaṃ hanti paśūṃś ca rājann; ekaḥ kruddho brāhmaṇo hanti rāṣṭram",
    "GE07mbh_05_u:040.008a": "ajaś ca kāṃsyaṃ ca rathaś ca nityaṃ; madhv ākarṣaḥ śakuniḥ śrotriyaś ca",
    "GE07mbh_05_u:040.008c": "vṛddho jñātir avasanno vayasya; etāni te santu gṛhe sadaiva",
    "GE07mbh_05_u:040.009a": "ajokṣā candanaṃ vīṇā ādarśo madhusarpiṣī",
    "GE07mbh_05_u:040.009c": "viṣam audumbaraṃ śaṅkhaḥ svarṇaṃ nābhiś ca rocanā",
    "GE07mbh_05_u:040.010a": "gṛhe sthāpayitavyāni dhanyāni manur abravīt",
    "GE07mbh_05_u:040.010c": "devabrāhmaṇapūjārtham atithīnāṃ ca bhārata",
    "GE07mbh_05_u:040.011a": "idaṃ ca tvāṃ sarvaparaṃ bravīmi; puṇyaṃ padaṃ tāta mahāviśiṣṭam",
    "GE07mbh_05_u:040.011c": "na jātu kāmān na bhayān na lobhād; dharmaṃ tyajej jīvitasyāpi hetoḥ",
    "GE07mbh_05_u:040.012a": "nityo dharmaḥ sukhaduḥkhe tv anitye; nityo jīvo dhātur asya tv anityaḥ",
    "GE07mbh_05_u:040.012c": "tyaktvānityaṃ pratitiṣṭhasva nitye; saṃtuṣya tvaṃ toṣaparo hi lābhaḥ",
    "GE07mbh_05_u:040.013a": "mahābalān paśya mahānubhāvān; praśāsya bhūmiṃ dhanadhānyapūrṇām",
    "GE07mbh_05_u:040.013c": "rājyāni hitvā vipulāṃś ca bhogān; gatān narendrān vaśam antakasya",
    "GE07mbh_05_u:040.014a": "mṛtaṃ putraṃ duḥkhapuṣṭaṃ manuṣyā; utkṣipya rājan svagṛhān nirharanti",
    "GE07mbh_05_u:040.014c": "taṃ muktakeśāḥ karuṇaṃ rudantaś; citāmadhye kāṣṭham iva kṣipanti",
    "GE07mbh_05_u:040.015a": "anyo dhanaṃ pretagatasya bhuṅkte; vayāṃsi cāgniś ca śarīradhātūn",
    "GE07mbh_05_u:040.015c": "dvābhyām ayaṃ saha gacchaty amutra; puṇyena pāpena ca veṣṭyamānaḥ",
    "GE07mbh_05_u:040.016a": "utsṛjya vinivartante jñātayaḥ suhṛdaḥ sutāḥ",
    "GE07mbh_05_u:040.016b-0241_01": "apuṣpān aphalān vṛkṣān yathā tāta patatriṇaḥ",
    "GE07mbh_05_u:040.016c": "agnau prāstaṃ tu puruṣaṃ karmānveti svayaṃkṛtam",
    "GE07mbh_05_u:040.016d-0242_01": "tasmāt tu puruṣo yatnād dharmaṃ saṃcinuyāc chanaiḥ",
    "GE07mbh_05_u:040.017a": "asmāl lokād ūrdhvam amuṣya cādho; mahat tamas tiṣṭhati hy andhakāram",
    "GE07mbh_05_u:040.017c": "tad vai mahāmohanam indriyāṇāṃ; budhyasva mā tvāṃ pralabheta rājan",
    "GE07mbh_05_u:040.018a": "idaṃ vacaḥ śakṣyasi ced yathāvan; niśamya sarvaṃ pratipattum evam",
    "GE07mbh_05_u:040.018c": "yaśaḥ paraṃ prāpsyasi jīvaloke; bhayaṃ na cāmutra na ceha te 'sti",
    "GE07mbh_05_u:040.019a": "ātmā nadī bhārata puṇyatīrthā; satyodakā dhṛtikūlā damormiḥ",
    "GE07mbh_05_u:040.019c": "tasyāṃ snātaḥ pūyate puṇyakarmā; puṇyo hy ātmā nityam ambho 'mbha eva",
    "GE07mbh_05_u:040.020a": "kāmakrodhagrāhavatīṃ pañcendriyajalāṃ nadīm",
    "GE07mbh_05_u:040.020c": "kṛtvā dhṛtimayīṃ nāvaṃ janmadurgāṇi saṃtara",
    "GE07mbh_05_u:040.021a": "prajñāvṛddhaṃ dharmavṛddhaṃ svabandhuṃ; vidyāvṛddhaṃ vayasā cāpi vṛddham",
    "GE07mbh_05_u:040.021c": "kāryākārye pūjayitvā prasādya; yaḥ saṃpṛcchen na sa muhyet kadā cit",
    "GE07mbh_05_u:040.022a": "dhṛtyā śiśnodaraṃ rakṣet pāṇipādaṃ ca cakṣuṣā",
    "GE07mbh_05_u:040.022c": "cakṣuḥśrotre ca manasā mano vācaṃ ca karmaṇā",
    "GE07mbh_05_u:040.023a": "nityodakī nityayajñopavītī; nityasvādhyāyī patitānnavarjī",
    "GE07mbh_05_u:040.023c": "ṛtaṃ bruvan gurave karma kurvan; na brāhmaṇaś cyavate brahmalokāt",
    "GE07mbh_05_u:040.024a": "adhītya vedān parisaṃstīrya cāgnīn; iṣṭvā yajñaiḥ pālayitvā prajāś ca",
    "GE07mbh_05_u:040.024c": "gobrāhmaṇārthe śastrapūtāntarātmā; hataḥ saṃgrāme kṣatriyaḥ svargam eti",
    "GE07mbh_05_u:040.025a": "vaiśyo 'dhītya brāhmaṇān kṣatriyāṃś ca; dhanaiḥ kāle saṃvibhajyāśritāṃś ca",
    "GE07mbh_05_u:040.025c": "tretāpūtaṃ dhūmam āghrāya puṇyaṃ; pretya svarge devasukhāni bhuṅkte",
    "GE07mbh_05_u:040.026a": "brahmakṣatraṃ vaiśyavarṇaṃ ca śūdraḥ; krameṇaitān nyāyataḥ pūjayānaḥ",
    "GE07mbh_05_u:040.026c": "tuṣṭeṣv eteṣv avyatho dagdhapāpas; tyaktvā dehaṃ svargasukhāni bhuṅkte",
    "GE07mbh_05_u:040.027a": "cāturvarṇyasyaiṣa dharmas tavokto; hetuṃ cātra bruvato me nibodha",
    "GE07mbh_05_u:040.027c": "kṣātrād dharmād dhīyate pāṇḍuputras; taṃ tvaṃ rājan rājadharme niyuṅkṣva",
    "GE07mbh_05_u:040.028": "dhṛtarāṣṭra uvāca",
    "GE07mbh_05_u:040.028a": "evam etad yathā māṃ tvam anuśāsasi nityadā",
    "GE07mbh_05_u:040.028c": "mamāpi ca matiḥ saumya bhavaty evaṃ yathāttha mām",
    "GE07mbh_05_u:040.029a": "sā tu buddhiḥ kṛtāpy evaṃ pāṇḍavān prati me sadā",
    "GE07mbh_05_u:040.029c": "duryodhanaṃ samāsādya punar viparivartate",
    "GE07mbh_05_u:040.030a": "na diṣṭam abhyatikrāntuṃ śakyaṃ martyena kena cit",
    "GE07mbh_05_u:040.030c": "diṣṭam eva kṛtaṃ manye pauruṣaṃ tu nirarthakam",
    "GE07mbh_05_u:041.001": "dhṛtarāṣṭra uvāca",
    "GE07mbh_05_u:041.001a": "anuktaṃ yadi te kiṃ cid vācā vidura vidyate",
    "GE07mbh_05_u:041.001c": "tan me śuśrūṣave brūhi vicitrāṇi hi bhāṣase",
    "GE07mbh_05_u:041.002": "vidura uvāca",
    "GE07mbh_05_u:041.002a": "dhṛtarāṣṭra kumāro vai yaḥ purāṇaḥ sanātanaḥ",
    "GE07mbh_05_u:041.002c": "sanatsujātaḥ provāca mṛtyur nāstīti bhārata",
    "GE07mbh_05_u:041.003a": "sa te guhyān prakāśāṃś ca sarvān hṛdayasaṃśrayān",
    "GE07mbh_05_u:041.003c": "pravakṣyati mahārāja sarvabuddhimatāṃ varaḥ",
    "GE07mbh_05_u:041.004": "dhṛtarāṣṭra uvāca",
    "GE07mbh_05_u:041.004a": "kiṃ tvaṃ na veda tad bhūyo yan me brūyāt sanātanaḥ",
    "GE07mbh_05_u:041.004c": "tvam eva vidura brūhi prajñāśeṣo 'sti cet tava",
    "GE07mbh_05_u:041.005": "vidura uvāca",
    "GE07mbh_05_u:041.005a": "śūdrayonāv ahaṃ jāto nāto 'nyad vaktum utsahe",
    "GE07mbh_05_u:041.005c": "kumārasya tu yā buddhir veda tāṃ śāśvatīm aham",
    "GE07mbh_05_u:041.006a": "brāhmīṃ hi yonim āpannaḥ suguhyam api yo vadet",
    "GE07mbh_05_u:041.006c": "na tena garhyo devānāṃ tasmād etad bravīmi te",
    "GE07mbh_05_u:041.007": "dhṛtarāṣṭra uvāca",
    "GE07mbh_05_u:041.007a": "bravīhi vidura tvaṃ me purāṇaṃ taṃ sanātanam",
    "GE07mbh_05_u:041.007c": "katham etena dehena syād ihaiva samāgamaḥ",
    "GE07mbh_05_u:041.008": "vaiśaṃpāyana uvāca",
    "GE07mbh_05_u:041.008a": "cintayām āsa viduras tam ṛṣiṃ saṃśitavratam",
    "GE07mbh_05_u:041.008c": "sa ca tac cintitaṃ jñātvā darśayām āsa bhārata",
    "GE07mbh_05_u:041.009a": "sa cainaṃ pratijagrāha vidhidṛṣṭena karmaṇā",
    "GE07mbh_05_u:041.009c": "sukhopaviṣṭaṃ viśrāntam athainaṃ viduro 'bravīt",
    "GE07mbh_05_u:041.010a": "bhagavan saṃśayaḥ kaś cid dhṛtarāṣṭrasya mānase",
    "GE07mbh_05_u:041.010c": "yo na śakyo mayā vaktuṃ tam asmai vaktum arhasi",
    "GE07mbh_05_u:041.010e": "yaṃ śrutvāyaṃ manuṣyendraḥ sukhaduḥkhātigo bhavet",
    "GE07mbh_05_u:041.011a": "lābhālābhau priyadveṣyau yathainaṃ na jarāntakau",
    "GE07mbh_05_u:041.011c": "viṣaheran bhayāmarṣau kṣutpipāse madodbhavau",
    "GE07mbh_05_u:041.011e": "aratiś caiva tandrī ca kāmakrodhau kṣayodayau",
    "GE07mbh_05_u:042.001": "vaiśaṃpāyana uvāca",
    "GE07mbh_05_u:042.001a": "tato rājā dhṛtarāṣṭro manīṣī; saṃpūjya vākyaṃ vidureritaṃ tat",
    "GE07mbh_05_u:042.001c": "sanatsujātaṃ rahite mahātmā; papraccha buddhiṃ paramāṃ bubhūṣan",
    "GE07mbh_05_u:042.002": "dhṛtarāṣṭra uvāca",
    "GE07mbh_05_u:042.002a": "sanatsujāta yadīdaṃ śṛṇomi; mṛtyur hi nāstīti",
    "GE07mbh_05_u:042.002c": "devāsurā hy ācaran brahmacaryam; amṛtyave tat kataran nu satyam",
    "GE07mbh_05_u:042.003": "sanatsujāta uvāca",
    "GE07mbh_05_u:042.003a": "amṛtyuḥ karmaṇā ke cin mṛtyur nāstīti cāpare",
    "GE07mbh_05_u:042.003c": "śṛṇu me bruvato rājan yathaitan mā viśaṅkithāḥ",
    "GE07mbh_05_u:042.004a": "ubhe satye kṣatriyādyapravṛtte; moho mṛtyuḥ saṃmato yaḥ kavīnām",
    "GE07mbh_05_u:042.004c": "pramādaṃ vai mṛtyum ahaṃ bravīmi; sadāpramādam amṛtatvaṃ bravīmi",
    "GE07mbh_05_u:042.005a": "pramādād vai asurāḥ parābhavann; apramādād brahmabhūtā bhavanti",
    "GE07mbh_05_u:042.005c": "na vai mṛtyur vyāghra ivātti jantūn; na hy asya rūpam upalabhyate ha",
    "GE07mbh_05_u:042.006a": "yamaṃ tv eke mṛtyum ato 'nyam āhur; ātmāvasannam amṛtaṃ brahmacaryam",
    "GE07mbh_05_u:042.006c": "pitṛloke rājyam anuśāsti devaḥ; śivaḥ śivānām aśivo 'śivānām",
    "GE07mbh_05_u:042.007a": "āsyād eṣa niḥsarate narāṇāṃ; krodhaḥ pramādo moharūpaś ca mṛtyuḥ",
    "GE07mbh_05_u:042.007b-0243_01": "ahaṃgatenaiva caran vimārgān",
    "GE07mbh_05_u:042.007b-0243_02": "na cātmano yogam upaiti kaś cit",
    "GE07mbh_05_u:042.007c": "te mohitās tadvaśe vartamānā; itaḥ pretās tatra punaḥ patanti",
    "GE07mbh_05_u:042.008a": "tatas taṃ devā anu viplavante; ato mṛtyur maraṇākhyām upaiti",
    "GE07mbh_05_u:042.008c": "karmodaye karmaphalānurāgās; tatrānu yānti na taranti mṛtyum",
    "GE07mbh_05_u:042.008d-0244_01": "sadarthayogān avagamāt samantāt",
    "GE07mbh_05_u:042.008d-0244_02": "pravartate bhogayogena dehī",
    "GE07mbh_05_u:042.008d-0244_03": "tad vai mahāmohanam indriyāṇāṃ",
    "GE07mbh_05_u:042.008d-0244_04": "mithyārthayogasya gatir hi nityā mithyārthayogābhihatāntarātmā",
    "GE07mbh_05_u:042.008d-0244_06": "smarann upāste viṣayān samantāt",
    "GE07mbh_05_u:042.009a": "yo 'bhidhyāyann utpatiṣṇūn nihanyād; anādareṇāpratibudhyamānaḥ",
    "GE07mbh_05_u:042.009c": "sa vai mṛtyur mṛtyur ivātti bhūtvā; evaṃ vidvān yo vinihanti kāmān",
    "GE07mbh_05_u:042.010a": "kāmānusārī puruṣaḥ kāmān anu vinaśyati",
    "GE07mbh_05_u:042.010c": "kāmān vyudasya dhunute yat kiṃ cit puruṣo rajaḥ",
    "GE07mbh_05_u:042.011a": "tamo 'prakāśo bhūtānāṃ narako 'yaṃ pradṛśyate",
    "GE07mbh_05_u:042.011c": "gṛhyanta iva dhāvanti gacchantaḥ śvabhram unmukhāḥ",
    "GE07mbh_05_u:042.012a": "abhidhyā vai prathamaṃ hanti cainaṃ; kāmakrodhau gṛhya cainaṃ tu paścāt",
    "GE07mbh_05_u:042.012c": "ete bālān mṛtyave prāpayanti; dhīrās tu dhairyeṇa taranti mṛtyum",
    "GE07mbh_05_u:042.012d-0245_01": "amūḍhavṛtteḥ puruṣasyeha kuryāt",
    "GE07mbh_05_u:042.012d-0245_02": "kiṃ vai mṛtyus tārṇa ivāsya vyāghraḥ",
    "GE07mbh_05_u:042.013a": "amanyamānaḥ kṣatriya kiṃ cid anyan; nādhīyate tārṇa ivāsya vyāghraḥ",
    "GE07mbh_05_u:042.013c": "krodhāl lobhān mohamayāntarātmā; sa vai mṛtyus tvac charīre ya eṣaḥ",
    "GE07mbh_05_u:042.014a": "evaṃ mṛtyuṃ jāyamānaṃ viditvā; jñāne tiṣṭhan na bibhetīha mṛtyoḥ",
    "GE07mbh_05_u:042.014c": "vinaśyate viṣaye tasya mṛtyur; mṛtyor yathā viṣayaṃ prāpya martyaḥ dhṛtarāṣṭra uvāca",
    "GE07mbh_05_u:042.014d-0246_01": "yān evāhur ijyayā sādhulokān",
    "GE07mbh_05_u:042.014d-0246_02": "dvijātīnāṃ puṇyatamān sanātanān",
    "GE07mbh_05_u:042.014d-0246_03": "teṣāṃ parārthaṃ kathayantīha vedā sanatsujāta uvāca",
    "GE07mbh_05_u:042.014d-0246_04": "etad vidvān naiti kathaṃ nu karma",
    "GE07mbh_05_u:042.014d-0246_05": "evaṃ hy avidvān upayāti tatra",
    "GE07mbh_05_u:042.014d-0246_06": "tathārthajātaṃ ca vadanti vedāḥ",
    "GE07mbh_05_u:042.014d-0246_07": "sa neha āyāti paraṃ parātmā dhṛtarāṣṭra uvāca",
    "GE07mbh_05_u:042.014d-0246_08": "prayāti mārgeṇa nihatya mārgān",
    "GE07mbh_05_u:042.014d-0246_09": "ko 'sau niyuṅkte tam ajaṃ purāṇaṃ",
    "GE07mbh_05_u:042.014d-0246_10": "sa ced idaṃ sarvam anukrameṇa",
    "GE07mbh_05_u:042.014d-0246_11": "kiṃ vāsya kāryam atha vā sukhaṃ ca sanatsujāta uvāca",
    "GE07mbh_05_u:042.014d-0246_12": "tan me vidvan brūhi sarvaṃ yathāvat",
    "GE07mbh_05_u:042.014d-0246_13": "doṣo mahān atra vibhedayoge",
    "GE07mbh_05_u:042.014d-0246_14": "hy anādiyogena bhavanti nityāḥ",
    "GE07mbh_05_u:042.014d-0246_15": "tathāsya nādhikyam apaiti kiṃ cid",
    "GE07mbh_05_u:042.014d-0246_16": "anādiyogena bhavanti",
    "GE07mbh_05_u:042.014d-0246_17": "ya etad vā bhagavān sa nityo",
    "GE07mbh_05_u:042.014d-0246_18": "vikārayogena karoti viśvam",
    "GE07mbh_05_u:042.014d-0246_19": "tathā ca tacchaktir iti sma manyate",
    "GE07mbh_05_u:042.014d-0246_20": "tathārthayoge ca bhavanti vedāḥ",
    "GE07mbh_05_u:042.015": "dhṛtarāṣṭra uvāca",
    "GE07mbh_05_u:042.015a": "ye 'smin dharmān nācarantīha ke cit; tathā dharmān ke cid ihācaranti",
    "GE07mbh_05_u:042.015c": "dharmaḥ pāpena pratihanyate sma; utāho dharmaḥ pratihanti pāpam",
    "GE07mbh_05_u:042.016": "sanatsujāta uvāca",
    "GE07mbh_05_u:042.016a": "ubhayam eva tatropabhujyate phalaṃ; dharmasyaivetarasya ca",
    "GE07mbh_05_u:042.016b-0247_01": "tasmin sthito vāpy ubhayaṃ hi nityaṃ",
    "GE07mbh_05_u:042.016b-0247_02": "jñānena vidvān pratihanti siddham",
    "GE07mbh_05_u:042.016b-0247_03": "tathānyathā puṇyam upaiti dehī",
    "GE07mbh_05_u:042.016b-0247_04": "tathāgataṃ pāpam upaiti siddham",
    "GE07mbh_05_u:042.016b-0247_05": "gatvobhayaṃ karmaṇā bhujyate 'sthiraṃ",
    "GE07mbh_05_u:042.016b-0247_06": "śubhasya pāpasya sa cāpi karmaṇā",
    "GE07mbh_05_u:042.016c": "dharmeṇādharmaṃ praṇudatīha vidvān; dharmo balīyān iti tasya viddhi",
    "GE07mbh_05_u:042.017": "dhṛtarāṣṭra uvāca",
    "GE07mbh_05_u:042.017a": "yān imān āhuḥ svasya dharmasya lokān; dvijātīnāṃ puṇyakṛtāṃ sanātanān",
    "GE07mbh_05_u:042.017c": "teṣāṃ parikramān kathayantas tato 'nyān; naitad vidvan naiva kṛtaṃ ca karma",
    "GE07mbh_05_u:042.018": "sanatsujāta uvāca",
    "GE07mbh_05_u:042.018a": "yeṣāṃ bale na vispardhā bale balavatām iva",
    "GE07mbh_05_u:042.018c": "te brāhmaṇā itaḥ pretya svargaloke prakāśate",
    "GE07mbh_05_u:042.018d-0248_01": "yeṣāṃ dharme na ca spardhā teṣāṃ tajjñānasādhanam",
    "GE07mbh_05_u:042.018d-0248_02": "te brāhmaṇā ito muktāḥ svargaṃ yānti triviṣṭapam",
    "GE07mbh_05_u:042.018d-0248_03": "tasya samyak samācāram āhur vedavido janāḥ",
    "GE07mbh_05_u:042.018d-0248_04": "nainaṃ manyeta bhūyiṣṭhaṃ bāhyam ābhyantaraṃ janam",
    "GE07mbh_05_u:042.019a": "yatra manyeta bhūyiṣṭhaṃ prāvṛṣīva tṛṇolapam",
    "GE07mbh_05_u:042.019c": "annaṃ pānaṃ ca brāhmaṇas taj jīvan nānusaṃjvaret",
    "GE07mbh_05_u:042.020a": "yatrākathayamānasya prayacchaty aśivaṃ bhayam",
    "GE07mbh_05_u:042.020c": "atiriktam ivākurvan sa śreyān netaro janaḥ",
    "GE07mbh_05_u:042.021a": "yo vākathayamānasya ātmānaṃ nānusaṃjvaret",
    "GE07mbh_05_u:042.021b-0249_01": "eko vai hy antarātmānaṃ brāhmaṇo hantum arhati",
    "GE07mbh_05_u:042.021c": "brahmasvaṃ nopabhuñjed vā tadannaṃ saṃmataṃ satām",
    "GE07mbh_05_u:042.021d-0250_01": "kuśavalkalacelādyaṃ brahmasvaṃ yogino viduḥ",
    "GE07mbh_05_u:042.022a": "yathā svaṃ vāntam aśnāti śvā vai nityam abhūtaye",
    "GE07mbh_05_u:042.022c": "evaṃ te vāntam aśnanti svavīryasyopajīvanāt",
    "GE07mbh_05_u:042.023a": "nityam ajñātacaryā me iti manyeta brāhmaṇaḥ",
    "GE07mbh_05_u:042.023c": "jñātīnāṃ tu vasan madhye naiva vidyeta kiṃ cana",
    "GE07mbh_05_u:042.024a": "ko hy evam antarātmānaṃ brāhmaṇo hantum arhati",
    "GE07mbh_05_u:042.024b-0251_01": "nirliṅgam acalaṃ śuddhaṃ sarvadvandvavivarjitam",
    "GE07mbh_05_u:042.024c": "tasmād dhi kiṃ cit kṣatriya brahmāvasati paśyati",
    "GE07mbh_05_u:042.024d-0252_01": "yo 'nyathā santam ātmānam anyathā pratipadyate",
    "GE07mbh_05_u:042.024d-0252_02": "kiṃ tena na kṛtaṃ pāpaṃ coreṇātmāpahāriṇā",
    "GE07mbh_05_u:042.025a": "aśrāntaḥ syād anādānāt saṃmato nirupadravaḥ",
    "GE07mbh_05_u:042.025c": "śiṣṭo na śiṣṭavat sa syād brāhmaṇo brahmavit kaviḥ",
    "GE07mbh_05_u:042.026a": "anāḍhyā mānuṣe vitte āḍhyā vedeṣu ye dvijāḥ",
    "GE07mbh_05_u:042.026c": "te durdharṣā duṣprakampyā vidyāt tān brahmaṇas tanum",
    "GE07mbh_05_u:042.027a": "sarvān sviṣṭakṛto devān vidyād ya iha kaś cana",
    "GE07mbh_05_u:042.027c": "na samāno brāhmaṇasya yasmin prayatate svayam",
    "GE07mbh_05_u:042.028a": "yam aprayatamānaṃ tu mānayanti sa mānitaḥ",
    "GE07mbh_05_u:042.028c": "na mānyamāno manyeta nāmānād abhisaṃjvaret",
    "GE07mbh_05_u:042.028d-0253_01": "lokaḥ svabhāvavṛttir hi nimeṣonmeṣavat sadā",
    "GE07mbh_05_u:042.029a": "vidvāṃso mānayantīha iti manyeta mānitaḥ",
    "GE07mbh_05_u:042.029c": "adharmaviduṣo mūḍhā lokaśāstraviśāradāḥ",
    "GE07mbh_05_u:042.029e": "na mānyaṃ mānayiṣyanti iti manyed amānitaḥ",
    "GE07mbh_05_u:042.030a": "na vai mānaṃ ca maunaṃ ca sahitau carataḥ sadā",
    "GE07mbh_05_u:042.030c": "ayaṃ hi loko mānasya asau mānasya tad viduḥ",
    "GE07mbh_05_u:042.031a": "śrīḥ sukhasyeha saṃvāsaḥ sā cāpi paripanthinī",
    "GE07mbh_05_u:042.031c": "brāhmī sudurlabhā śrīr hi prajñāhīnena kṣatriya",
    "GE07mbh_05_u:042.032a": "dvārāṇi tasyā hi vadanti santo; bahuprakārāṇi durāvarāṇi",
    "GE07mbh_05_u:042.032c": "satyārjave hrīr damaśaucavidyāḥ; ṣaṇmānamohapratibādhanāni dhṛtarāṣṭra uvāca",
    "GE07mbh_05_u:043.000-0254_01": "kasyaiṣa maunaḥ kataran nu maunaṃ",
    "GE07mbh_05_u:043.000-0254_02": "prabrūhi vidvann iha maunabhāvam",
    "GE07mbh_05_u:043.000-0254_03": "maunena vidvān uta yāti maunaṃ sanatsujāta uvāca",
    "GE07mbh_05_u:043.000-0254_04": "kathaṃ mune maunam ihācaranti",
    "GE07mbh_05_u:043.000-0254_05": "yato na vedā manasā sahainam",
    "GE07mbh_05_u:043.000-0254_06": "anupraviśanti tato 'tha",
    "GE07mbh_05_u:043.000-0254_07": "yatrotthito vedaśabdas tathāyaṃ",
    "GE07mbh_05_u:043.000-0254_08": "sa tanmayatvena vibhāti rājan",
    "GE07mbh_05_u:043.001": "dhṛtarāṣṭra uvāca",
    "GE07mbh_05_u:043.001a": "ṛco yajūṃṣy adhīte yaḥ sāmavedaṃ ca yo dvijaḥ",
    "GE07mbh_05_u:043.001c": "pāpāni kurvan pāpena lipyate na sa lipyate",
    "GE07mbh_05_u:043.002": "sanatsujāta uvāca",
    "GE07mbh_05_u:043.002a": "nainaṃ sāmāny ṛco vāpi na yajūṃṣi vicakṣaṇa",
    "GE07mbh_05_u:043.002c": "trāyante karmaṇaḥ pāpān na te mithyā bravīmy aham",
    "GE07mbh_05_u:043.003a": "na chandāṃsi vṛjināt tārayanti; māyāvinaṃ māyayā vartamānam",
    "GE07mbh_05_u:043.003c": "nīḍaṃ śakuntā iva jātapakṣāś; chandāṃsy enaṃ prajahaty antakāle",
    "GE07mbh_05_u:043.004": "dhṛtarāṣṭra uvāca",
    "GE07mbh_05_u:043.004a": "na ced vedā vedavidaṃ śaktās trātuṃ vicakṣaṇa",
    "GE07mbh_05_u:043.004c": "atha kasmāt pralāpo 'yaṃ brāhmaṇānāṃ sanātanaḥ sanatsujāta uvāca",
    "GE07mbh_05_u:043.005-0255_01": "tasyaiva nāmādiviśeṣarūpair",
    "GE07mbh_05_u:043.005-0255_02": "idaṃ jagad bhāti mahānubhāva",
    "GE07mbh_05_u:043.005-0255_03": "nirdiśya samyak pravadanti vedās",
    "GE07mbh_05_u:043.005-0255_04": "tad viśvavairūpyam udāharanti",
    "GE07mbh_05_u:043.005-0255_05": "tadartham uktaṃ tapa etad ijyā",
    "GE07mbh_05_u:043.005-0255_06": "tābhyām asau puṇyam upaiti vidvān",
    "GE07mbh_05_u:043.005-0255_07": "puṇyena pāpaṃ vinihatya paścāt",
    "GE07mbh_05_u:043.005-0255_08": "saṃjāyate jñānavidīpitātmā",
    "GE07mbh_05_u:043.005-0255_09": "jñānena cātmānam upaiti",
    "GE07mbh_05_u:043.005-0255_10": "athānyathā vargaphalānukāṅkṣī",
    "GE07mbh_05_u:043.005-0255_11": "asmin kṛtaṃ tat parigṛhya sarvam",
    "GE07mbh_05_u:043.005-0255_12": "amutra bhuṅkte punar eti mārgam",
    "GE07mbh_05_u:043.005-0256_01": "tapas tapyati yo 'raṇye munir mūlaphalāśanaḥ",
    "GE07mbh_05_u:043.005-0257_01": "brāhmaṇānāṃ tapaḥ svṛddham anyeṣāṃ tāvad eva tat",
    "GE07mbh_05_u:043.005-0258_01": "etat samṛddham atyṛddhaṃ tapo bhavati kevalam",
    "GE07mbh_05_u:043.005a": "asmiṃl loke tapas taptaṃ phalam anyatra dṛśyate",
    "GE07mbh_05_u:043.005c": "brāhmaṇānām ime lokā ṛddhe tapasi saṃyatāḥ",
    "GE07mbh_05_u:043.006": "dhṛtarāṣṭra uvāca",
    "GE07mbh_05_u:043.006a": "kathaṃ samṛddham apy ṛddhaṃ tapo bhavati kevalam",
    "GE07mbh_05_u:043.006c": "sanatsujāta tad brūhi yathā vidyāma tad vayam sanatsujāta uvāca",
    "GE07mbh_05_u:043.006d-0259_01": "niṣkalmaṣaṃ tapas tv etat kevalaṃ",
    "GE07mbh_05_u:043.006d-0259_02": "etat samṛddham apy ṛddhaṃ tapo bhavati nānyathā",
    "GE07mbh_05_u:043.006d-0259_03": "tapomūlam idaṃ sarvaṃ yan māṃ pṛcchasi kṣatriya dhṛtarāṣṭra uvāca",
    "GE07mbh_05_u:043.006d-0259_04": "tapasā vedavidvāṃsaḥ paraṃ tv amṛtam āpnuyuḥ",
    "GE07mbh_05_u:043.006d-0259_05": "kalmaṣaṃ tapaso brūhi śrutaṃ niṣkalmaṣaṃ tapaḥ",
    "GE07mbh_05_u:043.006d-0259_06": "sanatsujāta yenedaṃ vidyāṃ guhyaṃ sanātanam",
    "GE07mbh_05_u:043.006d-0260_01": "śrīr evam ekā yo 'dhīte tac ca tāvac ca tatsamam",
    "GE07mbh_05_u:043.007": "sanatsujāta uvāca",
    "GE07mbh_05_u:043.007a": "krodhādayo dvādaśa yasya doṣās; tathā nṛśaṃsādi ṣaḍ atra rājan",
    "GE07mbh_05_u:043.007c": "dharmādayo dvādaśa cātatānāḥ; śāstre guṇā ye viditā dvijānām",
    "GE07mbh_05_u:043.008a": "krodhaḥ kāmo lobhamohau vivitsā;kṛpāsūyā mānaśokau spṛhā ca",
    "GE07mbh_05_u:043.008c": "īrṣyā jugupsā ca manuṣyadoṣā; varjyāḥ sadā dvādaśaite nareṇa",
    "GE07mbh_05_u:043.009a": "ekaikam ete rājendra manuṣyān paryupāsate",
    "GE07mbh_05_u:043.009c": "lipsamāno 'ntaraṃ teṣāṃ mṛgāṇām iva lubdhakaḥ",
    "GE07mbh_05_u:043.010a": "vikatthanaḥ spṛhayālur manasvī; bibhrat kopaṃ capalo 'rakṣaṇaś ca",
    "GE07mbh_05_u:043.010c": "ete prāptāḥ ṣaṇ narān pāpadharmān; prakurvate nota santaḥ sudurge",
    "GE07mbh_05_u:043.011a": "saṃbhogasaṃvid dviṣam edhamāno; dattānutāpī kṛpaṇo 'balīyān",
    "GE07mbh_05_u:043.011c": "vargapraśaṃsī vanitāsu dveṣṭā; ete 'pare sapta nṛśaṃsadharmāḥ",
    "GE07mbh_05_u:043.012a": "dharmaś ca satyaṃ ca damas tapaś ca; amātsaryaṃ hrīs titikṣānasūyā",
    "GE07mbh_05_u:043.012c": "yajñaś ca dānaṃ ca dhṛtiḥ śrutaṃ ca; mahāvratā dvādaśa brāhmaṇasya",
    "GE07mbh_05_u:043.013a": "yas tv etebhyaḥ pravased dvādaśebhyaḥ; sarvām apīmāṃ pṛthivīṃ praśiṣyāt",
    "GE07mbh_05_u:043.013c": "tribhir dvābhyām ekato vā viśiṣṭo; nāsya svam astīti sa veditavyaḥ",
    "GE07mbh_05_u:043.014a": "damas tyāgo 'pramādaś ca eteṣv amṛtam āhitam",
    "GE07mbh_05_u:043.014c": "tāni satyamukhāny āhur brāhmaṇā ye manīṣiṇaḥ",
    "GE07mbh_05_u:043.014d-0261_01": "doṣatyāgo 'pramādaḥ syāt sa cāpy aṣṭaguṇo mataḥ",
    "GE07mbh_05_u:043.015a": "damo 'ṣṭādaśadoṣaḥ syāt pratikūlaṃ kṛtākṛte",
    "GE07mbh_05_u:043.015c": "anṛtaṃ cābhyasūyā ca kāmārthau ca tathā spṛhā",
    "GE07mbh_05_u:043.016a": "krodhaḥ śokas tathā tṛṣṇā lobhaḥ paiśunyam eva ca",
    "GE07mbh_05_u:043.016c": "matsaraś ca vivitsā ca paritāpas tathā ratiḥ",
    "GE07mbh_05_u:043.017a": "apasmāraḥ sātivādas tathā saṃbhāvanātmani",
    "GE07mbh_05_u:043.017b-0262_01": "lokadveṣo 'bhimānaś ca vivādaḥ prāṇipīḍanam",
    "GE07mbh_05_u:043.017b-0262_02": "parivādo 'tivādaś ca paritāpo 'kṣamā dhṛtiḥ",
    "GE07mbh_05_u:043.017b-0262_03": "asiddhiḥ pāpakṛtyaṃ ca hiṃsā ceti prakīrtitāḥ",
    "GE07mbh_05_u:043.017c": "etair vimukto doṣair yaḥ sa damaḥ sadbhir ucyate",
    "GE07mbh_05_u:043.017d-0263_01": "mado 'ṣṭādaśadoṣaḥ syāt tyāgo bhavati ṣaḍguṇaḥ",
    "GE07mbh_05_u:043.017d-0264_01": "viparyayāḥ smṛtā ete madadoṣā udāhṛtāḥ",
    "GE07mbh_05_u:043.017d-0264_02": "śreyāṃs tu ṣaḍvidhas tyāgas tṛtīyas tatra duṣkaraḥ",
    "GE07mbh_05_u:043.017d-0264_03": "tena duḥkhaṃ taranty eva tasmiṃs tyakte jitaṃ bhavet",
    "GE07mbh_05_u:043.017d-0265_01": "doṣā damasya ye proktās tān doṣān parivarjayet",
    "GE07mbh_05_u:043.018a": "śreyāṃs tu ṣaḍvidhas tyāgaḥ priyaṃ prāpya na hṛṣyati",
    "GE07mbh_05_u:043.018c": "apriye tu samutpanne vyathāṃ jātu na cārcchati",
    "GE07mbh_05_u:043.019a": "iṣṭān dārāṃś ca putrāṃś ca na cānyaṃ yad vaco bhavet",
    "GE07mbh_05_u:043.019c": "arhate yācamānāya pradeyaṃ tad vaco bhavet",
    "GE07mbh_05_u:043.019d-0266_01": "iṣṭāpūrtaṃ dvitīyaṃ syān nityaṃ vairāgyayogataḥ",
    "GE07mbh_05_u:043.019d-0266_02": "kāmatyāgaś ca rājendra sa tṛtīya iti smṛtaḥ",
    "GE07mbh_05_u:043.019d-0266_03": "apramādī bhaved etaiḥ sa cāpy aṣṭaguṇo mahān",
    "GE07mbh_05_u:043.019d-0266_04": "satyaṃ dhyānaṃ samādhānaṃ codyaṃ vairāgyam eva ca",
    "GE07mbh_05_u:043.019d-0266_05": "asteyo brahmacaryaṃ ca tathāsaṃgraha eva ca",
    "GE07mbh_05_u:043.019d-0266_06": "evaṃ doṣā madasyoktās tān doṣān parivarjayet",
    "GE07mbh_05_u:043.019d-0266_07": "doṣatyāgo 'pramādaḥ syāt sa cāpy aṣṭaguṇo mataḥ",
    "GE07mbh_05_u:043.019d-0266_08": "tāṃs tu satyamukhān āhuḥ satye hy amṛtam āhitam",
    "GE07mbh_05_u:043.019d-0266_09": "satyātmā bhava rājendra satye lokāḥ pratiṣṭhitāḥ",
    "GE07mbh_05_u:043.019d-0266_10": "nivṛttenaiva doṣeṇa tapovratam ihācaret",
    "GE07mbh_05_u:043.019d-0266_11": "etad dhātṛkṛtaṃ vṛttaṃ satyam eva satāṃ vratam",
    "GE07mbh_05_u:043.019e": "apy avācyaṃ vadaty eva sa tṛtīyo guṇaḥ smṛtaḥ",
    "GE07mbh_05_u:043.020a": "tyaktair dravyair yo bhavati nopayuṅkte ca kāmataḥ",
    "GE07mbh_05_u:043.020b-0267_01": "na ca dravyais tad bhavati nopayuktaiś ca kāmataḥ",
    "GE07mbh_05_u:043.020c": "na ca karmasu tad dhīnaḥ śiṣyabuddhir naro yathā",
    "GE07mbh_05_u:043.020e": "sarvair eva guṇair yukto dravyavān api yo bhavet",
    "GE07mbh_05_u:043.020f-0268_01": "ṣaṭprakāram imaṃ tyāgaṃ buddhvānyan nāvaśiṣyate",
    "GE07mbh_05_u:043.021a": "apramādo 'ṣṭadoṣaḥ syāt tān doṣān parivarjayet",
    "GE07mbh_05_u:043.021c": "indriyebhyaś ca pañcabhyo manasaś caiva bhārata",
    "GE07mbh_05_u:043.021e": "atītānāgatebhyaś ca mukto hy etaiḥ sukhī bhavet",
    "GE07mbh_05_u:043.022a": "doṣair etair vimuktaṃ tu guṇair etaiḥ samanvitam",
    "GE07mbh_05_u:043.022c": "etat samṛddham apy ṛddhaṃ tapo bhavati kevalam",
    "GE07mbh_05_u:043.022e": "yan māṃ pṛcchasi rājendra kiṃ bhūyaḥ śrotum icchasi",
    "GE07mbh_05_u:043.022f-0269_01": "etat pāpaharaṃ śuddhaṃ janmamṛtyujarāpaham",
    "GE07mbh_05_u:043.023": "dhṛtarāṣṭra uvāca",
    "GE07mbh_05_u:043.023a": "ākhyānapañcamair vedair bhūyiṣṭhaṃ kathyate janaḥ",
    "GE07mbh_05_u:043.023c": "tathaivānye caturvedās trivedāś ca tathāpare",
    "GE07mbh_05_u:043.024a": "dvivedāś caikavedāś ca anṛcaś ca tathāpare",
    "GE07mbh_05_u:043.024c": "teṣāṃ tu katamaḥ sa syād yam ahaṃ veda brāhmaṇam",
    "GE07mbh_05_u:043.025": "sanatsujāta uvāca",
    "GE07mbh_05_u:043.025a": "ekasya vedasyājñānād vedās te bahavo 'bhavan",
    "GE07mbh_05_u:043.025c": "satyasyaikasya rājendra satye kaś cid avasthitaḥ",
    "GE07mbh_05_u:043.025e": "evaṃ vedam anutsādya prajñāṃ mahati kurvate",
    "GE07mbh_05_u:043.026a": "dānam adhyayanaṃ yajño lobhād etat pravartate",
    "GE07mbh_05_u:043.026c": "satyāt pracyavamānānāṃ saṃkalpo vitatho bhavet",
    "GE07mbh_05_u:043.027a": "tato yajñaḥ pratāyeta",
    "GE07mbh_05_u:043.027c": "manasānyasya bhavati vācānyasyota karmaṇā",
    "GE07mbh_05_u:043.027e": "saṃkalpasiddhaḥ puruṣaḥ saṃkalpān adhitiṣṭhati",
    "GE07mbh_05_u:043.028a": "anaibhṛtyena vai tasya dīkṣitavratam ācaret",
    "GE07mbh_05_u:043.028c": "nāmaitad dhātunirvṛttaṃ satyam eva satāṃ param",
    "GE07mbh_05_u:043.028e": "jñānaṃ vai nāma pratyakṣaṃ parokṣaṃ jāyate tapaḥ",
    "GE07mbh_05_u:043.029a": "vidyād bahu paṭhantaṃ tu bahupāṭhīti brāhmaṇam",
    "GE07mbh_05_u:043.029c": "tasmāt kṣatriya mā maṃsthā jalpitenaiva brāhmaṇam",
    "GE07mbh_05_u:043.029e": "ya eva satyān nāpaiti sa jñeyo brāhmaṇas tvayā",
    "GE07mbh_05_u:043.029f-0270_01": "chandāṃsi nāma dvipadāṃ variṣṭha",
    "GE07mbh_05_u:043.029f-0270_02": "svacchandayogena bhavanti tatra",
    "GE07mbh_05_u:043.029f-0270_03": "chandovidas tena ca tān adhītya",
    "GE07mbh_05_u:043.029f-0270_04": "gatā hi vedasya na vedyam āryāḥ",
    "GE07mbh_05_u:043.029f-0271_01": "na vedānāṃ veditā kaś cid asti",
    "GE07mbh_05_u:043.029f-0271_02": "vedyena vedaṃ na vidur na vedyam",
    "GE07mbh_05_u:043.029f-0271_03": "yo veda vedaṃ sa ca veda vedyaṃ",
    "GE07mbh_05_u:043.029f-0271_04": "yo veda vedyaṃ na sa veda satyam",
    "GE07mbh_05_u:043.029f-0271_05": "yo veda vedān sa ca veda vedyaṃ",
    "GE07mbh_05_u:043.029f-0271_06": "na taṃ vidur vedavido na vedāḥ",
    "GE07mbh_05_u:043.029f-0271_07": "tathāpi vedena vidanti vedaṃ",
    "GE07mbh_05_u:043.029f-0271_08": "ye brāhmaṇā vedavido bhavanti",
    "GE07mbh_05_u:043.029f-0271_09": "dhāmāṃśabhāgasya tathā hi vedā",
    "GE07mbh_05_u:043.029f-0271_10": "yathā hi śākhā ca mahīruhasya",
    "GE07mbh_05_u:043.029f-0271_11": "saṃvedane caiva yathāmananti",
    "GE07mbh_05_u:043.029f-0271_12": "tasmin hi satye paramātmano 'rthe",
    "GE07mbh_05_u:043.030a": "chandāṃsi nāma kṣatriya tāny atharvā; jagau purastād ṛṣisarga eṣaḥ",
    "GE07mbh_05_u:043.030c": "chandovidas te ya u tān adhītya; na vedyavedasya vidur na vedyam",
    "GE07mbh_05_u:043.031a": "na vedānāṃ veditā kaś cid asti; kaś cid vedān budhyate vāpi rājan",
    "GE07mbh_05_u:043.031c": "yo veda vedān na sa veda vedyaṃ; satye sthito yas tu sa veda vedyam",
    "GE07mbh_05_u:043.032a": "abhijānāmi brāhmaṇam ākhyātāraṃ vicakṣaṇam",
    "GE07mbh_05_u:043.032b-0272_01": "evaṃ yo hi vijānāti sa jānāti paraṃ hi tat",
    "GE07mbh_05_u:043.032b-0273_01": "paraṃ hi tat paraṃ brahma jānāty eva ca brāhmaṇaḥ",
    "GE07mbh_05_u:043.032b-0274_01": "yo vai vijānāti paraṃ mayoktaṃ",
    "GE07mbh_05_u:043.032b-0274_02": "sa vai vijānāti paraṃ krameṇa",
    "GE07mbh_05_u:043.032b-0275_01": "nāsya paryeṣaṇaṃ gacchet pratyarthiṣu kathaṃ cana",
    "GE07mbh_05_u:043.032b-0275_02": "avicinvann imaṃ vede tataḥ paśyati taṃ prabhum",
    "GE07mbh_05_u:043.032c": "yaś chinnavicikitsaḥ sann ācaṣṭe sarvasaṃśayān",
    "GE07mbh_05_u:043.033a": "tasya paryeṣaṇaṃ gacchet prācīnaṃ nota dakṣiṇam",
    "GE07mbh_05_u:043.033c": "nārvācīnaṃ kutas tiryaṅ nādiśaṃ tu kathaṃ cana",
    "GE07mbh_05_u:043.034a": "tūṣṇīṃbhūta upāsīta na ceṣṭen manasā api",
    "GE07mbh_05_u:043.034c": "abhyāvarteta brahmāsya antarātmani vai śritam",
    "GE07mbh_05_u:043.035a": "maunād dhi sa munir bhavati nāraṇyavasanān muniḥ",
    "GE07mbh_05_u:043.035c": "akṣaraṃ tat tu yo veda sa muniḥ śreṣṭha ucyate",
    "GE07mbh_05_u:043.036a": "sarvārthānāṃ vyākaraṇād vaiyākaraṇa ucyate",
    "GE07mbh_05_u:043.036b-0276_01": "tan mūlato vyākaraṇaṃ vyākarotīti tat tathā",
    "GE07mbh_05_u:043.036c": "pratyakṣadarśī lokānāṃ sarvadarśī bhaven naraḥ",
    "GE07mbh_05_u:043.037a": "satye vai brāhmaṇas tiṣṭhan brahma paśyati kṣatriya",
    "GE07mbh_05_u:043.037b-0277_01": "jñānādiṣu sthito 'py evaṃ kṣatriya brahma paśyati",
    "GE07mbh_05_u:043.037c": "vedānāṃ cānupūrvyeṇa etad vidvan bravīmi te",
    "GE07mbh_05_u:044.001": "dhṛtarāṣṭra uvāca",
    "GE07mbh_05_u:044.001a": "sanatsujāta yad imāṃ parārthāṃ; brāhmīṃ vācaṃ viśvarūpām",
    "GE07mbh_05_u:044.001c": "parāṃ hi kāmeṣu sudurlabhāṃ kathāṃ; tad brūhi me vākyam etat kumāra",
    "GE07mbh_05_u:044.002": "sanatsujāta uvāca",
    "GE07mbh_05_u:044.002a": "naitad brahma tvaramāṇena labhyaṃ; yan māṃ pṛcchasy abhihṛṣyasy atīva",
    "GE07mbh_05_u:044.002b-0278_01": "buddhau pralīne manasi pracintyā",
    "GE07mbh_05_u:044.002b-0278_02": "vidyā hi sā brahmacaryeṇa labhyā",
    "GE07mbh_05_u:044.002c": "avyaktavidyām abhidhāsye purāṇīṃ; buddhyā ca teṣāṃ brahmacaryeṇa siddhām",
    "GE07mbh_05_u:044.003": "dhṛtarāṣṭra uvāca",
    "GE07mbh_05_u:044.003a": "avyaktavidyām iti yat sanātanīṃ; bravīṣi tvaṃ brahmacaryeṇa siddhām",
    "GE07mbh_05_u:044.003b-0279_01": "ādyāṃ vidyāṃ vadasi hi satyarūpāṃ",
    "GE07mbh_05_u:044.003b-0279_02": "yā prāpyate brahmacaryeṇa",
    "GE07mbh_05_u:044.003b-0280_01": "yāṃ prāpyaitāṃ martyalokaṃ tyajanti",
    "GE07mbh_05_u:044.003b-0280_02": "yā vai vidyā guruvṛddheṣu nityā dhṛtarāṣṭra uvāca",
    "GE07mbh_05_u:044.003b-0281_01": "brahmacaryeṇa yā vidyā śakyā veditum añjasā",
    "GE07mbh_05_u:044.003b-0281_02": "tat kathaṃ brahmacaryaṃ syād etad vidvan bravīhi me",
    "GE07mbh_05_u:044.003c": "anārabhyā vasatīhārya kāle; kathaṃ brāhmaṇyam amṛtatvaṃ labheta",
    "GE07mbh_05_u:044.004": "sanatsujāta uvāca",
    "GE07mbh_05_u:044.004a": "ye 'smiṃl loke vijayantīha kāmān; brāhmīṃ sthitim anutitikṣamāṇāḥ",
    "GE07mbh_05_u:044.004c": "ta ātmānaṃ nirharantīha dehān; muñjād iṣīkām iva sattvasaṃsthāḥ",
    "GE07mbh_05_u:044.004d-0282_01": "yadi sarve pramucyante kāmā ye hṛdi saṃsthitāḥ",
    "GE07mbh_05_u:044.004d-0282_02": "atha mṛtyor mṛta iti tatra brahma samaśnute",
    "GE07mbh_05_u:044.005a": "śarīram etau kurutaḥ pitā mātā ca bhārata",
    "GE07mbh_05_u:044.005c": "ācāryaśāstā yā jātiḥ sā satyā sājarāmarā",
    "GE07mbh_05_u:044.005d-0283_01": "ācāryatas tu yaj janma tat satyaṃ vai tathāmṛtam",
    "GE07mbh_05_u:044.005d-0284_01": "tasmāt tām eva yatnena buddhimān pratipadyate",
    "GE07mbh_05_u:044.006a": "ācāryayonim iha ye praviśya; bhūtvā garbhaṃ brahmacaryaṃ caranti",
    "GE07mbh_05_u:044.006c": "ihaiva te śāstrakārā bhavanti; prahāya dehaṃ paramaṃ yānti yogam",
    "GE07mbh_05_u:044.007a": "ya āvṛṇoty avitathena karṇā;vṛtaṃ kurvann amṛtaṃ saṃprayacchan",
    "GE07mbh_05_u:044.007c": "taṃ manyeta pitaraṃ mātaraṃ ca; tasmai na druhyet kṛtam asya jānan",
    "GE07mbh_05_u:044.008a": "guruṃ śiṣyo nityam abhimanyamānaḥ; svādhyāyam icchec chucir apramattaḥ",
    "GE07mbh_05_u:044.008c": "mānaṃ na kuryān na dadhīta roṣam; eṣa prathamo brahmacaryasya pādaḥ",
    "GE07mbh_05_u:044.008d-0285_01": "śiṣyavṛttikrameṇaiva vidyām āpnoti yaḥ śuciḥ",
    "GE07mbh_05_u:044.008d-0285_02": "brahmacaryavratasyāsya prathamaḥ pāda ucyate",
    "GE07mbh_05_u:044.009a": "ācāryasya priyaṃ kuryāt prāṇair api dhanair api",
    "GE07mbh_05_u:044.009c": "karmaṇā manasā vācā dvitīyaḥ pāda ucyate",
    "GE07mbh_05_u:044.010a": "samā gurau yathā vṛttir gurupatnyāṃ tathā bhavet",
    "GE07mbh_05_u:044.010c": "yathoktakārī priyakṛt tṛtīyaḥ pāda ucyate",
    "GE07mbh_05_u:044.010d-0286_01": "ācāryeṇa kṛtaṃ jñātvā bhāvito 'smīti manyate",
    "GE07mbh_05_u:044.010d-0286_02": "taṃ guruṃ prati hṛṣṭaḥ saṃstṛtīyaḥ pāda ucyate",
    "GE07mbh_05_u:044.010d-0287_01": "ācāryeṇātmakṛtaṃ vijānañ",
    "GE07mbh_05_u:044.010d-0287_02": "jñātvā cārthaṃ bhāvito 'smīty anena",
    "GE07mbh_05_u:044.010d-0287_03": "yan manyate taṃ prati hṛṣṭabuddhiḥ",
    "GE07mbh_05_u:044.010d-0287_04": "sa vai tṛtīyo brahmacaryasya pādaḥ",
    "GE07mbh_05_u:044.011a": "nācāryāyehopakṛtvā pravādaṃ; prājñaḥ kurvīta naitad ahaṃ karomi",
    "GE07mbh_05_u:044.011c": "itīva manyeta na bhāṣayeta; sa vai caturtho brahmacaryasya pādaḥ",
    "GE07mbh_05_u:044.011d-0288_01": "evaṃ vasantaṃ yad upaplaved dhi",
    "GE07mbh_05_u:044.011d-0288_02": "nācāryāya kṛtam iti cābhimānāt",
    "GE07mbh_05_u:044.011d-0288_03": "prājño manye naitad ahaṃ karomi",
    "GE07mbh_05_u:044.011d-0288_04": "sa vai caturtho brahmacaryasya pādaḥ",
    "GE07mbh_05_u:044.011d-0289_01": "kālena pādaṃ labhate tathārthaṃ",
    "GE07mbh_05_u:044.011d-0289_02": "tataś ca pādaṃ guruyogataś ca",
    "GE07mbh_05_u:044.011d-0289_03": "utsāhayogena ca pādam",
    "GE07mbh_05_u:044.011d-0289_04": "chāstreṇa pādaṃ ca tato 'bhiyāti",
    "GE07mbh_05_u:044.011d-0290_01": "jñānādayo dvādaśa yasya rūpam",
    "GE07mbh_05_u:044.011d-0290_02": "anyāni cāṅgāni tathā balaṃ ca",
    "GE07mbh_05_u:044.011d-0290_03": "ācāryayoge phalatīti",
    "GE07mbh_05_u:044.011d-0290_04": "brahmārthayogena ca brahmacaryam",
    "GE07mbh_05_u:044.012a": "evaṃ vasantaṃ yad upaplaved dhanam; ācāryāya tad anuprayacchet",
    "GE07mbh_05_u:044.012c": "satāṃ vṛttiṃ bahuguṇām evam eti; guroḥ putre bhavati ca vṛttir eṣā",
    "GE07mbh_05_u:044.013a": "evaṃ vasan sarvato vardhatīha; bahūn putrāṃl labhate ca pratiṣṭhām",
    "GE07mbh_05_u:044.013c": "varṣanti cāsmai pradiśo diśaś ca; vasanty asmin brahmacarye janāś ca",
    "GE07mbh_05_u:044.014a": "etena brahmacaryeṇa devā devatvam āpnuvan",
    "GE07mbh_05_u:044.014c": "ṛṣayaś ca mahābhāgā brahmalokaṃ manīṣiṇaḥ",
    "GE07mbh_05_u:044.015a": "gandharvāṇām anenaiva rūpam apsarasām abhūt",
    "GE07mbh_05_u:044.015c": "etena brahmacaryeṇa sūryo ahnāya jāyate",
    "GE07mbh_05_u:044.015d-0291_01": "ākāṅkṣārthasya saṃyogād rasabhedārthinām iva",
    "GE07mbh_05_u:044.015d-0291_02": "evaṃ hy etat samājñāya tādṛg bhāvaṃ gatā ime",
    "GE07mbh_05_u:044.016a": "ya āśayet pāṭayec cāpi rājan; sarvaṃ śarīraṃ tapasā tapyamānaḥ",
    "GE07mbh_05_u:044.016c": "etenāsau bālyam atyeti vidvān; mṛtyuṃ tathā rodhayaty antakāle",
    "GE07mbh_05_u:044.017a": "antavantaḥ kṣatriya te jayanti; lokāñ janāḥ karmaṇā nirmitena",
    "GE07mbh_05_u:044.017c": "brahmaiva vidvāṃs tena abhyeti sarvaṃ; nānyaḥ panthā ayanāya vidyate",
    "GE07mbh_05_u:044.018": "dhṛtarāṣṭra uvāca",
    "GE07mbh_05_u:044.018a": "ābhāti śuklam iva lohitam iva; atho kṛṣṇam athāñjanaṃ kādravaṃ vā",
    "GE07mbh_05_u:044.018c": "tad brāhmaṇaḥ paśyati yo 'tra vidvān; kathaṃrūpaṃ tad amṛtam akṣaraṃ padam",
    "GE07mbh_05_u:044.019": "sanatsujāta uvāca",
    "GE07mbh_05_u:044.019a": "nābhāti śuklam iva lohitam iva; atho kṛṣṇam āyasam arkavarṇam",
    "GE07mbh_05_u:044.019c": "na pṛthivyāṃ tiṣṭhati nāntarikṣe; naitat samudre salilaṃ bibharti",
    "GE07mbh_05_u:044.020a": "na tārakāsu na ca vidyud āśritaṃ; na cābhreṣu dṛśyate rūpam asya",
    "GE07mbh_05_u:044.020c": "na cāpi vāyau na ca devatāsu; na tac candre dṛśyate nota sūrye",
    "GE07mbh_05_u:044.021a": "naivarkṣu tan na yajuḥṣu nāpy atharvasu; na caiva dṛśyaty amaleṣu sāmasu",
    "GE07mbh_05_u:044.021c": "rathaṃtare bārhate cāpi rājan; mahāvrate naiva dṛśyed dhruvaṃ tat",
    "GE07mbh_05_u:044.022a": "apāraṇīyaṃ tamasaḥ parastāt; tad antako 'py eti vināśakāle",
    "GE07mbh_05_u:044.022c": "aṇīyarūpaṃ kṣuradhārayā tan; mahac ca rūpaṃ tv api parvatebhyaḥ",
    "GE07mbh_05_u:044.023a": "sā pratiṣṭhā tad amṛtaṃ lokās tad brahma tad yaśaḥ",
    "GE07mbh_05_u:044.023c": "bhūtāni jajñire tasmāt pralayaṃ yānti tatra ca",
    "GE07mbh_05_u:044.024a": "anāmayaṃ tan mahad udyataṃ yaśo; vāco vikārān kavayo vadanti",
    "GE07mbh_05_u:044.024c": "tasmiñ jagat sarvam idaṃ pratiṣṭhitaṃ; ye tad vidur amṛtās te bhavanti sanatsujāta uvāca",
    "GE07mbh_05_u:044.024d-002_0001": "śokaḥ krodhaś ca lobhaś ca kāmo mānaḥ parāsutā",
    "GE07mbh_05_u:044.024d-002_0002": "īrṣyā moho vivitsā ca kṛpāsūyā jugupsutā",
    "GE07mbh_05_u:044.024d-002_0003": "dvādaśaite mahādoṣā manuṣyaprāṇanāśanāḥ",
    "GE07mbh_05_u:044.024d-002_0004": "ekaikam ete rājendra manuṣyān paryupāsate",
    "GE07mbh_05_u:044.024d-002_0005": "yair āviṣṭo naraḥ pāpaṃ mūḍhasaṃjño vyavasyati",
    "GE07mbh_05_u:044.024d-002_0006": "spṛhayālur ugraḥ paruṣo vāvadānyaḥ",
    "GE07mbh_05_u:044.024d-002_0007": "krodhaṃ bibhran manasā vai vikatthī",
    "GE07mbh_05_u:044.024d-002_0008": "nṛśaṃsadharmāḥ ṣaḍ ime janā vai",
    "GE07mbh_05_u:044.024d-002_0009": "prāpyāpy arthaṃ nota sabhājayante",
    "GE07mbh_05_u:044.024d-002_0010": "saṃbhogasaṃvid viṣamo 'timānī",
    "GE07mbh_05_u:044.024d-002_0011": "dattvā vikatthī kṛpaṇo durbalaś ca",
    "GE07mbh_05_u:044.024d-002_0012": "bahupraśaṃsī vanitādviṭ sadaiva",
    "GE07mbh_05_u:044.024d-002_0013": "saptaivoktāḥ pāpaśīlā nṛśaṃsāḥ",
    "GE07mbh_05_u:044.024d-002_0014": "dharmaś ca satyaṃ ca tapo damaś ca",
    "GE07mbh_05_u:044.024d-002_0015": "amātsaryaṃ hrīs titikṣānasūyā",
    "GE07mbh_05_u:044.024d-002_0016": "dānaṃ śrutaṃ caiva dhṛtiḥ kṣamā ca",
    "GE07mbh_05_u:044.024d-002_0017": "mahāvratā dvādaśa brāhmaṇasya",
    "GE07mbh_05_u:044.024d-002_0018": "yo naitebhyaḥ pracyaved dvādaśabhyaḥ",
    "GE07mbh_05_u:044.024d-002_0019": "sarvām apīmāṃ pṛthivīṃ sa śiṣyāt",
    "GE07mbh_05_u:044.024d-002_0020": "tribhir dvābhyām ekato vārthito yo",
    "GE07mbh_05_u:044.024d-002_0021": "nāsya svam astīti ca veditavyam",
    "GE07mbh_05_u:044.024d-002_0022": "damas tyāgo 'thāpramāda ity eteṣv amṛtaṃ sthitam",
    "GE07mbh_05_u:044.024d-002_0023": "etāni brahmamukhyānāṃ brāhmaṇānāṃ manīṣiṇām",
    "GE07mbh_05_u:044.024d-002_0024": "sad vāsad vā parīvādo brāhmaṇasya na śasyate",
    "GE07mbh_05_u:044.024d-002_0025": "narakapratiṣṭhās te vai syur ya evaṃ kurvate narāḥ",
    "GE07mbh_05_u:044.024d-002_0026": "mado 'ṣṭādaśadoṣaḥ sa syāt purā yo 'prakīrtitaḥ",
    "GE07mbh_05_u:044.024d-002_0027": "lokadveṣyaṃ prātikūlyam abhyasūyā mṛṣāvacaḥ",
    "GE07mbh_05_u:044.024d-002_0028": "kāmakrodhau pāratantryaṃ parivādo 'tha paiśunam",
    "GE07mbh_05_u:044.024d-002_0029": "arthahānir vivitsā ca mātsaryaṃ prāṇipīḍanam",
    "GE07mbh_05_u:044.024d-002_0030": "īrṣyā moho 'tivādaś ca saṃjñānāśo 'bhyasūyitā",
    "GE07mbh_05_u:044.024d-002_0031": "tasmāt prājño na mādyeta sadā hy etad vigarhitam",
    "GE07mbh_05_u:044.024d-002_0032": "sauhṛde vai ṣaḍ guṇā veditavyāḥ",
    "GE07mbh_05_u:044.024d-002_0033": "priye hṛṣyanty apriye ca vyathante",
    "GE07mbh_05_u:044.024d-002_0034": "syād ātmanaḥ suciraṃ yācate yo",
    "GE07mbh_05_u:044.024d-002_0035": "dadāty ayācyam api deyaṃ khalu syāt",
    "GE07mbh_05_u:044.024d-002_0036": "iṣṭān putrān vibhavān svāṃś ca dārān",
    "GE07mbh_05_u:044.024d-002_0037": "abhyarthitaś cārhati śuddhabhāvaḥ",
    "GE07mbh_05_u:044.024d-002_0038": "tyaktadravyaḥ saṃvasen neha kāmād",
    "GE07mbh_05_u:044.024d-002_0039": "bhuṅkte karma svāśiṣaṃ bādhate ca",
    "GE07mbh_05_u:044.024d-002_0040": "dravyavān guṇavān evaṃ tyāgī bhavati sāttvikaḥ",
    "GE07mbh_05_u:044.024d-002_0041": "pañca bhūtāni pañcabhyo nivartayati tādṛśaḥ",
    "GE07mbh_05_u:044.024d-002_0042": "etat samṛddham apy ūrdhvaṃ tapo bhavati kevalam",
    "GE07mbh_05_u:044.024d-002_0043": "sattvāt pracyavamānānāṃ saṃkalpena samāhitam",
    "GE07mbh_05_u:044.024d-002_0044": "yato yajñāḥ pravardhante satyasyaivāvarodhanāt",
    "GE07mbh_05_u:044.024d-002_0045": "manasānyasya bhavati vācānyasyātha karmaṇā",
    "GE07mbh_05_u:044.024d-002_0046": "saṃkalpasiddhaṃ puruṣam asaṃkalpo 'dhitiṣṭhati",
    "GE07mbh_05_u:044.024d-002_0047": "brāhmaṇasya viśeṣeṇa kiṃ cānyad api me śruṇu",
    "GE07mbh_05_u:044.024d-002_0048": "adhyāpayen mahad etad yaśasyaṃ",
    "GE07mbh_05_u:044.024d-002_0049": "vāco vikāraṃ kavayo vadanti",
    "GE07mbh_05_u:044.024d-002_0050": "asmin yoge sarvam idaṃ pratiṣṭhitaṃ",
    "GE07mbh_05_u:044.024d-002_0051": "ye tad vidur amṛtās te bhavanti",
    "GE07mbh_05_u:044.024d-002_0052": "na karmaṇā sukṛtenaiva rājan",
    "GE07mbh_05_u:044.024d-002_0053": "satyaṃ vadej juhuyād vā yajed vā",
    "GE07mbh_05_u:044.024d-002_0054": "naitena bālo 'mṛtyum abhyeti rājan",
    "GE07mbh_05_u:044.024d-002_0055": "ratiṃ cāsau na labhaty antakāle",
    "GE07mbh_05_u:044.024d-002_0056": "tūṣṇīm eka upāsīta ceṣṭeta manasāpi na",
    "GE07mbh_05_u:044.024d-002_0057": "tathā saṃstutinindābhyāṃ prītiroṣau vivarjayet",
    "GE07mbh_05_u:044.024d-002_0058": "atraiva tiṣṭhan kṣatriya brahmāviśati paśyati",
    "GE07mbh_05_u:044.024d-002_0059": "vedeṣu cānupūrvyeṇa etad vidvan bravīmi te",
    "GE07mbh_05_u:044.024d-0292_01": "tad etad ahnā saṃsthitaṃ bhāti sarvaṃ",
    "GE07mbh_05_u:044.024d-0292_02": "tad ātmavit paśyati jñānayogāt",
    "GE07mbh_05_u:044.024d-0293_01": "tasmiñ jagat sarvam idaṃ pratiṣṭhitaṃ",
    "GE07mbh_05_u:044.024d-0293_02": "ya etad vidur amṛtās te bhavanti",
    "GE07mbh_05_u:045.001": "sanatsujāta uvāca",
    "GE07mbh_05_u:045.001a": "yat tac chukraṃ mahaj jyotir dīpyamānaṃ mahad yaśaḥ",
    "GE07mbh_05_u:045.001c": "tad vai devā upāsante yasmād arko virājate",
    "GE07mbh_05_u:045.001e": "yoginas taṃ prapaśyanti bhagavantaṃ sanātanam",
    "GE07mbh_05_u:045.002a": "śukrād brahma prabhavati brahma śukreṇa vardhate",
    "GE07mbh_05_u:045.002c": "tac chukraṃ jyotiṣāṃ madhye 'taptaṃ tapati tāpanam",
    "GE07mbh_05_u:045.002e": "yoginas taṃ prapaśyanti bhagavantaṃ sanātanam",
    "GE07mbh_05_u:045.003a": "āpo 'tha adbhyaḥ salilasya madhye; ubhau devau śiśriyāte 'ntarikṣe",
    "GE07mbh_05_u:045.003c": "sa sadhrīcīḥ sa viṣūcīr vasānā; ubhe bibharti pṛthivīṃ divaṃ ca",
    "GE07mbh_05_u:045.003e": "yoginas taṃ prapaśyanti bhagavantaṃ sanātanam",
    "GE07mbh_05_u:045.003f-0294_01": "apa eva sasarjādau tāsu vīryam athāsṛjat",
    "GE07mbh_05_u:045.003f-0294_02": "tad aṇḍam abhavad dhaimaṃ sahasrāṃśusamaprabham",
    "GE07mbh_05_u:045.003f-0294_03": "tasmiñ jajñe svayaṃ brahmā sarvalokapitāmahaḥ",
    "GE07mbh_05_u:045.003f-0294_04": "yoginas taṃ prapaśyanti bhagavantaṃ sanātanam",
    "GE07mbh_05_u:045.004a": "ubhau ca devau pṛthivīṃ divaṃ ca; diśaś ca śukraṃ bhuvanaṃ bibharti",
    "GE07mbh_05_u:045.004c": "tasmād diśaḥ saritaś ca sravanti; tasmāt samudrā vihitā mahāntaḥ",
    "GE07mbh_05_u:045.004e": "yoginas taṃ prapaśyanti bhagavantaṃ sanātanam",
    "GE07mbh_05_u:045.005a": "cakre rathasya tiṣṭhantaṃ",
    "GE07mbh_05_u:045.005c": "ketumantaṃ vahanty aśvās taṃ divyam ajaraṃ divi",
    "GE07mbh_05_u:045.005e": "yoginas taṃ prapaśyanti bhagavantaṃ sanātanam",
    "GE07mbh_05_u:045.006a": "na sādṛśye tiṣṭhati rūpam asya; na cakṣuṣā paśyati kaś cid enam",
    "GE07mbh_05_u:045.006c": "manīṣayātho manasā hṛdā ca; ya evaṃ vidur amṛtās te bhavanti",
    "GE07mbh_05_u:045.006d-0295_01": "yasya deve parā bhaktir yathā deve tathā gurau",
    "GE07mbh_05_u:045.006d-0295_02": "tasya te kathitā hy arthāḥ prakāśante mahātmanaḥ",
    "GE07mbh_05_u:045.006e": "yoginas taṃ prapaśyanti bhagavantaṃ sanātanam",
    "GE07mbh_05_u:045.007a": "dvādaśapūgāṃ saritaṃ",
    "GE07mbh_05_u:045.007c": "madhu īśantas tadā saṃcaranti ghoram",
    "GE07mbh_05_u:045.007e": "yoginas taṃ prapaśyanti bhagavantaṃ sanātanam",
    "GE07mbh_05_u:045.008a": "tad ardhamāsaṃ pibati saṃcitya bhramaro madhu",
    "GE07mbh_05_u:045.008c": "īśānaḥ sarvabhūteṣu havirbhūtam akalpayat",
    "GE07mbh_05_u:045.008e": "yoginas taṃ prapaśyanti bhagavantaṃ sanātanam",
    "GE07mbh_05_u:045.009a": "hiraṇyaparṇam aśvattham abhipatya apakṣakāḥ",
    "GE07mbh_05_u:045.009c": "te tatra pakṣiṇo bhūtvā prapatanti yathādiśam",
    "GE07mbh_05_u:045.009e": "yoginas taṃ prapaśyanti bhagavantaṃ sanātanam",
    "GE07mbh_05_u:045.010a": "pūrṇāt pūrṇāny uddharanti pūrṇāt pūrṇāni cakrire",
    "GE07mbh_05_u:045.010c": "haranti pūrṇāt pūrṇāni pūrṇam evāvaśiṣyate",
    "GE07mbh_05_u:045.010e": "yoginas taṃ prapaśyanti bhagavantaṃ sanātanam",
    "GE07mbh_05_u:045.011a": "tasmād vai vāyur āyātas tasmiṃś ca prayataḥ sadā",
    "GE07mbh_05_u:045.011c": "tasmād agniś ca somaś ca tasmiṃś ca prāṇa ātataḥ",
    "GE07mbh_05_u:045.011c-0296_01": "**** **** yasmiṃś ca pralayaṃ gatau",
    "GE07mbh_05_u:045.011c-0296_02": "tasmād vai vāyur ātataḥ",
    "GE07mbh_05_u:045.011d-0297_01": "yoginas taṃ prapaśyanti bhagavantaṃ sanātanam",
    "GE07mbh_05_u:045.011d-0298_01": "yasmād vai vāyur āyāto yasmāc ca prāṇa āgataḥ",
    "GE07mbh_05_u:045.011d-0299_01": "tat pratiṣṭhās tad amṛtaṃ lokās tad brahma tad yaśaḥ",
    "GE07mbh_05_u:045.011d-0299_02": "bhūtāni jajñire tasmāt pralayaṃ yānti tatra ca",
    "GE07mbh_05_u:045.011d-0299_03": "yoginas taṃ prapaśyanti bhagavantaṃ sanātanam",
    "GE07mbh_05_u:045.012a": "sarvam eva tato vidyāt tat tad vaktuṃ na śaknumaḥ",
    "GE07mbh_05_u:045.012c": "yoginas taṃ prapaśyanti bhagavantaṃ sanātanam",
    "GE07mbh_05_u:045.013a": "apānaṃ girati prāṇaḥ prāṇaṃ girati candramāḥ",
    "GE07mbh_05_u:045.013c": "ādityo girate candram ādityaṃ girate paraḥ",
    "GE07mbh_05_u:045.013e": "yoginas taṃ prapaśyanti bhagavantaṃ sanātanam",
    "GE07mbh_05_u:045.014a": "ekaṃ pādaṃ notkṣipati salilād dhaṃsa uccaran",
    "GE07mbh_05_u:045.014c": "taṃ cet satatam ṛtvijaṃ na mṛtyur nāmṛtaṃ bhavet",
    "GE07mbh_05_u:045.014e": "yoginas taṃ prapaśyanti bhagavantaṃ sanātanam",
    "GE07mbh_05_u:045.014f-0300_01": "aṅguṣṭhamātraḥ puruṣo 'ntarātmā",
    "GE07mbh_05_u:045.014f-0300_02": "liṅgasya yogena sa yāti nityam",
    "GE07mbh_05_u:045.014f-0300_03": "tam īśam īḍyam anukalpam ādyaṃ",
    "GE07mbh_05_u:045.014f-0300_04": "paśyanti mūḍhā na virājamānam",
    "GE07mbh_05_u:045.014f-0300_05": "yoginas taṃ prapaśyanti bhagavantaṃ sanātanam",
    "GE07mbh_05_u:045.014f-0301_01": "nātmānam ātmastham avaiti mūḍhaḥ",
    "GE07mbh_05_u:045.014f-0301_02": "saṃsārakūpe parivartate yaḥ",
    "GE07mbh_05_u:045.014f-0301_03": "tyaktvātmarūpaṃ viṣayāṃś ca bhuṅkte",
    "GE07mbh_05_u:045.014f-0301_04": "sa vai jano gardabha eva sākṣāt",
    "GE07mbh_05_u:045.014f-0301_05": "yoginas taṃ prapaśyanti bhagavantaṃ sanātanam",
    "GE07mbh_05_u:045.015a": "evaṃ devo mahātmā sa pāvakaṃ puruṣo giran",
    "GE07mbh_05_u:045.015c": "yo vai taṃ puruṣaṃ veda tasyehātmā na riṣyate",
    "GE07mbh_05_u:045.015e": "yoginas taṃ prapaśyanti bhagavantaṃ sanātanam",
    "GE07mbh_05_u:045.016a": "yaḥ sahasraṃ sahasrāṇāṃ pakṣān saṃtatya saṃpatet",
    "GE07mbh_05_u:045.016c": "madhyame madhya āgacched api cet syān manojavaḥ",
    "GE07mbh_05_u:045.016e": "yoginas taṃ prapaśyanti bhagavantaṃ sanātanam",
    "GE07mbh_05_u:045.017a": "na darśane tiṣṭhati rūpam asya; paśyanti cainaṃ suviśuddhasattvāḥ",
    "GE07mbh_05_u:045.017c": "hito manīṣī manasābhipaśyed; ye taṃ śrayeyur amṛtās te bhavanti",
    "GE07mbh_05_u:045.017e": "yoginas taṃ prapaśyanti bhagavantaṃ sanātanam",
    "GE07mbh_05_u:045.018a": "gūhanti sarpā iva gahvarāṇi; svaśikṣayā svena vṛttena martyāḥ",
    "GE07mbh_05_u:045.018c": "teṣu pramuhyanti janā vimūḍhā; yathādhvānaṃ mohayante bhayāya",
    "GE07mbh_05_u:045.018e": "yoginas taṃ prapaśyanti bhagavantaṃ sanātanam",
    "GE07mbh_05_u:045.019a": "sadā sadāsatkṛtaḥ syān na mṛtyur amṛtaṃ kutaḥ",
    "GE07mbh_05_u:045.019c": "satyānṛte satyasamānabandhane; sataś ca yonir asataś caika eva",
    "GE07mbh_05_u:045.019e": "yoginas taṃ prapaśyanti bhagavantaṃ sanātanam",
    "GE07mbh_05_u:045.020a": "na sādhunā nota asādhunā vā; samānam etad dṛśyate mānuṣeṣu",
    "GE07mbh_05_u:045.020c": "samānam etad amṛtasya vidyād; evaṃyukto madhu tad vai parīpset",
    "GE07mbh_05_u:045.020e": "yoginas taṃ prapaśyanti bhagavantaṃ sanātanam",
    "GE07mbh_05_u:045.021a": "nāsyātivādā hṛdayaṃ tāpayanti; nānadhītaṃ nāhutam agnihotram",
    "GE07mbh_05_u:045.021c": "mano brāhmīṃ laghutām ādadhīta; prajñānam asya nāma dhīrā labhante",
    "GE07mbh_05_u:045.021e": "yoginas taṃ prapaśyanti bhagavantaṃ sanātanam",
    "GE07mbh_05_u:045.022a": "evaṃ yaḥ sarvabhūteṣu ātmānam anupaśyati",
    "GE07mbh_05_u:045.022c": "anyatrānyatra yukteṣu kiṃ sa śocet tataḥ param",
    "GE07mbh_05_u:045.023a": "yathodapāne mahati sarvataḥ saṃplutodake",
    "GE07mbh_05_u:045.023c": "evaṃ sarveṣu vedeṣu brāhmaṇasya vijānataḥ",
    "GE07mbh_05_u:045.024a": "aṅguṣṭhamātraḥ puruṣo mahātmā; na dṛśyate 'sau hṛdaye niviṣṭaḥ",
    "GE07mbh_05_u:045.024c": "ajaś caro divārātram atandritaś ca; sa taṃ matvā kavir āste prasannaḥ",
    "GE07mbh_05_u:045.025a": "aham evāsmi vo mātā pitā putro 'smy ahaṃ punaḥ",
    "GE07mbh_05_u:045.025c": "ātmāham api sarvasya yac ca nāsti yad asti ca",
    "GE07mbh_05_u:045.026a": "pitāmaho 'smi sthaviraḥ pitā putraś ca bhārata",
    "GE07mbh_05_u:045.026c": "mamaiva yūyam ātmasthā na me yūyaṃ na vo 'py aham",
    "GE07mbh_05_u:045.027a": "ātmaiva sthānaṃ mama janma cātmā; vedaprokto 'ham ajarapratiṣṭhaḥ",
    "GE07mbh_05_u:045.028a": "aṇor aṇīyān sumanāḥ sarvabhūteṣu jāgṛmi",
    "GE07mbh_05_u:045.028c": "pitaraṃ sarvabhūtānāṃ puṣkare nihitaṃ viduḥ",
    "GE07mbh_05_u:045.028d-0302_01": "viṣaṃ bhuṅkṣva sahāmātyair vināśaṃ prāpnuhi dhruvam",
    "GE07mbh_05_u:045.028d-0302_02": "rājan kena vinā nābhyāṃ sphītaṃ kṛṣṇājinaṃ varam",
    "GE07mbh_05_u:046.000-0303_01": "namaḥ puṃse purāṇāya pūrṇānandāya viṣṇave",
    "GE07mbh_05_u:046.000-0303_02": "nirastanikhiladhvāntatejase viśvahetave",
    "GE07mbh_05_u:046.001": "vaiśaṃpāyana uvāca",
    "GE07mbh_05_u:046.001a": "evaṃ sanatsujātena vidureṇa ca dhīmatā",
    "GE07mbh_05_u:046.001c": "sārdhaṃ kathayato rājñaḥ sā vyatīyāya śarvarī",
    "GE07mbh_05_u:046.002a": "tasyāṃ rajanyāṃ vyuṣṭāyāṃ rājānaḥ sarva eva te",
    "GE07mbh_05_u:046.002c": "sabhām āviviśur hṛṣṭāḥ sūtasyopadidṛkṣayā",
    "GE07mbh_05_u:046.003a": "śuśrūṣamāṇāḥ pārthānāṃ vaco dharmārthasaṃhitam",
    "GE07mbh_05_u:046.003c": "dhṛtarāṣṭramukhāḥ sarve yayū rājasabhāṃ śubhām",
    "GE07mbh_05_u:046.004a": "sudhāvadātāṃ vistīrṇāṃ",
    "GE07mbh_05_u:046.004c": "candraprabhāṃ surucirāṃ siktāṃ paramavāriṇā",
    "GE07mbh_05_u:046.005a": "rucirair āsanaiḥ stīrṇāṃ kāñcanair dāravair api",
    "GE07mbh_05_u:046.005c": "aśmasāramayair dāntaiḥ svāstīrṇaiḥ sottaracchadaiḥ",
    "GE07mbh_05_u:046.006a": "bhīṣmo droṇaḥ kṛpaḥ śalyaḥ kṛtavarmā jayadrathaḥ",
    "GE07mbh_05_u:046.006c": "aśvatthāmā vikarṇaś ca somadattaś ca bāhlikaḥ",
    "GE07mbh_05_u:046.007a": "viduraś ca mahāprājño yuyutsuś ca mahārathaḥ",
    "GE07mbh_05_u:046.007c": "sarve ca sahitāḥ śūrāḥ pārthivā bharatarṣabha",
    "GE07mbh_05_u:046.007e": "dhṛtarāṣṭraṃ puraskṛtya viviśus tāṃ sabhāṃ śubhām",
    "GE07mbh_05_u:046.008a": "duḥśāsanaś citrasenaḥ śakuniś cāpi saubalaḥ",
    "GE07mbh_05_u:046.008c": "durmukho duḥsahaḥ karṇa ulūko 'tha viviṃśatiḥ",
    "GE07mbh_05_u:046.008d-0304_01": "duḥśāsanaḥ saubalaś ca śakuniḥ śalatośalau",
    "GE07mbh_05_u:046.008d-0305_01": "ete cānye ca bahavaḥ pārthivā bharatarṣabha",
    "GE07mbh_05_u:046.009a": "kururājaṃ puraskṛtya duryodhanam amarṣaṇam",
    "GE07mbh_05_u:046.009c": "viviśus tāṃ sabhāṃ rājan surāḥ śakrasado yathā",
    "GE07mbh_05_u:046.010a": "āviśadbhis tadā rājañ śūraiḥ parighabāhubhiḥ",
    "GE07mbh_05_u:046.010c": "śuśubhe sā sabhā rājan siṃhair iva girer guhā",
    "GE07mbh_05_u:046.011a": "te praviśya maheṣvāsāḥ sabhāṃ samitiśobhanāḥ",
    "GE07mbh_05_u:046.011c": "āsanāni mahārhāṇi bhejire sūryavarcasaḥ",
    "GE07mbh_05_u:046.012a": "āsanastheṣu sarveṣu teṣu rājasu bhārata",
    "GE07mbh_05_u:046.012c": "dvāḥstho nivedayām āsa sūtaputram upasthitam",
    "GE07mbh_05_u:046.013a": "ayaṃ sa ratha āyāti yo 'yāsīt pāṇḍavān prati",
    "GE07mbh_05_u:046.013c": "dūto nas tūrṇam āyātaḥ saindhavaiḥ sādhuvāhibhiḥ",
    "GE07mbh_05_u:046.014a": "upayāya tu sa kṣipraṃ rathāt praskandya kuṇḍalī",
    "GE07mbh_05_u:046.014c": "praviveśa sabhāṃ pūrṇāṃ mahīpālair mahātmabhiḥ",
    "GE07mbh_05_u:046.015": "saṃjaya uvāca",
    "GE07mbh_05_u:046.015a": "prāpto 'smi pāṇḍavān gatvā tad vijānīta kauravāḥ",
    "GE07mbh_05_u:046.015c": "yathāvayaḥ kurūn sarvān pratinandanti pāṇḍavāḥ",
    "GE07mbh_05_u:046.016a": "abhivādayanti vṛddhāṃś ca vayasyāṃś ca vayasyavat",
    "GE07mbh_05_u:046.016c": "yūnaś cābhyavadan pārthāḥ pratipūjya yathāvayaḥ",
    "GE07mbh_05_u:046.017a": "yathāhaṃ dhṛtarāṣṭreṇa śiṣṭaḥ pūrvam ito gataḥ",
    "GE07mbh_05_u:046.017c": "abruvaṃ pāṇḍavān gatvā tan nibodhata pārthivāḥ",
    "GE07mbh_05_u:046.017d-0306_01": "abrūtāṃ tāta dharmeṇa vāsudevadhanaṃjayau",
    "GE07mbh_05_u:047.001": "dhṛtarāṣṭra uvāca",
    "GE07mbh_05_u:047.001a": "pṛcchāmi tvāṃ saṃjaya rājamadhye; kim abravīd adīnasattvaḥ",
    "GE07mbh_05_u:047.001c": "dhanaṃjayas tāta yudhāṃ praṇetā; durātmanāṃ jīvitacchin mahātmā",
    "GE07mbh_05_u:047.002": "saṃjaya uvāca",
    "GE07mbh_05_u:047.002a": "duryodhano vācam imāṃ śṛṇotu; yad abravīd arjuno yotsyamānaḥ",
    "GE07mbh_05_u:047.002c": "yudhiṣṭhirasyānumate mahātmā; dhanaṃjayaḥ śṛṇvataḥ keśavasya",
    "GE07mbh_05_u:047.003a": "anvatrasto bāhuvīryaṃ vidāna; upahvare vāsudevasya dhīraḥ",
    "GE07mbh_05_u:047.003c": "avocan māṃ yotsyamānaḥ kirīṭī; madhye brūyā dhārtarāṣṭraṃ kurūṇām",
    "GE07mbh_05_u:047.003d-0307_01": "saṃśṛṇvatas tasya durbhāṣiṇo vai",
    "GE07mbh_05_u:047.003d-0307_02": "durātmanaḥ sūtaputrasya sūta",
    "GE07mbh_05_u:047.003d-0307_03": "yo yoddhum āśaṃsati māṃ sadaiva",
    "GE07mbh_05_u:047.003d-0307_04": "mandaprajñaḥ kālapakvo",
    "GE07mbh_05_u:047.004a": "ye vai rājānaḥ pāṇḍavāyodhanāya; samānītāḥ śṛṇvatāṃ cāpi teṣām",
    "GE07mbh_05_u:047.004c": "yathā samagraṃ vacanaṃ mayoktaṃ; sahāmātyaṃ śrāvayethā nṛpaṃ tam",
    "GE07mbh_05_u:047.005a": "yathā nūnaṃ devarājasya devāḥ; śuśrūṣante vajrahastasya sarve",
    "GE07mbh_05_u:047.005c": "tathāśṛṇvan pāṇḍavāḥ sṛñjayāś ca; kirīṭinā vācam uktāṃ samarthām",
    "GE07mbh_05_u:047.006a": "ity abravīd arjuno yotsyamāno; gāṇḍīvadhanvā lohitapadmanetraḥ",
    "GE07mbh_05_u:047.006c": "na ced rājyaṃ muñcati dhārtarāṣṭro; yudhiṣṭhirasyājamīḍhasya rājñaḥ",
    "GE07mbh_05_u:047.006e": "asti nūnaṃ karma kṛtaṃ purastād; anirviṣṭaṃ pāpakaṃ dhārtarāṣṭraiḥ",
    "GE07mbh_05_u:047.007a": "yeṣāṃ yuddhaṃ bhīmasenārjunābhyāṃ; tathāśvibhyāṃ vāsudevena caiva",
    "GE07mbh_05_u:047.007b-0308_01": "tathā pāñcālaiḥ sṛñjayaiś cāpi rājan",
    "GE07mbh_05_u:047.007c": "śaineyena dhruvam āttāyudhena; dhṛṣṭadyumnenātha śikhaṇḍinā ca",
    "GE07mbh_05_u:047.007e": "yudhiṣṭhireṇendrakalpena caiva; yo 'padhyānān nirdahed gāṃ divaṃ ca",
    "GE07mbh_05_u:047.008a": "taiś ced yuddhaṃ manyate dhārtarāṣṭro; nirvṛtto 'rthaḥ sakalaḥ pāṇḍavānām",
    "GE07mbh_05_u:047.008b-0309_01": "nūnaṃ hy etān nirdahed gāṇḍivaṃ ca",
    "GE07mbh_05_u:047.008c": "mā tat kārṣīḥ pāṇḍavārthāya hetor; upaihi yuddhaṃ yadi manyase tvam",
    "GE07mbh_05_u:047.009a": "yāṃ tāṃ vane duḥkhaśayyām uvāsa; pravrājitaḥ pāṇḍavo dharmacārī",
    "GE07mbh_05_u:047.009b-0310_01": "tapodamābhyāṃ dharmaguptyā dhanena",
    "GE07mbh_05_u:047.009c": "āśiṣyate duḥkhatarām anarthām; antyāṃ śayyāṃ dhārtarāṣṭraḥ parāsuḥ",
    "GE07mbh_05_u:047.010a": "hriyā jñānena tapasā damena; krodhenātho dharmaguptyā dhanena",
    "GE07mbh_05_u:047.010c": "anyāyavṛttaḥ kurupāṇḍaveyān; adhyātiṣṭhad dhārtarāṣṭro durātmā",
    "GE07mbh_05_u:047.011a": "māyopadhaḥ praṇidhānārjavābhyāṃ; tapodamābhyāṃ dharmaguptyā balena",
    "GE07mbh_05_u:047.011c": "satyaṃ bruvan prītiyuktyānṛtena; titikṣamāṇaḥ kliśyamāno 'tivelam",
    "GE07mbh_05_u:047.012a": "yadā jyeṣṭhaḥ pāṇḍavaḥ saṃśitātmā; krodhaṃ yat taṃ varṣapūgān sughoram",
    "GE07mbh_05_u:047.012c": "avasraṣṭā kuruṣūdvṛttacetās; tadā yuddhaṃ dhārtarāṣṭro 'nvatapsyat",
    "GE07mbh_05_u:047.013a": "kṛṣṇavartmeva jvalitaḥ samiddho; yathā dahet kakṣam agnir nidāghe",
    "GE07mbh_05_u:047.013c": "evaṃ dagdhā dhārtarāṣṭrasya senāṃ; yudhiṣṭhiraḥ krodhadīpto 'nuvīkṣya",
    "GE07mbh_05_u:047.014a": "yadā draṣṭā bhīmasenaṃ raṇasthaṃ; gadāhastaṃ krodhaviṣaṃ vamantam",
    "GE07mbh_05_u:047.014c": "durmarṣaṇaṃ pāṇḍavaṃ bhīmavegaṃ; tadā yuddhaṃ dhārtarāṣṭro 'nvatapsyat",
    "GE07mbh_05_u:047.014c-0311_01": "api guptam indrakalpair nṛpālaiḥ",
    "GE07mbh_05_u:047.014d-0312_01": "senāgragaṃ daṃśitaṃ bhīmasenaṃ",
    "GE07mbh_05_u:047.014d-0312_02": "svālakṣaṇaṃ vīrahaṇaṃ pareṣām",
    "GE07mbh_05_u:047.014d-0312_03": "ghnantaṃ camūm antakasaṃnikāśaṃ",
    "GE07mbh_05_u:047.014d-0312_04": "tadā smartā vacanasyātimānī",
    "GE07mbh_05_u:047.014d-0312_05": "yadā draṣṭā bhīmasenena nāgān",
    "GE07mbh_05_u:047.014d-0312_06": "nipātitān girikūṭaprakāśān",
    "GE07mbh_05_u:047.014d-0312_07": "kumbhair ivāsṛg vamato",
    "GE07mbh_05_u:047.014d-0312_08": "tadā yuddhaṃ dhārtarāṣṭro 'nvatapsyat",
    "GE07mbh_05_u:047.015a": "mahāsiṃho gāva iva praviśya; gadāpāṇir dhārtarāṣṭrān upetya",
    "GE07mbh_05_u:047.015c": "yadā bhīmo bhīmarūpo nihantā; tadā yuddhaṃ dhārtarāṣṭro 'nvatapsyat",
    "GE07mbh_05_u:047.016a": "mahābhaye vītabhayaḥ kṛtāstraḥ; samāgame śatrubalāvamardī",
    "GE07mbh_05_u:047.016c": "sakṛd rathena pratiyād rathaughān; padātisaṃghān gadayābhinighnan",
    "GE07mbh_05_u:047.017a": "sainyān anekāṃs tarasā vimṛdnan; yadā kṣeptā dhārtarāṣṭrasya sainyam",
    "GE07mbh_05_u:047.017c": "chindan vanaṃ paraśuneva śūras; tadā yuddhaṃ dhārtarāṣṭro 'nvatapsyat",
    "GE07mbh_05_u:047.018a": "tṛṇaprāyaṃ jvalaneneva dagdhaṃ; grāmaṃ yathā dhārtarāṣṭraḥ samīkṣya",
    "GE07mbh_05_u:047.018c": "pakvaṃ sasyaṃ vaidyuteneva dagdhaṃ; parāsiktaṃ vipulaṃ svaṃ balaugham",
    "GE07mbh_05_u:047.019a": "hatapravīraṃ vimukhaṃ bhayārtaṃ; parāṅmukhaṃ prāyaśo 'dhṛṣṭayodham",
    "GE07mbh_05_u:047.019c": "śastrārciṣā bhīmasenena dagdhaṃ; tadā yuddhaṃ dhārtarāṣṭro 'nvatapsyat",
    "GE07mbh_05_u:047.020a": "upāsaṅgād uddharan dakṣiṇena; paraḥśatān nakulaś citrayodhī",
    "GE07mbh_05_u:047.020c": "yadā rathāgryo rathinaḥ pracetā; tadā yuddhaṃ dhārtarāṣṭro 'nvatapsyat",
    "GE07mbh_05_u:047.021a": "sukhocito duḥkhaśayyāṃ vaneṣu; dīrghaṃ kālaṃ nakulo yām aśeta",
    "GE07mbh_05_u:047.021c": "āśīviṣaḥ kruddha iva śvasan bhṛśaṃ; tadā yuddhaṃ dhārtarāṣṭro 'nvatapsyat",
    "GE07mbh_05_u:047.022a": "tyaktātmānaḥ pārthivāyodhanāya; samādiṣṭā dharmarājena vīrāḥ",
    "GE07mbh_05_u:047.022c": "rathaiḥ śubhraiḥ sainyam abhidravanto; dṛṣṭvā paścāt tapsyate dhārtarāṣṭraḥ",
    "GE07mbh_05_u:047.023a": "śiśūn kṛtāstrān aśiśuprakāśān; yadā draṣṭā kauravaḥ pañca śūrān",
    "GE07mbh_05_u:047.023c": "tyaktvā prāṇān kekayān ādravantas; tadā yuddhaṃ dhārtarāṣṭro 'nvatapsyat",
    "GE07mbh_05_u:047.024a": "yadā gatodvāham akūjanākṣaṃ; suvarṇatāraṃ ratham ātatāyī",
    "GE07mbh_05_u:047.024c": "dāntair yuktaṃ sahadevo 'dhirūḍhaḥ; śirāṃsi rājñāṃ kṣepsyate mārgaṇaughaiḥ",
    "GE07mbh_05_u:047.025a": "mahābhaye saṃpravṛtte rathasthaṃ; vivartamānaṃ samare kṛtāstram",
    "GE07mbh_05_u:047.025c": "sarvāṃ diśaṃ saṃpatantaṃ samīkṣya; tadā yuddhaṃ dhārtarāṣṭro 'nvatapsyat",
    "GE07mbh_05_u:047.026a": "hrīniṣedho nipuṇaḥ satyavādī; mahābalaḥ sarvadharmopapannaḥ",
    "GE07mbh_05_u:047.026c": "gāndhārim ārcchaṃs tumule kṣiprakārī; kṣeptā janān sahadevas tarasvī",
    "GE07mbh_05_u:047.027a": "yadā draṣṭā draupadeyān maheṣūñ; śūrān kṛtāstrān rathayuddhakovidān",
    "GE07mbh_05_u:047.027c": "āśīviṣān ghoraviṣān ivāyatas; tadā yuddhaṃ dhārtarāṣṭro 'nvatapsyat",
    "GE07mbh_05_u:047.028a": "yadābhimanyuḥ paravīraghātī; śaraiḥ parān megha ivābhivarṣan",
    "GE07mbh_05_u:047.028c": "vigāhitā kṛṣṇasamaḥ kṛtāstras; tadā yuddhaṃ dhārtarāṣṭro 'nvatapsyat",
    "GE07mbh_05_u:047.029a": "yadā draṣṭā bālam abālavīryaṃ; dviṣaccamūṃ mṛtyum ivāpatantam",
    "GE07mbh_05_u:047.029c": "saubhadram indrapratimaṃ kṛtāstraṃ; tadā yuddhaṃ dhārtarāṣṭro 'nvatapsyat",
    "GE07mbh_05_u:047.030a": "prabhadrakāḥ śīghratarā yuvāno; viśāradāḥ siṃhasamānavīryāḥ",
    "GE07mbh_05_u:047.030c": "yadā kṣeptāro dhārtarāṣṭrān sasainyāṃs; tadā yuddhaṃ dhārtarāṣṭro 'nvatapsyat",
    "GE07mbh_05_u:047.031a": "vṛddhau virāṭadrupadau mahārathau; pṛthak camūbhyām abhivartamānau",
    "GE07mbh_05_u:047.031c": "yadā draṣṭārau dhārtarāṣṭrān sasainyāṃs; tadā yuddhaṃ dhārtarāṣṭro 'nvatapsyat",
    "GE07mbh_05_u:047.032a": "yadā kṛtāstro drupadaḥ pracinvañ; śirāṃsi yūnāṃ samare rathasthaḥ",
    "GE07mbh_05_u:047.032c": "kruddhaḥ śaraiś chetsyati cāpamuktais; tadā yuddhaṃ dhārtarāṣṭro 'nvatapsyat",
    "GE07mbh_05_u:047.033a": "yadā virāṭaḥ paravīraghātī; marmāntare śatrucamūṃ praveṣṭā",
    "GE07mbh_05_u:047.033c": "matsyaiḥ sārdham anṛśaṃsarūpais; tadā yuddhaṃ dhārtarāṣṭro 'nvatapsyat",
    "GE07mbh_05_u:047.034a": "jyeṣṭhaṃ mātsyānām anṛśaṃsarūpaṃ; virāṭaputraṃ rathinaṃ purastāt",
    "GE07mbh_05_u:047.034c": "yadā draṣṭā daṃśitaṃ pāṇḍavārthe; tadā yuddhaṃ dhārtarāṣṭro 'nvatapsyat",
    "GE07mbh_05_u:047.035a": "raṇe hate kauravāṇāṃ pravīre; śikhaṇḍinā sattame śaṃtanūje",
    "GE07mbh_05_u:047.035c": "na jātu naḥ śatravo dhārayeyur; asaṃśayaṃ satyam etad bravīmi",
    "GE07mbh_05_u:047.036a": "yadā śikhaṇḍī rathinaḥ pracinvan; bhīṣmaṃ rathenābhiyātā varūthī",
    "GE07mbh_05_u:047.036c": "divyair hayair avamṛdnan rathaughāṃs; tadā yuddhaṃ dhārtarāṣṭro 'nvatapsyat",
    "GE07mbh_05_u:047.037a": "yadā draṣṭā sṛñjayānām anīke; dhṛṣṭadyumnaṃ pramukhe rocamānam",
    "GE07mbh_05_u:047.037c": "astraṃ yasmai guhyam uvāca dhīmān; droṇas tadā tapsyati dhārtarāṣṭraḥ",
    "GE07mbh_05_u:047.038a": "yadā sa senāpatir aprameyaḥ; parābhavann iṣubhir dhārtarāṣṭrān",
    "GE07mbh_05_u:047.038c": "droṇaṃ raṇe śatrusaho 'bhiyātā; tadā yuddhaṃ dhārtarāṣṭro 'nvatapsyat",
    "GE07mbh_05_u:047.039a": "hrīmān manīṣī balavān manasvī; sa lakṣmīvān somakānāṃ prabarhaḥ",
    "GE07mbh_05_u:047.039c": "na jātu taṃ śatravo 'nye saheran; yeṣāṃ sa syād agraṇīr vṛṣṇisiṃhaḥ",
    "GE07mbh_05_u:047.040a": "brūyāc ca mā pravṛṇīṣveti loke; yuddhe 'dvitīyaṃ sacivaṃ rathastham",
    "GE07mbh_05_u:047.040c": "śiner naptāraṃ pravṛṇīma sātyakiṃ; mahābalaṃ vītabhayaṃ kṛtāstram",
    "GE07mbh_05_u:047.040d-0313_01": "mahorasko dīrghabāhuḥ pramāthī",
    "GE07mbh_05_u:047.040d-0313_02": "yuddhe 'dvitīyaḥ paramāstravedī",
    "GE07mbh_05_u:047.040d-0313_03": "śiner naptā tālamātrāyudho 'yaṃ",
    "GE07mbh_05_u:047.040d-0313_04": "mahāratho vītabhayaḥ kṛtāstraḥ",
    "GE07mbh_05_u:047.041a": "yadā śinīnām adhipo mayoktaḥ; śaraiḥ parān megha iva pravarṣan",
    "GE07mbh_05_u:047.041c": "pracchādayiṣyañ śarajālena yodhāṃs; tadā yuddhaṃ dhārtarāṣṭro 'nvatapsyat",
    "GE07mbh_05_u:047.042a": "yadā dhṛtiṃ kurute yotsyamānaḥ; sa dīrghabāhur dṛḍhadhanvā mahātmā",
    "GE07mbh_05_u:047.042c": "siṃhasyeva gandham āghrāya gāvaḥ; saṃveṣṭante śatravo 'smād yathāgneḥ",
    "GE07mbh_05_u:047.043a": "sa dīrghabāhur dṛḍhadhanvā mahātmā; bhindyād girīn saṃharet sarvalokān",
    "GE07mbh_05_u:047.043c": "astre kṛtī nipuṇaḥ kṣiprahasto; divi sthitaḥ sūrya ivābhibhāti",
    "GE07mbh_05_u:047.044a": "citraḥ sūkṣmaḥ sukṛto yādavasya; astre yogo vṛṣṇisiṃhasya bhūyān",
    "GE07mbh_05_u:047.044c": "yathāvidhaṃ yogam āhuḥ praśastaṃ; sarvair guṇaiḥ sātyakis tair upetaḥ",
    "GE07mbh_05_u:047.045a": "hiraṇmayaṃ śvetahayaiś caturbhir; yadā yuktaṃ syandanaṃ mādhavasya",
    "GE07mbh_05_u:047.045c": "draṣṭā yuddhe sātyaker vai suyodhanas; tadā tapsyaty akṛtātmā sa mandaḥ",
    "GE07mbh_05_u:047.046a": "yadā rathaṃ hemamaṇiprakāśaṃ; śvetāśvayuktaṃ vānaraketum ugram",
    "GE07mbh_05_u:047.046c": "draṣṭā raṇe saṃyataṃ keśavena; tadā tapsyaty akṛtātmā sa mandaḥ",
    "GE07mbh_05_u:047.047a": "yadā maurvyās talaniṣpeṣam ugraṃ; mahāśabdaṃ vajraniṣpeṣatulyam",
    "GE07mbh_05_u:047.047c": "vidhūyamānasya mahāraṇe mayā; gāṇḍīvasya śroṣyati mandabuddhiḥ",
    "GE07mbh_05_u:047.048a": "tadā mūḍho dhṛtarāṣṭrasya putras; taptā yuddhe durmatir duḥsahāyaḥ",
    "GE07mbh_05_u:047.048c": "dṛṣṭvā sainyaṃ bāṇavarṣāndhakāraṃ; prabhajyantaṃ gokulavad raṇāgre",
    "GE07mbh_05_u:047.049a": "balāhakād uccarantīva vidyut; sahasraghnī dviṣatāṃ saṃgameṣu",
    "GE07mbh_05_u:047.049a-0314_01": "vidyut sphuliṅgān iva ghorarūpān",
    "GE07mbh_05_u:047.049c": "asthicchido marmabhido vamec charāṃs; tadā yuddhaṃ dhārtarāṣṭro 'nvatapsyat",
    "GE07mbh_05_u:047.050a": "yadā draṣṭā jyāmukhād bāṇasaṃghān; gāṇḍīvamuktān patataḥ śitāgrān",
    "GE07mbh_05_u:047.050c": "nāgān hayān varmiṇaś cādadānāṃs; tadā yuddhaṃ dhārtarāṣṭro 'nvatapsyat",
    "GE07mbh_05_u:047.051a": "yadā mandaḥ parabāṇān vimuktān; mameṣubhir hriyamāṇān pratīpam",
    "GE07mbh_05_u:047.051c": "tiryag vidvāṃś chidyamānān kṣuraprais; tadā yuddhaṃ dhārtarāṣṭro 'nvatapsyat",
    "GE07mbh_05_u:047.052a": "yadā vipāṭhā madbhujavipramuktā; dvijāḥ phalānīva mahīruhāgrāt",
    "GE07mbh_05_u:047.052c": "pracchettāra uttamāṅgāni yūnāṃ; tadā yuddhaṃ dhārtarāṣṭro 'nvatapsyat",
    "GE07mbh_05_u:047.053a": "yadā draṣṭā patataḥ syandanebhyo; mahāgajebhyo 'śvagatāṃś ca yodhān",
    "GE07mbh_05_u:047.053c": "śarair hatān pātitāṃś caiva raṅge; tadā yuddhaṃ dhārtarāṣṭro 'nvatapsyat",
    "GE07mbh_05_u:047.053d-0315_01": "asaṃprāptān astrapathaṃ parasya",
    "GE07mbh_05_u:047.053d-0315_02": "yadā draṣṭā naśyato dhārtarāṣṭrān",
    "GE07mbh_05_u:047.053d-0315_03": "akurvataḥ karma yuddhe samantāt",
    "GE07mbh_05_u:047.053d-0315_04": "tadā yuddhaṃ dhārtarāṣṭro 'nvatapsyat",
    "GE07mbh_05_u:047.054a": "padātisaṃghān rathasaṃghān samantād; vyāttānanaḥ kāla ivātateṣuḥ",
    "GE07mbh_05_u:047.054c": "praṇotsyāmi jvalitair bāṇavarṣaiḥ; śatrūṃs tadā tapsyati mandabuddhiḥ",
    "GE07mbh_05_u:047.055a": "sarvā diśaḥ saṃpatatā rathena; rajodhvastaṃ gāṇḍivenāpakṛttam",
    "GE07mbh_05_u:047.055c": "yadā draṣṭā svabalaṃ saṃpramūḍhaṃ; tadā paścāt tapsyati mandabuddhiḥ",
    "GE07mbh_05_u:047.056a": "kāṃdigbhūtaṃ chinnagātraṃ visaṃjñaṃ; duryodhano drakṣyati sarvasainyam",
    "GE07mbh_05_u:047.056c": "hatāśvavīrāgryanarendranāgaṃ; pipāsitaṃ śrāntapatraṃ bhayārtam",
    "GE07mbh_05_u:047.057a": "ārtasvaraṃ hanyamānaṃ hataṃ ca; vikīrṇakeśāsthikapālasaṃgham",
    "GE07mbh_05_u:047.057c": "prajāpateḥ karma yathārdhaniṣṭhitaṃ; tadā dṛṣṭvā tapsyate mandabuddhiḥ",
    "GE07mbh_05_u:047.058a": "yadā rathe gāṇḍivaṃ vāsudevaṃ; divyaṃ śaṅkhaṃ pāñcajanyaṃ hayāṃś ca",
    "GE07mbh_05_u:047.058b-0316_01": "yadā mūrvyāṃ mūlaniḥśeṣam ugraṃ",
    "GE07mbh_05_u:047.058b-0316_02": "mahāśabdaṃ vajraniṣpeṣatulyam",
    "GE07mbh_05_u:047.058b-0316_03": "dodhūyamānasya mahāraṇe",
    "GE07mbh_05_u:047.058b-0316_04": "gāñjīvanādaṃ śroṣyate mandabuddhiḥ",
    "GE07mbh_05_u:047.058c": "tūṇāv akṣayyau devadattaṃ ca māṃ ca; draṣṭā yuddhe dhārtarāṣṭraḥ sametān",
    "GE07mbh_05_u:047.059a": "udvartayan dasyusaṃghān sametān; pravartayan yugam anyad yugānte",
    "GE07mbh_05_u:047.059c": "yadā dhakṣyāmy agnivat kauraveyāṃs; tadā taptā dhṛtarāṣṭraḥ saputraḥ",
    "GE07mbh_05_u:047.060a": "sahabhrātā sahaputraḥ sasainyo; bhraṣṭaiśvaryaḥ krodhavaśo 'lpacetāḥ",
    "GE07mbh_05_u:047.060c": "darpasyānte vihite vepamānaḥ; paścān mandas tapsyati dhārtarāṣṭraḥ",
    "GE07mbh_05_u:047.061a": "pūrvāhṇe māṃ kṛtajapyaṃ kadā cid; vipraḥ provācodakānte manojñam",
    "GE07mbh_05_u:047.061c": "kartavyaṃ te duṣkaraṃ karma pārtha; yoddhavyaṃ te śatrubhiḥ savyasācin",
    "GE07mbh_05_u:047.062a": "indro vā te harivān vajrahastaḥ; purastād yātu samare 'rīn vinighnan",
    "GE07mbh_05_u:047.062c": "sugrīvayuktena rathena vā te; paścāt kṛṣṇo rakṣatu vāsudevaḥ",
    "GE07mbh_05_u:047.063a": "vavre cāhaṃ vajrahastān mahendrād; asmin yuddhe vāsudevaṃ sahāyam",
    "GE07mbh_05_u:047.063c": "sa me labdho dasyuvadhāya kṛṣṇo; manye caitad vihitaṃ daivatair me",
    "GE07mbh_05_u:047.064a": "ayudhyamāno manasāpi yasya; jayaṃ kṛṣṇaḥ puruṣasyābhinandet",
    "GE07mbh_05_u:047.064c": "dhruvaṃ sarvān so 'bhyatīyād amitrān; sendrān devān mānuṣe nāsti cintā",
    "GE07mbh_05_u:047.065a": "sa bāhubhyāṃ sāgaram uttitīrṣen; mahodadhiṃ salilasyāprameyam",
    "GE07mbh_05_u:047.065c": "tejasvinaṃ kṛṣṇam atyantaśūraṃ; yuddhena yo vāsudevaṃ jigīṣet",
    "GE07mbh_05_u:047.066a": "giriṃ ya iccheta talena bhettuṃ; śiloccayaṃ śvetam atipramāṇam",
    "GE07mbh_05_u:047.066c": "tasyaiva pāṇiḥ sanakho viśīryen; na cāpi kiṃ cit sa gires tu kuryāt",
    "GE07mbh_05_u:047.067a": "agniṃ samiddhaṃ śamayed bhujābhyāṃ; candraṃ ca sūryaṃ ca nivārayeta",
    "GE07mbh_05_u:047.067c": "hared devānām amṛtaṃ prasahya; yuddhena yo vāsudevaṃ jigīṣet",
    "GE07mbh_05_u:047.068a": "yo rukmiṇīm ekarathena bhojyām; utsādya rājñāṃ viṣayaṃ prasahya",
    "GE07mbh_05_u:047.068c": "uvāha bhāryāṃ yaśasā jvalantīṃ; yasyāṃ jajñe raukmiṇeyo mahātmā",
    "GE07mbh_05_u:047.069a": "ayaṃ gāndhārāṃs tarasā saṃpramathya; jitvā putrān nagnajitaḥ samagrān",
    "GE07mbh_05_u:047.069c": "baddhaṃ mumoca vinadantaṃ prasahya; sudarśanīyaṃ devatānāṃ lalāmam",
    "GE07mbh_05_u:047.070a": "ayaṃ kavāṭe nijaghāna pāṇḍyaṃ; tathā kaliṅgān dantakūre mamarda",
    "GE07mbh_05_u:047.070c": "anena dagdhā varṣapūgān vināthā; vārāṇasī nagarī saṃbabhūva",
    "GE07mbh_05_u:047.071a": "yaṃ sma yuddhe manyate 'nyair ajeyam; ekalavyaṃ nāma niṣādarājam",
    "GE07mbh_05_u:047.071c": "vegeneva śailam abhihatya jambhaḥ; śete sa kṛṣṇena hataḥ parāsuḥ",
    "GE07mbh_05_u:047.072a": "tathograsenasya sutaṃ praduṣṭaṃ; vṛṣṇyandhakānāṃ madhyagāṃ tapantam",
    "GE07mbh_05_u:047.072c": "apātayad baladevadvitīyo; hatvā dadau cograsenāya rājyam",
    "GE07mbh_05_u:047.073a": "ayaṃ saubhaṃ yodhayām āsa khasthaṃ; vibhīṣaṇaṃ māyayā śālvarājam",
    "GE07mbh_05_u:047.073c": "saubhadvāri pratyagṛhṇāc chataghnīṃ; dorbhyāṃ ka enaṃ viṣaheta martyaḥ",
    "GE07mbh_05_u:047.074a": "prāgjyotiṣaṃ nāma babhūva durgaṃ; puraṃ ghoram asurāṇām asahyam",
    "GE07mbh_05_u:047.074c": "mahābalo narakas tatra bhaumo; jahārādityā maṇikuṇḍale śubhe",
    "GE07mbh_05_u:047.075a": "na taṃ devāḥ saha śakreṇa sehire; samāgatā āharaṇāya bhītāḥ",
    "GE07mbh_05_u:047.075c": "dṛṣṭvā ca te vikramaṃ keśavasya; balaṃ tathaivāstram avāraṇīyam",
    "GE07mbh_05_u:047.076a": "jānanto 'sya prakṛtiṃ keśavasya; nyayojayan dasyuvadhāya kṛṣṇam",
    "GE07mbh_05_u:047.076c": "sa tat karma pratiśuśrāva duṣkaram; aiśvaryavān siddhiṣu vāsudevaḥ",
    "GE07mbh_05_u:047.077a": "nirmocane ṣaṭ sahasrāṇi hatvā; saṃchidya pāśān sahasā kṣurāntān",
    "GE07mbh_05_u:047.077c": "muraṃ hatvā vinihatyaugharākṣasaṃ; nirmocanaṃ cāpi jagāma vīraḥ",
    "GE07mbh_05_u:047.078a": "tatraiva tenāsya babhūva yuddhaṃ; mahābalenātibalasya viṣṇoḥ",
    "GE07mbh_05_u:047.078c": "śete sa kṛṣṇena hataḥ parāsur; vāteneva mathitaḥ karṇikāraḥ",
    "GE07mbh_05_u:047.079a": "āhṛtya kṛṣṇo maṇikuṇḍale te; hatvā ca bhaumaṃ narakaṃ muraṃ ca",
    "GE07mbh_05_u:047.079c": "śriyā vṛto yaśasā caiva dhīmān; pratyājagāmāpratimaprabhāvaḥ",
    "GE07mbh_05_u:047.080a": "tasmai varān adadaṃs tatra devā; dṛṣṭvā bhīmaṃ karma raṇe kṛtaṃ tat",
    "GE07mbh_05_u:047.080c": "śramaś ca te yudhyamānasya na syād; ākāśe vā apsu caiva kramaḥ syāt",
    "GE07mbh_05_u:047.081a": "śastrāṇi gātre ca na te kramerann; ity eva kṛṣṇaś ca tataḥ kṛtārthaḥ",
    "GE07mbh_05_u:047.081c": "evaṃrūpe vāsudeve 'prameye; mahābale guṇasaṃpat sadaiva",
    "GE07mbh_05_u:047.082a": "tam asahyaṃ viṣṇum anantavīryam; āśaṃsate dhārtarāṣṭro balena",
    "GE07mbh_05_u:047.082c": "yadā hy enaṃ tarkayate durātmā; tac cāpy ayaṃ sahate 'smān samīkṣya",
    "GE07mbh_05_u:047.083a": "paryāgataṃ mama kṛṣṇasya caiva; yo manyate kalahaṃ saṃprayujya",
    "GE07mbh_05_u:047.083c": "śakyaṃ hartuṃ pāṇḍavānāṃ mamatvaṃ; tad veditā saṃyugaṃ tatra gatvā",
    "GE07mbh_05_u:047.084a": "namaskṛtvā śāṃtanavāya rājñe; droṇāyātho sahaputrāya caiva",
    "GE07mbh_05_u:047.084c": "śāradvatāyāpratidvandvine ca; yotsyāmy ahaṃ rājyam abhīpsamānaḥ",
    "GE07mbh_05_u:047.085a": "dharmeṇāstraṃ niyataṃ tasya manye; yo yotsyate pāṇḍavair dharmacārī",
    "GE07mbh_05_u:047.085c": "mithyāglahe nirjitā vai nṛśaṃsaiḥ; saṃvatsarān dvādaśa pāṇḍuputrāḥ",
    "GE07mbh_05_u:047.086a": "avāpya kṛcchraṃ vihitaṃ hy araṇye; dīrghaṃ kālaṃ caikam ajñātacaryām",
    "GE07mbh_05_u:047.086c": "te hy akasmāj jīvitaṃ pāṇḍavānāṃ; na mṛṣyante dhārtarāṣṭrāḥ padasthāḥ",
    "GE07mbh_05_u:047.087a": "te ced asmān yudhyamānāñ jayeyur; devair apīndrapramukhaiḥ sahāyaiḥ",
    "GE07mbh_05_u:047.087c": "dharmād adharmaś carito garīyān; iti dhruvaṃ nāsti kṛtaṃ na sādhu",
    "GE07mbh_05_u:047.088a": "na ced imaṃ puruṣaṃ karmabaddhaṃ; na ced asmān manyate 'sau viśiṣṭān",
    "GE07mbh_05_u:047.088c": "āśaṃse 'haṃ vāsudevadvitīyo; duryodhanaṃ sānubandhaṃ nihantum",
    "GE07mbh_05_u:047.089a": "na ced idaṃ karma nareṣu baddhaṃ; na vidyate puruṣasya svakarma",
    "GE07mbh_05_u:047.089c": "idaṃ ca tac cāpi samīkṣya nūnaṃ; parājayo dhārtarāṣṭrasya sādhuḥ",
    "GE07mbh_05_u:047.090a": "pratyakṣaṃ vaḥ kuravo yad bravīmi; yudhyamānā dhārtarāṣṭrā na santi",
    "GE07mbh_05_u:047.090c": "anyatra yuddhāt kuravaḥ parīpsan; na yudhyatāṃ śeṣa ihāsti kaś cit",
    "GE07mbh_05_u:047.091a": "hatvā tv ahaṃ dhārtarāṣṭrān sakarṇān; rājyaṃ kurūṇām avajetā samagram",
    "GE07mbh_05_u:047.091c": "yad vaḥ kāryaṃ tat kurudhvaṃ yathāsvam; iṣṭān dārān ātmajāṃś copabhuṅkta",
    "GE07mbh_05_u:047.092a": "apy evaṃ no brāhmaṇāḥ santi vṛddhā; bahuśrutāḥ śīlavantaḥ kulīnāḥ",
    "GE07mbh_05_u:047.092c": "sāṃvatsarā jyotiṣi cāpi yuktā; nakṣatrayogeṣu ca niścayajñāḥ",
    "GE07mbh_05_u:047.093a": "uccāvacaṃ daivayuktaṃ rahasyaṃ; divyāḥ praśnā mṛgacakrā muhūrtāḥ",
    "GE07mbh_05_u:047.093c": "kṣayaṃ mahāntaṃ kurusṛñjayānāṃ; nivedayante pāṇḍavānāṃ jayaṃ ca",
    "GE07mbh_05_u:047.094a": "tathā hi no manyate 'jātaśatruḥ; saṃsiddhārtho dviṣatāṃ nigrahāya",
    "GE07mbh_05_u:047.094c": "janārdanaś cāpy aparokṣavidyo; na saṃśayaṃ paśyati vṛṣṇisiṃhaḥ",
    "GE07mbh_05_u:047.095a": "ahaṃ ca jānāmi bhaviṣyarūpaṃ; paśyāmi buddhyā svayam apramattaḥ",
    "GE07mbh_05_u:047.095c": "dṛṣṭiś ca me na vyathate purāṇī; yudhyamānā dhārtarāṣṭrā na santi",
    "GE07mbh_05_u:047.096a": "anālabdhaṃ jṛmbhati gāṇḍivaṃ dhanur; anālabdhā kampati me dhanurjyā",
    "GE07mbh_05_u:047.096c": "bāṇāś ca me tūṇamukhād visṛjya; muhur muhur gantum uśanti caiva",
    "GE07mbh_05_u:047.097a": "saikyaḥ kośān niḥsarati prasanno; hitveva jīrṇām uragas tvacaṃ svām",
    "GE07mbh_05_u:047.097c": "dhvaje vāco raudrarūpā vadanti; kadā ratho yokṣyate te kirīṭin",
    "GE07mbh_05_u:047.098a": "gomāyusaṃghāś ca vadanti rātrau; rakṣāṃsy atho niṣpatanty antarikṣāt",
    "GE07mbh_05_u:047.098c": "mṛgāḥ śṛgālāḥ śitikaṇṭhāś ca kākā; gṛdhrā baḍāś caiva tarakṣavaś ca",
    "GE07mbh_05_u:047.099a": "suparṇapātāś ca patanti paścād; dṛṣṭvā rathaṃ śvetahayaprayuktam",
    "GE07mbh_05_u:047.099c": "ahaṃ hy ekaḥ pārthivān sarvayodhāñ; śarān varṣan mṛtyulokaṃ nayeyam",
    "GE07mbh_05_u:047.100a": "samādadānaḥ pṛthag astramārgān; yathāgnir iddho gahanaṃ nidāghe",
    "GE07mbh_05_u:047.100c": "sthūṇākarṇaṃ pāśupataṃ ca ghoraṃ; tathā brahmāstraṃ yac ca śakro viveda",
    "GE07mbh_05_u:047.101a": "vadhe dhṛto vegavataḥ pramuñcan; nāhaṃ prajāḥ kiṃ cid ivāvaśiṣye",
    "GE07mbh_05_u:047.101c": "śāntiṃ lapsye paramo hy eṣa bhāvaḥ; sthiro mama brūhi gāvalgaṇe tān",
    "GE07mbh_05_u:047.102a": "nityaṃ punaḥ sacivair yair avocad; devān apīndrapramukhān",
    "GE07mbh_05_u:047.102c": "tair manyate kalahaṃ saṃprayujya; sa dhārtarāṣṭraḥ paśyata moham asya",
    "GE07mbh_05_u:047.103a": "vṛddho bhīṣmaḥ śāṃtanavaḥ kṛpaś ca; droṇaḥ saputro viduraś ca dhīmān",
    "GE07mbh_05_u:047.103c": "ete sarve yad vadante tad astu; āyuṣmantaḥ kuravaḥ santu sarve",
    "GE07mbh_05_u:048.001": "vaiśaṃpāyana uvāca",
    "GE07mbh_05_u:048.001a": "samaveteṣu sarveṣu teṣu rājasu bhārata",
    "GE07mbh_05_u:048.001c": "duryodhanam idaṃ vākyaṃ bhīṣmaḥ śāṃtanavo 'bravīt",
    "GE07mbh_05_u:048.002a": "bṛhaspatiś cośanā ca brahmāṇaṃ paryupasthitau",
    "GE07mbh_05_u:048.002c": "marutaś ca sahendreṇa vasavaś ca sahāśvinau",
    "GE07mbh_05_u:048.003a": "ādityāś caiva sādhyāś ca ye ca saptarṣayo divi",
    "GE07mbh_05_u:048.003c": "viśvāvasuś ca gandharvaḥ śubhāś cāpsarasāṃ gaṇāḥ",
    "GE07mbh_05_u:048.004a": "namaskṛtvopajagmus te lokavṛddhaṃ pitāmaham",
    "GE07mbh_05_u:048.004c": "parivārya ca viśveśaṃ paryāsata divaukasaḥ",
    "GE07mbh_05_u:048.005a": "teṣāṃ manaś ca tejaś cāpy ādadānau divaukasām",
    "GE07mbh_05_u:048.005c": "pūrvadevau vyatikrāntau naranārāyaṇāv ṛṣī",
    "GE07mbh_05_u:048.006a": "bṛhaspatiś ca papraccha brāhmaṇaṃ kāv imāv iti",
    "GE07mbh_05_u:048.006c": "bhavantaṃ nopatiṣṭhete tau naḥ śaṃsa pitāmaha brahmovāca",
    "GE07mbh_05_u:048.007a": "yāv etau pṛthivīṃ dyāṃ ca bhāsayantau tapasvinau",
    "GE07mbh_05_u:048.007c": "jvalantau rocamānau ca vyāpyātītau mahābalau",
    "GE07mbh_05_u:048.008a": "naranārāyaṇāv etau lokāl lokaṃ samāsthitau",
    "GE07mbh_05_u:048.008c": "ūrjitau svena tapasā mahāsattvaparākramau",
    "GE07mbh_05_u:048.009a": "etau hi karmaṇā lokān nandayām āsatur dhruvau",
    "GE07mbh_05_u:048.009b-0317_01": "dvidhābhūtau mahāprājñau viddhi brahman paraṃtapau",
    "GE07mbh_05_u:048.009c": "asurāṇām abhāvāya devagandharvapūjitau",
    "GE07mbh_05_u:048.010": "vaiśaṃpāyana uvāca",
    "GE07mbh_05_u:048.010a": "jagāma śakras tac chrutvā yatra tau tepatus tapaḥ",
    "GE07mbh_05_u:048.010c": "sārdhaṃ devagaṇaiḥ sarvair bṛhaspatipurogamaiḥ",
    "GE07mbh_05_u:048.011a": "tadā devāsure ghore bhaye jāte divaukasām",
    "GE07mbh_05_u:048.011c": "ayācata mahātmānau naranārāyaṇau varam",
    "GE07mbh_05_u:048.012a": "tāv abrūtāṃ vṛṇīṣveti tadā bharatasattama",
    "GE07mbh_05_u:048.012c": "athaitāv abravīc chakraḥ sāhyaṃ naḥ kriyatām iti",
    "GE07mbh_05_u:048.013a": "tatas tau śakram abrūtāṃ kariṣyāvo yad icchasi",
    "GE07mbh_05_u:048.013c": "tābhyāṃ ca sahitaḥ śakro vijigye daityadānavān",
    "GE07mbh_05_u:048.014a": "nara indrasya saṃgrāme hatvā śatrūn paraṃtapaḥ",
    "GE07mbh_05_u:048.014c": "paulomān kālakhañjāṃś ca sahasrāṇi śatāni ca",
    "GE07mbh_05_u:048.015a": "eṣa bhrānte rathe tiṣṭhan bhallenāpaharac chiraḥ",
    "GE07mbh_05_u:048.015c": "jambhasya grasamānasya yajñam arjuna āhave",
    "GE07mbh_05_u:048.016a": "eṣa pāre samudrasya hiraṇyapuram ārujat",
    "GE07mbh_05_u:048.016c": "hatvā ṣaṣṭisahasrāṇi nivātakavacān raṇe",
    "GE07mbh_05_u:048.017a": "eṣa devān sahendreṇa jitvā parapuraṃjayaḥ",
    "GE07mbh_05_u:048.017c": "atarpayan mahābāhur arjuno",
    "GE07mbh_05_u:048.017e": "nārāyaṇas tathaivātra bhūyaso 'nyāñ jaghāna ha",
    "GE07mbh_05_u:048.018a": "evam etau mahāvīryau tau paśyata samāgatau",
    "GE07mbh_05_u:048.018c": "vāsudevārjunau vīrau samavetau mahārathau",
    "GE07mbh_05_u:048.019a": "naranārāyaṇau devau pūrvadevāv iti śrutiḥ",
    "GE07mbh_05_u:048.019c": "ajeyau mānuṣe loke sendrair api surāsuraiḥ",
    "GE07mbh_05_u:048.020a": "eṣa nārāyaṇaḥ kṛṣṇaḥ phalgunas tu naraḥ smṛtaḥ",
    "GE07mbh_05_u:048.020c": "nārāyaṇo naraś caiva sattvam ekaṃ dvidhākṛtam",
    "GE07mbh_05_u:048.021a": "etau hi karmaṇā lokān aśnuvāte 'kṣayān dhruvān",
    "GE07mbh_05_u:048.021c": "tatra tatraiva jāyete yuddhakāle punaḥ punaḥ",
    "GE07mbh_05_u:048.021d-0318_01": "tasmād etau mahābhāgau prapadya śaraṇaṃ vibho",
    "GE07mbh_05_u:048.021d-0318_02": "śriyaṃ bhuṅkṣva mahābāho saputrajñātibāndhavaḥ",
    "GE07mbh_05_u:048.022a": "tasmāt karmaiva kartavyam iti hovāca nāradaḥ",
    "GE07mbh_05_u:048.022c": "etad dhi sarvam ācaṣṭa vṛṣṇicakrasya vedavit",
    "GE07mbh_05_u:048.023a": "śaṅkhacakragadāhastaṃ yadā drakṣyasi keśavam",
    "GE07mbh_05_u:048.023c": "paryādadānaṃ cāstrāṇi bhīmadhanvānam arjunam",
    "GE07mbh_05_u:048.024a": "sanātanau mahātmānau kṛṣṇāv ekarathe sthitau",
    "GE07mbh_05_u:048.024c": "duryodhana tadā tāta smartāsi vacanaṃ mama",
    "GE07mbh_05_u:048.025a": "no ced ayam abhāvaḥ syāt kurūṇāṃ pratyupasthitaḥ",
    "GE07mbh_05_u:048.025c": "arthāc ca tāta dharmāc ca tava buddhir upaplutā",
    "GE07mbh_05_u:048.026a": "na ced grahīṣyase vākyaṃ śrotāsi subahūn hatān",
    "GE07mbh_05_u:048.026c": "tavaiva hi mataṃ sarve kuravaḥ paryupāsate",
    "GE07mbh_05_u:048.027a": "trayāṇām eva ca mataṃ tattvam eko 'numanyase",
    "GE07mbh_05_u:048.027c": "rāmeṇa caiva śaptasya karṇasya bharatarṣabha",
    "GE07mbh_05_u:048.028a": "durjāteḥ sūtaputrasya śakuneḥ saubalasya ca",
    "GE07mbh_05_u:048.028c": "tathā kṣudrasya pāpasya bhrātur duḥśāsanasya ca",
    "GE07mbh_05_u:048.029": "karṇa uvāca",
    "GE07mbh_05_u:048.029a": "naivam āyuṣmatā vācyaṃ yan mām āttha pitāmaha",
    "GE07mbh_05_u:048.029c": "kṣatradharme sthito hy asmi svadharmād anapeyivān",
    "GE07mbh_05_u:048.030a": "kiṃ cānyan mayi durvṛttaṃ yena māṃ parigarhase",
    "GE07mbh_05_u:048.030c": "na hi me vṛjinaṃ kiṃ cid dhārtarāṣṭrā viduḥ kva cit",
    "GE07mbh_05_u:048.030d-0319_01": "kāmāl lobhāc ca kāruṇyāt snehāc ca bharatarṣabha",
    "GE07mbh_05_u:048.030d-0320_01": "nācaraṃ vṛjinaṃ kiṃ cid dhārtarāṣṭrasya nityaśaḥ",
    "GE07mbh_05_u:048.030d-0320_02": "ahaṃ hi pāṇḍavān sarvān haniṣyāmi raṇe sthitān",
    "GE07mbh_05_u:048.030d-0320_03": "prāg viruddhaiḥ śamaṃ sadbhiḥ kathaṃ vā kriyate punaḥ",
    "GE07mbh_05_u:048.031a": "rājño hi dhṛtarāṣṭrasya sarvaṃ kāryaṃ priyaṃ mayā",
    "GE07mbh_05_u:048.031c": "tathā duryodhanasyāpi sa hi rājye samāhitaḥ",
    "GE07mbh_05_u:048.032": "vaiśaṃpāyana uvāca",
    "GE07mbh_05_u:048.032a": "karṇasya tu vacaḥ śrutvā bhīṣmaḥ śāṃtanavaḥ punaḥ",
    "GE07mbh_05_u:048.032c": "dhṛtarāṣṭraṃ mahārājam ābhāṣyedaṃ vaco 'bravīt",
    "GE07mbh_05_u:048.033a": "yad ayaṃ katthate nityaṃ hantāhaṃ pāṇḍavān iti",
    "GE07mbh_05_u:048.033c": "nāyaṃ kalāpi saṃpūrṇā pāṇḍavānāṃ mahātmanām",
    "GE07mbh_05_u:048.033d-0321_01": "teṣām ekakalāṃ pūrṇāṃ pāṇḍavānāṃ na cārhati",
    "GE07mbh_05_u:048.034a": "anayo yo 'yam āgantā putrāṇāṃ te durātmanām",
    "GE07mbh_05_u:048.034c": "tad asya karma jānīhi sūtaputrasya durmateḥ",
    "GE07mbh_05_u:048.035a": "enam āśritya putras te mandabuddhiḥ suyodhanaḥ",
    "GE07mbh_05_u:048.035c": "avamanyata tān vīrān devaputrān ariṃdamān",
    "GE07mbh_05_u:048.036a": "kiṃ cāpy anena tat karma kṛtaṃ pūrvaṃ suduṣkaram",
    "GE07mbh_05_u:048.036c": "tair yathā pāṇḍavaiḥ sarvair ekaikena kṛtaṃ purā",
    "GE07mbh_05_u:048.037a": "dṛṣṭvā virāṭanagare bhrātaraṃ nihataṃ priyam",
    "GE07mbh_05_u:048.037c": "dhanaṃjayena vikramya kim anena tadā kṛtam",
    "GE07mbh_05_u:048.037d-0322_01": "sarve hy astravidaḥ śūrāḥ sarve prāptā mahad yaśaḥ",
    "GE07mbh_05_u:048.037d-0322_02": "api sarvāmaraiśvaryaṃ tyajeyur na punar jayam",
    "GE07mbh_05_u:048.038a": "sahitān hi kurūn sarvān abhiyāto dhanaṃjayaḥ",
    "GE07mbh_05_u:048.038c": "pramathya cācchinad gāvaḥ kim ayaṃ proṣitas tadā",
    "GE07mbh_05_u:048.039a": "gandharvair ghoṣayātrāyāṃ hriyate yat sutas tava",
    "GE07mbh_05_u:048.039c": "kva tadā sūtaputro 'bhūd ya idānīṃ vṛṣāyate",
    "GE07mbh_05_u:048.040a": "nanu tatrāpi pārthena bhīmena ca mahātmanā",
    "GE07mbh_05_u:048.040c": "yamābhyām eva cāgamya gandharvās te parājitāḥ",
    "GE07mbh_05_u:048.041a": "etāny asya mṛṣoktāni bahūni bharatarṣabha",
    "GE07mbh_05_u:048.041c": "vikatthanasya bhadraṃ te sadā dharmārthalopinaḥ",
    "GE07mbh_05_u:048.042a": "bhīṣmasya tu vacaḥ śrutvā bhāradvājo mahāmanāḥ",
    "GE07mbh_05_u:048.042c": "dhṛtarāṣṭram uvācedaṃ rājamadhye 'bhipūjayan",
    "GE07mbh_05_u:048.043a": "yad āha bharataśreṣṭho bhīṣmas tat kriyatāṃ nṛpa",
    "GE07mbh_05_u:048.043c": "na kāmam arthalipsūnāṃ vacanaṃ kartum arhasi",
    "GE07mbh_05_u:048.044a": "purā yuddhāt sādhu manye pāṇḍavaiḥ saha saṃgamam",
    "GE07mbh_05_u:048.044b-0323_01": "ajeyāḥ pāṇḍavā rājan sendrair api surāsuraiḥ",
    "GE07mbh_05_u:048.044c": "yad vākyam arjunenoktaṃ saṃjayena niveditam",
    "GE07mbh_05_u:048.045a": "sarvaṃ tad abhijānāmi kariṣyati ca pāṇḍavaḥ",
    "GE07mbh_05_u:048.045c": "na hy asya triṣu lokeṣu sadṛśo 'sti dhanurdharaḥ",
    "GE07mbh_05_u:048.046a": "anādṛtya tu tad vākyam arthavad droṇabhīṣmayoḥ",
    "GE07mbh_05_u:048.046c": "tataḥ sa saṃjayaṃ rājā paryapṛcchata pāṇḍavam",
    "GE07mbh_05_u:048.047a": "tadaiva kuravaḥ sarve nirāśā jīvite 'bhavan",
    "GE07mbh_05_u:048.047c": "bhīṣmadroṇau yadā rājā na samyag anubhāṣate",
    "GE07mbh_05_u:049.001": "dhṛtarāṣṭra uvāca",
    "GE07mbh_05_u:049.001a": "kim asau pāṇḍavo rājā dharmaputro 'bhyabhāṣata",
    "GE07mbh_05_u:049.001c": "śrutvemā bahulāḥ senāḥ pratyarthena samāgatāḥ",
    "GE07mbh_05_u:049.002a": "kim icchaty abhisaṃrambhād yotsyamāno yudhiṣṭhiraḥ",
    "GE07mbh_05_u:049.002c": "kasya svid bhrātṛputrāṇāṃ cintāsu mukham īkṣate",
    "GE07mbh_05_u:049.003a": "ke svid enaṃ vārayanti śāmya yudhyeti vā punaḥ",
    "GE07mbh_05_u:049.003c": "nikṛtyā kopitaṃ mandair dharmajñaṃ dharmacāriṇam",
    "GE07mbh_05_u:049.004": "saṃjaya uvāca",
    "GE07mbh_05_u:049.004a": "rājño mukham udīkṣante pāñcālāḥ pāṇḍavaiḥ saha",
    "GE07mbh_05_u:049.004c": "yudhiṣṭhirasya bhadraṃ te sa sarvān anuśāsti ca",
    "GE07mbh_05_u:049.005a": "pṛthagbhūtāḥ pāṇḍavānāṃ pāñcālānāṃ rathavrajāḥ",
    "GE07mbh_05_u:049.005c": "āyāntam abhinandanti kuntīputraṃ yudhiṣṭhiram",
    "GE07mbh_05_u:049.006a": "tamaḥ sūryam ivodyantaṃ kaunteyaṃ dīptatejasam",
    "GE07mbh_05_u:049.006c": "pāñcālāḥ pratinandanti tejorāśim ivodyatam",
    "GE07mbh_05_u:049.007a": "ā gopālāvipālebhyo nandamānaṃ yudhiṣṭhiram",
    "GE07mbh_05_u:049.007c": "pāñcālāḥ kekayā matsyāḥ pratinandanti pāṇḍavam",
    "GE07mbh_05_u:049.008a": "brāhmaṇyo rājaputryaś ca viśāṃ duhitaraś ca yāḥ",
    "GE07mbh_05_u:049.008c": "krīḍantyo 'bhisamāyānti pārthaṃ saṃnaddham īkṣitum",
    "GE07mbh_05_u:049.009": "dhṛtarāṣṭra uvāca",
    "GE07mbh_05_u:049.009a": "saṃjayācakṣva kenāsmān pāṇḍavā abhyayuñjata",
    "GE07mbh_05_u:049.009c": "dhṛṣṭadyumnena senānyā somakāḥ kiṃbalā iva",
    "GE07mbh_05_u:049.010": "vaiśaṃpāyana uvāca",
    "GE07mbh_05_u:049.010a": "gāvalgaṇis tu tat pṛṣṭaḥ sabhāyāṃ kurusaṃsadi",
    "GE07mbh_05_u:049.010c": "niḥśvasya subhṛśaṃ dīrghaṃ muhuḥ saṃcintayann iva",
    "GE07mbh_05_u:049.010e": "tatrānimittato daivāt sūtaṃ kaśmalam āviśat",
    "GE07mbh_05_u:049.011a": "tadācacakṣe puruṣaḥ sabhāyāṃ rājasaṃsadi",
    "GE07mbh_05_u:049.011c": "saṃjayo 'yaṃ mahārāja mūrcchitaḥ patito bhuvi",
    "GE07mbh_05_u:049.011e": "vācaṃ na sṛjate kāṃ cid dhīnaprajño 'lpacetanaḥ",
    "GE07mbh_05_u:049.012": "dhṛtarāṣṭra uvāca",
    "GE07mbh_05_u:049.012a": "apaśyat saṃjayo nūnaṃ kuntīputrān mahārathān",
    "GE07mbh_05_u:049.012c": "tair asya puruṣavyāghrair bhṛśam udvejitaṃ manaḥ",
    "GE07mbh_05_u:049.013": "vaiśaṃpāyana uvāca",
    "GE07mbh_05_u:049.013a": "saṃjayaś cetanāṃ labdhvā pratyāśvasyedam abravīt",
    "GE07mbh_05_u:049.013c": "dhṛtarāṣṭraṃ mahārāja sabhāyāṃ kurusaṃsadi",
    "GE07mbh_05_u:049.014a": "dṛṣṭavān asmi rājendra kuntīputrān mahārathān",
    "GE07mbh_05_u:049.014c": "matsyarājagṛhāvāsād avarodhena karśitān",
    "GE07mbh_05_u:049.014e": "śṛṇu yair hi mahārāja pāṇḍavā abhyayuñjata",
    "GE07mbh_05_u:049.014f-0324_01": "dhṛṣṭadyumnena vīreṇa yuddhe vaste 'bhyayuñjata",
    "GE07mbh_05_u:049.015a": "yo naiva roṣān na bhayān na kāmān nārthakāraṇāt",
    "GE07mbh_05_u:049.015c": "na hetuvādād dharmātmā satyaṃ jahyāt kathaṃ cana",
    "GE07mbh_05_u:049.016a": "yaḥ pramāṇaṃ mahārāja dharme dharmabhṛtāṃ varaḥ",
    "GE07mbh_05_u:049.016c": "ajātaśatruṇā tena pāṇḍavā abhyayuñjata",
    "GE07mbh_05_u:049.017a": "yasya bāhubale tulyaḥ pṛthivyāṃ nāsti kaś cana",
    "GE07mbh_05_u:049.017c": "yo vai sarvān mahīpālān vaśe cakre dhanurdharaḥ",
    "GE07mbh_05_u:049.017e": "tena vo bhīmasenena pāṇḍavā abhyayuñjata",
    "GE07mbh_05_u:049.018a": "niḥsṛtānāṃ jatugṛhād dhiḍimbāt",
    "GE07mbh_05_u:049.018c": "ya eṣām abhavad dvīpaḥ kuntīputro vṛkodaraḥ",
    "GE07mbh_05_u:049.019a": "yājñasenīm atho yatra sindhurājo 'pakṛṣṭavān",
    "GE07mbh_05_u:049.019c": "tatraiṣām abhavad dvīpaḥ kuntīputro vṛkodaraḥ",
    "GE07mbh_05_u:049.020a": "yaś ca tān saṃgatān sarvān pāṇḍavān vāraṇāvate",
    "GE07mbh_05_u:049.020c": "dahyato mocayām āsa tena vas te 'bhyayuñjata",
    "GE07mbh_05_u:049.021a": "kṛṣṇāyāś caratā prītiṃ yena krodhavaśā hatāḥ",
    "GE07mbh_05_u:049.021c": "praviśya viṣamaṃ ghoraṃ parvataṃ gandhamādanam",
    "GE07mbh_05_u:049.022a": "yasya nāgāyutaṃ vīryaṃ bhujayoḥ sāram arpitam",
    "GE07mbh_05_u:049.022c": "tena vo bhīmasenena pāṇḍavā abhyayuñjata",
    "GE07mbh_05_u:049.023a": "kṛṣṇadvitīyo vikramya tuṣṭyarthaṃ jātavedasaḥ",
    "GE07mbh_05_u:049.023c": "ajayad yaḥ purā vīro yudhyamānaṃ puraṃdaram",
    "GE07mbh_05_u:049.024a": "yaḥ sa sākṣān mahādevaṃ giriśaṃ śūlapāṇinam",
    "GE07mbh_05_u:049.024c": "toṣayām āsa yuddhena devadevam umāpatim",
    "GE07mbh_05_u:049.025a": "yaś ca sarvān vaśe cakre lokapālān dhanurdharaḥ",
    "GE07mbh_05_u:049.025c": "tena vo vijayenājau pāṇḍavā abhyayuñjata",
    "GE07mbh_05_u:049.026a": "yaḥ pratīcīṃ diśaṃ cakre vaśe mlecchagaṇāyutām",
    "GE07mbh_05_u:049.026c": "sa tatra nakulo yoddhā citrayodhī vyavasthitaḥ",
    "GE07mbh_05_u:049.027a": "tena vo darśanīyena vīreṇātidhanurbhṛtā",
    "GE07mbh_05_u:049.027c": "mādrīputreṇa kauravya pāṇḍavā abhyayuñjata",
    "GE07mbh_05_u:049.028a": "yaḥ kāśīn aṅgamagadhān kaliṅgāṃś ca yudhājayat",
    "GE07mbh_05_u:049.028c": "tena vaḥ sahadevena pāṇḍavā abhyayuñjata",
    "GE07mbh_05_u:049.029a": "yasya vīryeṇa sadṛśāś catvāro bhuvi mānavāḥ",
    "GE07mbh_05_u:049.029c": "aśvatthāmā dhṛṣṭaketuḥ pradyumno rukmir eva ca",
    "GE07mbh_05_u:049.030a": "tena vaḥ sahadevena pāṇḍavā abhyayuñjata",
    "GE07mbh_05_u:049.030c": "yavīyasā nṛvīreṇa mādrīnandikareṇa",
    "GE07mbh_05_u:049.031a": "tapaś cacāra yā ghoraṃ kāśikanyā purā satī",
    "GE07mbh_05_u:049.031c": "bhīṣmasya vadham icchantī pretyāpi bharatarṣabha",
    "GE07mbh_05_u:049.032a": "pāñcālasya sutā jajñe daivāc ca sa punaḥ pumān",
    "GE07mbh_05_u:049.032c": "strīpuṃsoḥ puruṣavyāghra yaḥ sa veda guṇāguṇān",
    "GE07mbh_05_u:049.033a": "yaḥ kaliṅgān samāpede pāñcālo yuddhadurmadaḥ",
    "GE07mbh_05_u:049.033c": "śikhaṇḍinā vaḥ kuravaḥ",
    "GE07mbh_05_u:049.034a": "yāṃ yakṣaḥ puruṣaṃ cakre bhīṣmasya nidhane kila",
    "GE07mbh_05_u:049.034c": "maheṣvāsena raudreṇa pāṇḍavā abhyayuñjata",
    "GE07mbh_05_u:049.035a": "maheṣvāsā rājaputrā bhrātaraḥ pañca kekayāḥ",
    "GE07mbh_05_u:049.035c": "sumṛṣṭakavacāḥ śūrās taiś ca vas te 'bhyayuñjata",
    "GE07mbh_05_u:049.036a": "yo dīrghabāhuḥ kṣiprāstro dhṛtimān satyavikramaḥ",
    "GE07mbh_05_u:049.036c": "tena vo vṛṣṇivīreṇa yuyudhānena saṃgaraḥ",
    "GE07mbh_05_u:049.037a": "ya āsīc charaṇaṃ kāle pāṇḍavānāṃ mahātmanām",
    "GE07mbh_05_u:049.037c": "raṇe tena virāṭena pāṇḍavā abhyayuñjata",
    "GE07mbh_05_u:049.037d-0325_01": "yaś ca droṇavināśāya samutpanno mahāmanāḥ",
    "GE07mbh_05_u:049.037d-0325_02": "dhṛṣṭadyumnena senānyā pāṇḍavā abhyayuñjata",
    "GE07mbh_05_u:049.038a": "yaḥ sa kāśipatī rājā vārāṇasyāṃ mahārathaḥ",
    "GE07mbh_05_u:049.038c": "sa teṣām abhavad yoddhā tena vas te 'bhyayuñjata",
    "GE07mbh_05_u:049.039a": "śiśubhir durjayaiḥ saṃkhye draupadeyair mahātmabhiḥ",
    "GE07mbh_05_u:049.039c": "āśīviṣasamasparśaiḥ pāṇḍavā abhyayuñjata",
    "GE07mbh_05_u:049.040a": "yaḥ kṛṣṇasadṛśo vīrye yudhiṣṭhirasamo dame",
    "GE07mbh_05_u:049.040c": "tenābhimanyunā saṃkhye pāṇḍavā abhyayuñjata",
    "GE07mbh_05_u:049.041a": "yaś caivāpratimo vīrye dhṛṣṭaketur mahāyaśāḥ",
    "GE07mbh_05_u:049.041c": "duḥsahaḥ samare kruddhaḥ śaiśupālir mahārathaḥ",
    "GE07mbh_05_u:049.041e": "tena vaś cedirājena pāṇḍavā abhyayuñjata",
    "GE07mbh_05_u:049.041f-0326_01": "akṣauhiṇyā parivṛtaḥ pāṇḍavān yo 'bhisaṃśritaḥ",
    "GE07mbh_05_u:049.041f-0327_01": "pāṇḍavān yo 'bhisaṃsṛtya āste yadukulodbhavaḥ",
    "GE07mbh_05_u:049.042a": "yaḥ saṃśrayaḥ pāṇḍavānāṃ devānām iva vāsavaḥ",
    "GE07mbh_05_u:049.042c": "tena vo vāsudevena pāṇḍavā abhyayuñjata",
    "GE07mbh_05_u:049.043a": "tathā cedipater bhrātā śarabho bharatarṣabha",
    "GE07mbh_05_u:049.043c": "karakarṣeṇa sahitas tābhyāṃ vas te 'bhyayuñjata",
    "GE07mbh_05_u:049.044a": "jārāsaṃdhiḥ sahadevo jayatsenaś ca tāv ubhau",
    "GE07mbh_05_u:049.044b-0328_01": "yuddhe 'pratirathau vīrau pāṇḍavārthe vyavasthitau",
    "GE07mbh_05_u:049.044c": "drupadaś ca mahātejā balena mahatā vṛtaḥ",
    "GE07mbh_05_u:049.044e": "tyaktātmā pāṇḍavārthāya yotsyamāno vyavasthitaḥ",
    "GE07mbh_05_u:049.045a": "ete cānye ca bahavaḥ prācyodīcyā mahīkṣitaḥ",
    "GE07mbh_05_u:049.045c": "śataśo yān apāśritya dharmarājo vyavasthitaḥ",
    "GE07mbh_05_u:050.001": "dhṛtarāṣṭra uvāca",
    "GE07mbh_05_u:050.001a": "sarva ete mahotsāhā ye tvayā parikīrtitāḥ",
    "GE07mbh_05_u:050.001c": "ekatas tv eva te sarve sametā bhīma ekataḥ",
    "GE07mbh_05_u:050.002a": "bhīmasenād dhi me bhūyo bhayaṃ saṃjāyate mahat",
    "GE07mbh_05_u:050.002c": "kruddhād amarṣaṇāt tāta vyāghrād iva mahāruroḥ",
    "GE07mbh_05_u:050.003a": "jāgarmi rātrayaḥ sarvā dīrgham uṣṇaṃ ca niḥśvasan",
    "GE07mbh_05_u:050.003c": "bhīto vṛkodarāt tāta siṃhāt paśur ivābalaḥ",
    "GE07mbh_05_u:050.004a": "na hi tasya mahābāhoḥ śakrapratimatejasaḥ",
    "GE07mbh_05_u:050.004c": "sainye 'smin pratipaśyāmi ya enaṃ viṣahed yudhi",
    "GE07mbh_05_u:050.005a": "amarṣaṇaś ca kaunteyo dṛḍhavairaś ca pāṇḍavaḥ",
    "GE07mbh_05_u:050.005c": "anarmahāsī sonmādas tiryakprekṣī mahāsvanaḥ",
    "GE07mbh_05_u:050.006a": "mahāvego mahotsāho mahābāhur mahābalaḥ",
    "GE07mbh_05_u:050.006c": "mandānāṃ mama putrāṇāṃ yuddhenāntaṃ kariṣyati",
    "GE07mbh_05_u:050.007a": "ūrugrāhagṛhītānāṃ gadāṃ bibhrad vṛkodaraḥ",
    "GE07mbh_05_u:050.007c": "kurūṇām ṛṣabho yuddhe daṇḍapāṇir ivāntakaḥ",
    "GE07mbh_05_u:050.008a": "śaikyāyasamayīṃ ghorāṃ gadāṃ kāñcanabhūṣitām",
    "GE07mbh_05_u:050.008c": "manasāhaṃ prapaśyāmi brahmadaṇḍam ivodyatam",
    "GE07mbh_05_u:050.009a": "yathā rurūṇāṃ yūtheṣu siṃho jātabalaś caret",
    "GE07mbh_05_u:050.009c": "māmakeṣu tathā bhīmo baleṣu vicariṣyati",
    "GE07mbh_05_u:050.010a": "sarveṣāṃ mama putrāṇāṃ sa ekaḥ krūravikramaḥ",
    "GE07mbh_05_u:050.010c": "bahvāśī vipratīpaś ca bālye 'pi rabhasaḥ sadā",
    "GE07mbh_05_u:050.011a": "udvepate me hṛdayaṃ yadā duryodhanādayaḥ",
    "GE07mbh_05_u:050.011c": "bālye 'pi tena yudhyanto vāraṇeneva marditāḥ",
    "GE07mbh_05_u:050.012a": "tasya vīryeṇa saṃkliṣṭā nityam eva sutā mama",
    "GE07mbh_05_u:050.012b-0329_01": "sa vai bhīmo mahāvīryaḥ kruddhaḥ parapuraṃjayaḥ",
    "GE07mbh_05_u:050.012c": "sa eva hetur bhedasya bhīmo bhīmaparākramaḥ",
    "GE07mbh_05_u:050.013a": "grasamānam anīkāni naravāraṇavājinām",
    "GE07mbh_05_u:050.013c": "paśyāmīvāgrato bhīmaṃ krodhamūrchitam āhave",
    "GE07mbh_05_u:050.014a": "astre droṇārjunasamaṃ vāyuvegasamaṃ jave",
    "GE07mbh_05_u:050.014b-0330_01": "maheśvarasamaṃ krodhe ko hanyād bhīmam āhave",
    "GE07mbh_05_u:050.014c": "saṃjayācakṣva me śūraṃ bhīmasenam amarṣaṇam",
    "GE07mbh_05_u:050.015a": "atilābhaṃ tu manye 'haṃ yat tena ripughātinā",
    "GE07mbh_05_u:050.015c": "tadaiva na hatāḥ sarve mama putrā manasvinā",
    "GE07mbh_05_u:050.016a": "yena bhīmabalā yakṣā rākṣasāś ca samāhatāḥ",
    "GE07mbh_05_u:050.016b-0331_01": "hiḍimbabakakirmīrapramukhāś ca mahābalāḥ",
    "GE07mbh_05_u:050.016c": "kathaṃ tasya raṇe vegaṃ mānuṣaḥ prasahiṣyati",
    "GE07mbh_05_u:050.017a": "na sa jātu vaśe tasthau mama bālo 'pi saṃjaya",
    "GE07mbh_05_u:050.017c": "kiṃ punar mama duṣputraiḥ kliṣṭaḥ saṃprati pāṇḍavaḥ",
    "GE07mbh_05_u:050.018a": "niṣṭhuraḥ sa ca naiṣṭhuryād bhajyed api na saṃnamet",
    "GE07mbh_05_u:050.018c": "tiryakprekṣī saṃhatabhrūḥ kathaṃ śāmyed vṛkodaraḥ",
    "GE07mbh_05_u:050.019a": "bṛhadaṃso 'pratibalo gauras tāla ivodgataḥ",
    "GE07mbh_05_u:050.019c": "pramāṇato bhīmasenaḥ prādeśenādhiko 'rjunāt",
    "GE07mbh_05_u:050.020a": "javena vājino 'tyeti balenātyeti kuñjarān",
    "GE07mbh_05_u:050.020c": "avyaktajalpī madhvakṣo madhyamaḥ pāṇḍavo balī",
    "GE07mbh_05_u:050.021a": "iti bālye śrutaḥ pūrvaṃ mayā vyāsamukhāt purā",
    "GE07mbh_05_u:050.021c": "rūpato vīryataś caiva yāthātathyena pāṇḍavaḥ",
    "GE07mbh_05_u:050.022a": "āyasena sa daṇḍena rathān nāgān hayān narān",
    "GE07mbh_05_u:050.022c": "haniṣyati raṇe kruddho bhīmaḥ praharatāṃ varaḥ",
    "GE07mbh_05_u:050.023a": "amarṣī nityasaṃrabdho raudraḥ krūraparākramaḥ",
    "GE07mbh_05_u:050.023c": "mama tāta pratīpāni kurvan pūrvaṃ vimānitaḥ",
    "GE07mbh_05_u:050.024a": "niṣkīrṇām āyasīṃ sthūlāṃ suparvāṃ kāñcanīṃ gadām",
    "GE07mbh_05_u:050.024c": "śataghnīṃ śatanirhrādāṃ kathaṃ śakṣyanti me sutāḥ",
    "GE07mbh_05_u:050.025a": "apāram aplavāgādhaṃ samudraṃ śaraveginam",
    "GE07mbh_05_u:050.025c": "bhīmasenamayaṃ durgaṃ tāta mandās titīrṣavaḥ",
    "GE07mbh_05_u:050.026a": "krośato me na śṛṇvanti bālāḥ paṇḍitamāninaḥ",
    "GE07mbh_05_u:050.026c": "viṣamaṃ nāvabudhyante prapātaṃ madhudarśinaḥ",
    "GE07mbh_05_u:050.027a": "saṃyugaṃ ye kariṣyanti nararūpeṇa vāyunā",
    "GE07mbh_05_u:050.027c": "niyataṃ coditā dhātrā siṃheneva mahāmṛgāḥ",
    "GE07mbh_05_u:050.028a": "śaikyāṃ tāta catuṣkiṣkuṃ ṣaḍasrim amitaujasam",
    "GE07mbh_05_u:050.028c": "prahitāṃ duḥkhasaṃsparśāṃ kathaṃ śakṣyanti me sutāḥ",
    "GE07mbh_05_u:050.029a": "gadāṃ bhrāmayatas tasya bhindato hastimastakān",
    "GE07mbh_05_u:050.029c": "sṛkkiṇī lelihānasya bāṣpam utsṛjato muhuḥ",
    "GE07mbh_05_u:050.030a": "uddiśya pātān patataḥ kurvato bhairavān ravān",
    "GE07mbh_05_u:050.030c": "pratīpān patato mattān kuñjarān pratigarjataḥ",
    "GE07mbh_05_u:050.031a": "vigāhya rathamārgeṣu varān uddiśya nighnataḥ",
    "GE07mbh_05_u:050.031c": "agneḥ prajvalitasyeva api mucyeta me prajā",
    "GE07mbh_05_u:050.032a": "vīthīṃ kurvan mahābāhur drāvayan mama vāhinīm",
    "GE07mbh_05_u:050.032c": "nṛtyann iva gadāpāṇir yugāntaṃ darśayiṣyati",
    "GE07mbh_05_u:050.033a": "prabhinna iva mātaṅgaḥ prabhañjan puṣpitān drumān",
    "GE07mbh_05_u:050.033c": "pravekṣyati raṇe senāṃ putrāṇāṃ me vṛkodaraḥ",
    "GE07mbh_05_u:050.034a": "kurvan rathān vipuruṣān vidhvajān bhagnapuṣkarān",
    "GE07mbh_05_u:050.034c": "ārujan puruṣavyāghro rathinaḥ sādinas tathā",
    "GE07mbh_05_u:050.035a": "gaṅgāvega ivānūpāṃs tīrajān vividhān drumān",
    "GE07mbh_05_u:050.035c": "pravekṣyati mahāsenāṃ putrāṇāṃ mama saṃjaya",
    "GE07mbh_05_u:050.036a": "vaśaṃ nūnaṃ gamiṣyanti bhīmasenabalārditāḥ",
    "GE07mbh_05_u:050.036c": "mama putrāś ca bhṛtyāś ca rājānaś caiva saṃjaya",
    "GE07mbh_05_u:050.037a": "yena rājā mahāvīryaḥ praviśyāntaḥpuraṃ purā",
    "GE07mbh_05_u:050.037c": "vāsudevasahāyena jarāsaṃdho nipātitaḥ",
    "GE07mbh_05_u:050.038a": "kṛtsneyaṃ pṛthivī devī jarāsaṃdhena dhīmatā",
    "GE07mbh_05_u:050.038c": "māgadhendreṇa balinā vaśe kṛtvā pratāpitā",
    "GE07mbh_05_u:050.039a": "bhīṣmapratāpāt kuravo nayenāndhakavṛṣṇayaḥ",
    "GE07mbh_05_u:050.039c": "te na tasya vaśaṃ jagmuḥ kevalaṃ daivam eva vā",
    "GE07mbh_05_u:050.040a": "sa gatvā pāṇḍuputreṇa tarasā bāhuśālinā",
    "GE07mbh_05_u:050.040c": "anāyudhena vīreṇa nihataḥ kiṃ tato 'dhikam",
    "GE07mbh_05_u:050.041a": "dīrghakālena saṃsiktaṃ viṣam āśīviṣo yathā",
    "GE07mbh_05_u:050.041c": "sa mokṣyati raṇe tejaḥ putreṣu mama saṃjaya",
    "GE07mbh_05_u:050.042a": "mahendra iva vajreṇa dānavān devasattamaḥ",
    "GE07mbh_05_u:050.042c": "bhīmaseno gadāpāṇiḥ sūdayiṣyati me sutān",
    "GE07mbh_05_u:050.043a": "aviṣahyam anāvāryaṃ tīvravegaparākramam",
    "GE07mbh_05_u:050.043c": "paśyāmīvātitāmrākṣam āpatantaṃ vṛkodaram",
    "GE07mbh_05_u:050.044a": "agadasyāpy adhanuṣo virathasya vivarmaṇaḥ",
    "GE07mbh_05_u:050.044c": "bāhubhyāṃ yudhyamānasya kas tiṣṭhed agrataḥ pumān",
    "GE07mbh_05_u:050.045a": "bhīṣmo droṇaś ca vipro 'yaṃ kṛpaḥ śāradvatas tathā",
    "GE07mbh_05_u:050.045c": "jānanty ete yathaivāhaṃ vīryajñas tasya dhīmataḥ",
    "GE07mbh_05_u:050.046a": "āryavrataṃ tu jānantaḥ saṃgarān na bibhitsavaḥ",
    "GE07mbh_05_u:050.046c": "senāmukheṣu sthāsyanti māmakānāṃ nararṣabhāḥ",
    "GE07mbh_05_u:050.047a": "balīyaḥ sarvato diṣṭaṃ puruṣasya viśeṣataḥ",
    "GE07mbh_05_u:050.047c": "paśyann api jayaṃ teṣāṃ na niyacchāmi yat sutān",
    "GE07mbh_05_u:050.048a": "te purāṇaṃ maheṣvāsā mārgam aindraṃ samāsthitāḥ",
    "GE07mbh_05_u:050.048c": "tyakṣyanti tumule prāṇān rakṣantaḥ pārthivaṃ yaśaḥ",
    "GE07mbh_05_u:050.049a": "yathaiṣāṃ māmakās tāta tathaiṣāṃ pāṇḍavā api",
    "GE07mbh_05_u:050.049c": "pautrā bhīṣmasya śiṣyāś ca droṇasya ca kṛpasya ca",
    "GE07mbh_05_u:050.050a": "yat tv asmad āśrayaṃ kiṃ cid dattam iṣṭaṃ ca saṃjaya",
    "GE07mbh_05_u:050.050c": "tasyāpacitim āryatvāt kartāraḥ sthavirās trayaḥ",
    "GE07mbh_05_u:050.051a": "ādadānasya śastraṃ hi kṣatradharmaṃ parīpsataḥ",
    "GE07mbh_05_u:050.051c": "nidhanaṃ brāhmaṇasyājau varam evāhur uttamam",
    "GE07mbh_05_u:050.052a": "sa vai śocāmi sarvān vai ye yuyutsanti pāṇḍavān",
    "GE07mbh_05_u:050.052c": "vikruṣṭaṃ vidureṇādau tad etad bhayam āgatam",
    "GE07mbh_05_u:050.053a": "na tu manye vighātāya jñānaṃ duḥkhasya saṃjaya",
    "GE07mbh_05_u:050.053c": "bhavaty atibale hy etaj jñānam apy upaghātakam",
    "GE07mbh_05_u:050.054a": "ṛṣayo hy api nirmuktāḥ paśyanto lokasaṃgrahān",
    "GE07mbh_05_u:050.054c": "sukhe bhavanti sukhinas tathā duḥkhena duḥkhitāḥ",
    "GE07mbh_05_u:050.055a": "kiṃ punar yo 'ham āsaktas tatra tatra sahasradhā",
    "GE07mbh_05_u:050.055c": "putreṣu rājyadāreṣu pautreṣv api ca bandhuṣu",
    "GE07mbh_05_u:050.056a": "saṃśaye tu mahaty asmin kiṃ nu me kṣamam uttamam",
    "GE07mbh_05_u:050.056c": "vināśaṃ hy eva paśyāmi kurūṇām anucintayan",
    "GE07mbh_05_u:050.057a": "dyūtapramukham ābhāti kurūṇāṃ vyasanaṃ mahat",
    "GE07mbh_05_u:050.057c": "mandenaiśvaryakāmena lobhāt pāpam idaṃ kṛtam",
    "GE07mbh_05_u:050.058a": "manye paryāyadharmo 'yaṃ kālasyātyantagāminaḥ",
    "GE07mbh_05_u:050.058c": "cakre pradhir ivāsakto nāsya śakyaṃ palāyitum",
    "GE07mbh_05_u:050.059a": "kiṃ nu kāryaṃ kathaṃ kuryāṃ kva nu gacchāmi saṃjaya",
    "GE07mbh_05_u:050.059c": "ete naśyanti kuravo mandāḥ kālavaśaṃ gatāḥ",
    "GE07mbh_05_u:050.060a": "avaśo 'haṃ purā tāta putrāṇāṃ nihate śate",
    "GE07mbh_05_u:050.060c": "śroṣyāmi ninadaṃ strīṇāṃ kathaṃ māṃ maraṇaṃ spṛśet",
    "GE07mbh_05_u:050.061a": "yathā nidāghe jvalanaḥ samiddho; dahet kakṣaṃ vāyunā codyamānaḥ",
    "GE07mbh_05_u:050.061c": "gadāhastaḥ pāṇḍavas tadvad eva; hantā madīyān sahito 'rjunena",
    "GE07mbh_05_u:051.001": "dhṛtarāṣṭra uvāca",
    "GE07mbh_05_u:051.001a": "yasya vai nānṛtā vācaḥ pravṛttā anuśuśrumaḥ",
    "GE07mbh_05_u:051.001c": "trailokyam api tasya syād yoddhā yasya dhanaṃjayaḥ",
    "GE07mbh_05_u:051.002a": "tasyaiva ca na paśyāmi yudhi gāṇḍīvadhanvanaḥ",
    "GE07mbh_05_u:051.002c": "aniśaṃ cintayāno 'pi yaḥ pratīyād rathena tam",
    "GE07mbh_05_u:051.003a": "asyataḥ karṇinālīkān mārgaṇān hṛdayacchidaḥ",
    "GE07mbh_05_u:051.003c": "pratyetā na samaḥ kaś cid yudhi gāṇḍīvadhanvanaḥ",
    "GE07mbh_05_u:051.004a": "droṇakarṇau pratīyātāṃ yadi vīrau nararṣabhau",
    "GE07mbh_05_u:051.004b-0332_01": "kṛtāstrau balināṃ śreṣṭhau samareṣv aparājitau",
    "GE07mbh_05_u:051.004c": "māhātmyāt saṃśayo loke na tv asti vijayo mama",
    "GE07mbh_05_u:051.005a": "ghṛṇī karṇaḥ pramādī ca ācāryaḥ sthaviro guruḥ",
    "GE07mbh_05_u:051.005c": "samartho balavān pārtho dṛḍhadhanvā jitaklamaḥ",
    "GE07mbh_05_u:051.005e": "bhavet sutumulaṃ yuddhaṃ sarvaśo 'py aparājayaḥ",
    "GE07mbh_05_u:051.006a": "sarve hy astravidaḥ śūrāḥ sarve prāptā mahad yaśaḥ",
    "GE07mbh_05_u:051.006c": "api sarvāmaraiśvaryaṃ tyajeyur na punar jayam",
    "GE07mbh_05_u:051.006e": "vadhe nūnaṃ bhavec chāntis tayor vā phalgunasya vā",
    "GE07mbh_05_u:051.007a": "na tu jetārjunasyāsti hantā cāsya na vidyate",
    "GE07mbh_05_u:051.007c": "manyus tasya kathaṃ śāmyen mandān prati ya utthitaḥ",
    "GE07mbh_05_u:051.008a": "anye 'py astrāṇi jānanti jīyante ca jayanti ca",
    "GE07mbh_05_u:051.008c": "ekāntavijayas tv eva śrūyate phalgunasya ha",
    "GE07mbh_05_u:051.009a": "trayastriṃśat samāhūya khāṇḍave 'gnim atarpayat",
    "GE07mbh_05_u:051.009c": "jigāya ca surān sarvān nāsya vedmi parājayam",
    "GE07mbh_05_u:051.010a": "yasya yantā hṛṣīkeśaḥ śīlavṛttasamo yudhi",
    "GE07mbh_05_u:051.010c": "dhruvas tasya jayas tāta yathendrasya jayas tathā",
    "GE07mbh_05_u:051.011a": "kṛṣṇāv ekarathe yattāv adhijyaṃ gāṇḍivaṃ dhanuḥ",
    "GE07mbh_05_u:051.011c": "yugapat trīṇi tejāṃsi sametāny anuśuśrumaḥ",
    "GE07mbh_05_u:051.012a": "naiva no 'sti dhanus tādṛṅ na yoddhā na ca sārathiḥ",
    "GE07mbh_05_u:051.012c": "tac ca mandā na jānanti duryodhanavaśānugāḥ",
    "GE07mbh_05_u:051.013a": "śeṣayed aśanir dīpto nipatan mūrdhni saṃjaya",
    "GE07mbh_05_u:051.013c": "na tu śeṣaṃ śarāḥ kuryur astās tāta kirīṭinā",
    "GE07mbh_05_u:051.014a": "api cāsyann ivābhāti nighnann iva ca phalgunaḥ",
    "GE07mbh_05_u:051.014c": "uddharann iva kāyebhyaḥ śirāṃsi śaravṛṣṭibhiḥ",
    "GE07mbh_05_u:051.015a": "api bāṇamayaṃ tejaḥ pradīptam iva sarvataḥ",
    "GE07mbh_05_u:051.015c": "gāṇḍīveddhaṃ dahetājau putrāṇāṃ mama vāhinīm",
    "GE07mbh_05_u:051.016a": "api sā rathaghoṣeṇa bhayārtā savyasācinaḥ",
    "GE07mbh_05_u:051.016c": "vitrastā bahulā senā bhāratī pratibhāti me",
    "GE07mbh_05_u:051.017a": "yathā kakṣaṃ dahaty agniḥ pravṛddhaḥ sarvataś caran",
    "GE07mbh_05_u:051.017c": "mahārcir aniloddhūtas tadvad dhakṣyati māmakān",
    "GE07mbh_05_u:051.018a": "yadodvaman niśitān bāṇasaṃghān; sthātātatāyī samare kirīṭī",
    "GE07mbh_05_u:051.018c": "sṛṣṭo 'ntakaḥ sarvaharo vidhātrā; yathā bhavet tadvad avāraṇīyaḥ",
    "GE07mbh_05_u:051.019a": "yadā hy abhīkṣṇaṃ subahūn prakārāñ; śrotāsmi tān āvasathe kurūṇām",
    "GE07mbh_05_u:051.019c": "teṣāṃ samantāc ca tathā raṇāgre; kṣayaḥ kilāyaṃ bharatān upaiti",
    "GE07mbh_05_u:052.001": "dhṛtarāṣṭra uvāca",
    "GE07mbh_05_u:052.001a": "yathaiva pāṇḍavāḥ sarve parākrāntā jigīṣavaḥ",
    "GE07mbh_05_u:052.001c": "tathaivābhisarās teṣāṃ tyaktātmāno jaye dhṛtāḥ",
    "GE07mbh_05_u:052.002a": "tvam eva hi parākrāntān ācakṣīthāḥ parān mama",
    "GE07mbh_05_u:052.002c": "pāñcālān kekayān matsyān māgadhān vatsabhūmipān",
    "GE07mbh_05_u:052.003a": "yaś ca sendrān imāṃl lokān icchan kuryād vaśe balī",
    "GE07mbh_05_u:052.003c": "sa śreṣṭho jagataḥ kṛṣṇaḥ pāṇḍavānāṃ jaye dhṛtaḥ",
    "GE07mbh_05_u:052.004a": "samastām arjunād vidyāṃ sātyakiḥ kṣipram āptavān",
    "GE07mbh_05_u:052.004c": "śaineyaḥ samare sthātā bījavat pravapañ śarān",
    "GE07mbh_05_u:052.005a": "dhṛṣṭadyumnaś ca pāñcālyaḥ krūrakarmā mahārathaḥ",
    "GE07mbh_05_u:052.005c": "māmakeṣu raṇaṃ kartā baleṣu paramāstravit",
    "GE07mbh_05_u:052.006a": "yudhiṣṭhirasya ca krodhād arjunasya ca vikramāt",
    "GE07mbh_05_u:052.006c": "yamābhyāṃ bhīmasenāc ca bhayaṃ me tāta jāyate",
    "GE07mbh_05_u:052.007a": "amānuṣaṃ manuṣyendrair jālaṃ vitatam antarā",
    "GE07mbh_05_u:052.007c": "mama senāṃ haniṣyanti tataḥ krośāmi saṃjaya",
    "GE07mbh_05_u:052.008a": "darśanīyo manasvī ca lakṣmīvān brahmavarcasī",
    "GE07mbh_05_u:052.008c": "medhāvī sukṛtaprajño dharmātmā pāṇḍunandanaḥ",
    "GE07mbh_05_u:052.009a": "mitrāmātyaiḥ susaṃpannaḥ saṃpanno yojyayojakaiḥ",
    "GE07mbh_05_u:052.009c": "bhrātṛbhiḥ śvaśuraiḥ putrair upapanno mahārathaiḥ",
    "GE07mbh_05_u:052.010a": "dhṛtyā ca puruṣavyāghro naibhṛtyena ca pāṇḍavaḥ",
    "GE07mbh_05_u:052.010c": "anṛśaṃso vadānyaś ca hrīmān satyaparākramaḥ",
    "GE07mbh_05_u:052.011a": "bahuśrutaḥ kṛtātmā ca vṛddhasevī jitendriyaḥ",
    "GE07mbh_05_u:052.011c": "taṃ sarvaguṇasaṃpannaṃ samiddham iva pāvakam",
    "GE07mbh_05_u:052.012a": "tapantam iva ko mandaḥ patiṣyati pataṃgavat",
    "GE07mbh_05_u:052.012c": "pāṇḍavāgnim anāvāryaṃ mumūrṣur mūḍhacetanaḥ",
    "GE07mbh_05_u:052.013a": "tanur uccaḥ śikhī rājā śuddhajāmbūnadaprabhaḥ",
    "GE07mbh_05_u:052.013c": "mandānāṃ mama putrāṇāṃ yuddhenāntaṃ kariṣyati",
    "GE07mbh_05_u:052.014a": "tair ayuddhaṃ sādhu manye kuravas tan nibodhata",
    "GE07mbh_05_u:052.014c": "yuddhe vināśaḥ kṛtsnasya kulasya bhavitā dhruvam",
    "GE07mbh_05_u:052.015a": "eṣā me paramā śāntir yayā śāmyati me manaḥ",
    "GE07mbh_05_u:052.015c": "yadi tv ayuddham iṣṭaṃ vo vayaṃ śāntyai yatāmahe",
    "GE07mbh_05_u:052.016a": "na tu naḥ śikṣamāṇānām upekṣeta yudhiṣṭhiraḥ",
    "GE07mbh_05_u:052.016c": "jugupsati hy adharmeṇa mām evoddiśya kāraṇam",
    "GE07mbh_05_u:053.001": "saṃjaya uvāca",
    "GE07mbh_05_u:053.001a": "evam etan mahārāja yathā vadasi bhārata",
    "GE07mbh_05_u:053.001c": "yuddhe vināśaḥ kṣatrasya gāṇḍīvena pradṛśyate",
    "GE07mbh_05_u:053.002a": "idaṃ tu nābhijānāmi tava dhīrasya nityaśaḥ",
    "GE07mbh_05_u:053.002c": "yat putravaśam āgaccheḥ sattvajñaḥ savyasācinaḥ",
    "GE07mbh_05_u:053.003a": "naiṣa kālo mahārāja tava śaśvat kṛtāgasaḥ",
    "GE07mbh_05_u:053.003c": "tvayā hy evāditaḥ pārthā nikṛtā bharatarṣabha",
    "GE07mbh_05_u:053.003d-0333_01": "svīkṛtās tair janapadāḥ kuravas te sajāṅgalāḥ",
    "GE07mbh_05_u:053.003d-0333_02": "kathaṃ vīraur jitāṃ bhūmim akhilāṃ pratipadyathāḥ",
    "GE07mbh_05_u:053.004a": "pitā śreṣṭhaḥ suhṛd yaś ca samyak praṇihitātmavān",
    "GE07mbh_05_u:053.004c": "āstheyaṃ hi hitaṃ tena na drogdhā gurur ucyate",
    "GE07mbh_05_u:053.005a": "idaṃ jitam idaṃ labdham iti śrutvā parājitān",
    "GE07mbh_05_u:053.005c": "dyūtakāle mahārāja smayase sma kumāravat",
    "GE07mbh_05_u:053.006a": "paruṣāṇy ucyamānān sma purā pārthān upekṣase",
    "GE07mbh_05_u:053.006c": "kṛtsnaṃ rājyaṃ jayantīti prapātaṃ nānupaśyasi",
    "GE07mbh_05_u:053.007a": "pitryaṃ rājyaṃ mahārāja kuravas te sajāṅgalāḥ",
    "GE07mbh_05_u:053.007b-0334_01": "prārthayanti mahāyuddhe nānubandham avekṣase",
    "GE07mbh_05_u:053.007c": "atha vīrair jitāṃ bhūmim akhilāṃ pratyapadyathāḥ",
    "GE07mbh_05_u:053.008a": "bāhuvīryārjitā bhūmis tava pārthair niveditā",
    "GE07mbh_05_u:053.008c": "mayedaṃ kṛtam ity eva manyase rājasattama",
    "GE07mbh_05_u:053.009a": "grastān gandharvarājena majjato hy aplave 'mbhasi",
    "GE07mbh_05_u:053.009c": "ānināya punaḥ pārthaḥ putrāṃs te rājasattama",
    "GE07mbh_05_u:053.010a": "kumāravac ca smayase dyūte vinikṛteṣu yat",
    "GE07mbh_05_u:053.010c": "pāṇḍaveṣu vanaṃ rājan pravrajatsu punaḥ punaḥ",
    "GE07mbh_05_u:053.011a": "pravarṣataḥ śaravrātān arjunasya śitān bahūn",
    "GE07mbh_05_u:053.011c": "apy arṇavā viśuṣyeyuḥ kiṃ punar māṃsayonayaḥ",
    "GE07mbh_05_u:053.012a": "asyatāṃ phalgunaḥ śreṣṭho gāṇḍīvaṃ dhanuṣāṃ varam",
    "GE07mbh_05_u:053.012c": "keśavaḥ sarvabhūtānāṃ cakrāṇāṃ ca sudarśanam",
    "GE07mbh_05_u:053.013a": "vānaro rocamānaś ca ketuḥ ketumatāṃ varaḥ",
    "GE07mbh_05_u:053.013c": "evam etāni saratho vahañ śvetahayo raṇe",
    "GE07mbh_05_u:053.013e": "kṣapayiṣyati no rājan kālacakram ivodyatam",
    "GE07mbh_05_u:053.014a": "tasyādya vasudhā rājan nikhilā bharatarṣabha",
    "GE07mbh_05_u:053.014c": "yasya bhīmārjunau yodhau sa rājā rājasattama",
    "GE07mbh_05_u:053.015a": "tathā bhīmahataprāyāṃ majjantīṃ tava vāhinīm",
    "GE07mbh_05_u:053.015c": "duryodhanamukhā dṛṣṭvā kṣayaṃ yāsyanti kauravāḥ",
    "GE07mbh_05_u:053.016a": "na hi bhīmabhayād bhītā lapsyante vijayaṃ vibho",
    "GE07mbh_05_u:053.016c": "tava putrā mahārāja rājānaś cānusāriṇaḥ",
    "GE07mbh_05_u:053.017a": "matsyās tvām adya nārcanti pāñcālāś ca sakekayāḥ",
    "GE07mbh_05_u:053.017c": "śālveyāḥ śūrasenāś ca sarve tvām avajānate",
    "GE07mbh_05_u:053.017e": "pārthaṃ hy ete gatāḥ sarve vīryajñās tasya dhīmataḥ",
    "GE07mbh_05_u:053.017f-0335_01": "bhaktyā hy asya virudhyante tava putraiḥ sadaiva te",
    "GE07mbh_05_u:053.018a": "anarhān eva tu vadhe dharmayuktān vikarmaṇā",
    "GE07mbh_05_u:053.018b-0336_01": "yo 'kleśayat pāṇḍuputrān yo vidveṣṭy adhunāpi vai",
    "GE07mbh_05_u:053.018c": "sarvopāyair niyantavyaḥ sānugaḥ pāpapūruṣaḥ",
    "GE07mbh_05_u:053.018d-0337_01": "aparokṣaṃ mahārāja sākṣāc cainaṃ bravīmy aham",
    "GE07mbh_05_u:053.018e": "tava putro mahārāja nātra śocitum arhasi",
    "GE07mbh_05_u:053.019a": "dyūtakāle mayā coktaṃ vidureṇa ca dhīmatā",
    "GE07mbh_05_u:053.019c": "yad idaṃ te vilapitaṃ pāṇḍavān prati bhārata",
    "GE07mbh_05_u:053.019e": "anīśeneva rājendra sarvam etan nirarthakam",
    "GE07mbh_05_u:054.001": "duryodhana uvāca",
    "GE07mbh_05_u:054.001a": "na bhetavyaṃ mahārāja na śocyā bhavatā vayam",
    "GE07mbh_05_u:054.001c": "samarthāḥ sma parān rājan vijetuṃ samare vibho",
    "GE07mbh_05_u:054.002a": "vanaṃ pravrājitān pārthān yad āyān madhusūdanaḥ",
    "GE07mbh_05_u:054.002c": "mahatā balacakreṇa pararāṣṭrāvamardinā",
    "GE07mbh_05_u:054.003a": "kekayā dhṛṣṭaketuś ca dhṛṣṭadyumnaś ca pārṣataḥ",
    "GE07mbh_05_u:054.003c": "rājānaś cānvayuḥ pārthān bahavo 'nye 'nuyāyinaḥ",
    "GE07mbh_05_u:054.004a": "indraprasthasya cādūrāt samājagmur mahārathāḥ",
    "GE07mbh_05_u:054.004c": "vyagarhayaṃś ca saṃgamya bhavantaṃ kurubhiḥ saha",
    "GE07mbh_05_u:054.005a": "te yudhiṣṭhiram āsīnam ajinaiḥ prativāsitam",
    "GE07mbh_05_u:054.005c": "kṛṣṇapradhānāḥ saṃhatya paryupāsanta bhārata",
    "GE07mbh_05_u:054.006a": "pratyādānaṃ ca rājyasya kāryam ūcur narādhipāḥ",
    "GE07mbh_05_u:054.006c": "bhavataḥ sānubandhasya samucchedaṃ cikīrṣavaḥ",
    "GE07mbh_05_u:054.007a": "śrutvā caitan mayoktās tu bhīṣmadroṇakṛpās tadā",
    "GE07mbh_05_u:054.007c": "jñātikṣayabhayād rājan bhītena bharatarṣabha",
    "GE07mbh_05_u:054.008a": "na te sthāsyanti samaye pāṇḍavā iti me matiḥ",
    "GE07mbh_05_u:054.008c": "samucchedaṃ hi naḥ kṛtsnaṃ vāsudevaś cikīrṣati",
    "GE07mbh_05_u:054.009a": "ṛte ca viduraṃ sarve yūyaṃ vadhyā mahātmanaḥ",
    "GE07mbh_05_u:054.009c": "dhṛtarāṣṭraś ca dharmajño na vadhyaḥ kurusattamaḥ",
    "GE07mbh_05_u:054.010a": "samucchedaṃ ca kṛtsnaṃ naḥ kṛtvā tāta janārdanaḥ",
    "GE07mbh_05_u:054.010c": "ekarājyaṃ kurūṇāṃ sma cikīrṣati yudhiṣṭhire",
    "GE07mbh_05_u:054.011a": "tatra kiṃ prāptakālaṃ naḥ praṇipātaḥ palāyanam",
    "GE07mbh_05_u:054.011c": "prāṇān vā saṃparityajya pratiyudhyāmahe parān",
    "GE07mbh_05_u:054.012a": "pratiyuddhe tu niyataḥ syād asmākaṃ parājayaḥ",
    "GE07mbh_05_u:054.012c": "yudhiṣṭhirasya sarve hi pārthivā vaśavartinaḥ",
    "GE07mbh_05_u:054.013a": "viraktarāṣṭrāś ca vayaṃ mitrāṇi kupitāni naḥ",
    "GE07mbh_05_u:054.013c": "dhikkṛtāḥ pārthivaiḥ sarvaiḥ svajanena ca sarvaśaḥ",
    "GE07mbh_05_u:054.014a": "praṇipāte tu doṣo 'sti bandhūnāṃ śāśvatīḥ samāḥ",
    "GE07mbh_05_u:054.014c": "pitaraṃ tv eva śocāmi prajñānetraṃ janeśvaram",
    "GE07mbh_05_u:054.014e": "matkṛte duḥkham āpannaṃ kleśaṃ prāptam anantakam",
    "GE07mbh_05_u:054.015a": "kṛtaṃ hi tava putraiś ca pareṣām avarodhanam",
    "GE07mbh_05_u:054.015c": "matpriyārthaṃ puraivaitad viditaṃ te narottama",
    "GE07mbh_05_u:054.016a": "te rājño dhṛtarāṣṭrasya sāmātyasya mahārathāḥ",
    "GE07mbh_05_u:054.016c": "vairaṃ pratikariṣyanti kulocchedena pāṇḍavāḥ",
    "GE07mbh_05_u:054.017a": "tato droṇo 'bravīd bhīṣmaḥ kṛpo drauṇiś ca bhārata",
    "GE07mbh_05_u:054.017c": "matvā māṃ mahatīṃ cintām āsthitaṃ vyathitendriyam",
    "GE07mbh_05_u:054.018a": "abhidrugdhāḥ pare cen no na bhetavyaṃ paraṃtapa",
    "GE07mbh_05_u:054.018c": "asamarthāḥ pare jetum asmān yudhi janeśvara",
    "GE07mbh_05_u:054.019a": "ekaikaśaḥ samarthāḥ smo vijetuṃ sarvapārthivān",
    "GE07mbh_05_u:054.019c": "āgacchantu vineṣyāmo darpam eṣāṃ śitaiḥ śaraiḥ",
    "GE07mbh_05_u:054.020a": "puraikena hi bhīṣmeṇa vijitāḥ sarvapārthivāḥ",
    "GE07mbh_05_u:054.020c": "mṛte pitary abhikruddho rathenaikena bhārata",
    "GE07mbh_05_u:054.021a": "jaghāna subahūṃs teṣāṃ saṃrabdhaḥ kurusattamaḥ",
    "GE07mbh_05_u:054.021c": "tatas te śaraṇaṃ jagmur devavratam imaṃ bhayāt",
    "GE07mbh_05_u:054.022a": "sa bhīṣmaḥ susamartho 'yam asmābhiḥ sahito raṇe",
    "GE07mbh_05_u:054.022c": "parān vijetuṃ tasmāt te vyetu bhīr bharatarṣabha",
    "GE07mbh_05_u:054.022e": "ity eṣāṃ niścayo hy āsīt tatkālam amitaujasām",
    "GE07mbh_05_u:054.023a": "purā pareṣāṃ pṛthivī kṛtsnāsīd vaśavartinī",
    "GE07mbh_05_u:054.023c": "asmān punar amī nādya samarthā jetum āhave",
    "GE07mbh_05_u:054.023e": "chinnapakṣāḥ pare hy adya vīryahīnāś ca pāṇḍavāḥ",
    "GE07mbh_05_u:054.024a": "asmatsaṃsthā ca pṛthivī vartate bharatarṣabha",
    "GE07mbh_05_u:054.024c": "ekārthāḥ sukhaduḥkheṣu mayānītāś ca pārthivāḥ",
    "GE07mbh_05_u:054.025a": "apy agniṃ praviśeyus te samudraṃ vā paraṃtapa",
    "GE07mbh_05_u:054.025c": "madarthe pārthivāḥ sarve tad viddhi kurusattama",
    "GE07mbh_05_u:054.026a": "unmattam iva cāpi tvāṃ prahasantīha duḥkhitam",
    "GE07mbh_05_u:054.026c": "vilapantaṃ bahuvidhaṃ bhītaṃ paravikatthane",
    "GE07mbh_05_u:054.027a": "eṣāṃ hy ekaikaśo rājñāṃ samarthaḥ pāṇḍavān prati",
    "GE07mbh_05_u:054.027c": "ātmānaṃ manyate sarvo vyetu te bhayam āgatam",
    "GE07mbh_05_u:054.028a": "sarvāṃ samagrāṃ senāṃ me vāsavo 'pi na śaknuyāt",
    "GE07mbh_05_u:054.028c": "hantum akṣayyarūpeyaṃ brahmaṇāpi svayambhuvā",
    "GE07mbh_05_u:054.029a": "yudhiṣṭhiraḥ puraṃ hitvā pañca grāmān sa yācati",
    "GE07mbh_05_u:054.029c": "bhīto hi māmakāt sainyāt prabhāvāc caiva me prabho",
    "GE07mbh_05_u:054.030a": "samarthaṃ manyase yac ca kuntīputraṃ vṛkodaram",
    "GE07mbh_05_u:054.030c": "tan mithyā na hi me kṛtsnaṃ prabhāvaṃ vettha bhārata",
    "GE07mbh_05_u:054.031a": "matsamo hi gadāyuddhe pṛthivyāṃ nāsti kaś cana",
    "GE07mbh_05_u:054.031c": "nāsīt kaś cid atikrānto bhavitā na ca kaś cana",
    "GE07mbh_05_u:054.032a": "yukto duḥkhocitaś cāhaṃ vidyāpāragatas tathā",
    "GE07mbh_05_u:054.032c": "tasmān na bhīmān nānyebhyo bhayaṃ me vidyate kva cit",
    "GE07mbh_05_u:054.033a": "duryodhanasamo nāsti gadāyām iti niścayaḥ",
    "GE07mbh_05_u:054.033c": "saṃkarṣaṇasya bhadraṃ te yat tadainam upāvasam",
    "GE07mbh_05_u:054.034a": "yuddhe saṃkarṣaṇasamo balenābhyadhiko bhuvi",
    "GE07mbh_05_u:054.034c": "gadāprahāraṃ bhīmo me na jātu viṣahed yudhi",
    "GE07mbh_05_u:054.035a": "ekaṃ prahāraṃ yaṃ dadyāṃ bhīmāya ruṣito nṛpa",
    "GE07mbh_05_u:054.035c": "sa evainaṃ nayed ghoraṃ kṣipraṃ vaivasvatakṣayam",
    "GE07mbh_05_u:054.036a": "iccheyaṃ ca gadāhastaṃ rājan draṣṭuṃ vṛkodaram",
    "GE07mbh_05_u:054.036c": "suciraṃ prārthito hy eṣa mama nityaṃ manorathaḥ",
    "GE07mbh_05_u:054.037a": "gadayā nihato hy ājau mama pārtho vṛkodaraḥ",
    "GE07mbh_05_u:054.037c": "viśīrṇagātraḥ pṛthivīṃ parāsuḥ prapatiṣyati",
    "GE07mbh_05_u:054.038a": "gadāprahārābhihato himavān api parvataḥ",
    "GE07mbh_05_u:054.038c": "sakṛn mayā viśīryeta giriḥ śatasahasradhā",
    "GE07mbh_05_u:054.039a": "sa cāpy etad vijānāti vāsudevārjunau tathā",
    "GE07mbh_05_u:054.039c": "duryodhanasamo nāsti gadāyām iti niścayaḥ",
    "GE07mbh_05_u:054.040a": "tat te vṛkodaramayaṃ bhayaṃ vyetu mahāhave",
    "GE07mbh_05_u:054.040c": "vyapaneṣyāmy ahaṃ hy enaṃ mā rājan vimanā bhava",
    "GE07mbh_05_u:054.041a": "tasmin mayā hate kṣipram arjunaṃ bahavo rathāḥ",
    "GE07mbh_05_u:054.041c": "tulyarūpā viśiṣṭāś ca kṣepsyanti bharatarṣabha",
    "GE07mbh_05_u:054.042a": "bhīṣmo droṇaḥ kṛpo drauṇiḥ karṇo bhūriśravās tathā",
    "GE07mbh_05_u:054.042c": "prāgjyotiṣādhipaḥ śalyaḥ sindhurājo jayadrathaḥ",
    "GE07mbh_05_u:054.043a": "ekaika eṣāṃ śaktas tu hantuṃ bhārata pāṇḍavān",
    "GE07mbh_05_u:054.043c": "samastās tu kṣaṇenaitān neṣyanti yamasādanam",
    "GE07mbh_05_u:054.044a": "samagrā pārthivī senā pārtham ekaṃ dhanaṃjayam",
    "GE07mbh_05_u:054.044c": "kasmād aśaktā nirjetum iti hetur na vidyate",
    "GE07mbh_05_u:054.045a": "śaravrātais tu bhīṣmeṇa śataśo 'tha sahasraśaḥ",
    "GE07mbh_05_u:054.045c": "droṇadrauṇikṛpaiś caiva gantā pārtho yamakṣayam",
    "GE07mbh_05_u:054.046a": "pitāmaho hi gāṅgeyaḥ śaṃtanor adhi bhārata",
    "GE07mbh_05_u:054.046c": "brahmarṣisadṛśo jajñe devair api durutsahaḥ",
    "GE07mbh_05_u:054.046d-0338_01": "na hantā vidyate cāpi rājan bhīṣmasya kaś cana",
    "GE07mbh_05_u:054.046e": "pitrā hy uktaḥ prasannena nākāmas tvaṃ mariṣyasi",
    "GE07mbh_05_u:054.047a": "brahmarṣeś ca bharadvājād droṇyāṃ droṇo vyajāyata",
    "GE07mbh_05_u:054.047c": "droṇāj jajñe mahārāja drauṇiś ca paramāstravit",
    "GE07mbh_05_u:054.048a": "kṛpaś cācāryamukhyo 'yaṃ maharṣer gautamād api",
    "GE07mbh_05_u:054.048c": "śarastambodbhavaḥ śrīmān avadhya iti me matiḥ",
    "GE07mbh_05_u:054.049a": "ayonijaṃ trayaṃ hy etat pitā mātā ca mātulaḥ",
    "GE07mbh_05_u:054.049c": "aśvatthāmno mahārāja sa ca śūraḥ sthito mama",
    "GE07mbh_05_u:054.050a": "sarva ete mahārāja devakalpā mahārathāḥ",
    "GE07mbh_05_u:054.050c": "śakrasyāpi vyathāṃ kuryuḥ saṃyuge bharatarṣabha",
    "GE07mbh_05_u:054.050d-0339_01": "naiteṣām arjunaḥ śakta ekaikaṃ prati vīkṣitum",
    "GE07mbh_05_u:054.050d-0339_02": "sahitās tu naravyāghrā haniṣyanti dhanaṃjayam",
    "GE07mbh_05_u:054.051a": "bhīṣmadroṇakṛpāṇāṃ ca tulyaḥ karṇo mato mama",
    "GE07mbh_05_u:054.051c": "anujñātaś ca rāmeṇa matsamo 'sīti bhārata",
    "GE07mbh_05_u:054.052a": "kuṇḍale rucire cāstāṃ karṇasya sahaje śubhe",
    "GE07mbh_05_u:054.052c": "te śacyarthe mahendreṇa yācitaḥ sa paraṃtapaḥ",
    "GE07mbh_05_u:054.052e": "amoghayā mahārāja śaktyā paramabhīmayā",
    "GE07mbh_05_u:054.053a": "tasya śaktyopagūḍhasya kasmāj jīved dhanaṃjayaḥ",
    "GE07mbh_05_u:054.053c": "vijayo me dhruvaṃ rājan phalaṃ pāṇāv ivāhitam",
    "GE07mbh_05_u:054.053e": "abhivyaktaḥ pareṣāṃ ca kṛtsno bhuvi parājayaḥ",
    "GE07mbh_05_u:054.054a": "ahnā hy ekena bhīṣmo 'yam ayutaṃ hanti bhārata",
    "GE07mbh_05_u:054.054c": "tat samāś ca maheṣvāsā droṇadrauṇikṛpā api",
    "GE07mbh_05_u:054.055a": "saṃśaptāni ca vṛndāni kṣatriyāṇāṃ paraṃtapa",
    "GE07mbh_05_u:054.055c": "arjunaṃ vayam asmān vā dhanaṃjaya iti sma ha",
    "GE07mbh_05_u:054.056a": "tāṃś cālam iti manyante savyasācivadhe vibho",
    "GE07mbh_05_u:054.056c": "pārthivāḥ sa bhavān rājann akasmād vyathate katham",
    "GE07mbh_05_u:054.057a": "bhīmasene ca nihate ko 'nyo yudhyeta bhārata",
    "GE07mbh_05_u:054.057c": "pareṣāṃ tan mamācakṣva yadi vettha paraṃtapa",
    "GE07mbh_05_u:054.057d-0340_01": "pāñcāleṣu ca bhagneṣu ko 'nyaḥ sthātum ihārhati",
    "GE07mbh_05_u:054.058a": "pañca te bhrātaraḥ sarve dhṛṣṭadyumno 'tha sātyakiḥ",
    "GE07mbh_05_u:054.058c": "pareṣāṃ sapta ye rājan yodhāḥ paramakaṃ balam",
    "GE07mbh_05_u:054.059a": "asmākaṃ tu viśiṣṭā ye bhīṣmadroṇakṛpādayaḥ",
    "GE07mbh_05_u:054.059c": "drauṇir vaikartanaḥ karṇaḥ somadatto 'tha bāhlikaḥ",
    "GE07mbh_05_u:054.060a": "prāgjyotiṣādhipaḥ śalya āvantyo 'tha jayadrathaḥ",
    "GE07mbh_05_u:054.060c": "duḥśāsano durmukhaś ca duḥsahaś ca viśāṃ pate",
    "GE07mbh_05_u:054.061a": "śrutāyuś citrasenaś ca purumitro viviṃśatiḥ",
    "GE07mbh_05_u:054.061c": "śalo bhūriśravāś cobhau vikarṇaś ca tavātmajaḥ",
    "GE07mbh_05_u:054.062a": "akṣauhiṇyo hi me rājan daśaikā ca samāhṛtāḥ",
    "GE07mbh_05_u:054.062c": "nyūnāḥ pareṣāṃ saptaiva kasmān me syāt parājayaḥ",
    "GE07mbh_05_u:054.063a": "balaṃ triguṇato hīnaṃ yodhyaṃ prāha bṛhaspatiḥ",
    "GE07mbh_05_u:054.063c": "parebhyas triguṇā ceyaṃ mama rājann anīkinī",
    "GE07mbh_05_u:054.064a": "guṇahīnaṃ pareṣāṃ ca bahu paśyāmi bhārata",
    "GE07mbh_05_u:054.064c": "guṇodayaṃ bahuguṇam ātmanaś ca viśāṃ pate",
    "GE07mbh_05_u:054.065a": "etat sarvaṃ samājñāya balāgryaṃ mama bhārata",
    "GE07mbh_05_u:054.065c": "nyūnatāṃ pāṇḍavānāṃ ca na mohaṃ gantum arhasi",
    "GE07mbh_05_u:054.066": "vaiśaṃpāyana uvāca",
    "GE07mbh_05_u:054.066a": "ity uktvā saṃjayaṃ bhūyaḥ paryapṛcchata bhārata",
    "GE07mbh_05_u:054.066c": "vidhitsuḥ prāptakālāni jñātvā parapuraṃjayaḥ",
    "GE07mbh_05_u:055.001": "duryodhana uvāca",
    "GE07mbh_05_u:055.001a": "akṣauhiṇīḥ sapta labdhvā rājabhiḥ saha saṃjaya",
    "GE07mbh_05_u:055.001c": "kiṃ svid icchati kaunteyo yuddhaprepsur yudhiṣṭhiraḥ",
    "GE07mbh_05_u:055.002": "saṃjaya uvāca",
    "GE07mbh_05_u:055.002a": "atīva mudito rājan yuddhaprepsur yudhiṣṭhiraḥ",
    "GE07mbh_05_u:055.002c": "bhīmasenārjunau cobhau yamāv api na bibhyataḥ",
    "GE07mbh_05_u:055.003a": "rathaṃ tu divyaṃ kaunteyaḥ sarvā vibhrājayan diśaḥ",
    "GE07mbh_05_u:055.003c": "mantraṃ jijñāsamānaḥ san bībhatsuḥ samayojayat",
    "GE07mbh_05_u:055.004a": "tam apaśyāma saṃnaddhaṃ meghaṃ vidyutprabhaṃ yathā",
    "GE07mbh_05_u:055.004c": "sa mantrān samabhidhyāya hṛṣyamāṇo 'bhyabhāṣata",
    "GE07mbh_05_u:055.005a": "pūrvarūpam idaṃ paśya vayaṃ jeṣyāma saṃjaya",
    "GE07mbh_05_u:055.005c": "bībhatsur māṃ yathovāca tathāvaimy aham apy uta",
    "GE07mbh_05_u:055.006": "duryodhana uvāca",
    "GE07mbh_05_u:055.006a": "praśaṃsasy abhinandaṃs tān pārthān akṣaparājitān",
    "GE07mbh_05_u:055.006c": "arjunasya rathe brūhi katham aśvāḥ kathaṃ dhvajaḥ",
    "GE07mbh_05_u:055.007": "saṃjaya uvāca",
    "GE07mbh_05_u:055.007a": "bhauvanaḥ saha śakreṇa bahucitraṃ viśāṃ pate",
    "GE07mbh_05_u:055.007c": "rūpāṇi kalpayām āsa tvaṣṭā dhātrā sahābhibho",
    "GE07mbh_05_u:055.008a": "dhvaje hi tasmin rūpāṇi cakrus te devamāyayā",
    "GE07mbh_05_u:055.008c": "mahādhanāni divyāni mahānti ca laghūni ca",
    "GE07mbh_05_u:055.008d-0341_01": "bhīmasenānurodhāya hanūmān mārutātmajaḥ",
    "GE07mbh_05_u:055.008d-0341_02": "ātmapratikṛtiṃ tasmin dhvaja āropayiṣyati",
    "GE07mbh_05_u:055.009a": "sarvā diśo yojanamātram antaraṃ; sa tiryag ūrdhvaṃ ca rurodha vai dhvajaḥ",
    "GE07mbh_05_u:055.009c": "na saṃsajjet tarubhiḥ saṃvṛto 'pi; tathā hi māyā vihitā bhauvanena",
    "GE07mbh_05_u:055.010a": "yathākāśe śakradhanuḥ prakāśate; na caikavarṇaṃ na ca vidma kiṃ nu tat",
    "GE07mbh_05_u:055.010c": "tathā dhvajo vihito bhauvanena; bahvākāraṃ dṛśyate rūpam asya",
    "GE07mbh_05_u:055.011a": "yathāgnidhūmo divam eti ruddhvā; varṇān bibhrat taijasaṃ tac charīram",
    "GE07mbh_05_u:055.011c": "tathā dhvajo vihito bhauvanena; na ced bhāro bhavitā nota rodhaḥ",
    "GE07mbh_05_u:055.012a": "śvetās tasmin vātavegāḥ sadaśvā; divyā yuktāś citrarathena dattāḥ",
    "GE07mbh_05_u:055.012b-0342_01": "bhuvy antarikṣe divi vā narendra",
    "GE07mbh_05_u:055.012b-0342_02": "eṣāṃ gatir hīyate nātra sarvā",
    "GE07mbh_05_u:055.012c": "śataṃ yat tat pūryate nityakālaṃ; hataṃ hataṃ dattavaraṃ purastāt",
    "GE07mbh_05_u:055.013a": "tathā rājño dantavarṇā bṛhanto; rathe yuktā bhānti tadvīryatulyāḥ",
    "GE07mbh_05_u:055.013c": "ṛśyaprakhyā bhīmasenasya vāhā; raṇe vāyos tulyavegā babhūvuḥ",
    "GE07mbh_05_u:055.014a": "kalmāṣāṅgās tittiricitrapṛṣṭhā; bhrātrā dattāḥ prīyatā phalgunena",
    "GE07mbh_05_u:055.014c": "bhrātur vīrasya svais turaṃgair viśiṣṭā; mudā yuktāḥ sahadevaṃ vahanti",
    "GE07mbh_05_u:055.015a": "mādrīputraṃ nakulaṃ tv ājamīḍhaṃ; mahendradattā harayo vājimukhyāḥ",
    "GE07mbh_05_u:055.015c": "samā vāyor balavantas tarasvino; vahanti vīraṃ vṛtraśatruṃ yathendram",
    "GE07mbh_05_u:055.016a": "tulyāś caibhir vayasā vikrameṇa; javena caivāpratirūpāḥ sadaśvāḥ",
    "GE07mbh_05_u:055.016c": "saubhadrādīn draupadeyān kumārān; vahanty aśvā devadattā bṛhantaḥ",
    "GE07mbh_05_u:056.001": "dhṛtarāṣṭra uvāca",
    "GE07mbh_05_u:056.001a": "kāṃs tatra saṃjayāpaśyaḥ pratyarthena samāgatān",
    "GE07mbh_05_u:056.001c": "ye yotsyante pāṇḍavārthe putrasya mama vāhinīm",
    "GE07mbh_05_u:056.002": "saṃjaya uvāca",
    "GE07mbh_05_u:056.002a": "mukhyam andhakavṛṣṇīnām apaśyaṃ kṛṣṇam āgatam",
    "GE07mbh_05_u:056.002c": "cekitānaṃ ca tatraiva yuyudhānaṃ ca sātyakim",
    "GE07mbh_05_u:056.003a": "pṛthag akṣauhiṇībhyāṃ tau pāṇḍavān abhisaṃśritau",
    "GE07mbh_05_u:056.003c": "mahārathau samākhyātāv ubhau puruṣamāninau",
    "GE07mbh_05_u:056.004a": "akṣauhiṇyātha pāñcālyo daśabhis tanayair vṛtaḥ",
    "GE07mbh_05_u:056.004c": "satyajitpramukhair vīrair dhṛṣṭadyumnapurogamaiḥ",
    "GE07mbh_05_u:056.005a": "drupado vardhayan mānaṃ śikhaṇḍiparipālitaḥ",
    "GE07mbh_05_u:056.005c": "upāyāt sarvasainyānāṃ praticchādya tadā vapuḥ",
    "GE07mbh_05_u:056.006a": "virāṭaḥ saha putrābhyāṃ śaṅkhenaivottareṇa ca",
    "GE07mbh_05_u:056.006c": "sūryadattādibhir vīrair madirāśvapurogamaiḥ",
    "GE07mbh_05_u:056.007a": "sahitaḥ pṛthivīpālo bhrātṛbhis tanayais tathā",
    "GE07mbh_05_u:056.007c": "akṣauhiṇyaiva sainyasya vṛtaḥ pārthaṃ samāśritaḥ",
    "GE07mbh_05_u:056.008a": "jārāsaṃdhir māgadhaś ca dhṛṣṭaketuś ca cedirāṭ",
    "GE07mbh_05_u:056.008c": "pṛthak pṛthag anuprāptau pṛthag akṣauhiṇīvṛtau",
    "GE07mbh_05_u:056.009a": "kekayā bhrātaraḥ pañca sarve lohitakadhvajāḥ",
    "GE07mbh_05_u:056.009c": "akṣauhiṇīparivṛtāḥ pāṇḍavān abhisaṃśritāḥ",
    "GE07mbh_05_u:056.010a": "etān etāvatas tatra yān apaśyaṃ samāgatān",
    "GE07mbh_05_u:056.010c": "ye pāṇḍavārthe yotsyanti dhārtarāṣṭrasya vāhinīm",
    "GE07mbh_05_u:056.011a": "yo veda mānuṣaṃ vyūhaṃ daivaṃ gāndharvam āsuram",
    "GE07mbh_05_u:056.011c": "sa tasya senāpramukhe dhṛṣṭadyumno mahāmanāḥ",
    "GE07mbh_05_u:056.012a": "bhīṣmaḥ śāṃtanavo rājan bhāgaḥ kḷptaḥ śikhaṇḍinaḥ",
    "GE07mbh_05_u:056.012c": "taṃ virāṭo 'nu saṃyātā saha matsyaiḥ prahāribhiḥ",
    "GE07mbh_05_u:056.013a": "jyeṣṭhasya pāṇḍuputrasya bhāgo madrādhipo balī",
    "GE07mbh_05_u:056.013c": "tau tu tatrābruvan ke cid viṣamau no matāv iti",
    "GE07mbh_05_u:056.014a": "duryodhanaḥ sahasutaḥ sārdhaṃ bhrātṛśatena ca",
    "GE07mbh_05_u:056.014c": "prācyāś ca dākṣiṇātyāś ca bhīmasenasya bhāgataḥ",
    "GE07mbh_05_u:056.015a": "arjunasya tu bhāgena karṇo vaikartano mataḥ",
    "GE07mbh_05_u:056.015c": "aśvatthāmā vikarṇaś ca saindhavaś ca jayadrathaḥ",
    "GE07mbh_05_u:056.016a": "aśakyāś caiva ye ke cit pṛthivyāṃ śūramāninaḥ",
    "GE07mbh_05_u:056.016c": "sarvāṃs tān arjunaḥ pārthaḥ kalpayām āsa bhāgataḥ",
    "GE07mbh_05_u:056.017a": "maheṣvāsā rājaputrā bhrātaraḥ pañca kekayāḥ",
    "GE07mbh_05_u:056.017c": "kekayān eva bhāgena kṛtvā yotsyanti saṃyuge",
    "GE07mbh_05_u:056.018a": "teṣām eva kṛto bhāgo mālavāḥ śālvakekayāḥ",
    "GE07mbh_05_u:056.018c": "trigartānāṃ ca dvau mukhyau yau tau saṃśaptakāv iti",
    "GE07mbh_05_u:056.019a": "duryodhanasutāḥ sarve tathā duḥśāsanasya ca",
    "GE07mbh_05_u:056.019c": "saubhadreṇa kṛto bhāgo rājā caiva bṛhadbalaḥ",
    "GE07mbh_05_u:056.020a": "draupadeyā maheṣvāsāḥ suvarṇavikṛtadhvajāḥ",
    "GE07mbh_05_u:056.020c": "dhṛṣṭadyumnamukhā droṇam abhiyāsyanti bhārata",
    "GE07mbh_05_u:056.021a": "cekitānaḥ somadattaṃ dvairathe yoddhum icchati",
    "GE07mbh_05_u:056.021c": "bhojaṃ tu kṛtavarmāṇaṃ yuyudhāno yuyutsati",
    "GE07mbh_05_u:056.022a": "sahadevas tu mādreyaḥ śūraḥ saṃkrandano yudhi",
    "GE07mbh_05_u:056.022c": "svam aṃśaṃ kalpayām āsa śyālaṃ te subalātmajam",
    "GE07mbh_05_u:056.023a": "ulūkaṃ cāpi kaitavyaṃ ye ca sārasvatā gaṇāḥ",
    "GE07mbh_05_u:056.023c": "nakulaḥ kalpayām āsa bhāgaṃ mādravatīsutaḥ",
    "GE07mbh_05_u:056.024a": "ye cānye pārthivā rājan pratyudyāsyanti saṃyuge",
    "GE07mbh_05_u:056.024c": "samāhvānena tāṃś cāpi pāṇḍuputrā akalpayan",
    "GE07mbh_05_u:056.025a": "evam eṣām anīkāni pravibhaktāni bhāgaśaḥ",
    "GE07mbh_05_u:056.025c": "yat te kāryaṃ saputrasya kriyatāṃ tad akālikam",
    "GE07mbh_05_u:056.026": "dhṛtarāṣṭra uvāca",
    "GE07mbh_05_u:056.026a": "na santi sarve putrā me mūḍhā durdyūtadevinaḥ",
    "GE07mbh_05_u:056.026c": "yeṣāṃ yuddhaṃ balavatā bhīmena raṇamūrdhani",
    "GE07mbh_05_u:056.027a": "rājānaḥ pārthivāḥ sarve prokṣitāḥ kāladharmaṇā",
    "GE07mbh_05_u:056.027c": "gāṇḍīvāgniṃ pravekṣyanti pataṅgā iva pāvakam",
    "GE07mbh_05_u:056.028a": "vidrutāṃ vāhinīṃ manye kṛtavairair mahātmabhiḥ",
    "GE07mbh_05_u:056.028c": "tāṃ raṇe ke 'nuyāsyanti prabhagnāṃ pāṇḍavair yudhi",
    "GE07mbh_05_u:056.029a": "sarve hy atirathāḥ śūrāḥ kīrtimantaḥ pratāpinaḥ",
    "GE07mbh_05_u:056.029c": "sūryapāvakayos tulyās tejasā samitiṃjayāḥ",
    "GE07mbh_05_u:056.030a": "yeṣāṃ yudhiṣṭhiro netā goptā ca madhusūdanaḥ",
    "GE07mbh_05_u:056.030c": "yodhau ca pāṇḍavau vīrau savyasācivṛkodarau",
    "GE07mbh_05_u:056.031a": "nakulaḥ sahadevaś ca dhṛṣṭadyumnaś ca pārṣataḥ",
    "GE07mbh_05_u:056.031c": "sātyakir drupadaś caiva dhṛṣṭadyumnasya cātmajaḥ",
    "GE07mbh_05_u:056.032a": "uttamaujāś ca pāñcālyo yudhāmanyuś ca durjayaḥ",
    "GE07mbh_05_u:056.032c": "śikhaṇḍī kṣatradevaś ca tathā vairāṭir uttaraḥ",
    "GE07mbh_05_u:056.032d-0343_01": "tataḥ śvetas tu vairāṭiḥ ketumān vāhinīpatiḥ",
    "GE07mbh_05_u:056.033a": "kāśayaś cedayaś caiva matsyāḥ sarve ca sṛñjayāḥ",
    "GE07mbh_05_u:056.033c": "virāṭaputro babhrūś ca pāñcālāś ca prabhadrakāḥ",
    "GE07mbh_05_u:056.034a": "yeṣām indro 'py akāmānāṃ na haret pṛthivīm imām",
    "GE07mbh_05_u:056.034c": "vīrāṇāṃ raṇadhīrāṇāṃ ye bhindyuḥ parvatān api",
    "GE07mbh_05_u:056.035a": "tān sarvān guṇasaṃpannān amanuṣyapratāpinaḥ",
    "GE07mbh_05_u:056.035c": "krośato mama duṣputro yoddhum icchati saṃjaya",
    "GE07mbh_05_u:056.036": "duryodhana uvāca",
    "GE07mbh_05_u:056.036a": "ubhau sva ekajātīyau tathobhau bhūmigocarau",
    "GE07mbh_05_u:056.036c": "atha kasmāt pāṇḍavānām ekato manyase jayam",
    "GE07mbh_05_u:056.037a": "pitāmahaṃ ca droṇaṃ ca kṛpaṃ karṇaṃ ca durjayam",
    "GE07mbh_05_u:056.037c": "jayadrathaṃ somadattam aśvatthāmānam eva ca",
    "GE07mbh_05_u:056.038a": "sucetaso maheṣvāsān indro 'pi sahito 'maraiḥ",
    "GE07mbh_05_u:056.038c": "aśaktaḥ samare jetuṃ kiṃ punas tāta pāṇḍavāḥ",
    "GE07mbh_05_u:056.039a": "sarvā ca pṛthivī sṛṣṭā madarthe tāta pāṇḍavān",
    "GE07mbh_05_u:056.039c": "āryān dhṛtimataḥ śūrān agnikalpān prabādhitum",
    "GE07mbh_05_u:056.040a": "na māmakān pāṇḍavās te samarthāḥ prativīkṣitum",
    "GE07mbh_05_u:056.040c": "parākrānto hy ahaṃ pāṇḍūn saputrān yoddhum āhave",
    "GE07mbh_05_u:056.041a": "matpriyaṃ pārthivāḥ sarve ye cikīrṣanti bhārata",
    "GE07mbh_05_u:056.041c": "te tān āvārayiṣyanti aiṇeyān iva tantunā",
    "GE07mbh_05_u:056.042a": "mahatā rathavaṃśena śarajālaiś ca māmakaiḥ",
    "GE07mbh_05_u:056.042c": "abhidrutā bhaviṣyanti pāñcālāḥ pāṇḍavaiḥ saha",
    "GE07mbh_05_u:056.043": "dhṛtarāṣṭra uvāca",
    "GE07mbh_05_u:056.043a": "unmatta iva me putro vilapaty eṣa saṃjaya",
    "GE07mbh_05_u:056.043c": "na hi śakto yudhā jetuṃ dharmarājaṃ yudhiṣṭhiram",
    "GE07mbh_05_u:056.044a": "jānāti hi sadā bhīṣmaḥ pāṇḍavānāṃ yaśasvinām",
    "GE07mbh_05_u:056.044c": "balavattāṃ saputrāṇāṃ dharmajñānāṃ mahātmanām",
    "GE07mbh_05_u:056.045a": "yato nārocayam ahaṃ vigrahaṃ tair mahātmabhiḥ",
    "GE07mbh_05_u:056.045c": "kiṃ tu saṃjaya me brūhi punas teṣāṃ viceṣṭitam",
    "GE07mbh_05_u:056.046a": "kas tāṃs tarasvino bhūyaḥ saṃdīpayati pāṇḍavān",
    "GE07mbh_05_u:056.046c": "arciṣmato maheṣvāsān haviṣā pāvakān iva",
    "GE07mbh_05_u:056.047": "saṃjaya uvāca",
    "GE07mbh_05_u:056.047a": "dhṛṣṭadyumnaḥ sadaivaitān saṃdīpayati bhārata",
    "GE07mbh_05_u:056.047c": "yudhyadhvam iti mā bhaiṣṭa yuddhād bharatasattamāḥ",
    "GE07mbh_05_u:056.048a": "ye ke cit pārthivās tatra dhārtarāṣṭreṇa saṃvṛtāḥ",
    "GE07mbh_05_u:056.048c": "yuddhe samāgamiṣyanti tumule kavacahrade",
    "GE07mbh_05_u:056.049a": "tān sarvān āhave kruddhān sānubandhān samāgatān",
    "GE07mbh_05_u:056.049c": "aham ekaḥ samādāsye timir matsyān ivaudakān",
    "GE07mbh_05_u:056.050a": "bhīṣmaṃ droṇaṃ kṛpaṃ karṇaṃ drauṇiṃ śalyaṃ suyodhanam",
    "GE07mbh_05_u:056.050c": "etāṃś cāpi nirotsyāmi veleva makarālayam",
    "GE07mbh_05_u:056.051a": "tathā bruvāṇaṃ dharmātmā prāha rājā yudhiṣṭhiraḥ",
    "GE07mbh_05_u:056.051c": "tava dhairyaṃ ca vīryaṃ ca pāñcālāḥ pāṇḍavaiḥ saha",
    "GE07mbh_05_u:056.051e": "sarve samadhirūḍhāḥ sma saṃgrāmān naḥ samuddhara",
    "GE07mbh_05_u:056.052a": "jānāmi tvāṃ mahābāho kṣatradharme vyavasthitam",
    "GE07mbh_05_u:056.052c": "samartham ekaṃ paryāptaṃ kauravāṇāṃ yuyutsatām",
    "GE07mbh_05_u:056.052e": "bhavatā yad vidhātavyaṃ tan naḥ śreyaḥ paraṃtapa",
    "GE07mbh_05_u:056.052e-0344_01": "**** **** kauravāṇāṃ vinigrahe",
    "GE07mbh_05_u:056.052e-0344_02": "purastād upayātānāṃ",
    "GE07mbh_05_u:056.053a": "saṃgrāmād apayātānāṃ bhagnānāṃ śaraṇaiṣiṇām",
    "GE07mbh_05_u:056.053c": "pauruṣaṃ darśayañ śūro yas tiṣṭhed agrataḥ pumān",
    "GE07mbh_05_u:056.053e": "krīṇīyāt taṃ sahasreṇa nītiman nāma tat padam",
    "GE07mbh_05_u:056.054a": "sa tvaṃ śūraś ca vīraś ca vikrāntaś ca nararṣabha",
    "GE07mbh_05_u:056.054c": "bhayārtānāṃ paritrātā saṃyugeṣu na saṃśayaḥ",
    "GE07mbh_05_u:056.055a": "evaṃ bruvati kaunteye dharmātmani yudhiṣṭhire",
    "GE07mbh_05_u:056.055c": "dhṛṣṭadyumna uvācedaṃ māṃ vaco gatasādhvasaḥ",
    "GE07mbh_05_u:056.056a": "sarvāñ janapadān sūta yodhā duryodhanasya ye",
    "GE07mbh_05_u:056.056c": "sabāhlīkān kurūn brūyāḥ prātipeyāñ śaradvataḥ",
    "GE07mbh_05_u:056.057a": "sūtaputraṃ tathā droṇaṃ sahaputraṃ jayadratham",
    "GE07mbh_05_u:056.057c": "duḥśāsanaṃ vikarṇaṃ ca tathā duryodhanaṃ nṛpam",
    "GE07mbh_05_u:056.058a": "bhīṣmaṃ caiva brūhi gatvā tvam āśu; yudhiṣṭhiraṃ sādhunaivābhyupeta",
    "GE07mbh_05_u:056.058c": "mā vo vadhīd arjuno devaguptaḥ; kṣipraṃ yācadhvaṃ pāṇḍavaṃ lokavīram",
    "GE07mbh_05_u:056.058c-0345_01": "rājyaṃ daddhvaṃ dharmarājasya tūrṇaṃ",
    "GE07mbh_05_u:056.059a": "naitādṛśo hi yodho 'sti pṛthivyām iha kaś cana",
    "GE07mbh_05_u:056.059c": "yathāvidhaḥ savyasācī pāṇḍavaḥ śastravittamaḥ",
    "GE07mbh_05_u:056.060a": "devair hi saṃbhṛto divyo ratho gāṇḍīvadhanvanaḥ",
    "GE07mbh_05_u:056.060c": "na sa jeyo manuṣyeṇa mā sma kṛdhvaṃ mano yudhi",
    "GE07mbh_05_u:057.001": "dhṛtarāṣṭra uvāca",
    "GE07mbh_05_u:057.001a": "kṣatratejā brahmacārī kaumārād api pāṇḍavaḥ",
    "GE07mbh_05_u:057.001c": "tena saṃyugam eṣyanti mandā vilapato mama",
    "GE07mbh_05_u:057.002a": "duryodhana nivartasva yuddhād bharatasattama",
    "GE07mbh_05_u:057.002c": "na hi yuddhaṃ praśaṃsanti sarvāvastham ariṃdama",
    "GE07mbh_05_u:057.003a": "alam ardhaṃ pṛthivyās te sahāmātyasya jīvitum",
    "GE07mbh_05_u:057.003c": "prayaccha pāṇḍuputrāṇāṃ yathocitam ariṃdama",
    "GE07mbh_05_u:057.004a": "etad dhi kuravaḥ sarve manyante dharmasaṃhitam",
    "GE07mbh_05_u:057.004c": "yat tvaṃ praśāntim icchethāḥ pāṇḍuputrair mahātmabhiḥ",
    "GE07mbh_05_u:057.005a": "aṅgemāṃ samavekṣasva putra svām eva vāhinīm",
    "GE07mbh_05_u:057.005c": "jāta eva tava srāvas tvaṃ tu mohān na budhyase",
    "GE07mbh_05_u:057.006a": "na hy ahaṃ yuddham icchāmi naitad icchati bāhlikaḥ",
    "GE07mbh_05_u:057.006c": "na ca bhīṣmo na ca droṇo nāśvatthāmā na saṃjayaḥ",
    "GE07mbh_05_u:057.007a": "na somadatto na śalyo na kṛpo yuddham icchati",
    "GE07mbh_05_u:057.007c": "satyavrataḥ purumitro jayo bhūriśravās tathā",
    "GE07mbh_05_u:057.008a": "yeṣu saṃpratitiṣṭheyuḥ kuravaḥ pīḍitāḥ paraiḥ",
    "GE07mbh_05_u:057.008c": "te yuddhaṃ nābhinandanti tat tubhyaṃ tāta rocatām",
    "GE07mbh_05_u:057.009a": "na tvaṃ karoṣi kāmena karṇaḥ kārayitā tava",
    "GE07mbh_05_u:057.009c": "duḥśāsanaś ca pāpātmā śakuniś cāpi saubalaḥ",
    "GE07mbh_05_u:057.010": "duryodhana uvāca",
    "GE07mbh_05_u:057.010a": "nāhaṃ bhavati na droṇe nāśvatthāmni na saṃjaye",
    "GE07mbh_05_u:057.010c": "na vikarṇe na kāmboje na kṛpe na ca bāhlike",
    "GE07mbh_05_u:057.011a": "satyavrate purumitre bhūriśravasi vā punaḥ",
    "GE07mbh_05_u:057.011c": "anyeṣu vā tāvakeṣu bhāraṃ kṛtvā samāhvaye",
    "GE07mbh_05_u:057.012a": "ahaṃ ca tāta karṇaś ca raṇayajñaṃ vitatya vai",
    "GE07mbh_05_u:057.012c": "yudhiṣṭhiraṃ paśuṃ kṛtvā dīkṣitau bharatarṣabha",
    "GE07mbh_05_u:057.013a": "ratho vedī sruvaḥ khaḍgo gadā sruk kavacaṃ sadaḥ",
    "GE07mbh_05_u:057.013c": "cāturhotraṃ ca dhuryā me śarā darbhā havir yaśaḥ",
    "GE07mbh_05_u:057.014a": "ātmayajñena nṛpate iṣṭvā vaivasvataṃ raṇe",
    "GE07mbh_05_u:057.014c": "vijitya svayam eṣyāvo hatāmitrau śriyā vṛtau",
    "GE07mbh_05_u:057.015a": "ahaṃ ca tāta karṇaś ca bhrātā duḥśāsanaś ca me",
    "GE07mbh_05_u:057.015c": "ete vayaṃ haniṣyāmaḥ pāṇḍavān samare trayaḥ",
    "GE07mbh_05_u:057.016a": "ahaṃ hi pāṇḍavān hatvā praśāstā pṛthivīm imām",
    "GE07mbh_05_u:057.016c": "māṃ vā hatvā pāṇḍuputrā bhoktāraḥ pṛthivīm imām",
    "GE07mbh_05_u:057.017a": "tyaktaṃ me jīvitaṃ rājan dhanaṃ rājyaṃ ca pārthiva",
    "GE07mbh_05_u:057.017c": "na jātu pāṇḍavaiḥ sārdhaṃ vaseyam aham acyuta",
    "GE07mbh_05_u:057.018a": "yāvad dhi sūcyās tīkṣṇāyā vidhyed agreṇa māriṣa",
    "GE07mbh_05_u:057.018c": "tāvad apy aparityājyaṃ bhūmer naḥ pāṇḍavān prati",
    "GE07mbh_05_u:057.019": "dhṛtarāṣṭra uvāca",
    "GE07mbh_05_u:057.019a": "sarvān vas tāta śocāmi tyakto duryodhano mayā",
    "GE07mbh_05_u:057.019c": "ye mandam anuyāsyadhvaṃ yāntaṃ vaivasvatakṣayam",
    "GE07mbh_05_u:057.020a": "rurūṇām iva yūtheṣu vyāghrāḥ praharatāṃ varāḥ",
    "GE07mbh_05_u:057.020c": "varān varān haniṣyanti sametā yudhi pāṇḍavāḥ",
    "GE07mbh_05_u:057.021a": "pratīpam iva me bhāti yuyudhānena bhāratī",
    "GE07mbh_05_u:057.021c": "vyastā sīmantinī trastā pramṛṣṭā dīrghabāhunā",
    "GE07mbh_05_u:057.022a": "saṃpūrṇaṃ pūrayan bhūyo balaṃ pārthasya mādhavaḥ",
    "GE07mbh_05_u:057.022c": "śaineyaḥ samare sthātā bījavat pravapañ śarān",
    "GE07mbh_05_u:057.023a": "senāmukhe prayuddhānāṃ bhīmaseno bhaviṣyati",
    "GE07mbh_05_u:057.023c": "taṃ sarve saṃśrayiṣyanti prākāram akutobhayam",
    "GE07mbh_05_u:057.024a": "yadā drakṣyasi bhīmena kuñjarān vinipātitān",
    "GE07mbh_05_u:057.024c": "viśīrṇadantān giryābhān bhinnakumbhān saśoṇitān",
    "GE07mbh_05_u:057.025a": "tān abhiprekṣya saṃgrāme viśīrṇān iva parvatān",
    "GE07mbh_05_u:057.025c": "bhīto bhīmasya saṃsparśāt smartāsi vacanasya me",
    "GE07mbh_05_u:057.026a": "nirdagdhaṃ bhīmasenena sainyaṃ hatarathadvipam",
    "GE07mbh_05_u:057.026c": "gatim agner iva prekṣya smartāsi vacanasya me",
    "GE07mbh_05_u:057.027a": "mahad vo bhayam āgāmi na cec chāmyatha pāṇḍavaiḥ",
    "GE07mbh_05_u:057.027c": "gadayā bhīmasenena hatāḥ śamam upaiṣyatha",
    "GE07mbh_05_u:057.028a": "mahāvanam iva chinnaṃ yadā drakṣyasi pātitam",
    "GE07mbh_05_u:057.028c": "balaṃ kurūṇāṃ saṃgrāme tadā smartāsi me vacaḥ",
    "GE07mbh_05_u:057.029": "vaiśaṃpāyana uvāca",
    "GE07mbh_05_u:057.029a": "etāvad uktvā rājā tu sa sarvān pṛthivīpatīn",
    "GE07mbh_05_u:057.029c": "anubhāṣya mahārāja punaḥ papraccha saṃjayam",
    "GE07mbh_05_u:058.001": "dhṛtarāṣṭra uvāca",
    "GE07mbh_05_u:058.001a": "yad abrūtāṃ mahātmānau vāsudevadhanaṃjayau",
    "GE07mbh_05_u:058.001c": "tan me brūhi mahāprājña śuśrūṣe vacanaṃ tava",
    "GE07mbh_05_u:058.002": "saṃjaya uvāca",
    "GE07mbh_05_u:058.002a": "śṛṇu rājan yathā dṛṣṭau mayā kṛṣṇadhanaṃjayau",
    "GE07mbh_05_u:058.002c": "ūcatuś cāpi yad vīrau tat te vakṣyāmi bhārata",
    "GE07mbh_05_u:058.003a": "pādāṅgulīr abhiprekṣan prayato 'haṃ kṛtāñjaliḥ",
    "GE07mbh_05_u:058.003c": "śuddhāntaṃ prāviśaṃ rājann ākhyātuṃ naradevayoḥ",
    "GE07mbh_05_u:058.004a": "naivābhimanyur na yamau taṃ deśam abhiyānti vai",
    "GE07mbh_05_u:058.004c": "yatra kṛṣṇau ca kṛṣṇā ca satyabhāmā ca bhāminī",
    "GE07mbh_05_u:058.005a": "ubhau madhvāsavakṣībāv ubhau candanarūṣitau",
    "GE07mbh_05_u:058.005b-0346_01": "ekaparyaṅkaśayanau dṛṣṭau me keśavārjunau",
    "GE07mbh_05_u:058.005c": "sragviṇau varavastrau tau divyābharaṇabhūṣitau",
    "GE07mbh_05_u:058.006a": "naikaratnavicitraṃ tu kāñcanaṃ mahad āsanam",
    "GE07mbh_05_u:058.006c": "vividhāstaraṇāstīrṇaṃ yatrāsātām ariṃdamau",
    "GE07mbh_05_u:058.006d-0347_01": "satyāṅkam upadhānaṃ tu kṛtvā śete janārdanaḥ",
    "GE07mbh_05_u:058.007a": "arjunotsaṅgagau pādau keśavasyopalakṣaye",
    "GE07mbh_05_u:058.007c": "arjunasya ca kṛṣṇāyāṃ satyāyāṃ ca mahātmanaḥ",
    "GE07mbh_05_u:058.008a": "kāñcanaṃ pādapīṭhaṃ tu pārtho me prādiśat tadā",
    "GE07mbh_05_u:058.008c": "tad ahaṃ pāṇinā spṛṣṭvā tato bhūmāv upāviśam",
    "GE07mbh_05_u:058.009a": "ūrdhvarekhatalau pādau pārthasya śubhalakṣaṇau",
    "GE07mbh_05_u:058.009c": "pādapīṭhād apahṛtau tatrāpaśyam ahaṃ śubhau",
    "GE07mbh_05_u:058.009d-0348_01": "na nūnaṃ kalmaṣaṃ kiṃ cin mama karmasu vidyate",
    "GE07mbh_05_u:058.009d-0348_02": "strīratnābhyāṃ sametau yan mitho mām abhyabhāṣatām",
    "GE07mbh_05_u:058.009d-0348_03": "vismayo me mahān āsīd āstraṃ me bahu saṃgatam",
    "GE07mbh_05_u:058.009d-0348_04": "hṛṣṭāni caiva romāṇi dṛṣṭvā tau sahitāv ubhau",
    "GE07mbh_05_u:058.010a": "śyāmau bṛhantau taruṇau śālaskandhāv ivodgatau",
    "GE07mbh_05_u:058.010c": "ekāsanagatau dṛṣṭvā bhayaṃ māṃ mahad āviśat",
    "GE07mbh_05_u:058.010d-0349_01": "tato 'bhyacintayaṃ tatra dṛṣṭvā tau puruṣarṣabhau",
    "GE07mbh_05_u:058.011a": "indraviṣṇusamāv etau mandātmā nāvabudhyate",
    "GE07mbh_05_u:058.011c": "saṃśrayād droṇabhīṣmābhyāṃ karṇasya ca vikatthanāt",
    "GE07mbh_05_u:058.012a": "nideśasthāv imau yasya mānasas tasya setsyate",
    "GE07mbh_05_u:058.012c": "saṃkalpo dharmarājasya niścayo me tadābhavat",
    "GE07mbh_05_u:058.013a": "satkṛtaś cānnapānābhyām ācchanno labdhasatkriyaḥ",
    "GE07mbh_05_u:058.013c": "añjaliṃ mūrdhni saṃdhāya tau saṃdeśam acodayam",
    "GE07mbh_05_u:058.014a": "dhanurbāṇocitenaikapāṇinā śubhalakṣaṇam",
    "GE07mbh_05_u:058.014c": "pādam ānamayan pārthaḥ keśavaṃ samacodayat",
    "GE07mbh_05_u:058.015a": "indraketur ivotthāya sarvābharaṇabhūṣitaḥ",
    "GE07mbh_05_u:058.015c": "indravīryopamaḥ kṛṣṇaḥ saṃviṣṭo mābhyabhāṣata",
    "GE07mbh_05_u:058.016a": "vācaṃ sa vadatāṃ śreṣṭho hlādinīṃ vacanakṣamām",
    "GE07mbh_05_u:058.016c": "trāsanīṃ dhārtarāṣṭrāṇāṃ mṛdupūrvāṃ sudāruṇām",
    "GE07mbh_05_u:058.016d-0350_01": "bahiścarasya prāṇasya priyasya priyakāriṇaḥ",
    "GE07mbh_05_u:058.016d-0350_02": "matimān matim āsthāya keśavaḥ saṃdadhe vacaḥ",
    "GE07mbh_05_u:058.017a": "vācaṃ tāṃ vacanārhasya śikṣākṣarasamanvitām",
    "GE07mbh_05_u:058.017c": "aśrauṣam aham iṣṭārthāṃ paścād dhṛdayaśoṣiṇīm",
    "GE07mbh_05_u:058.018": "vāsudeva uvāca",
    "GE07mbh_05_u:058.018a": "saṃjayedaṃ vaco brūyā dhṛtarāṣṭraṃ manīṣiṇam",
    "GE07mbh_05_u:058.018c": "śṛṇvataḥ kurumukhyasya droṇasyāpi ca śṛṇvataḥ",
    "GE07mbh_05_u:058.018d-0351_01": "āvayor vacanāt sūta jyeṣṭhān apy abhivādayan",
    "GE07mbh_05_u:058.018d-0351_02": "yavīyasaś ca kuśalaṃ paścāt pṛṣṭvaivam uttaram",
    "GE07mbh_05_u:058.019a": "yajadhvaṃ vipulair yajñair viprebhyo datta dakṣiṇāḥ",
    "GE07mbh_05_u:058.019c": "putrair dāraiś ca modadhvaṃ mahad vo bhayam āgatam",
    "GE07mbh_05_u:058.020a": "arthāṃs tyajata pātrebhyaḥ sutān prāpnuta kāmajān",
    "GE07mbh_05_u:058.020c": "priyaṃ priyebhyaś carata rājā hi tvarate jaye",
    "GE07mbh_05_u:058.021a": "ṛṇam etat pravṛddhaṃ me hṛdayān nāpasarpati",
    "GE07mbh_05_u:058.021c": "yad govindeti cukrośa kṛṣṇā māṃ dūravāsinam",
    "GE07mbh_05_u:058.022a": "tejomayaṃ durādharṣaṃ gāṇḍīvaṃ yasya kārmukam",
    "GE07mbh_05_u:058.022c": "maddvitīyena teneha vairaṃ vaḥ savyasācinā",
    "GE07mbh_05_u:058.022d-0352_01": "kṛṣṇasya tad vacaḥ śrutvā bhayaṃ māṃ mahad āviśat",
    "GE07mbh_05_u:058.022d-0352_02": "tava putrasya lobhaṃ tu vartamānaṃ pramṛśyataḥ",
    "GE07mbh_05_u:058.023a": "maddvitīyaṃ punaḥ pārthaṃ kaḥ prārthayitum icchati",
    "GE07mbh_05_u:058.023c": "yo na kālaparīto vāpy api sākṣāt puraṃdaraḥ",
    "GE07mbh_05_u:058.024a": "bāhubhyām udvahed bhūmiṃ dahet kruddha imāḥ prajāḥ",
    "GE07mbh_05_u:058.024c": "pātayet tridivād devān yo 'rjunaṃ samare jayet",
    "GE07mbh_05_u:058.025a": "devāsuramanuṣyeṣu yakṣagandharvabhogiṣu",
    "GE07mbh_05_u:058.025c": "na taṃ paśyāmy ahaṃ yuddhe pāṇḍavaṃ yo 'bhyayād raṇe",
    "GE07mbh_05_u:058.026a": "yat tad virāṭanagare śrūyate mahad adbhutam",
    "GE07mbh_05_u:058.026c": "ekasya ca bahūnāṃ ca paryāptaṃ tan nidarśanam",
    "GE07mbh_05_u:058.027a": "ekena pāṇḍuputreṇa virāṭanagare yadā",
    "GE07mbh_05_u:058.027c": "bhagnāḥ palāyanta diśaḥ paryāptaṃ tan nidarśanam",
    "GE07mbh_05_u:058.028a": "balaṃ vīryaṃ ca tejaś ca śīghratā laghuhastatā",
    "GE07mbh_05_u:058.028c": "aviṣādaś ca dhairyaṃ ca pārthān nānyatra vidyate",
    "GE07mbh_05_u:058.029": "saṃjaya uvāca",
    "GE07mbh_05_u:058.029a": "ity abravīd dhṛṣīkeśaḥ pārtham uddharṣayan girā",
    "GE07mbh_05_u:058.029c": "garjan samayavarṣīva gagane pākaśāsanaḥ",
    "GE07mbh_05_u:058.030a": "keśavasya vacaḥ śrutvā kirīṭī śvetavāhanaḥ",
    "GE07mbh_05_u:058.030c": "arjunas tan mahad vākyam abravīl lomaharṣaṇam",
    "GE07mbh_05_u:059.001": "vaiśaṃpāyana uvāca",
    "GE07mbh_05_u:059.001a": "saṃjayasya vacaḥ śrutvā prajñācakṣur nareśvaraḥ",
    "GE07mbh_05_u:059.001c": "tataḥ saṃkhyātum ārebhe tad vaco guṇadoṣataḥ",
    "GE07mbh_05_u:059.002a": "prasaṃkhyāya ca saukṣmyeṇa guṇadoṣān vicakṣaṇaḥ",
    "GE07mbh_05_u:059.002c": "yathāvan matitattvena jayakāmaḥ sutān prati",
    "GE07mbh_05_u:059.003a": "balābale viniścitya yāthātathyena buddhimān",
    "GE07mbh_05_u:059.003b-0353_01": "yadā tu mene bhūyiṣṭhaṃ tad vaco guṇadoṣataḥ",
    "GE07mbh_05_u:059.003b-0353_02": "punar eva kurūṇāṃ ca pāṇḍavānāṃ ca buddhimān",
    "GE07mbh_05_u:059.003c": "śaktiṃ saṃkhyātum ārebhe tadā vai manujādhipaḥ",
    "GE07mbh_05_u:059.004a": "devamānuṣayoḥ śaktyā tejasā caiva pāṇḍavān",
    "GE07mbh_05_u:059.004c": "kurūñ śaktyālpatarayā duryodhanam athābravīt",
    "GE07mbh_05_u:059.005a": "duryodhaneyaṃ cintā me śaśvan nāpy upaśāmyati",
    "GE07mbh_05_u:059.005b-0354_01": "īdṛśe 'bhiniviṣṭasya pṛthivīkṣayakārake",
    "GE07mbh_05_u:059.005b-0354_02": "adharme cāyaśasye ca kārye mahati dāruṇe",
    "GE07mbh_05_u:059.005b-0354_03": "pāṇḍavair vigrahas tāta sarvathā taṃ na rocaye",
    "GE07mbh_05_u:059.005c": "satyaṃ hy etad ahaṃ manye pratyakṣaṃ nānumānataḥ",
    "GE07mbh_05_u:059.006a": "ātmajeṣu paraṃ snehaṃ sarvabhūtāni kurvate",
    "GE07mbh_05_u:059.006c": "priyāṇi caiṣāṃ kurvanti yathāśakti hitāni ca",
    "GE07mbh_05_u:059.007a": "evam evopakartṝṇāṃ prāyaśo lakṣayāmahe",
    "GE07mbh_05_u:059.007c": "icchanti bahulaṃ santaḥ pratikartuṃ mahat priyam",
    "GE07mbh_05_u:059.008a": "agniḥ sācivyakartā syāt khāṇḍave tat kṛtaṃ smaran",
    "GE07mbh_05_u:059.008c": "arjunasyātibhīme 'smin kurupāṇḍusamāgame",
    "GE07mbh_05_u:059.009a": "jātagṛdhyābhipannāś ca pāṇḍavānām anekaśaḥ",
    "GE07mbh_05_u:059.009c": "dharmādayo bhaviṣyanti samāhūtā divaukasaḥ",
    "GE07mbh_05_u:059.010a": "bhīṣmadroṇakṛpādīnāṃ bhayād aśanisaṃmitam",
    "GE07mbh_05_u:059.010c": "rirakṣiṣantaḥ saṃrambhaṃ gamiṣyantīti me matiḥ",
    "GE07mbh_05_u:059.011a": "te devasahitāḥ pārthā na śakyāḥ prativīkṣitum",
    "GE07mbh_05_u:059.011c": "mānuṣeṇa naravyāghrā vīryavanto 'strapāragāḥ",
    "GE07mbh_05_u:059.012a": "durāsadaṃ yasya divyaṃ gāṇḍīvaṃ dhanur uttamam",
    "GE07mbh_05_u:059.012c": "vāruṇau cākṣayau divyau śarapūrṇau maheṣudhī",
    "GE07mbh_05_u:059.013a": "vānaraś ca dhvajo divyo niḥsaṅgo dhūmavad gatiḥ",
    "GE07mbh_05_u:059.013c": "rathaś ca caturantāyāṃ yasya nāsti samas tviṣā",
    "GE07mbh_05_u:059.014a": "mahāmeghanibhaś cāpi nirghoṣaḥ śrūyate janaiḥ",
    "GE07mbh_05_u:059.014c": "mahāśanisamaḥ śabdaḥ śātravāṇāṃ bhayaṃkaraḥ",
    "GE07mbh_05_u:059.015a": "yaṃ cātimānuṣaṃ vīrye kṛtsno loko vyavasyati",
    "GE07mbh_05_u:059.015c": "devānām api jetāraṃ yaṃ viduḥ pārthivā raṇe",
    "GE07mbh_05_u:059.016a": "śatāni pañca caiveṣūn udvapann iva dṛśyate",
    "GE07mbh_05_u:059.016c": "nimeṣāntaramātreṇa muñcan dūraṃ ca pātayan",
    "GE07mbh_05_u:059.017a": "yam āha bhīṣmo droṇaś ca kṛpo drauṇis tathaiva ca",
    "GE07mbh_05_u:059.017c": "madrarājas tathā śalyo madhyasthā ye ca mānavāḥ",
    "GE07mbh_05_u:059.018a": "yuddhāyāvasthitaṃ pārthaṃ pārthivair atimānuṣaiḥ",
    "GE07mbh_05_u:059.018c": "aśakyaṃ rathaśārdūlaṃ parājetum ariṃdamam",
    "GE07mbh_05_u:059.019a": "kṣipaty ekena vegena pañca bāṇaśatāni yaḥ",
    "GE07mbh_05_u:059.019c": "sadṛśaṃ bāhuvīryeṇa kārtavīryasya pāṇḍavam",
    "GE07mbh_05_u:059.020a": "tam arjunaṃ maheṣvāsaṃ mahendropendrarakṣitam",
    "GE07mbh_05_u:059.020c": "nighnantam iva paśyāmi vimarde 'smin mahāmṛdhe",
    "GE07mbh_05_u:059.021a": "ity evaṃ cintayan kṛtsnam ahorātrāṇi bhārata",
    "GE07mbh_05_u:059.021c": "anidro niḥsukhaś cāsmi kurūṇāṃ śamacintayā",
    "GE07mbh_05_u:059.022a": "kṣayodayo 'yaṃ sumahān kurūṇāṃ pratyupasthitaḥ",
    "GE07mbh_05_u:059.022c": "asya cet kalahasyāntaḥ śamād anyo na vidyate",
    "GE07mbh_05_u:059.023a": "śamo me rocate nityaṃ pārthais tāta na vigrahaḥ",
    "GE07mbh_05_u:059.023c": "kurubhyo hi sadā manye pāṇḍavāñ śaktimattarān",
    "GE07mbh_05_u:060.001": "vaiśaṃpāyana uvāca",
    "GE07mbh_05_u:060.001a": "pitur etad vacaḥ śrutvā dhārtarāṣṭro 'tyamarṣaṇaḥ",
    "GE07mbh_05_u:060.001c": "ādhāya vipulaṃ krodhaṃ punar evedam abravīt",
    "GE07mbh_05_u:060.002a": "aśakyā devasacivāḥ pārthāḥ syur iti yad bhavān",
    "GE07mbh_05_u:060.002c": "manyate tadbhayaṃ vyetu bhavato rājasattama",
    "GE07mbh_05_u:060.003a": "akāmadveṣasaṃyogād drohāl lobhāc ca bhārata",
    "GE07mbh_05_u:060.003c": "upekṣayā ca bhāvānāṃ devā devatvam āpnuvan",
    "GE07mbh_05_u:060.004a": "iti dvaipāyano vyāso nāradaś ca mahātapāḥ",
    "GE07mbh_05_u:060.004c": "jāmadagnyaś ca rāmo naḥ kathām akathayat purā",
    "GE07mbh_05_u:060.005a": "naiva mānuṣavad devāḥ pravartante kadā cana",
    "GE07mbh_05_u:060.005c": "kāmāl lobhād anukrośād dveṣāc ca bharatarṣabha",
    "GE07mbh_05_u:060.006a": "yadi hy agniś ca vāyuś ca dharma indro 'śvināv api",
    "GE07mbh_05_u:060.006c": "kāmayogāt pravarteran na pārthā duḥkham āpnuyuḥ",
    "GE07mbh_05_u:060.007a": "tasmān na bhavatā cintā kāryaiṣā syāt kadā cana",
    "GE07mbh_05_u:060.007c": "daiveṣv apekṣakā hy ete śaśvad bhāveṣu bhārata",
    "GE07mbh_05_u:060.008a": "atha cet kāmasaṃyogād dveṣāl lobhāc ca lakṣyate",
    "GE07mbh_05_u:060.008c": "deveṣu devaprāmāṇyaṃ naiva tad vikramiṣyati",
    "GE07mbh_05_u:060.009a": "mayābhimantritaḥ śaśvaj jātavedāḥ praśaṃsati",
    "GE07mbh_05_u:060.009c": "didhakṣuḥ sakalāṃl lokān parikṣipya samantataḥ",
    "GE07mbh_05_u:060.010a": "yad vā paramakaṃ tejo yena yuktā divaukasaḥ",
    "GE07mbh_05_u:060.010c": "mamāpy anupamaṃ bhūyo devebhyo viddhi bhārata",
    "GE07mbh_05_u:060.011a": "pradīryamāṇāṃ vasudhāṃ girīṇāṃ śikharāṇi ca",
    "GE07mbh_05_u:060.011c": "lokasya paśyato rājan sthāpayāmy abhimantraṇāt",
    "GE07mbh_05_u:060.012a": "cetanācetanasyāsya jaṅgamasthāvarasya ca",
    "GE07mbh_05_u:060.012c": "vināśāya samutpannaṃ mahāghoraṃ mahāsvanam",
    "GE07mbh_05_u:060.013a": "aśmavarṣaṃ ca vāyuṃ ca śamayāmīha nityaśaḥ",
    "GE07mbh_05_u:060.013c": "jagataḥ paśyato 'bhīkṣṇaṃ bhūtānām anukampayā",
    "GE07mbh_05_u:060.014a": "stambhitāsv apsu gacchanti mayā rathapadātayaḥ",
    "GE07mbh_05_u:060.014c": "devāsurāṇāṃ bhāvānām aham ekaḥ pravartitā",
    "GE07mbh_05_u:060.015a": "akṣauhiṇībhir yān deśān yāmi kāryeṇa kena cit",
    "GE07mbh_05_u:060.015c": "tatrāpo me pravartante yatra yatrābhikāmaye",
    "GE07mbh_05_u:060.016a": "bhayāni viṣaye rājan vyālādīni na santi me",
    "GE07mbh_05_u:060.016c": "mattaḥ suptāni bhūtāni na hiṃsanti bhayaṃkarāḥ",
    "GE07mbh_05_u:060.017a": "nikāmavarṣī parjanyo rājan viṣayavāsinām",
    "GE07mbh_05_u:060.017c": "dharmiṣṭhāś ca prajāḥ sarvā ītayaś ca na santi me",
    "GE07mbh_05_u:060.018a": "aśvināv atha vāyvagnī marudbhiḥ saha vṛtrahā",
    "GE07mbh_05_u:060.018c": "dharmaś caiva mayā dviṣṭān notsahante 'bhirakṣitum",
    "GE07mbh_05_u:060.019a": "yadi hy ete samarthāḥ syur maddviṣas trātum ojasā",
    "GE07mbh_05_u:060.019c": "na sma trayodaśa samāḥ pārthā duḥkham avāpnuyuḥ",
    "GE07mbh_05_u:060.020a": "naiva devā na gandharvā nāsurā na ca rākṣasāḥ",
    "GE07mbh_05_u:060.020c": "śaktās trātuṃ mayā dviṣṭaṃ satyam etad bravīmi te",
    "GE07mbh_05_u:060.021a": "yad abhidhyāmy ahaṃ śaśvac chubhaṃ vā yadi vāśubham",
    "GE07mbh_05_u:060.021c": "naitad vipannapūrvaṃ me mitreṣv ariṣu cobhayoḥ",
    "GE07mbh_05_u:060.022a": "bhaviṣyatīdam iti vā yad bravīmi paraṃtapa",
    "GE07mbh_05_u:060.022c": "nānyathā bhūtapūrvaṃ tat satyavāg iti māṃ viduḥ",
    "GE07mbh_05_u:060.023a": "lokasākṣikam etan me māhātmyaṃ dikṣu viśrutam",
    "GE07mbh_05_u:060.023c": "āśvāsanārthaṃ bhavataḥ proktaṃ na ślāghayā nṛpa",
    "GE07mbh_05_u:060.024a": "na hy ahaṃ ślāghano rājan bhūtapūrvaḥ kadā cana",
    "GE07mbh_05_u:060.024c": "asad ācaritaṃ hy etad yad ātmānaṃ praśaṃsati",
    "GE07mbh_05_u:060.025a": "pāṇḍavāṃś caiva matsyāṃś ca pāñcālān kekayaiḥ saha",
    "GE07mbh_05_u:060.025c": "sātyakiṃ vāsudevaṃ ca śrotāsi vijitān mayā",
    "GE07mbh_05_u:060.026a": "saritaḥ sāgaraṃ prāpya yathā naśyanti sarvaśaḥ",
    "GE07mbh_05_u:060.026c": "tathaiva te vinaṅkṣyanti mām āsādya sahānvayāḥ",
    "GE07mbh_05_u:060.027a": "parā buddhiḥ paraṃ tejo vīryaṃ ca paramaṃ mayi",
    "GE07mbh_05_u:060.027c": "parā vidyā paro yogo mama tebhyo viśiṣyate",
    "GE07mbh_05_u:060.028a": "pitāmahaś ca droṇaś ca kṛpaḥ śalyaḥ śalas tathā",
    "GE07mbh_05_u:060.028c": "astreṣu yat prajānanti sarvaṃ tan mayi vidyate",
    "GE07mbh_05_u:060.029a": "ity uktvā saṃjayaṃ bhūyaḥ paryapṛcchata bhārata",
    "GE07mbh_05_u:060.029c": "jñātvā yuyutsuḥ kāryāṇi prāptakālam ariṃdama",
    "GE07mbh_05_u:061.001": "vaiśaṃpāyana uvāca",
    "GE07mbh_05_u:061.001a": "tathā tu pṛcchantam atīva pārthān; vaicitravīryaṃ tam acintayitvā",
    "GE07mbh_05_u:061.001c": "uvāca karṇo dhṛtarāṣṭraputraṃ; praharṣayan saṃsadi kauravāṇām",
    "GE07mbh_05_u:061.002a": "mithyā pratijñāya mayā yad astraṃ; rāmād dhṛtaṃ brahmapuraṃ purastāt",
    "GE07mbh_05_u:061.002c": "vijñāya tenāsmi tadaivam uktas; tavāntakāle 'pratibhāsyatīti",
    "GE07mbh_05_u:061.003a": "mahāparādhe hy api saṃnatena; maharṣiṇāhaṃ guruṇā ca śaptaḥ",
    "GE07mbh_05_u:061.003c": "śaktaḥ pradagdhuṃ hy api tigmatejāḥ; sasāgarām apy avaniṃ maharṣiḥ",
    "GE07mbh_05_u:061.004a": "prasāditaṃ hy asya mayā mano 'bhūc; chuśrūṣayā svena ca pauruṣeṇa",
    "GE07mbh_05_u:061.004c": "tatas tad astraṃ mama sāvaśeṣaṃ; tasmāt samartho 'smi mamaiṣa bhāraḥ",
    "GE07mbh_05_u:061.005a": "nimeṣamātraṃ tam ṛṣiprasādam; avāpya pāñcālakarūṣamatsyān",
    "GE07mbh_05_u:061.005c": "nihatya pārthāṃś ca saputrapautrāṃl; lokān ahaṃ śastrajitān prapatsye",
    "GE07mbh_05_u:061.006a": "pitāmahas tiṣṭhatu te samīpe; droṇaś ca sarve ca narendramukhyāḥ",
    "GE07mbh_05_u:061.006c": "yathāpradhānena balena yātvā; pārthān haniṣyāmi mamaiṣa bhāraḥ",
    "GE07mbh_05_u:061.007a": "evaṃ bruvāṇaṃ tam uvāca bhīṣmaḥ; kiṃ katthase kālaparītabuddhe",
    "GE07mbh_05_u:061.007c": "na karṇa jānāsi yathā pradhāne; hate hatāḥ syur dhṛtarāṣṭraputrāḥ",
    "GE07mbh_05_u:061.008a": "yat khāṇḍavaṃ dāhayatā kṛtaṃ hi; kṛṣṇadvitīyena dhanaṃjayena",
    "GE07mbh_05_u:061.008c": "śrutvaiva tat karma niyantum ātmā; śakyas tvayā vai saha bāndhavena",
    "GE07mbh_05_u:061.009a": "yāṃ cāpi śaktiṃ tridaśādhipas te; dadau mahātmā bhagavān mahendraḥ",
    "GE07mbh_05_u:061.009c": "bhasmīkṛtāṃ tāṃ patitāṃ viśīrṇāṃ; cakrāhatāṃ drakṣyasi keśavena",
    "GE07mbh_05_u:061.010a": "yas te śaraḥ sarpamukho vibhāti; sadāgryamālyair mahitaḥ prayatnāt",
    "GE07mbh_05_u:061.010c": "sa pāṇḍuputrābhihataḥ śaraughaiḥ; saha tvayā yāsyati karṇa nāśam",
    "GE07mbh_05_u:061.011a": "bāṇasya bhaumasya ca karṇa hantā; kirīṭinaṃ rakṣati vāsudevaḥ",
    "GE07mbh_05_u:061.011c": "yas tvādṛśānāṃ ca garīyasāṃ ca; hantā ripūṇāṃ tumule pragāḍhe",
    "GE07mbh_05_u:061.012": "karṇa uvāca",
    "GE07mbh_05_u:061.012a": "asaṃśayaṃ vṛṣṇipatir yathoktas; tathā ca bhūyaś ca tato mahātmā",
    "GE07mbh_05_u:061.012c": "ahaṃ yad uktaḥ paruṣaṃ tu kiṃ cit; pitāmahas tasya phalaṃ śṛṇotu",
    "GE07mbh_05_u:061.013a": "nyasyāmi śastrāṇi na jātu saṃkhye; pitāmaho drakṣyati māṃ sabhāyām",
    "GE07mbh_05_u:061.013c": "tvayi praśānte tu mama prabhāvaṃ; drakṣyanti sarve bhuvi bhūmipālāḥ",
    "GE07mbh_05_u:061.014": "vaiśaṃpāyana uvāca",
    "GE07mbh_05_u:061.014a": "ity evam uktvā sa mahādhanuṣmān; hitvā sabhāṃ svaṃ bhavanaṃ jagāma",
    "GE07mbh_05_u:061.014c": "bhīṣmas tu duryodhanam eva rājan; madhye kurūṇāṃ",
    "GE07mbh_05_u:061.015": "prahasann uvāca",
    "GE07mbh_05_u:061.015a": "satyapratijñaḥ kila sūtaputras; tathā sa bhāraṃ viṣaheta kasmāt",
    "GE07mbh_05_u:061.015c": "vyūhaṃ prativyūhya śirāṃsi bhittvā; lokakṣayaṃ paśyata bhīmasenāt",
    "GE07mbh_05_u:061.016a": "āvantyakāliṅgajayadratheṣu; vedidhvaje tiṣṭhati bāhlike ca",
    "GE07mbh_05_u:061.016c": "ahaṃ haniṣyāmi sadā pareṣāṃ; sahasraśaś cāyutaśaś ca yodhān",
    "GE07mbh_05_u:061.017a": "yadaiva rāme bhagavaty anindye; brahma bruvāṇaḥ kṛtavāṃs tad astram",
    "GE07mbh_05_u:061.017c": "tadaiva dharmaś ca tapaś ca naṣṭaṃ; vaikartanasyādhamapūruṣasya",
    "GE07mbh_05_u:061.018a": "athoktavākye nṛpatau tu bhīṣme; nikṣipya śastrāṇi gate ca karṇe",
    "GE07mbh_05_u:061.018c": "vaicitravīryasya suto 'lpabuddhir; duryodhanaḥ śāṃtanavaṃ babhāṣe",
    "GE07mbh_05_u:062.001": "duryodhana uvāca",
    "GE07mbh_05_u:062.001a": "sadṛśānāṃ manuṣyeṣu sarveṣāṃ tulyajanmanām",
    "GE07mbh_05_u:062.001c": "katham ekāntatas teṣāṃ pārthānāṃ manyase jayam",
    "GE07mbh_05_u:062.001d-0355_01": "vayaṃ ca te 'pi tulyā vai vīryeṇa ca parākramaiḥ",
    "GE07mbh_05_u:062.001d-0355_02": "samena vayasā caiva prātibhena śrutena ca",
    "GE07mbh_05_u:062.001d-0355_03": "astreṇa yodhayugyāsu śīghratve kauśale tathā",
    "GE07mbh_05_u:062.002a": "sarve sma samajātīyāḥ sarve mānuṣayonayaḥ",
    "GE07mbh_05_u:062.002c": "pitāmaha vijānīṣe pārtheṣu vijayaṃ katham",
    "GE07mbh_05_u:062.003a": "nāhaṃ bhavati na droṇe na kṛpe na ca bāhlike",
    "GE07mbh_05_u:062.003c": "anyeṣu ca narendreṣu parākramya samārabhe",
    "GE07mbh_05_u:062.004a": "ahaṃ vaikartanaḥ karṇo bhrātā duḥśāsanaś ca me",
    "GE07mbh_05_u:062.004c": "pāṇḍavān samare pañca haniṣyāmaḥ śitaiḥ śaraiḥ",
    "GE07mbh_05_u:062.005a": "tato rājan mahāyajñair vividhair bhūridakṣiṇaiḥ",
    "GE07mbh_05_u:062.005c": "brāhmaṇāṃs tarpayiṣyāmi gobhir aśvair dhanena ca",
    "GE07mbh_05_u:062.005d-0356_01": "sukhāny avāpya sahitāḥ kṛtvā karma suduṣkaram",
    "GE07mbh_05_u:062.005d-0356_02": "visrabdhāḥ svargam eṣyāmaḥ kāle prāpte gatajvarāḥ",
    "GE07mbh_05_u:062.005d-0356_03": "athābravīn mahārājo dhṛtarāṣṭraḥ sudurmanāḥ",
    "GE07mbh_05_u:062.005d-0356_04": "viduraṃ viduṣāṃ śreṣṭhaṃ sarvapārthivasaṃnidhau",
    "GE07mbh_05_u:062.005d-0356_05": "mohito mṛtyupāśena kālasya vaśam āgataḥ",
    "GE07mbh_05_u:062.005d-0356_06": "tāta karṇena sahitaḥ putro duryodhano mama",
    "GE07mbh_05_u:062.005d-003_0001": "yadā parikariṣyanti aiṇeyān iva tantunā",
    "GE07mbh_05_u:062.005d-003_0002": "ataritrān iva jale bāhubhir māmakā raṇe",
    "GE07mbh_05_u:062.005d-003_0003": "paśyantas te parāṃs tatra rathanāgasamākulān vidura uvāca",
    "GE07mbh_05_u:062.005d-003_0004": "tadā darpaṃ vimokṣyanti pāṇḍavāḥ sa ca keśavaḥ",
    "GE07mbh_05_u:062.005d-003_0005": "iha niḥśreyasaṃ prāhur vṛddhā niścitadarśinaḥ",
    "GE07mbh_05_u:062.005d-003_0006": "brāhmaṇasya viśeṣeṇa damo dharmaḥ sanātanaḥ",
    "GE07mbh_05_u:062.005d-003_0007": "tasya dānaṃ kṣamā siddhir yathāvad upapadyate",
    "GE07mbh_05_u:062.005d-003_0008": "damo dānaṃ tapo jñānam adhītaṃ cānuvartate",
    "GE07mbh_05_u:062.005d-003_0009": "damas tejo vardhayati pavitraṃ dama uttamam",
    "GE07mbh_05_u:062.005d-003_0010": "vipāpmā vṛddhatejās tu puruṣo vindate mahat",
    "GE07mbh_05_u:062.005d-003_0011": "kravyādbhya iva bhūtānām adāntebhyaḥ sadā bhayam",
    "GE07mbh_05_u:062.005d-003_0012": "teṣāṃ ca pratiṣedhārthaṃ kṣatraṃ sṛṣṭaṃ svayaṃbhuvā",
    "GE07mbh_05_u:062.005d-003_0013": "āśrameṣu caturṣv āhur damam evottamaṃ vratam",
    "GE07mbh_05_u:062.005d-003_0014": "tasya liṅgaṃ pravakṣyāmi yeṣāṃ samudayo damaḥ",
    "GE07mbh_05_u:062.005d-003_0015": "kṣamā dhṛtir ahiṃsā ca samatā satyam ārjavam",
    "GE07mbh_05_u:062.005d-003_0016": "indriyābhijayo dhairyaṃ mārdavaṃ hrīr acāpalam",
    "GE07mbh_05_u:062.005d-003_0017": "akārpaṇyam asaṃrambhaḥ saṃtoṣaḥ śraddadhānatā",
    "GE07mbh_05_u:062.005d-003_0018": "etāni yasya rājendra sa dāntaḥ puruṣaḥ smṛtaḥ",
    "GE07mbh_05_u:062.005d-003_0019": "kāmo lobhaś ca darpaś ca manyur nidrā vikatthanam",
    "GE07mbh_05_u:062.005d-003_0020": "māna īrṣyā ca śokaś ca naitad dānto niṣevate",
    "GE07mbh_05_u:062.005d-003_0021": "ajihmam aśaṭhaṃ śuddham etad dāntasya lakṣaṇam",
    "GE07mbh_05_u:062.005d-003_0022": "alolupas tathālpepsuḥ kāmānām avicintitā",
    "GE07mbh_05_u:062.005d-003_0023": "samudrakalpaḥ puruṣaḥ sa dāntaḥ parikīrtitaḥ",
    "GE07mbh_05_u:062.005d-003_0024": "suvṛttaḥ śīlasaṃpannaḥ prasannātmātmavid budhaḥ",
    "GE07mbh_05_u:062.005d-003_0025": "prāpyeha loke saṃmānaṃ sugatiṃ pretya gacchati",
    "GE07mbh_05_u:062.005d-003_0026": "abhayaṃ yasya bhūtebhyaḥ sarveṣām abhayaṃ yataḥ",
    "GE07mbh_05_u:062.005d-003_0027": "sa vai pariṇataprajñaḥ prakhyāto manujottamaḥ",
    "GE07mbh_05_u:062.005d-003_0028": "sarvabhūtahito maitras tasmān nodvijate janaḥ",
    "GE07mbh_05_u:062.005d-003_0029": "samudra iva gambhīraḥ prajñātṛptaḥ praśāmyati",
    "GE07mbh_05_u:062.005d-003_0030": "karmaṇācaritaṃ pūrvaṃ sadbhir ācaritaṃ ca yat",
    "GE07mbh_05_u:062.005d-003_0031": "tad evāsthāya modante dāntāḥ śamaparāyaṇāḥ",
    "GE07mbh_05_u:062.005d-003_0032": "naiṣkarmyaṃ vā samāsthāya jñānatṛpto jitendriyaḥ",
    "GE07mbh_05_u:062.005d-003_0033": "kālākāṅkṣī caraṃl loke brahmabhūyāya kalpate",
    "GE07mbh_05_u:062.005d-003_0034": "śakunīnām ivākāśe padaṃ naivopalabhyate",
    "GE07mbh_05_u:062.005d-003_0035": "evaṃ prajñānatṛptasya muner vartma na dṛśyate",
    "GE07mbh_05_u:062.005d-003_0036": "utsṛjya vā gṛhān yas tu mokṣam evābhimanyate",
    "GE07mbh_05_u:062.005d-003_0037": "lokās tejomayās tasya kalpante śāśvatā divi",
    "GE07mbh_05_u:062.006": "vidura uvāca",
    "GE07mbh_05_u:062.006a": "śakunīnām ihārthāya pāśaṃ bhūmāv ayojayat",
    "GE07mbh_05_u:062.006c": "kaś cic chākunikas tāta pūrveṣām iti śuśruma",
    "GE07mbh_05_u:062.007a": "tasmin dvau śakunau baddhau yugapat samapauruṣau",
    "GE07mbh_05_u:062.007c": "tāv upādāya taṃ pāśaṃ jagmatuḥ khacarāv ubhau",
    "GE07mbh_05_u:062.008a": "tau vihāyasam ākrāntau dṛṣṭvā śākunikas tadā",
    "GE07mbh_05_u:062.008c": "anvadhāvad anirviṇṇo yena yena sma gacchataḥ",
    "GE07mbh_05_u:062.009a": "tathā tam anudhāvantaṃ mṛgayuṃ śakunārthinam",
    "GE07mbh_05_u:062.009c": "āśramastho muniḥ kaś cid dadarśātha kṛtāhnikaḥ",
    "GE07mbh_05_u:062.010a": "tāv antarikṣagau śīghram anuyāntaṃ mahīcaram",
    "GE07mbh_05_u:062.010c": "ślokenānena kauravya papraccha sa munis tadā",
    "GE07mbh_05_u:062.011a": "vicitram idam āścaryaṃ mṛgahan pratibhāti me",
    "GE07mbh_05_u:062.011c": "plavamānau hi khacarau padātir anudhāvasi",
    "GE07mbh_05_u:062.012": "śākunika uvāca",
    "GE07mbh_05_u:062.012a": "pāśam ekam ubhāv etau sahitau harato mama",
    "GE07mbh_05_u:062.012c": "yatra vai vivadiṣyete tatra me vaśam eṣyataḥ",
    "GE07mbh_05_u:062.013": "vidura uvāca",
    "GE07mbh_05_u:062.013a": "tau vivādam anuprāptau śakunau mṛtyusaṃdhitau",
    "GE07mbh_05_u:062.013c": "vigṛhya ca sudurbuddhī pṛthivyāṃ saṃnipetatuḥ",
    "GE07mbh_05_u:062.014a": "tau yudhyamānau saṃrabdhau mṛtyupāśavaśānugau",
    "GE07mbh_05_u:062.014c": "upasṛtyāparijñāto jagrāha mṛgayus tadā",
    "GE07mbh_05_u:062.015a": "evaṃ ye jñātayo 'rtheṣu mitho gacchanti vigraham",
    "GE07mbh_05_u:062.015c": "te 'mitravaśam āyānti śakunāv iva vigrahāt",
    "GE07mbh_05_u:062.016a": "saṃbhojanaṃ saṃkathanaṃ saṃpraśno 'tha samāgamaḥ",
    "GE07mbh_05_u:062.016c": "etāni jñātikāryāṇi na virodhaḥ kadā cana",
    "GE07mbh_05_u:062.017a": "yasmin kāle sumanasaḥ sarve vṛddhān upāsate",
    "GE07mbh_05_u:062.017c": "siṃhaguptam ivāraṇyam apradhṛṣyā bhavanti te",
    "GE07mbh_05_u:062.018a": "ye 'rthaṃ saṃtatam āsādya dīnā iva samāsate",
    "GE07mbh_05_u:062.018c": "śriyaṃ te saṃprayacchanti dviṣadbhyo bharatarṣabha",
    "GE07mbh_05_u:062.019a": "dhūmāyante vyapetāni jvalanti sahitāni ca",
    "GE07mbh_05_u:062.019c": "dhṛtarāṣṭrolmukānīva jñātayo bharatarṣabha",
    "GE07mbh_05_u:062.020a": "idam anyat pravakṣyāmi yathā dṛṣṭaṃ girau mayā",
    "GE07mbh_05_u:062.020c": "śrutvā tad api kauravya yathā śreyas tathā kuru",
    "GE07mbh_05_u:062.021a": "vayaṃ kirātaiḥ sahitā gacchāmo girim uttaram",
    "GE07mbh_05_u:062.021c": "brāhmaṇair devakalpaiś ca vidyājambhakavātikaiḥ",
    "GE07mbh_05_u:062.022a": "kuñjabhūtaṃ giriṃ sarvam abhito gandhamādanam",
    "GE07mbh_05_u:062.022c": "dīpyamānauṣadhigaṇaṃ siddhagandharvasevitam",
    "GE07mbh_05_u:062.023a": "tatra paśyāmahe sarve madhu pītam amākṣikam",
    "GE07mbh_05_u:062.023c": "maruprapāte viṣame niviṣṭaṃ kumbhasaṃmitam",
    "GE07mbh_05_u:062.024a": "āśīviṣai rakṣyamāṇaṃ kuberadayitaṃ bhṛśam",
    "GE07mbh_05_u:062.024c": "yat prāśya puruṣo martyo amaratvaṃ nigacchati",
    "GE07mbh_05_u:062.025a": "acakṣur labhate cakṣur vṛddho bhavati vai yuvā",
    "GE07mbh_05_u:062.025c": "iti te kathayanti sma brāhmaṇā jambhasādhakāḥ",
    "GE07mbh_05_u:062.026a": "tataḥ kirātās tad dṛṣṭvā prārthayanto mahīpate",
    "GE07mbh_05_u:062.026c": "vineśur viṣame tasmin sasarpe girigahvare",
    "GE07mbh_05_u:062.026d-0357_01": "āśābaddhāḥ patanti sma sarva eva gatāsavaḥ",
    "GE07mbh_05_u:062.027a": "tathaiva tava putro 'yaṃ pṛthivīm eka icchati",
    "GE07mbh_05_u:062.027c": "madhu paśyati saṃmohāt prapātaṃ nānupaśyati",
    "GE07mbh_05_u:062.028a": "duryodhano yoddhumanāḥ samare savyasācinā",
    "GE07mbh_05_u:062.028c": "na ca paśyāmi tejo 'sya vikramaṃ vā tathāvidham",
    "GE07mbh_05_u:062.029a": "ekena ratham āsthāya pṛthivī yena nirjitā",
    "GE07mbh_05_u:062.029b-0358_01": "bhīṣmadroṇaprabhṛtayaḥ saṃtrastāḥ sādhuyāyinaḥ",
    "GE07mbh_05_u:062.029b-0358_02": "virāṭanagare bhagnāḥ kiṃ tatra tava dṛśyatām",
    "GE07mbh_05_u:062.029c": "pratīkṣamāṇo yo vīraḥ kṣamate vīkṣitaṃ tava",
    "GE07mbh_05_u:062.030a": "drupado matsyarājaś ca saṃkruddhaś ca dhanaṃjayaḥ",
    "GE07mbh_05_u:062.030c": "na śeṣayeyuḥ samare vāyuyuktā ivāgnayaḥ",
    "GE07mbh_05_u:062.031a": "aṅke kuruṣva rājānaṃ dhṛtarāṣṭra yudhiṣṭhiram",
    "GE07mbh_05_u:062.031c": "yudhyator hi dvayor yuddhe naikāntena bhavej jayaḥ",
    "GE07mbh_05_u:063.001": "dhṛtarāṣṭra uvāca",
    "GE07mbh_05_u:063.001a": "duryodhana vijānīhi yat tvāṃ vakṣyāmi putraka",
    "GE07mbh_05_u:063.001c": "utpathaṃ manyase mārgam anabhijña ivādhvagaḥ",
    "GE07mbh_05_u:063.002a": "pañcānāṃ pāṇḍuputrāṇāṃ yat tejaḥ pramimīṣasi",
    "GE07mbh_05_u:063.002c": "pañcānām iva bhūtānāṃ mahatāṃ sumahātmanām",
    "GE07mbh_05_u:063.003a": "yudhiṣṭhiraṃ hi kaunteyaṃ paraṃ dharmam ihāsthitam",
    "GE07mbh_05_u:063.003c": "parāṃ gatim asaṃprekṣya na tvaṃ vettum ihārhasi",
    "GE07mbh_05_u:063.004a": "bhīmasenaṃ ca kaunteyaṃ yasya nāsti samo bale",
    "GE07mbh_05_u:063.004c": "raṇāntakaṃ tarkayase mahāvātam iva drumaḥ",
    "GE07mbh_05_u:063.005a": "sarvaśastrabhṛtāṃ śreṣṭhaṃ meruṃ śikhariṇām iva",
    "GE07mbh_05_u:063.005c": "yudhi gāṇḍīvadhanvānaṃ ko nu yudhyeta buddhimān",
    "GE07mbh_05_u:063.006a": "dhṛṣṭadyumnaś ca pāñcālyaḥ kam ivādya na śātayet",
    "GE07mbh_05_u:063.006c": "śatrumadhye śarān muñcan devarāḍ aśanīm iva",
    "GE07mbh_05_u:063.007a": "sātyakiś cāpi durdharṣaḥ saṃmato 'ndhakavṛṣṇiṣu",
    "GE07mbh_05_u:063.007c": "dhvaṃsayiṣyati te senāṃ pāṇḍaveyahite rataḥ",
    "GE07mbh_05_u:063.008a": "yaḥ punaḥ pratimānena trīṃl lokān atiricyate",
    "GE07mbh_05_u:063.008c": "taṃ kṛṣṇaṃ puṇḍarīkākṣaṃ ko nu yudhyeta buddhimān",
    "GE07mbh_05_u:063.009a": "ekato hy asya dārāś ca jñātayaś ca sabāndhavāḥ",
    "GE07mbh_05_u:063.009c": "ātmā ca pṛthivī ceyam ekataś ca dhanaṃjayaḥ",
    "GE07mbh_05_u:063.010a": "vāsudevo 'pi durdharṣo yatātmā yatra pāṇḍavaḥ",
    "GE07mbh_05_u:063.010c": "aviṣahyaṃ pṛthivyāpi tad balaṃ yatra keśavaḥ",
    "GE07mbh_05_u:063.011a": "tiṣṭha tāta satāṃ vākye suhṛdām arthavādinām",
    "GE07mbh_05_u:063.011c": "vṛddhaṃ śāṃtanavaṃ bhīṣmaṃ titikṣasva pitāmaham",
    "GE07mbh_05_u:063.012a": "māṃ ca bruvāṇaṃ śuśrūṣa kurūṇām arthavādinam",
    "GE07mbh_05_u:063.012c": "droṇaṃ kṛpaṃ vikarṇaṃ ca mahārājaṃ ca bāhlikam",
    "GE07mbh_05_u:063.013a": "ete hy api yathaivāhaṃ mantum arhasi tāṃs tathā",
    "GE07mbh_05_u:063.013c": "sarve dharmavido hy ete tulyasnehāś ca bhārata",
    "GE07mbh_05_u:063.014a": "yat tad virāṭanagare saha bhrātṛbhir agrataḥ",
    "GE07mbh_05_u:063.014c": "utsṛjya gāḥ susaṃtrastaṃ balaṃ te samaśīryata",
    "GE07mbh_05_u:063.015a": "yac caiva tasmin nagare śrūyate mahad adbhutam",
    "GE07mbh_05_u:063.015c": "ekasya ca bahūnāṃ ca paryāptaṃ tan nidarśanam",
    "GE07mbh_05_u:063.016a": "arjunas tat tathākārṣīt kiṃ punaḥ sarva eva te",
    "GE07mbh_05_u:063.016c": "sabhrātṝn abhijānīhi vṛttyā ca pratipādaya",
    "GE07mbh_05_u:064.001": "vaiśaṃpāyana uvāca",
    "GE07mbh_05_u:064.001a": "evam uktvā mahāprājño dhṛtarāṣṭraḥ suyodhanam",
    "GE07mbh_05_u:064.001c": "punar eva mahābhāgaḥ saṃjayaṃ paryapṛcchata",
    "GE07mbh_05_u:064.002a": "brūhi saṃjaya yac cheṣaṃ vāsudevād anantaram",
    "GE07mbh_05_u:064.002c": "yad arjuna uvāca tvāṃ paraṃ kautūhalaṃ hi me",
    "GE07mbh_05_u:064.003": "saṃjaya uvāca",
    "GE07mbh_05_u:064.003a": "vāsudevavacaḥ śrutvā kuntīputro dhanaṃjayaḥ",
    "GE07mbh_05_u:064.003c": "uvāca kāle durdharṣo vāsudevasya śṛṇvataḥ",
    "GE07mbh_05_u:064.004a": "pitāmahaṃ śāṃtanavaṃ dhṛtarāṣṭraṃ ca saṃjaya",
    "GE07mbh_05_u:064.004c": "droṇaṃ kṛpaṃ ca karṇaṃ ca mahārājaṃ ca bāhlikam",
    "GE07mbh_05_u:064.005a": "drauṇiṃ ca somadattaṃ ca śakuniṃ cāpi saubalam",
    "GE07mbh_05_u:064.005c": "duḥśāsanaṃ śalaṃ caiva purumitraṃ viviṃśatim",
    "GE07mbh_05_u:064.006a": "vikarṇaṃ citrasenaṃ ca jayatsenaṃ ca pārthivam",
    "GE07mbh_05_u:064.006c": "vindānuvindāv āvantyau durmukhaṃ cāpi kauravam",
    "GE07mbh_05_u:064.007a": "saindhavaṃ duḥsahaṃ caiva bhūriśravasam eva ca",
    "GE07mbh_05_u:064.007c": "bhagadattaṃ ca rājānaṃ jalasaṃdhaṃ ca pārthivam",
    "GE07mbh_05_u:064.008a": "ye cāpy anye pārthivās tatra yoddhuṃ; samāgatāḥ kauravāṇāṃ priyārtham",
    "GE07mbh_05_u:064.008c": "mumūrṣavaḥ pāṇḍavāgnau pradīpte; samānītā dhārtarāṣṭreṇa sūta",
    "GE07mbh_05_u:064.009a": "yathānyāyaṃ kauśalaṃ vandanaṃ ca; samāgatā madvacanena vācyāḥ",
    "GE07mbh_05_u:064.009c": "idaṃ brūyāḥ saṃjaya rājamadhye; suyodhanaṃ pāpakṛtāṃ pradhānam",
    "GE07mbh_05_u:064.010a": "amarṣaṇaṃ durmatiṃ rājaputraṃ; pāpātmānaṃ dhārtarāṣṭraṃ sulubdham",
    "GE07mbh_05_u:064.010c": "sarvaṃ mamaitad vacanaṃ samagraṃ; sahāmātyaṃ saṃjaya śrāvayethāḥ",
    "GE07mbh_05_u:064.011a": "evaṃ pratiṣṭhāpya dhanaṃjayo māṃ; tato 'rthavad dharmavac cāpi vākyam",
    "GE07mbh_05_u:064.011c": "provācedaṃ vāsudevaṃ samīkṣya; pārtho dhīmāṃl lohitāntāyatākṣaḥ",
    "GE07mbh_05_u:064.012a": "yathā śrutaṃ te vadato mahātmano; madhupravīrasya vacaḥ samāhitam",
    "GE07mbh_05_u:064.012c": "tathaiva vācyaṃ bhavatā hi madvacaḥ; samāgateṣu kṣitipeṣu sarvaśaḥ",
    "GE07mbh_05_u:064.013a": "śarāgnidhūme rathaneminādite; dhanuḥsruveṇāstrabalāpahāriṇā",
    "GE07mbh_05_u:064.013c": "yathā na homaḥ kriyate mahāmṛdhe; tathā sametya prayatadhvam ādṛtāḥ",
    "GE07mbh_05_u:064.014a": "na cet prayacchadhvam amitraghātino; yudhiṣṭhirasyāṃśam abhīpsitaṃ svakam",
    "GE07mbh_05_u:064.014c": "nayāmi vaḥ svāśvapadātikuñjarān; diśaṃ pitṝṇām aśivāṃ śitaiḥ śaraiḥ",
    "GE07mbh_05_u:064.015a": "tato 'ham āmantrya caturbhujaṃ hariṃ; dhanaṃjayaṃ caiva namasya satvaraḥ",
    "GE07mbh_05_u:064.015c": "javena saṃprāpta ihāmaradyute; tavāntikaṃ prāpayituṃ vaco mahat",
    "GE07mbh_05_u:065.001": "vaiśaṃpāyana uvāca",
    "GE07mbh_05_u:065.001a": "duryodhane dhārtarāṣṭre tad vaco 'pratinandati",
    "GE07mbh_05_u:065.001c": "tūṣṇīṃbhūteṣu sarveṣu samuttasthur nareśvarāḥ",
    "GE07mbh_05_u:065.002a": "utthiteṣu mahārāja pṛthivyāṃ sarvarājasu",
    "GE07mbh_05_u:065.002c": "rahite saṃjayaṃ rājā paripraṣṭuṃ pracakrame",
    "GE07mbh_05_u:065.003a": "āśaṃsamāno vijayaṃ teṣāṃ putravaśānugaḥ",
    "GE07mbh_05_u:065.003c": "ātmanaś ca pareṣāṃ ca pāṇḍavānāṃ ca niścayam",
    "GE07mbh_05_u:065.004": "dhṛtarāṣṭra uvāca",
    "GE07mbh_05_u:065.004a": "gāvalgaṇe brūhi naḥ sāraphalgu; svasenāyāṃ yāvad ihāsti kiṃ cit",
    "GE07mbh_05_u:065.004c": "tvaṃ pāṇḍavānāṃ nipuṇaṃ vettha sarvaṃ; kim eṣāṃ jyāyaḥ kim u teṣāṃ kanīyaḥ",
    "GE07mbh_05_u:065.005a": "tvam etayoḥ sāravit sarvadarśī; dharmārthayor nipuṇo niścayajñaḥ",
    "GE07mbh_05_u:065.005c": "sa me pṛṣṭaḥ saṃjaya brūhi sarvaṃ; yudhyamānāḥ katare 'smin na santi",
    "GE07mbh_05_u:065.006": "saṃjaya uvāca",
    "GE07mbh_05_u:065.006a": "na tvāṃ brūyāṃ rahite jātu kiṃ cid; asūyā hi tvāṃ prasaheta rājan",
    "GE07mbh_05_u:065.006c": "ānayasva pitaraṃ saṃśitavrataṃ; gāṃdhārīṃ ca mahiṣīm ājamīḍha",
    "GE07mbh_05_u:065.007a": "tau te 'sūyāṃ vinayetāṃ narendra; dharmajñau tau nipuṇau niścayajñau",
    "GE07mbh_05_u:065.007c": "tayos tu tvāṃ saṃnidhau tad vadeyaṃ; kṛtsnaṃ mataṃ vāsudevārjunābhyām vaiśaṃpāyana uvāca",
    "GE07mbh_05_u:065.008-0359_01": "ity uktena ca gāndhārī vyāsaś cātrājagāma",
    "GE07mbh_05_u:065.008-0359_02": "ānītau vidureṇeha sabhāṃ śīghraṃ praveśitau",
    "GE07mbh_05_u:065.008a": "tatas tan matam ājñāya saṃjayasyātmajasya ca",
    "GE07mbh_05_u:065.008b-0360_01": "trikāladarśī bhagavān dhṛtarāṣṭraṃ mahāmuniḥ",
    "GE07mbh_05_u:065.008c": "abhyupetya mahāprājñaḥ kṛṣṇadvaipāyano 'bravīt",
    "GE07mbh_05_u:065.009a": "saṃpṛcchate dhṛtarāṣṭrāya saṃjaya; ācakṣva sarvaṃ yāvad eṣo 'nuyuṅkte",
    "GE07mbh_05_u:065.009c": "sarvaṃ yāvad vettha tasmin yathāvad; yāthātathyaṃ vāsudeve 'rjune ca",
    "GE07mbh_05_u:066.001": "saṃjaya uvāca",
    "GE07mbh_05_u:066.001a": "arjuno vāsudevaś ca dhanvinau paramārcitau",
    "GE07mbh_05_u:066.001c": "kāmād anyatra saṃbhūtau sarvābhāvāya saṃmitau",
    "GE07mbh_05_u:066.002a": "dyām antaraṃ samāsthāya yathāyuktaṃ manasvinaḥ",
    "GE07mbh_05_u:066.002c": "cakraṃ tad vāsudevasya māyayā vartate vibho",
    "GE07mbh_05_u:066.003a": "sāpahnavaṃ pāṇḍaveṣu pāṇḍavānāṃ susaṃmatam",
    "GE07mbh_05_u:066.003c": "sārāsārabalaṃ jñātvā tat samāsena me śṛṇu",
    "GE07mbh_05_u:066.004a": "narakaṃ śambaraṃ caiva kaṃsaṃ caidyaṃ ca mādhavaḥ",
    "GE07mbh_05_u:066.004c": "jitavān ghorasaṃkāśān krīḍann iva janārdanaḥ",
    "GE07mbh_05_u:066.005a": "pṛthivīṃ cāntarikṣaṃ ca dyāṃ caiva puruṣottamaḥ",
    "GE07mbh_05_u:066.005c": "manasaiva viśiṣṭātmā nayaty ātmavaśaṃ vaśī",
    "GE07mbh_05_u:066.006a": "bhūyo bhūyo hi yad rājan pṛcchase pāṇḍavān prati",
    "GE07mbh_05_u:066.006c": "sārāsārabalaṃ jñātuṃ tan me nigadataḥ śṛṇu",
    "GE07mbh_05_u:066.007a": "ekato vā jagat kṛtsnam ekato vā janārdanaḥ",
    "GE07mbh_05_u:066.007c": "sārato jagataḥ kṛtsnād atirikto janārdanaḥ",
    "GE07mbh_05_u:066.008a": "bhasma kuryāj jagad idaṃ manasaiva janārdanaḥ",
    "GE07mbh_05_u:066.008c": "na tu kṛtsnaṃ jagac chaktaṃ bhasma kartuṃ janārdanam",
    "GE07mbh_05_u:066.009a": "yataḥ satyaṃ yato dharmo yato hrīr ārjavaṃ yataḥ",
    "GE07mbh_05_u:066.009c": "tato bhavati govindo yataḥ kṛṣṇas tato jayaḥ",
    "GE07mbh_05_u:066.010a": "pṛthivīṃ cāntarikṣaṃ ca divaṃ ca puruṣottamaḥ",
    "GE07mbh_05_u:066.010c": "viceṣṭayati bhūtātmā krīḍann iva janārdanaḥ",
    "GE07mbh_05_u:066.010d-0361_01": "bhasmīkuryāj jagat sarvaṃ nimeṣeṇeti me matiḥ",
    "GE07mbh_05_u:066.010d-0362_01": "yatra bhāve 'pi yad rājan pṛcchase pāṇḍavān prati",
    "GE07mbh_05_u:066.011a": "sa kṛtvā pāṇḍavān satraṃ lokaṃ saṃmohayann iva",
    "GE07mbh_05_u:066.011c": "adharmaniratān mūḍhān dagdhum icchati te sutān",
    "GE07mbh_05_u:066.012a": "kālacakraṃ jagaccakraṃ yugacakraṃ ca keśavaḥ",
    "GE07mbh_05_u:066.012c": "ātmayogena bhagavān parivartayate 'niśam",
    "GE07mbh_05_u:066.013a": "kālasya ca hi mṛtyoś ca jaṅgamasthāvarasya ca",
    "GE07mbh_05_u:066.013c": "īśate bhagavān ekaḥ satyam etad bravīmi te",
    "GE07mbh_05_u:066.014a": "īśann api mahāyogī sarvasya jagato hariḥ",
    "GE07mbh_05_u:066.014c": "karmāṇy ārabhate kartuṃ kīnāśa iva durbalaḥ",
    "GE07mbh_05_u:066.015a": "tena vañcayate lokān māyāyogena keśavaḥ",
    "GE07mbh_05_u:066.015c": "ye tam eva prapadyante na te muhyanti mānavāḥ",
    "GE07mbh_05_u:067.001": "dhṛtarāṣṭra uvāca",
    "GE07mbh_05_u:067.001a": "kathaṃ tvaṃ mādhavaṃ vettha sarvalokamaheśvaram",
    "GE07mbh_05_u:067.001c": "katham enaṃ na vedāhaṃ tan mamācakṣva saṃjaya",
    "GE07mbh_05_u:067.002": "saṃjaya uvāca",
    "GE07mbh_05_u:067.002a": "vidyā rājan na te vidyā mama vidyā na hīyate",
    "GE07mbh_05_u:067.002c": "vidyāhīnas tamodhvasto nābhijānāti keśavam",
    "GE07mbh_05_u:067.003a": "vidyayā tāta jānāmi triyugaṃ madhusūdanam",
    "GE07mbh_05_u:067.003c": "kartāram akṛtaṃ devaṃ bhūtānāṃ prabhavāpyayam",
    "GE07mbh_05_u:067.004": "dhṛtarāṣṭra uvāca",
    "GE07mbh_05_u:067.004a": "gāvalgaṇe 'tra kā bhaktir yā te nityā janārdane",
    "GE07mbh_05_u:067.004c": "yayā tvam abhijānāsi triyugaṃ madhusūdanam",
    "GE07mbh_05_u:067.005": "saṃjaya uvāca",
    "GE07mbh_05_u:067.005a": "māyāṃ na seve bhadraṃ te na vṛthādharmam ācare",
    "GE07mbh_05_u:067.005c": "śuddhabhāvaṃ gato bhaktyā śāstrād vedmi janārdanam",
    "GE07mbh_05_u:067.006": "dhṛtarāṣṭra uvāca",
    "GE07mbh_05_u:067.006a": "duryodhana hṛṣīkeśaṃ prapadyasva janārdanam",
    "GE07mbh_05_u:067.006c": "āpto naḥ saṃjayas tāta śaraṇaṃ gaccha keśavam",
    "GE07mbh_05_u:067.007": "duryodhana uvāca",
    "GE07mbh_05_u:067.007a": "bhagavān devakīputro lokaṃ cen nihaniṣyati",
    "GE07mbh_05_u:067.007c": "pravadann arjune sakhyaṃ nāhaṃ gacche 'dya keśavam",
    "GE07mbh_05_u:067.008": "dhṛtarāṣṭra uvāca",
    "GE07mbh_05_u:067.008a": "avāg gāndhāri putrās te gacchaty eṣa sudurmatiḥ",
    "GE07mbh_05_u:067.008c": "īrṣyur durātmā mānī ca śreyasāṃ vacanātigaḥ",
    "GE07mbh_05_u:067.009": "gāndhāry uvāca",
    "GE07mbh_05_u:067.009a": "aiśvaryakāma duṣṭātman vṛddhānāṃ śāsanātiga",
    "GE07mbh_05_u:067.009c": "aiśvaryajīvite hitvā pitaraṃ māṃ ca bāliśa",
    "GE07mbh_05_u:067.010a": "vardhayan durhṛdāṃ prītiṃ māṃ ca śokena vardhayan",
    "GE07mbh_05_u:067.010c": "nihato bhīmasenena smartāsi vacanaṃ pituḥ",
    "GE07mbh_05_u:067.011": "vyāsa uvāca",
    "GE07mbh_05_u:067.011a": "dayito 'si rājan kṛṣṇasya dhṛtarāṣṭra nibodha me",
    "GE07mbh_05_u:067.011c": "yasya te saṃjayo dūto yas tvāṃ śreyasi yokṣyate",
    "GE07mbh_05_u:067.012a": "jānāty eṣa hṛṣīkeśaṃ purāṇaṃ yac ca vai navam",
    "GE07mbh_05_u:067.012c": "śuśrūṣamāṇam ekāgraṃ mokṣyate mahato bhayāt",
    "GE07mbh_05_u:067.013a": "vaicitravīrya puruṣāḥ krodhaharṣatamovṛtāḥ",
    "GE07mbh_05_u:067.013c": "sitā bahuvidhaiḥ pāśair ye na tuṣṭāḥ svakair dhanaiḥ",
    "GE07mbh_05_u:067.014a": "yamasya vaśam āyānti kāmamūḍhāḥ punaḥ punaḥ",
    "GE07mbh_05_u:067.014c": "andhanetrā yathaivāndhā nīyamānāḥ svakarmabhiḥ",
    "GE07mbh_05_u:067.015a": "eṣa ekāyanaḥ panthā yena yānti manīṣiṇaḥ",
    "GE07mbh_05_u:067.015c": "taṃ dṛṣṭvā mṛtyum atyeti mahāṃs tatra na sajjate",
    "GE07mbh_05_u:067.016": "dhṛtarāṣṭra uvāca",
    "GE07mbh_05_u:067.016a": "aṅga saṃjaya me śaṃsa panthānam akutobhayam",
    "GE07mbh_05_u:067.016c": "yena gatvā hṛṣīkeśaṃ prāpnuyāṃ śāntim uttamām",
    "GE07mbh_05_u:067.017": "saṃjaya uvāca",
    "GE07mbh_05_u:067.017a": "nākṛtātmā kṛtātmānaṃ jātu vidyāj janārdanam",
    "GE07mbh_05_u:067.017c": "ātmanas tu kriyopāyo nānyatrendriyanigrahāt",
    "GE07mbh_05_u:067.018a": "indriyāṇām udīrṇānāṃ kāmatyāgo 'pramādataḥ",
    "GE07mbh_05_u:067.018c": "apramādo 'vihiṃsā ca jñānayonir asaṃśayam",
    "GE07mbh_05_u:067.019a": "indriyāṇāṃ yame yatto bhava rājann atandritaḥ",
    "GE07mbh_05_u:067.019c": "buddhiś ca mā te cyavatu niyacchaitāṃ yatas tataḥ",
    "GE07mbh_05_u:067.020a": "etaj jñānaṃ vidur viprā dhruvam indriyadhāraṇam",
    "GE07mbh_05_u:067.020c": "etaj jñānaṃ ca panthāś ca yena yānti manīṣiṇaḥ",
    "GE07mbh_05_u:067.021a": "aprāpyaḥ keśavo rājann indriyair ajitair nṛbhiḥ",
    "GE07mbh_05_u:067.021c": "āgamādhigato yogād vaśī tattve prasīdati",
    "GE07mbh_05_u:068.001": "dhṛtarāṣṭra uvāca",
    "GE07mbh_05_u:068.001a": "bhūyo me puṇḍarīkākṣaṃ saṃjayācakṣva pṛcchate",
    "GE07mbh_05_u:068.001c": "nāmakarmārthavit tāta prāpnuyāṃ puruṣottamam",
    "GE07mbh_05_u:068.002": "saṃjaya uvāca",
    "GE07mbh_05_u:068.002a": "śrutaṃ me tasya devasya nāmanirvacanaṃ śubham",
    "GE07mbh_05_u:068.002c": "yāvat tatrābhijāne 'ham aprameyo hi keśavaḥ",
    "GE07mbh_05_u:068.003a": "vasanāt sarvabhūtānāṃ vasutvād devayonitaḥ",
    "GE07mbh_05_u:068.003c": "vāsudevas tato vedyo vṛṣatvād vṛṣṇir ucyate",
    "GE07mbh_05_u:068.004a": "maunād dhyānāc ca yogāc ca viddhi bhārata mādhavam",
    "GE07mbh_05_u:068.004c": "sarvatattvalayāc caiva madhuhā madhusūdanaḥ",
    "GE07mbh_05_u:068.005a": "kṛṣir bhūvācakaḥ śabdo ṇaś ca nirvṛtivācakaḥ",
    "GE07mbh_05_u:068.005c": "kṛṣṇas tadbhāvayogāc ca kṛṣṇo bhavati śāśvataḥ",
    "GE07mbh_05_u:068.006a": "puṇḍarīkaṃ paraṃ dhāma nityam akṣayam akṣaram",
    "GE07mbh_05_u:068.006c": "tadbhāvāt puṇḍarīkākṣo dasyutrāsāj janārdanaḥ",
    "GE07mbh_05_u:068.007a": "yataḥ sattvaṃ na cyavate yac ca sattvān na hīyate",
    "GE07mbh_05_u:068.007c": "sattvataḥ sātvatas tasmād ārṣabhād vṛṣabhekṣaṇaḥ",
    "GE07mbh_05_u:068.008a": "na jāyate janitryāṃ yad ajas tasmād anīkajit",
    "GE07mbh_05_u:068.008c": "devānāṃ svaprakāśatvād damād dāmodaraṃ viduḥ",
    "GE07mbh_05_u:068.009a": "harṣāt saukhyāt sukhaiśvaryād dhṛṣīkeśatvam aśnute",
    "GE07mbh_05_u:068.009c": "bāhubhyāṃ rodasī bibhran mahābāhur iti smṛtaḥ",
    "GE07mbh_05_u:068.010a": "adho na kṣīyate jātu yasmāt tasmād adhokṣajaḥ",
    "GE07mbh_05_u:068.010c": "narāṇām ayanāc cāpi tena nārāyaṇaḥ smṛtaḥ",
    "GE07mbh_05_u:068.010d-0363_01": "purāṇasadanāc caiva purātana iti smṛtaḥ",
    "GE07mbh_05_u:068.010e": "pūraṇāt sadanāc caiva tato 'sau puruṣottamaḥ",
    "GE07mbh_05_u:068.011a": "asataś ca sataś caiva sarvasya prabhavāpyayāt",
    "GE07mbh_05_u:068.011b-0364_01": "uddhoṣayed dharer nāma kākavat tattvacintane",
    "GE07mbh_05_u:068.011b-0364_02": "caraṇāyudhavad dhyāne bakavat sarvataḥ sthitiḥ",
    "GE07mbh_05_u:068.011c": "sarvasya ca sadā jñānāt sarvam enaṃ pracakṣate",
    "GE07mbh_05_u:068.012a": "satye pratiṣṭhitaḥ kṛṣṇaḥ satyam atra pratiṣṭhitam",
    "GE07mbh_05_u:068.012c": "satyāt satyaṃ ca govindas tasmāt satyo 'pi nāmataḥ",
    "GE07mbh_05_u:068.013a": "viṣṇur vikramaṇād eva jayanāj jiṣṇur ucyate",
    "GE07mbh_05_u:068.013c": "śāśvatatvād anantaś ca govindo vedanād gavām",
    "GE07mbh_05_u:068.014a": "atattvaṃ kurute tattvaṃ tena mohayate prajāḥ",
    "GE07mbh_05_u:068.014c": "evaṃvidho dharmanityo bhagavān munibhiḥ saha",
    "GE07mbh_05_u:068.014e": "āgantā hi mahābāhur ānṛśaṃsyārtham acyutaḥ",
    "GE07mbh_05_u:069.001": "dhṛtarāṣṭra uvāca",
    "GE07mbh_05_u:069.001a": "cakṣuṣmatāṃ vai spṛhayāmi saṃjaya; drakṣyanti ye vāsudevaṃ samīpe",
    "GE07mbh_05_u:069.001c": "vibhrājamānaṃ vapuṣā pareṇa; prakāśayantaṃ pradiśo diśaś ca saṃjayaḥ",
    "GE07mbh_05_u:069.001d-0365_01": "vaktā vācaṃ rājamadhye sabhāyāṃ",
    "GE07mbh_05_u:069.001d-0365_02": "vṛṣṇiśreṣṭho munibhir bhrājamānaḥ",
    "GE07mbh_05_u:069.002a": "īrayantaṃ bhāratīṃ bhāratānām; abhyarcanīyāṃ śaṃkarīṃ sṛñjayānām",
    "GE07mbh_05_u:069.002c": "bubhūṣadbhir grahaṇīyām anindyāṃ; parāsūnām agrahaṇīyarūpām",
    "GE07mbh_05_u:069.003a": "samudyantaṃ sātvatam ekavīraṃ; praṇetāram ṛṣabhaṃ yādavānām",
    "GE07mbh_05_u:069.003c": "nihantāraṃ kṣobhaṇaṃ śātravāṇāṃ; muṣṇantaṃ ca dviṣatāṃ vai yaśāṃsi",
    "GE07mbh_05_u:069.004a": "draṣṭāro hi kuravas taṃ sametā; mahātmānaṃ śatruhaṇaṃ vareṇyam",
    "GE07mbh_05_u:069.004c": "bruvantaṃ vācam anṛśaṃsarūpāṃ; vṛṣṇiśreṣṭhaṃ mohayantaṃ madīyān",
    "GE07mbh_05_u:069.005a": "ṛṣiṃ sanātanatamaṃ vipaścitaṃ; vācaḥ samudraṃ kalaśaṃ yatīnām",
    "GE07mbh_05_u:069.005c": "ariṣṭanemiṃ garuḍaṃ suparṇaṃ; patiṃ prajānāṃ bhuvanasya dhāma",
    "GE07mbh_05_u:069.006a": "sahasraśīrṣaṃ puruṣaṃ purāṇam; anādimadhyāntam anantakīrtim",
    "GE07mbh_05_u:069.006c": "śukrasya dhātāram ajaṃ janitraṃ; paraṃ parebhyaḥ śaraṇaṃ prapadye",
    "GE07mbh_05_u:069.007a": "trailokyanirmāṇakaraṃ janitraṃ; devāsurāṇām atha nāgarakṣasām",
    "GE07mbh_05_u:069.007c": "narādhipānāṃ viduṣāṃ pradhānam; indrānujaṃ taṃ śaraṇaṃ prapadye vaiśaṃpāyana uvāca",
    "GE07mbh_05_u:070.001-0366_00": "janamejaya uvāca",
    "GE07mbh_05_u:070.001-0366_01": "prayāte saṃjaye sādhau pāṇḍavān prati vai tadā",
    "GE07mbh_05_u:070.001-0366_02": "kiṃ cakruḥ pāṇḍavās tatra mama pūrvapitāmahāḥ",
    "GE07mbh_05_u:070.001-0366_03": "etat sarvaṃ dvijaśreṣṭha śrotum icchāmi śaṃsa me",
    "GE07mbh_05_u:070.001a": "saṃjaye pratiyāte tu dharmarājo yudhiṣṭhiraḥ",
    "GE07mbh_05_u:070.001b-0367_01": "arjunaṃ bhīmasenaṃ ca mādrīputrau ca bhrātarau",
    "GE07mbh_05_u:070.001b-0367_02": "virāṭadrupadau caiva kekayānāṃ mahāratham",
    "GE07mbh_05_u:070.001b-0367_03": "abravīd upasaṃgamya śaṅkhacakragadādharam",
    "GE07mbh_05_u:070.001b-0367_04": "abhiyācāmahe gatvā prayātuṃ kurusaṃsadam",
    "GE07mbh_05_u:070.001b-0367_05": "yathā bhīṣmeṇa droṇena bāhlīkena ca dhīmatā",
    "GE07mbh_05_u:070.001b-0367_06": "anyaiś ca kurubhiḥ sārdhaṃ na yudhyemahi saṃyuge",
    "GE07mbh_05_u:070.001b-0367_07": "eṣa naḥ prathamaḥ kalpa etan naḥ śreya uttamam",
    "GE07mbh_05_u:070.001b-0367_08": "evam uktvā sumanasas te 'bhijagmur janārdanam",
    "GE07mbh_05_u:070.001b-0367_09": "pāṇḍavaiḥ saha rājāno marutvantam ivāmarāḥ",
    "GE07mbh_05_u:070.001b-0367_10": "tathā ca duḥsahāḥ sarve sadasyaiś ca nararṣabhāḥ",
    "GE07mbh_05_u:070.001b-0368_01": "janārdanaṃ samāsādya kuntīputro yudhiṣṭhiraḥ",
    "GE07mbh_05_u:070.001b-0369_01": "tato yudhiṣṭhiro rājann upagamya nararṣabham",
    "GE07mbh_05_u:070.001c": "abhyabhāṣata dāśārham ṛṣabhaṃ sarvasātvatām",
    "GE07mbh_05_u:070.002a": "ayaṃ sa kālaḥ saṃprāpto mitrāṇāṃ me janārdana",
    "GE07mbh_05_u:070.002c": "na ca tvad anyaṃ paśyāmi yo na āpatsu tārayet",
    "GE07mbh_05_u:070.003a": "tvāṃ hi mādhava saṃśritya nirbhayā mohadarpitam",
    "GE07mbh_05_u:070.003c": "dhārtarāṣṭraṃ sahāmātyaṃ svam aṃśam anuyuñjmahe",
    "GE07mbh_05_u:070.004a": "yathā hi sarvāsv āpatsu pāsi vṛṣṇīn ariṃdama",
    "GE07mbh_05_u:070.004c": "tathā te pāṇḍavā rakṣyāḥ pāhy asmān mahato bhayāt",
    "GE07mbh_05_u:070.005": "bhagavān uvāca",
    "GE07mbh_05_u:070.005a": "ayam asmi mahābāho brūhi yat te vivakṣitam",
    "GE07mbh_05_u:070.005c": "kariṣyāmi hi tat sarvaṃ yat tvaṃ vakṣyasi bhārata yudhiṣṭhira uvāca",
    "GE07mbh_05_u:070.006-0370_01": "mṛdupūrvaṃ sāmamiśraṃ sāntvam ugraṃ ca mādhava",
    "GE07mbh_05_u:070.006-0370_02": "na tu tan nyāyam āsthāya garhitāś ca tato vayam",
    "GE07mbh_05_u:070.006a": "śrutaṃ te dhṛtarāṣṭrasya saputrasya cikīrṣitam",
    "GE07mbh_05_u:070.006c": "etad dhi sakalaṃ kṛṣṇa saṃjayo māṃ yad abravīt",
    "GE07mbh_05_u:070.007a": "tan mataṃ dhṛtarāṣṭrasya so 'syātmā vivṛtāntaraḥ",
    "GE07mbh_05_u:070.007c": "yathoktaṃ dūta ācaṣṭe vadhyaḥ syād anyathā bruvan",
    "GE07mbh_05_u:070.008a": "apradānena rājyasya śāntim asmāsu mārgati",
    "GE07mbh_05_u:070.008c": "lubdhaḥ pāpena manasā carann asamam ātmanaḥ",
    "GE07mbh_05_u:070.009a": "yat tad dvādaśa varṣāṇi vane nirvyuṣitā vayam",
    "GE07mbh_05_u:070.009c": "chadmanā śaradaṃ caikāṃ dhṛtarāṣṭrasya śāsanāt",
    "GE07mbh_05_u:070.010a": "sthātā naḥ samaye tasmin dhṛtarāṣṭra iti prabho",
    "GE07mbh_05_u:070.010c": "nāhāsma samayaṃ kṛṣṇa tad dhi no brāhmaṇā viduḥ",
    "GE07mbh_05_u:070.011a": "vṛddho rājā dhṛtarāṣṭraḥ svadharmaṃ nānupaśyati",
    "GE07mbh_05_u:070.011c": "paśyan vā putragṛddhitvān mandasyānveti śāsanam",
    "GE07mbh_05_u:070.012a": "suyodhanamate tiṣṭhan rājāsmāsu janārdana",
    "GE07mbh_05_u:070.012c": "mithyā carati lubdhaḥ saṃś caran priyam ivātmanaḥ",
    "GE07mbh_05_u:070.013a": "ito duḥkhataraṃ kiṃ nu yatrāhaṃ mātaraṃ tataḥ",
    "GE07mbh_05_u:070.013c": "saṃvidhātuṃ na śaknomi mitrāṇāṃ vā janārdana",
    "GE07mbh_05_u:070.014a": "kāśibhiś cedipāñcālair matsyaiś ca madhusūdana",
    "GE07mbh_05_u:070.014c": "bhavatā caiva nāthena pañca grāmā vṛtā mayā",
    "GE07mbh_05_u:070.015a": "kuśasthalaṃ vṛkasthalam āsandī vāraṇāvatam",
    "GE07mbh_05_u:070.015c": "avasānaṃ ca govinda kiṃ cid evātra pañcamam",
    "GE07mbh_05_u:070.016a": "pañca nas tāta dīyantāṃ grāmā vā nagarāṇi vā",
    "GE07mbh_05_u:070.016c": "vasema sahitā yeṣu mā ca no bharatā naśan",
    "GE07mbh_05_u:070.017a": "na ca tān api duṣṭātmā dhārtarāṣṭro 'numanyate",
    "GE07mbh_05_u:070.017c": "svāmyam ātmani matvāsāv ato duḥkhataraṃ nu kim",
    "GE07mbh_05_u:070.018a": "kule jātasya vṛddhasya paravitteṣu gṛdhyataḥ",
    "GE07mbh_05_u:070.018c": "lobhaḥ prajñānam āhanti prajñā hanti hatā hriyam",
    "GE07mbh_05_u:070.019a": "hrīr hatā bādhate dharmaṃ dharmo hanti hataḥ śriyam",
    "GE07mbh_05_u:070.019c": "śrīr hatā puruṣaṃ hanti puruṣasyāsvatā vadhaḥ",
    "GE07mbh_05_u:070.020a": "asvato hi nivartante jñātayaḥ suhṛdartvijaḥ",
    "GE07mbh_05_u:070.020c": "apuṣpād aphalād vṛkṣād yathā tāta patatriṇaḥ",
    "GE07mbh_05_u:070.021a": "etac ca maraṇaṃ tāta yad asmāt patitād iva",
    "GE07mbh_05_u:070.021c": "jñātayo vinivartante pretasattvād ivāsavaḥ",
    "GE07mbh_05_u:070.022a": "nātaḥ pāpīyasīṃ kāṃ cid avasthāṃ śambaro 'bravīt",
    "GE07mbh_05_u:070.022c": "yatra naivādya na prātar bhojanaṃ pratidṛśyate",
    "GE07mbh_05_u:070.023a": "dhanam āhuḥ paraṃ dharmaṃ dhane sarvaṃ pratiṣṭhitam",
    "GE07mbh_05_u:070.023c": "jīvanti dhanino loke mṛtā ye tv adhanā narāḥ",
    "GE07mbh_05_u:070.024a": "ye dhanād apakarṣanti naraṃ svabalam āśritāḥ",
    "GE07mbh_05_u:070.024c": "te dharmam arthaṃ kāmaṃ ca pramathnanti naraṃ ca tam",
    "GE07mbh_05_u:070.025a": "etām avasthāṃ prāpyaike maraṇaṃ vavrire janāḥ",
    "GE07mbh_05_u:070.025c": "grāmāyaike vanāyaike nāśāyaike pravavrajuḥ",
    "GE07mbh_05_u:070.026a": "unmādam eke puṣyanti yānty anye dviṣatāṃ vaśam",
    "GE07mbh_05_u:070.026c": "dāsyam eke nigacchanti pareṣām arthahetunā",
    "GE07mbh_05_u:070.027a": "āpad evāsya maraṇāt puruṣasya garīyasī",
    "GE07mbh_05_u:070.027c": "śriyo vināśas tad dhy asya nimittaṃ dharmakāmayoḥ",
    "GE07mbh_05_u:070.028a": "yad asya dharmyaṃ maraṇaṃ śāśvataṃ lokavartma tat",
    "GE07mbh_05_u:070.028c": "samantāt sarvabhūtānāṃ na tad atyeti kaś cana",
    "GE07mbh_05_u:070.029a": "na tathā bādhyate kṛṣṇa prakṛtyā nirdhano janaḥ",
    "GE07mbh_05_u:070.029c": "yathā bhadrāṃ śriyaṃ prāpya tayā hīnaḥ sukhaidhitaḥ",
    "GE07mbh_05_u:070.030a": "sa tadātmāparādhena saṃprāpto vyasanaṃ mahat",
    "GE07mbh_05_u:070.030c": "sendrān garhayate devān nātmānaṃ ca kathaṃ cana",
    "GE07mbh_05_u:070.031a": "na cāsmin sarvaśāstrāṇi prataranti nigarhaṇām",
    "GE07mbh_05_u:070.031c": "so 'bhikrudhyati bhṛtyānāṃ suhṛdaś cābhyasūyati",
    "GE07mbh_05_u:070.032a": "taṃ tadā manyur evaiti sa bhūyaḥ saṃpramuhyati",
    "GE07mbh_05_u:070.032c": "sa mohavaśam āpannaḥ krūraṃ karma niṣevate",
    "GE07mbh_05_u:070.033a": "pāpakarmātyayāyaiva saṃkaraṃ tena puṣyati",
    "GE07mbh_05_u:070.033c": "saṃkaro narakāyaiva sā kāṣṭhā pāpakarmaṇām",
    "GE07mbh_05_u:070.034a": "na cet prabudhyate kṛṣṇa narakāyaiva gacchati",
    "GE07mbh_05_u:070.034c": "tasya prabodhaḥ prajñaiva prajñācakṣur na riṣyati",
    "GE07mbh_05_u:070.035a": "prajñālābhe hi puruṣaḥ śāstrāṇy evānvavekṣate",
    "GE07mbh_05_u:070.035c": "śāstranityaḥ punar dharmaṃ tasya hrīr aṅgam uttamam",
    "GE07mbh_05_u:070.036a": "hrīmān hi pāpaṃ pradveṣṭi tasya śrīr abhivardhate",
    "GE07mbh_05_u:070.036c": "śrīmān sa yāvad bhavati tāvad bhavati pūruṣaḥ",
    "GE07mbh_05_u:070.037a": "dharmanityaḥ praśāntātmā kāryayogavahaḥ sadā",
    "GE07mbh_05_u:070.037c": "nādharme kurute buddhiṃ na ca pāpeṣu vartate",
    "GE07mbh_05_u:070.038a": "ahrīko vā vimūḍho vā naiva strī na punaḥ pumān",
    "GE07mbh_05_u:070.038c": "nāsyādhikāro dharme 'sti yathā śūdras tathaiva saḥ",
    "GE07mbh_05_u:070.039a": "hrīmān avati devāṃś ca pitṝn ātmānam eva ca",
    "GE07mbh_05_u:070.039c": "tenāmṛtatvaṃ vrajati sā kāṣṭhā puṇyakarmaṇām",
    "GE07mbh_05_u:070.040a": "tad idaṃ mayi te dṛṣṭaṃ pratyakṣaṃ madhusūdana",
    "GE07mbh_05_u:070.040c": "yathā rājyāt paribhraṣṭo vasāmi vasatīr imāḥ",
    "GE07mbh_05_u:070.041a": "te vayaṃ na śriyaṃ hātum alaṃ nyāyena kena cit",
    "GE07mbh_05_u:070.041c": "atra no yatamānānāṃ vadhaś ced api sādhu tat",
    "GE07mbh_05_u:070.042a": "tatra naḥ prathamaḥ kalpo yad vayaṃ te ca mādhava",
    "GE07mbh_05_u:070.042c": "praśāntāḥ samabhūtāś ca śriyaṃ tān aśnuvīmahi",
    "GE07mbh_05_u:070.043a": "tatraiṣā paramā kāṣṭhā raudrakarmakṣayodayā",
    "GE07mbh_05_u:070.043c": "yad vayaṃ kauravān hatvā tāni rāṣṭrāṇy aśīmahi",
    "GE07mbh_05_u:070.044a": "ye punaḥ syur asaṃbaddhā anāryāḥ kṛṣṇa śatravaḥ",
    "GE07mbh_05_u:070.044c": "teṣām apy avadhaḥ kāryaḥ kiṃ punar ye syur īdṛśāḥ",
    "GE07mbh_05_u:070.045a": "jñātayaś ca hi bhūyiṣṭhāḥ sahāyā guravaś ca naḥ",
    "GE07mbh_05_u:070.045c": "teṣāṃ vadho 'tipāpīyān kiṃ nu yuddhe 'sti śobhanam",
    "GE07mbh_05_u:070.046a": "pāpaḥ kṣatriyadharmo 'yaṃ vayaṃ ca kṣatrabāndhavāḥ",
    "GE07mbh_05_u:070.046c": "sa naḥ svadharmo 'dharmo vā vṛttir anyā vigarhitā",
    "GE07mbh_05_u:070.047a": "śūdraḥ karoti śuśrūṣāṃ vaiśyā vipaṇijīvinaḥ",
    "GE07mbh_05_u:070.047c": "vayaṃ vadhena jīvāmaḥ kapālaṃ brāhmaṇair vṛtam",
    "GE07mbh_05_u:070.048a": "kṣatriyaḥ kṣatriyaṃ hanti matsyo matsyena jīvati",
    "GE07mbh_05_u:070.048c": "śvā śvānaṃ hanti dāśārha paśya dharmo yathāgataḥ",
    "GE07mbh_05_u:070.049a": "yuddhe kṛṣṇa kalir nityaṃ prāṇāḥ sīdanti saṃyuge",
    "GE07mbh_05_u:070.049c": "balaṃ tu nītimātrāya haṭhe jayaparājayau",
    "GE07mbh_05_u:070.050a": "nātmacchandena bhūtānāṃ jīvitaṃ maraṇaṃ tathā",
    "GE07mbh_05_u:070.050c": "nāpy akāle sukhaṃ prāpyaṃ duḥkhaṃ vāpi yadūttama",
    "GE07mbh_05_u:070.051a": "eko hy api bahūn hanti ghnanty ekaṃ bahavo 'py uta",
    "GE07mbh_05_u:070.051c": "śūraṃ kāpuruṣo hanti ayaśasvī yaśasvinam",
    "GE07mbh_05_u:070.052a": "jayaś caivobhayor dṛṣṭa ubhayoś ca parājayaḥ",
    "GE07mbh_05_u:070.052c": "tathaivāpacayo dṛṣṭo vyapayāne kṣayavyayau",
    "GE07mbh_05_u:070.053a": "sarvathā vṛjinaṃ yuddhaṃ ko ghnan na pratihanyate",
    "GE07mbh_05_u:070.053c": "hatasya ca hṛṣīkeśa samau jayaparājayau",
    "GE07mbh_05_u:070.054a": "parājayaś ca maraṇān manye naiva viśiṣyate",
    "GE07mbh_05_u:070.054c": "yasya syād vijayaḥ kṛṣṇa tasyāpy apacayo dhruvam",
    "GE07mbh_05_u:070.055a": "antato dayitaṃ ghnanti ke cid apy apare janāḥ",
    "GE07mbh_05_u:070.055c": "tasyāṅga balahīnasya putrān bhrātṝn apaśyataḥ",
    "GE07mbh_05_u:070.055e": "nirvedo jīvite kṛṣṇa sarvataś copajāyate",
    "GE07mbh_05_u:070.056a": "ye hy eva vīrā hrīmanta āryāḥ karuṇavedinaḥ",
    "GE07mbh_05_u:070.056c": "ta eva yuddhe hanyante yavīyān mucyate janaḥ",
    "GE07mbh_05_u:070.057a": "hatvāpy anuśayo nityaṃ parān api janārdana",
    "GE07mbh_05_u:070.057c": "anubandhaś ca pāpo 'tra śeṣaś cāpy avaśiṣyate",
    "GE07mbh_05_u:070.058a": "śeṣo hi balam āsādya na śeṣam avaśeṣayet",
    "GE07mbh_05_u:070.058c": "sarvocchede ca yatate vairasyāntavidhitsayā",
    "GE07mbh_05_u:070.059a": "jayo vairaṃ prasṛjati duḥkham āste parājitaḥ",
    "GE07mbh_05_u:070.059c": "sukhaṃ praśāntaḥ svapiti hitvā jayaparājayau",
    "GE07mbh_05_u:070.060a": "jātavairaś ca puruṣo duḥkhaṃ svapiti nityadā",
    "GE07mbh_05_u:070.060c": "anirvṛtena manasā sasarpa iva veśmani",
    "GE07mbh_05_u:070.061a": "utsādayati yaḥ sarvaṃ yaśasā sa viyujyate",
    "GE07mbh_05_u:070.061c": "akīrtiṃ sarvabhūteṣu śāśvatīṃ sa niyacchati",
    "GE07mbh_05_u:070.062a": "na hi vairāṇi śāmyanti dīrghakālakṛtāny api",
    "GE07mbh_05_u:070.062c": "ākhyātāraś ca vidyante pumāṃś cotpadyate kule",
    "GE07mbh_05_u:070.063a": "na cāpi vairaṃ vaireṇa keśava vyupaśāmyati",
    "GE07mbh_05_u:070.063c": "haviṣāgnir yathā kṛṣṇa bhūya evābhivardhate",
    "GE07mbh_05_u:070.064a": "ato 'nyathā nāsti śāntir nityam antaram antataḥ",
    "GE07mbh_05_u:070.064c": "antaraṃ lipsamānānām ayaṃ doṣo nirantaraḥ",
    "GE07mbh_05_u:070.065a": "pauruṣeyo hi balavān ādhir hṛdayabādhanaḥ",
    "GE07mbh_05_u:070.065c": "tasya tyāgena vā śāntir nivṛttyā manaso 'pi vā",
    "GE07mbh_05_u:070.066a": "atha vā mūlaghātena dviṣatāṃ madhusūdana",
    "GE07mbh_05_u:070.066c": "phalanirvṛttir iddhā syāt tan nṛśaṃsataraṃ bhavet",
    "GE07mbh_05_u:070.067a": "yā tu tyāgena śāntiḥ syāt tad ṛte vadha eva saḥ",
    "GE07mbh_05_u:070.067c": "saṃśayāc ca samucchedād dviṣatām ātmanas tathā",
    "GE07mbh_05_u:070.068a": "na ca tyaktuṃ tad icchāmo na cecchāmaḥ kulakṣayam",
    "GE07mbh_05_u:070.068c": "atra yā praṇipātena śāntiḥ saiva garīyasī",
    "GE07mbh_05_u:070.069a": "sarvathā yatamānānām ayuddham abhikāṅkṣatām",
    "GE07mbh_05_u:070.069c": "sāntve pratihate yuddhaṃ prasiddham aparākramam",
    "GE07mbh_05_u:070.070a": "pratighātena sāntvasya dāruṇaṃ saṃpravartate",
    "GE07mbh_05_u:070.070c": "tac chunām iva gopāde paṇḍitair upalakṣitam",
    "GE07mbh_05_u:070.071a": "lāṅgūlacālanaṃ kṣveḍaḥ pratirāvo vivartanam",
    "GE07mbh_05_u:070.071c": "dantadarśanam ārāvas tato yuddhaṃ pravartate",
    "GE07mbh_05_u:070.072a": "tatra yo balavān kṛṣṇa jitvā so 'tti tad āmiṣam",
    "GE07mbh_05_u:070.072c": "evam eva manuṣyeṣu viśeṣo nāsti kaś cana",
    "GE07mbh_05_u:070.073a": "sarvathā tv etad ucitaṃ durbaleṣu balīyasām",
    "GE07mbh_05_u:070.073c": "anādaro virodhaś ca praṇipātī hi durbalaḥ",
    "GE07mbh_05_u:070.074a": "pitā rājā ca vṛddhaś ca sarvathā mānam arhati",
    "GE07mbh_05_u:070.074c": "tasmān mānyaś ca pūjyaś ca dhṛtarāṣṭro janārdana",
    "GE07mbh_05_u:070.075a": "putrasnehas tu balavān dhṛtarāṣṭrasya mādhava",
    "GE07mbh_05_u:070.075c": "sa putravaśam āpannaḥ praṇipātaṃ prahāsyati",
    "GE07mbh_05_u:070.076a": "tatra kiṃ manyase kṛṣṇa prāptakālam anantaram",
    "GE07mbh_05_u:070.076c": "katham arthāc ca dharmāc ca na hīyemahi mādhava",
    "GE07mbh_05_u:070.077a": "īdṛśe hy arthakṛcchre 'smin kam anyaṃ madhusūdana",
    "GE07mbh_05_u:070.077c": "upasaṃpraṣṭum arhāmi tvām ṛte puruṣottama",
    "GE07mbh_05_u:070.078a": "priyaś ca priyakāmaś ca gatijñaḥ sarvakarmaṇām",
    "GE07mbh_05_u:070.078c": "ko hi kṛṣṇāsti nas tvādṛk sarvaniścayavit suhṛt",
    "GE07mbh_05_u:070.079": "vaiśaṃpāyana uvāca",
    "GE07mbh_05_u:070.079a": "evam uktaḥ pratyuvāca dharmarājaṃ janārdanaḥ",
    "GE07mbh_05_u:070.079c": "ubhayor eva vām arthe yāsyāmi kurusaṃsadam",
    "GE07mbh_05_u:070.080a": "śamaṃ tatra labheyaṃ ced yuṣmadartham ahāpayan",
    "GE07mbh_05_u:070.080c": "puṇyaṃ me sumahad rājaṃś caritaṃ syān mahāphalam",
    "GE07mbh_05_u:070.081a": "mocayeyaṃ mṛtyupāśāt saṃrabdhān kurusṛñjayān",
    "GE07mbh_05_u:070.081c": "pāṇḍavān dhārtarāṣṭrāṃś ca sarvāṃ ca pṛthivīm imām",
    "GE07mbh_05_u:070.081d-0371_01": "evam uktaḥ pratyuvāca dharmarājo janārdanam",
    "GE07mbh_05_u:070.081d-0371_02": "bhrātṝṇāṃ samavetānāṃ sa kāle puruṣottamam",
    "GE07mbh_05_u:070.082": "yudhiṣṭhira uvāca",
    "GE07mbh_05_u:070.082a": "na mamaitan mataṃ kṛṣṇa yat tvaṃ yāyāḥ kurūn prati",
    "GE07mbh_05_u:070.082c": "suyodhanaḥ sūktam api na kariṣyati te vacaḥ",
    "GE07mbh_05_u:070.082d-0372_01": "suyodhanaś ca duṣṭātmā karṇaś ca sahasaubalaḥ",
    "GE07mbh_05_u:070.083a": "sametaṃ pārthivaṃ kṣatraṃ suyodhanavaśānugam",
    "GE07mbh_05_u:070.083c": "teṣāṃ madhyāvataraṇaṃ tava kṛṣṇa na rocaye",
    "GE07mbh_05_u:070.084a": "na hi naḥ prīṇayed dravyaṃ na devatvaṃ kutaḥ sukham",
    "GE07mbh_05_u:070.084c": "na ca sarvāmaraiśvaryaṃ tava rodhena mādhava",
    "GE07mbh_05_u:070.085": "bhagavān uvāca",
    "GE07mbh_05_u:070.085a": "jānāmy etāṃ mahārāja dhārtarāṣṭrasya pāpatām",
    "GE07mbh_05_u:070.085c": "avācyās tu bhaviṣyāmaḥ sarvaloke mahīkṣitām",
    "GE07mbh_05_u:070.086a": "na cāpi mama paryāptāḥ sahitāḥ sarvapārthivāḥ",
    "GE07mbh_05_u:070.086c": "kruddhasya pramukhe sthātuṃ siṃhasyevetare mṛgāḥ",
    "GE07mbh_05_u:070.087a": "atha cet te pravarteran mayi kiṃ cid asāṃpratam",
    "GE07mbh_05_u:070.087c": "nirdaheyaṃ kurūn sarvān iti me dhīyate matiḥ",
    "GE07mbh_05_u:070.088a": "na jātu gamanaṃ tatra bhavet pārtha nirarthakam",
    "GE07mbh_05_u:070.088c": "arthaprāptiḥ kadā cit syād antato vāpy avācyatā",
    "GE07mbh_05_u:070.089": "yudhiṣṭhira uvāca",
    "GE07mbh_05_u:070.089a": "yat tubhyaṃ rocate kṛṣṇa svasti prāpnuhi kauravān",
    "GE07mbh_05_u:070.089c": "kṛtārthaṃ svastimantaṃ tvāṃ drakṣyāmi punarāgatam",
    "GE07mbh_05_u:070.090a": "viṣvaksena kurūn gatvā bhāratāñ śamayeḥ prabho",
    "GE07mbh_05_u:070.090c": "yathā sarve sumanasaḥ saha syāmaḥ sucetasaḥ",
    "GE07mbh_05_u:070.091a": "bhrātā cāsi sakhā cāsi bībhatsor mama ca priyaḥ",
    "GE07mbh_05_u:070.091c": "sauhṛdenāviśaṅkyo 'si svasti prāpnuhi bhūtaye",
    "GE07mbh_05_u:070.092a": "asmān vettha parān vettha vetthārthaṃ vettha bhāṣitam",
    "GE07mbh_05_u:070.092c": "yad yad asmaddhitaṃ kṛṣṇa tat tad vācyaḥ suyodhanaḥ",
    "GE07mbh_05_u:070.093a": "yad yad dharmeṇa saṃyuktam upapadyed dhitaṃ vacaḥ",
    "GE07mbh_05_u:070.093c": "tat tat keśava bhāṣethāḥ sāntvaṃ vā yadi vetarat",
    "GE07mbh_05_u:071.001": "bhagavān uvāca",
    "GE07mbh_05_u:071.001a": "saṃjayasya śrutaṃ vākyaṃ bhavataś ca śrutaṃ mayā",
    "GE07mbh_05_u:071.001c": "sarvaṃ jānāmy abhiprāyaṃ teṣāṃ ca bhavataś ca yaḥ",
    "GE07mbh_05_u:071.002a": "tava dharmāśritā buddhis teṣāṃ vairāśritā matiḥ",
    "GE07mbh_05_u:071.002c": "yad ayuddhena labhyeta tat te bahumataṃ bhavet",
    "GE07mbh_05_u:071.003a": "na ca tan naiṣṭhikaṃ karma kṣatriyasya viśāṃ pate",
    "GE07mbh_05_u:071.003c": "āhur āśramiṇaḥ sarve yad bhaikṣaṃ kṣatriyaś caret",
    "GE07mbh_05_u:071.004a": "jayo vadho vā saṃgrāme dhātrā diṣṭaḥ sanātanaḥ",
    "GE07mbh_05_u:071.004c": "svadharmaḥ kṣatriyasyaiṣa kārpaṇyaṃ na praśasyate",
    "GE07mbh_05_u:071.005a": "na hi kārpaṇyam āsthāya śakyā vṛttir yudhiṣṭhira",
    "GE07mbh_05_u:071.005c": "vikramasva mahābāho jahi śatrūn ariṃdama",
    "GE07mbh_05_u:071.006a": "atigṛddhāḥ kṛtasnehā dīrghakālaṃ",
    "GE07mbh_05_u:071.006c": "kṛtamitrāḥ kṛtabalā dhārtarāṣṭrāḥ paraṃtapa",
    "GE07mbh_05_u:071.007a": "na paryāyo 'sti yat sāmyaṃ tvayi kuryur viśāṃ pate",
    "GE07mbh_05_u:071.007c": "balavattāṃ hi manyante bhīṣmadroṇakṛpādibhiḥ",
    "GE07mbh_05_u:071.008a": "yāvac ca mārdavenaitān rājann upacariṣyasi",
    "GE07mbh_05_u:071.008c": "tāvad ete hariṣyanti tava rājyam ariṃdama",
    "GE07mbh_05_u:071.009a": "nānukrośān na kārpaṇyān na ca dharmārthakāraṇāt",
    "GE07mbh_05_u:071.009c": "alaṃ kartuṃ dhārtarāṣṭrās tava kāmam ariṃdama",
    "GE07mbh_05_u:071.010a": "etad eva nimittaṃ te pāṇḍavās tu yathā tvayi",
    "GE07mbh_05_u:071.010c": "nānvatapyanta kaupīnaṃ tāvat kṛtvāpi duṣkaram",
    "GE07mbh_05_u:071.011a": "pitāmahasya droṇasya vidurasya ca dhīmataḥ",
    "GE07mbh_05_u:071.011b-0373_01": "brāhmaṇānāṃ ca sādhūnāṃ rājñaś ca nagarasya ca",
    "GE07mbh_05_u:071.011c": "paśyatāṃ kurumukhyānāṃ sarveṣām eva tattvataḥ",
    "GE07mbh_05_u:071.012a": "dānaśīlaṃ mṛduṃ dāntaṃ dharmakāmam anuvratam",
    "GE07mbh_05_u:071.012c": "yat tvām upadhinā rājan dyūtenāvañcayat tadā",
    "GE07mbh_05_u:071.012e": "na cāpatrapate pāpo nṛśaṃsas tena karmaṇā",
    "GE07mbh_05_u:071.013a": "tathāśīlasamācāre rājan mā praṇayaṃ kṛthāḥ",
    "GE07mbh_05_u:071.013c": "vadhyās te sarvalokasya kiṃ punas tava bhārata",
    "GE07mbh_05_u:071.014a": "vāgbhis tv apratirūpābhir atudat sakanīyasam",
    "GE07mbh_05_u:071.014c": "ślāghamānaḥ prahṛṣṭaḥ san bhāṣate bhrātṛbhiḥ saha",
    "GE07mbh_05_u:071.015a": "etāvat pāṇḍavānāṃ hi nāsti kiṃ cid iha svakam",
    "GE07mbh_05_u:071.015c": "nāmadheyaṃ ca gotraṃ ca tad apy eṣāṃ na śiṣyate",
    "GE07mbh_05_u:071.016a": "kālena mahatā caiṣāṃ bhaviṣyati parābhavaḥ",
    "GE07mbh_05_u:071.016c": "prakṛtiṃ te bhajiṣyanti naṣṭaprakṛtayo janāḥ",
    "GE07mbh_05_u:071.016d-0374_01": "duḥśāsanena pāpena tadā dyūte pravartite",
    "GE07mbh_05_u:071.016d-0374_02": "anāthavat tadā devī draupadī sudurātmanā",
    "GE07mbh_05_u:071.016d-0374_03": "ākṛṣya keśe rudatī sabhāyāṃ rājasaṃsadi",
    "GE07mbh_05_u:071.016d-0374_04": "bhīṣmadroṇapramukhato gaur iti vyāhṛtā muhuḥ",
    "GE07mbh_05_u:071.016d-0374_05": "bhavatā vāritāḥ sarve bhrātaro bhīmavikramāḥ",
    "GE07mbh_05_u:071.016d-0374_06": "dharmapāśanibaddhāś ca na kiṃ cit pratipedire",
    "GE07mbh_05_u:071.017a": "etāś cānyāś ca paruṣā vācaḥ sa samudīrayan",
    "GE07mbh_05_u:071.017c": "ślāghate jñātimadhye sma tvayi pravrajite vanam",
    "GE07mbh_05_u:071.018a": "ye tatrāsan samānītās te dṛṣṭvā tvām anāgasam",
    "GE07mbh_05_u:071.018c": "aśrukaṇṭhā rudantaś ca sabhāyām āsate tadā",
    "GE07mbh_05_u:071.019a": "na cainam abhyanandaṃs te rājāno brāhmaṇaiḥ saha",
    "GE07mbh_05_u:071.019c": "sarve duryodhanaṃ tatra nindanti sma sabhāsadaḥ",
    "GE07mbh_05_u:071.020a": "kulīnasya ca yā nindā vadhaś cāmitrakarśana",
    "GE07mbh_05_u:071.020c": "mahāguṇo vadho rājan na tu nindā kujīvikā",
    "GE07mbh_05_u:071.021a": "tadaiva nihato rājan yadaiva nirapatrapaḥ",
    "GE07mbh_05_u:071.021c": "ninditaś ca mahārāja pṛthivyāṃ sarvarājasu",
    "GE07mbh_05_u:071.022a": "īṣatkāryo vadhas tasya yasya cāritram īdṛśam",
    "GE07mbh_05_u:071.022c": "praskambhanapratistabdhaś chinnamūla iva drumaḥ",
    "GE07mbh_05_u:071.023a": "vadhyaḥ sarpa ivānāryaḥ sarvalokasya durmatiḥ",
    "GE07mbh_05_u:071.023c": "jahy enaṃ tvam amitraghna mā rājan vicikitsithāḥ",
    "GE07mbh_05_u:071.024a": "sarvathā tvatkṣamaṃ caitad rocate ca mamānagha",
    "GE07mbh_05_u:071.024c": "yat tvaṃ pitari bhīṣme ca praṇipātaṃ samācareḥ",
    "GE07mbh_05_u:071.025a": "ahaṃ tu sarvalokasya gatvā chetsyāmi saṃśayam",
    "GE07mbh_05_u:071.025c": "yeṣām asti dvidhābhāvo rājan duryodhanaṃ prati",
    "GE07mbh_05_u:071.026a": "madhye rājñām ahaṃ tatra prātipauruṣikān guṇān",
    "GE07mbh_05_u:071.026c": "tava saṃkīrtayiṣyāmi ye ca tasya vyatikramāḥ",
    "GE07mbh_05_u:071.027a": "bruvatas tatra me vākyaṃ dharmārthasahitaṃ hitam",
    "GE07mbh_05_u:071.027c": "niśamya pārthivāḥ sarve nānājanapadeśvarāḥ",
    "GE07mbh_05_u:071.028a": "tvayi saṃpratipatsyante dharmātmā satyavāg iti",
    "GE07mbh_05_u:071.028c": "tasmiṃś cādhigamiṣyanti yathā lobhād avartata",
    "GE07mbh_05_u:071.029a": "garhayiṣyāmi caivainaṃ paurajānapadeṣv api",
    "GE07mbh_05_u:071.029c": "vṛddhabālān upādāya cāturvarṇyasamāgame",
    "GE07mbh_05_u:071.030a": "śamaṃ ced yācamānas tvaṃ na dharmaṃ tatra lapsyase",
    "GE07mbh_05_u:071.030c": "kurūn vigarhayiṣyanti dhṛtarāṣṭraṃ ca pārthivāḥ",
    "GE07mbh_05_u:071.031a": "tasmiṃl lokaparityakte kiṃ kāryam avaśiṣyate",
    "GE07mbh_05_u:071.031c": "hate duryodhane rājan yad anyat kriyatām iti",
    "GE07mbh_05_u:071.032a": "yātvā cāhaṃ kurūn sarvān yuṣmadartham ahāpayan",
    "GE07mbh_05_u:071.032c": "yatiṣye praśamaṃ kartuṃ lakṣayiṣye ca ceṣṭitam",
    "GE07mbh_05_u:071.033a": "kauravāṇāṃ pravṛttiṃ ca gatvā yuddhādhikārikām",
    "GE07mbh_05_u:071.033c": "niśāmya vinivartiṣye jayāya tava bhārata",
    "GE07mbh_05_u:071.034a": "sarvathā yuddham evāham āśaṃsāmi paraiḥ saha",
    "GE07mbh_05_u:071.034c": "nimittāni hi sarvāṇi tathā prādurbhavanti me",
    "GE07mbh_05_u:071.035a": "mṛgāḥ śakuntāś ca vadanti ghoraṃ; hastyaśvamukhyeṣu niśāmukheṣu",
    "GE07mbh_05_u:071.035c": "ghorāṇi rūpāṇi tathaiva cāgnir; varṇān bahūn puṣyati ghorarūpān",
    "GE07mbh_05_u:071.035e": "manuṣyalokakṣapaṇo 'tha ghoro; no ced anuprāpta ihāntakaḥ syāt",
    "GE07mbh_05_u:071.036a": "śastrāṇi patraṃ kavacān rathāṃś ca; nāgān dhvajāṃś ca pratipādayitvā",
    "GE07mbh_05_u:071.036c": "yodhāś ca sarve kṛtaniśramās te; bhavantu hastyaśvaratheṣu yattāḥ",
    "GE07mbh_05_u:071.036e": "sāṃgrāmikaṃ te yad upārjanīyaṃ; sarvaṃ samagraṃ kuru tan narendra",
    "GE07mbh_05_u:071.037a": "duryodhano na hy alam adya dātuṃ; jīvaṃs tavaitan nṛpate kathaṃ cit",
    "GE07mbh_05_u:071.037c": "yat te purastād abhavat samṛddhaṃ; dyūte hṛtaṃ pāṇḍavamukhya rājyam",
    "GE07mbh_05_u:072.001": "bhīmasena uvāca",
    "GE07mbh_05_u:072.001a": "yathā yathaiva śāntiḥ syāt kurūṇāṃ madhusūdana",
    "GE07mbh_05_u:072.001c": "tathā tathaiva bhāṣethā mā sma yuddhena bhīṣayeḥ",
    "GE07mbh_05_u:072.002a": "amarṣī nityasaṃrabdhaḥ śreyodveṣī mahāmanāḥ",
    "GE07mbh_05_u:072.002c": "nograṃ duryodhano vācyaḥ sāmnaivainaṃ samācareḥ",
    "GE07mbh_05_u:072.003a": "prakṛtyā pāpasattvaś ca tulyacetāś ca dasyubhiḥ",
    "GE07mbh_05_u:072.003c": "aiśvaryamadamattaś ca kṛtavairaś ca pāṇḍavaiḥ",
    "GE07mbh_05_u:072.004a": "adīrghadarśī niṣṭhūrī kṣeptā krūraparākramaḥ",
    "GE07mbh_05_u:072.004c": "dīrghamanyur aneyaś ca pāpātmā nikṛtipriyaḥ",
    "GE07mbh_05_u:072.005a": "mriyetāpi na bhajyeta naiva jahyāt svakaṃ matam",
    "GE07mbh_05_u:072.005c": "tādṛśena śamaṃ kṛṣṇa manye paramaduṣkaram",
    "GE07mbh_05_u:072.006a": "suhṛdām apy avācīnas tyaktadharmaḥ priyānṛtaḥ",
    "GE07mbh_05_u:072.006c": "pratihanty eva suhṛdāṃ vācaś caiva manāṃsi ca",
    "GE07mbh_05_u:072.007a": "sa manyuvaśam āpannaḥ svabhāvaṃ duṣṭam āsthitaḥ",
    "GE07mbh_05_u:072.007c": "svabhāvāt pāpam anveti tṛṇais tunna ivoragaḥ",
    "GE07mbh_05_u:072.008a": "duryodhano hi yat senaḥ sarvathā viditas tava",
    "GE07mbh_05_u:072.008c": "yacchīlo yatsvabhāvaś ca yadbalo yatparākramaḥ",
    "GE07mbh_05_u:072.009a": "purā prasannāḥ kuravaḥ sahaputrās tathā vayam",
    "GE07mbh_05_u:072.009c": "indrajyeṣṭhā ivābhūma modamānāḥ sabāndhavāḥ",
    "GE07mbh_05_u:072.010a": "duryodhanasya krodhena bhāratā madhusūdana",
    "GE07mbh_05_u:072.010c": "dhakṣyante śiśirāpāye vanānīva hutāśanaiḥ",
    "GE07mbh_05_u:072.011a": "aṣṭādaśeme rājānaḥ prakhyātā madhusūdana",
    "GE07mbh_05_u:072.011c": "ye samuccicchidur jñātīn suhṛdaś ca sabāndhavān",
    "GE07mbh_05_u:072.012a": "asurāṇāṃ samṛddhānāṃ jvalatām iva tejasā",
    "GE07mbh_05_u:072.012c": "paryāyakāle dharmasya prāpte balir ajāyata",
    "GE07mbh_05_u:072.013a": "haihayānām udāvarto nīpānāṃ janamejayaḥ",
    "GE07mbh_05_u:072.013c": "bahulas tālajaṅghānāṃ kṛmīṇām uddhato vasuḥ",
    "GE07mbh_05_u:072.014a": "ajabinduḥ suvīrāṇāṃ surāṣṭrāṇāṃ kuśarddhikaḥ",
    "GE07mbh_05_u:072.014c": "arkajaś ca balīhānāṃ cīnānāṃ dhautamūlakaḥ",
    "GE07mbh_05_u:072.015a": "hayagrīvo videhānāṃ varapraś ca mahaujasām",
    "GE07mbh_05_u:072.015c": "bāhuḥ sundaravegānāṃ dīptākṣāṇāṃ purūravāḥ",
    "GE07mbh_05_u:072.016a": "sahajaś cedimatsyānāṃ pracetānāṃ bṛhadbalaḥ",
    "GE07mbh_05_u:072.016c": "dhāraṇaś cendravatsānāṃ mukuṭānāṃ vigāhanaḥ",
    "GE07mbh_05_u:072.017a": "śamaś ca nandivegānām ity ete kulapāṃsanāḥ",
    "GE07mbh_05_u:072.017c": "yugānte kṛṣṇa saṃbhūtāḥ kuleṣu puruṣādhamāḥ",
    "GE07mbh_05_u:072.018a": "apy ayaṃ naḥ kurūṇāṃ syād yugānte kālasaṃbhṛtaḥ",
    "GE07mbh_05_u:072.018c": "duryodhanaḥ kulāṅgāro jaghanyaḥ pāpapūruṣaḥ",
    "GE07mbh_05_u:072.019a": "tasmān mṛdu śanair enaṃ brūyā dharmārthasaṃhitam",
    "GE07mbh_05_u:072.019c": "kāmānubandhabahulaṃ nogram ugraparākramam",
    "GE07mbh_05_u:072.020a": "api duryodhanaṃ kṛṣṇa sarve vayam adhaścarāḥ",
    "GE07mbh_05_u:072.020c": "nīcair bhūtvānuyāsyāmo mā sma no bharatā naśan",
    "GE07mbh_05_u:072.021a": "apy udāsīnavṛttiḥ syād yathā naḥ kurubhiḥ saha",
    "GE07mbh_05_u:072.021c": "vāsudeva tathā kāryaṃ na kurūn anayaḥ spṛśet",
    "GE07mbh_05_u:072.022a": "vācyaḥ pitāmaho vṛddho ye ca kṛṣṇa sabhāsadaḥ",
    "GE07mbh_05_u:072.022c": "bhrātṝṇām astu saubhrātraṃ dhārtarāṣṭraḥ praśāmyatām",
    "GE07mbh_05_u:072.023a": "aham etad bravīmy evaṃ rājā caiva praśaṃsati",
    "GE07mbh_05_u:072.023c": "arjuno naiva yuddhārthī bhūyasī hi dayārjune",
    "GE07mbh_05_u:073.001": "vaiśaṃpāyana uvāca",
    "GE07mbh_05_u:073.001a": "etac chrutvā mahābāhuḥ keśavaḥ prahasann iva",
    "GE07mbh_05_u:073.001c": "abhūtapūrvaṃ bhīmasya mārdavopagataṃ vacaḥ",
    "GE07mbh_05_u:073.002a": "girer iva laghutvaṃ tac chītatvam iva pāvake",
    "GE07mbh_05_u:073.002c": "matvā rāmānujaḥ śauriḥ śārṅgadhanvā vṛkodaram",
    "GE07mbh_05_u:073.003a": "saṃtejayaṃs tadā vāgbhir mātariśveva pāvakam",
    "GE07mbh_05_u:073.003c": "uvāca bhīmam āsīnaṃ kṛpayābhipariplutam",
    "GE07mbh_05_u:073.004a": "tvam anyadā bhīmasena yuddham eva praśaṃsasi",
    "GE07mbh_05_u:073.004c": "vadhābhinandinaḥ krūrān dhārtarāṣṭrān mimardiṣuḥ",
    "GE07mbh_05_u:073.005a": "na ca svapiṣi jāgarṣi nyubjaḥ śeṣe paraṃtapa",
    "GE07mbh_05_u:073.005c": "ghorām aśāntāṃ ruśatīṃ sadā vācaṃ prabhāṣase",
    "GE07mbh_05_u:073.006a": "niḥśvasann agnivarṇena saṃtaptaḥ svena manyunā",
    "GE07mbh_05_u:073.006c": "apraśāntamanā bhīma sadhūma iva pāvakaḥ",
    "GE07mbh_05_u:073.007a": "ekānte niṣṭanañ śeṣe bhārārta iva durbalaḥ",
    "GE07mbh_05_u:073.007c": "api tvāṃ ke cid unmattaṃ manyante 'tadvido janāḥ",
    "GE07mbh_05_u:073.008a": "ārujya vṛkṣān nirmūlān gajaḥ paribhujann iva",
    "GE07mbh_05_u:073.008c": "nighnan padbhiḥ kṣitiṃ bhīma niṣṭanan paridhāvasi",
    "GE07mbh_05_u:073.009a": "nāsmiñ jane 'bhiramase rahaḥ kṣiyasi pāṇḍava",
    "GE07mbh_05_u:073.009c": "nānyaṃ niśi divā vāpi kadā cid abhinandasi",
    "GE07mbh_05_u:073.010a": "akasmāt smayamānaś ca rahasy āsse rudann iva",
    "GE07mbh_05_u:073.010c": "jānvor mūrdhānam ādhāya ciram āsse pramīlitaḥ",
    "GE07mbh_05_u:073.011a": "bhrukuṭiṃ ca punaḥ kurvann oṣṭhau ca vilihann iva",
    "GE07mbh_05_u:073.011c": "abhīkṣṇaṃ dṛśyase bhīma sarvaṃ tan manyukāritam",
    "GE07mbh_05_u:073.012a": "yathā purastāt savitā dṛśyate śukram uccaran",
    "GE07mbh_05_u:073.012c": "yathā ca paścān nirmukto dhruvaṃ paryeti raśmivān",
    "GE07mbh_05_u:073.013a": "tathā satyaṃ bravīmy etan nāsti tasya vyatikramaḥ",
    "GE07mbh_05_u:073.013c": "hantāhaṃ gadayābhyetya duryodhanam amarṣaṇam",
    "GE07mbh_05_u:073.014a": "iti sma madhye bhrātṝṇāṃ satyenālabhase gadām",
    "GE07mbh_05_u:073.014c": "tasya te praśame buddhir dhīyate 'dya paraṃtapa",
    "GE07mbh_05_u:073.015a": "aho yuddhapratīpāni yuddhakāla upasthite",
    "GE07mbh_05_u:073.015c": "paśyasīvāpratīpāni kiṃ tvāṃ bhīr bhīma vindati",
    "GE07mbh_05_u:073.016a": "aho pārtha nimittāni viparītāni paśyasi",
    "GE07mbh_05_u:073.016c": "svapnānte jāgarānte ca tasmāt praśamam icchasi",
    "GE07mbh_05_u:073.017a": "aho nāśaṃsase kiṃ cit puṃstvaṃ klība ivātmani",
    "GE07mbh_05_u:073.017c": "kaśmalenābhipanno 'si tena te vikṛtaṃ manaḥ",
    "GE07mbh_05_u:073.018a": "udvepate te hṛdayaṃ manas te praviṣīdati",
    "GE07mbh_05_u:073.018c": "ūrustambhagṛhīto 'si tasmāt praśamam icchasi",
    "GE07mbh_05_u:073.019a": "anityaṃ kila martyasya cittaṃ pārtha calācalam",
    "GE07mbh_05_u:073.019c": "vātavegapracalitā aṣṭhīlā śālmaler iva",
    "GE07mbh_05_u:073.020a": "tavaiṣā vikṛtā buddhir gavāṃ vāg iva mānuṣī",
    "GE07mbh_05_u:073.020c": "manāṃsi pāṇḍuputrāṇāṃ majjayaty aplavān iva",
    "GE07mbh_05_u:073.021a": "idaṃ me mahad āścaryaṃ parvatasyeva sarpaṇam",
    "GE07mbh_05_u:073.021c": "yadīdṛśaṃ prabhāṣethā bhīmasenāsamaṃ vacaḥ",
    "GE07mbh_05_u:073.022a": "sa dṛṣṭvā svāni karmāṇi kule janma ca bhārata",
    "GE07mbh_05_u:073.022c": "uttiṣṭhasva viṣādaṃ mā kṛthā vīra sthiro bhava",
    "GE07mbh_05_u:073.023a": "na caitad anurūpaṃ te yat te glānir ariṃdama",
    "GE07mbh_05_u:073.023c": "yad ojasā na labhate kṣatriyo na tad aśnute",
    "GE07mbh_05_u:074.001": "vaiśaṃpāyana uvāca",
    "GE07mbh_05_u:074.001a": "tathokto vāsudevena nityamanyur amarṣaṇaḥ",
    "GE07mbh_05_u:074.001c": "sadaśvavat samādhāvad babhāṣe tadanantaram",
    "GE07mbh_05_u:074.002a": "anyathā māṃ cikīrṣantam anyathā manyase 'cyuta",
    "GE07mbh_05_u:074.002c": "praṇītabhāvam atyantaṃ yudhi satyaparākramam",
    "GE07mbh_05_u:074.003a": "vettha dāśārha sattvaṃ me dīrghakālaṃ sahoṣitaḥ",
    "GE07mbh_05_u:074.003c": "uta vā māṃ na jānāsi plavan hrada ivālpavaḥ",
    "GE07mbh_05_u:074.003e": "tasmād apratirūpābhir vāgbhir māṃ tvaṃ samarchasi",
    "GE07mbh_05_u:074.004a": "kathaṃ hi bhīmasenaṃ māṃ jānan kaś cana mādhava",
    "GE07mbh_05_u:074.004c": "brūyād apratirūpāṇi yathā māṃ vaktum arhasi",
    "GE07mbh_05_u:074.005a": "tasmād idaṃ pravakṣyāmi vacanaṃ vṛṣṇinandana",
    "GE07mbh_05_u:074.005c": "ātmanaḥ pauruṣaṃ caiva balaṃ ca na samaṃ paraiḥ",
    "GE07mbh_05_u:074.006a": "sarvathā nāryakarmaitat praśaṃsā svayam ātmanaḥ",
    "GE07mbh_05_u:074.006c": "ativādāpaviddhas tu vakṣyāmi balam ātmanaḥ",
    "GE07mbh_05_u:074.007a": "paśyeme rodasī kṛṣṇa yayor āsann imāḥ prajāḥ",
    "GE07mbh_05_u:074.007c": "acale cāpy anante ca pratiṣṭhe sarvamātarau",
    "GE07mbh_05_u:074.008a": "yadīme sahasā kruddhe sameyātāṃ śile iva",
    "GE07mbh_05_u:074.008c": "aham ete nigṛhṇīyāṃ bāhubhyāṃ sacarācare",
    "GE07mbh_05_u:074.009a": "paśyaitad antaraṃ bāhvor mahāparighayor iva",
    "GE07mbh_05_u:074.009c": "ya etat prāpya mucyeta na taṃ paśyāmi pūruṣam",
    "GE07mbh_05_u:074.010a": "himavāṃś ca samudraś ca vajrī ca balabhit svayam",
    "GE07mbh_05_u:074.010c": "mayābhipannaṃ trāyeran balam āsthāya na trayaḥ",
    "GE07mbh_05_u:074.011a": "yudhyeyaṃ kṣatriyān sarvān pāṇḍaveṣv ātatāyinaḥ",
    "GE07mbh_05_u:074.011c": "adhaḥ pādatalenaitān adhiṣṭhāsyāmi bhūtale",
    "GE07mbh_05_u:074.012a": "na hi tvaṃ nābhijānāsi mama vikramam acyuta",
    "GE07mbh_05_u:074.012c": "yathā mayā vinirjitya rājāno vaśagāḥ kṛtāḥ",
    "GE07mbh_05_u:074.013a": "atha cen māṃ na jānāsi sūryasyevodyataḥ prabhām",
    "GE07mbh_05_u:074.013c": "vigāḍhe yudhi saṃbādhe vetsyase māṃ janārdana",
    "GE07mbh_05_u:074.014a": "kiṃ mātyavākṣīḥ paruṣair vraṇaṃ sūcyā ivānagha",
    "GE07mbh_05_u:074.014c": "yathāmati bravīmy etad viddhi mām adhikaṃ tataḥ",
    "GE07mbh_05_u:074.015a": "draṣṭāsi yudhi saṃbādhe pravṛtte vaiśase 'hani",
    "GE07mbh_05_u:074.015c": "mayā praṇunnān mātaṅgān rathinaḥ sādinas tathā",
    "GE07mbh_05_u:074.016a": "tathā narān abhikruddhaṃ nighnantaṃ kṣatriyarṣabhān",
    "GE07mbh_05_u:074.016c": "draṣṭā māṃ tvaṃ ca lokaś ca vikarṣantaṃ varān varān",
    "GE07mbh_05_u:074.017a": "na me sīdanti majjāno na mamodvepate manaḥ",
    "GE07mbh_05_u:074.017c": "sarvalokād abhikruddhān na bhayaṃ vidyate mama",
    "GE07mbh_05_u:074.018a": "kiṃ tu sauhṛdam evaitat kṛpayā madhusūdana",
    "GE07mbh_05_u:074.018c": "sarvāṃs titikṣe saṃkleśān mā sma no bharatā naśan",
    "GE07mbh_05_u:075.001": "bhagavān uvāca",
    "GE07mbh_05_u:075.001a": "bhāvaṃ jijñāsamāno 'haṃ praṇayād idam abruvam",
    "GE07mbh_05_u:075.001c": "na cākṣepān na pāṇḍityān na krodhān na vivakṣayā",
    "GE07mbh_05_u:075.002a": "vedāhaṃ tava māhātmyam uta te veda yad balam",
    "GE07mbh_05_u:075.002c": "uta te veda karmāṇi na tvāṃ paribhavāmy aham",
    "GE07mbh_05_u:075.003a": "yathā cātmani kalyāṇaṃ saṃbhāvayasi pāṇḍava",
    "GE07mbh_05_u:075.003c": "sahasraguṇam apy etat tvayi saṃbhāvayāmy aham",
    "GE07mbh_05_u:075.004a": "yādṛśe ca kule janma sarvarājābhipūjite",
    "GE07mbh_05_u:075.004c": "bandhubhiś ca suhṛdbhiś ca bhīma tvam asi tādṛśaḥ",
    "GE07mbh_05_u:075.005a": "jijñāsanto hi dharmasya saṃdigdhasya vṛkodara",
    "GE07mbh_05_u:075.005c": "paryāyaṃ na vyavasyanti daivamānuṣayor janāḥ",
    "GE07mbh_05_u:075.006a": "sa eva hetur bhūtvā hi puruṣasyārthasiddhiṣu",
    "GE07mbh_05_u:075.006c": "vināśe 'pi sa evāsya saṃdigdhaṃ karma pauruṣam",
    "GE07mbh_05_u:075.007a": "anyathā paridṛṣṭāni kavibhir doṣadarśibhiḥ",
    "GE07mbh_05_u:075.007c": "anyathā parivartante vegā iva nabhasvataḥ",
    "GE07mbh_05_u:075.008a": "sumantritaṃ sunītaṃ ca nyāyataś copapāditam",
    "GE07mbh_05_u:075.008c": "kṛtaṃ mānuṣyakaṃ karma daivenāpi virudhyate",
    "GE07mbh_05_u:075.009a": "daivam apy akṛtaṃ karma pauruṣeṇa vihanyate",
    "GE07mbh_05_u:075.009c": "śītam uṣṇaṃ tathā varṣaṃ kṣutpipāse ca bhārata",
    "GE07mbh_05_u:075.010a": "yad anyad diṣṭabhāvasya puruṣasya svayaṃkṛtam",
    "GE07mbh_05_u:075.010c": "tasmād anavarodhaś ca vidyate tatra lakṣaṇam",
    "GE07mbh_05_u:075.011a": "lokasya nānyato vṛttiḥ pāṇḍavānyatra karmaṇaḥ",
    "GE07mbh_05_u:075.011b-0375_01": "bāhuśālin mahāvīrya bhīmasena vicakṣaṇa",
    "GE07mbh_05_u:075.011b-0376_01": "**** **** mātrā syād avadhāraṇe",
    "GE07mbh_05_u:075.011c": "evaṃbuddhiḥ pravarteta phalaṃ syād ubhayānvayāt",
    "GE07mbh_05_u:075.012a": "ya evaṃ kṛtabuddhiḥ san karmasv eva pravartate",
    "GE07mbh_05_u:075.012c": "nāsiddhau vyathate tasya na siddhau harṣam aśnute",
    "GE07mbh_05_u:075.013a": "tatreyam arthamātrā me bhīmasena vivakṣitā",
    "GE07mbh_05_u:075.013c": "naikāntasiddhir mantavyā kurubhiḥ saha saṃyuge",
    "GE07mbh_05_u:075.014a": "nātipraṇītaraśmiḥ syāt tathā bhavati paryaye",
    "GE07mbh_05_u:075.014c": "viṣādam arched glāniṃ vā etadarthaṃ bravīmi te",
    "GE07mbh_05_u:075.015a": "śvobhūte dhṛtarāṣṭrasya samīpaṃ prāpya pāṇḍava",
    "GE07mbh_05_u:075.015c": "yatiṣye praśamaṃ kartuṃ yuṣmadartham ahāpayan",
    "GE07mbh_05_u:075.016a": "śamaṃ cet te kariṣyanti tato 'nantaṃ yaśo mama",
    "GE07mbh_05_u:075.016c": "bhavatāṃ ca kṛtaḥ kāmas teṣāṃ ca śreya uttamam",
    "GE07mbh_05_u:075.017a": "te ced abhinivekṣyanti nābhyupaiṣyanti me vacaḥ",
    "GE07mbh_05_u:075.017c": "kuravo yuddham evātra raudraṃ karma bhaviṣyati",
    "GE07mbh_05_u:075.018a": "asmin yuddhe bhīmasena tvayi bhāraḥ samāhitaḥ",
    "GE07mbh_05_u:075.018c": "dhūr arjunena dhāryā syād voḍhavya itaro janaḥ",
    "GE07mbh_05_u:075.019a": "ahaṃ hi yantā bībhatsor bhavitā saṃyuge sati",
    "GE07mbh_05_u:075.019c": "dhanaṃjayasyaiṣa kāmo na hi yuddhaṃ na kāmaye",
    "GE07mbh_05_u:075.020a": "tasmād āśaṅkamāno 'haṃ vṛkodara matiṃ tava",
    "GE07mbh_05_u:075.020c": "tudann aklībayā vācā tejas te samadīpayam",
    "GE07mbh_05_u:076.001": "arjuna uvāca",
    "GE07mbh_05_u:076.001a": "uktaṃ yudhiṣṭhireṇaiva yāvad vācyaṃ janārdana",
    "GE07mbh_05_u:076.001c": "tava vākyaṃ tu me śrutvā pratibhāti paraṃtapa",
    "GE07mbh_05_u:076.002a": "naiva praśamam atra tvaṃ manyase sukaraṃ prabho",
    "GE07mbh_05_u:076.002c": "lobhād vā dhṛtarāṣṭrasya dainyād vā samupasthitāt",
    "GE07mbh_05_u:076.003a": "aphalaṃ manyase cāpi puruṣasya parākramam",
    "GE07mbh_05_u:076.003c": "na cāntareṇa karmāṇi pauruṣeṇa phalodayaḥ",
    "GE07mbh_05_u:076.004a": "tad idaṃ bhāṣitaṃ vākyaṃ tathā ca na tathaiva ca",
    "GE07mbh_05_u:076.004c": "na caitad evaṃ draṣṭavyam asādhyam iti kiṃ cana",
    "GE07mbh_05_u:076.005a": "kiṃ caitan manyase kṛcchram asmākaṃ pāpam āditaḥ",
    "GE07mbh_05_u:076.005c": "kurvanti teṣāṃ karmāṇi yeṣāṃ nāsti phalodayaḥ",
    "GE07mbh_05_u:076.006a": "saṃpādyamānaṃ samyak ca syāt karma saphalaṃ prabho",
    "GE07mbh_05_u:076.006c": "sa tathā kṛṣṇa vartasva yathā śarma bhavet paraiḥ",
    "GE07mbh_05_u:076.007a": "pāṇḍavānāṃ kurūṇāṃ ca bhavān paramakaḥ suhṛt",
    "GE07mbh_05_u:076.007c": "surāṇām asurāṇāṃ ca yathā vīra prajāpatiḥ",
    "GE07mbh_05_u:076.008a": "kurūṇāṃ pāṇḍavānāṃ ca pratipatsva nirāmayam",
    "GE07mbh_05_u:076.008c": "asmaddhitam anuṣṭhātuṃ na manye tava duṣkaram",
    "GE07mbh_05_u:076.009a": "evaṃ cet kāryatām eti kāryaṃ tava janārdana",
    "GE07mbh_05_u:076.009c": "gamanād evam eva tvaṃ kariṣyasi na saṃśayaḥ",
    "GE07mbh_05_u:076.010a": "cikīrṣitam athānyat te tasmin vīra durātmani",
    "GE07mbh_05_u:076.010c": "bhaviṣyati tathā sarvaṃ yathā tava cikīrṣitam",
    "GE07mbh_05_u:076.011a": "śarma taiḥ saha vā no 'stu tava vā yac cikīrṣitam",
    "GE07mbh_05_u:076.011c": "vicāryamāṇo yaḥ kāmas tava kṛṣṇa sa no guruḥ",
    "GE07mbh_05_u:076.012a": "na sa nārhati duṣṭātmā vadhaṃ sasutabāndhavaḥ",
    "GE07mbh_05_u:076.012c": "yena dharmasute dṛṣṭvā na sā śrīr upamarṣitā",
    "GE07mbh_05_u:076.013a": "yac cāpy apaśyatopāyaṃ dharmiṣṭhaṃ madhusūdana",
    "GE07mbh_05_u:076.013c": "upāyena nṛśaṃsena hṛtā durdyūtadevinā",
    "GE07mbh_05_u:076.014a": "kathaṃ hi puruṣo jātaḥ kṣatriyeṣu dhanurdharaḥ",
    "GE07mbh_05_u:076.014c": "samāhūto nivarteta prāṇatyāge 'py upasthite",
    "GE07mbh_05_u:076.015a": "adharmeṇa jitān dṛṣṭvā vane pravrajitāṃs tathā",
    "GE07mbh_05_u:076.015c": "vadhyatāṃ mama vārṣṇeya nirgato 'sau suyodhanaḥ",
    "GE07mbh_05_u:076.016a": "na caitad adbhutaṃ kṛṣṇa mitrārthe yac cikīrṣasi",
    "GE07mbh_05_u:076.016c": "kriyā kathaṃ nu mukhyā syān mṛdunā vetareṇa vā",
    "GE07mbh_05_u:076.017a": "atha vā manyase jyāyān vadhas teṣām anantaram",
    "GE07mbh_05_u:076.017c": "tad eva kriyatām āśu na vicāryam atas tvayā",
    "GE07mbh_05_u:076.018a": "jānāsi hi yathā tena draupadī pāpabuddhinā",
    "GE07mbh_05_u:076.018c": "parikliṣṭā sabhāmadhye tac ca tasyāpi marṣitam",
    "GE07mbh_05_u:076.019a": "sa nāma samyag varteta pāṇḍaveṣv iti mādhava",
    "GE07mbh_05_u:076.019c": "na me saṃjāyate buddhir bījam uptam ivoṣare",
    "GE07mbh_05_u:076.020a": "tasmād yan manyase yuktaṃ pāṇḍavānāṃ ca yad dhitam",
    "GE07mbh_05_u:076.020c": "tad āśu kuru vārṣṇeya yan naḥ kāryam anantaram",
    "GE07mbh_05_u:077.001": "bhagavān uvāca",
    "GE07mbh_05_u:077.001a": "evam etan mahābāho yathā vadasi pāṇḍava",
    "GE07mbh_05_u:077.001b-0377_01": "pāṇḍavānāṃ kurūṇāṃ ca pratipatsye nirāmayam",
    "GE07mbh_05_u:077.001c": "sarvaṃ tv idaṃ samāyattaṃ bībhatso karmaṇor dvayoḥ",
    "GE07mbh_05_u:077.002a": "kṣetraṃ hi rasavac chuddhaṃ karṣakeṇopapāditam",
    "GE07mbh_05_u:077.002c": "ṛte varṣaṃ na kaunteya jātu nirvartayet phalam",
    "GE07mbh_05_u:077.003a": "tatra vai pauruṣaṃ brūyur āsekaṃ yatnakāritam",
    "GE07mbh_05_u:077.003c": "tatra cāpi dhruvaṃ paśyec choṣaṇaṃ daivakāritam",
    "GE07mbh_05_u:077.004a": "tad idaṃ niścitaṃ buddhyā pūrvair api mahātmabhiḥ",
    "GE07mbh_05_u:077.004c": "daive ca mānuṣe caiva saṃyuktaṃ lokakāraṇam",
    "GE07mbh_05_u:077.005a": "ahaṃ hi tat kariṣyāmi paraṃ puruṣakārataḥ",
    "GE07mbh_05_u:077.005c": "daivaṃ tu na mayā śakyaṃ karma kartuṃ kathaṃ cana",
    "GE07mbh_05_u:077.006a": "sa hi dharmaṃ ca satyaṃ ca tyaktvā carati durmatiḥ",
    "GE07mbh_05_u:077.006c": "na hi saṃtapyate tena tathārūpeṇa karmaṇā",
    "GE07mbh_05_u:077.007a": "tāṃ cāpi buddhiṃ pāpiṣṭhāṃ vardhayanty asya mantriṇaḥ",
    "GE07mbh_05_u:077.007c": "śakuniḥ sūtaputraś ca bhrātā duḥśāsanas tathā",
    "GE07mbh_05_u:077.008a": "sa hi tyāgena rājyasya na śamaṃ samupeṣyati",
    "GE07mbh_05_u:077.008c": "antareṇa vadhāt pārtha sānubandhaḥ suyodhanaḥ",
    "GE07mbh_05_u:077.009a": "na cāpi praṇipātena tyaktum icchati dharmarāṭ",
    "GE07mbh_05_u:077.009c": "yācyamānas tu rājyaṃ sa na pradāsyati durmatiḥ",
    "GE07mbh_05_u:077.010a": "na tu manye sa tad vācyo yad yudhiṣṭhiraśāsanam",
    "GE07mbh_05_u:077.010c": "uktaṃ prayojanaṃ tatra dharmarājena bhārata",
    "GE07mbh_05_u:077.011a": "tathā pāpas tu tat sarvaṃ na kariṣyati kauravaḥ",
    "GE07mbh_05_u:077.011c": "tasmiṃś cākriyamāṇe 'sau lokavadhyo bhaviṣyati",
    "GE07mbh_05_u:077.012a": "mama cāpi sa vadhyo vai jagataś cāpi bhārata",
    "GE07mbh_05_u:077.012c": "yena kaumārake yūyaṃ sarve viprakṛtās tathā",
    "GE07mbh_05_u:077.013a": "vipraluptaṃ ca vo rājyaṃ nṛśaṃsena durātmanā",
    "GE07mbh_05_u:077.013c": "na copaśāmyate pāpaḥ śriyaṃ dṛṣṭvā yudhiṣṭhire",
    "GE07mbh_05_u:077.014a": "asakṛc cāpy ahaṃ tena tvatkṛte pārtha bheditaḥ",
    "GE07mbh_05_u:077.014c": "na mayā tad gṛhītaṃ ca pāpaṃ tasya cikīrṣitam",
    "GE07mbh_05_u:077.015a": "jānāsi hi mahābāho tvam apy asya paraṃ matam",
    "GE07mbh_05_u:077.015c": "priyaṃ cikīrṣamāṇaṃ ca dharmarājasya mām api",
    "GE07mbh_05_u:077.016a": "sa jānaṃs tasya cātmānaṃ mama caiva paraṃ matam",
    "GE07mbh_05_u:077.016c": "ajānann iva cākasmād",
    "GE07mbh_05_u:077.017a": "yac cāpi paramaṃ divyaṃ tac cāpy avagataṃ tvayā",
    "GE07mbh_05_u:077.017c": "vidhānavihitaṃ pārtha kathaṃ śarma bhavet paraiḥ",
    "GE07mbh_05_u:077.018a": "yat tu vācā mayā śakyaṃ karmaṇā cāpi pāṇḍava",
    "GE07mbh_05_u:077.018c": "kariṣye tad ahaṃ pārtha na tv āśaṃse śamaṃ paraiḥ",
    "GE07mbh_05_u:077.019a": "kathaṃ goharaṇe brūyād icchañ śarma tathāvidham",
    "GE07mbh_05_u:077.019c": "yācyamāno 'pi bhīṣmeṇa saṃvatsaragate 'dhvani",
    "GE07mbh_05_u:077.020a": "tadaiva te parābhūtā yadā saṃkalpitās tvayā",
    "GE07mbh_05_u:077.020c": "lavaśaḥ kṣaṇaśaś cāpi na ca tuṣṭaḥ suyodhanaḥ",
    "GE07mbh_05_u:077.021a": "sarvathā tu mayā kāryaṃ dharmarājasya śāsanam",
    "GE07mbh_05_u:077.021c": "vibhāvyaṃ tasya bhūyaś ca karma pāpaṃ durātmanaḥ",
    "GE07mbh_05_u:078.001": "nakula uvāca",
    "GE07mbh_05_u:078.001a": "uktaṃ bahuvidhaṃ vākyaṃ dharmarājena mādhava",
    "GE07mbh_05_u:078.001c": "dharmajñena vadānyena dharmayuktaṃ ca tattvataḥ",
    "GE07mbh_05_u:078.002a": "matam ājñāya rājñaś ca bhīmasenena mādhava",
    "GE07mbh_05_u:078.002c": "saṃśamo bāhuvīryaṃ ca khyāpitaṃ mādhavātmanaḥ",
    "GE07mbh_05_u:078.003a": "tathaiva phalgunenāpi yad uktaṃ tat tvayā śrutam",
    "GE07mbh_05_u:078.003c": "ātmanaś ca mataṃ vīra kathitaṃ bhavatāsakṛt",
    "GE07mbh_05_u:078.004a": "sarvam etad atikramya śrutvā paramataṃ bhavān",
    "GE07mbh_05_u:078.004c": "yat prāptakālaṃ manyethās tat kuryāḥ puruṣottama",
    "GE07mbh_05_u:078.005a": "tasmiṃs tasmin nimitte hi mataṃ bhavati keśava",
    "GE07mbh_05_u:078.005c": "prāptakālaṃ manuṣyeṇa svayaṃ kāryam ariṃdama",
    "GE07mbh_05_u:078.006a": "anyathā cintito hy arthaḥ punar bhavati so 'nyathā",
    "GE07mbh_05_u:078.006c": "anityamatayo loke narāḥ puruṣasattama",
    "GE07mbh_05_u:078.007a": "anyathā buddhayo hy āsann asmāsu vanavāsiṣu",
    "GE07mbh_05_u:078.007c": "adṛśyeṣv anyathā kṛṣṇa dṛśyeṣu punar anyathā",
    "GE07mbh_05_u:078.008a": "asmākam api vārṣṇeya vane vicaratāṃ tadā",
    "GE07mbh_05_u:078.008c": "na tathā praṇayo rājye yathā saṃprati vartate",
    "GE07mbh_05_u:078.009a": "nivṛttavanavāsān naḥ śrutvā vīra samāgatāḥ",
    "GE07mbh_05_u:078.009c": "akṣauhiṇyo hi saptemās tvatprasādāj janārdana",
    "GE07mbh_05_u:078.010a": "imān hi puruṣavyāghrān acintyabalapauruṣān",
    "GE07mbh_05_u:078.010c": "āttaśastrān raṇe dṛṣṭvā na vyathed iha kaḥ pumān",
    "GE07mbh_05_u:078.011a": "sa bhavān kurumadhye taṃ sāntvapūrvaṃ bhayānvitam",
    "GE07mbh_05_u:078.011c": "brūyād vākyaṃ yathā mando na vyatheta suyodhanaḥ",
    "GE07mbh_05_u:078.012a": "yudhiṣṭhiraṃ bhīmasenaṃ bībhatsuṃ cāparājitam",
    "GE07mbh_05_u:078.012c": "sahadevaṃ ca māṃ caiva tvāṃ ca rāmaṃ ca keśava",
    "GE07mbh_05_u:078.013a": "sātyakiṃ ca mahāvīryaṃ virāṭaṃ ca sahātmajam",
    "GE07mbh_05_u:078.013c": "drupadaṃ ca sahāmātyaṃ dhṛṣṭadyumnaṃ ca pārṣatam",
    "GE07mbh_05_u:078.014a": "kāśirājaṃ ca vikrāntaṃ dhṛṣṭaketuṃ ca cedipam",
    "GE07mbh_05_u:078.014c": "māṃsaśoṇitabhṛn martyaḥ pratiyudhyeta ko yudhi",
    "GE07mbh_05_u:078.015a": "sa bhavān gamanād eva sādhayiṣyaty asaṃśayam",
    "GE07mbh_05_u:078.015c": "iṣṭam arthaṃ mahābāho dharmarājasya kevalam",
    "GE07mbh_05_u:078.016a": "viduraś caiva bhīṣmaś ca droṇaś ca sahabāhlikaḥ",
    "GE07mbh_05_u:078.016c": "śreyaḥ samarthā vijñātum ucyamānaṃ tvayānagha",
    "GE07mbh_05_u:078.017a": "te cainam anuneṣyanti dhṛtarāṣṭraṃ janādhipam",
    "GE07mbh_05_u:078.017c": "taṃ ca pāpasamācāraṃ sahāmātyaṃ suyodhanam",
    "GE07mbh_05_u:078.018a": "śrotā cārthasya viduras tvaṃ ca vaktā janārdana",
    "GE07mbh_05_u:078.018c": "kam ivārthaṃ vivartantaṃ sthāpayetāṃ na vartmani",
    "GE07mbh_05_u:079.001": "sahadeva uvāca",
    "GE07mbh_05_u:079.001a": "yad etat kathitaṃ rājñā dharma eṣa sanātanaḥ",
    "GE07mbh_05_u:079.001c": "yathā tu yuddham eva syāt tathā kāryam ariṃdama",
    "GE07mbh_05_u:079.002a": "yadi praśamam iccheyuḥ kuravaḥ pāṇḍavaiḥ saha",
    "GE07mbh_05_u:079.002c": "tathāpi yuddhaṃ dāśārha yojayethāḥ sahaiva taiḥ",
    "GE07mbh_05_u:079.003a": "kathaṃ nu dṛṣṭvā pāñcālīṃ tathā kliṣṭāṃ sabhāgatām",
    "GE07mbh_05_u:079.003c": "avadhena praśāmyeta mama manyuḥ suyodhane",
    "GE07mbh_05_u:079.004a": "yadi bhīmārjunau kṛṣṇa dharmarājaś ca dhārmikaḥ",
    "GE07mbh_05_u:079.004c": "dharmam utsṛjya tenāhaṃ yoddhum icchāmi saṃyuge",
    "GE07mbh_05_u:079.004d-0378_01": "brūhi madvacanaṃ kṛṣṇa suyodhanam apaṇḍitam",
    "GE07mbh_05_u:079.004d-0378_02": "kṛcchre vane vā vastavyaṃ pure vā nāgasāhvaye",
    "GE07mbh_05_u:079.005": "sātyakir uvāca",
    "GE07mbh_05_u:079.005a": "satyam āha mahābāho sahadevo mahāmatiḥ",
    "GE07mbh_05_u:079.005c": "duryodhanavadhe śāntis tasya kopasya me bhavet",
    "GE07mbh_05_u:079.006a": "jānāsi hi yathā dṛṣṭvā cīrājinadharān vane",
    "GE07mbh_05_u:079.006c": "tavāpi manyur udbhūto duḥkhitān prekṣya pāṇḍavān",
    "GE07mbh_05_u:079.007a": "tasmān mādrīsutaḥ śūro yad āha puruṣarṣabhaḥ",
    "GE07mbh_05_u:079.007c": "vacanaṃ sarvayodhānāṃ tan mataṃ puruṣottama",
    "GE07mbh_05_u:079.008": "vaiśaṃpāyana uvāca",
    "GE07mbh_05_u:079.008a": "evaṃ vadati vākyaṃ tu yuyudhāne mahāmatau",
    "GE07mbh_05_u:079.008c": "subhīmaḥ siṃhanādo 'bhūd yodhānāṃ tatra sarvaśaḥ",
    "GE07mbh_05_u:079.009a": "sarve hi sarvato vīrās tad vacaḥ pratyapūjayan",
    "GE07mbh_05_u:079.009c": "sādhu sādhv iti śaineyaṃ harṣayanto yuyutsavaḥ",
    "GE07mbh_05_u:080.001": "vaiśaṃpāyana uvāca",
    "GE07mbh_05_u:080.001a": "rājñas tu vacanaṃ śrutvā dharmārthasahitaṃ hitam",
    "GE07mbh_05_u:080.001c": "kṛṣṇā dāśārham āsīnam abravīc chokakarṣitā",
    "GE07mbh_05_u:080.002a": "sutā drupadarājasya",
    "GE07mbh_05_u:080.002c": "saṃpūjya sahadevaṃ ca sātyakiṃ ca mahāratham",
    "GE07mbh_05_u:080.003a": "bhīmasenaṃ ca saṃśāntaṃ dṛṣṭvā paramadurmanāḥ",
    "GE07mbh_05_u:080.003c": "aśrupūrṇekṣaṇā vākyam uvācedaṃ manasvinī",
    "GE07mbh_05_u:080.004a": "viditaṃ te mahābāho dharmajña madhusūdana",
    "GE07mbh_05_u:080.004c": "yathā nikṛtim āsthāya bhraṃśitāḥ pāṇḍavāḥ sukhāt",
    "GE07mbh_05_u:080.005a": "dhṛtarāṣṭrasya putreṇa sāmātyena janārdana",
    "GE07mbh_05_u:080.005c": "yathā ca saṃjayo rājñā mantraṃ rahasi śrāvitaḥ",
    "GE07mbh_05_u:080.006a": "yudhiṣṭhireṇa dāśārha tac cāpi viditaṃ tava",
    "GE07mbh_05_u:080.006c": "yathoktaḥ saṃjayaś caiva tac ca sarvaṃ śrutaṃ tvayā",
    "GE07mbh_05_u:080.007a": "pañca nas tāta dīyantāṃ grāmā iti mahādyute",
    "GE07mbh_05_u:080.007c": "kuśasthalaṃ vṛkasthalam āsandī vāraṇāvatam",
    "GE07mbh_05_u:080.008a": "avasānaṃ mahābāho kiṃ cid eva tu pañcamam",
    "GE07mbh_05_u:080.008c": "iti duryodhano vācyaḥ suhṛdaś cāsya keśava",
    "GE07mbh_05_u:080.009a": "tac cāpi nākarod vākyaṃ śrutvā kṛṣṇa suyodhanaḥ",
    "GE07mbh_05_u:080.009c": "yudhiṣṭhirasya dāśārha hrīmataḥ saṃdhim icchataḥ",
    "GE07mbh_05_u:080.010a": "apradānena rājyasya yadi kṛṣṇa suyodhanaḥ",
    "GE07mbh_05_u:080.010c": "saṃdhim icchen na kartavyas tatra gatvā kathaṃ cana",
    "GE07mbh_05_u:080.011a": "śakṣyanti hi mahābāho pāṇḍavāḥ sṛñjayaiḥ saha",
    "GE07mbh_05_u:080.011c": "dhārtarāṣṭrabalaṃ ghoraṃ kruddhaṃ pratisamāsitum",
    "GE07mbh_05_u:080.012a": "na hi sāmnā na dānena śakyo 'rthas teṣu kaś cana",
    "GE07mbh_05_u:080.012c": "tasmāt teṣu na kartavyā kṛpā te madhusūdana",
    "GE07mbh_05_u:080.013a": "sāmnā dānena vā kṛṣṇa ye na śāmyanti śatravaḥ",
    "GE07mbh_05_u:080.013c": "moktavyas teṣu daṇḍaḥ syāj jīvitaṃ parirakṣatā",
    "GE07mbh_05_u:080.014a": "tasmāt teṣu mahādaṇḍaḥ kṣeptavyaḥ kṣipram acyuta",
    "GE07mbh_05_u:080.014c": "tvayā caiva mahābāho pāṇḍavaiḥ saha sṛñjayaiḥ",
    "GE07mbh_05_u:080.015a": "etat samarthaṃ pārthānāṃ tava caiva yaśaskaram",
    "GE07mbh_05_u:080.015c": "kriyamāṇaṃ bhavet kṛṣṇa kṣatrasya ca sukhāvaham",
    "GE07mbh_05_u:080.016a": "kṣatriyeṇa hi hantavyaḥ kṣatriyo lobham āsthitaḥ",
    "GE07mbh_05_u:080.016c": "akṣatriyo vā dāśārha svadharmam anutiṣṭhatā",
    "GE07mbh_05_u:080.017a": "anyatra brāhmaṇāt tāta sarvapāpeṣv avasthitāt",
    "GE07mbh_05_u:080.017c": "gurur hi sarvavarṇānāṃ brāhmaṇaḥ prasṛtāgrabhuk",
    "GE07mbh_05_u:080.018a": "yathāvadhye bhaved doṣo vadhyamāne janārdana",
    "GE07mbh_05_u:080.018c": "sa vadhyasyāvadhe dṛṣṭa iti dharmavido viduḥ",
    "GE07mbh_05_u:080.019a": "yathā tvāṃ na spṛśed eṣa doṣaḥ kṛṣṇa tathā kuru",
    "GE07mbh_05_u:080.019c": "pāṇḍavaiḥ saha dāśārha sṛñjayaiś ca sasainikaiḥ",
    "GE07mbh_05_u:080.020a": "punar uktaṃ ca vakṣyāmi viśrambheṇa janārdana",
    "GE07mbh_05_u:080.020c": "kā nu sīmantinī mādṛk pṛthivyām asti keśava",
    "GE07mbh_05_u:080.021a": "sutā drupadarājasya vedimadhyāt samutthitā",
    "GE07mbh_05_u:080.021c": "dhṛṣṭadyumnasya bhaginī tava kṛṣṇa priyā sakhī",
    "GE07mbh_05_u:080.022a": "ājamīḍhakulaṃ prāptā snuṣā pāṇḍor mahātmanaḥ",
    "GE07mbh_05_u:080.022c": "mahiṣī pāṇḍuputrāṇāṃ",
    "GE07mbh_05_u:080.023a": "sutā me pañcabhir vīraiḥ pañca jātā mahārathāḥ",
    "GE07mbh_05_u:080.023c": "abhimanyur yathā kṛṣṇa tathā te tava dharmataḥ",
    "GE07mbh_05_u:080.024a": "sāhaṃ keśagrahaṃ prāptā parikliṣṭā sabhāṃ gatā",
    "GE07mbh_05_u:080.024c": "paśyatāṃ pāṇḍuputrāṇāṃ tvayi jīvati keśava",
    "GE07mbh_05_u:080.025a": "jīvatsu kauraveyeṣu pāñcāleṣv atha vṛṣṇiṣu",
    "GE07mbh_05_u:080.025c": "dāsībhūtāsmi pāpānāṃ sabhāmadhye vyavasthitā",
    "GE07mbh_05_u:080.026a": "nirāmarṣeṣv aceṣṭeṣu prekṣamāṇeṣu pāṇḍuṣu",
    "GE07mbh_05_u:080.026c": "trāhi mām iti govinda manasā kāṅkṣito 'si me",
    "GE07mbh_05_u:080.027a": "yatra māṃ bhagavān rājā śvaśuro vākyam abravīt",
    "GE07mbh_05_u:080.027c": "varaṃ vṛṇīṣva pāñcāli varārhāsi matāsi me",
    "GE07mbh_05_u:080.028a": "adāsāḥ pāṇḍavāḥ santu sarathāḥ sāyudhā iti",
    "GE07mbh_05_u:080.028c": "mayokte yatra nirmuktā vanavāsāya keśava",
    "GE07mbh_05_u:080.029a": "evaṃvidhānāṃ duḥkhānām abhijño 'si janārdana",
    "GE07mbh_05_u:080.029c": "trāhi māṃ puṇḍarīkākṣa sabhartṛjñātibāndhavām",
    "GE07mbh_05_u:080.030a": "nanv ahaṃ kṛṣṇa bhīṣmasya dhṛtarāṣṭrasya cobhayoḥ",
    "GE07mbh_05_u:080.030c": "snuṣā bhavāmi dharmeṇa sāhaṃ dāsīkṛtābhavam",
    "GE07mbh_05_u:080.031a": "dhig balaṃ bhīmasenasya dhik pārthasya dhanuṣmatām",
    "GE07mbh_05_u:080.031c": "yatra duryodhanaḥ kṛṣṇa muhūrtam api jīvati",
    "GE07mbh_05_u:080.032a": "yadi te 'ham anugrāhyā yadi te 'sti kṛpā mayi",
    "GE07mbh_05_u:080.032c": "dhārtarāṣṭreṣu vai kopaḥ sarvaḥ kṛṣṇa vidhīyatām",
    "GE07mbh_05_u:080.033a": "ity uktvā mṛdusaṃhāraṃ vṛjināgraṃ sudarśanam",
    "GE07mbh_05_u:080.033c": "sunīlam asitāpāṅgī",
    "GE07mbh_05_u:080.034a": "sarvalakṣaṇasaṃpannaṃ mahābhujagavarcasam",
    "GE07mbh_05_u:080.034c": "keśapakṣaṃ varārohā gṛhya savyena pāṇinā",
    "GE07mbh_05_u:080.035a": "padmākṣī puṇḍarīkākṣam upetya gajagāminī",
    "GE07mbh_05_u:080.035c": "aśrupūrṇekṣaṇā kṛṣṇā kṛṣṇaṃ vacanam abravīt",
    "GE07mbh_05_u:080.036a": "ayaṃ te puṇḍarīkākṣa",
    "GE07mbh_05_u:080.036c": "smartavyaḥ sarvakāleṣu pareṣāṃ saṃdhim icchatā",
    "GE07mbh_05_u:080.037a": "yadi bhīmārjunau kṛṣṇa kṛpaṇau saṃdhikāmukau",
    "GE07mbh_05_u:080.037c": "pitā me yotsyate vṛddhaḥ saha putrair mahārathaiḥ",
    "GE07mbh_05_u:080.038a": "pañca caiva mahāvīryāḥ putrā me madhusūdana",
    "GE07mbh_05_u:080.038c": "abhimanyuṃ puraskṛtya yotsyanti kurubhiḥ saha",
    "GE07mbh_05_u:080.039a": "duḥśāsanabhujaṃ śyāmaṃ saṃchinnaṃ pāṃsuguṇṭhitam",
    "GE07mbh_05_u:080.039c": "yady ahaṃ taṃ na paśyāmi kā śāntir hṛdayasya me",
    "GE07mbh_05_u:080.040a": "trayodaśa hi varṣāṇi pratīkṣantyā gatāni me",
    "GE07mbh_05_u:080.040c": "nidhāya hṛdaye manyuṃ pradīptam iva pāvakam",
    "GE07mbh_05_u:080.041a": "vidīryate me hṛdayaṃ bhīmavākśalyapīḍitam",
    "GE07mbh_05_u:080.041c": "yo 'yam adya mahābāhur dharmaṃ samanupaśyati",
    "GE07mbh_05_u:080.042a": "ity uktvā bāṣpasannena kaṇṭhenāyatalocanā",
    "GE07mbh_05_u:080.042c": "ruroda kṛṣṇā sotkampaṃ sasvaraṃ bāṣpagadgadam",
    "GE07mbh_05_u:080.043a": "stanau pīnāyataśroṇī sahitāv abhivarṣatī",
    "GE07mbh_05_u:080.043c": "dravībhūtam ivātyuṣṇam utsṛjad vāri netrajam",
    "GE07mbh_05_u:080.044a": "tām uvāca mahābāhuḥ keśavaḥ parisāntvayan",
    "GE07mbh_05_u:080.044c": "acirād drakṣyase kṛṣṇe rudatīr bharatastriyaḥ",
    "GE07mbh_05_u:080.045a": "evaṃ tā bhīru rotsyanti nihatajñātibāndhavāḥ",
    "GE07mbh_05_u:080.045c": "hatamitrā hatabalā yeṣāṃ kruddhāsi bhāmini",
    "GE07mbh_05_u:080.046a": "ahaṃ ca tat kariṣyāmi bhīmārjunayamaiḥ saha",
    "GE07mbh_05_u:080.046c": "yudhiṣṭhiraniyogena daivāc ca vidhinirmitāt",
    "GE07mbh_05_u:080.047a": "dhārtarāṣṭrāḥ kālapakvā na cec chṛṇvanti me vacaḥ",
    "GE07mbh_05_u:080.047c": "śeṣyante nihatā bhūmau śvaśṛgālādanīkṛtāḥ",
    "GE07mbh_05_u:080.048a": "caled dhi himavāñ śailo medinī śatadhā bhavet",
    "GE07mbh_05_u:080.048c": "dyauḥ patec ca sanakṣatrā na me moghaṃ vaco bhavet",
    "GE07mbh_05_u:080.048d-0379_01": "dyauḥ patet pṛthivī śīryed dhimavāñ chithilībhavet",
    "GE07mbh_05_u:080.048d-0380_01": "śuṣyet toyanidhiḥ kṛṣṇe na me moghaṃ vaco bhavet",
    "GE07mbh_05_u:080.049a": "satyaṃ te pratijānāmi kṛṣṇe bāṣpo nigṛhyatām",
    "GE07mbh_05_u:080.049c": "hatāmitrāñ śriyā yuktān acirād drakṣyase patīn",
    "GE07mbh_05_u:081.001": "arjuna uvāca",
    "GE07mbh_05_u:081.001a": "kurūṇām adya sarveṣāṃ bhavān suhṛd anuttamaḥ",
    "GE07mbh_05_u:081.001c": "saṃbandhī dayito nityam ubhayoḥ pakṣayor api",
    "GE07mbh_05_u:081.002a": "pāṇḍavair dhārtarāṣṭrāṇāṃ pratipādyam anāmayam",
    "GE07mbh_05_u:081.002c": "samarthaḥ praśamaṃ caiṣāṃ kartuṃ tvam asi keśava",
    "GE07mbh_05_u:081.003a": "tvam itaḥ puṇḍarīkākṣa suyodhanam amarṣaṇam",
    "GE07mbh_05_u:081.003c": "śāntyarthaṃ bhārataṃ brūyā yat tad vācyam amitrahan",
    "GE07mbh_05_u:081.004a": "tvayā dharmārthayuktaṃ ced uktaṃ śivam anāmayam",
    "GE07mbh_05_u:081.004c": "hitaṃ nādāsyate bālo diṣṭasya vaśam eṣyati",
    "GE07mbh_05_u:081.005": "bhagavān uvāca",
    "GE07mbh_05_u:081.005a": "dharmyam asmaddhitaṃ caiva kurūṇāṃ yad anāmayam",
    "GE07mbh_05_u:081.005c": "eṣa yāsyāmi rājānaṃ dhṛtarāṣṭram abhīpsayā",
    "GE07mbh_05_u:081.006": "vaiśaṃpāyana uvāca",
    "GE07mbh_05_u:081.006a": "tato vyapete tamasi sūrye vimala udgate",
    "GE07mbh_05_u:081.006c": "maitre muhūrte saṃprāpte mṛdvarciṣi divākare",
    "GE07mbh_05_u:081.007a": "kaumude māsi revatyāṃ śaradante himāgame",
    "GE07mbh_05_u:081.007c": "sphītasasyasukhe kāle kalyaḥ sattvavatāṃ varaḥ",
    "GE07mbh_05_u:081.008a": "maṅgalyāḥ puṇyanirghoṣā vācaḥ śṛṇvaṃś ca sūnṛtāḥ",
    "GE07mbh_05_u:081.008c": "brāhmaṇānāṃ pratītānām ṛṣīṇām iva vāsavaḥ",
    "GE07mbh_05_u:081.009a": "kṛtvā paurvāhṇikaṃ kṛtyaṃ snātaḥ śucir alaṃkṛtaḥ",
    "GE07mbh_05_u:081.009c": "upatasthe vivasvantaṃ pāvakaṃ ca janārdanaḥ",
    "GE07mbh_05_u:081.010a": "ṛṣabhaṃ pṛṣṭha ālabhya brāhmaṇān abhivādya ca",
    "GE07mbh_05_u:081.010c": "agniṃ pradakṣiṇaṃ kṛtvā paśyan kalyāṇam agrataḥ",
    "GE07mbh_05_u:081.011a": "tat pratijñāya vacanaṃ pāṇḍavasya janārdanaḥ",
    "GE07mbh_05_u:081.011c": "śiner naptāram āsīnam abhyabhāṣata sātyakim",
    "GE07mbh_05_u:081.012a": "ratha āropyatāṃ śaṅkhaś cakraṃ ca gadayā saha",
    "GE07mbh_05_u:081.012c": "upāsaṅgāś ca śaktyaś ca sarvapraharaṇāni ca",
    "GE07mbh_05_u:081.013a": "duryodhano hi duṣṭātmā karṇaś ca sahasaubalaḥ",
    "GE07mbh_05_u:081.013c": "na ca śatrur avajñeyaḥ prākṛto 'pi balīyasā",
    "GE07mbh_05_u:081.014a": "tatas tan matam ājñāya keśavasya puraḥsarāḥ",
    "GE07mbh_05_u:081.014c": "prasasrur yojayiṣyanto rathaṃ cakragadābhṛtaḥ",
    "GE07mbh_05_u:081.015a": "taṃ dīptam iva kālāgnim ākāśagam ivādhvagam",
    "GE07mbh_05_u:081.015c": "candrasūryaprakāśābhyāṃ cakrābhyāṃ samalaṃkṛtam",
    "GE07mbh_05_u:081.016a": "ardhacandraiś ca candraiś ca matsyaiḥ samṛgapakṣibhiḥ",
    "GE07mbh_05_u:081.016c": "puṣpaiś ca vividhaiś citraṃ maṇiratnaiś ca sarvaśaḥ",
    "GE07mbh_05_u:081.016c-0381_01": "**** **** bhūṣaṇair vividhair api",
    "GE07mbh_05_u:081.016c-0381_02": "vipraiś ca vividhaiś citrair",
    "GE07mbh_05_u:081.017a": "taruṇādityasaṃkāśaṃ bṛhantaṃ cārudarśanam",
    "GE07mbh_05_u:081.017c": "maṇihemavicitrāṅgaṃ sudhvajaṃ supatākinam",
    "GE07mbh_05_u:081.018a": "sūpaskaram anādhṛṣyaṃ vaiyāghraparivāraṇam",
    "GE07mbh_05_u:081.018c": "yaśoghnaṃ pratyamitrāṇāṃ yadūnāṃ nandivardhanam",
    "GE07mbh_05_u:081.019a": "vājibhiḥ sainyasugrīvameghapuṣpabalāhakaiḥ",
    "GE07mbh_05_u:081.019c": "snātaiḥ saṃpādayāṃ cakruḥ saṃpannaiḥ sarvasaṃpadā",
    "GE07mbh_05_u:081.020a": "mahimānaṃ tu kṛṣṇasya bhūya evābhivardhayan",
    "GE07mbh_05_u:081.020c": "sughoṣaḥ patagendreṇa dhvajena yuyuje rathaḥ",
    "GE07mbh_05_u:081.021a": "taṃ meruśikharaprakhyaṃ meghadundubhinisvanam",
    "GE07mbh_05_u:081.021b-0382_01": "sārathyakarmadakṣeṇa rakṣitaṃ dārukeṇa ca",
    "GE07mbh_05_u:081.021b-0382_02": "kṛtvā pradakṣiṇaṃ śauriḥ prasthānocitabhūṣaṇaḥ",
    "GE07mbh_05_u:081.021c": "āruroha rathaṃ śaurir vimānam iva puṇyakṛt",
    "GE07mbh_05_u:081.022a": "tataḥ sātyakim āropya prayayau puruṣottamaḥ",
    "GE07mbh_05_u:081.022c": "pṛthivīṃ cāntarikṣaṃ ca rathaghoṣeṇa nādayan",
    "GE07mbh_05_u:081.023a": "vyapoḍhābhraghanaḥ kālaḥ kṣaṇena samapadyata",
    "GE07mbh_05_u:081.023c": "śivaś cānuvavau vāyuḥ praśāntam abhavad rajaḥ",
    "GE07mbh_05_u:081.024a": "pradakṣiṇānulomāś ca maṅgalyā mṛgapakṣiṇaḥ",
    "GE07mbh_05_u:081.024c": "prayāṇe vāsudevasya babhūvur anuyāyinaḥ",
    "GE07mbh_05_u:081.025a": "maṅgalyārthapadaiḥ śabdair anvavartanta sarvaśaḥ",
    "GE07mbh_05_u:081.025c": "sārasāḥ śatapatrāś ca haṃsāś ca madhusūdanam",
    "GE07mbh_05_u:081.026a": "mantrāhutimahāhomair hūyamānaś ca pāvakaḥ",
    "GE07mbh_05_u:081.026c": "pradakṣiṇaśikho bhūtvā vidhūmaḥ samapadyata",
    "GE07mbh_05_u:081.027a": "vasiṣṭho vāmadevaś ca bhūridyumno gayaḥ krathaḥ",
    "GE07mbh_05_u:081.027c": "śukranāradavālmīkā marutaḥ kuśiko bhṛguḥ",
    "GE07mbh_05_u:081.028a": "brahmadevarṣayaś caiva kṛṣṇaṃ yadusukhāvaham",
    "GE07mbh_05_u:081.028c": "pradakṣiṇam avartanta sahitā vāsavānujam",
    "GE07mbh_05_u:081.029a": "evam etair mahābhāgair maharṣigaṇasādhubhiḥ",
    "GE07mbh_05_u:081.029c": "pūjitaḥ prayayau kṛṣṇaḥ kurūṇāṃ sadanaṃ prati",
    "GE07mbh_05_u:081.029d-0383_01": "devatābhyo namaskṛtya brāhmaṇān svasti vācya ca",
    "GE07mbh_05_u:081.029d-0383_02": "prayayau puṇḍarīkākṣaḥ sātyakena sahācyutaḥ",
    "GE07mbh_05_u:081.030a": "taṃ prayāntam anuprāyāt kuntīputro yudhiṣṭhiraḥ",
    "GE07mbh_05_u:081.030c": "bhīmasenārjunau cobhau mādrīputrau ca pāṇḍavau",
    "GE07mbh_05_u:081.031a": "cekitānaś ca vikrānto dhṛṣṭaketuś ca cedipaḥ",
    "GE07mbh_05_u:081.031c": "drupadaḥ kāśirājaś ca śikhaṇḍī ca mahārathaḥ",
    "GE07mbh_05_u:081.032a": "dhṛṣṭadyumnaḥ saputraś ca virāṭaḥ kekayaiḥ saha",
    "GE07mbh_05_u:081.032c": "saṃsādhanārthaṃ prayayuḥ kṣatriyāḥ kṣatriyarṣabham",
    "GE07mbh_05_u:081.033a": "tato 'nuvrajya govindaṃ dharmarājo yudhiṣṭhiraḥ",
    "GE07mbh_05_u:081.033c": "rājñāṃ sakāśe dyutimān uvācedaṃ vacas tadā",
    "GE07mbh_05_u:081.034a": "yo naiva kāmān na bhayān na lobhān nārthakāraṇāt",
    "GE07mbh_05_u:081.034c": "anyāyam anuvarteta sthirabuddhir alolupaḥ",
    "GE07mbh_05_u:081.035a": "dharmajño dhṛtimān prājñaḥ sarvabhūteṣu keśavaḥ",
    "GE07mbh_05_u:081.035c": "īśvaraḥ sarvabhūtānāṃ devadevaḥ pratāpavān",
    "GE07mbh_05_u:081.036a": "taṃ sarvaguṇasaṃpannaṃ śrīvatsakṛtalakṣaṇam",
    "GE07mbh_05_u:081.036c": "saṃpariṣvajya kaunteyaḥ saṃdeṣṭum upacakrame",
    "GE07mbh_05_u:081.037a": "yā sā bālyāt prabhṛty asmān paryavardhayatābalā",
    "GE07mbh_05_u:081.037c": "upavāsatapaḥśīlā sadā svastyayane ratā",
    "GE07mbh_05_u:081.038a": "devatātithipūjāsu guruśuśrūṣaṇe ratā",
    "GE07mbh_05_u:081.038c": "vatsalā priyaputrā ca priyāsmākaṃ janārdana",
    "GE07mbh_05_u:081.039a": "suyodhanabhayād yā no 'trāyatāmitrakarśana",
    "GE07mbh_05_u:081.039c": "mahato mṛtyusaṃbādhād uttaran naur ivārṇavāt",
    "GE07mbh_05_u:081.040a": "asmatkṛte ca satataṃ yayā duḥkhāni mādhava",
    "GE07mbh_05_u:081.040c": "anubhūtāny aduḥkhārhā tāṃ sma pṛccher anāmayam",
    "GE07mbh_05_u:081.041a": "bhṛśam āśvāsayeś caināṃ putraśokapariplutām",
    "GE07mbh_05_u:081.041c": "abhivādya svajethāś ca pāṇḍavān parikīrtayan",
    "GE07mbh_05_u:081.042a": "ūḍhāt prabhṛti duḥkhāni śvaśurāṇām ariṃdama",
    "GE07mbh_05_u:081.042c": "nikārān atadarhā ca paśyantī duḥkham aśnute",
    "GE07mbh_05_u:081.043a": "api jātu sa kālaḥ syāt kṛṣṇa duḥkhaviparyayaḥ",
    "GE07mbh_05_u:081.043c": "yad ahaṃ mātaraṃ kliṣṭāṃ sukhe dadhyām ariṃdama",
    "GE07mbh_05_u:081.044a": "pravrajanto 'nvadhāvat sā kṛpaṇā putragṛddhinī",
    "GE07mbh_05_u:081.044c": "rudatīm apahāyainām upagacchāma yad vanam",
    "GE07mbh_05_u:081.045a": "na nūnaṃ mriyate duḥkhaiḥ sā cej jīvati keśava",
    "GE07mbh_05_u:081.045c": "tathā putrādhibhir gāḍham ārtā hy ānartasatkṛtā",
    "GE07mbh_05_u:081.046a": "abhivādyā tu sā kṛṣṇa tvayā madvacanād vibho",
    "GE07mbh_05_u:081.046b-0384_01": "saṃkṣāmyātha namaskāryā sarveṣāṃ vacanād api",
    "GE07mbh_05_u:081.046c": "dhṛtarāṣṭraś ca kauravyo rājānaś ca vayo 'dhikāḥ",
    "GE07mbh_05_u:081.047a": "bhīṣmaṃ droṇaṃ kṛpaṃ caiva mahārājaṃ ca bāhlikam",
    "GE07mbh_05_u:081.047c": "drauṇiṃ ca somadattaṃ ca sarvāṃś ca bharatān pṛthak",
    "GE07mbh_05_u:081.047d-0385_01": "yathāvayo yathāsthānaṃ pūjayasva janārdana",
    "GE07mbh_05_u:081.048a": "viduraṃ ca mahāprājñaṃ kurūṇāṃ mantradhāriṇam",
    "GE07mbh_05_u:081.048c": "agādhabuddhiṃ dharmajñaṃ svajethā madhusūdana",
    "GE07mbh_05_u:081.049a": "ity uktvā keśavaṃ tatra rājamadhye yudhiṣṭhiraḥ",
    "GE07mbh_05_u:081.049c": "anujñāto nivavṛte kṛṣṇaṃ kṛtvā pradakṣiṇam",
    "GE07mbh_05_u:081.050a": "vrajann eva tu bībhatsuḥ sakhāyaṃ puruṣarṣabham",
    "GE07mbh_05_u:081.050c": "abravīt paravīraghnaṃ dāśārham aparājitam",
    "GE07mbh_05_u:081.051a": "yad asmākaṃ vibho vṛttaṃ purā vai mantraniścaye",
    "GE07mbh_05_u:081.051c": "ardharājyasya govinda viditaṃ sarvarājasu",
    "GE07mbh_05_u:081.052a": "tac ced dadyād asaṅgena satkṛtyānavamanya ca",
    "GE07mbh_05_u:081.052b-0386_01": "dadāti govinda paraṃ dharmarājñe suyodhanaḥ",
    "GE07mbh_05_u:081.052c": "priyaṃ me syān mahābāho mucyeran mahato bhayāt",
    "GE07mbh_05_u:081.053a": "ataś ced anyathā kartā dhārtarāṣṭro 'nupāyavit",
    "GE07mbh_05_u:081.053c": "antaṃ nūnaṃ kariṣyāmi kṣatriyāṇāṃ janārdana",
    "GE07mbh_05_u:081.054a": "evam ukte pāṇḍavena paryahṛṣyad vṛkodaraḥ",
    "GE07mbh_05_u:081.054c": "muhur muhuḥ krodhavaśāt prāvepata ca pāṇḍavaḥ",
    "GE07mbh_05_u:081.055a": "vepamānaś ca kaunteyaḥ prākrośan mahato ravān",
    "GE07mbh_05_u:081.055c": "dhanaṃjayavacaḥ śrutvā harṣotsiktamanā bhṛśam",
    "GE07mbh_05_u:081.056a": "tasya taṃ ninadaṃ śrutvā saṃprāvepanta dhanvinaḥ",
    "GE07mbh_05_u:081.056c": "vāhanāni ca sarvāṇi śakṛnmūtraṃ prasusruvuḥ",
    "GE07mbh_05_u:081.057a": "ity uktvā keśavaṃ tatra tathā coktvā viniścayam",
    "GE07mbh_05_u:081.057c": "anujñāto nivavṛte pariṣvajya janārdanam",
    "GE07mbh_05_u:081.058a": "teṣu rājasu sarveṣu nivṛtteṣu janārdanaḥ",
    "GE07mbh_05_u:081.058c": "tūrṇam abhyapatad dhṛṣṭaḥ",
    "GE07mbh_05_u:081.059a": "te hayā vāsudevasya dārukeṇa pracoditāḥ",
    "GE07mbh_05_u:081.059c": "panthānam ācemur iva grasamānā ivāmbaram",
    "GE07mbh_05_u:081.060a": "athāpaśyan mahābāhur ṛṣīn adhvani keśavaḥ",
    "GE07mbh_05_u:081.060c": "brāhmyā śriyā dīpyamānān sthitān ubhayataḥ pathi",
    "GE07mbh_05_u:081.061a": "so 'vatīrya rathāt tūrṇam abhivādya janārdanaḥ",
    "GE07mbh_05_u:081.061c": "yathāvat tān ṛṣīn sarvān abhyabhāṣata pūjayan",
    "GE07mbh_05_u:081.062a": "kaccil lokeṣu kuśalaṃ kaccid dharmaḥ svanuṣṭhitaḥ",
    "GE07mbh_05_u:081.062c": "brāhmaṇānāṃ trayo varṇāḥ kaccit tiṣṭhanti śāsane",
    "GE07mbh_05_u:081.062d-0387_01": "pitṛdevātithibhyaś ca kaccit pūjā svanuṣṭhitā",
    "GE07mbh_05_u:081.063a": "tebhyaḥ prayujya tāṃ pūjāṃ provāca madhusūdanaḥ",
    "GE07mbh_05_u:081.063c": "bhagavantaḥ kva saṃsiddhāḥ kā vīthī bhavatām iha",
    "GE07mbh_05_u:081.064a": "kiṃ vā bhagavatāṃ kāryam ahaṃ kiṃ karavāṇi vaḥ",
    "GE07mbh_05_u:081.064c": "kenārthenopasaṃprāptā bhagavanto mahītalam",
    "GE07mbh_05_u:081.064d-0388_01": "evam uktāḥ keśavena munayaḥ saṃśitavratāḥ",
    "GE07mbh_05_u:081.064d-0388_02": "nāradapramukhāḥ sarve pratyanandanta keśavam",
    "GE07mbh_05_u:081.064d-0388_03": "adhaḥśirāḥ sarpamālī maharṣiḥ satyadevalaḥ",
    "GE07mbh_05_u:081.064d-0388_04": "arvāvasuś ca jānuś ca maitreyaḥ śunako balī",
    "GE07mbh_05_u:081.064d-0388_05": "bako dālbhyaḥ sthūlaśirāḥ kṛṣṇadvaipāyanas tathā",
    "GE07mbh_05_u:081.064d-0388_06": "āyodadhaumyo dhaumyaś ca āṇimāṇḍavyakauśikau",
    "GE07mbh_05_u:081.064d-0388_07": "dāmoṣṇīṣas triṣavaṇaḥ parṇādo ghaṭajānukaḥ",
    "GE07mbh_05_u:081.064d-0388_08": "mauñjāyano vāyubhakṣaḥ pārāśaryo 'tha śārikaḥ",
    "GE07mbh_05_u:081.064d-0388_09": "śīlavān aśanirdhātā śūnyapālo 'kṛtaśramaḥ",
    "GE07mbh_05_u:081.064d-0388_10": "śvetaketuś ca katthāmā vaidaś cāpi hiraṇyadaḥ",
    "GE07mbh_05_u:081.065a": "tam abravīj jāmadagnya upetya madhusūdanam",
    "GE07mbh_05_u:081.065c": "pariṣvajya ca govindaṃ purā sucarite sakhā",
    "GE07mbh_05_u:081.066a": "devarṣayaḥ puṇyakṛto brāhmaṇāś ca bahuśrutāḥ",
    "GE07mbh_05_u:081.066c": "rājarṣayaś ca dāśārha mānayantas tapasvinaḥ",
    "GE07mbh_05_u:081.067a": "devāsurasya draṣṭāraḥ purāṇasya mahādyute",
    "GE07mbh_05_u:081.067c": "sametaṃ pārthivaṃ kṣatraṃ didṛkṣantaś ca sarvataḥ",
    "GE07mbh_05_u:081.068a": "sabhāsadaś ca rājānas tvāṃ ca satyaṃ janārdana",
    "GE07mbh_05_u:081.068c": "etan mahat prekṣaṇīyaṃ draṣṭuṃ gacchāma keśava",
    "GE07mbh_05_u:081.069a": "dharmārthasahitā vācaḥ śrotum icchāma mādhava",
    "GE07mbh_05_u:081.069c": "tvayocyamānāḥ kuruṣu rājamadhye paraṃtapa",
    "GE07mbh_05_u:081.069d-0389_01": "sabhāyāṃ madhurā vācaḥ śuśrūṣantas tvayeritāḥ",
    "GE07mbh_05_u:081.069d-0389_02": "kurūṇāṃ pratipattiṃ ca śrotum icchāma keśava",
    "GE07mbh_05_u:081.070a": "bhīṣmadroṇādayaś caiva viduraś ca mahāmatiḥ",
    "GE07mbh_05_u:081.070c": "tvaṃ ca yādavaśārdūla sabhāyāṃ vai sameṣyatha",
    "GE07mbh_05_u:081.071a": "tava vākyāni divyāni tatra teṣāṃ ca mādhava",
    "GE07mbh_05_u:081.071c": "śrotum icchāma govinda satyāni ca śubhāni ca",
    "GE07mbh_05_u:081.071d-0390_01": "tvatpādasparśasaṃśuddhā bhūmir duṣṭavivarjitā",
    "GE07mbh_05_u:081.071d-0390_02": "dharmavṛddhyā śobhamānā prītiṃ cādhāsyatīha naḥ",
    "GE07mbh_05_u:081.072a": "āpṛṣṭo 'si mahābāho punar drakṣyāmahe vayam",
    "GE07mbh_05_u:081.072c": "yāhy avighnena vai vīra drakṣyāmas tvāṃ sabhāgatam",
    "GE07mbh_05_u:081.072d-0391_01": "āsīnam āsane divye balatejaḥsamāhitam",
    "GE07mbh_05_u:082.001": "vaiśaṃpāyana uvāca",
    "GE07mbh_05_u:082.001a": "prayāntaṃ devakīputraṃ paravīrarujo daśa",
    "GE07mbh_05_u:082.001c": "mahārathā mahābāhum anvayuḥ śastrapāṇayaḥ",
    "GE07mbh_05_u:082.002a": "padātīnāṃ sahasraṃ ca sādināṃ ca paraṃtapa",
    "GE07mbh_05_u:082.002c": "bhojyaṃ ca vipulaṃ rājan preṣyāś ca śataśo 'pare",
    "GE07mbh_05_u:082.003": "janamejaya uvāca",
    "GE07mbh_05_u:082.003a": "kathaṃ prayāto dāśārho mahātmā madhusūdanaḥ",
    "GE07mbh_05_u:082.003c": "kāni vā vrajatas tasya nimittāni mahaujasaḥ",
    "GE07mbh_05_u:082.004": "vaiśaṃpāyana uvāca",
    "GE07mbh_05_u:082.004a": "tasya prayāṇe yāny āsann adbhutāni mahātmanaḥ",
    "GE07mbh_05_u:082.004c": "tāni me śṛṇu divyāni daivāny autpātikāni ca",
    "GE07mbh_05_u:082.005a": "anabhre 'śaninirghoṣaḥ savidyutsamajāyata",
    "GE07mbh_05_u:082.005c": "anvag eva ca parjanyaḥ prāvarṣad vighane bhṛśam",
    "GE07mbh_05_u:082.006a": "pratyag ūhur mahānadyaḥ prāṅmukhāḥ sindhusattamāḥ",
    "GE07mbh_05_u:082.006c": "viparītā diśaḥ sarvā na prājñāyata kiṃ cana",
    "GE07mbh_05_u:082.007a": "prājvalann agnayo rājan pṛthivī samakampata",
    "GE07mbh_05_u:082.007c": "udapānāś ca kumbhāś ca prāsiñcañ śataśo jalam",
    "GE07mbh_05_u:082.008a": "tamaḥsaṃvṛtam apy āsīt sarvaṃ jagad idaṃ tadā",
    "GE07mbh_05_u:082.008c": "na diśo nādiśo rājan prajñāyante sma reṇunā",
    "GE07mbh_05_u:082.009a": "prādurāsīn mahāñ śabdaḥ khe śarīraṃ na dṛśyate",
    "GE07mbh_05_u:082.009c": "sarveṣu rājan deśeṣu tad adbhutam ivābhavat",
    "GE07mbh_05_u:082.010a": "prāmathnād dhāstinapuraṃ vāto dakṣiṇapaścimaḥ",
    "GE07mbh_05_u:082.010c": "ārujan gaṇaśo vṛkṣān paruṣo bhīmanisvanaḥ",
    "GE07mbh_05_u:082.011a": "yatra yatra tu vārṣṇeyo vartate pathi bhārata",
    "GE07mbh_05_u:082.011c": "tatra tatra sukho vāyuḥ sarvaṃ cāsīt pradakṣiṇam",
    "GE07mbh_05_u:082.012a": "vavarṣa puṣpavarṣaṃ ca kamalāni ca bhūriśaḥ",
    "GE07mbh_05_u:082.012c": "samaś ca panthā nirduḥkho vyapetakuśakaṇṭakaḥ",
    "GE07mbh_05_u:082.013a": "sa gacchan brāhmaṇai rājaṃs tatra tatra mahābhujaḥ",
    "GE07mbh_05_u:082.013c": "arcyate madhuparkaiś ca sumanobhir vasupradaḥ",
    "GE07mbh_05_u:082.014a": "taṃ kiranti mahātmānaṃ vanyaiḥ puṣpaiḥ sugandhibhiḥ",
    "GE07mbh_05_u:082.014c": "striyaḥ pathi samāgamya sarvabhūtahite ratam",
    "GE07mbh_05_u:082.015a": "sa śālibhavanaṃ ramyaṃ",
    "GE07mbh_05_u:082.015c": "sukhaṃ paramadharmiṣṭham atyagād bharatarṣabha",
    "GE07mbh_05_u:082.016a": "paśyan bahupaśūn grāmān ramyān hṛdayatoṣaṇān",
    "GE07mbh_05_u:082.016c": "purāṇi ca vyatikrāman rāṣṭrāṇi vividhāni ca",
    "GE07mbh_05_u:082.017a": "nityahṛṣṭāḥ sumanaso bhāratair abhirakṣitāḥ",
    "GE07mbh_05_u:082.017c": "nodvignāḥ paracakrāṇām anayānām akovidāḥ",
    "GE07mbh_05_u:082.018a": "upaplavyād athāyāntaṃ janāḥ puranivāsinaḥ",
    "GE07mbh_05_u:082.018c": "pathy atiṣṭhanta sahitā viṣvaksenadidṛkṣayā",
    "GE07mbh_05_u:082.019a": "te tu sarve sunāmānam agnim iddham iva prabhum",
    "GE07mbh_05_u:082.019c": "arcayām āsur arcyaṃ taṃ deśātithim upasthitam",
    "GE07mbh_05_u:082.020a": "vṛkasthalaṃ samāsādya keśavaḥ paravīrahā",
    "GE07mbh_05_u:082.020c": "prakīrṇaraśmāv āditye vimale lohitāyati",
    "GE07mbh_05_u:082.021a": "avatīrya rathāt tūrṇaṃ kṛtvā śaucaṃ yathāvidhi",
    "GE07mbh_05_u:082.021c": "rathamocanam ādiśya saṃdhyām upaviveśa ha",
    "GE07mbh_05_u:082.022a": "dāruko 'pi hayān muktvā paricarya ca śāstrataḥ",
    "GE07mbh_05_u:082.022c": "mumoca sarvaṃ varmāṇi muktvā cainān avāsṛjat",
    "GE07mbh_05_u:082.023a": "abhyatītya tu tat sarvam uvāca madhusūdanaḥ",
    "GE07mbh_05_u:082.023c": "yudhiṣṭhirasya kāryārtham iha vatsyāmahe kṣapām",
    "GE07mbh_05_u:082.024a": "tasya tan matam ājñāya cakrur āvasathaṃ narāḥ",
    "GE07mbh_05_u:082.024c": "kṣaṇena cānnapānāni guṇavanti samārjayan",
    "GE07mbh_05_u:082.025a": "tasmin grāme pradhānās tu ya āsan brāhmaṇā nṛpa",
    "GE07mbh_05_u:082.025c": "āryāḥ kulīnā hrīmanto brāhmīṃ vṛttim anuṣṭhitāḥ",
    "GE07mbh_05_u:082.026a": "te 'bhigamya mahātmānaṃ hṛṣīkeśam ariṃdamam",
    "GE07mbh_05_u:082.026c": "pūjāṃ cakrur yathānyāyam āśīrmaṅgalasaṃyutām",
    "GE07mbh_05_u:082.027a": "te pūjayitvā dāśārhaṃ sarvalokeṣu pūjitam",
    "GE07mbh_05_u:082.027c": "nyavedayanta veśmāni ratnavanti mahātmane",
    "GE07mbh_05_u:082.028a": "tān prabhuḥ kṛtam ity uktvā satkṛtya ca yathārhataḥ",
    "GE07mbh_05_u:082.028c": "abhyetya teṣāṃ veśmāni punar āyāt sahaiva taiḥ",
    "GE07mbh_05_u:082.029a": "sumṛṣṭaṃ bhojayitvā ca brāhmaṇāṃs tatra keśavaḥ",
    "GE07mbh_05_u:082.029c": "bhuktvā ca saha taiḥ sarvair avasat tāṃ kṣapāṃ sukham",
    "GE07mbh_05_u:083.001": "vaiśaṃpāyana uvāca",
    "GE07mbh_05_u:083.001a": "tathā dūtaiḥ samājñāya āyāntaṃ madhusūdanam",
    "GE07mbh_05_u:083.001c": "dhṛtarāṣṭro 'bravīd bhīṣmam arcayitvā mahābhujam",
    "GE07mbh_05_u:083.002a": "droṇaṃ ca saṃjayaṃ caiva viduraṃ ca mahāmatim",
    "GE07mbh_05_u:083.002c": "duryodhanaṃ ca sāmātyaṃ hṛṣṭaromābravīd idam",
    "GE07mbh_05_u:083.003a": "adbhutaṃ mahad āścaryaṃ śrūyate kurunandana",
    "GE07mbh_05_u:083.003c": "striyo bālāś ca vṛddhāś ca kathayanti gṛhe gṛhe",
    "GE07mbh_05_u:083.004a": "satkṛtyācakṣate cānye tathaivānye samāgatāḥ",
    "GE07mbh_05_u:083.004c": "pṛthagvādāś ca vartante catvareṣu sabhāsu ca",
    "GE07mbh_05_u:083.005a": "upayāsyati dāśārhaḥ pāṇḍavārthe parākramī",
    "GE07mbh_05_u:083.005c": "sa no mānyaś ca pūjyaś ca sarvathā madhusūdanaḥ",
    "GE07mbh_05_u:083.006a": "tasmin hi yātrā lokasya bhūtānām īśvaro hi saḥ",
    "GE07mbh_05_u:083.006c": "tasmin dhṛtiś ca vīryaṃ ca prajñā caujaś ca mādhave",
    "GE07mbh_05_u:083.007a": "sa mānyatāṃ naraśreṣṭhaḥ sa hi dharmaḥ sanātanaḥ",
    "GE07mbh_05_u:083.007c": "pūjito hi sukhāya syād asukhaḥ syād apūjitaḥ",
    "GE07mbh_05_u:083.008a": "sa cet tuṣyati dāśārha upacārair ariṃdamaḥ",
    "GE07mbh_05_u:083.008c": "kṛtsnān sarvān abhiprāyān prāpsyāmaḥ sarvarājasu",
    "GE07mbh_05_u:083.009a": "tasya pūjārtham adyaiva saṃvidhatsva paraṃtapa",
    "GE07mbh_05_u:083.009c": "sabhāḥ pathi vidhīyantāṃ sarvakāmasamāhitāḥ",
    "GE07mbh_05_u:083.010a": "yathā prītir mahābāho tvayi jāyeta tasya vai",
    "GE07mbh_05_u:083.010c": "tathā kuruṣva gāndhāre kathaṃ vā bhīṣma manyase",
    "GE07mbh_05_u:083.011a": "tato bhīṣmādayaḥ sarve dhṛtarāṣṭraṃ janādhipam",
    "GE07mbh_05_u:083.011c": "ūcuḥ paramam ity evaṃ pūjayanto 'sya tad vacaḥ",
    "GE07mbh_05_u:083.012a": "teṣām anumataṃ jñātvā rājā duryodhanas tadā",
    "GE07mbh_05_u:083.012c": "sabhāvāstūni ramyāṇi pradeṣṭum upacakrame",
    "GE07mbh_05_u:083.013a": "tato deśeṣu deśeṣu ramaṇīyeṣu bhāgaśaḥ",
    "GE07mbh_05_u:083.013c": "sarvaratnasamākīrṇāḥ sabhāś cakrur anekaśaḥ",
    "GE07mbh_05_u:083.014a": "āsanāni vicitrāṇi yuktāni vividhair guṇaiḥ",
    "GE07mbh_05_u:083.014c": "striyo gandhān alaṃkārān sūkṣmāṇi vasanāni ca",
    "GE07mbh_05_u:083.015a": "guṇavanty annapānāni bhojyāni vividhāni ca",
    "GE07mbh_05_u:083.015c": "mālyāni ca sugandhīni tāni rājā dadau tataḥ",
    "GE07mbh_05_u:083.016a": "viśeṣataś ca vāsārthaṃ sabhāṃ grāme vṛkasthale",
    "GE07mbh_05_u:083.016c": "vidadhe kauravo rājā bahuratnāṃ manoramām",
    "GE07mbh_05_u:083.017a": "etad vidhāya vai sarvaṃ devārham atimānuṣam",
    "GE07mbh_05_u:083.017c": "ācakhyau dhṛtarāṣṭrāya rājā duryodhanas tadā",
    "GE07mbh_05_u:083.018a": "tāḥ sabhāḥ keśavaḥ sarvā ratnāni vividhāni ca",
    "GE07mbh_05_u:083.018c": "asamīkṣyaiva dāśārha upāyāt kurusadma tat",
    "GE07mbh_05_u:084.001": "dhṛtarāṣṭra uvāca",
    "GE07mbh_05_u:084.001a": "upaplavyād iha kṣattar upayāto janārdanaḥ",
    "GE07mbh_05_u:084.001c": "vṛkasthale nivasati sa ca prātar iheṣyati",
    "GE07mbh_05_u:084.002a": "āhukānām adhipatiḥ purogaḥ sarvasātvatām",
    "GE07mbh_05_u:084.002c": "mahāmanā mahāvīryo mahāmātro janārdanaḥ",
    "GE07mbh_05_u:084.003a": "sphītasya vṛṣṇivaṃśasya bhartā goptā ca mādhavaḥ",
    "GE07mbh_05_u:084.003c": "trayāṇām api lokānāṃ bhagavān prapitāmahaḥ",
    "GE07mbh_05_u:084.004a": "vṛṣṇyandhakāḥ sumanaso yasya prajñām upāsate",
    "GE07mbh_05_u:084.004c": "ādityā vasavo rudrā yathā buddhiṃ bṛhaspateḥ",
    "GE07mbh_05_u:084.005a": "tasmai pūjāṃ prayokṣyāmi dāśārhāya mahātmane",
    "GE07mbh_05_u:084.005c": "pratyakṣaṃ tava dharmajña tan me kathayataḥ śṛṇu",
    "GE07mbh_05_u:084.006a": "ekavarṇaiḥ sukṛṣṇāṅgair bāhlijātair hayottamaiḥ",
    "GE07mbh_05_u:084.006c": "caturyuktān rathāṃs tasmai raukmān dāsyāmi ṣoḍaśa",
    "GE07mbh_05_u:084.007a": "nityaprabhinnān mātaṅgān īṣādantān prahāriṇaḥ",
    "GE07mbh_05_u:084.007c": "aṣṭānucaram ekaikam aṣṭau dāsyāmi keśave",
    "GE07mbh_05_u:084.008a": "dāsīnām aprajātānāṃ śubhānāṃ",
    "GE07mbh_05_u:084.008c": "śatam asmai pradāsyāmi dāsānām api tāvataḥ",
    "GE07mbh_05_u:084.009a": "āvikaṃ bahu susparśaṃ pārvatīyair upāhṛtam",
    "GE07mbh_05_u:084.009c": "tad apy asmai pradāsyāmi sahasrāṇi daśāṣṭa ca",
    "GE07mbh_05_u:084.010a": "ajinānāṃ sahasrāṇi cīnadeśodbhavāni ca",
    "GE07mbh_05_u:084.010c": "tāny apy asmai pradāsyāmi yāvad arhati keśavaḥ",
    "GE07mbh_05_u:084.011a": "divā rātrau ca bhāty eṣa sutejā vimalo maṇiḥ",
    "GE07mbh_05_u:084.011c": "tam apy asmai pradāsyāmi tam apy arhati keśavaḥ",
    "GE07mbh_05_u:084.012a": "ekenāpi pataty ahnā yojanāni caturdaśa",
    "GE07mbh_05_u:084.012c": "yānam aśvatarīyuktaṃ dāsye tasmai tad apy aham",
    "GE07mbh_05_u:084.013a": "yāvanti vāhanāny asya yāvantaḥ puruṣāś ca te",
    "GE07mbh_05_u:084.013c": "tato 'ṣṭaguṇam apy asmai bhojyaṃ dāsyāmy ahaṃ sadā",
    "GE07mbh_05_u:084.014a": "mama putrāś ca pautrāś ca sarve duryodhanād ṛte",
    "GE07mbh_05_u:084.014c": "pratyudyāsyanti dāśārhaṃ rathair mṛṣṭair alaṃkṛtāḥ",
    "GE07mbh_05_u:084.015a": "svalaṃkṛtāś ca kalyāṇyaḥ pādair eva sahasraśaḥ",
    "GE07mbh_05_u:084.015c": "vāramukhyā mahābhāgaṃ pratyudyāsyanti keśavam",
    "GE07mbh_05_u:084.016a": "nagarād api yāḥ kāś cid gamiṣyanti janārdanam",
    "GE07mbh_05_u:084.016c": "draṣṭuṃ kanyāś ca kalyāṇyas tāś ca yāsyanty anāvṛtāḥ",
    "GE07mbh_05_u:084.017a": "sastrīpuruṣabālaṃ hi nagaraṃ madhusūdanam",
    "GE07mbh_05_u:084.017c": "udīkṣate mahātmānaṃ bhānumantam iva prajāḥ",
    "GE07mbh_05_u:084.018a": "mahādhvajapatākāś ca kriyantāṃ sarvatodiśam",
    "GE07mbh_05_u:084.018c": "jalāvasikto virajāḥ panthās tasyeti cānvaśāt",
    "GE07mbh_05_u:084.019a": "duḥśāsanasya ca gṛhaṃ duryodhanagṛhād varam",
    "GE07mbh_05_u:084.019c": "tad asya kriyatāṃ kṣipraṃ susaṃmṛṣṭam alaṃkṛtam",
    "GE07mbh_05_u:084.020a": "etad dhi rucirākāraiḥ prāsādair upaśobhitam",
    "GE07mbh_05_u:084.020c": "śivaṃ ca ramaṇīyaṃ ca sarvartu sumahādhanam",
    "GE07mbh_05_u:084.021a": "sarvam asmin gṛhe ratnaṃ mama duryodhanasya ca",
    "GE07mbh_05_u:084.021c": "yad yad arhet sa vārṣṇeyas tat tad deyam asaṃśayam",
    "GE07mbh_05_u:085.001": "vidura uvāca",
    "GE07mbh_05_u:085.001a": "rājan bahumataś cāsi trailokyasyāpi sattamaḥ",
    "GE07mbh_05_u:085.001c": "saṃbhāvitaś ca lokasya saṃmataś cāsi bhārata",
    "GE07mbh_05_u:085.002a": "yat tvam evaṃgate brūyāḥ paścime vayasi sthitaḥ",
    "GE07mbh_05_u:085.002c": "śāstrād vā supratarkād vā susthiraḥ sthaviro hy asi",
    "GE07mbh_05_u:085.003a": "lekhāśmanīva bhāḥ sūrye mahormir iva sāgare",
    "GE07mbh_05_u:085.003c": "dharmas tvayi mahān rājann iti vyavasitāḥ prajāḥ",
    "GE07mbh_05_u:085.004a": "sadaiva bhāvito loko guṇaughais tava pārthiva",
    "GE07mbh_05_u:085.004c": "guṇānāṃ rakṣaṇe nityaṃ prayatasva sabāndhavaḥ",
    "GE07mbh_05_u:085.005a": "ārjavaṃ pratipadyasva mā bālyād bahudhā naśīḥ",
    "GE07mbh_05_u:085.005c": "rājyaṃ putrāṃś ca pautrāṃś ca suhṛdaś cāpi supriyān",
    "GE07mbh_05_u:085.006a": "yat tvaṃ ditsasi kṛṣṇāya rājann atithaye bahu",
    "GE07mbh_05_u:085.006c": "etad anyac ca dāśārhaḥ pṛthivīm api cārhati",
    "GE07mbh_05_u:085.007a": "na tu tvaṃ dharmam uddiśya tasya vā priyakāraṇāt",
    "GE07mbh_05_u:085.007c": "etad icchasi kṛṣṇāya satyenātmānam ālabhe",
    "GE07mbh_05_u:085.008a": "māyaiṣātattvam evaitac chadmaitad bhūridakṣiṇa",
    "GE07mbh_05_u:085.008c": "jānāmi te mataṃ rājan gūḍhaṃ bāhyena karmaṇā",
    "GE07mbh_05_u:085.009a": "pañca pañcaiva lipsanti grāmakān pāṇḍavā nṛpa",
    "GE07mbh_05_u:085.009c": "na ca ditsasi tebhyas tāṃs tac chamaṃ kaḥ kariṣyati",
    "GE07mbh_05_u:085.010a": "arthena tu mahābāhuṃ vārṣṇeyaṃ tvaṃ jihīrṣasi",
    "GE07mbh_05_u:085.010c": "anenaivābhyupāyena pāṇḍavebhyo bibhitsasi",
    "GE07mbh_05_u:085.011a": "na ca vittena śakyo 'sau nodyamena na garhayā",
    "GE07mbh_05_u:085.011c": "anyo dhanaṃjayāt kartum etat tattvaṃ bravīmi te",
    "GE07mbh_05_u:085.012a": "veda kṛṣṇasya māhātmyaṃ vedāsya dṛḍhabhaktitām",
    "GE07mbh_05_u:085.012c": "atyājyam asya jānāmi prāṇais tulyaṃ dhanaṃjayam",
    "GE07mbh_05_u:085.013a": "anyat kumbhād apāṃ pūrṇād anyat pādāvasecanāt",
    "GE07mbh_05_u:085.013c": "anyat kuśalasaṃpraśnān naiṣiṣyati janārdanaḥ",
    "GE07mbh_05_u:085.014a": "yat tv asya priyam ātithyaṃ mānārhasya mahātmanaḥ",
    "GE07mbh_05_u:085.014c": "tad asmai kriyatāṃ rājan mānārho hi janārdanaḥ",
    "GE07mbh_05_u:085.015a": "āśaṃsamānaḥ kalyāṇaṃ kurūn abhyeti keśavaḥ",
    "GE07mbh_05_u:085.015c": "yenaiva rājann arthena tad evāsmā upākuru",
    "GE07mbh_05_u:085.016a": "śamam icchati dāśārhas tava duryodhanasya ca",
    "GE07mbh_05_u:085.016c": "pāṇḍavānāṃ ca rājendra tad asya vacanaṃ kuru",
    "GE07mbh_05_u:085.017a": "pitāsi rājan putrās te vṛddhas tvaṃ śiśavaḥ pare",
    "GE07mbh_05_u:085.017c": "vartasva pitṛvat teṣu vartante te hi putravat",
    "GE07mbh_05_u:085.017d-0392_01": "nirvairān matsyapāñcālān pāṇḍavān kurubhiḥ saha",
    "GE07mbh_05_u:085.017d-0392_02": "kṛtvā sukhaṃ yathādharmaṃ kīrtiṃ ca samavāpnuhi",
    "GE07mbh_05_u:086.001": "duryodhana uvāca",
    "GE07mbh_05_u:086.001a": "yad āha viduraḥ kṛṣṇe sarvaṃ tat satyam ucyate",
    "GE07mbh_05_u:086.001c": "anurakto hy asaṃhāryaḥ pārthān prati janārdanaḥ",
    "GE07mbh_05_u:086.002a": "yat tu satkārasaṃyuktaṃ deyaṃ vasu janārdane",
    "GE07mbh_05_u:086.002c": "anekarūpaṃ rājendra na tad deyaṃ kadā cana",
    "GE07mbh_05_u:086.003a": "deśaḥ kālas tathāyukto na hi nārhati keśavaḥ",
    "GE07mbh_05_u:086.003c": "maṃsyaty adhokṣajo rājan bhayād arcati mām iti",
    "GE07mbh_05_u:086.004a": "avamānaś ca yatra syāt kṣatriyasya viśāṃ pate",
    "GE07mbh_05_u:086.004c": "na tat kuryād budhaḥ kāryam iti me niścitā matiḥ",
    "GE07mbh_05_u:086.005a": "sa hi pūjyatamo devaḥ kṛṣṇaḥ kamalalocanaḥ",
    "GE07mbh_05_u:086.005c": "trayāṇām api lokānāṃ viditaṃ mama sarvathā",
    "GE07mbh_05_u:086.006a": "na tu tasmin pradeyaṃ syāt tathā kāryagatiḥ prabho",
    "GE07mbh_05_u:086.006c": "vigrahaḥ samupārabdho na hi śāmyaty avigrahāt",
    "GE07mbh_05_u:086.007": "vaiśaṃpāyana uvāca",
    "GE07mbh_05_u:086.007a": "tasya tad vacanaṃ śrutvā bhīṣmaḥ kurupitāmahaḥ",
    "GE07mbh_05_u:086.007c": "vaicitravīryaṃ rājānam idaṃ vacanam abravīt",
    "GE07mbh_05_u:086.008a": "satkṛto 'satkṛto vāpi na krudhyeta janārdanaḥ",
    "GE07mbh_05_u:086.008c": "nālam anyam avajñātum avajñāto 'pi keśavaḥ",
    "GE07mbh_05_u:086.009a": "yat tu kāryaṃ mahābāho manasā kāryatāṃ gatam",
    "GE07mbh_05_u:086.009c": "sarvopāyair na tac chakyaṃ kena cit kartum anyathā",
    "GE07mbh_05_u:086.010a": "sa yad brūyān mahābāhus tat kāryam aviśaṅkayā",
    "GE07mbh_05_u:086.010c": "vāsudevena tīrthena kṣipraṃ saṃśāmya pāṇḍavaiḥ",
    "GE07mbh_05_u:086.011a": "dharmyam arthyaṃ sa dharmātmā dhruvaṃ vaktā janārdanaḥ",
    "GE07mbh_05_u:086.011c": "tasmin vācyāḥ priyā vāco bhavatā bāndhavaiḥ saha",
    "GE07mbh_05_u:086.012": "duryodhana uvāca",
    "GE07mbh_05_u:086.012a": "na paryāyo 'sti yad rājañ śriyaṃ niṣkevalām aham",
    "GE07mbh_05_u:086.012c": "taiḥ sahemām upāśnīyāṃ jīvañ jīvaiḥ pitāmaha",
    "GE07mbh_05_u:086.013a": "idaṃ tu sumahat kāryaṃ śṛṇu me yat samarthitam",
    "GE07mbh_05_u:086.013b-0393_01": "na bhedasyāntaraṃ dātuṃ prayāṇāyāsya vā punaḥ",
    "GE07mbh_05_u:086.013c": "parāyaṇaṃ pāṇḍavānāṃ niyaṃsyāmi janārdanam",
    "GE07mbh_05_u:086.014a": "tasmin baddhe bhaviṣyanti vṛṣṇayaḥ pṛthivī tathā",
    "GE07mbh_05_u:086.014c": "pāṇḍavāś ca vidheyā me sa ca prātar iheṣyati",
    "GE07mbh_05_u:086.015a": "atropāyaṃ yathā samyaṅ na budhyeta janārdanaḥ",
    "GE07mbh_05_u:086.015c": "na cāpāyo bhavet kaś cit tad bhavān prabravītu me",
    "GE07mbh_05_u:086.016": "vaiśaṃpāyana uvāca",
    "GE07mbh_05_u:086.016a": "tasya tad vacanaṃ śrutvā ghoraṃ kṛṣṇābhisaṃhitam",
    "GE07mbh_05_u:086.016c": "dhṛtarāṣṭraḥ sahāmātyo vyathito vimanābhavat",
    "GE07mbh_05_u:086.017a": "tato duryodhanam idaṃ dhṛtarāṣṭro 'bravīd vacaḥ",
    "GE07mbh_05_u:086.017c": "maivaṃ vocaḥ prajāpāla naiṣa dharmaḥ sanātanaḥ",
    "GE07mbh_05_u:086.018a": "dūtaś ca hi hṛṣīkeśaḥ saṃbandhī ca priyaś ca naḥ",
    "GE07mbh_05_u:086.018c": "apāpaḥ kauraveyeṣu kathaṃ bandhanam arhati",
    "GE07mbh_05_u:086.019": "bhīṣma uvāca",
    "GE07mbh_05_u:086.019a": "parīto dhṛtarāṣṭrāyaṃ tava putraḥ sumandadhīḥ",
    "GE07mbh_05_u:086.019c": "vṛṇoty anarthaṃ na tv arthaṃ yācyamānaḥ suhṛdgaṇaiḥ",
    "GE07mbh_05_u:086.020a": "imam utpathi vartantaṃ pāpaṃ pāpānubandhinam",
    "GE07mbh_05_u:086.020c": "vākyāni suhṛdāṃ hitvā tvam apy asyānuvartase",
    "GE07mbh_05_u:086.021a": "kṛṣṇam akliṣṭakarmāṇam āsādyāyaṃ sudurmatiḥ",
    "GE07mbh_05_u:086.021c": "tava putraḥ sahāmātyaḥ kṣaṇena na bhaviṣyati",
    "GE07mbh_05_u:086.022a": "pāpasyāsya nṛśaṃsasya tyaktadharmasya durmateḥ",
    "GE07mbh_05_u:086.022c": "notsahe 'narthasaṃyuktāṃ vācaṃ śrotuṃ kathaṃ cana",
    "GE07mbh_05_u:086.023": "vaiśaṃpāyana uvāca",
    "GE07mbh_05_u:086.023a": "ity uktvā bharataśreṣṭho vṛddhaḥ paramamanyumān",
    "GE07mbh_05_u:086.023c": "utthāya tasmāt prātiṣṭhad bhīṣmaḥ satyaparākramaḥ",
    "GE07mbh_05_u:087.001": "vaiśaṃpāyana uvāca",
    "GE07mbh_05_u:087.001a": "prātar utthāya kṛṣṇas tu kṛtavān sarvam āhnikam",
    "GE07mbh_05_u:087.001c": "brāhmaṇair abhyanujñātaḥ prayayau nagaraṃ prati",
    "GE07mbh_05_u:087.002a": "taṃ prayāntaṃ mahābāhum anujñāpya tato nṛpa",
    "GE07mbh_05_u:087.002c": "paryavartanta te sarve vṛkasthalanivāsinaḥ",
    "GE07mbh_05_u:087.002d-0394_01": "prayayau puṇḍarīkākṣaḥ kurūṇāṃ sadanaṃ prati",
    "GE07mbh_05_u:087.002d-0394_02": "ācakramuś ca panthānaṃ grasamānā ivāmbaram",
    "GE07mbh_05_u:087.002d-0394_03": "dārukeṇa pracoditā hayās tasya mahātmanaḥ",
    "GE07mbh_05_u:087.002d-0394_04": "annāni śayyā vāsāṃsi tathā ratnāni sarvaśaḥ",
    "GE07mbh_05_u:087.002d-0394_05": "duryodhanena kṛṣṇārthaṃ pathi saṃvihitaṃ bahu",
    "GE07mbh_05_u:087.002d-0394_06": "tāḥ sabhāḥ puṇḍarīkākṣo ratnāni ca mahāyaśāḥ",
    "GE07mbh_05_u:087.002d-0394_07": "nābhyanandan mahābāhur upāyāt kurusaṃsadam",
    "GE07mbh_05_u:087.003a": "dhārtarāṣṭrās tam āyāntaṃ pratyujjagmuḥ svalaṃkṛtāḥ",
    "GE07mbh_05_u:087.003c": "duryodhanam ṛte sarve bhīṣmadroṇakṛpādayaḥ",
    "GE07mbh_05_u:087.004a": "paurāś ca bahulā rājan hṛṣīkeśaṃ didṛkṣavaḥ",
    "GE07mbh_05_u:087.004c": "yānair bahuvidhair anye padbhir eva tathāpare",
    "GE07mbh_05_u:087.005a": "sa vai pathi samāgamya bhīṣmeṇākliṣṭakarmaṇā",
    "GE07mbh_05_u:087.005c": "droṇena dhārtarāṣṭraiś ca tair vṛto nagaraṃ yayau",
    "GE07mbh_05_u:087.006a": "kṛṣṇasaṃmānanārthaṃ ca nagaraṃ samalaṃkṛtam",
    "GE07mbh_05_u:087.006c": "babhūvū rājamārgāś ca bahuratnasamācitāḥ",
    "GE07mbh_05_u:087.007a": "na sma kaś cid gṛhe rājaṃs tad āsīd bharatarṣabha",
    "GE07mbh_05_u:087.007c": "na strī na vṛddho na śiśur vāsudevadidṛkṣayā",
    "GE07mbh_05_u:087.008a": "rājamārge narā na sma saṃbhavanty avaniṃ gatāḥ",
    "GE07mbh_05_u:087.008c": "tathā hi sumahad rājan hṛṣīkeśapraveśane",
    "GE07mbh_05_u:087.009a": "āvṛtāni varastrībhir gṛhāṇi sumahānty api",
    "GE07mbh_05_u:087.009c": "pracalantīva bhāreṇa dṛśyante sma mahītale",
    "GE07mbh_05_u:087.010a": "tathā ca gatimantas te vāsudevasya vājinaḥ",
    "GE07mbh_05_u:087.010c": "pranaṣṭagatayo 'bhūvan rājamārge narair vṛte",
    "GE07mbh_05_u:087.011a": "sa gṛhaṃ dhṛtarāṣṭrasya prāviśac chatrukarśanaḥ",
    "GE07mbh_05_u:087.011c": "pāṇḍuraṃ puṇḍarīkākṣaḥ prāsādair upaśobhitam",
    "GE07mbh_05_u:087.012a": "tisraḥ kakṣyā vyatikramya keśavo rājaveśmanaḥ",
    "GE07mbh_05_u:087.012c": "vaicitravīryaṃ rājānam abhyagacchad ariṃdamaḥ",
    "GE07mbh_05_u:087.013a": "abhyāgacchati dāśārhe prajñācakṣur nareśvaraḥ",
    "GE07mbh_05_u:087.013c": "sahaiva droṇabhīṣmābhyām udatiṣṭhan mahāyaśāḥ",
    "GE07mbh_05_u:087.014a": "kṛpaś ca somadattaś ca mahārājaś ca bāhlikaḥ",
    "GE07mbh_05_u:087.014c": "āsanebhyo 'calan sarve pūjayanto janārdanam",
    "GE07mbh_05_u:087.015a": "tato rājānam āsādya dhṛtarāṣṭraṃ yaśasvinam",
    "GE07mbh_05_u:087.015c": "sa bhīṣmaṃ pūjayām āsa vārṣṇeyo vāgbhir añjasā",
    "GE07mbh_05_u:087.015d-0395_01": "te svadharmān akurvanta saṃpūjya madhusūdanam",
    "GE07mbh_05_u:087.016a": "teṣu dharmānupūrvīṃ tāṃ prayujya madhusūdanaḥ",
    "GE07mbh_05_u:087.016c": "yathāvayaḥ samīyāya rājabhis tatra mādhavaḥ",
    "GE07mbh_05_u:087.017a": "atha droṇaṃ saputraṃ sa bāhlīkaṃ ca yaśasvinam",
    "GE07mbh_05_u:087.017c": "kṛpaṃ ca somadattaṃ ca samīyāya janārdanaḥ",
    "GE07mbh_05_u:087.018a": "tatrāsīd ūrjitaṃ mṛṣṭaṃ kāñcanaṃ mahad āsanam",
    "GE07mbh_05_u:087.018c": "śāsanād dhṛtarāṣṭrasya tatropāviśad acyutaḥ",
    "GE07mbh_05_u:087.019a": "atha gāṃ madhuparkaṃ cāpy udakaṃ ca janārdane",
    "GE07mbh_05_u:087.019c": "upajahrur yathānyāyaṃ dhṛtarāṣṭrapurohitāḥ",
    "GE07mbh_05_u:087.020a": "kṛtātithyas tu govindaḥ sarvān parihasan kurūn",
    "GE07mbh_05_u:087.020c": "āste saṃbandhakaṃ kurvan kurubhiḥ parivāritaḥ",
    "GE07mbh_05_u:087.021a": "so 'rcito dhṛtarāṣṭreṇa pūjitaś ca mahāyaśāḥ",
    "GE07mbh_05_u:087.021c": "rājānaṃ samanujñāpya nirākrāmad ariṃdamaḥ",
    "GE07mbh_05_u:087.022a": "taiḥ sametya yathānyāyaṃ kurubhiḥ kurusaṃsadi",
    "GE07mbh_05_u:087.022c": "vidurāvasathaṃ ramyam upātiṣṭhata mādhavaḥ",
    "GE07mbh_05_u:087.023a": "viduraḥ sarvakalyāṇair abhigamya janārdanam",
    "GE07mbh_05_u:087.023c": "arcayām āsa dāśārhaṃ sarvakāmair upasthitam",
    "GE07mbh_05_u:087.023d-0396_01": "yā prītiḥ puṇḍarīkākṣa",
    "GE07mbh_05_u:087.024a": "kṛtātithyaṃ tu govindaṃ viduraḥ sarvadharmavit",
    "GE07mbh_05_u:087.024c": "kuśalaṃ pāṇḍuputrāṇām apṛcchan madhusūdanam",
    "GE07mbh_05_u:087.025a": "prīyamāṇasya suhṛdo viduṣo buddhisattamaḥ",
    "GE07mbh_05_u:087.025c": "dharmanityasya ca tadā gatadoṣasya dhīmataḥ",
    "GE07mbh_05_u:087.026a": "tasya sarvaṃ savistāraṃ pāṇḍavānāṃ viceṣṭitam",
    "GE07mbh_05_u:087.026c": "kṣattur ācaṣṭa dāśārhaḥ sarvapratyakṣadarśivān",
    "GE07mbh_05_u:088.001": "vaiśaṃpāyana uvāca",
    "GE07mbh_05_u:088.001a": "athopagamya viduram aparāhṇe janārdanaḥ",
    "GE07mbh_05_u:088.001c": "pitṛṣvasāraṃ govindaḥ so 'bhyagacchad ariṃdamaḥ",
    "GE07mbh_05_u:088.002a": "sā dṛṣṭvā kṛṣṇam āyāntaṃ prasannādityavarcasam",
    "GE07mbh_05_u:088.002c": "kaṇṭhe gṛhītvā prākrośat pṛthā pārthān anusmaran",
    "GE07mbh_05_u:088.003a": "teṣāṃ sattvavatāṃ madhye govindaṃ sahacāriṇam",
    "GE07mbh_05_u:088.003c": "cirasya dṛṣṭvā vārṣṇeyaṃ bāṣpam āhārayat pṛthā",
    "GE07mbh_05_u:088.004a": "sābravīt kṛṣṇam āsīnaṃ kṛtātithyaṃ yudhāṃ patim",
    "GE07mbh_05_u:088.004c": "bāṣpagadgadapūrṇena mukhena pariśuṣyatā",
    "GE07mbh_05_u:088.005a": "ye te bālyāt prabhṛtyeva guruśuśrūṣaṇe ratāḥ",
    "GE07mbh_05_u:088.005c": "parasparasya suhṛdaḥ saṃmatāḥ samacetasaḥ",
    "GE07mbh_05_u:088.006a": "nikṛtyā bhraṃśitā rājyāj janārhā nirjanaṃ gatāḥ",
    "GE07mbh_05_u:088.006c": "vinītakrodhaharṣāś ca brahmaṇyāḥ satyavādinaḥ",
    "GE07mbh_05_u:088.007a": "tyaktvā priyasukhe pārthā rudantīm apahāya mām",
    "GE07mbh_05_u:088.007c": "ahārṣuś ca vanaṃ yāntaḥ samūlaṃ hṛdayaṃ mama",
    "GE07mbh_05_u:088.008a": "atadarhā mahātmānaḥ kathaṃ keśava pāṇḍavāḥ",
    "GE07mbh_05_u:088.008c": "ūṣur mahāvane tāta siṃhavyāghragajākule",
    "GE07mbh_05_u:088.009a": "bālā vihīnāḥ pitrā te mayā satatalālitāḥ",
    "GE07mbh_05_u:088.009c": "apaśyantaḥ svapitarau katham ūṣur mahāvane",
    "GE07mbh_05_u:088.010a": "śaṅkhadundubhinirghoṣair mṛdaṅgair vaiṇavair api",
    "GE07mbh_05_u:088.010c": "pāṇḍavāḥ samabodhyanta bālyāt prabhṛti keśava",
    "GE07mbh_05_u:088.011a": "ye sma vāraṇaśabdena hayānāṃ heṣitena ca",
    "GE07mbh_05_u:088.011c": "rathanemininādaiś ca vyabodhyanta sadā gṛhe",
    "GE07mbh_05_u:088.012a": "śaṅkhabherīninādena veṇuvīṇānunādinā",
    "GE07mbh_05_u:088.012c": "puṇyāhaghoṣamiśreṇa pūjyamānā dvijātibhiḥ",
    "GE07mbh_05_u:088.013a": "vastrai ratnair alaṃkāraiḥ pūjayanto dvijanmanaḥ",
    "GE07mbh_05_u:088.013c": "gīrbhir maṅgalayuktābhir brāhmaṇānāṃ mahātmanām",
    "GE07mbh_05_u:088.014a": "arcitair arcanārhaiś ca stuvadbhir abhinanditāḥ",
    "GE07mbh_05_u:088.014c": "prāsādāgreṣv abodhyanta",
    "GE07mbh_05_u:088.015a": "te nūnaṃ ninadaṃ śrutvā śvāpadānāṃ mahāvane",
    "GE07mbh_05_u:088.015c": "na smopayānti nidrāṃ vai atadarhā janārdana",
    "GE07mbh_05_u:088.016a": "bherīmṛdaṅganinadaiḥ śaṅkhavaiṇavanisvanaiḥ",
    "GE07mbh_05_u:088.016c": "strīṇāṃ gītaninādaiś ca madhurair madhusūdana",
    "GE07mbh_05_u:088.017a": "bandimāgadhasūtaiś ca stuvadbhir bodhitāḥ katham",
    "GE07mbh_05_u:088.017c": "mahāvane vyabodhyanta śvāpadānāṃ rutena te",
    "GE07mbh_05_u:088.018a": "hrīmān satyadhṛtir dānto bhūtānām anukampitā",
    "GE07mbh_05_u:088.018c": "kāmadveṣau vaśe kṛtvā satāṃ vartmānuvartate",
    "GE07mbh_05_u:088.019a": "ambarīṣasya māndhātur yayāter nahuṣasya ca",
    "GE07mbh_05_u:088.019c": "bharatasya dilīpasya śiber auśīnarasya ca",
    "GE07mbh_05_u:088.020a": "rājarṣīṇāṃ purāṇānāṃ dhuraṃ dhatte durudvahām",
    "GE07mbh_05_u:088.020c": "śīlavṛttopasaṃpanno dharmajñaḥ satyasaṃgaraḥ",
    "GE07mbh_05_u:088.021a": "rājā sarvaguṇopetas trailokyasyāpi yo bhavet",
    "GE07mbh_05_u:088.021c": "ajātaśatrur dharmātmā",
    "GE07mbh_05_u:088.022a": "śreṣṭhaḥ kuruṣu sarveṣu dharmataḥ śrutavṛttataḥ",
    "GE07mbh_05_u:088.022c": "priyadarśano dīrghabhujaḥ kathaṃ kṛṣṇa yudhiṣṭhiraḥ",
    "GE07mbh_05_u:088.023a": "yaḥ sa nāgāyutaprāṇo vātaraṃhā vṛkodaraḥ",
    "GE07mbh_05_u:088.023c": "amarṣī pāṇḍavo nityaṃ priyo bhrātuḥ priyaṃkaraḥ",
    "GE07mbh_05_u:088.024a": "kīcakasya ca sajñāter yo hantā madhusūdana",
    "GE07mbh_05_u:088.024c": "śūraḥ krodhavaśānāṃ ca hiḍimbasya bakasya ca",
    "GE07mbh_05_u:088.025a": "parākrame śakrasamo vāyuvegasamo jave",
    "GE07mbh_05_u:088.025c": "maheśvarasamaḥ krodhe bhīmaḥ praharatāṃ varaḥ",
    "GE07mbh_05_u:088.026a": "krodhaṃ balam amarṣaṃ ca yo nidhāya paraṃtapaḥ",
    "GE07mbh_05_u:088.026c": "jitātmā pāṇḍavo 'marṣī bhrātus tiṣṭhati śāsane",
    "GE07mbh_05_u:088.027a": "tejorāśiṃ mahātmānaṃ balaugham amitaujasam",
    "GE07mbh_05_u:088.027c": "bhīmaṃ pradarśanenāpi bhīmasenaṃ janārdana",
    "GE07mbh_05_u:088.027e": "taṃ mamācakṣva vārṣṇeya katham adya vṛkodaraḥ",
    "GE07mbh_05_u:088.028a": "āste parighabāhuḥ sa madhyamaḥ pāṇḍavo 'cyuta",
    "GE07mbh_05_u:088.028c": "arjunenārjuno yaḥ sa kṛṣṇa bāhusahasriṇā",
    "GE07mbh_05_u:088.028e": "dvibāhuḥ spardhate nityam atītenāpi keśava",
    "GE07mbh_05_u:088.029a": "kṣipaty ekena vegena pañca bāṇaśatāni yaḥ",
    "GE07mbh_05_u:088.029c": "iṣvastre sadṛśo rājñaḥ kārtavīryasya pāṇḍavaḥ",
    "GE07mbh_05_u:088.030a": "tejasādityasadṛśo maharṣipratimo dame",
    "GE07mbh_05_u:088.030c": "kṣamayā pṛthivītulyo mahendrasamavikramaḥ",
    "GE07mbh_05_u:088.031a": "ādhirājyaṃ mahad dīptaṃ prathitaṃ madhusūdana",
    "GE07mbh_05_u:088.031c": "āhṛtaṃ yena vīryeṇa kurūṇāṃ sarvarājasu",
    "GE07mbh_05_u:088.032a": "yasya bāhubalaṃ ghoraṃ kauravāḥ paryupāsate",
    "GE07mbh_05_u:088.032c": "sa sarvarathināṃ śreṣṭhaḥ pāṇḍavaḥ satyavikramaḥ",
    "GE07mbh_05_u:088.032d-0397_01": "yaṃ gatvābhimukhaḥ saṃkhye na jīvan kaś cid āvrajet",
    "GE07mbh_05_u:088.032d-0397_02": "yo jetā sarvabhūtānām ajeyo jiṣṇur acyuta",
    "GE07mbh_05_u:088.033a": "yo 'pāśrayaḥ pāṇḍavānāṃ devānām iva vāsavaḥ",
    "GE07mbh_05_u:088.033c": "sa te bhrātā sakhā caiva katham adya dhanaṃjayaḥ",
    "GE07mbh_05_u:088.034a": "dayāvān sarvabhūteṣu hrīniṣedho mahāstravit",
    "GE07mbh_05_u:088.034c": "mṛduś ca sukumāraś ca dhārmikaś ca priyaś ca me",
    "GE07mbh_05_u:088.035a": "sahadevo maheṣvāsaḥ śūraḥ samitiśobhanaḥ",
    "GE07mbh_05_u:088.035c": "bhrātṝṇāṃ kṛṣṇa śuśrūṣur dharmārthakuśalo yuvā",
    "GE07mbh_05_u:088.036a": "sadaiva sahadevasya bhrātaro madhusūdana",
    "GE07mbh_05_u:088.036c": "vṛttaṃ kalyāṇavṛttasya pūjayanti mahātmanaḥ",
    "GE07mbh_05_u:088.037a": "jyeṣṭhāpacāyinaṃ vīraṃ sahadevaṃ yudhāṃ patim",
    "GE07mbh_05_u:088.037c": "śuśrūṣuṃ mama vārṣṇeya mādrīputraṃ pracakṣva me",
    "GE07mbh_05_u:088.038a": "sukumāro yuvā śūro darśanīyaś ca pāṇḍavaḥ",
    "GE07mbh_05_u:088.038c": "bhrātṝṇāṃ kṛṣṇa sarveṣāṃ priyaḥ prāṇo bahiścaraḥ",
    "GE07mbh_05_u:088.039a": "citrayodhī ca nakulo maheṣvāso mahābalaḥ",
    "GE07mbh_05_u:088.039c": "kaccit sa kuśalī kṛṣṇa vatso mama sukhaidhitaḥ",
    "GE07mbh_05_u:088.040a": "sukhocitam aduḥkhārhaṃ sukumāraṃ mahāratham",
    "GE07mbh_05_u:088.040c": "api jātu mahābāho paśyeyaṃ nakulaṃ punaḥ",
    "GE07mbh_05_u:088.041a": "pakṣmasaṃpātaje kāle nakulena vinākṛtā",
    "GE07mbh_05_u:088.041c": "na labhāmi sukhaṃ vīra sādya jīvāmi paśya mām",
    "GE07mbh_05_u:088.042a": "sarvaiḥ putraiḥ priyatamā draupadī me janārdana",
    "GE07mbh_05_u:088.042c": "kulīnā śīlasaṃpannā sarvaiḥ samuditā guṇaiḥ",
    "GE07mbh_05_u:088.042d-0398_01": "putrī drupadarājasya vikhyātā satyavādinī",
    "GE07mbh_05_u:088.043a": "putralokāt patilokān vṛṇvānā satyavādinī",
    "GE07mbh_05_u:088.043c": "priyān putrān parityajya pāṇḍavān anvapadyata",
    "GE07mbh_05_u:088.044a": "mahābhijanasaṃpannā sarvakāmaiḥ supūjitā",
    "GE07mbh_05_u:088.044c": "īśvarī sarvakalyāṇī draupadī katham acyuta",
    "GE07mbh_05_u:088.045a": "patibhiḥ pañcabhiḥ śūrair agnikalpaiḥ prahāribhiḥ",
    "GE07mbh_05_u:088.045c": "upapannā maheṣvāsair draupadī duḥkhabhāginī",
    "GE07mbh_05_u:088.046a": "caturdaśam imaṃ varṣaṃ yan nāpaśyam ariṃdama",
    "GE07mbh_05_u:088.046c": "putrādhibhiḥ paridyūnāṃ draupadīṃ satyavādinīm",
    "GE07mbh_05_u:088.047a": "na nūnaṃ karmabhiḥ puṇyair aśnute puruṣaḥ sukham",
    "GE07mbh_05_u:088.047c": "draupadī cet tathāvṛttā nāśnute sukham avyayam",
    "GE07mbh_05_u:088.048a": "na priyo mama kṛṣṇāya bībhatsur na yudhiṣṭhiraḥ",
    "GE07mbh_05_u:088.048c": "bhīmaseno yamau vāpi yad apaśyaṃ sabhāgatām",
    "GE07mbh_05_u:088.049a": "na me duḥkhataraṃ kiṃ cid bhūtapūrvaṃ tato 'dhikam",
    "GE07mbh_05_u:088.049c": "yad draupadīṃ nivātasthāṃ śvaśurāṇāṃ samīpagām",
    "GE07mbh_05_u:088.050a": "ānāyitām anāryeṇa",
    "GE07mbh_05_u:088.050c": "sarve praikṣanta kurava ekavastrāṃ sabhāgatām",
    "GE07mbh_05_u:088.051a": "tatraiva dhṛtarāṣṭraś ca mahārājaś ca bāhlikaḥ",
    "GE07mbh_05_u:088.051c": "kṛpaś ca somadattaś ca nirviṇṇāḥ kuravas tathā",
    "GE07mbh_05_u:088.052a": "tasyāṃ saṃsadi sarvasyāṃ kṣattāraṃ pūjayāmy aham",
    "GE07mbh_05_u:088.052c": "vṛttena hi bhavaty āryo na dhanena na vidyayā",
    "GE07mbh_05_u:088.053a": "tasya kṛṣṇa mahābuddher gambhīrasya mahātmanaḥ",
    "GE07mbh_05_u:088.053c": "kṣattuḥ śīlam alaṃkāro lokān viṣṭabhya tiṣṭhati",
    "GE07mbh_05_u:088.054a": "sā śokārtā ca hṛṣṭā ca dṛṣṭvā govindam āgatam",
    "GE07mbh_05_u:088.054c": "nānāvidhāni duḥkhāni sarvāṇy evānvakīrtayat",
    "GE07mbh_05_u:088.054d-0399_01": "janmaprabhṛti saṃprāptaṃ duḥkhaṃ nānāvidhaṃ bahu",
    "GE07mbh_05_u:088.054d-0399_02": "aśrupūrṇamukhī khinnā sarvaṃ caivānvacintayat",
    "GE07mbh_05_u:088.055a": "pūrvair ācaritaṃ yat tat kurājabhir ariṃdama",
    "GE07mbh_05_u:088.055c": "akṣadyūtaṃ mṛgavadhaḥ kaccid eṣāṃ sukhāvaham",
    "GE07mbh_05_u:088.055d-0400_01": "tan naḥ kleśatamaṃ me syāt putraiḥ saha paraṃtapa",
    "GE07mbh_05_u:088.056a": "tan māṃ dahati yat kṛṣṇā sabhāyāṃ kurusaṃnidhau",
    "GE07mbh_05_u:088.056c": "dhārtarāṣṭraiḥ parikliṣṭā yathā nakuśalaṃ tathā",
    "GE07mbh_05_u:088.057a": "nirvāsanaṃ ca nagarāt pravrajyā ca paraṃtapa",
    "GE07mbh_05_u:088.057c": "nānāvidhānāṃ duḥkhānām āvāso 'smi janārdana",
    "GE07mbh_05_u:088.057e": "ajñātacaryā bālānām avarodhaś ca keśava",
    "GE07mbh_05_u:088.058a": "na sma kleśatamaṃ me syāt putraiḥ saha paraṃtapa",
    "GE07mbh_05_u:088.058c": "duryodhanena nikṛtā varṣam adya caturdaśam",
    "GE07mbh_05_u:088.059a": "duḥkhād api sukhaṃ na syād yadi puṇyaphalakṣayaḥ",
    "GE07mbh_05_u:088.059c": "na me viśeṣo jātv āsīd dhārtarāṣṭreṣu pāṇḍavaiḥ",
    "GE07mbh_05_u:088.060a": "tena satyena kṛṣṇa tvāṃ hatāmitraṃ śriyā vṛtam",
    "GE07mbh_05_u:088.060c": "asmād vimuktaṃ saṃgrāmāt paśyeyaṃ pāṇḍavaiḥ saha",
    "GE07mbh_05_u:088.060e": "naiva śakyāḥ parājetuṃ sattvaṃ hy eṣāṃ tathāgatam",
    "GE07mbh_05_u:088.061a": "pitaraṃ tv eva garheyaṃ nātmānaṃ na suyodhanam",
    "GE07mbh_05_u:088.061c": "yenāhaṃ kuntibhojāya dhanaṃ dhūrtair ivārpitā",
    "GE07mbh_05_u:088.062a": "bālāṃ mām āryakas tubhyaṃ krīḍantīṃ kanduhastakām",
    "GE07mbh_05_u:088.062c": "adadāt kuntibhojāya sakhā sakhye mahātmane",
    "GE07mbh_05_u:088.063a": "sāhaṃ pitrā ca nikṛtā śvaśuraiś ca paraṃtapa",
    "GE07mbh_05_u:088.063c": "atyantaduḥkhitā kṛṣṇa kiṃ jīvitaphalaṃ mama",
    "GE07mbh_05_u:088.064a": "yan mā vāg abravīn naktaṃ sūtake savyasācinaḥ",
    "GE07mbh_05_u:088.064c": "putras te pṛthivīṃ jetā yaśaś cāsya divaṃ spṛśet",
    "GE07mbh_05_u:088.065a": "hatvā kurūn grāmajanye rājyaṃ prāpya dhanaṃjayaḥ",
    "GE07mbh_05_u:088.065c": "bhrātṛbhiḥ saha kaunteyas trīn medhān āhariṣyati",
    "GE07mbh_05_u:088.066a": "nāhaṃ tām abhyasūyāmi namo dharmāya vedhase",
    "GE07mbh_05_u:088.066c": "kṛṣṇāya mahate nityaṃ dharmo dhārayati prajāḥ",
    "GE07mbh_05_u:088.067a": "dharmaś ced asti vārṣṇeya tathā satyaṃ bhaviṣyati",
    "GE07mbh_05_u:088.067c": "tvaṃ cāpi tat tathā kṛṣṇa sarvaṃ saṃpādayiṣyasi",
    "GE07mbh_05_u:088.068a": "na māṃ mādhava vaidhavyaṃ nārthanāśo na vairitā",
    "GE07mbh_05_u:088.068c": "tathā śokāya bhavati yathā putrair vinābhavaḥ",
    "GE07mbh_05_u:088.069a": "yāhaṃ gāṇḍīvadhanvānaṃ sarvaśastrabhṛtāṃ varam",
    "GE07mbh_05_u:088.069c": "dhanaṃjayaṃ na paśyāmi kā śāntir hṛdayasya me",
    "GE07mbh_05_u:088.070a": "idaṃ caturdaśaṃ varṣaṃ yan nāpaśyaṃ yudhiṣṭhiram",
    "GE07mbh_05_u:088.070c": "dhanaṃjayaṃ ca govinda yamau taṃ ca vṛkodaram",
    "GE07mbh_05_u:088.071a": "jīvanāśaṃ pranaṣṭānāṃ śrāddhaṃ kurvanti mānavāḥ",
    "GE07mbh_05_u:088.071c": "arthatas te mama mṛtās teṣāṃ cāhaṃ janārdana",
    "GE07mbh_05_u:088.072a": "brūyā mādhava rājānaṃ dharmātmānaṃ yudhiṣṭhiram",
    "GE07mbh_05_u:088.072c": "bhūyāṃs te hīyate dharmo mā putraka vṛthā kṛthāḥ",
    "GE07mbh_05_u:088.073a": "parāśrayā vāsudeva yā jīvāmi dhig astu mām",
    "GE07mbh_05_u:088.073c": "vṛtteḥ kṛpaṇalabdhāyā apratiṣṭhaiva jyāyasī",
    "GE07mbh_05_u:088.074a": "atho dhanaṃjayaṃ brūyā nityodyuktaṃ vṛkodaram",
    "GE07mbh_05_u:088.074c": "yadarthaṃ kṣatriyā sūte tasya kālo 'yam āgataḥ",
    "GE07mbh_05_u:088.075a": "asmiṃś ced āgate kāle kālo vo 'tikramiṣyati",
    "GE07mbh_05_u:088.075c": "lokasaṃbhāvitāḥ santaḥ sunṛśaṃsaṃ kariṣyatha",
    "GE07mbh_05_u:088.076a": "nṛśaṃsena ca vo yuktāṃs tyajeyaṃ śāśvatīḥ samāḥ",
    "GE07mbh_05_u:088.076c": "kāle hi samanuprāpte tyaktavyam api jīvitam",
    "GE07mbh_05_u:088.077a": "mādrīputrau ca vaktavyau kṣatradharmaratau sadā",
    "GE07mbh_05_u:088.077c": "vikrameṇārjitān bhogān vṛṇītaṃ jīvitād api",
    "GE07mbh_05_u:088.078a": "vikramādhigatā hy arthāḥ kṣatradharmeṇa jīvataḥ",
    "GE07mbh_05_u:088.078c": "mano manuṣyasya sadā prīṇanti puruṣottama",
    "GE07mbh_05_u:088.079a": "gatvā brūhi mahābāho sarvaśastrabhṛtāṃ varam",
    "GE07mbh_05_u:088.079c": "arjunaṃ pāṇḍavaṃ vīraṃ draupadyāḥ padavīṃ cara",
    "GE07mbh_05_u:088.080a": "viditau hi tavātyantaṃ kruddhāv iva yathāntakau",
    "GE07mbh_05_u:088.080c": "bhīmārjunau nayetāṃ hi devān api parāṃ gatim",
    "GE07mbh_05_u:088.081a": "tayoś caitad avajñānaṃ yat sā kṛṣṇā sabhāṃ gatā",
    "GE07mbh_05_u:088.081c": "duḥśāsanaś ca karṇaś ca paruṣāṇy abhyabhāṣatām",
    "GE07mbh_05_u:088.082a": "duryodhano bhīmasenam abhyagacchan manasvinam",
    "GE07mbh_05_u:088.082c": "paśyatāṃ kurumukhyānāṃ tasya drakṣyati yat phalam",
    "GE07mbh_05_u:088.083a": "na hi vairaṃ samāsādya praśāmyati vṛkodaraḥ",
    "GE07mbh_05_u:088.083c": "sucirād api bhīmasya na hi vairaṃ praśāmyati",
    "GE07mbh_05_u:088.083e": "yāvadantaṃ na nayati śātravāñ śatrukarśanaḥ",
    "GE07mbh_05_u:088.083f-0401_01": "tāvad eva mahābāhur niśāsu na sukhaṃ labhet",
    "GE07mbh_05_u:088.084a": "na duḥkhaṃ rājyaharaṇaṃ na ca dyūte parājayaḥ",
    "GE07mbh_05_u:088.084c": "pravrājanaṃ ca putrāṇāṃ na me tad duḥkhakāraṇam",
    "GE07mbh_05_u:088.084d-0402_01": "paśyatāṃ kuruputrāṇāṃ na me tad duḥkhakāraṇam",
    "GE07mbh_05_u:088.085a": "yat tu sā bṛhatī śyāmā ekavastrā sabhāṃ gatā",
    "GE07mbh_05_u:088.085c": "aśṛṇot paruṣā vācas tato duḥkhataraṃ nu kim",
    "GE07mbh_05_u:088.086a": "strīdharmiṇī varārohā kṣatradharmaratā sadā",
    "GE07mbh_05_u:088.086c": "nādhyagacchat tathā nāthaṃ kṛṣṇā nāthavatī satī",
    "GE07mbh_05_u:088.086d-0403_01": "sa tv asyā devaputrāyās tvaṃ nātho madhusūdana",
    "GE07mbh_05_u:088.087a": "yasyā mama saputrāyās tvaṃ nātho madhusūdana",
    "GE07mbh_05_u:088.087c": "rāmaś ca balināṃ śreṣṭhaḥ pradyumnaś ca mahārathaḥ",
    "GE07mbh_05_u:088.088a": "sāham evaṃvidhaṃ duḥkhaṃ sahe 'dya puruṣottama",
    "GE07mbh_05_u:088.088c": "bhīme jīvati durdharṣe vijaye cāpalāyini",
    "GE07mbh_05_u:088.089a": "tata āśvāsayām āsa putrādhibhir abhiplutām",
    "GE07mbh_05_u:088.089c": "pitṛṣvasāraṃ śocantīṃ śauriḥ pārthasakhaḥ pṛthām",
    "GE07mbh_05_u:088.090a": "kā nu sīmantinī tvādṛg lokeṣv asti pitṛṣvasaḥ",
    "GE07mbh_05_u:088.090c": "śūrasya rājño duhitā ājamīḍhakulaṃ gatā",
    "GE07mbh_05_u:088.091a": "mahākulīnā bhavatī hradād dhradam ivāgatā",
    "GE07mbh_05_u:088.091c": "īśvarī sarvakalyāṇī bhartrā paramapūjitā",
    "GE07mbh_05_u:088.092a": "vīrasūr vīrapatnī ca sarvaiḥ samuditā guṇaiḥ",
    "GE07mbh_05_u:088.092c": "sukhaduḥkhe mahāprājñe tvādṛśī soḍhum arhati",
    "GE07mbh_05_u:088.093a": "nidrātandrī krodhaharṣau kṣutpipāse himātapau",
    "GE07mbh_05_u:088.093c": "etāni pārthā nirjitya nityaṃ vīrāḥ sukhe ratāḥ",
    "GE07mbh_05_u:088.094a": "tyaktagrāmyasukhāḥ pārthā nityaṃ vīrasukhapriyāḥ",
    "GE07mbh_05_u:088.094c": "na te svalpena tuṣyeyur mahotsāhā mahābalāḥ",
    "GE07mbh_05_u:088.095a": "antaṃ dhīrā niṣevante madhyaṃ grāmyasukhapriyāḥ",
    "GE07mbh_05_u:088.095c": "uttamāṃś ca parikleśān bhogāṃś cātīva mānuṣān",
    "GE07mbh_05_u:088.096a": "anteṣu remire dhīrā na te madhyeṣu remire",
    "GE07mbh_05_u:088.096c": "antaprāptiṃ sukhām āhur duḥkham antaram antayoḥ",
    "GE07mbh_05_u:088.097a": "abhivādayanti bhavatīṃ pāṇḍavāḥ saha kṛṣṇayā",
    "GE07mbh_05_u:088.097c": "ātmānaṃ ca kuśalinaṃ nivedyāhur anāmayam",
    "GE07mbh_05_u:088.098a": "arogān sarvasiddhārthān kṣipraṃ drakṣyasi pāṇḍavān",
    "GE07mbh_05_u:088.098c": "īśvarān sarvalokasya hatāmitrāñ śriyā vṛtān",
    "GE07mbh_05_u:088.099a": "evam āśvāsitā kuntī pratyuvāca janārdanam",
    "GE07mbh_05_u:088.099c": "putrādhibhir abhidhvastā nigṛhyābuddhijaṃ tamaḥ",
    "GE07mbh_05_u:088.100a": "yad yat teṣāṃ mahābāho pathyaṃ syān madhusūdana",
    "GE07mbh_05_u:088.100c": "yathā yathā tvaṃ manyethāḥ kuryāḥ kṛṣṇa tathā tathā",
    "GE07mbh_05_u:088.101a": "avilopena dharmasya anikṛtyā paraṃtapa",
    "GE07mbh_05_u:088.101c": "prabhāvajñāsmi te kṛṣṇa satyasyābhijanasya ca",
    "GE07mbh_05_u:088.102a": "vyavasthāyāṃ ca mitreṣu buddhivikramayos tathā",
    "GE07mbh_05_u:088.102c": "tvam eva naḥ kule dharmas tvaṃ satyaṃ tvaṃ tapo mahat",
    "GE07mbh_05_u:088.103a": "tvaṃ trātā tvaṃ mahad brahma tvayi sarvaṃ pratiṣṭhitam",
    "GE07mbh_05_u:088.103c": "yathaivāttha tathaivaitat tvayi satyaṃ bhaviṣyati",
    "GE07mbh_05_u:088.103d-0404_01": "kurūṇāṃ pāṇḍavānāṃ ca lokānāṃ cāparājita",
    "GE07mbh_05_u:088.103d-0404_02": "sarvasyaitasya vārṣṇeya gatis tvam asi mādhava",
    "GE07mbh_05_u:088.103d-0404_03": "prabhāvaṃ buddhivīryaṃ ca tādṛśaṃ tava keśava",
    "GE07mbh_05_u:088.104a": "tām āmantrya ca govindaḥ kṛtvā cābhipradakṣiṇam",
    "GE07mbh_05_u:088.104c": "prātiṣṭhata mahābāhur duryodhanagṛhān prati",
    "GE07mbh_05_u:089.001": "vaiśaṃpāyana uvāca",
    "GE07mbh_05_u:089.001a": "pṛthām āmantrya govindaḥ kṛtvā cāpi pradakṣiṇam",
    "GE07mbh_05_u:089.001c": "duryodhanagṛhaṃ śaurir abhyagacchad ariṃdamaḥ",
    "GE07mbh_05_u:089.002a": "lakṣmyā paramayā yuktaṃ puraṃdaragṛhopamam",
    "GE07mbh_05_u:089.002b-0405_01": "vicitrair āsanair yuktaṃ praviveśa janārdanaḥ",
    "GE07mbh_05_u:089.002c": "tasya kakṣyā vyatikramya tisro dvāḥsthair avāritaḥ",
    "GE07mbh_05_u:089.003a": "tato 'bhraghanasaṃkāśaṃ girikūṭam ivocchritam",
    "GE07mbh_05_u:089.003c": "śriyā jvalantaṃ prāsādam āruroha mahāyaśāḥ",
    "GE07mbh_05_u:089.004a": "tatra rājasahasraiś ca kurubhiś cābhisaṃvṛtam",
    "GE07mbh_05_u:089.004c": "dhārtarāṣṭraṃ mahābāhuṃ dadarśāsīnam āsane",
    "GE07mbh_05_u:089.005a": "duḥśāsanaṃ ca karṇaṃ ca śakuniṃ cāpi saubalam",
    "GE07mbh_05_u:089.005c": "duryodhanasamīpe tān āsanasthān dadarśa saḥ",
    "GE07mbh_05_u:089.006a": "abhyāgacchati dāśārhe dhārtarāṣṭro mahāyaśāḥ",
    "GE07mbh_05_u:089.006c": "udatiṣṭhat sahāmātyaḥ pūjayan madhusūdanam",
    "GE07mbh_05_u:089.007a": "sametya dhārtarāṣṭreṇa sahāmātyena keśavaḥ",
    "GE07mbh_05_u:089.007c": "rājabhis tatra vārṣṇeyaḥ samāgacchad yathāvayaḥ",
    "GE07mbh_05_u:089.008a": "tatra jāmbūnadamayaṃ paryaṅkaṃ supariṣkṛtam",
    "GE07mbh_05_u:089.008c": "vividhāstaraṇāstīrṇam abhyupāviśad acyutaḥ",
    "GE07mbh_05_u:089.009a": "tasmin gāṃ madhuparkaṃ ca upahṛtya janārdane",
    "GE07mbh_05_u:089.009c": "nivedayām āsa tadā gṛhān rājyaṃ ca kauravaḥ",
    "GE07mbh_05_u:089.009d-0406_01": "āsanaṃ sarvatobhadraṃ sarvaratnavibhūṣitam",
    "GE07mbh_05_u:089.009d-0406_02": "kṛṣṇārtham eva saṃsiddhaṃ dhārtarāṣṭrasya śāsanāt",
    "GE07mbh_05_u:089.010a": "tatra govindam āsīnaṃ prasannādityavarcasam",
    "GE07mbh_05_u:089.010c": "upāsāṃ cakrire sarve kuravo rājabhiḥ saha",
    "GE07mbh_05_u:089.011a": "tato duryodhano rājā vārṣṇeyaṃ jayatāṃ varam",
    "GE07mbh_05_u:089.011c": "nyamantrayad bhojanena nābhyanandac ca keśavaḥ",
    "GE07mbh_05_u:089.011c-0407_01": "**** **** nābhyanandaj janārdanaḥ",
    "GE07mbh_05_u:089.011c-0407_02": "punaḥ punaḥ kauraveyo bhojanena nyamantrayat",
    "GE07mbh_05_u:089.011c-0407_03": "asakṛt prārthyamāno 'pi",
    "GE07mbh_05_u:089.012a": "tato duryodhanaḥ kṛṣṇam abravīd rājasaṃsadi",
    "GE07mbh_05_u:089.012c": "mṛdupūrvaṃ śaṭhodarkaṃ karṇam ābhāṣya kauravaḥ",
    "GE07mbh_05_u:089.013a": "kasmād annāni pānāni vāsāṃsi śayanāni ca",
    "GE07mbh_05_u:089.013c": "tvadartham upanītāni nāgrahīs tvaṃ janārdana",
    "GE07mbh_05_u:089.014a": "ubhayoś cādadaḥ sāhyam ubhayoś ca hite rataḥ",
    "GE07mbh_05_u:089.014c": "saṃbandhī dayitaś cāsi dhṛtarāṣṭrasya mādhava",
    "GE07mbh_05_u:089.015a": "tvaṃ hi govinda dharmārthau vettha tattvena sarvaśaḥ",
    "GE07mbh_05_u:089.015c": "tatra kāraṇam icchāmi śrotuṃ cakragadādhara",
    "GE07mbh_05_u:089.016a": "sa evam ukto govindaḥ pratyuvāca mahāmanāḥ",
    "GE07mbh_05_u:089.016c": "oghameghasvanaḥ kāle pragṛhya vipulaṃ bhujam",
    "GE07mbh_05_u:089.017a": "anambūkṛtam agrastam anirastam asaṃkulam",
    "GE07mbh_05_u:089.017c": "rājīvanetro rājānaṃ hetumadvākyam uttamam",
    "GE07mbh_05_u:089.018a": "kṛtārthā bhuñjate dūtāḥ pūjāṃ gṛhṇanti caiva hi",
    "GE07mbh_05_u:089.018c": "kṛtārthaṃ māṃ sahāmātyas tvam arciṣyasi bhārata",
    "GE07mbh_05_u:089.019a": "evam uktaḥ pratyuvāca dhārtarāṣṭro janārdanam",
    "GE07mbh_05_u:089.019c": "na yuktaṃ bhavatāsmāsu pratipattum asāṃpratam",
    "GE07mbh_05_u:089.020a": "kṛtārthaṃ cākṛtārthaṃ ca tvāṃ vayaṃ madhusūdana",
    "GE07mbh_05_u:089.020c": "yatāmahe pūjayituṃ govinda na ca śaknumaḥ",
    "GE07mbh_05_u:089.021a": "na ca tat kāraṇaṃ vidmo yasmin no madhusūdana",
    "GE07mbh_05_u:089.021c": "pūjāṃ kṛtāṃ prīyamāṇair nāmaṃsthāḥ puruṣottama",
    "GE07mbh_05_u:089.022a": "vairaṃ no nāsti bhavatā govinda na ca vigrahaḥ",
    "GE07mbh_05_u:089.022c": "sa bhavān prasamīkṣyaitan nedṛśaṃ vaktum arhati",
    "GE07mbh_05_u:089.023a": "evam uktaḥ pratyuvāca dhārtarāṣṭraṃ janārdanaḥ",
    "GE07mbh_05_u:089.023c": "abhivīkṣya sahāmātyaṃ dāśārhaḥ prahasann iva",
    "GE07mbh_05_u:089.024a": "nāhaṃ kāmān na saṃrambhān na dveṣān nārthakāraṇāt",
    "GE07mbh_05_u:089.024c": "na hetuvādāl lobhād vā dharmaṃ jahyāṃ kathaṃ cana",
    "GE07mbh_05_u:089.024d-0408_01": "pūjāṃ kṛtāṃ prīyamāṇo ko vidvāṃs tyaktum arhati",
    "GE07mbh_05_u:089.025a": "saṃprītibhojyāny annāni āpadbhojyāni vā punaḥ",
    "GE07mbh_05_u:089.025c": "na ca saṃprīyase rājan na cāpy āpadgatā vayam",
    "GE07mbh_05_u:089.026a": "akasmād dviṣase rājañ janmaprabhṛti pāṇḍavān",
    "GE07mbh_05_u:089.026c": "priyānuvartino bhrātṝn sarvaiḥ samuditān guṇaiḥ",
    "GE07mbh_05_u:089.027a": "akasmāc caiva pārthānāṃ dveṣaṇaṃ nopapadyate",
    "GE07mbh_05_u:089.027c": "dharme sthitāḥ pāṇḍaveyāḥ kas tān kiṃ vaktum arhati",
    "GE07mbh_05_u:089.028a": "yas tān dveṣṭi sa māṃ dveṣṭi yas tān anu sa mām anu",
    "GE07mbh_05_u:089.028c": "aikātmyaṃ māṃ gataṃ viddhi pāṇḍavair dharmacāribhiḥ",
    "GE07mbh_05_u:089.029a": "kāmakrodhānuvartī hi yo mohād virurutsate",
    "GE07mbh_05_u:089.029c": "guṇavantaṃ ca yo dveṣṭi tam āhuḥ puruṣādhamam",
    "GE07mbh_05_u:089.030a": "yaḥ kalyāṇaguṇāñ jñātīn mohāl lobhād didṛkṣate",
    "GE07mbh_05_u:089.030c": "so 'jitātmājitakrodho na ciraṃ tiṣṭhati śriyam",
    "GE07mbh_05_u:089.031a": "atha yo guṇasaṃpannān hṛdayasyāpriyān api",
    "GE07mbh_05_u:089.031c": "priyeṇa kurute vaśyāṃś ciraṃ yaśasi tiṣṭhati",
    "GE07mbh_05_u:089.031d-0409_01": "dviṣadannaṃ na bhoktavyaṃ dviṣantaṃ naiva bhojayet",
    "GE07mbh_05_u:089.031d-0409_02": "pāṇḍavān dviṣase rājan mama prāṇā hi pāṇḍavāḥ",
    "GE07mbh_05_u:089.032a": "sarvam etad abhoktavyam annaṃ duṣṭābhisaṃhitam",
    "GE07mbh_05_u:089.032c": "kṣattur ekasya bhoktavyam iti me dhīyate matiḥ",
    "GE07mbh_05_u:089.033a": "evam uktvā mahābāhur duryodhanam amarṣaṇam",
    "GE07mbh_05_u:089.033c": "niścakrāma tataḥ śubhrād",
    "GE07mbh_05_u:089.034a": "niryāya ca mahābāhur vāsudevo mahāmanāḥ",
    "GE07mbh_05_u:089.034c": "niveśāya yayau veśma vidurasya mahātmanaḥ",
    "GE07mbh_05_u:089.035a": "tam abhyagacchad droṇaś ca kṛpo bhīṣmo 'tha bāhlikaḥ",
    "GE07mbh_05_u:089.035c": "kuravaś ca mahābāhuṃ vidurasya gṛhe sthitam",
    "GE07mbh_05_u:089.036a": "te 'bhigamyābruvaṃs tatra kuravo madhusūdanam",
    "GE07mbh_05_u:089.036c": "nivedayāmo vārṣṇeya saratnāṃs te gṛhānvayam",
    "GE07mbh_05_u:089.037a": "tān uvāca mahātejāḥ kauravān madhusūdanaḥ",
    "GE07mbh_05_u:089.037c": "sarve bhavanto gacchantu sarvā me 'pacitiḥ kṛtā",
    "GE07mbh_05_u:089.037d-0410_01": "na nītir asmat pūjā vo bhavatāṃ kurusattamāḥ",
    "GE07mbh_05_u:089.037d-0410_02": "duryodhanaś ca yuṣmāsu na ca prītiṃ kariṣyati",
    "GE07mbh_05_u:089.037d-0410_03": "ta evam uktāḥ kṛṣṇena evam astv iti niryayuḥ",
    "GE07mbh_05_u:089.038a": "yāteṣu kuruṣu kṣattā dāśārham aparājitam",
    "GE07mbh_05_u:089.038c": "abhyarcayām āsa tadā sarvakāmaiḥ prayatnavān",
    "GE07mbh_05_u:089.039a": "tataḥ kṣattānnapānāni śucīni guṇavanti ca",
    "GE07mbh_05_u:089.039c": "upāharad anekāni keśavāya mahātmane",
    "GE07mbh_05_u:089.040a": "tair tarpayitvā prathamaṃ brāhmaṇān madhusūdanaḥ",
    "GE07mbh_05_u:089.040c": "vedavidbhyo dadau kṛṣṇaḥ paramadraviṇāny api",
    "GE07mbh_05_u:089.040d-0411_01": "bhuktavatsu dvijendreṣu niṣaṇṇasya varāsane",
    "GE07mbh_05_u:089.040d-0411_02": "śuciḥ suprayato bhūtvā viduro 'nnam upāharat",
    "GE07mbh_05_u:089.040d-0411_03": "śraddhayā parayā yukta idaṃ vacanam abravīt",
    "GE07mbh_05_u:089.040d-0411_04": "saṃbhramais tuṣya govinda etan naḥ paramaṃ dhanam",
    "GE07mbh_05_u:089.040d-0411_05": "anyathā vā viśeṣeṇa kas tvām arcitum arhati",
    "GE07mbh_05_u:089.040d-0412_01": "udārasya tṛṇaṃ vittaṃ śūrasya maraṇaṃ tṛṇam",
    "GE07mbh_05_u:089.040d-0412_02": "viraktasya tṛṇaṃ nārī niḥspṛhasya tṛṇaṃ jagat",
    "GE07mbh_05_u:089.040d-0413_01": "taṃ bhuktavantaṃ vividhāḥ suśabdāḥ sūtamāgadhāḥ",
    "GE07mbh_05_u:089.040d-0413_02": "abhituṣṭuvur āsīnaṃ dāśārham aparājitam",
    "GE07mbh_05_u:089.041a": "tato 'nuyāyibhiḥ sārdhaṃ marudbhir iva vāsavaḥ",
    "GE07mbh_05_u:089.041c": "vidurānnāni bubhuje śucīni guṇavanti ca",
    "GE07mbh_05_u:090.001": "vaiśaṃpāyana uvāca",
    "GE07mbh_05_u:090.001a": "taṃ bhuktavantam āśvastaṃ niśāyāṃ viduro 'bravīt",
    "GE07mbh_05_u:090.001b-004_0001": "mahātmāno yam icchanti tapaḥ kṛtvā tv anekadhā",
    "GE07mbh_05_u:090.001b-004_0002": "sa devo 'sya samāyāto mama locanagocare",
    "GE07mbh_05_u:090.001b-004_0003": "tavātithyaṃ jagannātha kiṃ karomy adya keśava kṛṣṇa uvāca",
    "GE07mbh_05_u:090.001b-004_0004": "aham asmi mahīpīṭhe nirdhanānāṃ śiromaṇiḥ",
    "GE07mbh_05_u:090.001b-004_0005": "sādhu sādhu mahāprājña sarvaśāstraviśārada",
    "GE07mbh_05_u:090.001b-004_0006": "yas tvaṃ vinayasaṃpanno vayas tvayy eva dṛśyate",
    "GE07mbh_05_u:090.001b-004_0007": "tavādya vacasā tuṣye dadāmi kurunandana vidura uvāca",
    "GE07mbh_05_u:090.001b-004_0008": "varaṃ vṛṇīṣva dāsye 'haṃ yat te manasi rocate",
    "GE07mbh_05_u:090.001b-004_0009": "acalā keśave bhaktir mānasaṃ tvadgataṃ sadā",
    "GE07mbh_05_u:090.001b-004_0010": "dharme cintā kule janma dehi me madhusūdana",
    "GE07mbh_05_u:090.001b-004_0011": "mā matiḥ paradravyeṣu paradāreṣu mā matiḥ",
    "GE07mbh_05_u:090.001b-004_0012": "parāpavādinī jihvā mā bhūd deva kadā cana",
    "GE07mbh_05_u:090.001b-004_0013": "āsanaṃ sutasaṃkīrṇaṃ viprasaṃkīrṇamandiram",
    "GE07mbh_05_u:090.001b-004_0014": "hṛdayaṃ śāstrasaṃkīrṇaṃ dehi me madhusūdana",
    "GE07mbh_05_u:090.001b-004_0015": "durbhikṣe cānnadātāhaṃ subhikṣe ca hiraṇyadaḥ",
    "GE07mbh_05_u:090.001b-004_0016": "āture 'haṃ bhayatrātā trīṇi kṛṣṇa bhavantu me",
    "GE07mbh_05_u:090.001b-004_0017": "satyaṃ śaucaṃ dayā dānaṃ bhaktiś caiva janārdane",
    "GE07mbh_05_u:090.001b-004_0018": "etān varān ahaṃ yāce yadi tuṣṭo 'si mādhava",
    "GE07mbh_05_u:090.001c": "nedaṃ samyag vyavasitaṃ keśavāgamanaṃ tava",
    "GE07mbh_05_u:090.002a": "arthadharmātigo mūḍhaḥ saṃrambhī ca janārdana",
    "GE07mbh_05_u:090.002c": "mānaghno mānakāmaś ca vṛddhānāṃ śāsanātigaḥ",
    "GE07mbh_05_u:090.003a": "dharmaśāstrātigo mando durātmā pragrahaṃ gataḥ",
    "GE07mbh_05_u:090.003c": "aneyaḥ śreyasāṃ pāpo dhārtarāṣṭro janārdana",
    "GE07mbh_05_u:090.004a": "kāmātmā prājñamānī ca mitradhruk sarvaśaṅkitaḥ",
    "GE07mbh_05_u:090.004c": "akartā cākṛtajñaś ca tyaktadharmaḥ priyānṛtaḥ",
    "GE07mbh_05_u:090.004d-0414_01": "mūḍhaś cākṛtabuddhiś ca indriyāṇām anīśvaraḥ",
    "GE07mbh_05_u:090.004d-0414_02": "kāmānusārī kṛtyeṣu sarveṣv akṛtaniścayaḥ",
    "GE07mbh_05_u:090.005a": "etaiś cānyaiś ca bahubhir doṣair eṣa samanvitaḥ",
    "GE07mbh_05_u:090.005c": "tvayocyamānaḥ śreyo 'pi saṃrambhān na grahīṣyati",
    "GE07mbh_05_u:090.006a": "senāsamudayaṃ dṛṣṭvā pārthivaṃ madhusūdana",
    "GE07mbh_05_u:090.006c": "kṛtārthaṃ manyate bāla ātmānam avicakṣaṇaḥ",
    "GE07mbh_05_u:090.007a": "ekaḥ karṇaḥ parāñ jetuṃ samartha iti niścitam",
    "GE07mbh_05_u:090.007c": "dhārtarāṣṭrasya durbuddheḥ sa śamaṃ nopayāsyati",
    "GE07mbh_05_u:090.008a": "bhīṣme droṇe kṛpe karṇe droṇaputre jayadrathe",
    "GE07mbh_05_u:090.008c": "bhūyasīṃ vartate vṛttiṃ na śame kurute manaḥ",
    "GE07mbh_05_u:090.009a": "niścitaṃ dhārtarāṣṭrāṇāṃ sakarṇānāṃ janārdana",
    "GE07mbh_05_u:090.009c": "bhīṣmadroṇakṛpān pārthā na śaktāḥ prativīkṣitum",
    "GE07mbh_05_u:090.010a": "saṃvic ca dhārtarāṣṭrāṇāṃ sarveṣām eva keśava",
    "GE07mbh_05_u:090.010c": "śame prayatamānasya tava saubhrātrakāṅkṣiṇaḥ",
    "GE07mbh_05_u:090.011a": "na pāṇḍavānām asmābhiḥ pratideyaṃ yathocitam",
    "GE07mbh_05_u:090.011c": "iti vyavasitās teṣu vacanaṃ syān nirarthakam",
    "GE07mbh_05_u:090.012a": "yatra sūktaṃ duruktaṃ ca samaṃ syān madhusūdana",
    "GE07mbh_05_u:090.012c": "na tatra pralapet prājño badhireṣv iva gāyanaḥ",
    "GE07mbh_05_u:090.013a": "avijānatsu mūḍheṣu nirmaryādeṣu mādhava",
    "GE07mbh_05_u:090.013c": "na tvaṃ vākyaṃ bruvan yuktaś cāṇḍāleṣu dvijo yathā",
    "GE07mbh_05_u:090.014a": "so 'yaṃ balastho mūḍhaś ca na kariṣyati te vacaḥ",
    "GE07mbh_05_u:090.014c": "tasmin nirarthakaṃ vākyam uktaṃ saṃpatsyate tava",
    "GE07mbh_05_u:090.015a": "teṣāṃ samupaviṣṭānāṃ sarveṣāṃ pāpacetasām",
    "GE07mbh_05_u:090.015c": "tava madhyāvataraṇaṃ mama kṛṣṇa na rocate",
    "GE07mbh_05_u:090.016a": "durbuddhīnām aśiṣṭānāṃ bahūnāṃ pāpacetasām",
    "GE07mbh_05_u:090.016c": "pratīpaṃ vacanaṃ madhye tava kṛṣṇa na rocate",
    "GE07mbh_05_u:090.017a": "anupāsitavṛddhatvāc chriyā mohāc ca darpitaḥ",
    "GE07mbh_05_u:090.017c": "vayodarpād amarṣāc ca na te śreyo grahīṣyati",
    "GE07mbh_05_u:090.018a": "balaṃ balavad apy asya yadi vakṣyasi mādhava",
    "GE07mbh_05_u:090.018c": "tvayy asya mahatī śaṅkā na kariṣyati te vacaḥ",
    "GE07mbh_05_u:090.018d-0415_01": "mānī maurkhyeṇa pārthānāṃ na paśyaty adhikaṃ balam",
    "GE07mbh_05_u:090.019a": "nedam adya yudhā śakyam indreṇāpi sahāmaraiḥ",
    "GE07mbh_05_u:090.019c": "iti vyavasitāḥ sarve dhārtarāṣṭrā janārdana",
    "GE07mbh_05_u:090.020a": "teṣv evam upapanneṣu",
    "GE07mbh_05_u:090.020c": "samartham api te vākyam asamarthaṃ bhaviṣyati",
    "GE07mbh_05_u:090.021a": "madhye tiṣṭhan hastyanīkasya mando; rathāśvayuktasya balasya mūḍhaḥ",
    "GE07mbh_05_u:090.021c": "duryodhano manyate vītamanyuḥ; kṛtsnā mayeyaṃ pṛthivī jiteti",
    "GE07mbh_05_u:090.022a": "āśaṃsate dhṛtarāṣṭrasya putro; mahārājyam asapatnaṃ pṛthivyām",
    "GE07mbh_05_u:090.022c": "tasmiñ śamaḥ kevalo nopalabhyo; baddhaṃ santam āgataṃ manyate 'rtham",
    "GE07mbh_05_u:090.023a": "paryasteyaṃ pṛthivī kālapakvā; duryodhanārthe pāṇḍavān yoddhukāmāḥ",
    "GE07mbh_05_u:090.023c": "samāgatāḥ sarvayodhāḥ pṛthivyāṃ; rājānaś ca kṣitipālaiḥ sametāḥ",
    "GE07mbh_05_u:090.024a": "sarve caite kṛtavairāḥ purastāt; tvayā rājāno hṛtasārāś ca kṛṣṇa",
    "GE07mbh_05_u:090.024c": "tavodvegāt saṃśritā dhārtarāṣṭrān; susaṃhatāḥ saha karṇena vīrāḥ",
    "GE07mbh_05_u:090.025a": "tyaktātmānaḥ saha duryodhanena; sṛṣṭā yoddhuṃ pāṇḍavān sarvayodhāḥ",
    "GE07mbh_05_u:090.025b-0416_01": "mṛtyur jayo veti kṛtaikabhāvāḥ",
    "GE07mbh_05_u:090.025b-0416_02": "kāmātmāno manyuvaśāvinītāḥ",
    "GE07mbh_05_u:090.025c": "teṣāṃ madhye praviśethā yadi tvaṃ; na tan mataṃ mama dāśārha vīra",
    "GE07mbh_05_u:090.026a": "teṣāṃ samupaviṣṭānāṃ bahūnāṃ duṣṭacetasām",
    "GE07mbh_05_u:090.026c": "kathaṃ madhyaṃ prapadyethāḥ śatrūṇāṃ śatrukarśana",
    "GE07mbh_05_u:090.027a": "sarvathā tvaṃ mahābāho devair api durutsahaḥ",
    "GE07mbh_05_u:090.027c": "prabhāvaṃ pauruṣaṃ buddhiṃ jānāmi tava śatruhan",
    "GE07mbh_05_u:090.028a": "yā me prītiḥ pāṇḍaveṣu bhūyaḥ sā tvayi mādhava",
    "GE07mbh_05_u:090.028c": "premṇā ca bahumānāc ca sauhṛdāc ca bravīmy aham",
    "GE07mbh_05_u:090.028d-0417_01": "yā me prītiḥ puṣkarākṣa tvaddarśanasamudbhavā",
    "GE07mbh_05_u:090.028d-0417_02": "sā kim ākhyāyate tubhyam antarātmāsi dehinām vaiśaṃpāyanaḥ",
    "GE07mbh_05_u:091.000-0418_01": "vidurasya vacaḥ śrutvā praśritaṃ puruṣottamaḥ",
    "GE07mbh_05_u:091.000-0418_02": "idaṃ hovāca vacanaṃ bhagavān madhusūdanaḥ",
    "GE07mbh_05_u:091.001": "bhagavān uvāca",
    "GE07mbh_05_u:091.001a": "yathā brūyān mahāprājño yathā brūyād vicakṣaṇaḥ",
    "GE07mbh_05_u:091.001c": "yathā vācyas tvadvidhena suhṛdā madvidhaḥ suhṛt",
    "GE07mbh_05_u:091.002a": "dharmārthayuktaṃ tathyaṃ ca yathā tvayy upapadyate",
    "GE07mbh_05_u:091.002c": "tathā vacanam ukto 'smi tvayaitat pitṛmātṛvat",
    "GE07mbh_05_u:091.003a": "satyaṃ prāptaṃ ca yuktaṃ cāpy evam eva yathāttha mām",
    "GE07mbh_05_u:091.003c": "śṛṇuṣvāgamane hetuṃ vidurāvahito bhava",
    "GE07mbh_05_u:091.004a": "daurātmyaṃ dhārtarāṣṭrasya kṣatriyāṇāṃ ca vairitām",
    "GE07mbh_05_u:091.004c": "sarvam etad ahaṃ jānan kṣattaḥ prāpto 'dya kauravān",
    "GE07mbh_05_u:091.005a": "paryastāṃ pṛthivīṃ sarvāṃ sāśvāṃ sarathakuñjarām",
    "GE07mbh_05_u:091.005c": "yo mocayen mṛtyupāśāt prāpnuyād dharmam uttamam",
    "GE07mbh_05_u:091.006a": "dharmakāryaṃ yatañ śaktyā na cec chaknoti mānavaḥ",
    "GE07mbh_05_u:091.006c": "prāpto bhavati tat puṇyam atra me nāsti saṃśayaḥ",
    "GE07mbh_05_u:091.007a": "manasā cintayan pāpaṃ karmaṇā nābhirocayan",
    "GE07mbh_05_u:091.007c": "na prāpnoti phalaṃ tasya evaṃ dharmavido viduḥ",
    "GE07mbh_05_u:091.008a": "so 'haṃ yatiṣye praśamaṃ kṣattaḥ kartum amāyayā",
    "GE07mbh_05_u:091.008c": "kurūṇāṃ sṛñjayānāṃ ca saṃgrāme vinaśiṣyatām",
    "GE07mbh_05_u:091.009a": "seyam āpan mahāghorā kuruṣv eva samutthitā",
    "GE07mbh_05_u:091.009c": "karṇaduryodhanakṛtā sarve hy ete tadanvayāḥ",
    "GE07mbh_05_u:091.010a": "vyasanaiḥ kliśyamānaṃ hi yo mitraṃ nābhipadyate",
    "GE07mbh_05_u:091.010c": "anunīya yathāśakti taṃ nṛśaṃsaṃ vidur budhāḥ",
    "GE07mbh_05_u:091.011a": "ā keśagrahaṇān mitram akāryāt saṃnivartayan",
    "GE07mbh_05_u:091.011c": "avācyaḥ kasya cid bhavati kṛtayatno yathābalam",
    "GE07mbh_05_u:091.012a": "tat samarthaṃ śubhaṃ vākyaṃ dharmārthasahitaṃ hitam",
    "GE07mbh_05_u:091.012c": "dhārtarāṣṭraḥ sahāmātyo grahītuṃ vidurārhati",
    "GE07mbh_05_u:091.013a": "hitaṃ hi dhārtarāṣṭrāṇāṃ pāṇḍavānāṃ tathaiva ca",
    "GE07mbh_05_u:091.013c": "pṛthivyāṃ kṣatriyāṇāṃ ca yatiṣye 'ham amāyayā",
    "GE07mbh_05_u:091.014a": "hite prayatamānaṃ māṃ śaṅked duryodhano yadi",
    "GE07mbh_05_u:091.014c": "hṛdayasya ca me prītir ānṛṇyaṃ ca bhaviṣyati",
    "GE07mbh_05_u:091.015a": "jñātīnāṃ hi mitho bhede yan mitraṃ nābhipadyate",
    "GE07mbh_05_u:091.015c": "sarvayatnena madhyasthaṃ na tan mitraṃ vidur budhāḥ",
    "GE07mbh_05_u:091.016a": "na māṃ brūyur adharmajñā mūḍhā asuhṛdas tathā",
    "GE07mbh_05_u:091.016c": "śakto nāvārayat kṛṣṇaḥ saṃrabdhān kurupāṇḍavān",
    "GE07mbh_05_u:091.017a": "ubhayoḥ sādhayann artham aham āgata ity uta",
    "GE07mbh_05_u:091.017c": "tatra yatnam ahaṃ kṛtvā gaccheyaṃ nṛṣv avācyatām",
    "GE07mbh_05_u:091.018a": "mama dharmārthayuktaṃ hi śrutvā vākyam anāmayam",
    "GE07mbh_05_u:091.018c": "na ced ādāsyate bālo diṣṭasya vaśam eṣyati",
    "GE07mbh_05_u:091.019a": "ahāpayan pāṇḍavārthaṃ yathāvac; chamaṃ kurūṇāṃ yadi cācareyam",
    "GE07mbh_05_u:091.019c": "puṇyaṃ ca me syāc caritaṃ mahārthaṃ; mucyeraṃś ca kuravo mṛtyupāśāt",
    "GE07mbh_05_u:091.020a": "api vācaṃ bhāṣamāṇasya kāvyāṃ; dharmārāmām arthavatīm ahiṃsrām",
    "GE07mbh_05_u:091.020c": "avekṣeran dhārtarāṣṭrāḥ samarthāṃ; māṃ ca prāptaṃ kuravaḥ pūjayeyuḥ",
    "GE07mbh_05_u:091.021a": "na cāpi mama paryāptāḥ sahitāḥ sarvapārthivāḥ",
    "GE07mbh_05_u:091.021c": "kruddhasya pramukhe sthātuṃ siṃhasyevetare mṛgāḥ",
    "GE07mbh_05_u:091.022": "vaiśaṃpāyana uvāca",
    "GE07mbh_05_u:091.022a": "ity evam uktvā vacanaṃ vṛṣṇīnām ṛṣabhas tadā",
    "GE07mbh_05_u:091.022c": "śayane sukhasaṃsparśe śiśye yadusukhāvahaḥ",
    "GE07mbh_05_u:092.001": "vaiśaṃpāyana uvāca",
    "GE07mbh_05_u:092.001a": "tathā kathayator eva tayor buddhimatos tadā",
    "GE07mbh_05_u:092.001c": "śivā nakṣatrasaṃpannā sā vyatīyāya śarvarī",
    "GE07mbh_05_u:092.002a": "dharmārthakāmayuktāś ca vicitrārthapadākṣarāḥ",
    "GE07mbh_05_u:092.002c": "śṛṇvato vividhā vāco vidurasya mahātmanaḥ",
    "GE07mbh_05_u:092.003a": "kathābhir anurūpābhiḥ",
    "GE07mbh_05_u:092.003c": "akāmasyeva kṛṣṇasya sā vyatīyāya śarvarī",
    "GE07mbh_05_u:092.004a": "tatas tu svarasaṃpannā bahavaḥ sūtamāgadhāḥ",
    "GE07mbh_05_u:092.004c": "śaṅkhadundubhinirghoṣaiḥ keśavaṃ pratyabodhayan",
    "GE07mbh_05_u:092.004d-0419_01": "brahmādivasudevāntaṃ vaṃśaṃ samanukīrtayan",
    "GE07mbh_05_u:092.004d-0419_02": "tuṣṭuvuḥ keśavaṃ tatra bahavaḥ sūtamāgadhāḥ",
    "GE07mbh_05_u:092.005a": "tata utthāya dāśārha ṛṣabhaḥ sarvasātvatām",
    "GE07mbh_05_u:092.005c": "sarvam āvaśyakaṃ cakre prātaḥkāryaṃ janārdanaḥ",
    "GE07mbh_05_u:092.006a": "kṛtodakāryajapyaḥ sa hutāgniḥ samalaṃkṛtaḥ",
    "GE07mbh_05_u:092.006c": "tata ādityam udyantam upātiṣṭhata mādhavaḥ",
    "GE07mbh_05_u:092.007a": "atha duryodhanaḥ kṛṣṇaṃ śakuniś cāpi saubalaḥ",
    "GE07mbh_05_u:092.007c": "saṃdhyāṃ tiṣṭhantam abhyetya dāśārham aparājitam",
    "GE07mbh_05_u:092.008a": "ācakṣetāṃ tu kṛṣṇasya dhṛtarāṣṭraṃ sabhāgatam",
    "GE07mbh_05_u:092.008c": "kurūṃś ca bhīṣmapramukhān rājñaḥ sarvāṃś ca pārthivān",
    "GE07mbh_05_u:092.009a": "tvām arthayante govinda divi śakram ivāmarāḥ",
    "GE07mbh_05_u:092.009c": "tāv abhyanandad govindaḥ sāmnā paramavalgunā",
    "GE07mbh_05_u:092.009d-0420_01": "tān abhyanandad govindaḥ sāmnā paramavalgunā",
    "GE07mbh_05_u:092.009d-0420_02": "te 'bhyarcya devakīputraṃ divi śakram ivāmarāḥ",
    "GE07mbh_05_u:092.010a": "tato vimala āditye brāhmaṇebhyo janārdanaḥ",
    "GE07mbh_05_u:092.010c": "dadau hiraṇyaṃ vāsāṃsi gāś cāśvāṃś ca paraṃtapaḥ",
    "GE07mbh_05_u:092.011a": "visṛṣṭavantaṃ ratnāni dāśārham aparājitam",
    "GE07mbh_05_u:092.011c": "tiṣṭhantam upasaṃgamya vavande sārathis tadā",
    "GE07mbh_05_u:092.011d-0421_01": "tato rathena śubhreṇa mahatā kiṅkiṇīkinā",
    "GE07mbh_05_u:092.011d-0421_02": "hayottamayujā śīghram upātiṣṭhata dārukaḥ",
    "GE07mbh_05_u:092.011d-005_0001": "tasmai rathavaro yuktaḥ śuśubhe lokaviśrutaḥ",
    "GE07mbh_05_u:092.011d-005_0002": "vājibhiḥ sainyasugrīvameghapuṣpabalāhakaiḥ",
    "GE07mbh_05_u:092.011d-005_0003": "sainyas tu śukapatrābhaḥ sugrīvaḥ kiṃśukaprabhaḥ",
    "GE07mbh_05_u:092.011d-005_0004": "meghapuṣpo meghavarṇaḥ pāṇḍaras tu balāhakaḥ",
    "GE07mbh_05_u:092.011d-005_0005": "dakṣiṇaṃ cāvahat sainyaḥ sugrīvaḥ savyato 'vahat",
    "GE07mbh_05_u:092.011d-005_0006": "pṛṣṭhavāhau tayor āstāṃ meghapuṣpabalāhakau",
    "GE07mbh_05_u:092.011d-005_0007": "viśvakarmakṛtāpīḍā ratnajālavibhūṣitā",
    "GE07mbh_05_u:092.011d-005_0008": "āśritā vai rathe tasmin dhvajayaṣṭir aśobhata",
    "GE07mbh_05_u:092.011d-005_0009": "vainateyaḥ sthitas tasyāṃ prabhākaram iva spṛśan",
    "GE07mbh_05_u:092.011d-005_0010": "tasya sattvavataḥ ketau bhujagārir aśobhata",
    "GE07mbh_05_u:092.011d-005_0011": "tasya kīrtimatas tena bhāsvareṇa virājatā",
    "GE07mbh_05_u:092.011d-005_0012": "śuśubhe syandanaśreṣṭhaḥ patagendreṇa ketunā",
    "GE07mbh_05_u:092.011d-005_0013": "rukmajālaiḥ patākābhiḥ sauvarṇena ca ketunā",
    "GE07mbh_05_u:092.011d-005_0014": "babhūva sa rathaśreṣṭhaḥ kālasūrya ivoditaḥ",
    "GE07mbh_05_u:092.011d-005_0015": "pakṣidhvajavitānaiś ca rukmajālakṛtāntaraiḥ",
    "GE07mbh_05_u:092.011d-005_0016": "daṇḍamārgavibhāgaiś ca sukṛtair viśvakarmaṇā",
    "GE07mbh_05_u:092.011d-005_0017": "pravālamaṇihemaiś ca muktāvaiḍūryabhūṣaṇaiḥ",
    "GE07mbh_05_u:092.011d-005_0018": "kiṅkiṇīśatasaṃghaiś ca vālajālakṛtāntaraiḥ",
    "GE07mbh_05_u:092.011d-005_0019": "kārtasvaramayībhiś ca padminībhir alaṃkṛtaḥ",
    "GE07mbh_05_u:092.011d-005_0020": "śuśubhe syandanaśreṣṭhas tāpanīyaiś ca pādapaiḥ",
    "GE07mbh_05_u:092.011d-005_0021": "vyāghrasiṃhavarāhaiś ca govṛṣair mṛgapakṣibhiḥ",
    "GE07mbh_05_u:092.011d-005_0022": "tārābhir bhāskaraiś cāpi vāraṇaiś ca hiraṇmayaiḥ",
    "GE07mbh_05_u:092.011d-005_0023": "vajrāṅkuśavimānaiś ca kūbarāvartasaṃdhiṣu",
    "GE07mbh_05_u:092.011d-005_0024": "samucchritamahānābhiḥ stanayitnumahāsvanaḥ",
    "GE07mbh_05_u:092.012a": "tam upasthitam ājñāya rathaṃ divyaṃ mahāmanāḥ",
    "GE07mbh_05_u:092.012c": "mahābhraghananirghoṣaṃ sarvaratnavibhūṣitam",
    "GE07mbh_05_u:092.013a": "agniṃ pradakṣiṇaṃ kṛtvā brāhmaṇāṃś ca janārdanaḥ",
    "GE07mbh_05_u:092.013c": "kaustubhaṃ maṇim āmucya śriyā paramayā jvalan",
    "GE07mbh_05_u:092.014a": "kurubhiḥ saṃvṛtaḥ kṛṣṇo vṛṣṇibhiś cābhirakṣitaḥ",
    "GE07mbh_05_u:092.014c": "ātiṣṭhata rathaṃ śauriḥ sarvayādavanandanaḥ",
    "GE07mbh_05_u:092.015a": "anvāruroha dāśārhaṃ viduraḥ sarvadharmavit",
    "GE07mbh_05_u:092.015c": "sarvaprāṇabhṛtāṃ śreṣṭhaṃ sarvadharmabhṛtāṃ varam",
    "GE07mbh_05_u:092.016a": "tato duryodhanaḥ kṛṣṇaṃ śakuniś cāpi saubalaḥ",
    "GE07mbh_05_u:092.016c": "dvitīyena rathenainam anvayātāṃ paraṃtapam",
    "GE07mbh_05_u:092.017a": "sātyakiḥ kṛtavarmā ca vṛṣṇīnāṃ ca mahārathāḥ",
    "GE07mbh_05_u:092.017c": "pṛṣṭhato 'nuyayuḥ kṛṣṇaṃ rathair aśvair gajair api",
    "GE07mbh_05_u:092.018a": "teṣāṃ hemapariṣkārā yuktāḥ paramavājibhiḥ",
    "GE07mbh_05_u:092.018c": "gacchatāṃ ghoṣiṇaś citrāś cāru babhrājire rathāḥ",
    "GE07mbh_05_u:092.019a": "saṃmṛṣṭasaṃsiktarajaḥ pratipede mahāpatham",
    "GE07mbh_05_u:092.019c": "rājarṣicaritaṃ kāle kṛṣṇo dhīmāñ śriyā jvalan",
    "GE07mbh_05_u:092.020a": "tataḥ prayāte dāśārhe prāvādyantaikapuṣkarāḥ",
    "GE07mbh_05_u:092.020c": "śaṅkhāś ca dadhmire tatra vādyāny anyāni yāni ca",
    "GE07mbh_05_u:092.021a": "pravīrāḥ sarvalokasya yuvānaḥ siṃhavikramāḥ",
    "GE07mbh_05_u:092.021c": "parivārya rathaṃ śaurer agacchanta paraṃtapāḥ",
    "GE07mbh_05_u:092.022a": "tato 'nye bahusāhasrā vicitrādbhutavāsasaḥ",
    "GE07mbh_05_u:092.022c": "asiprāsāyudhadharāḥ kṛṣṇasyāsan puraḥsarāḥ",
    "GE07mbh_05_u:092.022d-0422_01": "yodhāḥ paraśuhastāś ca śataśo 'tha sahasraśaḥ",
    "GE07mbh_05_u:092.023a": "gajāḥ paraḥśatās tatra varāś cāśvāḥ sahasraśaḥ",
    "GE07mbh_05_u:092.023c": "prayāntam anvayur vīraṃ dāśārham aparājitam",
    "GE07mbh_05_u:092.024a": "puraṃ kurūṇāṃ saṃvṛttaṃ draṣṭukāmaṃ janārdanam",
    "GE07mbh_05_u:092.024c": "savṛddhabālaṃ sastrīkaṃ rathyāgatam ariṃdamam",
    "GE07mbh_05_u:092.025a": "vedikāpāśritābhiś ca samākrāntāny anekaśaḥ",
    "GE07mbh_05_u:092.025c": "pracalantīva bhāreṇa yoṣidbhir bhavanāny uta",
    "GE07mbh_05_u:092.026a": "saṃpūjyamānaḥ kurubhiḥ saṃśṛṇvan vividhāḥ kathāḥ",
    "GE07mbh_05_u:092.026c": "yathārhaṃ pratisatkurvan prekṣamāṇaḥ śanair yayau",
    "GE07mbh_05_u:092.027a": "tataḥ sabhāṃ samāsādya keśavasyānuyāyinaḥ",
    "GE07mbh_05_u:092.027c": "saśaṅkhair veṇunirghoṣair diśaḥ sarvā vyanādayan",
    "GE07mbh_05_u:092.028a": "tataḥ sā samitiḥ sarvā rājñām amitatejasām",
    "GE07mbh_05_u:092.028c": "saṃprākampata harṣeṇa kṛṣṇāgamanakāṅkṣayā",
    "GE07mbh_05_u:092.029a": "tato 'bhyāśagate kṛṣṇe samahṛṣyan narādhipāḥ",
    "GE07mbh_05_u:092.029c": "śrutvā taṃ rathanirghoṣaṃ parjanyaninadopamam",
    "GE07mbh_05_u:092.030a": "āsādya tu sabhādvāram ṛṣabhaḥ sarvasātvatām",
    "GE07mbh_05_u:092.030c": "avatīrya rathāc chauriḥ",
    "GE07mbh_05_u:092.031a": "nagameghapratīkāśāṃ jvalantīm iva tejasā",
    "GE07mbh_05_u:092.031c": "mahendrasadanaprakhyāṃ praviveśa sabhāṃ tataḥ",
    "GE07mbh_05_u:092.032a": "pāṇau gṛhītvā viduraṃ sātyakiṃ ca mahāyaśāḥ",
    "GE07mbh_05_u:092.032c": "jyotīṃṣy ādityavad rājan kurūn pracchādayañ śriyā",
    "GE07mbh_05_u:092.033a": "agrato vāsudevasya karṇaduryodhanāv ubhau",
    "GE07mbh_05_u:092.033c": "vṛṣṇayaḥ kṛtavarmā ca āsan kṛṣṇasya pṛṣṭhataḥ",
    "GE07mbh_05_u:092.034a": "dhṛtarāṣṭraṃ puraskṛtya bhīṣmadroṇādayas tataḥ",
    "GE07mbh_05_u:092.034c": "āsanebhyo 'calan sarve pūjayanto janārdanam",
    "GE07mbh_05_u:092.035a": "abhyāgacchati dāśārhe prajñācakṣur mahāmanāḥ",
    "GE07mbh_05_u:092.035c": "sahaiva bhīṣmadroṇābhyām udatiṣṭhan mahāyaśāḥ",
    "GE07mbh_05_u:092.036a": "uttiṣṭhati mahārāje dhṛtarāṣṭre janeśvare",
    "GE07mbh_05_u:092.036c": "tāni rājasahasrāṇi samuttasthuḥ samantataḥ",
    "GE07mbh_05_u:092.037a": "āsanaṃ sarvatobhadraṃ jāmbūnadapariṣkṛtam",
    "GE07mbh_05_u:092.037c": "kṛṣṇārthe kalpitaṃ tatra dhṛtarāṣṭrasya śāsanāt duryodhana uvāca",
    "GE07mbh_05_u:092.037d-0423_01": "bhīṣmadroṇau parityajya tvayā māṃ madhusūdana bhagavān uvāca",
    "GE07mbh_05_u:092.037d-0423_02": "kimarthaṃ puṇḍarīkākṣa kṛtaṃ vṛṣalabhojanam",
    "GE07mbh_05_u:092.037d-0423_03": "bhaktaṃ pṛcchasi rājendra ādaraṃ kiṃ na pṛcchasi",
    "GE07mbh_05_u:092.037d-0423_04": "bhojanaṃ gatajīrṇaṃ tu ādaram ajarāmaram",
    "GE07mbh_05_u:092.037d-0423_05": "ādareṇopanītāni śākāny api phalāni ca",
    "GE07mbh_05_u:092.037d-0423_06": "prīṇanti mama gātrāṇi nāmṛtaṃ mānavarjitam",
    "GE07mbh_05_u:092.037d-0423_07": "varaṃ hālāhalaṃ prītaṃ sadyaḥ prāṇaharaṃ ca yat",
    "GE07mbh_05_u:092.037d-0423_08": "na tu bhuktaṃ dhanāḍhyasya bhruvā kuṭiliteyuṣe (sic)",
    "GE07mbh_05_u:092.037d-0423_09": "na jātiḥ kāraṇaṃ tāta guṇāḥ kalyāṇakāraṇam",
    "GE07mbh_05_u:092.037d-0423_10": "cāṇḍālam api sadvṛttaṃ taṃ devā brāhmaṇaṃ viduḥ",
    "GE07mbh_05_u:092.037d-0423_11": "kaivartīgarbhasaṃbhūto vyāso nāma mahāmuniḥ",
    "GE07mbh_05_u:092.037d-0423_12": "tapasā brāhmaṇo jātas tasmāj jātir na kāraṇam",
    "GE07mbh_05_u:092.038a": "smayamānas tu rājānaṃ bhīṣmadroṇau ca mādhavaḥ",
    "GE07mbh_05_u:092.038c": "abhyabhāṣata dharmātmā rājñaś cānyān yathāvayaḥ",
    "GE07mbh_05_u:092.039a": "tatra keśavam ānarcuḥ samyag abhyāgataṃ sabhām",
    "GE07mbh_05_u:092.039c": "rājānaḥ pārthivāḥ sarve kuravaś ca janārdanam",
    "GE07mbh_05_u:092.040a": "tatra tiṣṭhan sa dāśārho rājamadhye paraṃtapaḥ",
    "GE07mbh_05_u:092.040c": "apaśyad antarikṣasthān ṛṣīn parapuraṃjayaḥ",
    "GE07mbh_05_u:092.041a": "tatas tān abhisaṃprekṣya nāradapramukhān ṛṣīn",
    "GE07mbh_05_u:092.041c": "abhyabhāṣata dāśārho bhīṣmaṃ śāṃtanavaṃ śanaiḥ",
    "GE07mbh_05_u:092.042a": "pārthivīṃ samitiṃ draṣṭum ṛṣayo 'bhyāgatā nṛpa",
    "GE07mbh_05_u:092.042c": "nimantryantām āsanaiś ca satkāreṇa ca bhūyasā",
    "GE07mbh_05_u:092.043a": "naiteṣv anupaviṣṭeṣu śakyaṃ kena cid āsitum",
    "GE07mbh_05_u:092.043c": "pūjā prayujyatām āśu munīnāṃ bhāvitātmanām",
    "GE07mbh_05_u:092.044a": "ṛṣīñ śāṃtanavo dṛṣṭvā sabhādvāram upasthitān",
    "GE07mbh_05_u:092.044c": "tvaramāṇas tato bhṛtyān āsanānīty acodayat",
    "GE07mbh_05_u:092.045a": "āsanāny atha mṛṣṭāni mahānti vipulāni ca",
    "GE07mbh_05_u:092.045c": "maṇikāñcanacitrāṇi samājahrus tatas tataḥ",
    "GE07mbh_05_u:092.046a": "teṣu tatropaviṣṭeṣu gṛhītārgheṣu bhārata",
    "GE07mbh_05_u:092.046c": "niṣasādāsane kṛṣṇo rājānaś ca yathāsanam",
    "GE07mbh_05_u:092.047a": "duḥśāsanaḥ sātyakaye dadāv āsanam uttamam",
    "GE07mbh_05_u:092.047c": "viviṃśatir dadau pīṭhaṃ kāñcanaṃ kṛtavarmaṇe",
    "GE07mbh_05_u:092.048a": "avidūre 'tha kṛṣṇasya karṇaduryodhanāv ubhau",
    "GE07mbh_05_u:092.048c": "ekāsane mahātmānau niṣīdatur amarṣaṇau",
    "GE07mbh_05_u:092.049a": "gāndhārarājaḥ śakunir gāndhārair abhirakṣitaḥ",
    "GE07mbh_05_u:092.049c": "niṣasādāsane rājā sahaputro viśāṃ pate",
    "GE07mbh_05_u:092.050a": "viduro maṇipīṭhe tu śuklaspardhyājinottare",
    "GE07mbh_05_u:092.050c": "saṃspṛśann āsanaṃ śaurer mahāmatir upāviśat",
    "GE07mbh_05_u:092.051a": "cirasya dṛṣṭvā dāśārhaṃ rājānaḥ sarvapārthivāḥ",
    "GE07mbh_05_u:092.051c": "amṛtasyeva nātṛpyan prekṣamāṇā janārdanam",
    "GE07mbh_05_u:092.052a": "atasīpuṣpasaṃkāśaḥ pītavāsā janārdanaḥ",
    "GE07mbh_05_u:092.052c": "vyabhrājata sabhāmadhye hemnīvopahito maṇiḥ",
    "GE07mbh_05_u:092.053a": "tatas tūṣṇīṃ sarvam āsīd govindagatamānasam",
    "GE07mbh_05_u:092.053c": "na tatra kaś cit kiṃ cid dhi vyājahāra pumān kva cit",
    "GE07mbh_05_u:093.001": "vaiśaṃpāyana uvāca",
    "GE07mbh_05_u:093.001a": "teṣv āsīneṣu sarveṣu tūṣṇīṃbhūteṣu rājasu",
    "GE07mbh_05_u:093.001c": "vākyam abhyādade kṛṣṇaḥ sudaṃṣṭro dundubhisvanaḥ",
    "GE07mbh_05_u:093.002a": "jīmūta iva gharmānte sarvāṃ saṃśrāvayan sabhām",
    "GE07mbh_05_u:093.002c": "dhṛtarāṣṭram abhiprekṣya samabhāṣata mādhavaḥ",
    "GE07mbh_05_u:093.003a": "kurūṇāṃ pāṇḍavānāṃ ca śamaḥ syād iti bhārata",
    "GE07mbh_05_u:093.003c": "aprayatnena vīrāṇām etad yatitum āgataḥ",
    "GE07mbh_05_u:093.004a": "rājan nānyat pravaktavyaṃ tava niḥśreyasaṃ vacaḥ",
    "GE07mbh_05_u:093.004c": "viditaṃ hy eva te sarvaṃ veditavyam ariṃdama",
    "GE07mbh_05_u:093.005a": "idam adya kulaṃ śreṣṭhaṃ sarvarājasu pārthiva",
    "GE07mbh_05_u:093.005b-0424_01": "tvan nimittaṃ viśeṣeṇa neha yuktaṃ viśiṣyate",
    "GE07mbh_05_u:093.005c": "śrutavṛttopasaṃpannaṃ sarvaiḥ samuditaṃ guṇaiḥ",
    "GE07mbh_05_u:093.006a": "kṛpānukampā kāruṇyam ānṛśaṃsyaṃ ca bhārata",
    "GE07mbh_05_u:093.006c": "tathārjavaṃ kṣamā satyaṃ kuruṣv etad viśiṣyate",
    "GE07mbh_05_u:093.007a": "tasminn evaṃvidhe rājan kule mahati tiṣṭhati",
    "GE07mbh_05_u:093.007c": "tvannimittaṃ viśeṣeṇa neha yuktam asāṃpratam",
    "GE07mbh_05_u:093.008a": "tvaṃ hi vārayitā śreṣṭhaḥ kurūṇāṃ kurusattama",
    "GE07mbh_05_u:093.008c": "mithyā pracaratāṃ tāta bāhyeṣv ābhyantareṣu ca",
    "GE07mbh_05_u:093.009a": "te putrās tava kauravya duryodhanapurogamāḥ",
    "GE07mbh_05_u:093.009c": "dharmārthau pṛṣṭhataḥ kṛtvā pracaranti nṛśaṃsavat",
    "GE07mbh_05_u:093.010a": "aśiṣṭā gatamaryādā lobhena hṛtacetasaḥ",
    "GE07mbh_05_u:093.010c": "sveṣu bandhuṣu mukhyeṣu tad vettha bharatarṣabha",
    "GE07mbh_05_u:093.011a": "seyam āpan mahāghorā kuruṣv eva samutthitā",
    "GE07mbh_05_u:093.011c": "upekṣyamāṇā kauravya pṛthivīṃ ghātayiṣyati",
    "GE07mbh_05_u:093.012a": "śakyā ceyaṃ śamayituṃ tvaṃ ced icchasi bhārata",
    "GE07mbh_05_u:093.012c": "na duṣkaro hy atra śamo mato me bharatarṣabha",
    "GE07mbh_05_u:093.013a": "tvayy adhīnaḥ śamo rājan mayi caiva viśāṃ pate",
    "GE07mbh_05_u:093.013b-0425_01": "sahabhūtās tathaivaite sarvanāśāya bhārata",
    "GE07mbh_05_u:093.013c": "putrān sthāpaya kauravya sthāpayiṣyāmy ahaṃ parān",
    "GE07mbh_05_u:093.013d-0426_01": "hitaṃ hi dhārtarāṣṭrāṇāṃ pāṇḍavānāṃ tathā hitam",
    "GE07mbh_05_u:093.013d-0426_02": "śame prayatamānānāṃ tava śāsanakāṅkṣiṇām",
    "GE07mbh_05_u:093.014a": "ājñā tava hi rājendra kāryā putraiḥ sahānvayaiḥ",
    "GE07mbh_05_u:093.014c": "hitaṃ balavad apy eṣāṃ tiṣṭhatāṃ tava śāsane",
    "GE07mbh_05_u:093.015a": "tava caiva hitaṃ rājan pāṇḍavānām atho hitam",
    "GE07mbh_05_u:093.015c": "śame prayatamānasya mama śāsanakāṅkṣiṇām",
    "GE07mbh_05_u:093.016a": "svayaṃ niṣkalam ālakṣya saṃvidhatsva viśāṃ pate",
    "GE07mbh_05_u:093.016c": "sahabhūtās tu bharatās tavaiva syur janeśvara",
    "GE07mbh_05_u:093.017a": "dharmārthayos tiṣṭha rājan pāṇḍavair abhirakṣitaḥ",
    "GE07mbh_05_u:093.017c": "na hi śakyās tathābhūtā yatnād api narādhipa",
    "GE07mbh_05_u:093.018a": "na hi tvāṃ pāṇḍavair jetuṃ rakṣyamāṇaṃ mahātmabhiḥ",
    "GE07mbh_05_u:093.018c": "indro 'pi devaiḥ sahitaḥ prasaheta kuto nṛpāḥ",
    "GE07mbh_05_u:093.019a": "yatra bhīṣmaś ca droṇaś ca kṛpaḥ karṇo viviṃśatiḥ",
    "GE07mbh_05_u:093.019c": "aśvatthāmā vikarṇaś ca somadatto 'tha bāhlikaḥ",
    "GE07mbh_05_u:093.020a": "saindhavaś ca kaliṅgaś ca kāmbojaś ca sudakṣiṇaḥ",
    "GE07mbh_05_u:093.020c": "yudhiṣṭhiro bhīmasenaḥ savyasācī yamau tathā",
    "GE07mbh_05_u:093.021a": "sātyakiś ca mahātejā yuyutsuś ca mahārathaḥ",
    "GE07mbh_05_u:093.021b-0427_01": "ko nu tān yudhi śatrughna sahitān kurupāṇḍavaiḥ",
    "GE07mbh_05_u:093.021c": "ko nu tān viparītātmā yudhyeta bharatarṣabha",
    "GE07mbh_05_u:093.022a": "lokasyeśvaratāṃ bhūyaḥ śatrubhiś cāpradhṛṣyatām",
    "GE07mbh_05_u:093.022c": "prāpsyasi tvam amitraghna sahitaḥ kurupāṇḍavaiḥ",
    "GE07mbh_05_u:093.023a": "tasya te pṛthivīpālās tvatsamāḥ pṛthivīpate",
    "GE07mbh_05_u:093.023c": "śreyāṃsaś caiva rājānaḥ saṃdhāsyante paraṃtapa",
    "GE07mbh_05_u:093.024a": "sa tvaṃ putraiś ca pautraiś ca bhrātṛbhiḥ pitṛbhis tathā",
    "GE07mbh_05_u:093.024c": "suhṛdbhiḥ sarvato guptaḥ sukhaṃ śakṣyasi jīvitum",
    "GE07mbh_05_u:093.025a": "etān eva purodhāya satkṛtya ca yathā purā",
    "GE07mbh_05_u:093.025c": "akhilāṃ bhokṣyase sarvāṃ pṛthivīṃ pṛthivīpate",
    "GE07mbh_05_u:093.026a": "etair hi sahitaḥ sarvaiḥ pāṇḍavaiḥ svaiś ca bhārata",
    "GE07mbh_05_u:093.026c": "anyān vijeṣyase śatrūn eṣa svārthas tavākhilaḥ",
    "GE07mbh_05_u:093.027a": "tair evopārjitāṃ bhūmiṃ bhokṣyase ca paraṃtapa",
    "GE07mbh_05_u:093.027c": "yadi saṃpatsyase putraiḥ sahāmātyair narādhipa",
    "GE07mbh_05_u:093.028a": "saṃyuge vai mahārāja dṛśyate sumahān kṣayaḥ",
    "GE07mbh_05_u:093.028c": "kṣaye cobhayato rājan kaṃ dharmam anupaśyasi",
    "GE07mbh_05_u:093.029a": "pāṇḍavair nihataiḥ saṃkhye putrair vāpi mahābalaiḥ",
    "GE07mbh_05_u:093.029c": "yad vindethāḥ sukhaṃ rājaṃs tad brūhi bharatarṣabha",
    "GE07mbh_05_u:093.030a": "śūrāś ca hi kṛtāstrāś ca sarve yuddhābhikāṅkṣiṇaḥ",
    "GE07mbh_05_u:093.030c": "pāṇḍavās tāvakāś caiva tān rakṣa mahato bhayāt",
    "GE07mbh_05_u:093.031a": "na paśyema kurūn sarvān pāṇḍavāṃś caiva saṃyuge",
    "GE07mbh_05_u:093.031c": "kṣīṇān ubhayataḥ śūrān rathebhyo rathibhir hatān",
    "GE07mbh_05_u:093.032a": "samavetāḥ pṛthivyāṃ hi rājāno rājasattama",
    "GE07mbh_05_u:093.032c": "amarṣavaśam āpannā nāśayeyur imāḥ prajāḥ",
    "GE07mbh_05_u:093.033a": "trāhi rājann imaṃ lokaṃ na naśyeyur imāḥ prajāḥ",
    "GE07mbh_05_u:093.033c": "tvayi prakṛtim āpanne śeṣaṃ syāt kurunandana",
    "GE07mbh_05_u:093.034a": "śuklā vadānyā hrīmanta āryāḥ puṇyābhijātayaḥ",
    "GE07mbh_05_u:093.034c": "anyonyasacivā rājaṃs tān pāhi mahato bhayāt",
    "GE07mbh_05_u:093.035a": "śiveneme bhūmipālāḥ samāgamya parasparam",
    "GE07mbh_05_u:093.035c": "saha bhuktvā ca pītvā ca pratiyāntu yathāgṛham",
    "GE07mbh_05_u:093.036a": "suvāsasaḥ sragviṇaś ca satkṛtya bharatarṣabha",
    "GE07mbh_05_u:093.036c": "amarṣāṃś ca nirākṛtya vairāṇi ca paraṃtapa",
    "GE07mbh_05_u:093.037a": "hārdaṃ yat pāṇḍaveṣv āsīt prāpte 'sminn āyuṣaḥ kṣaye",
    "GE07mbh_05_u:093.037c": "tad eva te bhavatv adya śaśvac ca bharatarṣabha",
    "GE07mbh_05_u:093.038a": "bālā vihīnāḥ pitrā te tvayaiva parivardhitāḥ",
    "GE07mbh_05_u:093.038c": "tān pālaya yathānyāyaṃ putrāṃś ca bharatarṣabha",
    "GE07mbh_05_u:093.039a": "bhavataiva hi rakṣyās te vyasaneṣu viśeṣataḥ",
    "GE07mbh_05_u:093.039c": "mā te dharmas tathaivārtho naśyeta bharatarṣabha",
    "GE07mbh_05_u:093.040a": "āhus tvāṃ pāṇḍavā rājann abhivādya prasādya ca",
    "GE07mbh_05_u:093.040c": "bhavataḥ śāsanād duḥkham anubhūtaṃ sahānugaiḥ",
    "GE07mbh_05_u:093.041a": "dvādaśemāni varṣāṇi vane nirvyuṣitāni naḥ",
    "GE07mbh_05_u:093.041c": "trayodaśaṃ tathājñātaiḥ sajane parivatsaram",
    "GE07mbh_05_u:093.042a": "sthātā naḥ samaye tasmin piteti kṛtaniścayāḥ",
    "GE07mbh_05_u:093.042c": "nāhāsma samayaṃ tāta tac ca no brāhmaṇā viduḥ",
    "GE07mbh_05_u:093.043a": "tasmin naḥ samaye tiṣṭha sthitānāṃ bharatarṣabha",
    "GE07mbh_05_u:093.043c": "nityaṃ saṃkleśitā rājan svarājyāṃśaṃ labhemahi",
    "GE07mbh_05_u:093.044a": "tvaṃ dharmam arthaṃ yuñjānaḥ samyaṅ nas trātum arhasi",
    "GE07mbh_05_u:093.044c": "gurutvaṃ bhavati prekṣya bahūn kleśāṃs titikṣmahe",
    "GE07mbh_05_u:093.045a": "sa bhavān mātṛpitṛvad asmāsu pratipadyatām",
    "GE07mbh_05_u:093.045c": "guror garīyasī vṛttir yā ca śiṣyasya bhārata",
    "GE07mbh_05_u:093.045d-0428_01": "vartāmahe tvayi ca tāṃ tvaṃ ca vartasva nas tathā",
    "GE07mbh_05_u:093.046a": "pitrā sthāpayitavyā hi vayam utpatham āsthitāḥ",
    "GE07mbh_05_u:093.046c": "saṃsthāpaya pathiṣv asmāṃs tiṣṭha rājan svavartmani",
    "GE07mbh_05_u:093.047a": "āhuś cemāṃ pariṣadaṃ putrās te bharatarṣabha",
    "GE07mbh_05_u:093.047c": "dharmajñeṣu sabhāsatsu neha yuktam asāṃpratam",
    "GE07mbh_05_u:093.048a": "yatra dharmo hy adharmeṇa satyaṃ yatrānṛtena ca",
    "GE07mbh_05_u:093.048c": "hanyate prekṣamāṇānāṃ hatās tatra sabhāsadaḥ",
    "GE07mbh_05_u:093.049a": "viddho dharmo hy adharmeṇa sabhāṃ yatra prapadyate",
    "GE07mbh_05_u:093.049c": "na cāsya śalyaṃ kṛntanti viddhās tatra sabhāsadaḥ",
    "GE07mbh_05_u:093.049e": "dharma etān ārujati yathā nady anukūlajān",
    "GE07mbh_05_u:093.050a": "ye dharmam anupaśyantas tūṣṇīṃ dhyāyanta āsate",
    "GE07mbh_05_u:093.050c": "te satyam āhur dharmaṃ ca nyāyyaṃ ca bharatarṣabha",
    "GE07mbh_05_u:093.051a": "śakyaṃ kim anyad vaktuṃ te dānād anyaj janeśvara",
    "GE07mbh_05_u:093.051c": "bruvantu vā mahīpālāḥ sabhāyāṃ ye samāsate",
    "GE07mbh_05_u:093.051e": "dharmārthau saṃpradhāryaiva yadi satyaṃ bravīmy aham",
    "GE07mbh_05_u:093.052a": "pramuñcemān mṛtyupāśāt kṣatriyān kṣatriyarṣabha",
    "GE07mbh_05_u:093.052c": "praśāmya bharataśreṣṭha mā manyuvaśam anvagāḥ",
    "GE07mbh_05_u:093.053a": "pitryaṃ tebhyaḥ pradāyāṃśaṃ pāṇḍavebhyo yathocitam",
    "GE07mbh_05_u:093.053c": "tataḥ saputraḥ siddhārtho bhuṅkṣva bhogān paraṃtapa",
    "GE07mbh_05_u:093.054a": "ajātaśatruṃ jānīṣe sthitaṃ dharme satāṃ sadā",
    "GE07mbh_05_u:093.054c": "saputre tvayi vṛttiṃ ca vartate yāṃ narādhipa",
    "GE07mbh_05_u:093.055a": "dāhitaś ca nirastaś ca tvām evopāśritaḥ punaḥ",
    "GE07mbh_05_u:093.055c": "indraprasthaṃ tvayaivāsau saputreṇa vivāsitaḥ",
    "GE07mbh_05_u:093.056a": "sa tatra nivasan sarvān vaśam ānīya pārthivān",
    "GE07mbh_05_u:093.056c": "tvanmukhān akarod rājan na ca tvām atyavartata",
    "GE07mbh_05_u:093.057a": "tasyaivaṃ vartamānasya saubalena jihīrṣatā",
    "GE07mbh_05_u:093.057c": "rāṣṭrāṇi dhanadhānyaṃ ca prayuktaḥ paramopadhiḥ",
    "GE07mbh_05_u:093.058a": "sa tām avasthāṃ saṃprāpya kṛṣṇāṃ prekṣya sabhāgatām",
    "GE07mbh_05_u:093.058c": "kṣatradharmād ameyātmā nākampata yudhiṣṭhiraḥ",
    "GE07mbh_05_u:093.059a": "ahaṃ tu tava teṣāṃ ca śreya icchāmi bhārata",
    "GE07mbh_05_u:093.059c": "dharmād arthāt sukhāc caiva mā rājan nīnaśaḥ prajāḥ",
    "GE07mbh_05_u:093.060a": "anartham arthaṃ manvānā arthaṃ vānartham ātmanaḥ",
    "GE07mbh_05_u:093.060c": "lobhe 'tiprasṛtān putrān nigṛhṇīṣva viśāṃ pate",
    "GE07mbh_05_u:093.061a": "sthitāḥ śuśrūṣituṃ pārthāḥ sthitā yoddhum ariṃdamāḥ",
    "GE07mbh_05_u:093.061c": "yat te pathyatamaṃ rājaṃs tasmiṃs tiṣṭha paraṃtapa",
    "GE07mbh_05_u:093.062a": "tad vākyaṃ pārthivāḥ sarve hṛdayaiḥ samapūjayan",
    "GE07mbh_05_u:093.062c": "na tatra kaś cid vaktuṃ hi vācaṃ prākrāmad agrataḥ",
    "GE07mbh_05_u:094.001": "vaiśaṃpāyana uvāca",
    "GE07mbh_05_u:094.001a": "tasminn abhihite vākye keśavena mahātmanā",
    "GE07mbh_05_u:094.001c": "stimitā hṛṣṭaromāṇa āsan sarve sabhāsadaḥ",
    "GE07mbh_05_u:094.002a": "kaḥ svid uttaram etasmād vaktum utsahate pumān",
    "GE07mbh_05_u:094.002c": "iti sarve manobhis te cintayanti sma pārthivāḥ",
    "GE07mbh_05_u:094.003a": "tathā teṣu ca sarveṣu tūṣṇīṃbhūteṣu rājasu",
    "GE07mbh_05_u:094.003c": "jāmadagnya idaṃ vākyam abravīt kurusaṃsadi",
    "GE07mbh_05_u:094.004a": "imām ekopamāṃ rājañ śṛṇu satyām aśaṅkitaḥ",
    "GE07mbh_05_u:094.004c": "tāṃ śrutvā śreya ādatsva yadi sādhv iti manyase",
    "GE07mbh_05_u:094.005a": "rājā dambhodbhavo nāma sārvabhaumaḥ purābhavat",
    "GE07mbh_05_u:094.005c": "akhilāṃ bubhuje sarvāṃ pṛthivīm iti naḥ śrutam",
    "GE07mbh_05_u:094.006a": "sa sma nityaṃ niśāpāye prātar utthāya vīryavān",
    "GE07mbh_05_u:094.006c": "brāhmaṇān kṣatriyāṃś caiva pṛcchann āste mahārathaḥ",
    "GE07mbh_05_u:094.007a": "asti kaś cid viśiṣṭo vā madvidho vā bhaved yudhi",
    "GE07mbh_05_u:094.007c": "śūdro vaiśyaḥ kṣatriyo vā brāhmaṇo vāpi śastrabhṛt",
    "GE07mbh_05_u:094.008a": "iti bruvann anvacarat sa rājā pṛthivīm imām",
    "GE07mbh_05_u:094.008c": "darpeṇa mahatā mattaḥ kaṃ cid anyam acintayan",
    "GE07mbh_05_u:094.009a": "taṃ sma vaidyā akṛpaṇā brāhmaṇāḥ sarvato 'bhayāḥ",
    "GE07mbh_05_u:094.009c": "pratyaṣedhanta rājānaṃ ślāghamānaṃ punaḥ punaḥ",
    "GE07mbh_05_u:094.010a": "pratiṣidhyamāno 'py asakṛt pṛcchaty eva sa vai dvijān",
    "GE07mbh_05_u:094.010c": "abhimānī śriyā mattas tam ūcur brāhmaṇās tadā",
    "GE07mbh_05_u:094.011a": "tapasvino mahātmāno vedavratasamanvitāḥ",
    "GE07mbh_05_u:094.011c": "udīryamāṇaṃ rājānaṃ krodhadīptā dvijātayaḥ",
    "GE07mbh_05_u:094.011d-0429_01": "tapasvinau mahātmānau vedapratyayadarśakau",
    "GE07mbh_05_u:094.012a": "anekajananaṃ sakhyaṃ yayoḥ puruṣasiṃhayoḥ",
    "GE07mbh_05_u:094.012c": "tayos tvaṃ na samo rājan bhavitāsi kadā cana",
    "GE07mbh_05_u:094.013a": "evam uktaḥ sa rājā tu punaḥ papraccha tān dvijān",
    "GE07mbh_05_u:094.013c": "kva tau vīrau kvajanmānau kiṃkarmāṇau ca kau ca tau",
    "GE07mbh_05_u:094.014": "brāhmaṇā ūcuḥ",
    "GE07mbh_05_u:094.014a": "naro nārāyaṇaś caiva tāpasāv iti naḥ śrutam",
    "GE07mbh_05_u:094.014c": "āyātau mānuṣe loke tābhyāṃ yudhyasva pārthiva",
    "GE07mbh_05_u:094.015a": "śrūyate tau mahātmānau naranārāyaṇāv ubhau",
    "GE07mbh_05_u:094.015c": "tapo ghoram anirdeśyaṃ tapyete gandhamādane",
    "GE07mbh_05_u:094.016": "rāma uvāca",
    "GE07mbh_05_u:094.016a": "sa rājā mahatīṃ senāṃ yojayitvā ṣaḍaṅginīm",
    "GE07mbh_05_u:094.016c": "amṛṣyamāṇaḥ saṃprāyād yatra tāv aparājitau",
    "GE07mbh_05_u:094.017a": "sa gatvā viṣamaṃ ghoraṃ parvataṃ gandhamādanam",
    "GE07mbh_05_u:094.017c": "mṛgayāṇo 'nvagacchat tau tāpasāv aparājitau",
    "GE07mbh_05_u:094.018a": "tau dṛṣṭvā kṣutpipāsābhyāṃ kṛśau dhamanisaṃtatau",
    "GE07mbh_05_u:094.018c": "śītavātātapaiś caiva karśitau puruṣottamau",
    "GE07mbh_05_u:094.018e": "abhigamyopasaṃgṛhya paryapṛcchad anāmayam",
    "GE07mbh_05_u:094.019a": "tam arcitvā mūlaphalair āsanenodakena ca",
    "GE07mbh_05_u:094.019c": "nyamantrayetāṃ rājānaṃ kiṃ kāryaṃ kriyatām iti",
    "GE07mbh_05_u:094.019d-0430_01": "tatas tām ānupūrvīṃ sa punar evānvakīrtayat",
    "GE07mbh_05_u:094.020": "dambhodbhava uvāca",
    "GE07mbh_05_u:094.020a": "bāhubhyāṃ me jitā bhūmir nihatāḥ sarvaśatravaḥ",
    "GE07mbh_05_u:094.020c": "bhavadbhyāṃ yuddham ākāṅkṣann upayāto 'smi parvatam",
    "GE07mbh_05_u:094.020e": "ātithyaṃ dīyatām etat kāṅkṣitaṃ me ciraṃ prati",
    "GE07mbh_05_u:094.021": "naranārāyaṇāv ūcatuḥ",
    "GE07mbh_05_u:094.021a": "apetakrodhalobho 'yam āśramo rājasattama",
    "GE07mbh_05_u:094.021c": "na hy asminn āśrame yuddhaṃ kutaḥ śastraṃ kuto 'nṛjuḥ",
    "GE07mbh_05_u:094.021e": "anyatra yuddham ākāṅkṣva bahavaḥ kṣatriyāḥ kṣitau",
    "GE07mbh_05_u:094.022": "rāma uvāca",
    "GE07mbh_05_u:094.022a": "ucyamānas tathāpi sma bhūya evābhyabhāṣata",
    "GE07mbh_05_u:094.022c": "punaḥ punaḥ kṣamyamāṇaḥ sāntvyamānaś ca bhārata",
    "GE07mbh_05_u:094.022e": "dambhodbhavo yuddham icchann āhvayaty eva tāpasau",
    "GE07mbh_05_u:094.023a": "tato naras tv iṣīkāṇāṃ muṣṭim ādāya kaurava",
    "GE07mbh_05_u:094.023c": "abravīd ehi yudhyasva yuddhakāmuka kṣatriya",
    "GE07mbh_05_u:094.024a": "sarvaśastrāṇi cādatsva yojayasva ca vāhinīm",
    "GE07mbh_05_u:094.024c": "ahaṃ hi te vineṣyāmi yuddhaśraddhām itaḥ param",
    "GE07mbh_05_u:094.024d-0431_01": "saṃnahyasva ca varmāṇi yāni cānyāni santi te",
    "GE07mbh_05_u:094.024d-0431_02": "yad āhvayasi darpeṇa brāhmaṇapramukhāñ janān",
    "GE07mbh_05_u:094.025": "dambhodbhava uvāca",
    "GE07mbh_05_u:094.025a": "yady etad astram asmāsu yuktaṃ tāpasa manyase",
    "GE07mbh_05_u:094.025c": "etenāpi tvayā yotsye yuddhārthī hy aham āgataḥ",
    "GE07mbh_05_u:094.026": "rāma uvāca",
    "GE07mbh_05_u:094.026a": "ity uktvā śaravarṣeṇa sarvataḥ samavākirat",
    "GE07mbh_05_u:094.026c": "dambhodbhavas tāpasaṃ taṃ jighāṃsuḥ sahasainikaḥ",
    "GE07mbh_05_u:094.027a": "tasya tān asyato ghorān iṣūn paratanucchidaḥ",
    "GE07mbh_05_u:094.027c": "kadarthīkṛtya sa munir iṣīkābhir apānudat",
    "GE07mbh_05_u:094.028a": "tato 'smai prāsṛjad ghoram aiṣīkam aparājitaḥ",
    "GE07mbh_05_u:094.028c": "astram apratisaṃdheyaṃ tad adbhutam ivābhavat",
    "GE07mbh_05_u:094.029a": "teṣām akṣīṇi karṇāṃś ca nastakāṃś caiva māyayā",
    "GE07mbh_05_u:094.029c": "nimittavedhī sa munir iṣīkābhiḥ samarpayat",
    "GE07mbh_05_u:094.030a": "sa dṛṣṭvā śvetam ākāśam iṣīkābhiḥ samācitam",
    "GE07mbh_05_u:094.030c": "pādayor nyapatad rājā svasti me 'stv iti cābravīt",
    "GE07mbh_05_u:094.031a": "tam abravīn naro rājañ śaraṇyaḥ śaraṇaiṣiṇām",
    "GE07mbh_05_u:094.031c": "brahmaṇyo bhava dharmātmā mā ca smaivaṃ punaḥ kṛthāḥ",
    "GE07mbh_05_u:094.031d-0432_01": "naitādṛk puruṣo rājan kṣatradharmam anusmaran",
    "GE07mbh_05_u:094.031d-0432_02": "manasā nṛpaśārdūla bhavet purapuraṃjayaḥ",
    "GE07mbh_05_u:094.032a": "mā ca darpasamāviṣṭaḥ kṣepsīḥ kāṃś cit kadā cana",
    "GE07mbh_05_u:094.032c": "alpīyāṃsaṃ viśiṣṭaṃ vā tat te rājan paraṃ hitam",
    "GE07mbh_05_u:094.033a": "kṛtaprajño vītalobho nirahaṃkāra ātmavān",
    "GE07mbh_05_u:094.033c": "dāntaḥ kṣānto mṛduḥ kṣemaḥ prajāḥ pālaya pārthiva",
    "GE07mbh_05_u:094.033d-0433_01": "mā sma bhūyaḥ kṣipeḥ kaṃ cid aviditvā balābalam",
    "GE07mbh_05_u:094.034a": "anujñātaḥ svasti gaccha maivaṃ bhūyaḥ samācareḥ",
    "GE07mbh_05_u:094.034c": "kuśalaṃ brāhmaṇān pṛccher āvayor vacanād bhṛśam",
    "GE07mbh_05_u:094.035a": "tato rājā tayoḥ pādāv abhivādya mahātmanoḥ",
    "GE07mbh_05_u:094.035c": "pratyājagāma svapuraṃ dharmaṃ caivācinod bhṛśam",
    "GE07mbh_05_u:094.036a": "sumahac cāpi tat karma yan nareṇa kṛtaṃ purā",
    "GE07mbh_05_u:094.036c": "tato guṇaiḥ subahubhiḥ śreṣṭho nārāyaṇo 'bhavat",
    "GE07mbh_05_u:094.037a": "tasmād yāvad dhanuḥśreṣṭhe gāṇḍīve 'straṃ na yujyate",
    "GE07mbh_05_u:094.037c": "tāvat tvaṃ mānam utsṛjya gaccha rājan dhanaṃjayam",
    "GE07mbh_05_u:094.038a": "kākudīkaṃ śukaṃ nākam akṣisaṃtarjanaṃ tathā",
    "GE07mbh_05_u:094.038c": "saṃtānaṃ nartanaṃ ghoram āsyamodakam aṣṭamam",
    "GE07mbh_05_u:094.039a": "etair viddhāḥ sarva eva maraṇaṃ yānti mānavāḥ",
    "GE07mbh_05_u:094.039b-0434_01": "kāmakrodhau lobhamohau madamānau tathaiva ca",
    "GE07mbh_05_u:094.039b-0434_02": "mātsaryāhaṃkṛtī caiva kramād eta udāhṛtāḥ",
    "GE07mbh_05_u:094.039c": "unmattāś ca viceṣṭante naṣṭasaṃjñā vicetasaḥ",
    "GE07mbh_05_u:094.040a": "svapante ca plavante ca chardayanti ca mānavāḥ",
    "GE07mbh_05_u:094.040c": "mūtrayante ca satataṃ rudanti ca hasanti ca",
    "GE07mbh_05_u:094.041a": "asaṃkhyeyā guṇāḥ pārthe tadviśiṣṭo janārdanaḥ",
    "GE07mbh_05_u:094.041c": "tvam eva bhūyo jānāsi kuntīputraṃ dhanaṃjayam",
    "GE07mbh_05_u:094.042a": "naranārāyaṇau yau tau tāv evārjunakeśavau",
    "GE07mbh_05_u:094.042c": "vijānīhi mahārāja pravīrau",
    "GE07mbh_05_u:094.042d-0435_01": "nirmātā sarvalokānām īśvaraḥ sarvakarmakṛt",
    "GE07mbh_05_u:094.042d-0435_02": "yasya nārāyaṇo bandhur arjuno duḥsaho yudhi",
    "GE07mbh_05_u:094.042d-0435_03": "kas tam utsahate jetuṃ triṣu lokeṣu bhārata",
    "GE07mbh_05_u:094.042d-0435_04": "vīraṃ kapidhvajaṃ jiṣṇuṃ yasya nāsti samo yudhi",
    "GE07mbh_05_u:094.043a": "yady etad evaṃ jānāsi na ca mām atiśaṅkase",
    "GE07mbh_05_u:094.043c": "āryāṃ matiṃ samāsthāya śāmya bhārata pāṇḍavaiḥ",
    "GE07mbh_05_u:094.044a": "atha cen manyase śreyo na me bhedo bhaved iti",
    "GE07mbh_05_u:094.044c": "praśāmya bharataśreṣṭha mā ca yuddhe manaḥ kṛthāḥ",
    "GE07mbh_05_u:094.045a": "bhavatāṃ ca kuruśreṣṭha kulaṃ bahumataṃ bhuvi",
    "GE07mbh_05_u:094.045c": "tat tathaivāstu bhadraṃ te svārtham evānucintaya",
    "GE07mbh_05_u:095.001": "vaiśaṃpāyana uvāca",
    "GE07mbh_05_u:095.001a": "jāmadagnyavacaḥ śrutvā kaṇvo 'pi bhagavān ṛṣiḥ",
    "GE07mbh_05_u:095.001c": "duryodhanam idaṃ vākyam abravīt kurusaṃsadi",
    "GE07mbh_05_u:095.002a": "akṣayaś cāvyayaś caiva brahmā lokapitāmahaḥ",
    "GE07mbh_05_u:095.002c": "tathaiva bhagavantau tau naranārāyaṇāv ṛṣī",
    "GE07mbh_05_u:095.003a": "ādityānāṃ hi sarveṣāṃ viṣṇur ekaḥ sanātanaḥ",
    "GE07mbh_05_u:095.003c": "ajayyaś cāvyayaś caiva śāśvataḥ prabhur īśvaraḥ",
    "GE07mbh_05_u:095.004a": "nimittamaraṇās tv anye candrasūryau mahī jalam",
    "GE07mbh_05_u:095.004c": "vāyur agnis tathākāśaṃ grahās tārāgaṇās tathā",
    "GE07mbh_05_u:095.005a": "te ca kṣayānte jagato hitvā lokatrayaṃ sadā",
    "GE07mbh_05_u:095.005c": "kṣayaṃ gacchanti vai sarve sṛjyante ca punaḥ punaḥ",
    "GE07mbh_05_u:095.006a": "muhūrtamaraṇās tv anye mānuṣā mṛgapakṣiṇaḥ",
    "GE07mbh_05_u:095.006c": "tiryagyonyaś ca ye cānye jīvalokacarāḥ smṛtāḥ",
    "GE07mbh_05_u:095.007a": "bhūyiṣṭhena tu rājānaḥ śriyaṃ bhuktvāyuṣaḥ kṣaye",
    "GE07mbh_05_u:095.007c": "maraṇaṃ pratigacchanti bhoktuṃ sukṛtaduṣkṛtam",
    "GE07mbh_05_u:095.008a": "sa bhavān dharmaputreṇa śamaṃ kartum ihārhati",
    "GE07mbh_05_u:095.008c": "pāṇḍavāḥ kuravaś caiva pālayantu vasuṃdharām",
    "GE07mbh_05_u:095.009a": "balavān aham ity eva na mantavyaṃ suyodhana",
    "GE07mbh_05_u:095.009c": "balavanto hi balibhir dṛśyante puruṣarṣabha",
    "GE07mbh_05_u:095.010a": "na balaṃ balināṃ madhye balaṃ bhavati kaurava",
    "GE07mbh_05_u:095.010c": "balavanto hi te sarve pāṇḍavā devavikramāḥ",
    "GE07mbh_05_u:095.011a": "atrāpy udāharantīmam itihāsaṃ purātanam",
    "GE07mbh_05_u:095.011c": "mātaler dātukāmasya kanyāṃ mṛgayato varam",
    "GE07mbh_05_u:095.012a": "matas trailokyarājasya mātalir nāma sārathiḥ",
    "GE07mbh_05_u:095.012c": "tasyaikaiva kule kanyā rūpato lokaviśrutā",
    "GE07mbh_05_u:095.013a": "guṇakeśīti vikhyātā nāmnā sā devarūpiṇī",
    "GE07mbh_05_u:095.013c": "śriyā ca vapuṣā caiva striyo 'nyāḥ sātiricyate",
    "GE07mbh_05_u:095.014a": "tasyāḥ pradānasamayaṃ mātaliḥ saha bhāryayā",
    "GE07mbh_05_u:095.014c": "jñātvā vimamṛśe rājaṃs tatparaḥ paricintayan",
    "GE07mbh_05_u:095.015a": "dhik khalv alaghuśīlānām ucchritānāṃ yaśasvinām",
    "GE07mbh_05_u:095.015c": "narāṇām ṛddhasattvānāṃ kule kanyāprarohaṇam",
    "GE07mbh_05_u:095.016a": "mātuḥ kulaṃ pitṛkulaṃ yatra caiva pradīyate",
    "GE07mbh_05_u:095.016c": "kulatrayaṃ saṃśayitaṃ kurute kanyakā satām",
    "GE07mbh_05_u:095.017a": "devamānuṣalokau dvau mānasenaiva cakṣuṣā",
    "GE07mbh_05_u:095.017c": "avagāhyaiva vicitau na ca me rocate varaḥ",
    "GE07mbh_05_u:095.018a": "na devān naiva ditijān na gandharvān na mānuṣān",
    "GE07mbh_05_u:095.018c": "arocayaṃ varakṛte tathaiva bahulān ṛṣīn",
    "GE07mbh_05_u:095.019a": "bhāryayā tu sa saṃmantrya saha rātrau sudharmayā",
    "GE07mbh_05_u:095.019c": "mātalir nāgalokāya cakāra gamane matim",
    "GE07mbh_05_u:095.020a": "na me devamanuṣyeṣu guṇakeśyāḥ samo varaḥ",
    "GE07mbh_05_u:095.020c": "rūpato dṛśyate kaś cin nāgeṣu bhavitā dhruvam",
    "GE07mbh_05_u:095.021a": "ity āmantrya sudharmāṃ sa kṛtvā cābhipradakṣiṇam",
    "GE07mbh_05_u:095.021c": "kanyāṃ śirasy upāghrāya praviveśa mahītalam",
    "GE07mbh_05_u:096.001": "kaṇva uvāca",
    "GE07mbh_05_u:096.001a": "mātalis tu vrajan mārge nāradena maharṣiṇā",
    "GE07mbh_05_u:096.001c": "varuṇaṃ gacchatā draṣṭuṃ samāgacchad yadṛcchayā",
    "GE07mbh_05_u:096.002a": "nārado 'thābravīd enaṃ kva bhavān gantum udyataḥ",
    "GE07mbh_05_u:096.002c": "svena vā sūta kāryeṇa śāsanād vā śatakratoḥ",
    "GE07mbh_05_u:096.003a": "mātalir nāradenaivaṃ saṃpṛṣṭaḥ pathi gacchatā",
    "GE07mbh_05_u:096.003c": "yathāvat sarvam ācaṣṭa svakāryaṃ varuṇaṃ prati",
    "GE07mbh_05_u:096.004a": "tam uvācātha sa munir gacchāvaḥ sahitāv iti",
    "GE07mbh_05_u:096.004c": "salileśadidṛkṣārtham aham apy udyato divaḥ",
    "GE07mbh_05_u:096.005a": "ahaṃ te sarvam ākhyāsye darśayan vasudhātalam",
    "GE07mbh_05_u:096.005c": "dṛṣṭvā tatra varaṃ kaṃ cid rocayiṣyāva mātale",
    "GE07mbh_05_u:096.006a": "avagāhya tato bhūmim ubhau mātalināradau",
    "GE07mbh_05_u:096.006c": "dadṛśāte mahātmānau lokapālam apāṃ patim",
    "GE07mbh_05_u:096.007a": "tatra devarṣisadṛśīṃ pūjāṃ prāpa sa nāradaḥ",
    "GE07mbh_05_u:096.007c": "mahendrasadṛśīṃ caiva mātaliḥ pratyapadyata",
    "GE07mbh_05_u:096.008a": "tāv ubhau prītamanasau kāryavattāṃ nivedya ha",
    "GE07mbh_05_u:096.008c": "varuṇenābhyanujñātau nāgalokaṃ viceratuḥ",
    "GE07mbh_05_u:096.009a": "nāradaḥ sarvabhūtānām antarbhūminivāsinām",
    "GE07mbh_05_u:096.009c": "jānaṃś cakāra vyākhyānaṃ yantuḥ sarvam aśeṣataḥ",
    "GE07mbh_05_u:096.010": "nārada uvāca",
    "GE07mbh_05_u:096.010a": "dṛṣṭas te varuṇas tāta putrapautrasamāvṛtaḥ",
    "GE07mbh_05_u:096.010c": "paśyodakapateḥ sthānaṃ sarvatobhadram ṛddhimat",
    "GE07mbh_05_u:096.011a": "eṣa putro mahāprājño varuṇasyeha gopateḥ",
    "GE07mbh_05_u:096.011c": "eṣa taṃ śīlavṛttena śaucena ca viśiṣyate",
    "GE07mbh_05_u:096.012a": "eṣo 'sya putro 'bhimataḥ puṣkaraḥ puṣkarekṣaṇaḥ",
    "GE07mbh_05_u:096.012c": "rūpavān darśanīyaś ca somaputryā vṛtaḥ patiḥ",
    "GE07mbh_05_u:096.013a": "jyotsnākālīti yām āhur dvitīyāṃ rūpataḥ śriyam",
    "GE07mbh_05_u:096.013c": "ādityasyaiva goḥ putro jyeṣṭhaḥ putraḥ kṛtaḥ smṛtaḥ",
    "GE07mbh_05_u:096.014a": "bhavanaṃ paśya vāruṇyā yad etat sarvakāñcanam",
    "GE07mbh_05_u:096.014b-0436_01": "eṣā vai vāruṇī kanyā surā lokeṣu viśrutā",
    "GE07mbh_05_u:096.014c": "yāṃ prāpya suratāṃ prāptāḥ surāḥ surapateḥ sakhe",
    "GE07mbh_05_u:096.015a": "etāni hṛtarājyānāṃ daiteyānāṃ sma mātale",
    "GE07mbh_05_u:096.015c": "dīpyamānāni dṛśyante sarvapraharaṇāny",
    "GE07mbh_05_u:096.016a": "akṣayāṇi kilaitāni vivartante sma mātale",
    "GE07mbh_05_u:096.016c": "anubhāvaprayuktāni surair avajitāni ha",
    "GE07mbh_05_u:096.017a": "atra rākṣasajātyaś ca bhūtajātyaś ca mātale",
    "GE07mbh_05_u:096.017c": "divyapraharaṇāś cāsan pūrvadaivatanirmitāḥ",
    "GE07mbh_05_u:096.018a": "agnir eṣa mahārciṣmāñ jāgarti varuṇahrade",
    "GE07mbh_05_u:096.018c": "vaiṣṇavaṃ cakram āviddhaṃ vidhūmena haviṣmatā",
    "GE07mbh_05_u:096.019a": "eṣa gāṇḍīmayaś cāpo lokasaṃhārasaṃbhṛtaḥ",
    "GE07mbh_05_u:096.019c": "rakṣyate daivatair nityaṃ yatas tad gāṇḍivaṃ dhanuḥ",
    "GE07mbh_05_u:096.020a": "eṣa kṛtye samutpanne tat tad dhārayate balam",
    "GE07mbh_05_u:096.020c": "sahasraśatasaṃkhyena prāṇena satataṃ dhruvam",
    "GE07mbh_05_u:096.021a": "aśāsyān api śāsty eṣa rakṣobandhuṣu rājasu",
    "GE07mbh_05_u:096.021c": "sṛṣṭaḥ prathamajo daṇḍo brahmaṇā brahmavādinā",
    "GE07mbh_05_u:096.022a": "etac chatraṃ narendrāṇāṃ mahac chakreṇa bhāṣitam",
    "GE07mbh_05_u:096.022c": "putrāḥ salilarājasya dhārayanti mahodayam",
    "GE07mbh_05_u:096.023a": "etat salilarājasya chatraṃ chatragṛhe sthitam",
    "GE07mbh_05_u:096.023c": "sarvataḥ salilaṃ śītaṃ jīmūta iva varṣati",
    "GE07mbh_05_u:096.024a": "etac chatrāt paribhraṣṭaṃ salilaṃ somanirmalam",
    "GE07mbh_05_u:096.024c": "tamasā mūrchitaṃ yāti yena nārchati darśanam",
    "GE07mbh_05_u:096.025a": "bahūny adbhutarūpāṇi draṣṭavyānīha mātale",
    "GE07mbh_05_u:096.025c": "tava kāryoparodhas tu tasmād gacchāva māciram",
    "GE07mbh_05_u:097.001": "nārada uvāca",
    "GE07mbh_05_u:097.001a": "etat tu nāgalokasya nābhisthāne sthitaṃ puram",
    "GE07mbh_05_u:097.001c": "pātālam iti vikhyātaṃ daityadānavasevitam",
    "GE07mbh_05_u:097.002a": "idam adbhiḥ samaṃ prāptā ye ke cid dhruvajaṅgamāḥ",
    "GE07mbh_05_u:097.002c": "praviśanto mahānādaṃ nadanti bhayapīḍitāḥ",
    "GE07mbh_05_u:097.003a": "atrāsuro 'gniḥ satataṃ dīpyate vāribhojanaḥ",
    "GE07mbh_05_u:097.003c": "vyāpāreṇa dhṛtātmānaṃ nibaddhaṃ samabudhyata",
    "GE07mbh_05_u:097.004a": "atrāmṛtaṃ suraiḥ pītvā nihitaṃ nihatāribhiḥ",
    "GE07mbh_05_u:097.004c": "ataḥ somasya hāniś ca vṛddhiś caiva pradṛśyate",
    "GE07mbh_05_u:097.005a": "atra divyaṃ hayaśiraḥ kāle parvaṇi parvaṇi",
    "GE07mbh_05_u:097.005c": "uttiṣṭhati suvarṇābhaṃ vārbhir āpūrayañ jagat",
    "GE07mbh_05_u:097.006a": "yasmād atra samagrās tāḥ patanti jalamūrtayaḥ",
    "GE07mbh_05_u:097.006c": "tasmāt pātālam ity etat khyāyate puram uttamam",
    "GE07mbh_05_u:097.007a": "airāvato 'smāt salilaṃ gṛhītvā jagato hitaḥ",
    "GE07mbh_05_u:097.007c": "megheṣv āmuñcate śītaṃ yan mahendraḥ pravarṣati",
    "GE07mbh_05_u:097.008a": "atra nānāvidhākārās timayo naikarūpiṇaḥ",
    "GE07mbh_05_u:097.008c": "apsu somaprabhāṃ pītvā vasanti jalacāriṇaḥ",
    "GE07mbh_05_u:097.009a": "atra sūryāṃśubhir bhinnāḥ pātālatalam āśritāḥ",
    "GE07mbh_05_u:097.009c": "mṛtā divasataḥ sūta punar jīvanti te niśi",
    "GE07mbh_05_u:097.010a": "udaye nityaśaś cātra candramā raśmibhir vṛtaḥ",
    "GE07mbh_05_u:097.010c": "amṛtaṃ spṛśya saṃsparśāt saṃjīvayati dehinaḥ",
    "GE07mbh_05_u:097.011a": "atra te 'dharmaniratā baddhāḥ kālena pīḍitāḥ",
    "GE07mbh_05_u:097.011c": "daiteyā nivasanti sma vāsavena hṛtaśriyaḥ",
    "GE07mbh_05_u:097.012a": "atra bhūtapatir nāma",
    "GE07mbh_05_u:097.012c": "bhūtaye sarvabhūtānām acarat tapa uttamam",
    "GE07mbh_05_u:097.013a": "atra govratino viprāḥ",
    "GE07mbh_05_u:097.013c": "tyaktaprāṇā jitasvargā nivasanti maharṣayaḥ",
    "GE07mbh_05_u:097.014a": "yatratatraśayo nityaṃ yenakenacidāśitaḥ",
    "GE07mbh_05_u:097.014c": "yenakenacidācchannaḥ sa govrata ihocyate",
    "GE07mbh_05_u:097.015a": "airāvato nāgarājo vāmanaḥ kumudo 'ñjanaḥ",
    "GE07mbh_05_u:097.015c": "prasūtāḥ supratīkasya vaṃśe vāraṇasattamāḥ",
    "GE07mbh_05_u:097.016a": "paśya yady atra te kaś cid rocate guṇato varaḥ",
    "GE07mbh_05_u:097.016c": "varayiṣyāva taṃ gatvā yatnam āsthāya mātale",
    "GE07mbh_05_u:097.017a": "aṇḍam etaj jale nyastaṃ dīpyamānam iva śriyā",
    "GE07mbh_05_u:097.017c": "ā prajānāṃ nisargād vai nodbhidyati na sarpati",
    "GE07mbh_05_u:097.018a": "nāsya jātiṃ nisargaṃ vā kathyamānaṃ śṛṇomi vai",
    "GE07mbh_05_u:097.018c": "pitaraṃ mātaraṃ vāpi nāsya jānāti kaś cana",
    "GE07mbh_05_u:097.019a": "ataḥ kila mahān agnir antakāle samutthitaḥ",
    "GE07mbh_05_u:097.019c": "dhakṣyate mātale sarvaṃ trailokyaṃ sacarācaram",
    "GE07mbh_05_u:097.020": "kaṇva uvāca",
    "GE07mbh_05_u:097.020a": "mātalis tv abravīc chrutvā nāradasyātha bhāṣitam",
    "GE07mbh_05_u:097.020c": "na me 'tra rocate kaś cid anyato vraja māciram",
    "GE07mbh_05_u:098.001": "nārada uvāca",
    "GE07mbh_05_u:098.001a": "hiraṇyapuram ity etat khyātaṃ puravaraṃ mahat",
    "GE07mbh_05_u:098.001c": "daityānāṃ dānavānāṃ ca māyāśatavicāriṇām",
    "GE07mbh_05_u:098.002a": "analpena prayatnena nirmitaṃ viśvakarmaṇā",
    "GE07mbh_05_u:098.002c": "mayena manasā sṛṣṭaṃ pātālatalam āśritam",
    "GE07mbh_05_u:098.003a": "atra māyāsahasrāṇi vikurvāṇā",
    "GE07mbh_05_u:098.003c": "dānavā nivasanti sma śūrā dattavarāḥ purā",
    "GE07mbh_05_u:098.004a": "naite śakreṇa nānyena varuṇena yamena vā",
    "GE07mbh_05_u:098.004c": "śakyante vaśam ānetuṃ tathaiva dhanadena ca",
    "GE07mbh_05_u:098.005a": "asurāḥ kālakhañjāś ca tathā viṣṇupadodbhavāḥ",
    "GE07mbh_05_u:098.005c": "nairṛtā yātudhānāś ca brahmavedodbhavāś ca ye",
    "GE07mbh_05_u:098.006a": "daṃṣṭriṇo bhīmarūpāś ca nivasanty ātmarakṣiṇaḥ",
    "GE07mbh_05_u:098.006c": "māyāvīryopasaṃpannā nivasanty ātmarakṣiṇaḥ",
    "GE07mbh_05_u:098.007a": "nivātakavacā nāma dānavā yuddhadurmadāḥ",
    "GE07mbh_05_u:098.007c": "jānāsi ca yathā śakro naitāñ śaknoti bādhitum",
    "GE07mbh_05_u:098.008a": "bahuśo mātale tvaṃ ca tava putraś ca gomukhaḥ",
    "GE07mbh_05_u:098.008c": "nirbhagno devarājaś ca sahaputraḥ śacīpatiḥ",
    "GE07mbh_05_u:098.009a": "paśya veśmāni raukmāṇi mātale rājatāni ca",
    "GE07mbh_05_u:098.009c": "karmaṇā vidhiyuktena yuktāny upagatāni ca",
    "GE07mbh_05_u:098.010a": "vaiḍūryaharitānīva pravālarucirāṇi",
    "GE07mbh_05_u:098.010c": "arkasphaṭikaśubhrāṇi vajrasārojjvalāni ca",
    "GE07mbh_05_u:098.011a": "pārthivānīva cābhānti punar nagamayāni ca",
    "GE07mbh_05_u:098.011c": "śailānīva ca dṛśyante tārakāṇīva cāpy uta",
    "GE07mbh_05_u:098.012a": "sūryarūpāṇi cābhānti dīptāgnisadṛśāni ca",
    "GE07mbh_05_u:098.012c": "maṇijālavicitrāṇi prāṃśūni nibiḍāni ca",
    "GE07mbh_05_u:098.013a": "naitāni śakyaṃ nirdeṣṭuṃ rūpato dravyatas tathā",
    "GE07mbh_05_u:098.013c": "guṇataś caiva siddhāni pramāṇaguṇavanti ca",
    "GE07mbh_05_u:098.014a": "ākrīḍān paśya daityānāṃ tathaiva śayanāny uta",
    "GE07mbh_05_u:098.014c": "ratnavanti mahārhāṇi bhājanāny āsanāni ca",
    "GE07mbh_05_u:098.015a": "jaladābhāṃs tathā śailāṃs",
    "GE07mbh_05_u:098.015c": "kāmapuṣpaphalāṃś caiva pādapān kāmacāriṇaḥ",
    "GE07mbh_05_u:098.016a": "mātale kaś cid atrāpi rucitas te varo bhavet",
    "GE07mbh_05_u:098.016c": "atha vānyāṃ diśaṃ bhūmer gacchāva yadi manyase",
    "GE07mbh_05_u:098.017": "kaṇva uvāca",
    "GE07mbh_05_u:098.017a": "mātalis tv abravīd enaṃ bhāṣamāṇaṃ tathāvidham",
    "GE07mbh_05_u:098.017c": "devarṣe naiva me kāryaṃ vipriyaṃ tridivaukasām",
    "GE07mbh_05_u:098.018a": "nityānuṣaktavairā hi bhrātaro devadānavāḥ",
    "GE07mbh_05_u:098.018c": "aripakṣeṇa saṃbandhaṃ rocayiṣyāmy ahaṃ katham",
    "GE07mbh_05_u:098.019a": "anyatra sādhu gacchāvo draṣṭuṃ nārhāmi dānavān",
    "GE07mbh_05_u:098.019c": "jānāmi tu tathātmānaṃ ditsātmakamalaṃ yathā",
    "GE07mbh_05_u:099.001": "nārada uvāca",
    "GE07mbh_05_u:099.001a": "ayaṃ lokaḥ suparṇānāṃ pakṣiṇāṃ pannagāśinām",
    "GE07mbh_05_u:099.001c": "vikrame gamane bhāre naiṣām asti pariśramaḥ",
    "GE07mbh_05_u:099.002a": "vainateyasutaiḥ sūta ṣaḍbhis tatam idaṃ kulam",
    "GE07mbh_05_u:099.002c": "sumukhena sunāmnā ca sunetreṇa suvarcasā",
    "GE07mbh_05_u:099.003a": "surūpapakṣirājena subalena ca mātale",
    "GE07mbh_05_u:099.003c": "vardhitāni prasūtyā vai vinatākulakartṛbhiḥ",
    "GE07mbh_05_u:099.004a": "pakṣirājābhijātyānāṃ sahasrāṇi śatāni ca",
    "GE07mbh_05_u:099.004c": "kaśyapasya tato vaṃśe jātair bhūtivivardhanaiḥ",
    "GE07mbh_05_u:099.005a": "sarve hy ete śriyā yuktāḥ sarve śrīvatsalakṣaṇāḥ",
    "GE07mbh_05_u:099.005c": "sarve śriyam abhīpsanto dhārayanti balāny uta",
    "GE07mbh_05_u:099.006a": "karmaṇā kṣatriyāś caite nirghṛṇā bhogibhojinaḥ",
    "GE07mbh_05_u:099.006c": "jñātisaṃkṣayakartṛtvād brāhmaṇyaṃ na labhanti vai",
    "GE07mbh_05_u:099.007a": "nāmāni caiṣāṃ vakṣyāmi yathā prādhānyataḥ śṛṇu",
    "GE07mbh_05_u:099.007c": "mātale ślāghyam etad dhi kulaṃ viṣṇuparigraham",
    "GE07mbh_05_u:099.008a": "daivataṃ viṣṇur eteṣāṃ viṣṇur eva parāyaṇam",
    "GE07mbh_05_u:099.008c": "hṛdi caiṣāṃ sadā viṣṇur viṣṇur eva gatiḥ sadā",
    "GE07mbh_05_u:099.009a": "suvarṇacūḍo nāgāśī dāruṇaś caṇḍatuṇḍakaḥ",
    "GE07mbh_05_u:099.009c": "analaś cānilaś caiva viśālākṣo 'tha kuṇḍalī",
    "GE07mbh_05_u:099.010a": "kāśyapir dhvajaviṣkambho vainateyo 'tha vāmanaḥ",
    "GE07mbh_05_u:099.010c": "vātavego diśācakṣur nimeṣo nimiṣas tathā",
    "GE07mbh_05_u:099.011a": "trivāraḥ saptavāraś ca vālmīkir dvīpakas tathā",
    "GE07mbh_05_u:099.011c": "daityadvīpaḥ sariddvīpaḥ sārasaḥ padmakesaraḥ",
    "GE07mbh_05_u:099.012a": "sumukhaḥ sukhaketuś ca citrabarhas tathānaghaḥ",
    "GE07mbh_05_u:099.012c": "meghakṛt kumudo dakṣaḥ sarpāntaḥ somabhojanaḥ",
    "GE07mbh_05_u:099.013a": "gurubhāraḥ kapotaś ca sūryanetraś cirāntakaḥ",
    "GE07mbh_05_u:099.013c": "viṣṇudhanvā kumāraś ca paribarho haris tathā",
    "GE07mbh_05_u:099.014a": "susvaro madhuparkaś ca hemavarṇas tathaiva ca",
    "GE07mbh_05_u:099.014c": "malayo mātariśvā ca niśākaradivākarau",
    "GE07mbh_05_u:099.015a": "ete pradeśamātreṇa mayoktā garuḍātmajāḥ",
    "GE07mbh_05_u:099.015c": "prādhānyato 'tha yaśasā kīrtitāḥ prāṇataś ca te",
    "GE07mbh_05_u:099.016a": "yady atra na ruciḥ kā cid ehi gacchāva mātale",
    "GE07mbh_05_u:099.016c": "taṃ nayiṣyāmi deśaṃ tvāṃ ruciṃ yatropalapsyase",
    "GE07mbh_05_u:100.001": "nārada uvāca",
    "GE07mbh_05_u:100.001a": "idaṃ rasātalaṃ nāma saptamaṃ pṛthivītalam",
    "GE07mbh_05_u:100.001c": "yatrāste surabhir mātā gavām amṛtasaṃbhavā",
    "GE07mbh_05_u:100.002a": "kṣarantī satataṃ kṣīraṃ pṛthivīsārasaṃbhavam",
    "GE07mbh_05_u:100.002c": "ṣaṇṇāṃ rasānāṃ sāreṇa rasam ekam anuttamam",
    "GE07mbh_05_u:100.003a": "amṛtenābhitṛptasya sāram udgirataḥ purā",
    "GE07mbh_05_u:100.003c": "pitāmahasya vadanād udatiṣṭhad aninditā",
    "GE07mbh_05_u:100.004a": "yasyāḥ kṣīrasya dhārāyā nipatantyā mahītale",
    "GE07mbh_05_u:100.004c": "hradaḥ kṛtaḥ kṣīranidhiḥ pavitraṃ param uttamam",
    "GE07mbh_05_u:100.005a": "puṣpitasyeva phenasya paryantam anuveṣṭitam",
    "GE07mbh_05_u:100.005c": "pibanto nivasanty atra phenapā munisattamāḥ",
    "GE07mbh_05_u:100.006a": "phenapā nāma nāmnā te phenāhārāś ca mātale",
    "GE07mbh_05_u:100.006c": "ugre tapasi vartante yeṣāṃ bibhyati devatāḥ",
    "GE07mbh_05_u:100.007a": "asyāś catasro dhenvo 'nyā dikṣu sarvāsu mātale",
    "GE07mbh_05_u:100.007c": "nivasanti diśāpālyo dhārayantyo diśaḥ smṛtāḥ",
    "GE07mbh_05_u:100.008a": "pūrvāṃ diśaṃ dhārayate surūpā nāma saurabhī",
    "GE07mbh_05_u:100.008c": "dakṣiṇāṃ haṃsakā nāma dhārayaty aparāṃ diśam",
    "GE07mbh_05_u:100.009a": "paścimā vāruṇī dik ca dhāryate vai subhadrayā",
    "GE07mbh_05_u:100.009c": "mahānubhāvayā nityaṃ mātale viśvarūpayā",
    "GE07mbh_05_u:100.010a": "sarvakāmadughā nāma dhenur dhārayate diśam",
    "GE07mbh_05_u:100.010c": "uttarāṃ mātale dharmyāṃ",
    "GE07mbh_05_u:100.011a": "āsāṃ tu payasā miśraṃ payo nirmathya sāgare",
    "GE07mbh_05_u:100.011c": "manthānaṃ mandaraṃ kṛtvā devair asurasaṃhitaiḥ",
    "GE07mbh_05_u:100.012a": "uddhṛtā vāruṇī lakṣmīr amṛtaṃ cāpi mātale",
    "GE07mbh_05_u:100.012c": "uccaiḥśravāś cāśvarājo maṇiratnaṃ ca kaustubham",
    "GE07mbh_05_u:100.013a": "sudhāhāreṣu ca sudhāṃ svadhābhojiṣu ca svadhām",
    "GE07mbh_05_u:100.013c": "amṛtaṃ cāmṛtāśeṣu surabhiḥ kṣarate payaḥ",
    "GE07mbh_05_u:100.014a": "atra gāthā purā gītā rasātalanivāsibhiḥ",
    "GE07mbh_05_u:100.014c": "paurāṇī śrūyate loke gīyate yā manīṣibhiḥ",
    "GE07mbh_05_u:100.015a": "na nāgaloke na svarge na vimāne triviṣṭape",
    "GE07mbh_05_u:100.015c": "parivāsaḥ sukhas tādṛg rasātalatale yathā",
    "GE07mbh_05_u:101.001": "nārada uvāca",
    "GE07mbh_05_u:101.001a": "iyaṃ bhogavatī nāma purī vāsukipālitā",
    "GE07mbh_05_u:101.001c": "yādṛśī devarājasya purīvaryāmarāvatī",
    "GE07mbh_05_u:101.002a": "eṣa śeṣaḥ sthito nāgo yeneyaṃ dhāryate sadā",
    "GE07mbh_05_u:101.002c": "tapasā lokamukhyena prabhāvamahatā mahī",
    "GE07mbh_05_u:101.003a": "śvetoccayanibhākāro nānāvidhavibhūṣaṇaḥ",
    "GE07mbh_05_u:101.003c": "sahasraṃ dhārayan mūrdhnāṃ jvālājihvo mahābalaḥ",
    "GE07mbh_05_u:101.004a": "iha nānāvidhākārā nānāvidhavibhūṣaṇāḥ",
    "GE07mbh_05_u:101.004c": "surasāyāḥ sutā nāgā nivasanti gatavyathāḥ",
    "GE07mbh_05_u:101.005a": "maṇisvastikacakrāṅkāḥ kamaṇḍalukalakṣaṇāḥ",
    "GE07mbh_05_u:101.005c": "sahasrasaṃkhyā balinaḥ sarve raudrāḥ svabhāvataḥ",
    "GE07mbh_05_u:101.006a": "sahasraśirasaḥ ke cit ke cit pañcaśatānanāḥ",
    "GE07mbh_05_u:101.006c": "śataśīrṣās tathā ke cit ke cit triśiraso 'pi ca",
    "GE07mbh_05_u:101.007a": "dvipañcaśirasaḥ ke cit ke cit saptamukhās tathā",
    "GE07mbh_05_u:101.007c": "mahābhogā mahākāyāḥ parvatābhogabhoginaḥ",
    "GE07mbh_05_u:101.008a": "bahūnīha sahasrāṇi prayutāny arbudāni ca",
    "GE07mbh_05_u:101.008c": "nāgānām ekavaṃśānāṃ yathāśreṣṭhāṃs tu me śṛṇu",
    "GE07mbh_05_u:101.009a": "vāsukis takṣakaś caiva karkoṭakadhanaṃjayau",
    "GE07mbh_05_u:101.009c": "kālīyo nahuṣaś caiva kambalāśvatarāv ubhau",
    "GE07mbh_05_u:101.010a": "bāhyakuṇḍo maṇir nāgas tathaivāpūraṇaḥ khagaḥ",
    "GE07mbh_05_u:101.010c": "vāmanaś cailapatraś ca kukuraḥ kukuṇas tathā",
    "GE07mbh_05_u:101.011a": "āryako nandakaś caiva tathā kalaśapotakau",
    "GE07mbh_05_u:101.011c": "kailāsakaḥ piñjarako nāgaś cairāvatas tathā",
    "GE07mbh_05_u:101.012a": "sumanomukho dadhimukhaḥ śaṅkho nandopanandakau",
    "GE07mbh_05_u:101.012c": "āptaḥ koṭanakaś caiva śikhī niṣṭhūrikas tathā",
    "GE07mbh_05_u:101.013a": "tittirir hastibhadraś ca kumudo mālyapiṇḍakaḥ",
    "GE07mbh_05_u:101.013c": "dvau padmau puṇḍarīkaś ca puṣpo mudgaraparṇakaḥ",
    "GE07mbh_05_u:101.014a": "karavīraḥ pīṭharakaḥ saṃvṛtto vṛtta eva ca",
    "GE07mbh_05_u:101.014c": "piṇḍāro bilvapatraś ca mūṣikādaḥ śirīṣakaḥ",
    "GE07mbh_05_u:101.015a": "dilīpaḥ śaṅkhaśīrṣaś ca jyotiṣko 'thāparājitaḥ",
    "GE07mbh_05_u:101.015c": "kauravyo dhṛtarāṣṭraś ca kumāraḥ kuśakas tathā",
    "GE07mbh_05_u:101.016a": "virajā dhāraṇaś caiva subāhur mukharo jayaḥ",
    "GE07mbh_05_u:101.016c": "badhirāndhau vikuṇḍaś ca virasaḥ surasas tathā",
    "GE07mbh_05_u:101.017a": "ete cānye ca bahavaḥ kaśyapasyātmajāḥ smṛtāḥ",
    "GE07mbh_05_u:101.017c": "mātale paśya yady atra kaś cit te rocate varaḥ",
    "GE07mbh_05_u:101.018": "kaṇva uvāca",
    "GE07mbh_05_u:101.018a": "mātalis tv ekam avyagraḥ satataṃ saṃnirīkṣya vai",
    "GE07mbh_05_u:101.018c": "papraccha nāradaṃ tatra prītimān iva cābhavat",
    "GE07mbh_05_u:101.018d-0437_01": "maharṣe śaṃsa me sarvaṃ pṛcchato jñātum icchataḥ",
    "GE07mbh_05_u:101.018d-0437_02": "karāmalakavat sarvaṃ tava jñānaṃ mahāmune",
    "GE07mbh_05_u:101.019a": "sthito ya eṣa purataḥ kauravyasyāryakasya ca",
    "GE07mbh_05_u:101.019c": "dyutimān darśanīyaś ca kasyaiṣa kulanandanaḥ",
    "GE07mbh_05_u:101.020a": "kaḥ pitā jananī cāsya katamasyaiṣa bhoginaḥ",
    "GE07mbh_05_u:101.020c": "vaṃśasya kasyaiṣa mahān ketubhūta iva sthitaḥ",
    "GE07mbh_05_u:101.021a": "praṇidhānena dhairyeṇa rūpeṇa vayasā ca me",
    "GE07mbh_05_u:101.021c": "manaḥ praviṣṭo devarṣe guṇakeśyāḥ patir varaḥ",
    "GE07mbh_05_u:101.022a": "mātaliṃ prītimanasaṃ dṛṣṭvā sumukhadarśanāt",
    "GE07mbh_05_u:101.022c": "nivedayām āsa tadā māhātmyaṃ janma karma ca",
    "GE07mbh_05_u:101.023a": "airāvatakule jātaḥ sumukho nāma nāgarāṭ",
    "GE07mbh_05_u:101.023c": "āryakasya mataḥ pautro dauhitro vāmanasya ca",
    "GE07mbh_05_u:101.024a": "etasya hi pitā nāgaś cikuro nāma mātale",
    "GE07mbh_05_u:101.024c": "nacirād vainateyena pañcatvam upapāditaḥ",
    "GE07mbh_05_u:101.025a": "tato 'bravīt prītamanā mātalir nāradaṃ vacaḥ",
    "GE07mbh_05_u:101.025c": "eṣa me rucitas tāta jāmātā bhujagottamaḥ",
    "GE07mbh_05_u:101.026a": "kriyatām atra yatno hi prītimān asmy anena vai",
    "GE07mbh_05_u:101.026c": "asya nāgapater dātuṃ priyāṃ duhitaraṃ mune kaṇvaḥ",
    "GE07mbh_05_u:102.000-0438_01": "mātaler vacanaṃ śrutvā nārado munisattamaḥ",
    "GE07mbh_05_u:102.000-0438_02": "abravīn nāgarājānam āryakaṃ kurunandana",
    "GE07mbh_05_u:102.001": "nārada uvāca",
    "GE07mbh_05_u:102.001a": "sūto 'yaṃ mātalir nāma śakrasya dayitaḥ suhṛt",
    "GE07mbh_05_u:102.001c": "śuciḥ śīlaguṇopetas tejasvī vīryavān balī",
    "GE07mbh_05_u:102.002a": "śakrasyāyaṃ sakhā caiva mantrī sārathir eva ca",
    "GE07mbh_05_u:102.002c": "alpāntaraprabhāvaś ca vāsavena raṇe raṇe",
    "GE07mbh_05_u:102.003a": "ayaṃ harisahasreṇa yuktaṃ jaitraṃ rathottamam",
    "GE07mbh_05_u:102.003c": "devāsureṣu yuddheṣu manasaiva niyacchati",
    "GE07mbh_05_u:102.004a": "anena vijitān aśvair dorbhyāṃ jayati vāsavaḥ",
    "GE07mbh_05_u:102.004c": "anena prahṛte pūrvaṃ balabhit praharaty uta",
    "GE07mbh_05_u:102.005a": "asya kanyā varārohā rūpeṇāsadṛśī bhuvi",
    "GE07mbh_05_u:102.005c": "sattvaśīlaguṇopetā guṇakeśīti",
    "GE07mbh_05_u:102.006a": "tasyāsya yatnāc caratas trailokyam amaradyute",
    "GE07mbh_05_u:102.006c": "sumukho bhavataḥ pautro rocate duhituḥ patiḥ",
    "GE07mbh_05_u:102.007a": "yadi te rocate saumya bhujagottama māciram",
    "GE07mbh_05_u:102.007c": "kriyatām āryaka kṣipraṃ buddhiḥ kanyāpratigrahe",
    "GE07mbh_05_u:102.008a": "yathā viṣṇukule lakṣmīr yathā svāhā vibhāvasoḥ",
    "GE07mbh_05_u:102.008c": "kule tava tathaivāstu guṇakeśī sumadhyamā",
    "GE07mbh_05_u:102.009a": "pautrasyārthe bhavāṃs tasmād guṇakeśīṃ pratīcchatu",
    "GE07mbh_05_u:102.009c": "sadṛśīṃ pratirūpasya vāsavasya śacīm iva",
    "GE07mbh_05_u:102.010a": "pitṛhīnam api hy enaṃ guṇato varayāmahe",
    "GE07mbh_05_u:102.010c": "bahumānāc ca bhavatas tathaivairāvatasya ca",
    "GE07mbh_05_u:102.010e": "sumukhasya guṇaiś caiva",
    "GE07mbh_05_u:102.011a": "abhigamya svayaṃ kanyām ayaṃ dātuṃ samudyataḥ",
    "GE07mbh_05_u:102.011c": "mātales tasya saṃmānaṃ kartum arho bhavān api",
    "GE07mbh_05_u:102.012": "kaṇva uvāca",
    "GE07mbh_05_u:102.012a": "sa tu dīnaḥ prahṛṣṭaś ca prāha nāradam āryakaḥ",
    "GE07mbh_05_u:102.012c": "vriyamāṇe tathā pautre putre ca nidhanaṃ gate",
    "GE07mbh_05_u:102.012d-0439_01": "katham icchāmi devarṣe guṇakeśīṃ snuṣāṃ prati",
    "GE07mbh_05_u:102.013a": "na me naitad bahumataṃ devarṣe vacanaṃ tava",
    "GE07mbh_05_u:102.013c": "sakhā śakrasya saṃyuktaḥ kasyāyaṃ nepsito bhavet",
    "GE07mbh_05_u:102.014a": "kāraṇasya tu daurbalyāc cintayāmi mahāmune",
    "GE07mbh_05_u:102.014c": "asya dehakaras tāta mama putro mahādyute",
    "GE07mbh_05_u:102.014e": "bhakṣito vainateyena duḥkhārtās tena vai vayam",
    "GE07mbh_05_u:102.015a": "punar eva ca tenoktaṃ vainateyena gacchatā",
    "GE07mbh_05_u:102.015c": "māsenānyena sumukhaṃ bhakṣayiṣya iti prabho",
    "GE07mbh_05_u:102.016a": "dhruvaṃ tathā tad bhavitā jānīmas tasya niścayam",
    "GE07mbh_05_u:102.016c": "tena harṣaḥ pranaṣṭo me suparṇavacanena vai kaṇvaḥ",
    "GE07mbh_05_u:102.016d-0440_01": "āryakasya vacaḥ śrutvā garuḍaṃ prati bhāṣitam",
    "GE07mbh_05_u:102.017a": "mātalis tv abravīd enaṃ buddhir atra kṛtā mayā",
    "GE07mbh_05_u:102.017c": "jāmātṛbhāvena vṛtaḥ sumukhas tava putrajaḥ",
    "GE07mbh_05_u:102.018a": "so 'yaṃ mayā ca sahito nāradena ca pannagaḥ",
    "GE07mbh_05_u:102.018c": "trilokeśaṃ surapatiṃ gatvā paśyatu vāsavam",
    "GE07mbh_05_u:102.019a": "śeṣeṇaivāsya kāryeṇa prajñāsyāmy aham āyuṣaḥ",
    "GE07mbh_05_u:102.019c": "suparṇasya vighāte ca prayatiṣyāmi sattama",
    "GE07mbh_05_u:102.020a": "sumukhaś ca mayā sārdhaṃ deveśam abhigacchatu",
    "GE07mbh_05_u:102.020c": "kāryasaṃsādhanārthāya svasti te 'stu bhujaṃgama",
    "GE07mbh_05_u:102.020d-0441_01": "āryakeṇābhyanujñāto gamyatām iti bhārata",
    "GE07mbh_05_u:102.021a": "tatas te sumukhaṃ gṛhya sarva eva mahaujasaḥ",
    "GE07mbh_05_u:102.021c": "dadṛśuḥ śakram āsīnaṃ devarājaṃ mahādyutim",
    "GE07mbh_05_u:102.022a": "saṃgatyā tatra bhagavān viṣṇur āsīc caturbhujaḥ",
    "GE07mbh_05_u:102.022c": "tatas tat sarvam ācakhyau nārado mātaliṃ prati",
    "GE07mbh_05_u:102.023a": "tataḥ puraṃdaraṃ viṣṇur uvāca bhuvaneśvaram",
    "GE07mbh_05_u:102.023c": "amṛtaṃ dīyatām asmai kriyatām amaraiḥ samaḥ",
    "GE07mbh_05_u:102.024a": "mātalir nāradaś caiva sumukhaś caiva vāsava",
    "GE07mbh_05_u:102.024c": "labhantāṃ bhavataḥ kāmāt kāmam etaṃ yathepsitam",
    "GE07mbh_05_u:102.025a": "puraṃdaro 'tha saṃcintya vainateyaparākramam",
    "GE07mbh_05_u:102.025c": "viṣṇum evābravīd enaṃ bhavān eva dadātv iti",
    "GE07mbh_05_u:102.026": "viṣṇur uvāca",
    "GE07mbh_05_u:102.026a": "īśas tvam asi lokānāṃ carāṇām acarāś ca ye",
    "GE07mbh_05_u:102.026c": "tvayā dattam adattaṃ kaḥ kartum utsahate vibho",
    "GE07mbh_05_u:102.027": "kaṇva uvāca",
    "GE07mbh_05_u:102.027a": "prādāc chakras tatas tasmai pannagāyāyur uttamam",
    "GE07mbh_05_u:102.027c": "na tv enam amṛtaprāśaṃ cakāra balavṛtrahā",
    "GE07mbh_05_u:102.028a": "labdhvā varaṃ tu sumukhaḥ sumukhaḥ saṃbabhūva ha",
    "GE07mbh_05_u:102.028c": "kṛtadāro yathākāmaṃ jagāma ca gṛhān prati",
    "GE07mbh_05_u:102.029a": "nāradas tv āryakaś caiva kṛtakāryau mudā yutau",
    "GE07mbh_05_u:102.029c": "pratijagmatur abhyarcya devarājaṃ mahādyutim",
    "GE07mbh_05_u:103.001": "kaṇva uvāca",
    "GE07mbh_05_u:103.001a": "garuḍas tat tu śuśrāva yathāvṛttaṃ mahābalaḥ",
    "GE07mbh_05_u:103.001c": "āyuḥpradānaṃ śakreṇa kṛtaṃ nāgasya bhārata",
    "GE07mbh_05_u:103.002a": "pakṣavātena mahatā ruddhvā tribhuvanaṃ khagaḥ",
    "GE07mbh_05_u:103.002c": "suparṇaḥ paramakruddho vāsavaṃ samupādravat",
    "GE07mbh_05_u:103.003": "garuḍa uvāca",
    "GE07mbh_05_u:103.003a": "bhagavan kim avajñānāt kṣudhāṃ prati bhaye mama",
    "GE07mbh_05_u:103.003c": "kāmakāravaraṃ dattvā punaś calitavān asi",
    "GE07mbh_05_u:103.004a": "nisargāt sarvabhūtānāṃ sarvabhūteśvareṇa me",
    "GE07mbh_05_u:103.004c": "āhāro vihito dhātrā kimarthaṃ vāryate tvayā",
    "GE07mbh_05_u:103.005a": "vṛtaś caiṣa mahānāgaḥ sthāpitaḥ samayaś ca me",
    "GE07mbh_05_u:103.005c": "anena ca mayā deva bhartavyaḥ prasavo mahān",
    "GE07mbh_05_u:103.006a": "etasmiṃs tv anyathābhūte nānyaṃ hiṃsitum utsahe",
    "GE07mbh_05_u:103.006c": "krīḍase kāmakāreṇa devarāja yathecchakam",
    "GE07mbh_05_u:103.007a": "so 'haṃ prāṇān vimokṣyāmi tathā parijano mama",
    "GE07mbh_05_u:103.007c": "ye ca bhṛtyā mama gṛhe prītimān bhava vāsava kaṇva uvāca",
    "GE07mbh_05_u:103.007d-0442_01": "śrutvā suparṇavacanaṃ sumukho durmukhas tadā",
    "GE07mbh_05_u:103.007d-0442_02": "tyaktvā rūpaṃ vivarṇas tu sarparūpadharo 'bhavat indra uvāca",
    "GE07mbh_05_u:103.007d-0442_03": "gatvā viṣṇusamīpaṃ tu pādapīṭhaṃ samāśliṣat",
    "GE07mbh_05_u:103.007d-0442_04": "na mayā kṛtaṃ vainateya na māṃ kroddhuṃ tvam arhasi",
    "GE07mbh_05_u:103.007d-0442_05": "dattābhayaḥ sa sumukho viṣṇunā prabhaviṣṇunā",
    "GE07mbh_05_u:103.007d-0442_06": "śrutvā puraṃdareṇoktam uvāca vinatāsutaḥ",
    "GE07mbh_05_u:103.007d-0443_01": "tataḥ puraṃdaro vākyam uvāca garuḍaṃ prati",
    "GE07mbh_05_u:103.008a": "etac caivāham arhāmi bhūyaś ca balavṛtrahan",
    "GE07mbh_05_u:103.008c": "trailokyasyeśvaro yo 'haṃ parabhṛtyatvam āgataḥ",
    "GE07mbh_05_u:103.009a": "tvayi tiṣṭhati deveśa na viṣṇuḥ kāraṇaṃ mama",
    "GE07mbh_05_u:103.009c": "trailokyarāja rājyaṃ hi tvayi vāsava śāśvatam",
    "GE07mbh_05_u:103.010a": "mamāpi dakṣasya sutā jananī kaśyapaḥ pitā",
    "GE07mbh_05_u:103.010c": "aham apy utsahe lokān samastān voḍhum añjasā",
    "GE07mbh_05_u:103.011a": "asahyaṃ sarvabhūtānāṃ mamāpi vipulaṃ balam",
    "GE07mbh_05_u:103.011c": "mayāpi sumahat karma kṛtaṃ daiteyavigrahe",
    "GE07mbh_05_u:103.012a": "śrutaśrīḥ śrutasenaś ca vivasvān rocanāmukhaḥ",
    "GE07mbh_05_u:103.012c": "prasabhaḥ kālakākṣaś ca mayāpi ditijā hatāḥ",
    "GE07mbh_05_u:103.013a": "yat tu dhvajasthānagato yatnāt paricarāmy aham",
    "GE07mbh_05_u:103.013c": "vahāmi caivānujaṃ te tena mām avamanyase",
    "GE07mbh_05_u:103.014a": "ko 'nyo bhārasaho hy asti ko 'nyo 'sti balavattaraḥ",
    "GE07mbh_05_u:103.014b-0444_01": "so 'haṃ pakṣaikadeśena kṣobhaye sāgarān api",
    "GE07mbh_05_u:103.014c": "mayā yo 'haṃ viśiṣṭaḥ san vahāmīmaṃ sabāndhavam",
    "GE07mbh_05_u:103.015a": "avajñāya tu yat te 'haṃ bhojanād vyaparopitaḥ",
    "GE07mbh_05_u:103.015c": "tena me gauravaṃ naṣṭaṃ tvattaś cāsmāc ca vāsava",
    "GE07mbh_05_u:103.016a": "adityāṃ ya ime jātā balavikramaśālinaḥ",
    "GE07mbh_05_u:103.016c": "tvam eṣāṃ kila sarveṣāṃ viśeṣād balavattaraḥ",
    "GE07mbh_05_u:103.017a": "so 'haṃ pakṣaikadeśena vahāmi tvāṃ gataklamaḥ",
    "GE07mbh_05_u:103.017c": "vimṛśa tvaṃ śanais tāta ko nv atra balavān iti",
    "GE07mbh_05_u:103.018": "kaṇva uvāca",
    "GE07mbh_05_u:103.018a": "tasya tad vacanaṃ śrutvā khagasyodarkadāruṇam",
    "GE07mbh_05_u:103.018c": "akṣobhyaṃ kṣobhayaṃs tārkṣyam uvāca rathacakrabhṛt",
    "GE07mbh_05_u:103.019a": "garutman manyase ''tmānaṃ balavantaṃ sudurbalam",
    "GE07mbh_05_u:103.019c": "alam asmatsamakṣaṃ te stotum ātmānam aṇḍaja",
    "GE07mbh_05_u:103.020a": "trailokyam api me kṛtsnam aśaktaṃ dehadhāraṇe",
    "GE07mbh_05_u:103.020c": "aham evātmanātmānaṃ vahāmi tvāṃ ca dhāraye",
    "GE07mbh_05_u:103.020d-0445_01": "na tvaṃ vahasi māṃ dorbhyāṃ moghaṃ tava vikatthanam",
    "GE07mbh_05_u:103.021a": "imaṃ tāvan mamaikaṃ tvaṃ bāhuṃ savyetaraṃ vaha",
    "GE07mbh_05_u:103.021c": "yady enaṃ dhārayasy ekaṃ saphalaṃ te vikatthitam",
    "GE07mbh_05_u:103.022a": "tataḥ sa bhagavāṃs tasya skandhe bāhuṃ samāsajat",
    "GE07mbh_05_u:103.022b-0446_01": "spṛṣṭamātro nakhāgreṇa garutmān kaśyapātmajaḥ",
    "GE07mbh_05_u:103.022b-0447_01": "svahastanyastabhāro 'bhūd dvayasya snehakāraṇāt",
    "GE07mbh_05_u:103.022b-0448_01": "āropitaṃ samudvoḍhuṃ bhāraṃ taṃ nāśakad balāt",
    "GE07mbh_05_u:103.022c": "nipapāta sa bhārārto vihvalo naṣṭacetanaḥ",
    "GE07mbh_05_u:103.023a": "yāvān hi bhāraḥ kṛtsnāyāḥ pṛthivyāḥ parvataiḥ saha",
    "GE07mbh_05_u:103.023c": "ekasyā dehaśākhāyās tāvad bhāram amanyata",
    "GE07mbh_05_u:103.024a": "na tv enaṃ pīḍayām āsa balena balavattaraḥ",
    "GE07mbh_05_u:103.024c": "tato hi jīvitaṃ tasya na vyanīnaśad acyutaḥ",
    "GE07mbh_05_u:103.025a": "vipakṣaḥ srastakāyaś ca vicetā vihvalaḥ khagaḥ",
    "GE07mbh_05_u:103.025c": "mumoca patrāṇi tadā gurubhāraprapīḍitaḥ",
    "GE07mbh_05_u:103.026a": "sa viṣṇuṃ śirasā pakṣī praṇamya vinatāsutaḥ",
    "GE07mbh_05_u:103.026c": "vicetā vihvalo dīnaḥ kiṃ cid vacanam abravīt",
    "GE07mbh_05_u:103.027a": "bhagavaṃl lokasārasya sadṛśena vapuṣmatā",
    "GE07mbh_05_u:103.027c": "bhujena svairamuktena niṣpiṣṭo 'smi mahītale",
    "GE07mbh_05_u:103.028a": "kṣantum arhasi me deva vihvalasyālpacetasaḥ",
    "GE07mbh_05_u:103.028c": "baladāhavidagdhasya pakṣiṇo dhvajavāsinaḥ",
    "GE07mbh_05_u:103.029a": "na vijñātaṃ balaṃ deva mayā te paramaṃ vibho",
    "GE07mbh_05_u:103.029c": "tena manyāmy ahaṃ vīryam ātmano 'sadṛśaṃ paraiḥ",
    "GE07mbh_05_u:103.030a": "tataś cakre sa bhagavān prasādaṃ vai garutmataḥ",
    "GE07mbh_05_u:103.030c": "maivaṃ bhūya iti snehāt tadā cainam uvāca ha",
    "GE07mbh_05_u:103.030d-0449_01": "pādāṅguṣṭhena cikṣepa sumukhaṃ garuḍorasi",
    "GE07mbh_05_u:103.030d-0449_02": "tataḥ prabhṛti rājendra saha sarpeṇa vartate",
    "GE07mbh_05_u:103.030d-0449_03": "evaṃ viṣṇubalākrānto garvanāśam upāgamat",
    "GE07mbh_05_u:103.030d-0449_04": "garuḍo balavān rājan vainateyo mahāyaśāḥ",
    "GE07mbh_05_u:103.031a": "tathā tvam api gāndhāre yāvat pāṇḍusutān raṇe",
    "GE07mbh_05_u:103.031c": "nāsādayasi tān vīrāṃs tāvaj jīvasi putraka",
    "GE07mbh_05_u:103.032a": "bhīmaḥ praharatāṃ śreṣṭho vāyuputro mahābalaḥ",
    "GE07mbh_05_u:103.032c": "dhanaṃjayaś cendrasuto na hanyātāṃ tu kaṃ raṇe",
    "GE07mbh_05_u:103.033a": "viṣṇur vāyuś ca śakraś ca dharmas tau cāśvināv ubhau",
    "GE07mbh_05_u:103.033c": "ete devās tvayā kena hetunā śakyam īkṣitum",
    "GE07mbh_05_u:103.034a": "tad alaṃ te virodhena śamaṃ gaccha nṛpātmaja",
    "GE07mbh_05_u:103.034c": "vāsudevena tīrthena kulaṃ rakṣitum arhasi",
    "GE07mbh_05_u:103.035a": "pratyakṣo hy asya sarvasya nārado 'yaṃ mahātapāḥ",
    "GE07mbh_05_u:103.035c": "māhātmyaṃ yat tadā viṣṇor yo 'yaṃ cakragadādharaḥ",
    "GE07mbh_05_u:103.036": "vaiśaṃpāyana uvāca",
    "GE07mbh_05_u:103.036a": "duryodhanas tu tac chrutvā niḥśvasan bhṛkuṭīmukhaḥ",
    "GE07mbh_05_u:103.036c": "rādheyam abhisaṃprekṣya jahāsa svanavat tadā",
    "GE07mbh_05_u:103.037a": "kadarthīkṛtya tad vākyam ṛṣeḥ kaṇvasya durmatiḥ",
    "GE07mbh_05_u:103.037c": "ūruṃ gajakarākāraṃ tāḍayann idam abravīt",
    "GE07mbh_05_u:103.038a": "yathaiveśvarasṛṣṭo 'smi yad bhāvi yā ca me gatiḥ",
    "GE07mbh_05_u:103.038c": "tathā maharṣe vartāmi kiṃ pralāpaḥ kariṣyati",
    "GE07mbh_05_u:104.001": "janamejaya uvāca",
    "GE07mbh_05_u:104.001a": "anarthe jātanirbandhaṃ parārthe lobhamohitam",
    "GE07mbh_05_u:104.001c": "anāryakeṣv abhirataṃ maraṇe kṛtaniścayam",
    "GE07mbh_05_u:104.002a": "jñātīnāṃ duḥkhakartāraṃ bandhūnāṃ śokavardhanam",
    "GE07mbh_05_u:104.002c": "suhṛdāṃ kleśadātāraṃ dviṣatāṃ harṣavardhanam",
    "GE07mbh_05_u:104.003a": "kathaṃ nainaṃ vimārgasthaṃ vārayantīha bāndhavāḥ",
    "GE07mbh_05_u:104.003c": "sauhṛdād vā suhṛtsnigdho bhagavān vā pitāmahaḥ",
    "GE07mbh_05_u:104.004": "vaiśaṃpāyana uvāca",
    "GE07mbh_05_u:104.004a": "uktaṃ bhagavatā vākyam uktaṃ bhīṣmeṇa yat kṣamam",
    "GE07mbh_05_u:104.004c": "uktaṃ bahuvidhaṃ caiva nāradenāpi tac chṛṇu",
    "GE07mbh_05_u:104.005": "nārada uvāca",
    "GE07mbh_05_u:104.005a": "durlabho vai suhṛc chrotā durlabhaś ca hitaḥ suhṛt",
    "GE07mbh_05_u:104.005c": "tiṣṭhate hi suhṛd yatra na bandhus tatra tiṣṭhati",
    "GE07mbh_05_u:104.006a": "śrotavyam api paśyāmi suhṛdāṃ kurunandana",
    "GE07mbh_05_u:104.006c": "na kartavyaś ca nirbandho nirbandho hi sudāruṇaḥ",
    "GE07mbh_05_u:104.007a": "atrāpy udāharantīmam itihāsaṃ purātanam",
    "GE07mbh_05_u:104.007c": "yathā nirbandhataḥ prāpto gālavena parājayaḥ",
    "GE07mbh_05_u:104.008a": "viśvāmitraṃ tapasyantaṃ dharmo jijñāsayā purā",
    "GE07mbh_05_u:104.008c": "abhyagacchat svayaṃ bhūtvā vasiṣṭho bhagavān ṛṣiḥ",
    "GE07mbh_05_u:104.009a": "saptarṣīṇām anyatamaṃ veṣam āsthāya bhārata",
    "GE07mbh_05_u:104.009c": "bubhukṣuḥ kṣudhito rājann āśramaṃ kauśikasya ha",
    "GE07mbh_05_u:104.010a": "viśvāmitro 'tha saṃbhrāntaḥ śrapayām āsa vai carum",
    "GE07mbh_05_u:104.010c": "paramānnasya yatnena na ca sa pratyapālayat",
    "GE07mbh_05_u:104.011a": "annaṃ tena yadā bhuktam anyair dattaṃ tapasvibhiḥ",
    "GE07mbh_05_u:104.011c": "atha gṛhyānnam atyuṣṇaṃ viśvāmitro 'bhyupāgamat",
    "GE07mbh_05_u:104.012a": "bhuktaṃ me tiṣṭha tāvat tvam ity uktvā bhagavān yayau",
    "GE07mbh_05_u:104.012c": "viśvāmitras tato rājan sthita eva mahādyutiḥ",
    "GE07mbh_05_u:104.013a": "bhaktaṃ pragṛhya mūrdhnā tad bāhubhyāṃ pārśvato 'gamat",
    "GE07mbh_05_u:104.013c": "sthitaḥ sthāṇur ivābhyāśe niśceṣṭo mārutāśanaḥ",
    "GE07mbh_05_u:104.014a": "tasya śuśrūṣaṇe yatnam akarod gālavo muniḥ",
    "GE07mbh_05_u:104.014c": "gauravād bahumānāc ca hārdena priyakāmyayā",
    "GE07mbh_05_u:104.015a": "atha varṣaśate pūrṇe dharmaḥ punar upāgamat",
    "GE07mbh_05_u:104.015c": "vāsiṣṭhaṃ veṣam āsthāya kauśikaṃ bhojanepsayā",
    "GE07mbh_05_u:104.016a": "sa dṛṣṭvā śirasā bhaktaṃ dhriyamāṇaṃ maharṣiṇā",
    "GE07mbh_05_u:104.016c": "tiṣṭhatā vāyubhakṣeṇa viśvāmitreṇa dhīmatā",
    "GE07mbh_05_u:104.017a": "pratigṛhya tato dharmas tathaivoṣṇaṃ tathā navam",
    "GE07mbh_05_u:104.017c": "bhuktvā prīto 'smi viprarṣe tam uktvā sa munir gataḥ",
    "GE07mbh_05_u:104.018a": "kṣatrabhāvād apagato brāhmaṇatvam upāgataḥ",
    "GE07mbh_05_u:104.018c": "dharmasya vacanāt prīto viśvāmitras tadābhavat",
    "GE07mbh_05_u:104.019a": "viśvāmitras tu śiṣyasya gālavasya tapasvinaḥ",
    "GE07mbh_05_u:104.019c": "śuśrūṣayā ca bhaktyā ca prītimān ity uvāca tam",
    "GE07mbh_05_u:104.019e": "anujñāto mayā vatsa yatheṣṭaṃ gaccha gālava",
    "GE07mbh_05_u:104.020a": "ity uktaḥ pratyuvācedaṃ gālavo munisattamam",
    "GE07mbh_05_u:104.020c": "prīto madhurayā vācā viśvāmitraṃ mahādyutim",
    "GE07mbh_05_u:104.021a": "dakṣiṇāṃ kāṃ prayacchāmi bhavate gurukarmaṇi",
    "GE07mbh_05_u:104.021c": "dakṣiṇābhir upetaṃ hi karma sidhyati mānavam",
    "GE07mbh_05_u:104.022a": "dakṣiṇānāṃ hi sṛṣṭānām apavargeṇa bhujyate",
    "GE07mbh_05_u:104.022c": "svarge kratuphalaṃ sadbhir dakṣiṇā śāntir ucyate",
    "GE07mbh_05_u:104.022e": "kim āharāmi gurvarthaṃ bravītu bhagavān iti",
    "GE07mbh_05_u:104.023a": "jānamānas tu bhagavāñ jitaḥ śuśrūṣaṇena ca",
    "GE07mbh_05_u:104.023c": "viśvāmitras tam asakṛd gaccha gacchety acodayat",
    "GE07mbh_05_u:104.024a": "asakṛd gaccha gaccheti viśvāmitreṇa bhāṣitaḥ",
    "GE07mbh_05_u:104.024c": "kiṃ dadānīti bahuśo gālavaḥ pratyabhāṣata",
    "GE07mbh_05_u:104.025a": "nirbandhatas tu bahuśo gālavasya tapasvinaḥ",
    "GE07mbh_05_u:104.025c": "kiṃ cid āgatasaṃrambho viśvāmitro 'bravīd idam",
    "GE07mbh_05_u:104.026a": "ekataḥśyāmakarṇānāṃ śatāny aṣṭau dadasva me",
    "GE07mbh_05_u:104.026c": "hayānāṃ candraśubhrāṇāṃ gaccha gālava māciram",
    "GE07mbh_05_u:105.001": "nārada uvāca",
    "GE07mbh_05_u:105.001a": "evam uktas tadā tena viśvāmitreṇa dhīmatā",
    "GE07mbh_05_u:105.001c": "nāste na śete nāhāraṃ kurute gālavas tadā",
    "GE07mbh_05_u:105.002a": "tvagasthibhūto hariṇaś cintāśokaparāyaṇaḥ",
    "GE07mbh_05_u:105.002c": "śocamāno 'timātraṃ sa dahyamānaś ca manyunā",
    "GE07mbh_05_u:105.002d-0450_01": "gālavo duḥkhito duḥkhād vilalāpa suyodhana",
    "GE07mbh_05_u:105.003a": "kutaḥ puṣṭāni mitrāṇi kuto 'rthāḥ saṃcayaḥ kutaḥ",
    "GE07mbh_05_u:105.003c": "hayānāṃ candraśubhrāṇāṃ śatāny aṣṭau kuto mama",
    "GE07mbh_05_u:105.004a": "kuto me bhojanaśraddhā sukhaśraddhā kutaś ca me",
    "GE07mbh_05_u:105.004c": "śraddhā me jīvitasyāpi chinnā kiṃ jīvitena me",
    "GE07mbh_05_u:105.005a": "ahaṃ pāraṃ samudrasya pṛthivyā vā paraṃ parāt",
    "GE07mbh_05_u:105.005c": "gatvātmānaṃ vimuñcāmi kiṃ phalaṃ jīvitena me",
    "GE07mbh_05_u:105.006a": "adhanasyākṛtārthasya tyaktasya vividhaiḥ phalaiḥ",
    "GE07mbh_05_u:105.006c": "ṛṇaṃ dhārayamāṇasya kutaḥ sukham anīhayā",
    "GE07mbh_05_u:105.007a": "suhṛdāṃ hi dhanaṃ bhuktvā kṛtvā praṇayam īpsitam",
    "GE07mbh_05_u:105.007c": "pratikartum aśaktasya jīvitān maraṇaṃ varam",
    "GE07mbh_05_u:105.008a": "pratiśrutya kariṣyeti kartavyaṃ tad akurvataḥ",
    "GE07mbh_05_u:105.008c": "mithyāvacanadagdhasya iṣṭāpūrtaṃ praṇaśyati",
    "GE07mbh_05_u:105.009a": "na rūpam anṛtasyāsti nānṛtasyāsti saṃtatiḥ",
    "GE07mbh_05_u:105.009c": "nānṛtasyādhipatyaṃ ca kuta eva gatiḥ śubhā",
    "GE07mbh_05_u:105.010a": "kutaḥ kṛtaghnasya yaśaḥ kutaḥ sthānaṃ kutaḥ sukham",
    "GE07mbh_05_u:105.010c": "aśraddheyaḥ kṛtaghno hi kṛtaghne nāsti niṣkṛtiḥ",
    "GE07mbh_05_u:105.011a": "na jīvaty adhanaḥ pāpaḥ kutaḥ pāpasya tantraṇam",
    "GE07mbh_05_u:105.011c": "pāpo dhruvam avāpnoti vināśaṃ nāśayan kṛtam",
    "GE07mbh_05_u:105.012a": "so 'haṃ pāpaḥ kṛtaghnaś ca kṛpaṇaś cānṛto 'pi ca",
    "GE07mbh_05_u:105.012c": "guror yaḥ kṛtakāryaḥ saṃs tat karomi na bhāṣitam",
    "GE07mbh_05_u:105.012e": "so 'haṃ prāṇān vimokṣyāmi kṛtvā yatnam anuttamam",
    "GE07mbh_05_u:105.013a": "arthanā na mayā kā cit kṛtapūrvā divaukasām",
    "GE07mbh_05_u:105.013c": "mānayanti ca māṃ sarve tridaśā yajñasaṃstare",
    "GE07mbh_05_u:105.014a": "ahaṃ tu vibudhaśreṣṭhaṃ devaṃ tribhuvaneśvaram",
    "GE07mbh_05_u:105.014c": "viṣṇuṃ gacchāmy ahaṃ kṛṣṇaṃ gatiṃ gatimatāṃ varam",
    "GE07mbh_05_u:105.015a": "bhogā yasmāt pratiṣṭhante vyāpya sarvān surāsurān",
    "GE07mbh_05_u:105.015c": "prayato draṣṭum icchāmi mahāyoginam avyayam",
    "GE07mbh_05_u:105.016a": "evam ukte sakhā tasya garuḍo vinatātmajaḥ",
    "GE07mbh_05_u:105.016c": "darśayām āsa taṃ prāha saṃhṛṣṭaḥ priyakāmyayā",
    "GE07mbh_05_u:105.017a": "suhṛd bhavān mama mataḥ suhṛdāṃ ca mataḥ suhṛt",
    "GE07mbh_05_u:105.017c": "īpsitenābhilāṣeṇa yoktavyo vibhave sati",
    "GE07mbh_05_u:105.018a": "vibhavaś cāsti me vipra vāsavāvarajo dvija",
    "GE07mbh_05_u:105.018c": "pūrvam uktas tvadarthaṃ ca kṛtaḥ kāmaś ca tena me",
    "GE07mbh_05_u:105.019a": "sa bhavān etu gacchāva nayiṣye tvāṃ yathāsukham",
    "GE07mbh_05_u:105.019c": "deśaṃ pāraṃ pṛthivyā vā gaccha gālava māciram",
    "GE07mbh_05_u:106.001": "suparṇa uvāca",
    "GE07mbh_05_u:106.001a": "anuśiṣṭo 'smi devena gālavājñātayoninā",
    "GE07mbh_05_u:106.001c": "brūhi kām anusaṃyāmi draṣṭuṃ prathamato diśam",
    "GE07mbh_05_u:106.002a": "pūrvāṃ vā dakṣiṇāṃ vāham atha vā paścimāṃ diśam",
    "GE07mbh_05_u:106.002c": "uttarāṃ vā dvijaśreṣṭha kuto gacchāmi gālava",
    "GE07mbh_05_u:106.003a": "yasyām udayate pūrvaṃ sarvalokaprabhāvanaḥ",
    "GE07mbh_05_u:106.003c": "savitā yatra saṃdhyāyāṃ sādhyānāṃ vartate tapaḥ",
    "GE07mbh_05_u:106.004a": "yasyāṃ pūrvaṃ matir jātā yayā vyāptam idaṃ jagat",
    "GE07mbh_05_u:106.004c": "cakṣuṣī yatra dharmasya yatra caiṣa pratiṣṭhitaḥ",
    "GE07mbh_05_u:106.005a": "hutaṃ yatomukhair havyaṃ sarpate sarvatodiśam",
    "GE07mbh_05_u:106.005c": "etad dvāraṃ dvijaśreṣṭha divasasya tathādhvanaḥ",
    "GE07mbh_05_u:106.006a": "yatra pūrvaṃ prasūtā vai dākṣāyaṇyaḥ prajāḥ striyaḥ",
    "GE07mbh_05_u:106.006c": "yasyāṃ diśi pravṛddhāś ca kaśyapasyātmasaṃbhavāḥ",
    "GE07mbh_05_u:106.007a": "yatomūlā surāṇāṃ śrīr yatra śakro 'bhyaṣicyata",
    "GE07mbh_05_u:106.007c": "surarājyena viprarṣe devaiś cātra tapaś citam",
    "GE07mbh_05_u:106.008a": "etasmāt kāraṇād brahman pūrvety eṣā dig ucyate",
    "GE07mbh_05_u:106.008c": "yasmāt pūrvatare kāle pūrvam eṣāvṛtā suraiḥ",
    "GE07mbh_05_u:106.009a": "ata eva ca pūrveṣāṃ pūrvām āśām avekṣatām",
    "GE07mbh_05_u:106.009c": "pūrvakāryāṇi kāryāṇi daivāni sukham īpsatā",
    "GE07mbh_05_u:106.010a": "atra vedāñ jagau pūrvaṃ bhagavāṃl lokabhāvanaḥ",
    "GE07mbh_05_u:106.010c": "atraivoktā savitrāsīt sāvitrī brahmavādiṣu",
    "GE07mbh_05_u:106.011a": "atra dattāni sūryeṇa yajūṃṣi dvijasattama",
    "GE07mbh_05_u:106.011c": "atra labdhavaraiḥ somaḥ suraiḥ kratuṣu pīyate",
    "GE07mbh_05_u:106.012a": "atra tṛptā hutavahāḥ svāṃ yonim upabhuñjate",
    "GE07mbh_05_u:106.012c": "atra pātālam āśritya varuṇaḥ śriyam āpa ca",
    "GE07mbh_05_u:106.013a": "atra pūrvaṃ vasiṣṭhasya paurāṇasya dvijarṣabha",
    "GE07mbh_05_u:106.013c": "sūtiś caiva pratiṣṭhā ca nidhanaṃ ca prakāśate",
    "GE07mbh_05_u:106.014a": "oṃkārasyātra jāyante sūtayo daśatīr daśa",
    "GE07mbh_05_u:106.014c": "pibanti munayo yatra havirdhāne sma somapāḥ",
    "GE07mbh_05_u:106.015a": "prokṣitā yatra bahavo varāhādyā mṛgā vane",
    "GE07mbh_05_u:106.015c": "śakreṇa yatra bhāgārthe daivateṣu prakalpitāḥ",
    "GE07mbh_05_u:106.016a": "atrāhitāḥ kṛtaghnāś ca mānuṣāś cāsurāś ca ye",
    "GE07mbh_05_u:106.016c": "udayaṃs tān hi sarvān vai krodhād dhanti vibhāvasuḥ",
    "GE07mbh_05_u:106.017a": "etad dvāraṃ trilokasya svargasya ca sukhasya ca",
    "GE07mbh_05_u:106.017c": "eṣa pūrvo diśābhāgo viśāvainaṃ yadīcchasi",
    "GE07mbh_05_u:106.018a": "priyaṃ kāryaṃ hi me tasya yasyāsmi vacane sthitaḥ",
    "GE07mbh_05_u:106.018c": "brūhi gālava yāsyāmi śṛṇu cāpy aparāṃ diśam",
    "GE07mbh_05_u:107.001": "suparṇa uvāca",
    "GE07mbh_05_u:107.001a": "iyaṃ vivasvatā pūrvaṃ śrautena vidhinā kila",
    "GE07mbh_05_u:107.001c": "gurave dakṣiṇā dattā dakṣiṇety ucyate 'tha dik",
    "GE07mbh_05_u:107.002a": "atra lokatrayasyāsya pitṛpakṣaḥ pratiṣṭhitaḥ",
    "GE07mbh_05_u:107.002c": "atroṣmapānāṃ devānāṃ nivāsaḥ śrūyate dvija",
    "GE07mbh_05_u:107.003a": "atra viśve sadā devāḥ pitṛbhiḥ sārdham āsate",
    "GE07mbh_05_u:107.003c": "ijyamānāḥ sma lokeṣu saṃprāptās tulyabhāgatām",
    "GE07mbh_05_u:107.004a": "etad dvitīyaṃ dharmasya dvāram ācakṣate dvija",
    "GE07mbh_05_u:107.004c": "truṭiśo lavaśaś cātra gaṇyate kālaniścayaḥ",
    "GE07mbh_05_u:107.005a": "atra devarṣayo nityaṃ pitṛlokarṣayas tathā",
    "GE07mbh_05_u:107.005c": "tathā rājarṣayaḥ sarve nivasanti gatavyathāḥ",
    "GE07mbh_05_u:107.006a": "atra dharmaś ca satyaṃ ca karma cātra niśāmyate",
    "GE07mbh_05_u:107.006c": "gatir eṣā dvijaśreṣṭha karmaṇātmāvasādinaḥ",
    "GE07mbh_05_u:107.007a": "eṣā dik sā dvijaśreṣṭha yāṃ sarvaḥ pratipadyate",
    "GE07mbh_05_u:107.007c": "vṛtā tv anavabodhena sukhaṃ tena na gamyate",
    "GE07mbh_05_u:107.008a": "nairṛtānāṃ sahasrāṇi bahūny atra dvijarṣabha",
    "GE07mbh_05_u:107.008c": "sṛṣṭāni pratikūlāni draṣṭavyāny akṛtātmabhiḥ",
    "GE07mbh_05_u:107.009a": "atra mandarakuñjeṣu viprarṣisadaneṣu ca",
    "GE07mbh_05_u:107.009c": "gandharvā gānti gāthā vai cittabuddhiharā dvija",
    "GE07mbh_05_u:107.010a": "atra sāmāni gāthābhiḥ śrutvā gītāni raivataḥ",
    "GE07mbh_05_u:107.010c": "gatadāro gatāmātyo gatarājyo vanaṃ gataḥ",
    "GE07mbh_05_u:107.011a": "atra sāvarṇinā caiva yavakrītātmajena ca",
    "GE07mbh_05_u:107.011c": "maryādā sthāpitā brahman yāṃ sūryo nātivartate",
    "GE07mbh_05_u:107.012a": "atra rākṣasarājena paulastyena mahātmanā",
    "GE07mbh_05_u:107.012c": "rāvaṇena tapaś cīrtvā surebhyo 'maratā vṛtā",
    "GE07mbh_05_u:107.013a": "atra vṛttena vṛtro 'pi śakraśatrutvam īyivān",
    "GE07mbh_05_u:107.013c": "atra sarvāsavaḥ prāptāḥ punar gacchanti pañcadhā",
    "GE07mbh_05_u:107.014a": "atra duṣkṛtakarmāṇo narāḥ pacyanti gālava",
    "GE07mbh_05_u:107.014c": "atra vaitaraṇī nāma nadī vitaraṇair vṛtā",
    "GE07mbh_05_u:107.014e": "atra gatvā sukhasyāntaṃ duḥkhasyāntaṃ prapadyate",
    "GE07mbh_05_u:107.015a": "atrāvṛtto dinakaraḥ kṣarate surasaṃ payaḥ",
    "GE07mbh_05_u:107.015c": "kāṣṭhāṃ cāsādya dhāniṣṭhāṃ himam utsṛjate punaḥ",
    "GE07mbh_05_u:107.016a": "atrāhaṃ gālava purā kṣudhārtaḥ paricintayan",
    "GE07mbh_05_u:107.016c": "labdhavān yudhyamānau dvau bṛhantau gajakacchapau",
    "GE07mbh_05_u:107.017a": "atra śakradhanur nāma sūryāj jāto mahān ṛṣiḥ",
    "GE07mbh_05_u:107.017c": "vidur yaṃ kapilaṃ devaṃ yenāttāḥ sagarātmajāḥ",
    "GE07mbh_05_u:107.018a": "atra siddhāḥ śivā nāma brāhmaṇā vedapāragāḥ",
    "GE07mbh_05_u:107.018c": "adhītya sakhilān vedān ālabhante yamakṣayam",
    "GE07mbh_05_u:107.019a": "atra bhogavatī nāma purī vāsukipālitā",
    "GE07mbh_05_u:107.019c": "takṣakeṇa ca nāgena tathaivairāvatena ca",
    "GE07mbh_05_u:107.020a": "atra niryāṇakāleṣu tamaḥ saṃprāpyate mahat",
    "GE07mbh_05_u:107.020c": "abhedyaṃ bhāskareṇāpi svayaṃ vā kṛṣṇavartmanā",
    "GE07mbh_05_u:107.021a": "eṣa tasyāpi te mārgaḥ paritāpasya gālava",
    "GE07mbh_05_u:107.021c": "brūhi me yadi gantavyaṃ pratīcīṃ śṛṇu vā mama",
    "GE07mbh_05_u:108.001": "suparṇa uvāca",
    "GE07mbh_05_u:108.001a": "iyaṃ dig dayitā rājño varuṇasya tu gopateḥ",
    "GE07mbh_05_u:108.001c": "sadā salilarājasya pratiṣṭhā cādir eva ca",
    "GE07mbh_05_u:108.002a": "atra paścād ahaḥ sūryo visarjayati bhāḥ svayam",
    "GE07mbh_05_u:108.002c": "paścimety abhivikhyātā dig iyaṃ dvijasattama",
    "GE07mbh_05_u:108.003a": "yādasām atra rājyena salilasya ca guptaye",
    "GE07mbh_05_u:108.003c": "kaśyapo bhagavān devo varuṇaṃ smābhyaṣecayat",
    "GE07mbh_05_u:108.004a": "atra pītvā samastān vai varuṇasya rasāṃs tu ṣaṭ",
    "GE07mbh_05_u:108.004c": "jāyate taruṇaḥ somaḥ śuklasyādau tamisrahā",
    "GE07mbh_05_u:108.005a": "atra paścāt kṛtā daityā vāyunā saṃyatās tadā",
    "GE07mbh_05_u:108.005c": "niḥśvasanto mahānāgair arditāḥ suṣupur dvija",
    "GE07mbh_05_u:108.006a": "atra sūryaṃ praṇayinaṃ pratigṛhṇāti parvataḥ",
    "GE07mbh_05_u:108.006c": "asto nāma yataḥ saṃdhyā paścimā pratisarpati",
    "GE07mbh_05_u:108.007a": "ato rātriś ca nidrā ca nirgatā divasakṣaye",
    "GE07mbh_05_u:108.007c": "jāyate jīvalokasya hartum ardham ivāyuṣaḥ",
    "GE07mbh_05_u:108.008a": "atra devīṃ ditiṃ suptām ātmaprasavadhāriṇīm",
    "GE07mbh_05_u:108.008c": "vigarbhām akaroc chakro yatra jāto marudgaṇaḥ",
    "GE07mbh_05_u:108.009a": "atra mūlaṃ himavato mandaraṃ yāti śāśvatam",
    "GE07mbh_05_u:108.009c": "api varṣasahasreṇa na cāsyānto 'dhigamyate",
    "GE07mbh_05_u:108.010a": "atra kāñcanaśailasya kāñcanāmbuvahasya ca",
    "GE07mbh_05_u:108.010c": "udadhes tīram āsādya surabhiḥ kṣarate payaḥ",
    "GE07mbh_05_u:108.011a": "atra madhye samudrasya kabandhaḥ pratidṛśyate",
    "GE07mbh_05_u:108.011c": "svarbhānoḥ sūryakalpasya somasūryau jighāṃsataḥ",
    "GE07mbh_05_u:108.012a": "suvarṇaśiraso 'py atra hariromṇaḥ pragāyataḥ",
    "GE07mbh_05_u:108.012c": "adṛśyasyāprameyasya śrūyate vipulo dhvaniḥ",
    "GE07mbh_05_u:108.013a": "atra dhvajavatī nāma kumārī harimedhasaḥ",
    "GE07mbh_05_u:108.013c": "ākāśe tiṣṭha tiṣṭheti tasthau sūryasya śāsanāt",
    "GE07mbh_05_u:108.014a": "atra vāyus tathā vahnir āpaḥ khaṃ caiva gālava",
    "GE07mbh_05_u:108.014c": "āhnikaṃ caiva naiśaṃ ca duḥkhasparśaṃ vimuñcati",
    "GE07mbh_05_u:108.014e": "ataḥ prabhṛti sūryasya tiryag āvartate gatiḥ",
    "GE07mbh_05_u:108.015a": "atra jyotīṃṣi sarvāṇi viśanty ādityamaṇḍalam",
    "GE07mbh_05_u:108.015c": "aṣṭāviṃśatirātraṃ ca caṅkramya saha bhānunā",
    "GE07mbh_05_u:108.015e": "niṣpatanti punaḥ sūryāt somasaṃyogayogataḥ",
    "GE07mbh_05_u:108.016a": "atra nityaṃ sravantīnāṃ prabhavaḥ sāgarodayaḥ",
    "GE07mbh_05_u:108.016c": "atra lokatrayasyāpas tiṣṭhanti varuṇāśrayāḥ",
    "GE07mbh_05_u:108.017a": "atra pannagarājasyāpy anantasya niveśanam",
    "GE07mbh_05_u:108.017c": "anādinidhanasyātra viṣṇoḥ sthānam anuttamam",
    "GE07mbh_05_u:108.018a": "atrānalasakhasyāpi pavanasya niveśanam",
    "GE07mbh_05_u:108.018c": "maharṣeḥ kaśyapasyātra mārīcasya niveśanam",
    "GE07mbh_05_u:108.019a": "eṣa te paścimo mārgo digdvāreṇa prakīrtitaḥ",
    "GE07mbh_05_u:108.019c": "brūhi gālava gacchāvo buddhiḥ kā dvijasattama",
    "GE07mbh_05_u:108.019d-0451_01": "diktrayaṃ te śrutaṃ brahmañ śṛṇu cāpy uttarāṃ diśam",
    "GE07mbh_05_u:109.001": "suparṇa uvāca",
    "GE07mbh_05_u:109.001a": "yasmād uttāryate pāpād yasmān niḥśreyaso 'śnute",
    "GE07mbh_05_u:109.001c": "tasmād uttāraṇaphalād uttarety ucyate budhaiḥ",
    "GE07mbh_05_u:109.002a": "uttarasya hiraṇyasya parivāpasya gālava",
    "GE07mbh_05_u:109.002c": "mārgaḥ paścimapūrvābhyāṃ digbhyāṃ vai madhyamaḥ smṛtaḥ",
    "GE07mbh_05_u:109.003a": "asyāṃ diśi variṣṭhāyām uttarāyāṃ dvijarṣabha",
    "GE07mbh_05_u:109.003c": "nāsaumyo nāvidheyātmā nādharmyo vasate janaḥ",
    "GE07mbh_05_u:109.004a": "atra nārāyaṇaḥ kṛṣṇo jiṣṇuś caiva narottamaḥ",
    "GE07mbh_05_u:109.004c": "badaryām āśramapade tathā brahmā ca śāśvataḥ",
    "GE07mbh_05_u:109.005a": "atra vai himavatpṛṣṭhe nityam āste maheśvaraḥ",
    "GE07mbh_05_u:109.005b-0452_01": "prakṛtyā puruṣaḥ sārdhaṃ yugāntāgnisamaprabhaḥ",
    "GE07mbh_05_u:109.005b-0452_02": "na sa dṛśyo munigaṇais tathā devaiḥ savāsavaiḥ",
    "GE07mbh_05_u:109.005b-0452_03": "gandharvayakṣasiddhair vā naranārāyaṇād ṛte",
    "GE07mbh_05_u:109.005b-0452_04": "atra viṣṇuḥ sahasrākṣaḥ sahasracaraṇo 'vyayaḥ",
    "GE07mbh_05_u:109.005b-0452_05": "sahasraśirasaḥ śrīmān ekaḥ paśyati māyayā",
    "GE07mbh_05_u:109.005c": "atra rājyena viprāṇāṃ candramāś cābhyaṣicyata",
    "GE07mbh_05_u:109.006a": "atra gaṅgāṃ mahādevaḥ patantīṃ gaganāc cyutām",
    "GE07mbh_05_u:109.006c": "pratigṛhya dadau loke mānuṣe brahmavittama",
    "GE07mbh_05_u:109.007a": "atra devyā tapas taptaṃ maheśvaraparīpsayā",
    "GE07mbh_05_u:109.007c": "atra kāmaś ca roṣaś ca śailaś comā ca saṃbabhuḥ",
    "GE07mbh_05_u:109.008a": "atra rākṣasayakṣāṇāṃ gandharvāṇāṃ ca gālava",
    "GE07mbh_05_u:109.008c": "ādhipatyena kailāse dhanado 'py abhiṣecitaḥ",
    "GE07mbh_05_u:109.009a": "atra caitrarathaṃ ramyam atra vaikhānasāśramaḥ",
    "GE07mbh_05_u:109.009c": "atra mandākinī caiva mandaraś ca dvijarṣabha",
    "GE07mbh_05_u:109.010a": "atra saugandhikavanaṃ nairṛtair abhirakṣyate",
    "GE07mbh_05_u:109.010c": "śāḍvalaṃ kadalīskandham atra saṃtānakā nagāḥ",
    "GE07mbh_05_u:109.011a": "atra saṃyamanityānāṃ siddhānāṃ svairacāriṇām",
    "GE07mbh_05_u:109.011c": "vimānāny anurūpāṇi kāmabhogyāni gālava",
    "GE07mbh_05_u:109.012a": "atra te ṛṣayaḥ sapta devī cārundhatī tathā",
    "GE07mbh_05_u:109.012c": "atra tiṣṭhati vai svātir atrāsyā udayaḥ smṛtaḥ",
    "GE07mbh_05_u:109.013a": "atra yajñaṃ samāruhya dhruvaṃ sthātā pitāmahaḥ",
    "GE07mbh_05_u:109.013c": "jyotīṃṣi candrasūryau ca parivartanti nityaśaḥ",
    "GE07mbh_05_u:109.014a": "atra gāyantikādvāraṃ rakṣanti dvijasattamāḥ",
    "GE07mbh_05_u:109.014c": "dhāmā nāma mahātmāno munayaḥ satyavādinaḥ",
    "GE07mbh_05_u:109.015a": "na teṣāṃ jñāyate sūtir nākṛtir na tapaś citam",
    "GE07mbh_05_u:109.015c": "parivartasahasrāṇi kāmabhogyāni gālava",
    "GE07mbh_05_u:109.016a": "yathā yathā praviśati tasmāt parataraṃ naraḥ",
    "GE07mbh_05_u:109.016c": "tathā tathā dvijaśreṣṭha pravilīyati gālava",
    "GE07mbh_05_u:109.017a": "na tat kena cid anyena gatapūrvaṃ dvijarṣabha",
    "GE07mbh_05_u:109.017c": "ṛte nārāyaṇaṃ devaṃ naraṃ vā jiṣṇum avyayam",
    "GE07mbh_05_u:109.018a": "atra kailāsam ity uktaṃ sthānam ailavilasya tat",
    "GE07mbh_05_u:109.018c": "atra vidyutprabhā nāma jajñire 'psaraso daśa",
    "GE07mbh_05_u:109.019a": "atra viṣṇupadaṃ nāma kramatā viṣṇunā kṛtam",
    "GE07mbh_05_u:109.019c": "trilokavikrame brahmann uttarāṃ diśam āśritam",
    "GE07mbh_05_u:109.020a": "atra rājñā maruttena yajñeneṣṭaṃ dvijottama",
    "GE07mbh_05_u:109.020c": "uśīrabīje viprarṣe yatra jāmbūnadaṃ saraḥ",
    "GE07mbh_05_u:109.021a": "jīmūtasyātra viprarṣer upatasthe mahātmanaḥ",
    "GE07mbh_05_u:109.021c": "sākṣād dhaimavataḥ puṇyo vimalaḥ kamalākaraḥ",
    "GE07mbh_05_u:109.022a": "brāhmaṇeṣu ca yat kṛtsnaṃ svantaṃ kṛtvā dhanaṃ mahat",
    "GE07mbh_05_u:109.022c": "vavre vanaṃ maharṣiḥ sa jaimūtaṃ tad vanaṃ tataḥ",
    "GE07mbh_05_u:109.023a": "atra nityaṃ diśāpālāḥ sāyaṃ prātar dvijarṣabha",
    "GE07mbh_05_u:109.023c": "kasya kāryaṃ kim iti vai parikrośanti gālava",
    "GE07mbh_05_u:109.024a": "evam eṣā dvijaśreṣṭha guṇair anyair dig uttarā",
    "GE07mbh_05_u:109.024c": "uttareti parikhyātā sarvakarmasu cottarā",
    "GE07mbh_05_u:109.025a": "etā vistaraśas tāta tava saṃkīrtitā diśaḥ",
    "GE07mbh_05_u:109.025c": "catasraḥ kramayogena kāmāśāṃ gantum icchasi",
    "GE07mbh_05_u:109.026a": "udyato 'haṃ dvijaśreṣṭha tava darśayituṃ diśaḥ",
    "GE07mbh_05_u:109.026c": "pṛthivīṃ cākhilāṃ brahmaṃs tasmād āroha māṃ dvija",
    "GE07mbh_05_u:110.001": "gālava uvāca",
    "GE07mbh_05_u:110.001a": "garutman bhujagendrāre suparṇa vinatātmaja",
    "GE07mbh_05_u:110.001c": "naya māṃ tārkṣya pūrveṇa yatra dharmasya cakṣuṣī",
    "GE07mbh_05_u:110.002a": "pūrvam etāṃ diśaṃ gaccha yā pūrvaṃ parikīrtitā",
    "GE07mbh_05_u:110.002c": "daivatānāṃ hi sāṃnidhyam atra kīrtitavān asi",
    "GE07mbh_05_u:110.003a": "atra satyaṃ ca dharmaś ca tvayā samyak prakīrtitaḥ",
    "GE07mbh_05_u:110.003c": "iccheyaṃ tu samāgantuṃ samastair daivatair aham",
    "GE07mbh_05_u:110.003e": "bhūyaś ca tān surān draṣṭum iccheyam aruṇānuja",
    "GE07mbh_05_u:110.004": "nārada uvāca",
    "GE07mbh_05_u:110.004a": "tam āha vinatāsūnur ārohasveti vai dvijam",
    "GE07mbh_05_u:110.004c": "ārurohātha sa munir garuḍaṃ gālavas tadā",
    "GE07mbh_05_u:110.005": "gālava uvāca",
    "GE07mbh_05_u:110.005a": "kramamāṇasya te rūpaṃ dṛśyate pannagāśana",
    "GE07mbh_05_u:110.005c": "bhāskarasyeva pūrvāhṇe sahasrāṃśor vivasvataḥ",
    "GE07mbh_05_u:110.006a": "pakṣavātapraṇunnānāṃ vṛkṣāṇām anugāminām",
    "GE07mbh_05_u:110.006c": "prasthitānām iva samaṃ paśyāmīha gatiṃ khaga",
    "GE07mbh_05_u:110.007a": "sasāgaravanām urvīṃ saśailavanakānanām",
    "GE07mbh_05_u:110.007c": "ākarṣann iva cābhāsi pakṣavātena khecara",
    "GE07mbh_05_u:110.008a": "samīnanāganakraṃ ca kham ivāropyate jalam",
    "GE07mbh_05_u:110.008c": "vāyunā caiva mahatā pakṣavātena cāniśam",
    "GE07mbh_05_u:110.009a": "tulyarūpānanān matsyāṃs timimatsyāṃs timiṃgilān",
    "GE07mbh_05_u:110.009c": "nāgāṃś ca naravaktrāṃś ca paśyāmy unmathitān iva",
    "GE07mbh_05_u:110.010a": "mahārṇavasya ca ravaiḥ śrotre me badhirīkṛte",
    "GE07mbh_05_u:110.010c": "na śṛṇomi na paśyāmi nātmano vedmi kāraṇam",
    "GE07mbh_05_u:110.011a": "śanaiḥ sādhu bhavān yātu brahmahatyām anusmaran",
    "GE07mbh_05_u:110.011c": "na dṛśyate ravis tāta na diśo na ca khaṃ khaga",
    "GE07mbh_05_u:110.012a": "tama eva tu paśyāmi śarīraṃ te na lakṣaye",
    "GE07mbh_05_u:110.012c": "maṇīva jātyau paśyāmi cakṣuṣī te 'ham aṇḍaja",
    "GE07mbh_05_u:110.013a": "śarīre tu na paśyāmi tava caivātmanaś ca ha",
    "GE07mbh_05_u:110.013c": "pade pade tu paśyāmi salilād agnim utthitam",
    "GE07mbh_05_u:110.014a": "sa me nirvāpya sahasā cakṣuṣī śāmyate punaḥ",
    "GE07mbh_05_u:110.014c": "tan nivarta mahān kālo gacchato vinatātmaja",
    "GE07mbh_05_u:110.015a": "na me prayojanaṃ kiṃ cid gamane pannagāśana",
    "GE07mbh_05_u:110.015c": "saṃnivarta mahāvega na vegaṃ viṣahāmi te",
    "GE07mbh_05_u:110.016a": "gurave saṃśrutānīha śatāny aṣṭau hi vājinām",
    "GE07mbh_05_u:110.016c": "ekataḥśyāmakarṇānāṃ śubhrāṇāṃ candravarcasām",
    "GE07mbh_05_u:110.017a": "teṣāṃ caivāpavargāya mārgaṃ paśyāmi nāṇḍaja",
    "GE07mbh_05_u:110.017c": "tato 'yaṃ jīvitatyāge dṛṣṭo mārgo mayātmanaḥ",
    "GE07mbh_05_u:110.018a": "naiva me 'sti dhanaṃ kiṃ cin na dhanenānvitaḥ suhṛt",
    "GE07mbh_05_u:110.018c": "na cārthenāpi mahatā śakyam etad vyapohitum",
    "GE07mbh_05_u:110.019": "nārada uvāca",
    "GE07mbh_05_u:110.019a": "evaṃ bahu ca dīnaṃ ca bruvāṇaṃ gālavaṃ tadā",
    "GE07mbh_05_u:110.019c": "pratyuvāca vrajann eva prahasan vinatātmajaḥ",
    "GE07mbh_05_u:110.020a": "nātiprajño 'si viprarṣe yo ''tmānaṃ tyaktum icchasi",
    "GE07mbh_05_u:110.020c": "na cāpi kṛtrimaḥ kālaḥ kālo hi parameśvaraḥ",
    "GE07mbh_05_u:110.021a": "kim ahaṃ pūrvam eveha bhavatā nābhicoditaḥ",
    "GE07mbh_05_u:110.021c": "upāyo 'tra mahān asti yenaitad upapadyate",
    "GE07mbh_05_u:110.022a": "tad eṣa ṛṣabho nāma parvataḥ sāgarorasi",
    "GE07mbh_05_u:110.022c": "atra viśramya bhuktvā ca nivartiṣyāva gālava",
    "GE07mbh_05_u:111.001": "nārada uvāca",
    "GE07mbh_05_u:111.001a": "ṛṣabhasya tataḥ śṛṅge nipatya dvijapakṣiṇau",
    "GE07mbh_05_u:111.001c": "śāṇḍilīṃ brāhmaṇīṃ tatra dadṛśāte taponvitām",
    "GE07mbh_05_u:111.002a": "abhivādya suparṇas tu gālavaś cābhipūjya tām",
    "GE07mbh_05_u:111.002c": "tayā ca svāgatenoktau viṣṭare saṃniṣīdatuḥ",
    "GE07mbh_05_u:111.003a": "siddham annaṃ tayā kṣipraṃ balimantropabṛṃhitam",
    "GE07mbh_05_u:111.003c": "bhuktvā tṛptāv ubhau bhūmau suptau tāv annamohitau",
    "GE07mbh_05_u:111.004a": "muhūrtāt pratibuddhas tu suparṇo gamanepsayā",
    "GE07mbh_05_u:111.004b-0453_01": "tāṃ dṛṣṭvā cārusarvāṅgīṃ tāpasīṃ brahmacāriṇīm",
    "GE07mbh_05_u:111.004b-0453_02": "grahītuṃ hi manaś cakre rūpāt sākṣād iva śriyam",
    "GE07mbh_05_u:111.004c": "atha bhraṣṭatanūjāṅgam ātmānaṃ dadṛśe khagaḥ",
    "GE07mbh_05_u:111.005a": "māṃsapiṇḍopamo 'bhūt sa mukhapādānvitaḥ khagaḥ",
    "GE07mbh_05_u:111.005c": "gālavas taṃ tathā dṛṣṭvā viṣaṇṇaḥ paryapṛcchata",
    "GE07mbh_05_u:111.006a": "kim idaṃ bhavatā prāptam ihāgamanajaṃ phalam",
    "GE07mbh_05_u:111.006c": "vāso 'yam iha kālaṃ tu kiyantaṃ nau bhaviṣyati",
    "GE07mbh_05_u:111.007a": "kiṃ nu te manasā dhyātam aśubhaṃ dharmadūṣaṇam",
    "GE07mbh_05_u:111.007c": "na hy ayaṃ bhavataḥ svalpo vyabhicāro bhaviṣyati",
    "GE07mbh_05_u:111.008a": "suparṇo 'thābravīd vipraṃ pradhyātaṃ vai mayā dvija",
    "GE07mbh_05_u:111.008c": "imāṃ siddhām ito netuṃ tatra yatra prajāpatiḥ",
    "GE07mbh_05_u:111.009a": "yatra devo mahādevo yatra viṣṇuḥ sanātanaḥ",
    "GE07mbh_05_u:111.009c": "yatra dharmaś ca yajñaś ca tatreyaṃ nivased iti",
    "GE07mbh_05_u:111.010a": "so 'haṃ bhagavatīṃ yāce praṇataḥ priyakāmyayā",
    "GE07mbh_05_u:111.010c": "mayaitan nāma pradhyātaṃ manasā śocatā kila",
    "GE07mbh_05_u:111.011a": "tad evaṃ bahumānāt te mayehānīpsitaṃ kṛtam",
    "GE07mbh_05_u:111.011c": "sukṛtaṃ duṣkṛtaṃ vā tvaṃ māhātmyāt kṣantum arhasi",
    "GE07mbh_05_u:111.012a": "sā tau tadābravīt tuṣṭā patagendradvijarṣabhau",
    "GE07mbh_05_u:111.012c": "na bhetavyaṃ suparṇo 'si suparṇa tyaja saṃbhramam",
    "GE07mbh_05_u:111.013a": "ninditāsmi tvayā vatsa na ca nindāṃ kṣamāmy aham",
    "GE07mbh_05_u:111.013c": "lokebhyaḥ sa paribhraśyed yo māṃ nindeta pāpakṛt",
    "GE07mbh_05_u:111.014a": "hīnayālakṣaṇaiḥ sarvais tathāninditayā mayā",
    "GE07mbh_05_u:111.014c": "ācāraṃ pratigṛhṇantyā siddhiḥ prāpteyam uttamā",
    "GE07mbh_05_u:111.015a": "ācārāl labhate dharmam ācārāl labhate dhanam",
    "GE07mbh_05_u:111.015c": "ācārāc chriyam āpnoti ācāro hanty alakṣaṇam",
    "GE07mbh_05_u:111.016a": "tadāyuṣman khagapate yatheṣṭaṃ gamyatām itaḥ",
    "GE07mbh_05_u:111.016c": "na ca te garhaṇīyāpi garhitavyāḥ striyaḥ kva cit",
    "GE07mbh_05_u:111.016d-0454_01": "yadi tvam ātmano hy arthair māṃ caivādātum icchasi",
    "GE07mbh_05_u:111.016d-0454_02": "tadaiva naṣṭadehas tu yad vai tvaṃ pannagāśana",
    "GE07mbh_05_u:111.016d-0454_03": "tasyaiva hi prasādena devadevasya cintanāt",
    "GE07mbh_05_u:111.016d-0454_04": "tvaṃ tu sāṅgas tu saṃjātaḥ punar eva bhaviṣyasi",
    "GE07mbh_05_u:111.017a": "bhavitāsi yathāpūrvaṃ balavīryasamanvitaḥ",
    "GE07mbh_05_u:111.017c": "babhūvatus tatas tasya pakṣau draviṇavattarau",
    "GE07mbh_05_u:111.018a": "anujñātaś ca śāṇḍilyā yathāgatam upāgamat",
    "GE07mbh_05_u:111.018c": "naiva cāsādayām āsa tathārūpāṃs turaṃgamān",
    "GE07mbh_05_u:111.019a": "viśvāmitro 'tha taṃ dṛṣṭvā gālavaṃ cādhvani sthitam",
    "GE07mbh_05_u:111.019c": "uvāca vadatāṃ śreṣṭho vainateyasya saṃnidhau",
    "GE07mbh_05_u:111.020a": "yas tvayā svayam evārthaḥ pratijñāto mama dvija",
    "GE07mbh_05_u:111.020c": "tasya kālo 'pavargasya yathā vā manyate bhavān",
    "GE07mbh_05_u:111.021a": "pratīkṣiṣyāmy ahaṃ kālam etāvantaṃ tathā param",
    "GE07mbh_05_u:111.021c": "yathā saṃsidhyate vipra sa mārgas tu niśamyatām",
    "GE07mbh_05_u:111.022a": "suparṇo 'thābravīd dīnaṃ gālavaṃ bhṛśaduḥkhitam",
    "GE07mbh_05_u:111.022c": "pratyakṣaṃ khalv idānīṃ me viśvāmitro yad uktavān",
    "GE07mbh_05_u:111.023a": "tad āgaccha dvijaśreṣṭha mantrayiṣyāva gālava",
    "GE07mbh_05_u:111.023c": "nādattvā gurave śakyaṃ kṛtsnam arthaṃ tvayāsitum",
    "GE07mbh_05_u:112.001": "nārada uvāca",
    "GE07mbh_05_u:112.001a": "athāha gālavaṃ dīnaṃ suparṇaḥ patatāṃ varaḥ",
    "GE07mbh_05_u:112.001c": "nirmitaṃ vahninā bhūmau vāyunā vaidhitaṃ tathā",
    "GE07mbh_05_u:112.001e": "yasmād dhiraṇmayaṃ sarvaṃ hiraṇyaṃ tena cocyate",
    "GE07mbh_05_u:112.002a": "dhatte dhārayate cedam etasmāt kāraṇād dhanam",
    "GE07mbh_05_u:112.002c": "tad etat triṣu lokeṣu dhanaṃ tiṣṭhati śāśvatam",
    "GE07mbh_05_u:112.003a": "nityaṃ proṣṭhapadābhyāṃ ca śukre dhanapatau tathā",
    "GE07mbh_05_u:112.003c": "manuṣyebhyaḥ samādatte śukraś cittārjitaṃ dhanam",
    "GE07mbh_05_u:112.004a": "ajaikapādahirbudhnyai rakṣyate dhanadena ca",
    "GE07mbh_05_u:112.004c": "evaṃ na śakyate labdhum alabdhavyaṃ dvijarṣabha",
    "GE07mbh_05_u:112.005a": "ṛte ca dhanam aśvānāṃ nāvāptir vidyate tava",
    "GE07mbh_05_u:112.005c": "arthaṃ yācātra rājānaṃ kaṃ cid rājarṣivaṃśajam",
    "GE07mbh_05_u:112.005e": "apīḍya rājā paurān hi yo nau kuryāt kṛtārthinau",
    "GE07mbh_05_u:112.006a": "asti somānvavāye me jātaḥ kaś cin nṛpaḥ sakhā",
    "GE07mbh_05_u:112.006c": "abhigacchāvahe taṃ vai tasyāsti vibhavo bhuvi",
    "GE07mbh_05_u:112.007a": "yayātir nāma rājarṣir nāhuṣaḥ satyavikramaḥ",
    "GE07mbh_05_u:112.007c": "sa dāsyati mayā cokto bhavatā cārthitaḥ svayam",
    "GE07mbh_05_u:112.008a": "vibhavaś cāsya sumahān āsīd dhanapater iva",
    "GE07mbh_05_u:112.008c": "evaṃ sa tu dhanaṃ vidvān dānenaiva vyaśodhayat",
    "GE07mbh_05_u:112.009a": "tathā tau kathayantau ca cintayantau ca yat kṣamam",
    "GE07mbh_05_u:112.009c": "pratiṣṭhāne narapatiṃ yayātiṃ pratyupasthitau",
    "GE07mbh_05_u:112.010a": "pratigṛhya ca satkāram arghādiṃ bhojanaṃ varam",
    "GE07mbh_05_u:112.010c": "pṛṣṭaś cāgamane hetum uvāca vinatāsutaḥ",
    "GE07mbh_05_u:112.011a": "ayaṃ me nāhuṣa sakhā gālavas tapaso nidhiḥ",
    "GE07mbh_05_u:112.011c": "viśvāmitrasya śiṣyo 'bhūd varṣāṇy ayutaśo nṛpa",
    "GE07mbh_05_u:112.012a": "so 'yaṃ tenābhyanujñāta upakārepsayā dvijaḥ",
    "GE07mbh_05_u:112.012c": "tam āha bhagavān kāṃ te dadāni gurudakṣiṇām",
    "GE07mbh_05_u:112.013a": "asakṛt tena coktena kiṃ cid āgatamanyunā",
    "GE07mbh_05_u:112.013c": "ayam uktaḥ prayaccheti jānatā vibhavaṃ laghu",
    "GE07mbh_05_u:112.014a": "ekataḥśyāmakarṇānāṃ śubhrāṇāṃ śuddhajanmanām",
    "GE07mbh_05_u:112.014c": "aṣṭau śatāni me dehi hayānāṃ candravarcasām",
    "GE07mbh_05_u:112.015a": "gurvartho dīyatām eṣa yadi gālava manyase",
    "GE07mbh_05_u:112.015c": "ity evam āha sakrodho viśvāmitras tapodhanaḥ",
    "GE07mbh_05_u:112.016a": "so 'yaṃ śokena mahatā tapyamāno dvijarṣabhaḥ",
    "GE07mbh_05_u:112.016c": "aśaktaḥ pratikartuṃ tad bhavantaṃ śaraṇaṃ gataḥ",
    "GE07mbh_05_u:112.017a": "pratigṛhya naravyāghra tvatto bhikṣāṃ gatavyathaḥ",
    "GE07mbh_05_u:112.017c": "kṛtvāpavargaṃ gurave cariṣyati mahat tapaḥ",
    "GE07mbh_05_u:112.018a": "tapasaḥ saṃvibhāgena bhavantam api yokṣyate",
    "GE07mbh_05_u:112.018c": "svena rājarṣitapasā pūrṇaṃ tvāṃ pūrayiṣyati",
    "GE07mbh_05_u:112.019a": "yāvanti romāṇi haye bhavanti hi nareśvara",
    "GE07mbh_05_u:112.019c": "tāvato vājidā lokān prāpnuvanti mahīpate",
    "GE07mbh_05_u:112.020a": "pātraṃ pratigrahasyāyaṃ dātuṃ pātraṃ tathā bhavān",
    "GE07mbh_05_u:112.020c": "śaṅkhe kṣīram ivāsaktaṃ bhavatv etat tathopamam",
    "GE07mbh_05_u:113.001": "nārada uvāca",
    "GE07mbh_05_u:113.001a": "evam uktaḥ suparṇena tathyaṃ vacanam uttamam",
    "GE07mbh_05_u:113.001c": "vimṛśyāvahito rājā niścitya ca punaḥ punaḥ",
    "GE07mbh_05_u:113.002a": "yaṣṭā kratusahasrāṇāṃ dātā dānapatiḥ prabhuḥ",
    "GE07mbh_05_u:113.002c": "yayātir vatsakāśīśa idaṃ vacanam abravīt",
    "GE07mbh_05_u:113.003a": "dṛṣṭvā priyasakhaṃ tārkṣyaṃ gālavaṃ ca dvijarṣabham",
    "GE07mbh_05_u:113.003c": "nidarśanaṃ ca tapaso bhikṣāṃ ślāghyāṃ ca kīrtitām",
    "GE07mbh_05_u:113.004a": "atītya ca nṛpān anyān ādityakulasaṃbhavān",
    "GE07mbh_05_u:113.004c": "matsakāśam anuprāptāv etau buddhim avekṣya ca",
    "GE07mbh_05_u:113.005a": "adya me saphalaṃ janma tāritaṃ cādya me kulam",
    "GE07mbh_05_u:113.005c": "adyāyaṃ tārito deśo mama tārkṣya tvayānagha",
    "GE07mbh_05_u:113.006a": "vaktum icchāmi tu sakhe yathā jānāsi māṃ purā",
    "GE07mbh_05_u:113.006c": "na tathā vittavān asmi kṣīṇaṃ vittaṃ hi me sakhe",
    "GE07mbh_05_u:113.007a": "na ca śakto 'smi te kartuṃ mogham āgamanaṃ khaga",
    "GE07mbh_05_u:113.007c": "na cāśām asya viprarṣer vitathāṃ kartum utsahe",
    "GE07mbh_05_u:113.008a": "tat tu dāsyāmi yat kāryam idaṃ saṃpādayiṣyati",
    "GE07mbh_05_u:113.008c": "abhigamya hatāśo hi nivṛtto dahate kulam",
    "GE07mbh_05_u:113.009a": "nātaḥ paraṃ vainateya kiṃ cit pāpiṣṭham ucyate",
    "GE07mbh_05_u:113.009c": "yathāśānāśanaṃ loke dehi nāstīti vā vacaḥ",
    "GE07mbh_05_u:113.010a": "hatāśo hy akṛtārthaḥ san hataḥ saṃbhāvito naraḥ",
    "GE07mbh_05_u:113.010c": "hinasti tasya putrāṃś ca pautrāṃś cākurvato 'rthinām",
    "GE07mbh_05_u:113.011a": "tasmāc caturṇāṃ vaṃśānāṃ sthāpayitrī sutā mama",
    "GE07mbh_05_u:113.011b-0455_01": "mādhavī nāma tārkṣyeyaṃ sarvadharmapravādinī",
    "GE07mbh_05_u:113.011c": "iyaṃ surasutaprakhyā sarvadharmopacāyinī",
    "GE07mbh_05_u:113.012a": "sadā devamanuṣyāṇām asurāṇāṃ ca gālava",
    "GE07mbh_05_u:113.012c": "kāṅkṣitā rūpato bālā sutā me pratigṛhyatām",
    "GE07mbh_05_u:113.013a": "asyāḥ śulkaṃ pradāsyanti nṛpā rājyam api dhruvam",
    "GE07mbh_05_u:113.013c": "kiṃ punaḥ śyāmakarṇānāṃ hayānāṃ dve catuḥśate",
    "GE07mbh_05_u:113.014a": "sa bhavān pratigṛhṇātu mamemāṃ mādhavīṃ sutām",
    "GE07mbh_05_u:113.014c": "ahaṃ dauhitravān syāṃ vai vara eṣa mama prabho",
    "GE07mbh_05_u:113.014d-0456_01": "tasya tad vacanaṃ śrutvā brāhmaṇaḥ saṃśitavrataḥ",
    "GE07mbh_05_u:113.015a": "pratigṛhya ca tāṃ kanyāṃ gālavaḥ saha pakṣiṇā",
    "GE07mbh_05_u:113.015c": "punar drakṣyāva ity uktvā pratasthe saha kanyayā",
    "GE07mbh_05_u:113.016a": "upalabdham idaṃ dvāram aśvānām iti cāṇḍajaḥ",
    "GE07mbh_05_u:113.016c": "uktvā gālavam āpṛcchya jagāma bhavanaṃ svakam",
    "GE07mbh_05_u:113.017a": "gate patagarāje tu gālavaḥ saha kanyayā",
    "GE07mbh_05_u:113.017c": "cintayānaḥ kṣamaṃ dāne rājñāṃ vai śulkato 'gamat",
    "GE07mbh_05_u:113.018a": "so 'gacchan manasekṣvākuṃ haryaśvaṃ rājasattamam",
    "GE07mbh_05_u:113.018c": "ayodhyāyāṃ mahāvīryaṃ caturaṅgabalānvitam",
    "GE07mbh_05_u:113.019a": "kośadhānyabalopetaṃ priyapauraṃ dvijapriyam",
    "GE07mbh_05_u:113.019c": "prajābhikāmaṃ śāmyantaṃ kurvāṇaṃ tapa uttamam",
    "GE07mbh_05_u:113.020a": "tam upāgamya vipraḥ sa haryaśvaṃ gālavo 'bravīt",
    "GE07mbh_05_u:113.020c": "kanyeyaṃ mama rājendra prasavaiḥ kulavardhinī",
    "GE07mbh_05_u:113.021a": "iyaṃ śulkena bhāryārthe haryaśva pratigṛhyatām",
    "GE07mbh_05_u:113.021c": "śulkaṃ te kīrtayiṣyāmi tac chrutvā saṃpradhāryatām",
    "GE07mbh_05_u:114.001": "nārada uvāca",
    "GE07mbh_05_u:114.001a": "haryaśvas tv abravīd rājā vicintya bahudhā tataḥ",
    "GE07mbh_05_u:114.001c": "dīrgham uṣṇaṃ ca niḥśvasya prajāhetor nṛpottamaḥ",
    "GE07mbh_05_u:114.002a": "unnateṣūnnatā ṣaṭsu sūkṣmā sūkṣmeṣu saptasu",
    "GE07mbh_05_u:114.002c": "gambhīrā triṣu gambhīreṣv iyaṃ raktā ca pañcasu",
    "GE07mbh_05_u:114.002d-0457_01": "śroṇyau lalāṭakakṣau ca ghrāṇaṃ ceti ṣaḍunnatam",
    "GE07mbh_05_u:114.002d-0457_02": "sūkṣmāṇy aṅguliparvāṇi keśalomanakhatvacaḥ",
    "GE07mbh_05_u:114.002d-0457_03": "svaraḥ sattvaṃ ca nābhiś ca trigambhīraṃ pracakṣate",
    "GE07mbh_05_u:114.002d-0457_04": "pāṇipādatale rakte netrāntāsyanakhāni ca",
    "GE07mbh_05_u:114.002d-006_0001": "pañcadīrghaṃ caturhrasvaṃ pañcasūkṣmaṃ ṣaḍunnatam",
    "GE07mbh_05_u:114.002d-006_0002": "saptaraktaṃ trivistīrṇaṃ trigambhīraṃ praśasyate",
    "GE07mbh_05_u:114.002d-006_0003": "pañcaiva dīrghā hanulocanāni",
    "GE07mbh_05_u:114.002d-006_0004": "bāhūrunāsāś ca sukhapradāni",
    "GE07mbh_05_u:114.002d-006_0005": "hrasvāni catvāri ca liṅgapṛṣṭhe",
    "GE07mbh_05_u:114.002d-006_0006": "grīvā ca jaṅghe ca hitapradāni",
    "GE07mbh_05_u:114.002d-006_0007": "sūkṣmāṇi pañca",
    "GE07mbh_05_u:114.002d-006_0008": "tvak caiva vai kararuhāś ca naduḥkhitānām",
    "GE07mbh_05_u:114.002d-006_0009": "vakṣo 'tha kaṅkṣānakhanāsikāsyam",
    "GE07mbh_05_u:114.002d-006_0010": "aṃsāntikaṃ ceti ṣaḍunnatāni netrāntapādakaratālvadharoṣṭhajihvā",
    "GE07mbh_05_u:114.002d-006_0012": "raktā nakhāś ca khalu sarvasukhāvahāni",
    "GE07mbh_05_u:114.003a": "bahudevāsurālokā bahugandharvadarśanā",
    "GE07mbh_05_u:114.003c": "bahulakṣaṇasaṃpannā bahuprasavadhāriṇī",
    "GE07mbh_05_u:114.004a": "samartheyaṃ janayituṃ cakravartinam ātmajam",
    "GE07mbh_05_u:114.004c": "brūhi śulkaṃ dvijaśreṣṭha samīkṣya vibhavaṃ mama",
    "GE07mbh_05_u:114.005": "gālava uvāca",
    "GE07mbh_05_u:114.005a": "ekataḥśyāmakarṇānāṃ śatāny aṣṭau dadasva me",
    "GE07mbh_05_u:114.005c": "hayānāṃ candraśubhrāṇāṃ deśajānāṃ vapuṣmatām",
    "GE07mbh_05_u:114.006a": "tatas tava bhavitrīyaṃ putrāṇāṃ jananī śubhā",
    "GE07mbh_05_u:114.006c": "araṇīva hutāśānāṃ yonir āyatalocanā",
    "GE07mbh_05_u:114.007": "nārada uvāca",
    "GE07mbh_05_u:114.007a": "etac chrutvā vaco rājā haryaśvaḥ kāmamohitaḥ",
    "GE07mbh_05_u:114.007c": "uvāca gālavaṃ dīno rājarṣir ṛṣisattamam",
    "GE07mbh_05_u:114.008a": "dve me śate saṃnihite hayānāṃ yad vidhās tava",
    "GE07mbh_05_u:114.008c": "eṣṭavyāḥ śataśas tv anye caranti mama vājinaḥ",
    "GE07mbh_05_u:114.009a": "so 'ham ekam apatyaṃ vai janayiṣyāmi gālava",
    "GE07mbh_05_u:114.009c": "asyām etaṃ bhavān kāmaṃ saṃpādayatu me varam",
    "GE07mbh_05_u:114.010a": "etac chrutvā tu sā kanyā gālavaṃ vākyam abravīt",
    "GE07mbh_05_u:114.010c": "mama datto varaḥ kaś cit kena cid brahmavādinā",
    "GE07mbh_05_u:114.011a": "prasūtyante prasūtyante kanyaiva tvaṃ bhaviṣyasi",
    "GE07mbh_05_u:114.011c": "sa tvaṃ dadasva māṃ rājñe pratigṛhya hayottamān",
    "GE07mbh_05_u:114.012a": "nṛpebhyo hi caturbhyas te pūrṇāny aṣṭau śatāni vai",
    "GE07mbh_05_u:114.012c": "bhaviṣyanti tathā putrā mama catvāra eva ca",
    "GE07mbh_05_u:114.013a": "kriyatāṃ mama saṃhāro gurvarthaṃ dvijasattama",
    "GE07mbh_05_u:114.013c": "eṣā tāvan mama prajñā yathā vā manyase dvija",
    "GE07mbh_05_u:114.014a": "evam uktas tu sa muniḥ kanyayā gālavas tadā",
    "GE07mbh_05_u:114.014c": "haryaśvaṃ pṛthivīpālam idaṃ vacanam abravīt",
    "GE07mbh_05_u:114.015a": "iyaṃ kanyā naraśreṣṭha haryaśva pratigṛhyatām",
    "GE07mbh_05_u:114.015c": "caturbhāgena śulkasya janayasvaikam ātmajam",
    "GE07mbh_05_u:114.016a": "pratigṛhya sa tāṃ kanyāṃ gālavaṃ pratinandya ca",
    "GE07mbh_05_u:114.016c": "samaye deśakāle ca labdhavān sutam īpsitam",
    "GE07mbh_05_u:114.017a": "tato vasumanā nāma vasubhyo vasumattaraḥ",
    "GE07mbh_05_u:114.017c": "vasuprakhyo narapatiḥ sa babhūva vasupradaḥ",
    "GE07mbh_05_u:114.018a": "atha kāle punar dhīmān gālavaḥ pratyupasthitaḥ",
    "GE07mbh_05_u:114.018c": "upasaṃgamya covāca haryaśvaṃ prītimānasam",
    "GE07mbh_05_u:114.019a": "jāto nṛpa sutas te 'yaṃ bālabhāskarasaṃnibhaḥ",
    "GE07mbh_05_u:114.019c": "kālo gantuṃ naraśreṣṭha bhikṣārtham aparaṃ nṛpam",
    "GE07mbh_05_u:114.020a": "haryaśvaḥ satyavacane sthitaḥ sthitvā ca pauruṣe",
    "GE07mbh_05_u:114.020c": "durlabhatvād dhayānāṃ ca pradadau mādhavīṃ punaḥ",
    "GE07mbh_05_u:114.021a": "mādhavī ca punar dīptāṃ parityajya nṛpaśriyam",
    "GE07mbh_05_u:114.021c": "kumārī kāmato bhūtvā gālavaṃ pṛṣṭhato 'nvagāt",
    "GE07mbh_05_u:114.022a": "tvayy eva tāvat tiṣṭhantu hayā ity uktavān dvijaḥ",
    "GE07mbh_05_u:114.022c": "prayayau kanyayā sārdhaṃ divodāsaṃ prajeśvaram",
    "GE07mbh_05_u:115.001": "gālava uvāca",
    "GE07mbh_05_u:115.001a": "mahāvīryo mahīpālaḥ kāśīnām īśvaraḥ prabhuḥ",
    "GE07mbh_05_u:115.001c": "divodāsa iti khyāto bhaimasenir narādhipaḥ",
    "GE07mbh_05_u:115.002a": "tatra gacchāvahe bhadre śanair āgaccha mā śucaḥ",
    "GE07mbh_05_u:115.002c": "dhārmikaḥ saṃyame yuktaḥ satyaś caiva janeśvaraḥ",
    "GE07mbh_05_u:115.003": "nārada uvāca",
    "GE07mbh_05_u:115.003a": "tam upāgamya sa munir nyāyatas tena satkṛtaḥ",
    "GE07mbh_05_u:115.003c": "gālavaḥ prasavasyārthe taṃ nṛpaṃ pratyacodayat",
    "GE07mbh_05_u:115.004": "divodāsa uvāca",
    "GE07mbh_05_u:115.004a": "śrutam etan mayā pūrvaṃ kim uktvā vistaraṃ dvija",
    "GE07mbh_05_u:115.004c": "kāṅkṣito hi mayaiṣo 'rthaḥ śrutvaitad dvijasattama",
    "GE07mbh_05_u:115.005a": "etac ca me bahumataṃ yad utsṛjya narādhipān",
    "GE07mbh_05_u:115.005c": "mām evam upayāto 'si bhāvi caitad asaṃśayam",
    "GE07mbh_05_u:115.006a": "sa eva vibhavo 'smākam aśvānām api gālava",
    "GE07mbh_05_u:115.006c": "aham apy ekam evāsyāṃ janayiṣyāmi pārthivam",
    "GE07mbh_05_u:115.007": "nārada uvāca",
    "GE07mbh_05_u:115.007a": "tathety uktvā dvijaśreṣṭhaḥ prādāt kanyāṃ mahīpateḥ",
    "GE07mbh_05_u:115.007c": "vidhipūrvaṃ ca tāṃ rājā kanyāṃ pratigṛhītavān",
    "GE07mbh_05_u:115.008a": "reme sa tasyāṃ rājarṣiḥ prabhāvatyāṃ yathā raviḥ",
    "GE07mbh_05_u:115.008c": "svāhāyāṃ ca yathā vahnir yathā śacyāṃ sa vāsavaḥ",
    "GE07mbh_05_u:115.009a": "yathā candraś ca rohiṇyāṃ yathā dhūmorṇayā yamaḥ",
    "GE07mbh_05_u:115.009c": "varuṇaś ca yathā gauryāṃ yathā carddhyāṃ dhaneśvaraḥ",
    "GE07mbh_05_u:115.010a": "yathā nārāyaṇo lakṣmyāṃ jāhnavyāṃ ca yathodadhiḥ",
    "GE07mbh_05_u:115.010c": "yathā rudraś ca rudrāṇyāṃ yathā vedyāṃ pitāmahaḥ",
    "GE07mbh_05_u:115.011a": "adṛśyantyāṃ ca vāsiṣṭho vasiṣṭhaś cākṣamālayā",
    "GE07mbh_05_u:115.011c": "cyavanaś ca sukanyāyāṃ pulastyaḥ saṃdhyayā yathā",
    "GE07mbh_05_u:115.012a": "agastyaś cāpi vaidarbhyāṃ sāvitryāṃ satyavān yathā",
    "GE07mbh_05_u:115.012c": "yathā bhṛguḥ pulomāyām adityāṃ kaśyapo yathā",
    "GE07mbh_05_u:115.012d-0458_01": "himavāṃś caiva menāyāṃ gandhavatyāṃ parāśaraḥ",
    "GE07mbh_05_u:115.013a": "reṇukāyāṃ yathārcīko haimavatyāṃ ca kauśikaḥ",
    "GE07mbh_05_u:115.013b-0459_01": "maudgalyaś candrasenāyām adityāṃ kāśyapo yathā",
    "GE07mbh_05_u:115.013c": "bṛhaspatiś ca tārāyāṃ śukraś ca śataparvayā",
    "GE07mbh_05_u:115.014a": "yathā bhūmyāṃ bhūmipatir urvaśyāṃ ca purūravāḥ",
    "GE07mbh_05_u:115.014c": "ṛcīkaḥ satyavatyāṃ ca sarasvatyāṃ yathā manuḥ",
    "GE07mbh_05_u:115.014d-0460_01": "śakuntalāyāṃ duḥṣanto dhṛtyāṃ dharmaś ca śāśvataḥ",
    "GE07mbh_05_u:115.014d-0460_02": "damayantyāṃ nalaś caiva satyavatyāṃ ca nāradaḥ",
    "GE07mbh_05_u:115.014d-0460_03": "jaratkārur jaratkārvāṃ pulastyaś ca pratīcyayā",
    "GE07mbh_05_u:115.014d-0460_04": "menakāyāṃ yathorṇāyus tumburuś caiva rambhayā",
    "GE07mbh_05_u:115.014d-0460_05": "vāsukiḥ śataśīrṣāyāṃ kumāryāṃ ca dhanaṃjayaḥ",
    "GE07mbh_05_u:115.014d-0460_06": "vaidehyāṃ ca yathā rāmo rukmiṇyāṃ ca janārdanaḥ",
    "GE07mbh_05_u:115.014d-0461_01": "pulastyaś ca bharadvājyāṃ vṛttyāṃ dharmaś ca śāśvataḥ",
    "GE07mbh_05_u:115.015a": "tathā tu ramamāṇasya divodāsasya bhūpateḥ",
    "GE07mbh_05_u:115.015c": "mādhavī janayām āsa putram ekaṃ pratardanam",
    "GE07mbh_05_u:115.016a": "athājagāma bhagavān divodāsaṃ sa gālavaḥ",
    "GE07mbh_05_u:115.016c": "samaye samanuprāpte vacanaṃ cedam abravīt",
    "GE07mbh_05_u:115.017a": "niryātayatu me kanyāṃ bhavāṃs tiṣṭhantu vājinaḥ",
    "GE07mbh_05_u:115.017c": "yāvad anyatra gacchāmi śulkārthaṃ pṛthivīpate",
    "GE07mbh_05_u:115.018a": "divodāso 'tha dharmātmā samaye gālavasya tām",
    "GE07mbh_05_u:115.018c": "kanyāṃ niryātayām āsa sthitaḥ satye mahīpatiḥ",
    "GE07mbh_05_u:116.001": "nārada uvāca",
    "GE07mbh_05_u:116.001a": "tathaiva sā śriyaṃ tyaktvā kanyā bhūtvā yaśasvinī",
    "GE07mbh_05_u:116.001c": "mādhavī gālavaṃ vipram anvayāt satyasaṃgarā",
    "GE07mbh_05_u:116.002a": "gālavo vimṛśann eva",
    "GE07mbh_05_u:116.002c": "jagāma bhojanagaraṃ draṣṭum auśīnaraṃ nṛpam",
    "GE07mbh_05_u:116.003a": "tam uvācātha gatvā sa nṛpatiṃ satyavikramam",
    "GE07mbh_05_u:116.003c": "iyaṃ kanyā sutau dvau te janayiṣyati pārthivau",
    "GE07mbh_05_u:116.004a": "asyāṃ bhavān avāptārtho bhavitā pretya ceha ca",
    "GE07mbh_05_u:116.004c": "somārkapratisaṃkāśau janayitvā sutau nṛpa",
    "GE07mbh_05_u:116.005a": "śulkaṃ tu sarvadharmajña hayānāṃ candravarcasām",
    "GE07mbh_05_u:116.005c": "ekataḥśyāmakarṇānāṃ deyaṃ mahyaṃ catuḥśatam",
    "GE07mbh_05_u:116.006a": "gurvartho 'yaṃ samārambho na hayaiḥ kṛtyam asti me",
    "GE07mbh_05_u:116.006c": "yadi śakyaṃ mahārāja kriyatāṃ mā vicāryatām",
    "GE07mbh_05_u:116.007a": "anapatyo 'si rājarṣe putrau janaya pārthiva",
    "GE07mbh_05_u:116.007c": "pitṝn putraplavena tvam ātmānaṃ caiva tāraya",
    "GE07mbh_05_u:116.008a": "na putraphalabhoktā hi rājarṣe pātyate divaḥ",
    "GE07mbh_05_u:116.008c": "na yāti narakaṃ ghoraṃ yatra gacchanty anātmajāḥ",
    "GE07mbh_05_u:116.009a": "etac cānyac ca vividhaṃ śrutvā gālavabhāṣitam",
    "GE07mbh_05_u:116.009c": "uśīnaraḥ prativaco dadau tasya narādhipaḥ",
    "GE07mbh_05_u:116.010a": "śrutavān asmi te vākyaṃ yathā vadasi gālava",
    "GE07mbh_05_u:116.010c": "vidhis tu balavān brahman pravaṇaṃ hi mano mama",
    "GE07mbh_05_u:116.011a": "śate dve tu mamāśvānām īdṛśānāṃ dvijottama",
    "GE07mbh_05_u:116.011c": "itareṣāṃ sahasrāṇi subahūni caranti me",
    "GE07mbh_05_u:116.012a": "aham apy ekam evāsyāṃ janayiṣyāmi",
    "GE07mbh_05_u:116.012c": "putraṃ dvija gataṃ mārgaṃ gamiṣyāmi parair aham",
    "GE07mbh_05_u:116.013a": "mūlyenāpi samaṃ kuryāṃ tavāhaṃ dvijasattama",
    "GE07mbh_05_u:116.013c": "paurajānapadārthaṃ tu mamārtho nātmabhogataḥ",
    "GE07mbh_05_u:116.014a": "kāmato hi dhanaṃ rājā pārakyaṃ yaḥ prayacchati",
    "GE07mbh_05_u:116.014c": "na sa dharmeṇa dharmātman yujyate yaśasā na ca",
    "GE07mbh_05_u:116.015a": "so 'haṃ pratigrahīṣyāmi dadātv etāṃ bhavān mama",
    "GE07mbh_05_u:116.015c": "kumārīṃ devagarbhābhām ekaputrabhavāya me",
    "GE07mbh_05_u:116.016a": "tathā tu bahukalyāṇam uktavantaṃ narādhipam",
    "GE07mbh_05_u:116.016c": "uśīnaraṃ dvijaśreṣṭho gālavaḥ pratyapūjayat",
    "GE07mbh_05_u:116.017a": "uśīnaraṃ pratigrāhya gālavaḥ prayayau vanam",
    "GE07mbh_05_u:116.017c": "reme sa tāṃ samāsādya kṛtapuṇya iva śriyam",
    "GE07mbh_05_u:116.018a": "kandareṣu ca śailānāṃ nadīnāṃ nirjhareṣu ca",
    "GE07mbh_05_u:116.018c": "udyāneṣu vicitreṣu vaneṣūpavaneṣu ca",
    "GE07mbh_05_u:116.019a": "harmyeṣu ramaṇīyeṣu prāsādaśikhareṣu ca",
    "GE07mbh_05_u:116.019c": "vātāyanavimāneṣu tathā garbhagṛheṣu ca",
    "GE07mbh_05_u:116.020a": "tato 'sya samaye jajñe putro bālaraviprabhaḥ",
    "GE07mbh_05_u:116.020c": "śibir nāmnābhivikhyāto yaḥ sa pārthivasattamaḥ",
    "GE07mbh_05_u:116.021a": "upasthāya sa taṃ vipro gālavaḥ pratigṛhya ca",
    "GE07mbh_05_u:116.021c": "kanyāṃ prayātas tāṃ rājan dṛṣṭavān vinatātmajam",
    "GE07mbh_05_u:117.001": "nārada uvāca",
    "GE07mbh_05_u:117.001a": "gālavaṃ vainateyo 'tha prahasann idam abravīt",
    "GE07mbh_05_u:117.001c": "diṣṭyā kṛtārthaṃ paśyāmi bhavantam iha vai dvija",
    "GE07mbh_05_u:117.002a": "gālavas tu vacaḥ śrutvā vainateyena bhāṣitam",
    "GE07mbh_05_u:117.002c": "caturbhāgāvaśiṣṭaṃ tad ācakhyau kāryam asya hi",
    "GE07mbh_05_u:117.003a": "suparṇas tv abravīd enaṃ gālavaṃ patatāṃ varaḥ",
    "GE07mbh_05_u:117.003c": "prayatnas te na kartavyo naiṣa saṃpatsyate tava",
    "GE07mbh_05_u:117.004a": "purā hi kanyakubje vai gādheḥ satyavatīṃ sutām",
    "GE07mbh_05_u:117.004c": "bhāryārthe 'varayat kanyām ṛcīkas tena bhāṣitaḥ",
    "GE07mbh_05_u:117.005a": "ekataḥśyāmakarṇānāṃ hayānāṃ candravarcasām",
    "GE07mbh_05_u:117.005c": "bhagavan dīyatāṃ mahyaṃ sahasram iti gālava",
    "GE07mbh_05_u:117.006a": "ṛcīkas tu tathety uktvā varuṇasyālayaṃ gataḥ",
    "GE07mbh_05_u:117.006c": "aśvatīrthe hayāṃl labdhvā dattavān pārthivāya vai",
    "GE07mbh_05_u:117.007a": "iṣṭvā te puṇḍarīkeṇa dattā rājñā dvijātiṣu",
    "GE07mbh_05_u:117.007c": "tebhyo dve dve śate krītvā prāptās te pārthivais tadā",
    "GE07mbh_05_u:117.008a": "aparāṇy api catvāri śatāni dvijasattama",
    "GE07mbh_05_u:117.008c": "nīyamānāni saṃtāre hṛtāny āsan vitastayā",
    "GE07mbh_05_u:117.008e": "evaṃ na śakyam aprāpyaṃ prāptuṃ gālava karhi cit",
    "GE07mbh_05_u:117.009a": "imām aśvaśatābhyāṃ vai dvābhyāṃ tasmai nivedaya",
    "GE07mbh_05_u:117.009c": "viśvāmitrāya dharmātman ṣaḍbhir aśvaśataiḥ saha",
    "GE07mbh_05_u:117.009e": "tato 'si gatasaṃmohaḥ kṛtakṛtyo dvijarṣabha",
    "GE07mbh_05_u:117.010a": "gālavas taṃ tathety uktvā suparṇasahitas tataḥ",
    "GE07mbh_05_u:117.010c": "ādāyāśvāṃś ca kanyāṃ ca viśvāmitram upāgamat",
    "GE07mbh_05_u:117.011": "gālava uvāca",
    "GE07mbh_05_u:117.011a": "aśvānāṃ kāṅkṣitārthānāṃ ṣaḍ imāni śatāni vai",
    "GE07mbh_05_u:117.011c": "śatadvayena kanyeyaṃ bhavatā pratigṛhyatām",
    "GE07mbh_05_u:117.012a": "asyāṃ rājarṣibhiḥ putrā jātā vai dhārmikās trayaḥ",
    "GE07mbh_05_u:117.012c": "caturthaṃ janayatv ekaṃ bhavān api narottama",
    "GE07mbh_05_u:117.013a": "pūrṇāny evaṃ śatāny aṣṭau turagāṇāṃ bhavantu te",
    "GE07mbh_05_u:117.013c": "bhavato hy anṛṇo bhūtvā tapaḥ kuryāṃ yathāsukham",
    "GE07mbh_05_u:117.014": "nārada uvāca",
    "GE07mbh_05_u:117.014a": "viśvāmitras tu taṃ dṛṣṭvā gālavaṃ saha pakṣiṇā",
    "GE07mbh_05_u:117.014c": "kanyāṃ ca tāṃ varārohām idam ity abravīd vacaḥ",
    "GE07mbh_05_u:117.015a": "kim iyaṃ pūrvam eveha na dattā mama gālava",
    "GE07mbh_05_u:117.015c": "putrā mamaiva catvāro bhaveyuḥ kulabhāvanāḥ",
    "GE07mbh_05_u:117.016a": "pratigṛhṇāmi te kanyām ekaputraphalāya vai",
    "GE07mbh_05_u:117.016c": "aśvāś cāśramam āsādya tiṣṭhantu mama sarvaśaḥ",
    "GE07mbh_05_u:117.017a": "sa tayā ramamāṇo 'tha viśvāmitro mahādyutiḥ",
    "GE07mbh_05_u:117.017c": "ātmajaṃ janayām āsa mādhavīputram aṣṭakam",
    "GE07mbh_05_u:117.018a": "jātamātraṃ sutaṃ taṃ ca viśvāmitro mahādyutiḥ",
    "GE07mbh_05_u:117.018c": "saṃyojyārthais tathā dharmair aśvais taiḥ samayojayat",
    "GE07mbh_05_u:117.019a": "athāṣṭakaḥ puraṃ prāyāt tadā somapuraprabham",
    "GE07mbh_05_u:117.019c": "niryātya kanyāṃ śiṣyāya kauśiko 'pi vanaṃ yayau",
    "GE07mbh_05_u:117.020a": "gālavo 'pi suparṇena saha niryātya dakṣiṇām",
    "GE07mbh_05_u:117.020c": "manasābhipratītena kanyām idam uvāca ha",
    "GE07mbh_05_u:117.021a": "jāto dānapatiḥ putras tvayā śūras tathāparaḥ",
    "GE07mbh_05_u:117.021c": "satyadharmarataś cānyo yajvā cāpi tathāparaḥ",
    "GE07mbh_05_u:117.022a": "tad āgaccha varārohe tāritas te pitā sutaiḥ",
    "GE07mbh_05_u:117.022c": "catvāraś caiva rājānas tathāhaṃ ca sumadhyame",
    "GE07mbh_05_u:117.023a": "gālavas tv abhyanujñāya suparṇaṃ pannagāśanam",
    "GE07mbh_05_u:117.023b-0462_01": "gālavaḥ prayayau śīghraṃ yayātiṃ nahuṣātmajam",
    "GE07mbh_05_u:117.023c": "pitur niryātya tāṃ kanyāṃ prayayau vanam eva ha",
    "GE07mbh_05_u:118.001": "nārada uvāca",
    "GE07mbh_05_u:118.001a": "sa tu rājā punas tasyāḥ kartukāmaḥ svayaṃvaram",
    "GE07mbh_05_u:118.001c": "upagamyāśramapadaṃ gaṅgāyamunasaṃgame",
    "GE07mbh_05_u:118.002a": "gṛhītamālyadāmāṃ tāṃ ratham āropya mādhavīm",
    "GE07mbh_05_u:118.002c": "pūrur yaduś ca bhaginīm āśrame paryadhāvatām",
    "GE07mbh_05_u:118.003a": "nāgayakṣamanuṣyāṇāṃ patatrimṛgapakṣiṇām",
    "GE07mbh_05_u:118.003c": "śailadrumavanaukānām āsīt tatra samāgamaḥ",
    "GE07mbh_05_u:118.004a": "nānāpuruṣadeśānām īśvaraiś ca samākulam",
    "GE07mbh_05_u:118.004c": "ṛṣibhir brahmakalpaiś ca samantād āvṛtaṃ vanam",
    "GE07mbh_05_u:118.005a": "nirdiśyamāneṣu tu sā vareṣu varavarṇinī",
    "GE07mbh_05_u:118.005c": "varān utkramya sarvāṃs tān vanaṃ vṛtavatī varam",
    "GE07mbh_05_u:118.006a": "avatīrya rathāt kanyā namaskṛtvā ca bandhuṣu",
    "GE07mbh_05_u:118.006c": "upagamya vanaṃ puṇyaṃ tapas tepe yayātijā",
    "GE07mbh_05_u:118.007a": "upavāsaiś ca vividhair dīkṣābhir niyamais tathā",
    "GE07mbh_05_u:118.007c": "ātmano laghutāṃ kṛtvā babhūva mṛgacāriṇī",
    "GE07mbh_05_u:118.008a": "vaiḍūryāṅkurakalpāni mṛdūni haritāni ca",
    "GE07mbh_05_u:118.008c": "carantī śaṣpamukhyāni tiktāni madhurāṇi ca",
    "GE07mbh_05_u:118.009a": "sravantīnāṃ ca puṇyānāṃ surasāni śucīni ca",
    "GE07mbh_05_u:118.009c": "pibantī vārimukhyāni śītāni vimalāni ca",
    "GE07mbh_05_u:118.010a": "vaneṣu mṛgarājeṣu siṃhaviproṣiteṣu",
    "GE07mbh_05_u:118.010c": "dāvāgnivipramukteṣu śūnyeṣu gahaneṣu ca",
    "GE07mbh_05_u:118.011a": "carantī hariṇaiḥ sārdhaṃ mṛgīva vanacāriṇī",
    "GE07mbh_05_u:118.011c": "cacāra vipulaṃ dharmaṃ brahmacaryeṇa saṃvṛtā",
    "GE07mbh_05_u:118.012a": "yayātir api pūrveṣāṃ rājñāṃ vṛttam anuṣṭhitaḥ",
    "GE07mbh_05_u:118.012c": "bahuvarṣasahasrāyur ayujat kāladharmaṇā",
    "GE07mbh_05_u:118.013a": "pūrur yaduś ca dvau vaṃśau vardhamānau narottamau",
    "GE07mbh_05_u:118.013c": "tābhyāṃ pratiṣṭhito loke paraloke ca nāhuṣaḥ",
    "GE07mbh_05_u:118.014a": "mahīyate narapatir yayātiḥ svargam āsthitaḥ",
    "GE07mbh_05_u:118.014c": "maharṣikalpo nṛpatiḥ svargāgryaphalabhug vibhuḥ",
    "GE07mbh_05_u:118.015a": "bahuvarṣasahasrākhye kāle bahuguṇe gate",
    "GE07mbh_05_u:118.015c": "rājarṣiṣu niṣaṇṇeṣu mahīyaḥsu maharṣiṣu",
    "GE07mbh_05_u:118.016a": "avamene narān sarvān devān ṛṣigaṇāṃs tathā",
    "GE07mbh_05_u:118.016c": "yayātir mūḍhavijñāno vismayāviṣṭacetanaḥ",
    "GE07mbh_05_u:118.017a": "tatas taṃ bubudhe devaḥ śakro balaniṣūdanaḥ",
    "GE07mbh_05_u:118.017c": "te ca rājarṣayaḥ sarve dhig dhig ity evam abruvan",
    "GE07mbh_05_u:118.018a": "vicāraś ca samutpanno nirīkṣya nahuṣātmajam",
    "GE07mbh_05_u:118.018c": "ko nv ayaṃ kasya vā rājñaḥ kathaṃ vā svargam āgataḥ",
    "GE07mbh_05_u:118.019a": "karmaṇā kena siddho 'yaṃ kva vānena tapaś citam",
    "GE07mbh_05_u:118.019c": "kathaṃ vā jñāyate svarge kena vā jñāyate 'py uta",
    "GE07mbh_05_u:118.020a": "evaṃ vicārayantas te rājānaḥ svargavāsinaḥ",
    "GE07mbh_05_u:118.020c": "dṛṣṭvā papracchur anyonyaṃ yayātiṃ nṛpatiṃ prati",
    "GE07mbh_05_u:118.021a": "vimānapālāḥ śataśaḥ svargadvārābhirakṣiṇaḥ",
    "GE07mbh_05_u:118.021c": "pṛṣṭā āsanapālāś ca na jānīmety athābruvan",
    "GE07mbh_05_u:118.022a": "sarve te hy āvṛtajñānā nābhyajānanta taṃ nṛpam",
    "GE07mbh_05_u:118.022c": "sa muhūrtād atha nṛpo hataujā abhavat tadā",
    "GE07mbh_05_u:119.001": "nārada uvāca",
    "GE07mbh_05_u:119.001a": "atha pracalitaḥ sthānād āsanāc ca paricyutaḥ",
    "GE07mbh_05_u:119.001c": "kampitenaiva manasā dharṣitaḥ śokavahninā",
    "GE07mbh_05_u:119.002a": "mlānasragbhraṣṭavijñānaḥ prabhraṣṭamukuṭāṅgadaḥ",
    "GE07mbh_05_u:119.002c": "vighūrṇan srastasarvāṅgaḥ",
    "GE07mbh_05_u:119.003a": "adṛśyamānas tān paśyann apaśyaṃś ca punaḥ punaḥ",
    "GE07mbh_05_u:119.003c": "śūnyaḥ śūnyena manasā prapatiṣyan mahītalam",
    "GE07mbh_05_u:119.004a": "kiṃ mayā manasā dhyātam aśubhaṃ dharmadūṣaṇam",
    "GE07mbh_05_u:119.004c": "yenāhaṃ calitaḥ sthānād iti rājā vyacintayat",
    "GE07mbh_05_u:119.005a": "te tu tatraiva rājānaḥ siddhāś cāpsarasas tathā",
    "GE07mbh_05_u:119.005c": "apaśyanta nirālambaṃ yayātiṃ taṃ paricyutam",
    "GE07mbh_05_u:119.006a": "athaitya puruṣaḥ kaś cit kṣīṇapuṇyanipātakaḥ",
    "GE07mbh_05_u:119.006c": "yayātim abravīd rājan devarājasya śāsanāt",
    "GE07mbh_05_u:119.007a": "atīva madamattas tvaṃ na kaṃ cin nāvamanyase",
    "GE07mbh_05_u:119.007c": "mānena bhraṣṭaḥ svargas te nārhas tvaṃ pārthivātmaja",
    "GE07mbh_05_u:119.007e": "na ca prajñāyase gaccha patasveti tam abravīt",
    "GE07mbh_05_u:119.008a": "pateyaṃ satsv iti vacas trir uktvā nahuṣātmajaḥ",
    "GE07mbh_05_u:119.008c": "patiṣyaṃś cintayām āsa gatiṃ gatimatāṃ varaḥ",
    "GE07mbh_05_u:119.009a": "etasminn eva kāle tu naimiṣe pārthivarṣabhān",
    "GE07mbh_05_u:119.009c": "caturo 'paśyata nṛpas teṣāṃ madhye papāta saḥ",
    "GE07mbh_05_u:119.010a": "pratardano vasumanāḥ śibirauśīnaro 'ṣṭakaḥ",
    "GE07mbh_05_u:119.010c": "vājapeyena yajñena tarpayanti sureśvaram",
    "GE07mbh_05_u:119.011a": "teṣām adhvarajaṃ dhūmaṃ svargadvāram upasthitam",
    "GE07mbh_05_u:119.011c": "yayātir upajighran vai nipapāta mahīṃ prati",
    "GE07mbh_05_u:119.012a": "bhūmau svarge ca saṃbaddhāṃ nadīṃ dhūmamayīṃ nṛpaḥ",
    "GE07mbh_05_u:119.012c": "sa gaṅgām iva gacchantīm ālambya jagatīpatiḥ",
    "GE07mbh_05_u:119.013a": "śrīmatsv avabhṛthāgryeṣu caturṣu pratibandhuṣu",
    "GE07mbh_05_u:119.013c": "madhye nipatito rājā lokapālopameṣu ca",
    "GE07mbh_05_u:119.014a": "caturṣu hutakalpeṣu rājasiṃhamahāgniṣu",
    "GE07mbh_05_u:119.014c": "papāta madhye rājarṣir yayātiḥ puṇyasaṃkṣaye",
    "GE07mbh_05_u:119.015a": "tam āhuḥ pārthivāḥ sarve pratimānam iva śriyaḥ",
    "GE07mbh_05_u:119.015c": "ko bhavān kasya vā bandhur deśasya nagarasya vā",
    "GE07mbh_05_u:119.016a": "yakṣo vāpy atha vā devo gandharvo rākṣaso 'pi vā",
    "GE07mbh_05_u:119.016c": "na hi mānuṣarūpo 'si ko vārthaḥ kāṅkṣitas tvayā",
    "GE07mbh_05_u:119.017": "yayātir uvāca",
    "GE07mbh_05_u:119.017a": "yayātir asmi rājarṣiḥ kṣīṇapuṇyaś cyuto divaḥ",
    "GE07mbh_05_u:119.017c": "pateyaṃ satsv iti dhyāyan bhavatsu patitas tataḥ",
    "GE07mbh_05_u:119.018": "rājāna ūcuḥ",
    "GE07mbh_05_u:119.018a": "satyam etad bhavatu te kāṅkṣitaṃ puruṣarṣabha",
    "GE07mbh_05_u:119.018c": "sarveṣāṃ naḥ kratuphalaṃ dharmaś ca pratigṛhyatām",
    "GE07mbh_05_u:119.019": "yayātir uvāca",
    "GE07mbh_05_u:119.019a": "nāhaṃ pratigrahadhano brāhmaṇaḥ kṣatriyo hy aham",
    "GE07mbh_05_u:119.019c": "na ca me pravaṇā buddhiḥ parapuṇyavināśane",
    "GE07mbh_05_u:119.020": "nārada uvāca",
    "GE07mbh_05_u:119.020a": "etasminn eva kāle tu mṛgacaryākramāgatām",
    "GE07mbh_05_u:119.020c": "mādhavīṃ prekṣya rājānas te 'bhivādyedam abruvan",
    "GE07mbh_05_u:119.021a": "kim āgamanakṛtyaṃ te kiṃ kurvaḥ śāsanaṃ tava",
    "GE07mbh_05_u:119.021c": "ājñāpyā hi vayaṃ sarve tava putrās tapodhane",
    "GE07mbh_05_u:119.022a": "teṣāṃ tad bhāṣitaṃ śrutvā mādhavī parayā mudā",
    "GE07mbh_05_u:119.022c": "pitaraṃ samupāgacchad yayātiṃ sā vavanda ca",
    "GE07mbh_05_u:119.023a": "dṛṣṭvā mūrdhnā natān putrāṃs tāpasī vākyam abravīt",
    "GE07mbh_05_u:119.023c": "dauhitrās tava rājendra mama putrā na te parāḥ",
    "GE07mbh_05_u:119.023e": "ime tvāṃ tārayiṣyanti diṣṭam etat purātanam",
    "GE07mbh_05_u:119.024a": "ahaṃ te duhitā rājan mādhavī mṛgacāriṇī",
    "GE07mbh_05_u:119.024c": "mayāpy upacito dharmas tato 'rdhaṃ pratigṛhyatām",
    "GE07mbh_05_u:119.025a": "yasmād rājan narāḥ sarve apatyaphalabhāginaḥ",
    "GE07mbh_05_u:119.025c": "tasmād icchanti dauhitrān yathā tvaṃ vasudhādhipa",
    "GE07mbh_05_u:119.026a": "tatas te pārthivāḥ sarve śirasā jananīṃ tadā",
    "GE07mbh_05_u:119.026c": "abhivādya namaskṛtya mātāmaham athābruvan",
    "GE07mbh_05_u:119.027a": "uccair anupamaiḥ snigdhaiḥ svarair āpūrya medinīm",
    "GE07mbh_05_u:119.027c": "mātāmahaṃ nṛpatayas tārayanto divaś cyutam",
    "GE07mbh_05_u:119.028a": "atha tasmād upagato gālavo 'py āha pārthivam",
    "GE07mbh_05_u:119.028c": "tapaso me 'ṣṭabhāgena svargam ārohatāṃ bhavān",
    "GE07mbh_05_u:120.001": "nārada uvāca",
    "GE07mbh_05_u:120.001a": "pratyabhijñātamātro 'tha sadbhis tair narapuṃgavaḥ",
    "GE07mbh_05_u:120.001b-0463_01": "samāruroha nṛpatir aspṛśan vasudhātalam",
    "GE07mbh_05_u:120.001c": "yayātir divyasaṃsthāno babhūva vigatajvaraḥ nārada uvāca",
    "GE07mbh_05_u:120.001d-0464_01": "pratyujjagāma taṃ sthānaṃ devalokaṃ narādhipaḥ",
    "GE07mbh_05_u:120.001d-0464_02": "avyāpya divyasaṃsthānaṃ babhūva vigatajvaraḥ",
    "GE07mbh_05_u:120.002a": "divyamālyāmbaradharo divyābharaṇabhūṣitaḥ",
    "GE07mbh_05_u:120.002c": "divyagandhaguṇopeto na pṛthvīm aspṛśat padā",
    "GE07mbh_05_u:120.003a": "tato vasumanāḥ pūrvam uccair uccārayan vacaḥ",
    "GE07mbh_05_u:120.003c": "khyāto dānapatir loke vyājahāra nṛpaṃ tadā",
    "GE07mbh_05_u:120.004a": "prāptavān asmi yal loke sarvavarṇeṣv agarhayā",
    "GE07mbh_05_u:120.004c": "tad apy atha ca dāsyāmi tena saṃyujyatāṃ bhavān",
    "GE07mbh_05_u:120.005a": "yat phalaṃ dānaśīlasya kṣamāśīlasya yat phalam",
    "GE07mbh_05_u:120.005c": "yac ca me phalam ādhāne tena saṃyujyatāṃ bhavān",
    "GE07mbh_05_u:120.006a": "tataḥ pratardano 'py āha vākyaṃ kṣatriyapuṃgavaḥ",
    "GE07mbh_05_u:120.006c": "yathā dharmaratir nityaṃ nityaṃ yuddhaparāyaṇaḥ",
    "GE07mbh_05_u:120.007a": "prāptavān asmi yal loke kṣatradharmodbhavaṃ yaśaḥ",
    "GE07mbh_05_u:120.007c": "vīraśabdaphalaṃ caiva tena saṃyujyatāṃ bhavān",
    "GE07mbh_05_u:120.007d-0465_01": "yathā dharmaratir nityaṃ tena satyena khaṃ vraja",
    "GE07mbh_05_u:120.008a": "śibirauśīnaro dhīmān uvāca madhurāṃ giram",
    "GE07mbh_05_u:120.008c": "yathā bāleṣu nārīṣu vaihāryeṣu tathaiva ca",
    "GE07mbh_05_u:120.009a": "saṃgareṣu nipāteṣu tathāpad vyasaneṣu ca",
    "GE07mbh_05_u:120.009c": "anṛtaṃ noktapūrvaṃ me tena satyena khaṃ vraja",
    "GE07mbh_05_u:120.010a": "yathā prāṇāṃś ca rājyaṃ ca rājan karma sukhāni ca",
    "GE07mbh_05_u:120.010c": "tyajeyaṃ na punaḥ satyaṃ tena satyena khaṃ vraja",
    "GE07mbh_05_u:120.011a": "yathā satyena me dharmo yathā satyena pāvakaḥ",
    "GE07mbh_05_u:120.011c": "prītaḥ śakraś ca satyena tena satyena khaṃ vraja",
    "GE07mbh_05_u:120.012a": "aṣṭakas tv atha rājarṣiḥ kauśiko mādhavīsutaḥ",
    "GE07mbh_05_u:120.012c": "anekaśatayajvānaṃ vacanaṃ prāha dharmavit",
    "GE07mbh_05_u:120.013a": "śataśaḥ puṇḍarīkā me gosavāś ca citāḥ prabho",
    "GE07mbh_05_u:120.013c": "kratavo vājapeyāś ca teṣāṃ phalam avāpnuhi",
    "GE07mbh_05_u:120.014a": "na me ratnāni na dhanaṃ na tathānye paricchadāḥ",
    "GE07mbh_05_u:120.014c": "kratuṣv anupayuktāni tena satyena khaṃ vraja",
    "GE07mbh_05_u:120.014d-0466_01": "yadi satyaṃ bravīmy etat tena satyena vai vraja",
    "GE07mbh_05_u:120.015a": "yathā yathā hi jalpanti dauhitrās taṃ narādhipam",
    "GE07mbh_05_u:120.015c": "tathā tathā vasumatīṃ tyaktvā rājā divaṃ yayau",
    "GE07mbh_05_u:120.016a": "evaṃ sarve samastās te rājānaḥ sukṛtais tadā",
    "GE07mbh_05_u:120.016c": "yayātiṃ svargato bhraṣṭaṃ tārayām āsur añjasā",
    "GE07mbh_05_u:120.017a": "dauhitrāḥ svena dharmeṇa yajñadānakṛtena vai",
    "GE07mbh_05_u:120.017c": "caturṣu rājavaṃśeṣu saṃbhūtāḥ kulavardhanāḥ",
    "GE07mbh_05_u:120.017e": "mātāmahaṃ mahāprājñaṃ divam āropayanti te",
    "GE07mbh_05_u:120.018": "rājāna ūcuḥ",
    "GE07mbh_05_u:120.018a": "rājadharmaguṇopetāḥ sarvadharmaguṇānvitāḥ",
    "GE07mbh_05_u:120.018c": "dauhitrās te vayaṃ rājan divam āroha pārthivaḥ",
    "GE07mbh_05_u:121.001": "nārada uvāca",
    "GE07mbh_05_u:121.001a": "sadbhir āropitaḥ svargaṃ pārthivair bhūridakṣiṇaiḥ",
    "GE07mbh_05_u:121.001c": "abhyanujñāya dauhitrān yayātir divam āsthitaḥ",
    "GE07mbh_05_u:121.002a": "abhivṛṣṭaś ca varṣeṇa nānāpuṣpasugandhinā",
    "GE07mbh_05_u:121.002c": "pariṣvaktaś ca puṇyena vāyunā puṇyagandhinā",
    "GE07mbh_05_u:121.003a": "acalaṃ sthānam āruhya",
    "GE07mbh_05_u:121.003c": "karmabhiḥ svair upacito jajvāla parayā śriyā",
    "GE07mbh_05_u:121.004a": "upagītopanṛttaś ca gandharvāpsarasāṃ gaṇaiḥ",
    "GE07mbh_05_u:121.004c": "prītyā pratigṛhītaś ca svarge dundubhinisvanaiḥ",
    "GE07mbh_05_u:121.005a": "abhiṣṭutaś ca vividhair",
    "GE07mbh_05_u:121.005c": "arcitaś cottamārgheṇa daivatair abhinanditaḥ",
    "GE07mbh_05_u:121.006a": "prāptaḥ svargaphalaṃ caiva tam uvāca pitāmahaḥ",
    "GE07mbh_05_u:121.006c": "nirvṛtaṃ śāntamanasaṃ vacobhis tarpayann iva",
    "GE07mbh_05_u:121.007a": "catuṣpādas tvayā dharmaś cito lokyena karmaṇā",
    "GE07mbh_05_u:121.007c": "akṣayas tava loko 'yaṃ kīrtiś caivākṣayā divi",
    "GE07mbh_05_u:121.007e": "punas tavādya rājarṣe sukṛteneha karmaṇā",
    "GE07mbh_05_u:121.008a": "āvṛtaṃ tamasā cetaḥ sarveṣāṃ svargavāsinām",
    "GE07mbh_05_u:121.008c": "yena tvāṃ nābhijānanti tato 'jñātvāsi pātitaḥ",
    "GE07mbh_05_u:121.009a": "prītyaiva cāsi dauhitrais tāritas tvam ihāgataḥ",
    "GE07mbh_05_u:121.009c": "sthānaṃ ca pratipanno 'si karmaṇā svena nirjitam",
    "GE07mbh_05_u:121.009e": "acalaṃ śāśvataṃ puṇyam uttamaṃ dhruvam avyayam",
    "GE07mbh_05_u:121.010": "yayātir uvāca",
    "GE07mbh_05_u:121.010a": "bhagavan saṃśayo me 'sti kaś cit taṃ chettum arhasi",
    "GE07mbh_05_u:121.010c": "na hy anyam aham arhāmi praṣṭuṃ lokapitāmaha",
    "GE07mbh_05_u:121.011a": "bahuvarṣasahasrāntaṃ prajāpālanavardhitam",
    "GE07mbh_05_u:121.011c": "anekakratudānaughair arjitaṃ me mahat phalam",
    "GE07mbh_05_u:121.012a": "kathaṃ tad alpakālena kṣīṇaṃ yenāsmi pātitaḥ",
    "GE07mbh_05_u:121.012c": "bhagavan vettha lokāṃś ca śāśvatān mama nirjitān",
    "GE07mbh_05_u:121.012d-0467_01": "kathaṃ nu mama tatsarvaṃ vipranaṣṭaṃ mahādyute",
    "GE07mbh_05_u:121.013": "pitāmaha uvāca",
    "GE07mbh_05_u:121.013a": "bahuvarṣasahasrāntaṃ prajāpālanavardhitam",
    "GE07mbh_05_u:121.013c": "anekakratudānaughair yat tvayopārjitaṃ phalam",
    "GE07mbh_05_u:121.014a": "tad anenaiva doṣeṇa kṣīṇaṃ yenāsi pātitaḥ",
    "GE07mbh_05_u:121.014c": "abhimānena rājendra dhikkṛtaḥ svargavāsibhiḥ",
    "GE07mbh_05_u:121.015a": "nāyaṃ mānena rājarṣe na balena na hiṃsayā",
    "GE07mbh_05_u:121.015c": "na śāṭhyena na māyābhir loko bhavati śāśvataḥ",
    "GE07mbh_05_u:121.016a": "nāvamānyās tvayā rājann avarotkṛṣṭamadhyamāḥ",
    "GE07mbh_05_u:121.016b-0468_01": "yayāteś caiva rājarṣeḥ suhṛdāṃ bhūtim icchatām",
    "GE07mbh_05_u:121.016c": "na hi mānapradagdhānāṃ kaś cid asti samaḥ kva cit",
    "GE07mbh_05_u:121.017a": "patanārohaṇam idaṃ kathayiṣyanti ye narāḥ",
    "GE07mbh_05_u:121.017c": "viṣamāṇy api te prāptās tariṣyanti na saṃśayaḥ",
    "GE07mbh_05_u:121.018": "nārada uvāca",
    "GE07mbh_05_u:121.018a": "eṣa doṣo 'bhimānena purā prāpto yayātinā",
    "GE07mbh_05_u:121.018c": "nirbandhataś cātimātraṃ gālavena mahīpate",
    "GE07mbh_05_u:121.019a": "śrotavyaṃ hitakāmānāṃ suhṛdāṃ bhūtim icchatām",
    "GE07mbh_05_u:121.019c": "na kartavyo hi nirbandho nirbandho hi kṣayodayaḥ",
    "GE07mbh_05_u:121.020a": "tasmāt tvam api gāndhāre mānaṃ krodhaṃ ca varjaya",
    "GE07mbh_05_u:121.020c": "saṃdhatsva pāṇḍavair vīra saṃrambhaṃ tyaja pārthiva",
    "GE07mbh_05_u:121.020d-0469_01": "sa bhavān suhṛdo vaśyaṃ vaco gṛhṇātu mānṛtam",
    "GE07mbh_05_u:121.020d-0469_02": "samarthair vigrahaṃ kṛtvā viṣamastho bhaviṣyasi 05,121.020d*0470_00",
    "GE07mbh_05_u:121.020d-0470_01": "evam ukto nṛpaśreṣṭha nāradena suyodhanaḥ",
    "GE07mbh_05_u:121.020d-0470_02": "nātiṣṭhad vacane tasmiṃs tatontas tasya tādṛśaḥ",
    "GE07mbh_05_u:121.021a": "dadāti yat pārthiva yat karoti; yad vā tapas tapyati yaj juhoti",
    "GE07mbh_05_u:121.021c": "na tasya nāśo 'sti na cāpakarṣo; nānyas tad aśnāti sa eva kartā",
    "GE07mbh_05_u:121.022a": "idaṃ mahākhyānam anuttamaṃ mataṃ; bahuśrutānāṃ gataroṣarāgiṇām",
    "GE07mbh_05_u:121.022c": "samīkṣya loke bahudhā pradhāvitā; trivargadṛṣṭiḥ pṛthivīm upāśnute",
    "GE07mbh_05_u:121.022d-0471_01": "etat puṇyatamaṃ rājan yayāteś caritaṃ mahat",
    "GE07mbh_05_u:121.022d-0471_02": "yac chrutvā śrāvayitvā ca svargaṃ yānti ha mānavāḥ",
    "GE07mbh_05_u:122.001": "dhṛtarāṣṭra uvāca",
    "GE07mbh_05_u:122.001a": "bhagavann evam evaitad yathā vadasi nārada",
    "GE07mbh_05_u:122.001c": "icchāmi cāham apy evaṃ na tv īśo bhagavann aham",
    "GE07mbh_05_u:122.002": "vaiśaṃpāyana uvāca",
    "GE07mbh_05_u:122.002a": "evam uktvā tataḥ kṛṣṇam abhyabhāṣata bhārata",
    "GE07mbh_05_u:122.002c": "svargyaṃ lokyaṃ ca mām āttha dharmyaṃ nyāyyaṃ ca keśava",
    "GE07mbh_05_u:122.003a": "na tv ahaṃ svavaśas tāta kriyamāṇaṃ na me priyam",
    "GE07mbh_05_u:122.003b-0472_01": "na maṃsyante durātmānaḥ putrā mama janārdana",
    "GE07mbh_05_u:122.003c": "aṅga duryodhanaṃ kṛṣṇa mandaṃ śāstrātigaṃ mama",
    "GE07mbh_05_u:122.004a": "anunetuṃ mahābāho yatasva puruṣottama",
    "GE07mbh_05_u:122.004b-0473_01": "na śṛṇoti mahābāho vacanaṃ sādhu bhāṣitam",
    "GE07mbh_05_u:122.004b-0473_02": "gāndhāryāś ca hṛṣīkeśa vidurasya ca dhīmataḥ",
    "GE07mbh_05_u:122.004b-0473_03": "anyeṣāṃ caiva suhṛdāṃ bhīṣmādīnāṃ hitaiṣiṇām",
    "GE07mbh_05_u:122.004b-0473_04": "sa tvaṃ pāpamatiṃ krūraṃ pāpacittam acetanam",
    "GE07mbh_05_u:122.004b-0473_05": "anuśādhi durātmānaṃ svayaṃ duryodhanaṃ nṛpam",
    "GE07mbh_05_u:122.004c": "suhṛtkāryaṃ tu sumahat kṛtaṃ te syāj janārdana",
    "GE07mbh_05_u:122.005a": "tato 'bhyāvṛtya vārṣṇeyo duryodhanam amarṣaṇam",
    "GE07mbh_05_u:122.005c": "abravīn madhurāṃ vācaṃ sarvadharmārthatattvavit",
    "GE07mbh_05_u:122.006a": "duryodhana nibodhedaṃ madvākyaṃ kurusattama",
    "GE07mbh_05_u:122.006c": "samarthaṃ te viśeṣeṇa sānubandhasya bhārata",
    "GE07mbh_05_u:122.007a": "mahāprājña kule jātaḥ sādhv etat kartum arhasi",
    "GE07mbh_05_u:122.007c": "śrutavṛttopasaṃpannaḥ sarvaiḥ samudito guṇaiḥ",
    "GE07mbh_05_u:122.008a": "dauṣkuleyā durātmāno nṛśaṃsā nirapatrapāḥ",
    "GE07mbh_05_u:122.008c": "ta etad īdṛśaṃ kuryur yathā tvaṃ tāta manyase",
    "GE07mbh_05_u:122.009a": "dharmārthayuktā loke 'smin pravṛttir lakṣyate satām",
    "GE07mbh_05_u:122.009c": "asatāṃ viparītā tu lakṣyate bharatarṣabha",
    "GE07mbh_05_u:122.010a": "viparītā tv iyaṃ vṛttir asakṛl lakṣyate tvayi",
    "GE07mbh_05_u:122.010c": "adharmaś cānubandho 'tra ghoraḥ prāṇaharo mahān",
    "GE07mbh_05_u:122.011a": "anekaśas tvannimittam ayaśasyaṃ ca bhārata",
    "GE07mbh_05_u:122.011c": "tam anarthaṃ pariharann ātmaśreyaḥ kariṣyasi",
    "GE07mbh_05_u:122.012a": "bhrātṝṇām atha bhṛtyānāṃ mitrāṇāṃ ca paraṃtapa",
    "GE07mbh_05_u:122.012c": "adharmyād ayaśasyāc ca karmaṇas tvaṃ pramokṣyase",
    "GE07mbh_05_u:122.013a": "prājñaiḥ śūrair mahotsāhair ātmavadbhir bahuśrutaiḥ",
    "GE07mbh_05_u:122.013c": "saṃdhatsva puruṣavyāghra pāṇḍavair bharatarṣabha",
    "GE07mbh_05_u:122.014a": "tad dhitaṃ ca priyaṃ caiva dhṛtarāṣṭrasya dhīmataḥ",
    "GE07mbh_05_u:122.014c": "pitāmahasya droṇasya vidurasya mahāmateḥ",
    "GE07mbh_05_u:122.015a": "kṛpasya somadattasya bāhlīkasya ca dhīmataḥ",
    "GE07mbh_05_u:122.015c": "aśvatthāmno vikarṇasya saṃjayasya viśāṃ pate",
    "GE07mbh_05_u:122.016a": "jñātīnāṃ caiva bhūyiṣṭhaṃ mitrāṇāṃ ca paraṃtapa",
    "GE07mbh_05_u:122.016c": "śame śarma bhavet tāta sarvasya jagatas tathā",
    "GE07mbh_05_u:122.017a": "hrīmān asi kule jātaḥ śrutavān anṛśaṃsavān",
    "GE07mbh_05_u:122.017c": "tiṣṭha tāta pituḥ śāstre mātuś ca bharatarṣabha",
    "GE07mbh_05_u:122.018a": "etac chreyo hi manyante pitā yac chāsti bhārata",
    "GE07mbh_05_u:122.018c": "uttamāpadgataḥ sarvaḥ pituḥ smarati śāsanam",
    "GE07mbh_05_u:122.019a": "rocate te pitus tāta pāṇḍavaiḥ saha saṃgamaḥ",
    "GE07mbh_05_u:122.019c": "sāmātyasya kuruśreṣṭha tat tubhyaṃ tāta rocatām",
    "GE07mbh_05_u:122.020a": "śrutvā yaḥ suhṛdāṃ śāstraṃ martyo na pratipadyate",
    "GE07mbh_05_u:122.020c": "vipākānte dahaty enaṃ kiṃpākam iva bhakṣitam",
    "GE07mbh_05_u:122.021a": "yas tu niḥśreyasaṃ vākyaṃ mohān na pratipadyate",
    "GE07mbh_05_u:122.021c": "sa dīrghasūtro hīnārthaḥ paścāttāpena yujyate",
    "GE07mbh_05_u:122.022a": "yas tu niḥśreyasaṃ śrutvā prāptam evābhipadyate",
    "GE07mbh_05_u:122.022c": "ātmano matam utsṛjya sa loke sukham edhate",
    "GE07mbh_05_u:122.023a": "yo 'rthakāmasya vacanaṃ prātikūlyān na mṛṣyate",
    "GE07mbh_05_u:122.023c": "śṛṇoti pratikūlāni dviṣatāṃ vaśam eti saḥ",
    "GE07mbh_05_u:122.024a": "satāṃ matam atikramya yo 'satāṃ vartate mate",
    "GE07mbh_05_u:122.024c": "śocante vyasane tasya suhṛdo nacirād iva",
    "GE07mbh_05_u:122.025a": "mukhyān amātyān utsṛjya yo nihīnān niṣevate",
    "GE07mbh_05_u:122.025c": "sa ghorām āpadaṃ prāpya nottāram adhigacchati",
    "GE07mbh_05_u:122.026a": "yo 'satsevī vṛthācāro na śrotā suhṛdāṃ sadā",
    "GE07mbh_05_u:122.026c": "parān vṛṇīte svān dveṣṭi taṃ gauḥ śapati bhārata",
    "GE07mbh_05_u:122.027a": "sa tvaṃ virudhya tair vīrair anyebhyas trāṇam icchasi",
    "GE07mbh_05_u:122.027c": "aśiṣṭebhyo 'samarthebhyo mūḍhebhyo bharatarṣabha",
    "GE07mbh_05_u:122.028a": "ko hi śakrasamāñ jñātīn atikramya mahārathān",
    "GE07mbh_05_u:122.028c": "anyebhyas trāṇam āśaṃset tvad anyo bhuvi mānavaḥ",
    "GE07mbh_05_u:122.029a": "janmaprabhṛti kaunteyā nityaṃ vinikṛtās tvayā",
    "GE07mbh_05_u:122.029c": "na ca te jātu kupyanti dharmātmāno hi pāṇḍavāḥ",
    "GE07mbh_05_u:122.030a": "mithyāpracaritās tāta janmaprabhṛti pāṇḍavāḥ",
    "GE07mbh_05_u:122.030c": "tvayi samyaṅ mahābāho pratipannā yaśasvinaḥ",
    "GE07mbh_05_u:122.031a": "tvayāpi pratipattavyaṃ tathaiva bharatarṣabha",
    "GE07mbh_05_u:122.031c": "sveṣu bandhuṣu mukhyeṣu mā manyuvaśam anvagāḥ",
    "GE07mbh_05_u:122.032a": "trivargayuktā prājñānām ārambhā bharatarṣabha",
    "GE07mbh_05_u:122.032c": "dharmārthāv anurudhyante trivargāsaṃbhave narāḥ",
    "GE07mbh_05_u:122.033a": "pṛthak tu viniviṣṭānāṃ dharmaṃ dhīro 'nurudhyate",
    "GE07mbh_05_u:122.033c": "madhyamo 'rthaṃ kaliṃ bālaḥ kāmam evānurudhyate",
    "GE07mbh_05_u:122.034a": "indriyaiḥ prasṛto lobhād dharmaṃ viprajahāti yaḥ",
    "GE07mbh_05_u:122.034c": "kāmārthāv anupāyena lipsamāno vinaśyati",
    "GE07mbh_05_u:122.035a": "kāmārthau lipsamānas tu dharmam evāditaś caret",
    "GE07mbh_05_u:122.035c": "na hi dharmād apaity arthaḥ kāmo vāpi kadā cana",
    "GE07mbh_05_u:122.036a": "upāyaṃ dharmam evāhus trivargasya viśāṃ pate",
    "GE07mbh_05_u:122.036c": "lipsamāno hi tenāśu kakṣe 'gnir iva vardhate",
    "GE07mbh_05_u:122.037a": "sa tvaṃ tātānupāyena lipsase bharatarṣabha",
    "GE07mbh_05_u:122.037c": "ādhirājyaṃ mahad dīptaṃ prathitaṃ sarvarājasu",
    "GE07mbh_05_u:122.038a": "ātmānaṃ takṣati hy eṣa vanaṃ paraśunā yathā",
    "GE07mbh_05_u:122.038c": "yaḥ samyag vartamāneṣu mithyā rājan pravartate",
    "GE07mbh_05_u:122.038d-0474_01": "amitro nātikartavyo nātideyaḥ kadā cana",
    "GE07mbh_05_u:122.038d-0474_02": "jīvitaṃ hy api duḥkhārtā na tyajanti kadā cana",
    "GE07mbh_05_u:122.039a": "na tasya hi matiṃ chindyād yasya necchet parābhavam",
    "GE07mbh_05_u:122.039c": "avicchinnasya dhīrasya kalyāṇe dhīyate matiḥ",
    "GE07mbh_05_u:122.040a": "tyaktātmānaṃ na bādheta triṣu lokeṣu bhārata",
    "GE07mbh_05_u:122.040c": "apy anyaṃ prākṛtaṃ kiṃ cit kim u tān pāṇḍavarṣabhān",
    "GE07mbh_05_u:122.041a": "amarṣavaśam āpanno na kiṃ cid budhyate naraḥ",
    "GE07mbh_05_u:122.041c": "chidyate hy ātataṃ sarvaṃ pramāṇaṃ paśya bhārata",
    "GE07mbh_05_u:122.042a": "śreyas te durjanāt tāta pāṇḍavaiḥ saha saṃgamaḥ",
    "GE07mbh_05_u:122.042c": "tair hi saṃprīyamāṇas tvaṃ sarvān kāmān avāpsyasi",
    "GE07mbh_05_u:122.043a": "pāṇḍavair nirjitāṃ bhūmiṃ bhuñjāno rājasattama",
    "GE07mbh_05_u:122.043c": "pāṇḍavān pṛṣṭhataḥ kṛtvā trāṇam āśaṃsase 'nyataḥ",
    "GE07mbh_05_u:122.044a": "duḥśāsane durviṣahe karṇe cāpi sasaubale",
    "GE07mbh_05_u:122.044c": "eteṣv aiśvaryam ādhāya bhūtim icchasi bhārata",
    "GE07mbh_05_u:122.045a": "na caite tava paryāptā jñāne dharmārthayos tathā",
    "GE07mbh_05_u:122.045c": "vikrame cāpy aparyāptāḥ pāṇḍavān prati bhārata",
    "GE07mbh_05_u:122.046a": "na hīme sarvarājānaḥ paryāptāḥ sahitās tvayā",
    "GE07mbh_05_u:122.046c": "kruddhasya bhīmasenasya prekṣituṃ mukham āhave",
    "GE07mbh_05_u:122.047a": "idaṃ saṃnihitaṃ tāta samagraṃ pārthivaṃ balam",
    "GE07mbh_05_u:122.047c": "ayaṃ bhīṣmas tathā droṇaḥ karṇaś cāyaṃ tathā kṛpaḥ",
    "GE07mbh_05_u:122.048a": "bhūriśravāḥ saumadattir aśvatthāmā jayadrathaḥ",
    "GE07mbh_05_u:122.048c": "aśaktāḥ sarva evaite pratiyoddhuṃ dhanaṃjayam",
    "GE07mbh_05_u:122.049a": "ajeyo hy arjunaḥ kruddhaḥ sarvair api surāsuraiḥ",
    "GE07mbh_05_u:122.049c": "mānuṣair api gandharvair mā yuddhe ceta ādhithāḥ",
    "GE07mbh_05_u:122.050a": "dṛśyatāṃ vā pumān kaś cit samagre pārthive bale",
    "GE07mbh_05_u:122.050c": "yo 'rjunaṃ samare prāpya svastimān āvrajed gṛhān",
    "GE07mbh_05_u:122.051a": "kiṃ te janakṣayeṇeha kṛtena bharatarṣabha",
    "GE07mbh_05_u:122.051c": "yasmiñ jite jitaṃ te syāt pumān ekaḥ sa dṛśyatām",
    "GE07mbh_05_u:122.052a": "yaḥ sa devān sagandharvān sayakṣāsurapannagān",
    "GE07mbh_05_u:122.052c": "ajayat khāṇḍavaprasthe kas taṃ yudhyeta mānavaḥ",
    "GE07mbh_05_u:122.053a": "tathā virāṭanagare śrūyate mahad adbhutam",
    "GE07mbh_05_u:122.053c": "ekasya ca bahūnāṃ ca paryāptaṃ tan nidarśanam",
    "GE07mbh_05_u:122.053d-0475_01": "yuddhe yena mahādevaḥ sākṣāt saṃtoṣitaḥ śivaḥ",
    "GE07mbh_05_u:122.054a": "tam ajeyam anādhṛṣyaṃ vijetuṃ jiṣṇum acyutam",
    "GE07mbh_05_u:122.054c": "āśaṃsasīha samare vīram arjunam ūrjitam",
    "GE07mbh_05_u:122.055a": "maddvitīyaṃ punaḥ pārthaṃ kaḥ prārthayitum arhati",
    "GE07mbh_05_u:122.055c": "yuddhe pratīpam āyāntam api sākṣāt puraṃdaraḥ",
    "GE07mbh_05_u:122.056a": "bāhubhyām uddhared bhūmiṃ dahet kruddha imāḥ prajāḥ",
    "GE07mbh_05_u:122.056c": "pātayet tridivād devān yo 'rjunaṃ samare jayet",
    "GE07mbh_05_u:122.057a": "paśya putrāṃs tathā bhrātṝñ jñātīn saṃbandhinas tathā",
    "GE07mbh_05_u:122.057c": "tvatkṛte na vinaśyeyur ete bharatasattama",
    "GE07mbh_05_u:122.058a": "astu śeṣaṃ kauravāṇāṃ mā parābhūd idaṃ kulam",
    "GE07mbh_05_u:122.058c": "kulaghna iti nocyethā naṣṭakīrtir narādhipa",
    "GE07mbh_05_u:122.059a": "tvām eva sthāpayiṣyanti yauvarājye mahārathāḥ",
    "GE07mbh_05_u:122.059c": "mahārājye ca pitaraṃ dhṛtarāṣṭraṃ janeśvaram",
    "GE07mbh_05_u:122.060a": "mā tāta śriyam āyāntīm avamaṃsthāḥ samudyatām",
    "GE07mbh_05_u:122.060c": "ardhaṃ pradāya pārthebhyo mahatīṃ śriyam āpsyasi",
    "GE07mbh_05_u:122.061a": "pāṇḍavaiḥ saṃśamaṃ kṛtvā kṛtvā ca suhṛdāṃ vacaḥ",
    "GE07mbh_05_u:122.061c": "saṃprīyamāṇo mitraiś ca ciraṃ bhadrāṇy avāpsyasi",
    "GE07mbh_05_u:123.001": "vaiśaṃpāyana uvāca",
    "GE07mbh_05_u:123.001a": "tataḥ śāṃtanavo bhīṣmo duryodhanam amarṣaṇam",
    "GE07mbh_05_u:123.001c": "keśavasya vacaḥ śrutvā provāca bharatarṣabha",
    "GE07mbh_05_u:123.002a": "kṛṣṇena vākyam ukto 'si suhṛdāṃ śamam icchatā",
    "GE07mbh_05_u:123.002c": "anupaśyasva tat tāta mā manyuvaśam anvagāḥ",
    "GE07mbh_05_u:123.003a": "akṛtvā vacanaṃ tāta keśavasya mahātmanaḥ",
    "GE07mbh_05_u:123.003c": "śreyo na jātu na sukhaṃ na kalyāṇam avāpsyasi",
    "GE07mbh_05_u:123.004a": "dharmyam arthaṃ mahābāhur āha tvāṃ tāta keśavaḥ",
    "GE07mbh_05_u:123.004c": "tam artham abhipadyasva mā rājan nīnaśaḥ prajāḥ",
    "GE07mbh_05_u:123.005a": "imāṃ śriyaṃ prajvalitāṃ bhāratīṃ sarvarājasu",
    "GE07mbh_05_u:123.005c": "jīvato dhṛtarāṣṭrasya daurātmyād bhraṃśayiṣyasi",
    "GE07mbh_05_u:123.006a": "ātmānaṃ ca sahāmātyaṃ saputrapaśubāndhavam",
    "GE07mbh_05_u:123.006c": "sahamitram asadbuddhyā jīvitād bhraṃśayiṣyasi",
    "GE07mbh_05_u:123.007a": "atikrāman keśavasya tathyaṃ vacanam arthavat",
    "GE07mbh_05_u:123.007c": "pituś ca bharataśreṣṭha vidurasya ca dhīmataḥ",
    "GE07mbh_05_u:123.008a": "mā kulaghno 'ntapuruṣo durmatiḥ kāpathaṃ gamaḥ",
    "GE07mbh_05_u:123.008c": "pitaraṃ mātaraṃ caiva vṛddhau śokāya mā dadaḥ",
    "GE07mbh_05_u:123.009a": "atha droṇo 'bravīt tatra duryodhanam idaṃ vacaḥ",
    "GE07mbh_05_u:123.009c": "amarṣavaśam āpannaṃ niḥśvasantaṃ punaḥ punaḥ",
    "GE07mbh_05_u:123.010a": "dharmārthayuktaṃ vacanam āha tvāṃ tāta keśavaḥ",
    "GE07mbh_05_u:123.010c": "tathā bhīṣmaḥ śāṃtanavas taj juṣasva narādhipa",
    "GE07mbh_05_u:123.011a": "prājñau medhāvinau dāntāv arthakāmau bahuśrutau",
    "GE07mbh_05_u:123.011c": "āhatus tvāṃ hitaṃ vākyaṃ tad ādatsva paraṃtapa",
    "GE07mbh_05_u:123.012a": "anutiṣṭha mahāprājña kṛṣṇabhīṣmau yad ūcatuḥ",
    "GE07mbh_05_u:123.012c": "mā vaco laghubuddhīnāṃ samāsthās tvaṃ paraṃtapa",
    "GE07mbh_05_u:123.013a": "ye tvāṃ protsāhayanty ete naite kṛtyāya karhi cit",
    "GE07mbh_05_u:123.013c": "vairaṃ pareṣāṃ grīvāyāṃ pratimokṣyanti saṃyuge",
    "GE07mbh_05_u:123.014a": "mā kurūñ jīghanaḥ sarvān putrān bhrātṝṃs tathaiva ca",
    "GE07mbh_05_u:123.014c": "vāsudevārjunau yatra viddhy ajeyaṃ balaṃ hi tat",
    "GE07mbh_05_u:123.015a": "etac caiva mataṃ satyaṃ suhṛdoḥ kṛṣṇabhīṣmayoḥ",
    "GE07mbh_05_u:123.015c": "yadi nādāsyase tāta paścāt tapsyasi bhārata",
    "GE07mbh_05_u:123.016a": "yathoktaṃ jāmadagnyena bhūyān eva tato 'rjunaḥ",
    "GE07mbh_05_u:123.016c": "kṛṣṇo hi devakīputro devair api durutsahaḥ",
    "GE07mbh_05_u:123.017a": "kiṃ te sukhapriyeṇeha proktena bharatarṣabha",
    "GE07mbh_05_u:123.017c": "etat te sarvam ākhyātaṃ yathecchasi tathā kuru",
    "GE07mbh_05_u:123.017e": "na hi tvām utsahe vaktuṃ bhūyo bharatasattama",
    "GE07mbh_05_u:123.018a": "tasmin vākyāntare vākyaṃ kṣattāpi viduro 'bravīt",
    "GE07mbh_05_u:123.018c": "duryodhanam abhiprekṣya dhārtarāṣṭram amarṣaṇam",
    "GE07mbh_05_u:123.019a": "duryodhana na śocāmi tvām ahaṃ bharatarṣabha",
    "GE07mbh_05_u:123.019c": "imau tu vṛddhau śocāmi gāndhārīṃ pitaraṃ ca te",
    "GE07mbh_05_u:123.020a": "yāv anāthau cariṣyete tvayā nāthena durhṛdā",
    "GE07mbh_05_u:123.020c": "hatamitrau hatāmātyau lūnapakṣāv iva dvijau",
    "GE07mbh_05_u:123.021a": "bhikṣukau vicariṣyete śocantau pṛthivīm imām",
    "GE07mbh_05_u:123.021c": "kulaghnam īdṛśaṃ pāpaṃ janayitvā kupūruṣam",
    "GE07mbh_05_u:123.022a": "atha duryodhanaṃ rājā dhṛtarāṣṭro 'bhyabhāṣata",
    "GE07mbh_05_u:123.022c": "āsīnaṃ bhrātṛbhiḥ sārdhaṃ rājabhiḥ parivāritam",
    "GE07mbh_05_u:123.023a": "duryodhana nibodhedaṃ śauriṇoktaṃ mahātmanā",
    "GE07mbh_05_u:123.023c": "ādatsva śivam atyantaṃ yogakṣemavad avyayam",
    "GE07mbh_05_u:123.024a": "anena hi sahāyena kṛṣṇenākliṣṭakarmaṇā",
    "GE07mbh_05_u:123.024c": "iṣṭān sarvān abhiprāyān prāpsyāmaḥ sarvarājasu",
    "GE07mbh_05_u:123.025a": "susaṃhitaḥ keśavena gaccha tāta yudhiṣṭhiram",
    "GE07mbh_05_u:123.025c": "cara svastyayanaṃ kṛtsnaṃ bhāratānām anāmayam",
    "GE07mbh_05_u:123.026a": "vāsudevena tīrthena tāta gacchasva saṃgamam",
    "GE07mbh_05_u:123.026c": "kālaprāptam idaṃ manye mā tvaṃ duryodhanātigāḥ",
    "GE07mbh_05_u:123.027a": "śamaṃ ced yācamānaṃ tvaṃ pratyākhyāsyasi keśavam",
    "GE07mbh_05_u:123.027c": "tvadartham abhijalpantaṃ na tavāsty aparābhavaḥ",
    "GE07mbh_05_u:124.001": "vaiśaṃpāyana uvāca",
    "GE07mbh_05_u:124.001a": "dhṛtarāṣṭravacaḥ śrutvā bhīṣmadroṇau samarthya tau",
    "GE07mbh_05_u:124.001c": "duryodhanam idaṃ vākyam ūcatuḥ śāsanātigam",
    "GE07mbh_05_u:124.002a": "yāvat kṛṣṇāv asaṃnaddhau yāvat tiṣṭhati gāṇḍivam",
    "GE07mbh_05_u:124.002c": "yāvad dhaumyo na senāgnau juhotīha dviṣadbalam",
    "GE07mbh_05_u:124.003a": "yāvan na prekṣate kruddhaḥ senāṃ tava yudhiṣṭhiraḥ",
    "GE07mbh_05_u:124.003c": "hrīniṣedho maheṣvāsas tāvac chāmyatu vaiśasam",
    "GE07mbh_05_u:124.004a": "yāvan na dṛṣyate pārthaḥ sveṣv anīkeṣv avasthitaḥ",
    "GE07mbh_05_u:124.004c": "bhīmaseno maheṣvāsas tāvac chāmyatu vaiśasam",
    "GE07mbh_05_u:124.005a": "yāvan na carate mārgān pṛtanām abhiharṣayan",
    "GE07mbh_05_u:124.005b-0476_01": "bhīmaseno gadāpāṇis tāvat saṃśāmya pāṇḍavaiḥ",
    "GE07mbh_05_u:124.005c": "yāvan na śātayaty ājau śirāṃsi gajayodhinām",
    "GE07mbh_05_u:124.006a": "gadayā vīraghātinyā phalānīva vanaspateḥ",
    "GE07mbh_05_u:124.006c": "kālena paripakvāni tāvac chāmyatu vaiśasam",
    "GE07mbh_05_u:124.007a": "nakulaḥ sahadevaś ca dhṛṣṭadyumnaś ca pārṣataḥ",
    "GE07mbh_05_u:124.007c": "virāṭaś ca śikhaṇḍī ca śaiśupāliś ca daṃśitāḥ",
    "GE07mbh_05_u:124.008a": "yāvan na praviśanty ete nakrā iva mahārṇavam",
    "GE07mbh_05_u:124.008c": "kṛtāstrāḥ kṣipram asyantas tāvac chāmyatu vaiśasam",
    "GE07mbh_05_u:124.008d-0477_01": "yāvan na niśitā bāṇāḥ śarīreṣu mahīkṣitām",
    "GE07mbh_05_u:124.008d-0477_02": "yāvan na praviśanty ete tāvac chāmyatu vaiśasam",
    "GE07mbh_05_u:124.009a": "yāvan na sukumāreṣu śarīreṣu mahīkṣitām",
    "GE07mbh_05_u:124.009c": "gārdhrapatrāḥ patanty ugrās tāvac chāmyatu vaiśasam",
    "GE07mbh_05_u:124.010a": "candanāgarudigdheṣu hāraniṣkadhareṣu ca",
    "GE07mbh_05_u:124.010c": "noraḥsu yāvad yodhānāṃ maheṣvāsair maheṣavaḥ",
    "GE07mbh_05_u:124.011a": "kṛtāstraiḥ kṣipram asyadbhir dūrapātibhir āyasāḥ",
    "GE07mbh_05_u:124.011c": "abhilakṣyair nipātyante tāvac chāmyatu vaiśasam",
    "GE07mbh_05_u:124.012a": "abhivādayamānaṃ tvāṃ śirasā rājakuñjaraḥ",
    "GE07mbh_05_u:124.012c": "pāṇibhyāṃ pratigṛhṇātu dharmarājo yudhiṣṭhiraḥ",
    "GE07mbh_05_u:124.013a": "dhvajāṅkuśapatākāṅkaṃ dakṣiṇaṃ te sudakṣiṇaḥ",
    "GE07mbh_05_u:124.013c": "skandhe nikṣipatāṃ bāhuṃ śāntaye bharatarṣabha",
    "GE07mbh_05_u:124.014a": "ratnauṣadhisametena ratnāṅgulitalena ca",
    "GE07mbh_05_u:124.014c": "upaviṣṭasya pṛṣṭhaṃ te pāṇinā parimārjatu",
    "GE07mbh_05_u:124.015a": "śālaskandho mahābāhus tvāṃ svajāno vṛkodaraḥ",
    "GE07mbh_05_u:124.015c": "sāmnābhivadatāṃ cāpi śāntaye bharatarṣabha",
    "GE07mbh_05_u:124.016a": "arjunena yamābhyāṃ ca tribhis tair abhivāditaḥ",
    "GE07mbh_05_u:124.016c": "mūrdhni tān samupāghrāya premṇābhivada pārthiva",
    "GE07mbh_05_u:124.017a": "dṛṣṭvā tvāṃ pāṇḍavair vīrair bhrātṛbhiḥ saha saṃgatam",
    "GE07mbh_05_u:124.017c": "yāvad ānandajāśrūṇi pramuñcantu narādhipāḥ",
    "GE07mbh_05_u:124.018a": "ghuṣyatāṃ rājadhānīṣu sarvasaṃpan mahīkṣitām",
    "GE07mbh_05_u:124.018c": "pṛthivī bhrātṛbhāvena bhujyatāṃ vijvaro bhava",
    "GE07mbh_05_u:125.001": "vaiśaṃpāyana uvāca",
    "GE07mbh_05_u:125.001a": "śrutvā duryodhano vākyam apriyaṃ kurusaṃsadi",
    "GE07mbh_05_u:125.001c": "pratyuvāca mahābāhuṃ vāsudevaṃ yaśasvinam",
    "GE07mbh_05_u:125.002a": "prasamīkṣya bhavān etad vaktum arhati keśava",
    "GE07mbh_05_u:125.002c": "mām eva hi viśeṣeṇa vibhāṣya parigarhase",
    "GE07mbh_05_u:125.003a": "bhaktivādena pārthānām akasmān madhusūdana",
    "GE07mbh_05_u:125.003c": "bhavān garhayate nityaṃ kiṃ samīkṣya balābalam",
    "GE07mbh_05_u:125.004a": "bhavān kṣattā ca rājā ca ācāryo vā pitāmahaḥ",
    "GE07mbh_05_u:125.004c": "mām eva parigarhante nānyaṃ kaṃ cana pārthivam",
    "GE07mbh_05_u:125.005a": "na cāhaṃ lakṣaye kaṃ cid vyabhicāram ihātmanaḥ",
    "GE07mbh_05_u:125.005c": "atha sarve bhavanto māṃ vidviṣanti sarājakāḥ",
    "GE07mbh_05_u:125.006a": "na cāhaṃ kaṃ cid atyartham aparādham ariṃdama",
    "GE07mbh_05_u:125.006c": "vicintayan prapaśyāmi susūkṣmam api keśava",
    "GE07mbh_05_u:125.007a": "priyābhyupagate dyūte pāṇḍavā madhusūdana",
    "GE07mbh_05_u:125.007c": "jitāḥ śakuninā rājyaṃ tatra kiṃ mama duṣkṛtam",
    "GE07mbh_05_u:125.008a": "yat punar draviṇaṃ kiṃ cit tatrājīyanta pāṇḍavāḥ",
    "GE07mbh_05_u:125.008c": "tebhya evābhyanujñātaṃ tat tadā madhusūdana",
    "GE07mbh_05_u:125.009a": "aparādho na cāsmākaṃ yat te hy akṣaparājitāḥ",
    "GE07mbh_05_u:125.009c": "ajeyā jayatāṃ śreṣṭha pārthāḥ pravrājitā vanam",
    "GE07mbh_05_u:125.010a": "kena cāpy apavādena virudhyante 'ribhiḥ saha",
    "GE07mbh_05_u:125.010c": "aśaktāḥ pāṇḍavāḥ kṛṣṇa prahṛṣṭāḥ pratyamitravat",
    "GE07mbh_05_u:125.011a": "kim asmābhiḥ kṛtaṃ teṣāṃ kasmin vā punar āgasi",
    "GE07mbh_05_u:125.011c": "dhārtarāṣṭrāñ jighāṃsanti pāṇḍavāḥ sṛñjayaiḥ saha",
    "GE07mbh_05_u:125.012a": "na cāpi vayam ugreṇa karmaṇā vacanena vā",
    "GE07mbh_05_u:125.012c": "vitrastāḥ praṇamāmeha bhayād api śatakratoḥ",
    "GE07mbh_05_u:125.013a": "na ca taṃ kṛṣṇa paśyāmi kṣatradharmam anuṣṭhitam",
    "GE07mbh_05_u:125.013c": "utsaheta yudhā jetuṃ yo naḥ śatrunibarhaṇa",
    "GE07mbh_05_u:125.014a": "na hi bhīṣmakṛpadroṇāḥ sagaṇā madhusūdana",
    "GE07mbh_05_u:125.014c": "devair api yudhā jetuṃ śakyāḥ kim uta pāṇḍavaiḥ",
    "GE07mbh_05_u:125.015a": "svadharmam anutiṣṭhanto yadi mādhava saṃyuge",
    "GE07mbh_05_u:125.015c": "śastreṇa nidhanaṃ kāle prāpsyāmaḥ svargam eva tat",
    "GE07mbh_05_u:125.016a": "mukhyaś caivaiṣa no dharmaḥ kṣatriyāṇāṃ janārdana",
    "GE07mbh_05_u:125.016c": "yac chayīmahi saṃgrāme śaratalpagatā vayam",
    "GE07mbh_05_u:125.017a": "te vayaṃ vīraśayanaṃ prāpsyāmo yadi saṃyuge",
    "GE07mbh_05_u:125.017c": "apraṇamyaiva śatrūṇāṃ na nas tapsyati mādhava",
    "GE07mbh_05_u:125.018a": "kaś ca jātu kule jātaḥ kṣatradharmeṇa vartayan",
    "GE07mbh_05_u:125.018c": "bhayād vṛttiṃ samīkṣyaivaṃ praṇamed iha kasya cit",
    "GE07mbh_05_u:125.019a": "udyacched eva na named udyamo hy eva pauruṣam",
    "GE07mbh_05_u:125.019c": "apy aparvaṇi bhajyeta na named iha kasya cit",
    "GE07mbh_05_u:125.020a": "iti mātaṅgavacanaṃ parīpsanti hitepsavaḥ",
    "GE07mbh_05_u:125.020c": "dharmāya caiva praṇamed brāhmaṇebhyaś ca madvidhaḥ",
    "GE07mbh_05_u:125.021a": "acintayan kaṃ cid anyaṃ yāvajjīvaṃ tathācaret",
    "GE07mbh_05_u:125.021c": "eṣa dharmaḥ kṣatriyāṇāṃ matam etac ca me sadā",
    "GE07mbh_05_u:125.022a": "rājyāṃśaś cābhyanujñāto yo me pitrā purābhavat",
    "GE07mbh_05_u:125.022c": "na sa labhyaḥ punar jātu mayi jīvati keśava",
    "GE07mbh_05_u:125.023a": "yāvac ca rājā dhriyate dhṛtarāṣṭro janārdana",
    "GE07mbh_05_u:125.023c": "nyastaśastrā vayaṃ te vāpy upajīvāma mādhava",
    "GE07mbh_05_u:125.024a": "yady adeyaṃ purā dattaṃ rājyaṃ paravato mama",
    "GE07mbh_05_u:125.024c": "ajñānād vā bhayād vāpi mayi bāle janārdana",
    "GE07mbh_05_u:125.025a": "na tad adya punar labhyaṃ pāṇḍavair vṛṣṇinandana",
    "GE07mbh_05_u:125.025c": "dhriyamāṇe mahābāho mayi saṃprati keśava",
    "GE07mbh_05_u:125.026a": "yāvad dhi sūcyās tīkṣṇāyā vidhyed agreṇa mādhava",
    "GE07mbh_05_u:125.026c": "tāvad apy aparityājyaṃ bhūmer naḥ pāṇḍavān prati",
    "GE07mbh_05_u:126.001": "vaiśaṃpāyana uvāca",
    "GE07mbh_05_u:126.001a": "tataḥ prahasya dāśārhaḥ krodhaparyākulekṣaṇaḥ",
    "GE07mbh_05_u:126.001c": "duryodhanam idaṃ vākyam abravīt kurusaṃsadi",
    "GE07mbh_05_u:126.002a": "lapsyase vīraśayanaṃ kāmam etad avāpsyasi",
    "GE07mbh_05_u:126.002c": "sthiro bhava sahāmātyo vimardo bhavitā mahān",
    "GE07mbh_05_u:126.003a": "yac caivaṃ manyase mūḍha na me kaś cid vyatikramaḥ",
    "GE07mbh_05_u:126.003c": "pāṇḍaveṣv iti tat sarvaṃ nibodhata narādhipāḥ",
    "GE07mbh_05_u:126.004a": "śriyā saṃtapyamānena pāṇḍavānāṃ mahātmanām",
    "GE07mbh_05_u:126.004c": "tvayā durmantritaṃ dyūtaṃ saubalena ca bhārata",
    "GE07mbh_05_u:126.005a": "kathaṃ ca jñātayas tāta śreyāṃsaḥ sādhusaṃmatāḥ",
    "GE07mbh_05_u:126.005c": "tathānyāyyam upasthātuṃ jihmenājihmacāriṇaḥ",
    "GE07mbh_05_u:126.006a": "akṣadyūtaṃ mahāprājña satām aratināśanam",
    "GE07mbh_05_u:126.006c": "asatāṃ tatra jāyante bhedāś ca vyasanāni ca",
    "GE07mbh_05_u:126.007a": "tad idaṃ vyasanaṃ ghoraṃ tvayā dyūtamukhaṃ kṛtam",
    "GE07mbh_05_u:126.007c": "asamīkṣya sadācāraiḥ sārdhaṃ pāpānubandhanaiḥ",
    "GE07mbh_05_u:126.008a": "kaś cānyo jñātibhāryāṃ vai viprakartuṃ tathārhati",
    "GE07mbh_05_u:126.008c": "ānīya ca sabhāṃ vaktuṃ yathoktā draupadī tvayā",
    "GE07mbh_05_u:126.009a": "kulīnā śīlasaṃpannā prāṇebhyo 'pi garīyasī",
    "GE07mbh_05_u:126.009c": "mahiṣī pāṇḍuputrāṇāṃ tathā vinikṛtā tvayā",
    "GE07mbh_05_u:126.010a": "jānanti kuravaḥ sarve yathoktāḥ kurusaṃsadi",
    "GE07mbh_05_u:126.010c": "duḥśāsanena kaunteyāḥ pravrajantaḥ paraṃtapāḥ",
    "GE07mbh_05_u:126.011a": "samyagvṛtteṣv alubdheṣu satataṃ dharmacāriṣu",
    "GE07mbh_05_u:126.011c": "sveṣu bandhuṣu kaḥ sādhuś cared evam asāṃpratam",
    "GE07mbh_05_u:126.012a": "nṛśaṃsānām anāryāṇāṃ paruṣāṇāṃ ca bhāṣaṇam",
    "GE07mbh_05_u:126.012c": "karṇaduḥśāsanābhyāṃ ca tvayā ca bahuśaḥ kṛtam",
    "GE07mbh_05_u:126.013a": "saha mātrā pradagdhuṃ tān bālakān vāraṇāvate",
    "GE07mbh_05_u:126.013c": "āsthitaḥ paramaṃ yatnaṃ na samṛddhaṃ ca tat tava",
    "GE07mbh_05_u:126.014a": "ūṣuś ca suciraṃ kālaṃ pracchannāḥ pāṇḍavās tadā",
    "GE07mbh_05_u:126.014c": "mātrā sahaikacakrāyāṃ brāhmaṇasya niveśane",
    "GE07mbh_05_u:126.015a": "viṣeṇa sarpabandhaiś ca yatitāḥ pāṇḍavās tvayā",
    "GE07mbh_05_u:126.015c": "sarvopāyair vināśāya na samṛddhaṃ ca tat tava",
    "GE07mbh_05_u:126.015d-0478_01": "evaṃvṛttaḥ kathaṃ rājye sthātum arhasi pāpakṛt",
    "GE07mbh_05_u:126.015d-0478_02": "sa rājyāc ca sukhāc caiva hāsyase kulapāṃsana",
    "GE07mbh_05_u:126.016a": "evaṃbuddhiḥ pāṇḍaveṣu mithyāvṛttiḥ sadā bhavān",
    "GE07mbh_05_u:126.016c": "kathaṃ te nāparādho 'sti pāṇḍaveṣu mahātmasu",
    "GE07mbh_05_u:126.016d-0479_01": "yac caibhyo yācamānebhyaḥ pitryam aṃśaṃ na ditsasi",
    "GE07mbh_05_u:126.016d-0479_02": "tac ca pāpa pradātāsi bhraṣṭaiśvaryo nipātitaḥ",
    "GE07mbh_05_u:126.017a": "kṛtvā bahūny akāryāṇi pāṇḍaveṣu nṛśaṃsavat",
    "GE07mbh_05_u:126.017c": "mithyāvṛttir anāryaḥ sann adya vipratipadyase",
    "GE07mbh_05_u:126.018a": "mātāpitṛbhyāṃ bhīṣmeṇa droṇena vidureṇa ca",
    "GE07mbh_05_u:126.018c": "śāmyeti muhur ukto 'si na ca śāmyasi pārthiva",
    "GE07mbh_05_u:126.019a": "śame hi sumahān arthas tava pārthasya cobhayoḥ",
    "GE07mbh_05_u:126.019c": "na ca rocayase rājan kim anyad buddhilāghavāt",
    "GE07mbh_05_u:126.020a": "na śarma prāpsyase rājann utkramya suhṛdāṃ vacaḥ",
    "GE07mbh_05_u:126.020c": "adharmyam ayaśasyaṃ ca kriyate pārthiva tvayā",
    "GE07mbh_05_u:126.021a": "evaṃ bruvati dāśārhe duryodhanam amarṣaṇam",
    "GE07mbh_05_u:126.021c": "duḥśāsana idaṃ vākyam abravīt kurusaṃsadi",
    "GE07mbh_05_u:126.022a": "na cet saṃdhāsyase rājan svena kāmena pāṇḍavaiḥ",
    "GE07mbh_05_u:126.022c": "baddhvā kila tvāṃ dāsyanti kuntīputrāya kauravāḥ",
    "GE07mbh_05_u:126.023a": "vaikartanaṃ tvāṃ ca māṃ ca trīn etān manujarṣabha",
    "GE07mbh_05_u:126.023c": "pāṇḍavebhyaḥ pradāsyanti bhīṣmo droṇaḥ pitā ca te",
    "GE07mbh_05_u:126.024a": "bhrātur etad vacaḥ śrutvā dhārtarāṣṭraḥ suyodhanaḥ",
    "GE07mbh_05_u:126.024c": "kruddhaḥ prātiṣṭhatotthāya mahānāga iva śvasan",
    "GE07mbh_05_u:126.025a": "viduraṃ dhṛtarāṣṭraṃ ca mahārājaṃ ca bāhlikam",
    "GE07mbh_05_u:126.025c": "kṛpaṃ ca somadattaṃ ca bhīṣmaṃ droṇaṃ janārdanam",
    "GE07mbh_05_u:126.026a": "sarvān etān anādṛtya durmatir nirapatrapaḥ",
    "GE07mbh_05_u:126.026c": "aśiṣṭavad amaryādo mānī",
    "GE07mbh_05_u:126.027a": "taṃ prasthitam abhiprekṣya bhrātaro manujarṣabham",
    "GE07mbh_05_u:126.027c": "anujagmuḥ sahāmātyā rājānaś cāpi sarvaśaḥ",
    "GE07mbh_05_u:126.028a": "sabhāyām utthitaṃ kruddhaṃ prasthitaṃ bhrātṛbhiḥ saha",
    "GE07mbh_05_u:126.028c": "duryodhanam abhiprekṣya bhīṣmaḥ śāṃtanavo 'bravīt",
    "GE07mbh_05_u:126.029a": "dharmārthāv abhisaṃtyajya saṃrambhaṃ yo 'numanyate",
    "GE07mbh_05_u:126.029c": "hasanti vyasane tasya durhṛdo nacirād iva",
    "GE07mbh_05_u:126.030a": "durātmā rājaputro 'yaṃ dhārtarāṣṭro 'nupāyavit",
    "GE07mbh_05_u:126.030c": "mithyābhimānī rājyasya krodhalobhavaśānugaḥ",
    "GE07mbh_05_u:126.031a": "kālapakvam idaṃ manye sarvakṣatraṃ janārdana",
    "GE07mbh_05_u:126.031c": "sarve hy anusṛtā mohāt pārthivāḥ saha mantribhiḥ",
    "GE07mbh_05_u:126.032a": "bhīṣmasyātha vacaḥ śrutvā dāśārhaḥ puṣkarekṣaṇaḥ",
    "GE07mbh_05_u:126.032c": "bhīṣmadroṇamukhān sarvān abhyabhāṣata vīryavān",
    "GE07mbh_05_u:126.033a": "sarveṣāṃ kuruvṛddhānāṃ mahān ayam atikramaḥ",
    "GE07mbh_05_u:126.033c": "prasahya mandam aiśvarye na niyacchata yan nṛpam",
    "GE07mbh_05_u:126.034a": "tatra kāryam ahaṃ manye prāptakālam ariṃdamāḥ",
    "GE07mbh_05_u:126.034c": "kriyamāṇe bhavec chreyas tat sarvaṃ śṛṇutānaghāḥ",
    "GE07mbh_05_u:126.035a": "pratyakṣam etad bhavatāṃ yad vakṣyāmi hitaṃ vacaḥ",
    "GE07mbh_05_u:126.035c": "bhavatām ānukūlyena yadi roceta bhāratāḥ",
    "GE07mbh_05_u:126.036a": "bhojarājasya vṛddhasya durācāro hy anātmavān",
    "GE07mbh_05_u:126.036c": "jīvataḥ pitur aiśvaryaṃ hṛtvā manyuvaśaṃ gataḥ",
    "GE07mbh_05_u:126.037a": "ugrasenasutaḥ kaṃsaḥ parityaktaḥ sa bāndhavaiḥ",
    "GE07mbh_05_u:126.037c": "jñātīnāṃ hitakāmena mayā śasto mahāmṛdhe",
    "GE07mbh_05_u:126.038a": "āhukaḥ punar asmābhir jñātibhiś cāpi satkṛtaḥ",
    "GE07mbh_05_u:126.038c": "ugrasenaḥ kṛto rājā bhojarājanyavardhanaḥ",
    "GE07mbh_05_u:126.039a": "kaṃsam ekaṃ parityajya kulārthe sarvayādavāḥ",
    "GE07mbh_05_u:126.039c": "saṃbhūya sukham edhante",
    "GE07mbh_05_u:126.040a": "api cāpy avadad rājan parameṣṭhī prajāpatiḥ",
    "GE07mbh_05_u:126.040c": "vyūḍhe devāsure yuddhe 'bhyudyateṣv āyudheṣu ca",
    "GE07mbh_05_u:126.041a": "dvaidhībhūteṣu lokeṣu vinaśyatsu ca bhārata",
    "GE07mbh_05_u:126.041c": "abravīt sṛṣṭimān devo bhagavāṃl lokabhāvanaḥ",
    "GE07mbh_05_u:126.042a": "parābhaviṣyanty asurā daiteyā dānavaiḥ saha",
    "GE07mbh_05_u:126.042c": "ādityā vasavo rudrā bhaviṣyanti divaukasaḥ",
    "GE07mbh_05_u:126.043a": "devāsuramanuṣyāś ca gandharvoragarākṣasāḥ",
    "GE07mbh_05_u:126.043c": "asmin yuddhe susaṃyattā haniṣyanti parasparam",
    "GE07mbh_05_u:126.043d-0480_01": "vartamānaṃ jagat sarvaṃ muhūrtān na bhaviṣyati",
    "GE07mbh_05_u:126.043d-0480_02": "anyanāśena jagato lokasya ca paraṃtapa",
    "GE07mbh_05_u:126.044a": "iti matvābravīd dharmaṃ parameṣṭhī prajāpatiḥ",
    "GE07mbh_05_u:126.044c": "varuṇāya prayacchaitān baddhvā daiteyadānavān",
    "GE07mbh_05_u:126.045a": "evam uktas tato dharmo niyogāt parameṣṭhinaḥ",
    "GE07mbh_05_u:126.045c": "varuṇāya dadau sarvān baddhvā daiteyadānavān",
    "GE07mbh_05_u:126.046a": "tān baddhvā dharmapāśaiś ca svaiś ca pāśair jaleśvaraḥ",
    "GE07mbh_05_u:126.046c": "varuṇaḥ sāgare yatto nityaṃ rakṣati dānavān",
    "GE07mbh_05_u:126.047a": "tathā duryodhanaṃ karṇaṃ śakuniṃ cāpi saubalam",
    "GE07mbh_05_u:126.047c": "baddhvā duḥśāsanaṃ cāpi pāṇḍavebhyaḥ prayacchata",
    "GE07mbh_05_u:126.048a": "tyajet kulārthe puruṣaṃ grāmasyārthe kulaṃ tyajet",
    "GE07mbh_05_u:126.048c": "grāmaṃ janapadasyārthe ātmārthe pṛthivīṃ tyajet",
    "GE07mbh_05_u:126.049a": "rājan duryodhanaṃ baddhvā tataḥ saṃśāmya pāṇḍavaiḥ",
    "GE07mbh_05_u:126.049c": "tvatkṛte na vinaśyeyuḥ kṣatriyāḥ kṣatriyarṣabha",
    "GE07mbh_05_u:127.001": "vaiśaṃpāyana uvāca",
    "GE07mbh_05_u:127.001a": "kṛṣṇasya vacanaṃ śrutvā dhṛtarāṣṭro janeśvaraḥ",
    "GE07mbh_05_u:127.001c": "viduraṃ sarvadharmajñaṃ tvaramāṇo 'bhyabhāṣata",
    "GE07mbh_05_u:127.002a": "gaccha tāta mahāprājñāṃ gāndhārīṃ dīrghadarśinīm",
    "GE07mbh_05_u:127.002c": "ānayeha tayā sārdham anuneṣyāmi durmatim",
    "GE07mbh_05_u:127.003a": "yadi sāpi durātmānaṃ śamayed duṣṭacetasam",
    "GE07mbh_05_u:127.003c": "api kṛṣṇāya suhṛdas tiṣṭhema vacane vayam",
    "GE07mbh_05_u:127.004a": "api lobhābhibhūtasya panthānam anudarśayet",
    "GE07mbh_05_u:127.004c": "durbuddher duḥsahāyasya samarthaṃ bruvatī vacaḥ",
    "GE07mbh_05_u:127.005a": "api no vyasanaṃ ghoraṃ duryodhanakṛtaṃ mahat",
    "GE07mbh_05_u:127.005c": "śamayec cirarātrāya yogakṣemavad avyayam",
    "GE07mbh_05_u:127.006a": "rājñas tu vacanaṃ śrutvā viduro dīrghadarśinīm",
    "GE07mbh_05_u:127.006c": "ānayām āsa gāndhārīṃ dhṛtarāṣṭrasya śāsanāt",
    "GE07mbh_05_u:127.007": "dhṛtarāṣṭra uvāca",
    "GE07mbh_05_u:127.007a": "eṣa gāndhāri putras te durātmā śāsanātigaḥ",
    "GE07mbh_05_u:127.007c": "aiśvaryalobhād aiśvaryaṃ jīvitaṃ ca prahāsyati",
    "GE07mbh_05_u:127.008a": "aśiṣṭavad amaryādaḥ pāpaiḥ saha durātmabhiḥ",
    "GE07mbh_05_u:127.008c": "sabhāyā nirgato mūḍho vyatikramya suhṛdvacaḥ",
    "GE07mbh_05_u:127.009": "vaiśaṃpāyana uvāca",
    "GE07mbh_05_u:127.009a": "sā bhartur vacanaṃ śrutvā rājaputrī yaśasvinī",
    "GE07mbh_05_u:127.009c": "anvicchantī mahac chreyo gāndhārī vākyam abravīt",
    "GE07mbh_05_u:127.010a": "ānayeha sutaṃ kṣipraṃ rājyakāmukam āturam",
    "GE07mbh_05_u:127.010c": "na hi rājyam aśiṣṭena śakyaṃ dharmārthalopinā",
    "GE07mbh_05_u:127.010d-0481_01": "āptum āptaṃ tathāpīdam avinītena sarvathā",
    "GE07mbh_05_u:127.011a": "tvaṃ hy evātra bhṛśaṃ garhyo dhṛtarāṣṭra sutapriyaḥ",
    "GE07mbh_05_u:127.011c": "yo jānan pāpatām asya tatprajñām anuvartase",
    "GE07mbh_05_u:127.012a": "sa eṣa kāmamanyubhyāṃ pralabdho moham āsthitaḥ",
    "GE07mbh_05_u:127.012c": "aśakyo 'dya tvayā rājan vinivartayituṃ balāt",
    "GE07mbh_05_u:127.013a": "rājyapradāne mūḍhasya bāliśasya durātmanaḥ",
    "GE07mbh_05_u:127.013c": "duḥsahāyasya lubdhasya dhṛtarāṣṭro 'śnute phalam",
    "GE07mbh_05_u:127.014a": "kathaṃ hi svajane bhedam upekṣeta mahāmatiḥ",
    "GE07mbh_05_u:127.014c": "bhinnaṃ hi svajanena tvāṃ prasahiṣyanti śatravaḥ",
    "GE07mbh_05_u:127.015a": "yā hi śakyā mahārāja sāmnā dānena vā punaḥ",
    "GE07mbh_05_u:127.015c": "nistartum āpadaḥ sveṣu daṇḍaṃ kas tatra pātayet",
    "GE07mbh_05_u:127.016a": "śāsanād dhṛtarāṣṭrasya duryodhanam amarṣaṇam",
    "GE07mbh_05_u:127.016c": "mātuś ca vacanāt kṣattā sabhāṃ prāveśayat punaḥ",
    "GE07mbh_05_u:127.017a": "sa mātur vacanākāṅkṣī praviveśa sabhāṃ punaḥ",
    "GE07mbh_05_u:127.017c": "abhitāmrekṣaṇaḥ krodhān niḥśvasann iva pannagaḥ",
    "GE07mbh_05_u:127.018a": "taṃ praviṣṭam abhiprekṣya putram utpatham āsthitam",
    "GE07mbh_05_u:127.018c": "vigarhamāṇā gāndhārī samarthaṃ vākyam abravīt",
    "GE07mbh_05_u:127.019a": "duryodhana nibodhedaṃ vacanaṃ mama putraka",
    "GE07mbh_05_u:127.019c": "hitaṃ te sānubandhasya tathāyatyāṃ sukhodayam",
    "GE07mbh_05_u:127.019d-0482_01": "duryodhana yad āha tvāṃ pitā bharatasattama",
    "GE07mbh_05_u:127.019d-0482_02": "bhīṣmo droṇaḥ kṛpaḥ kṣattā suhṛdāṃ kuru tad vacaḥ",
    "GE07mbh_05_u:127.020a": "bhīṣmasya tu pituś caiva mama cāpacitiḥ kṛtā",
    "GE07mbh_05_u:127.020c": "bhaved droṇamukhānāṃ ca suhṛdāṃ śāmyatā tvayā",
    "GE07mbh_05_u:127.021a": "na hi rājyaṃ mahāprājña svena kāmena śakyate",
    "GE07mbh_05_u:127.021c": "avāptuṃ rakṣituṃ vāpi bhoktuṃ vā bharatarṣabha",
    "GE07mbh_05_u:127.022a": "na hy avaśyendriyo rājyam aśnīyād dīrgham antaram",
    "GE07mbh_05_u:127.022c": "vijitātmā tu medhāvī sa rājyam abhipālayet",
    "GE07mbh_05_u:127.023a": "kāmakrodhau hi puruṣam arthebhyo vyapakarṣataḥ",
    "GE07mbh_05_u:127.023c": "tau tu śatrū vinirjitya rājā vijayate mahīm",
    "GE07mbh_05_u:127.024a": "lokeśvaraprabhutvaṃ hi mahad etad durātmabhiḥ",
    "GE07mbh_05_u:127.024c": "rājyaṃ nāmepsitaṃ sthānaṃ na śakyam abhirakṣitum",
    "GE07mbh_05_u:127.025a": "indriyāṇi mahat prepsur niyacched arthadharmayoḥ",
    "GE07mbh_05_u:127.025c": "indriyair niyatair buddhir vardhate 'gnir ivendhanaiḥ",
    "GE07mbh_05_u:127.026a": "avidhyeyāni hīmāni vyāpādayitum apy alam",
    "GE07mbh_05_u:127.026c": "avidheyā ivādāntā hayāḥ pathi kusārathim",
    "GE07mbh_05_u:127.027a": "avijitya ya ātmānam amātyān vijigīṣate",
    "GE07mbh_05_u:127.027c": "ajitātmājitāmātyaḥ so 'vaśaḥ parihīyate",
    "GE07mbh_05_u:127.028a": "ātmānam eva prathamaṃ deśarūpeṇa yo jayet",
    "GE07mbh_05_u:127.028c": "tato 'mātyān amitrāṃś ca na moghaṃ vijigīṣate",
    "GE07mbh_05_u:127.029a": "vaśyendriyaṃ jitāmātyaṃ dhṛtadaṇḍaṃ vikāriṣu",
    "GE07mbh_05_u:127.029c": "parīkṣyakāriṇaṃ dhīram atyantaṃ śrīr niṣevate",
    "GE07mbh_05_u:127.030a": "kṣudrākṣeṇeva jālena jhaṣāv apihitāv ubhau",
    "GE07mbh_05_u:127.030c": "kāmakrodhau śarīrasthau prajñānaṃ tau vilumpataḥ",
    "GE07mbh_05_u:127.031a": "yābhyāṃ hi devāḥ svaryātuḥ svargasyāpidadhur mukham",
    "GE07mbh_05_u:127.031c": "bibhyato 'nuparāgasya kāmakrodhau sma vardhitau",
    "GE07mbh_05_u:127.032a": "kāmaṃ krodhaṃ ca lobhaṃ ca dambhaṃ darpaṃ ca bhūmipaḥ",
    "GE07mbh_05_u:127.032c": "samyag vijetuṃ yo veda sa mahīm abhijāyate",
    "GE07mbh_05_u:127.033a": "satataṃ nigrahe yukta indriyāṇāṃ bhaven nṛpaḥ",
    "GE07mbh_05_u:127.033c": "īpsann arthaṃ ca dharmaṃ ca dviṣatāṃ ca parābhavam",
    "GE07mbh_05_u:127.034a": "kāmābhibhūtaḥ krodhād vā yo mithyā pratipadyate",
    "GE07mbh_05_u:127.034c": "sveṣu cānyeṣu vā tasya na sahāyā bhavanty uta",
    "GE07mbh_05_u:127.035a": "ekībhūtair mahāprājñaiḥ śūrair arinibarhaṇaiḥ",
    "GE07mbh_05_u:127.035c": "pāṇḍavaiḥ pṛthivīṃ tāta bhokṣyase sahitaḥ sukhī",
    "GE07mbh_05_u:127.036a": "yathā bhīṣmaḥ śāṃtanavo droṇaś cāpi mahārathaḥ",
    "GE07mbh_05_u:127.036c": "āhatus tāta tat satyam ajeyau kṛṣṇapāṇḍavau",
    "GE07mbh_05_u:127.037a": "prapadyasva mahābāhuṃ kṛṣṇam akliṣṭakāriṇam",
    "GE07mbh_05_u:127.037c": "prasanno hi sukhāya syād ubhayor eva keśavaḥ",
    "GE07mbh_05_u:127.038a": "suhṛdām arthakāmānāṃ yo na tiṣṭhati śāsane",
    "GE07mbh_05_u:127.038c": "prājñānāṃ kṛtavidyānāṃ sa naraḥ śatrunandanaḥ",
    "GE07mbh_05_u:127.039a": "na yuddhe tāta kalyāṇaṃ na dharmārthau kutaḥ sukham",
    "GE07mbh_05_u:127.039c": "na cāpi vijayo nityaṃ mā yuddhe ceta ādhithāḥ",
    "GE07mbh_05_u:127.040a": "bhīṣmeṇa hi mahāprājña pitrā te bāhlikena ca",
    "GE07mbh_05_u:127.040c": "datto 'ṃśaḥ pāṇḍuputrāṇāṃ bhedād bhītair ariṃdama",
    "GE07mbh_05_u:127.041a": "tasya caitat pradānasya phalam adyānupaśyasi",
    "GE07mbh_05_u:127.041c": "yadbhuṅkṣe pṛthivīṃ sarvāṃ śūrair nihatakaṇṭakām",
    "GE07mbh_05_u:127.042a": "prayaccha pāṇḍuputrāṇāṃ yathocitam ariṃdama",
    "GE07mbh_05_u:127.042c": "yadīcchasi sahāmātyo bhoktum ardhaṃ mahīkṣitām",
    "GE07mbh_05_u:127.043a": "alam ardhaṃ pṛthivyās te sahāmātyasya jīvanam",
    "GE07mbh_05_u:127.043c": "suhṛdāṃ vacane tiṣṭhan yaśaḥ prāpsyasi bhārata",
    "GE07mbh_05_u:127.044a": "śrīmadbhir ātmavadbhir hi buddhimadbhir jitendriyaiḥ",
    "GE07mbh_05_u:127.044c": "pāṇḍavair vigrahas tāta bhraṃśayen mahataḥ sukhāt",
    "GE07mbh_05_u:127.045a": "nigṛhya suhṛdāṃ manyuṃ śādhi rājyaṃ yathocitam",
    "GE07mbh_05_u:127.045c": "svam aṃśaṃ pāṇḍuputrebhyaḥ pradāya bharatarṣabha",
    "GE07mbh_05_u:127.046a": "alam ahnā nikāro 'yaṃ trayodaśa samāḥ kṛtaḥ",
    "GE07mbh_05_u:127.046c": "śamayainaṃ mahāprājña kāmakrodhasamedhitam",
    "GE07mbh_05_u:127.047a": "na caiṣa śaktaḥ pārthānāṃ yas tvadartham abhīpsati",
    "GE07mbh_05_u:127.047c": "sūtaputro dṛḍhakrodho bhrātā duḥśāsanaś ca te",
    "GE07mbh_05_u:127.048a": "bhīṣme droṇe kṛpe karṇe bhīmasene dhanaṃjaye",
    "GE07mbh_05_u:127.048c": "dhṛṣṭadyumne ca saṃkruddhe na syuḥ sarvāḥ prajā dhruvam",
    "GE07mbh_05_u:127.049a": "amarṣavaśam āpanno mā kurūṃs tāta jīghanaḥ",
    "GE07mbh_05_u:127.049c": "sarvā hi pṛthivī spṛṣṭā tvat pāṇḍavakṛte vadham",
    "GE07mbh_05_u:127.050a": "yac ca tvaṃ manyase mūḍha bhīṣmadroṇakṛpādayaḥ",
    "GE07mbh_05_u:127.050c": "yotsyante sarvaśaktyeti naitad adyopapadyate",
    "GE07mbh_05_u:127.051a": "samaṃ hi rājyaṃ prītiś ca sthānaṃ ca vijitātmanām",
    "GE07mbh_05_u:127.051c": "pāṇḍaveṣv atha yuṣmāsu dharmas tv abhyadhikas tataḥ",
    "GE07mbh_05_u:127.052a": "rājapiṇḍabhayād ete yadi hāsyanti jīvitam",
    "GE07mbh_05_u:127.052c": "na hi śakṣyanti rājānaṃ yudhiṣṭhiram udīkṣitum",
    "GE07mbh_05_u:127.053a": "na lobhād arthasaṃpattir narāṇām iha dṛśyate",
    "GE07mbh_05_u:127.053c": "tad alaṃ tāta lobhena praśāmya bharatarṣabha",
    "GE07mbh_05_u:128.001": "vaiśaṃpāyana uvāca",
    "GE07mbh_05_u:128.001a": "tat tu vākyam anādṛtya so 'rthavan mātṛbhāṣitam",
    "GE07mbh_05_u:128.001c": "punaḥ pratasthe saṃrambhāt sakāśam akṛtātmanām",
    "GE07mbh_05_u:128.002a": "tataḥ sabhāyā nirgamya mantrayām āsa kauravaḥ",
    "GE07mbh_05_u:128.002c": "saubalena matākṣeṇa rājñā śakuninā saha",
    "GE07mbh_05_u:128.002d-0483_01": "duryodhanaṃ dhārtarāṣṭraṃ karṇaṃ duḥśāsano 'bravīt",
    "GE07mbh_05_u:128.002d-0483_02": "no cet saṃdhāsyase rājan svena kāmena pāṇḍavaiḥ",
    "GE07mbh_05_u:128.002d-0483_03": "baddhvaiva tvāṃ pradāsyanti pāṇḍuputrāya bhārata",
    "GE07mbh_05_u:128.002d-0483_04": "vaikartanaṃ tvāṃ ca māṃ ca trīn etān bharatarṣabha",
    "GE07mbh_05_u:128.002d-0483_05": "pāṇḍavebhyaḥ pradāsyanti bhīṣmadroṇau pitā ca te",
    "GE07mbh_05_u:128.002d-0483_06": "duḥśāsanasya tad vākyaṃ niśamya bharatarṣabha",
    "GE07mbh_05_u:128.002d-0483_07": "duryodhano dhārtarāṣṭro niḥśvasya prahasann iva",
    "GE07mbh_05_u:128.002d-0483_08": "ekāntam upasaṃgamya mantraṃ punar amantrayat",
    "GE07mbh_05_u:128.003a": "duryodhanasya karṇasya śakuneḥ saubalasya ca",
    "GE07mbh_05_u:128.003c": "duḥśāsanacaturthānām idam āsīd viceṣṭitam",
    "GE07mbh_05_u:128.004a": "purāyam asmān gṛhṇāti kṣiprakārī janārdanaḥ",
    "GE07mbh_05_u:128.004c": "sahito dhṛtarāṣṭreṇa rājñā śāṃtanavena ca",
    "GE07mbh_05_u:128.005a": "vayam eva hṛṣīkeśaṃ nigṛhṇīma balād iva",
    "GE07mbh_05_u:128.005c": "prasahya puruṣavyāghram indro vairocaniṃ yathā",
    "GE07mbh_05_u:128.006a": "śrutvā gṛhītaṃ vārṣṇeyaṃ pāṇḍavā hatacetasaḥ",
    "GE07mbh_05_u:128.006c": "nirutsāhā bhaviṣyanti bhagnadaṃṣṭrā ivoragāḥ",
    "GE07mbh_05_u:128.007a": "ayaṃ hy eṣāṃ mahābāhuḥ sarveṣāṃ śarma varma ca",
    "GE07mbh_05_u:128.007c": "asmin gṛhīte varade ṛṣabhe sarvasātvatām",
    "GE07mbh_05_u:128.007e": "nirudyamā bhaviṣyanti pāṇḍavāḥ somakaiḥ saha",
    "GE07mbh_05_u:128.008a": "tasmād vayam ihaivainaṃ keśavaṃ kṣiprakāriṇam",
    "GE07mbh_05_u:128.008c": "krośato dhṛtarāṣṭrasya baddhvā yotsyāmahe ripūn",
    "GE07mbh_05_u:128.009a": "teṣāṃ pāpam abhiprāyaṃ pāpānāṃ duṣṭacetasām",
    "GE07mbh_05_u:128.009c": "iṅgitajñaḥ kaviḥ kṣipram anvabudhyata sātyakiḥ",
    "GE07mbh_05_u:128.010a": "tadartham abhiniṣkramya hārdikyena sahāsthitaḥ",
    "GE07mbh_05_u:128.010c": "abravīt kṛtavarmāṇaṃ kṣipraṃ yojaya vāhinīm",
    "GE07mbh_05_u:128.011a": "vyūḍhānīkaḥ sabhādvāram upatiṣṭhasva daṃśitaḥ",
    "GE07mbh_05_u:128.011c": "yāvad ākhyāmy ahaṃ caitat kṛṣṇāyākliṣṭakarmaṇe",
    "GE07mbh_05_u:128.012a": "sa praviśya sabhāṃ vīraḥ siṃho giriguhām iva",
    "GE07mbh_05_u:128.012c": "ācaṣṭa tam abhiprāyaṃ keśavāya mahātmane",
    "GE07mbh_05_u:128.013a": "dhṛtarāṣṭraṃ tataś caiva viduraṃ cānvabhāṣata",
    "GE07mbh_05_u:128.013c": "teṣām etam abhiprāyam ācacakṣe smayann iva",
    "GE07mbh_05_u:128.014a": "dharmād apetam arthāc ca karma sādhuvigarhitam",
    "GE07mbh_05_u:128.014c": "mandāḥ kartum ihecchanti na cāvāpyaṃ kathaṃ cana",
    "GE07mbh_05_u:128.015a": "purā vikurvate mūḍhāḥ pāpātmānaḥ samāgatāḥ",
    "GE07mbh_05_u:128.015c": "dharṣitāḥ kāmamanyubhyāṃ",
    "GE07mbh_05_u:128.016a": "imaṃ hi puṇḍarīkākṣaṃ jighṛkṣanty alpacetasaḥ",
    "GE07mbh_05_u:128.016c": "paṭenāgniṃ prajvalitaṃ yathā bālā yathā jaḍāḥ",
    "GE07mbh_05_u:128.017a": "sātyakes tad vacaḥ śrutvā viduro dīrghadarśivān",
    "GE07mbh_05_u:128.017c": "dhṛtarāṣṭraṃ mahābāhum abravīt kurusaṃsadi",
    "GE07mbh_05_u:128.017d-007_0001": "yathā vārāṇasī dagdhā sāśvā sarathakuñjarā",
    "GE07mbh_05_u:128.017d-007_0002": "sānubandhas tu kṛṣṇena kāśīnām ṛṣabho hataḥ",
    "GE07mbh_05_u:128.017d-007_0003": "tathā nāgapuraṃ dagdhvā śaṅkhacakragadādharaḥ",
    "GE07mbh_05_u:128.017d-007_0004": "svayaṃ kāleśvaro bhūtvā nāśayiṣyati kauravān",
    "GE07mbh_05_u:128.017d-007_0005": "pārijātaharaṃ hy enam ekaṃ yadusukhāvaham",
    "GE07mbh_05_u:128.017d-007_0006": "nābhyavartata saṃrabdho vṛtrahā vasubhiḥ saha",
    "GE07mbh_05_u:128.017d-007_0007": "prāpya nirmocane pāśān ṣaṭsahasrāṃs tarasvinaḥ",
    "GE07mbh_05_u:128.017d-007_0008": "hṛtās te vāsudevena hy upasaṃkramya kauravān",
    "GE07mbh_05_u:128.017d-007_0009": "dvāram āsādya saubhasya vidhūya gadayā girim",
    "GE07mbh_05_u:128.017d-007_0010": "dyumatsenaḥ sahāmātyaḥ kṛṣṇena vinipātitaḥ",
    "GE07mbh_05_u:128.017d-007_0011": "śeṣavattvāt kurūṇāṃ tu dharmāpekṣī tathācyutaḥ",
    "GE07mbh_05_u:128.017d-007_0012": "kṣamate puṇḍarīkākṣaḥ śaktaḥ san pāpakarmaṇām",
    "GE07mbh_05_u:128.017d-007_0013": "ete hi yadi govindam icchanti saha rājabhiḥ",
    "GE07mbh_05_u:128.017d-007_0014": "adyaivātithayaḥ sarve bhaviṣyanti yamasya te",
    "GE07mbh_05_u:128.017d-007_0015": "yathā vāyos tṛṇāgrāṇi vaśaṃ yānti balīyasaḥ",
    "GE07mbh_05_u:128.017d-007_0016": "tathā cakrabhṛtaḥ sarve vaśam eṣyanti kauravāḥ",
    "GE07mbh_05_u:128.018a": "rājan parītakālās te putrāḥ sarve paraṃtapa",
    "GE07mbh_05_u:128.018c": "ayaśasyam aśakyaṃ ca karma kartuṃ samudyatāḥ",
    "GE07mbh_05_u:128.019a": "imaṃ hi puṇḍarīkākṣam abhibhūya prasahya ca",
    "GE07mbh_05_u:128.019c": "nigrahītuṃ kilecchanti sahitā vāsavānujam",
    "GE07mbh_05_u:128.020a": "imaṃ puruṣaśārdūlam apradhṛṣyaṃ durāsadam",
    "GE07mbh_05_u:128.020c": "āsādya na bhaviṣyanti pataṃgā iva pāvakam",
    "GE07mbh_05_u:128.020d-0484_01": "ete na śaktāḥ sarve hi sāhasāt kartum udyatāḥ",
    "GE07mbh_05_u:128.021a": "ayam icchan hi tān sarvān yatamānāñ janārdanaḥ",
    "GE07mbh_05_u:128.021c": "siṃho mṛgān iva kruddho gamayed yamasādanam",
    "GE07mbh_05_u:128.022a": "na tv ayaṃ ninditaṃ karma kuryāt kṛṣṇaḥ kathaṃ cana",
    "GE07mbh_05_u:128.022c": "na ca dharmād apakrāmed acyutaḥ puruṣottamaḥ",
    "GE07mbh_05_u:128.023a": "vidureṇaivam ukte tu keśavo vākyam abravīt",
    "GE07mbh_05_u:128.023c": "dhṛtarāṣṭram abhiprekṣya suhṛdāṃ śṛṇvatāṃ mithaḥ",
    "GE07mbh_05_u:128.024a": "rājann ete yadi kruddhā māṃ nigṛhṇīyur ojasā",
    "GE07mbh_05_u:128.024c": "ete vā mām ahaṃ vainān anujānīhi pārthiva",
    "GE07mbh_05_u:128.025a": "etān hi sarvān saṃrabdhān niyantum aham utsahe",
    "GE07mbh_05_u:128.025c": "na tv ahaṃ ninditaṃ karma kuryāṃ pāpaṃ kathaṃ cana",
    "GE07mbh_05_u:128.026a": "pāṇḍavārthe hi lubhyantaḥ svārthād dhāsyanti te sutāḥ",
    "GE07mbh_05_u:128.026c": "ete ced evam icchanti kṛtakāryo yudhiṣṭhiraḥ",
    "GE07mbh_05_u:128.026c-0485_01": "**** **** sāmātyāḥ saha bandhubhiḥ",
    "GE07mbh_05_u:128.026c-0485_02": "adyaiva kṛtakṛtyas tu",
    "GE07mbh_05_u:128.027a": "adyaiva hy aham etāṃś ca ye caitān anu bhārata",
    "GE07mbh_05_u:128.027b-0486_01": "nigṛhya rājye rājānaṃ sthāpayiṣyāmi pāṇḍavam",
    "GE07mbh_05_u:128.027b-0486_02": "eṣa me niścayo rājan yady eṣo 'sya viniścayaḥ",
    "GE07mbh_05_u:128.027b-0486_03": "nardantu sahitāḥ śaṅkhāḥ paṇavānakanisvanaiḥ",
    "GE07mbh_05_u:128.027b-0486_04": "anāyāsena pārthānāṃ vartatāṃ ca śivaṃ mahat",
    "GE07mbh_05_u:128.027c": "nigṛhya rājan pārthebhyo dadyāṃ kiṃ duṣkṛtaṃ bhavet",
    "GE07mbh_05_u:128.028a": "idaṃ tu na pravarteyaṃ ninditaṃ karma bhārata",
    "GE07mbh_05_u:128.028c": "saṃnidhau te mahārāja krodhajaṃ pāpabuddhijam",
    "GE07mbh_05_u:128.029a": "eṣa duryodhano rājan yathecchati tathāstu tat",
    "GE07mbh_05_u:128.029c": "ahaṃ tu sarvān samayān anujānāmi bhārata",
    "GE07mbh_05_u:128.030a": "etac chrutvā tu viduraṃ dhṛtarāṣṭro 'bhyabhāṣata",
    "GE07mbh_05_u:128.030c": "kṣipram ānaya taṃ pāpaṃ rājyalubdhaṃ suyodhanam",
    "GE07mbh_05_u:128.031a": "sahamitraṃ sahāmātyaṃ sasodaryaṃ sahānugam",
    "GE07mbh_05_u:128.031c": "śaknuyāṃ yadi panthānam avatārayituṃ punaḥ",
    "GE07mbh_05_u:128.032a": "tato duryodhanaṃ kṣattā punaḥ prāveśayat sabhām",
    "GE07mbh_05_u:128.032c": "akāmaṃ bhrātṛbhiḥ sārdhaṃ rājabhiḥ parivāritam",
    "GE07mbh_05_u:128.033a": "atha duryodhanaṃ rājā dhṛtarāṣṭro 'bhyabhāṣata",
    "GE07mbh_05_u:128.033c": "karṇaduḥśāsanābhyāṃ ca rājabhiś cābhisaṃvṛtam",
    "GE07mbh_05_u:128.034a": "nṛśaṃsa pāpabhūyiṣṭha kṣudrakarmasahāyavān",
    "GE07mbh_05_u:128.034c": "pāpaiḥ sahāyaiḥ saṃhatya pāpaṃ karma cikīrṣasi",
    "GE07mbh_05_u:128.035a": "aśakyam ayaśasyaṃ ca sadbhiś cāpi vigarhitam",
    "GE07mbh_05_u:128.035c": "yathā tvādṛśako mūḍho vyavasyet kulapāṃsanaḥ",
    "GE07mbh_05_u:128.036a": "tvam imaṃ puṇḍarīkākṣam apradhṛṣyaṃ durāsadam",
    "GE07mbh_05_u:128.036c": "pāpaiḥ sahāyaiḥ saṃhatya nigrahītuṃ kilecchasi",
    "GE07mbh_05_u:128.037a": "yo na śakyo balātkartuṃ devair api savāsavaiḥ",
    "GE07mbh_05_u:128.037c": "taṃ tvaṃ prārthayase manda bālaś candramasaṃ yathā",
    "GE07mbh_05_u:128.038a": "devair manuṣyair gandharvair asurair uragaiś ca yaḥ",
    "GE07mbh_05_u:128.038c": "na soḍhuṃ samare śakyas taṃ na budhyasi keśavam",
    "GE07mbh_05_u:128.039a": "durgrahaḥ pāṇinā vāyur duḥsparśaḥ pāṇinā śaśī",
    "GE07mbh_05_u:128.039c": "durdharā pṛthivī mūrdhnā durgrahaḥ keśavo balāt",
    "GE07mbh_05_u:128.040a": "ity ukte dhṛtarāṣṭreṇa kṣattāpi viduro 'bravīt",
    "GE07mbh_05_u:128.040c": "duryodhanam abhiprekṣya dhārtarāṣṭram amarṣaṇam",
    "GE07mbh_05_u:128.041a": "saubhadvāre vānarendro dvivido nāma nāmataḥ",
    "GE07mbh_05_u:128.041c": "śilāvarṣeṇa mahatā chādayām āsa keśavam",
    "GE07mbh_05_u:128.041d-0487_01": "duryodhana nibodhedaṃ vacanaṃ mama sāṃpratam",
    "GE07mbh_05_u:128.042a": "grahītukāmo vikramya sarvayatnena mādhavam",
    "GE07mbh_05_u:128.042c": "grahītuṃ nāśakat tatra taṃ tvaṃ prārthayase balāt",
    "GE07mbh_05_u:128.043a": "nirmocane ṣaṭ sahasrāḥ pāśair baddhvā mahāsurāḥ",
    "GE07mbh_05_u:128.043c": "grahītuṃ nāśakaṃś cainaṃ taṃ tvaṃ prārthayase balāt",
    "GE07mbh_05_u:128.044a": "prāgjyotiṣagataṃ śauriṃ narakaḥ saha dānavaiḥ",
    "GE07mbh_05_u:128.044c": "grahītuṃ nāśakat tatra taṃ tvaṃ prārthayase balāt",
    "GE07mbh_05_u:128.044d-0488_01": "anekayugavarṣāyur nihatya narakaṃ mṛdhe",
    "GE07mbh_05_u:128.044d-0488_02": "nītvā kanyāsahasrāṇi upayeme yathāvidhi",
    "GE07mbh_05_u:128.045a": "anena hi hatā bālye pūtanā śiśunā tathā",
    "GE07mbh_05_u:128.045c": "govardhano dhāritaś ca gavārthe bharatarṣabha",
    "GE07mbh_05_u:128.046a": "ariṣṭo dhenukaś caiva cāṇūraś ca mahābalaḥ",
    "GE07mbh_05_u:128.046c": "aśvarājaś ca nihataḥ kaṃsaś cāriṣṭam ācaran",
    "GE07mbh_05_u:128.047a": "jarāsaṃdhaś ca vakraś ca śiśupālaś ca vīryavān",
    "GE07mbh_05_u:128.047c": "bāṇaś ca nihataḥ saṃkhye rājānaś ca niṣūditāḥ",
    "GE07mbh_05_u:128.048a": "varuṇo nirjito rājā pāvakaś cāmitaujasā",
    "GE07mbh_05_u:128.048c": "pārijātaṃ ca haratā jitaḥ sākṣāc chacīpatiḥ",
    "GE07mbh_05_u:128.049a": "ekārṇave śayānena hatau tau madhukaiṭabhau",
    "GE07mbh_05_u:128.049b-0489_01": "janmāntaram upāgamya hatavān vālinaṃ tathā",
    "GE07mbh_05_u:128.049b-0489_02": "anye ca bhrātaras tasya kumbhakarṇādayo mṛdhe",
    "GE07mbh_05_u:128.049b-0489_03": "bibhīṣaṇaṃ tu saṃsthāpya sītāṃ cādāya maithilīm",
    "GE07mbh_05_u:128.049b-0489_04": "pālayām āsa vidhivad rājyaṃ nihatakaṇṭakam",
    "GE07mbh_05_u:128.049c": "janmāntaram upāgamya hayagrīvas tathā hataḥ",
    "GE07mbh_05_u:128.050a": "ayaṃ kartā na kriyate kāraṇaṃ cāpi pauruṣe",
    "GE07mbh_05_u:128.050c": "yad yad icched ayaṃ śauris tat tat kuryād ayatnataḥ",
    "GE07mbh_05_u:128.051a": "taṃ na budhyasi govindaṃ ghoravikramam acyutam",
    "GE07mbh_05_u:128.051c": "āśīviṣam iva kruddhaṃ tejorāśim anirjitam",
    "GE07mbh_05_u:128.052a": "pradharṣayan mahābāhuṃ kṛṣṇam akliṣṭakāriṇam",
    "GE07mbh_05_u:128.052c": "pataṃgo 'gnim ivāsādya sāmātyo na bhaviṣyasi",
    "GE07mbh_05_u:128.052d-0490_01": "tato 'nādṛtya vākyāni duḥśāsanapurogamāḥ",
    "GE07mbh_05_u:128.052d-0490_02": "niyantumanaso duṣṭāḥ kṛṣṇaṃ matvā suyodhanam",
    "GE07mbh_05_u:128.052d-0490_03": "babandhuḥ pāśajālena devamāyāvimohitāḥ",
    "GE07mbh_05_u:128.052d-0490_04": "prākrośantaṃ ca rājānaṃ pratimucya savismayāḥ",
    "GE07mbh_05_u:128.052d-0490_05": "ity adhikaṃ kva cit pustake dṛṣṭaṃ tad asaṃbaddhaṃ pratīyate",
    "GE07mbh_05_u:128.052d-0490_06": "katham āsīd idam iti tad adbhutam ivābhavat",
    "GE07mbh_05_u:129.001": "vaiśaṃpāyana uvāca",
    "GE07mbh_05_u:129.001a": "vidureṇaivam ukte tu keśavaḥ śatrupūgahā",
    "GE07mbh_05_u:129.001c": "duryodhanaṃ dhārtarāṣṭram abhyabhāṣata vīryavān",
    "GE07mbh_05_u:129.001d-0491_01": "yadā yadā paśyasi vānaradhvajaṃ",
    "GE07mbh_05_u:129.001d-0491_02": "dhanurdharaṃ pāṇḍavamadhyamaṃ raṇe",
    "GE07mbh_05_u:129.001d-0491_03": "gadāgrahastaṃ bhramataṃ vṛkodaraṃ",
    "GE07mbh_05_u:129.001d-0491_04": "tadā tadā dāsyasi sarvamedinīm",
    "GE07mbh_05_u:129.002a": "eko 'ham iti yan mohān manyase māṃ suyodhana",
    "GE07mbh_05_u:129.002c": "paribhūya ca durbuddhe grahītuṃ māṃ cikīrṣasi",
    "GE07mbh_05_u:129.003a": "ihaiva pāṇḍavāḥ sarve tathaivāndhakavṛṣṇayaḥ",
    "GE07mbh_05_u:129.003c": "ihādityāś ca rudrāś ca vasavaś ca maharṣibhiḥ",
    "GE07mbh_05_u:129.004a": "evam uktvā jahāsoccaiḥ keśavaḥ paravīrahā",
    "GE07mbh_05_u:129.004c": "tasya saṃsmayataḥ śaurer vidyudrūpā mahātmanaḥ",
    "GE07mbh_05_u:129.004d-0492_01": "yugapac ca viniṣpetuḥ sahitāḥ sarvadevatāḥ",
    "GE07mbh_05_u:129.004e": "aṅguṣṭhamātrās tridaśā mumucuḥ pāvakārciṣaḥ",
    "GE07mbh_05_u:129.005a": "tasya brahmā lalāṭastho rudro vakṣasi cābhavat",
    "GE07mbh_05_u:129.005c": "lokapālā bhujeṣv āsann agnir āsyād ajāyata",
    "GE07mbh_05_u:129.005d-0493_01": "ugrāyudhadharāḥ sarve divyena vapuṣānvitāḥ",
    "GE07mbh_05_u:129.006a": "ādityāś caiva sādhyāś ca vasavo 'thāśvināv api",
    "GE07mbh_05_u:129.006c": "marutaś ca sahendreṇa viśvedevās tathaiva ca",
    "GE07mbh_05_u:129.006e": "babhūvuś caiva rūpāṇi yakṣagandharvarakṣasām",
    "GE07mbh_05_u:129.007a": "prādurāstāṃ tathā dorbhyāṃ saṃkarṣaṇadhanaṃjayau",
    "GE07mbh_05_u:129.007c": "dakṣiṇe 'thārjuno dhanvī halī rāmaś ca savyataḥ",
    "GE07mbh_05_u:129.008a": "bhīmo yudhiṣṭhiraś caiva mādrīputrau ca pṛṣṭhataḥ",
    "GE07mbh_05_u:129.008c": "andhakā vṛṣṇayaś caiva pradyumnapramukhās tataḥ",
    "GE07mbh_05_u:129.009a": "agre babhūvuḥ kṛṣṇasya śaṅkhacakragadāśaktiśārṅgalāṅgalanandakāḥ",
    "GE07mbh_05_u:129.010a": "adṛśyantodyatāny eva sarvapraharaṇāni ca",
    "GE07mbh_05_u:129.010c": "nānābāhuṣu kṛṣṇasya dīpyamānāni sarvaśaḥ",
    "GE07mbh_05_u:129.011a": "netrābhyāṃ nas tataś caiva śrotrābhyāṃ ca samantataḥ",
    "GE07mbh_05_u:129.011c": "prādurāsan mahāraudrāḥ sadhūmāḥ pāvakārciṣaḥ",
    "GE07mbh_05_u:129.011e": "romakūpeṣu ca tathā sūryasyeva marīcayaḥ",
    "GE07mbh_05_u:129.011f-0494_01": "sahasracaraṇaḥ śrīmāñ śatabāhuḥ sahasradṛk",
    "GE07mbh_05_u:129.011f-0494_02": "talāni nāgalokaś ca gulphādho dadṛśe tadā",
    "GE07mbh_05_u:129.011f-0494_03": "candrasūryau tathā netre grahā vai sarvataḥ sthitāḥ",
    "GE07mbh_05_u:129.011f-0494_04": "ūrdhvalokāś ca sarve 'pi kukṣau tasya vyavasthitāḥ",
    "GE07mbh_05_u:129.011f-0494_05": "saritaḥ sāgarāś caiva svedas tasya mahātmanaḥ",
    "GE07mbh_05_u:129.011f-0494_06": "asthīni parvatāḥ sarve vṛkṣā romāṇi tasya hi",
    "GE07mbh_05_u:129.011f-0494_07": "nimeṣaṇaṃ rātryahani jihvāyāṃ śāradā tathā",
    "GE07mbh_05_u:129.012a": "taṃ dṛṣṭvā ghoram ātmānaṃ keśavasya mahātmanaḥ",
    "GE07mbh_05_u:129.012c": "nyamīlayanta netrāṇi rājānas trastacetasaḥ",
    "GE07mbh_05_u:129.013a": "ṛte droṇaṃ ca bhīṣmaṃ ca viduraṃ ca mahāmatim",
    "GE07mbh_05_u:129.013c": "saṃjayaṃ ca mahābhāgam ṛṣīṃś caiva tapodhanān",
    "GE07mbh_05_u:129.013e": "prādāt teṣāṃ sa bhagavān divyaṃ cakṣur janārdanaḥ",
    "GE07mbh_05_u:129.013f-0495_01": "tatrādbhutam abhūd rājan dhṛtarāṣṭraḥ svacakṣuṣī",
    "GE07mbh_05_u:129.013f-0495_02": "labdhavān vāsudevasya viśvarūpadidṛkṣayā",
    "GE07mbh_05_u:129.013f-0495_03": "labdhacakṣuṣam āsīnaṃ dhṛtarāṣṭraṃ narādhipāḥ",
    "GE07mbh_05_u:129.013f-0495_04": "vismitā ṛṣibhiḥ sārdhaṃ tuṣṭuvur madhusūdanam",
    "GE07mbh_05_u:129.013f-008_0001": "dhṛtarāṣṭrāya pradadau bhagavān divyacakṣuṣī",
    "GE07mbh_05_u:129.013f-008_0002": "dadarśa paramaṃ rūpaṃ dhṛtarāṣṭro 'mbikāsutaḥ",
    "GE07mbh_05_u:129.013f-008_0003": "tato devāḥ sagandharvāḥ kiṃnarāś ca mahoragāḥ",
    "GE07mbh_05_u:129.013f-008_0004": "ṛṣayaś ca mahābhāgā lokapālaiḥ samanvitāḥ",
    "GE07mbh_05_u:129.013f-008_0005": "praṇamya śirasā devaṃ tuṣṭuvuḥ prāñjali sthitāḥ",
    "GE07mbh_05_u:129.013f-008_0006": "krodhaṃ prabho saṃhara saṃhara svaṃ",
    "GE07mbh_05_u:129.013f-008_0007": "rūpaṃ ca yad darśitam ātmasaṃstham",
    "GE07mbh_05_u:129.013f-008_0008": "yāvat tv ime devagaṇaiḥ sametā",
    "GE07mbh_05_u:129.013f-008_0009": "lokāḥ samastā bhuvi nāśam īyuḥ",
    "GE07mbh_05_u:129.013f-008_0010": "tvaṃ ca kartā vikartā ca tvam eva parirakṣase",
    "GE07mbh_05_u:129.013f-008_0011": "tvayā vyāptam idaṃ sarvaṃ jagat sthāvarajaṅgamam",
    "GE07mbh_05_u:129.013f-008_0012": "kiyanmātrā mahīpālāḥ kiṃvīryāḥ kiṃparākramāḥ",
    "GE07mbh_05_u:129.013f-008_0013": "yeṣām arthe mahābāho divyaṃ rūpaṃ pradarśivān",
    "GE07mbh_05_u:129.013f-008_0014": "evam uccāritā vācaḥ saha devair vibhus tathā",
    "GE07mbh_05_u:129.014a": "tad dṛṣṭvā mahad āścaryaṃ mādhavasya sabhātale",
    "GE07mbh_05_u:129.014c": "devadundubhayo neduḥ puṣpavarṣaṃ papāta ca",
    "GE07mbh_05_u:129.014d-0496_01": "tvam eva puṇḍarīkākṣa sarvasya jagataḥ prabhuḥ",
    "GE07mbh_05_u:129.014d-0496_02": "tasmān me yādavaśreṣṭha prasādaṃ kartum arhasi",
    "GE07mbh_05_u:129.014d-0496_03": "bhagavan mama netrāṇām antardhānaṃ vṛṇe punaḥ vaiśaṃpāyana uvāca",
    "GE07mbh_05_u:129.014d-0496_04": "bhavantaṃ dṛṣṭavān asmi nānyaṃ draṣṭum ihotsahe",
    "GE07mbh_05_u:129.014d-0496_05": "tato 'bravīn mahābāhur dhṛtarāṣṭraṃ janārdanaḥ",
    "GE07mbh_05_u:129.014d-0496_06": "adṛśyamāne netre dve bhavetāṃ kurunandana",
    "GE07mbh_05_u:129.015a": "cacāla ca mahī kṛtsnā sāgaraś cāpi cukṣubhe",
    "GE07mbh_05_u:129.015c": "vismayaṃ paramaṃ jagmuḥ pārthivā bharatarṣabha",
    "GE07mbh_05_u:129.015d-0497_01": "duryodhano 'tha durbuddhiḥ karṇādyair durjanaiḥ saha",
    "GE07mbh_05_u:129.015d-0497_02": "mādhavasya vapur dṛṣṭvā babhūva trastacetanaḥ",
    "GE07mbh_05_u:129.016a": "tataḥ sa puruṣavyāghraḥ saṃjahāra vapuḥ svakam",
    "GE07mbh_05_u:129.016c": "tāṃ divyām adbhutāṃ citrām ṛddhimattām ariṃdamaḥ",
    "GE07mbh_05_u:129.016d-0498_01": "sarvalokeśvaraḥ śauriḥ sarvadevābhivanditaḥ",
    "GE07mbh_05_u:129.017a": "tataḥ sātyakim ādāya pāṇau hārdikyam eva ca",
    "GE07mbh_05_u:129.017c": "ṛṣibhis tair anujñāto niryayau madhusūdanaḥ",
    "GE07mbh_05_u:129.018a": "ṛṣayo 'ntarhitā jagmus tatas te nāradādayaḥ",
    "GE07mbh_05_u:129.018c": "tasmin kolāhale vṛtte tad adbhutam abhūt tadā",
    "GE07mbh_05_u:129.019a": "taṃ prasthitam abhiprekṣya kauravāḥ saha rājabhiḥ",
    "GE07mbh_05_u:129.019c": "anujagmur naravyāghraṃ devā iva śatakratum",
    "GE07mbh_05_u:129.020a": "acintayann ameyātmā sarvaṃ tad rājamaṇḍalam",
    "GE07mbh_05_u:129.020c": "niścakrāma tataḥ śauriḥ sadhūma iva pāvakaḥ",
    "GE07mbh_05_u:129.021a": "tato rathena śubhreṇa mahatā kiṅkiṇīkinā",
    "GE07mbh_05_u:129.021c": "hemajālavicitreṇa laghunā",
    "GE07mbh_05_u:129.022a": "sūpaskareṇa śubhreṇa vaiyāghreṇa varūthinā",
    "GE07mbh_05_u:129.022c": "sainyasugrīvayuktena pratyadṛśyata dārukaḥ",
    "GE07mbh_05_u:129.023a": "tathaiva ratham āsthāya kṛtavarmā mahārathaḥ",
    "GE07mbh_05_u:129.023c": "vṛṣṇīnāṃ saṃmato vīro hārdikyaḥ pratyadṛśyata",
    "GE07mbh_05_u:129.024a": "upasthitarathaṃ śauriṃ prayāsyantam ariṃdamam",
    "GE07mbh_05_u:129.024c": "dhṛtarāṣṭro mahārājaḥ punar evābhyabhāṣata",
    "GE07mbh_05_u:129.025a": "yāvad balaṃ me putreṣu paśyasy etaj janārdana",
    "GE07mbh_05_u:129.025c": "pratyakṣaṃ te na te kiṃ cit parokṣaṃ śatrukarśana",
    "GE07mbh_05_u:129.026a": "kurūṇāṃ śamam icchantaṃ yatamānaṃ ca keśava",
    "GE07mbh_05_u:129.026c": "viditvaitām avasthāṃ me nātiśaṅkitum arhasi",
    "GE07mbh_05_u:129.026d-0499_01": "nirguṇair api govinda putrair upakṛtaṃ mama",
    "GE07mbh_05_u:129.026d-0499_02": "trailokyanātha pādau te yadayatnān namaskṛtau",
    "GE07mbh_05_u:129.027a": "na me pāpo 'sty abhiprāyaḥ pāṇḍavān prati keśava",
    "GE07mbh_05_u:129.027c": "jñātam eva hi te vākyaṃ yan mayoktaḥ suyodhanaḥ",
    "GE07mbh_05_u:129.028a": "jānanti kuravaḥ sarve rājānaś caiva pārthivāḥ",
    "GE07mbh_05_u:129.028c": "śame prayatamānaṃ māṃ sarvayatnena mādhava",
    "GE07mbh_05_u:129.029a": "tato 'bravīn mahābāhur dhṛtarāṣṭraṃ janeśvaram",
    "GE07mbh_05_u:129.029c": "droṇaṃ pitāmahaṃ bhīṣmaṃ kṣattāraṃ bāhlikaṃ kṛpam",
    "GE07mbh_05_u:129.030a": "pratyakṣam etad bhavatāṃ yad vṛttaṃ kurusaṃsadi",
    "GE07mbh_05_u:129.030c": "yathā cāśiṣṭavan mando roṣād asakṛd utthitaḥ",
    "GE07mbh_05_u:129.031a": "vadaty anīśam ātmānaṃ dhṛtarāṣṭro mahīpatiḥ",
    "GE07mbh_05_u:129.031c": "āpṛcche bhavataḥ sarvān gamiṣyāmi yudhiṣṭhiram",
    "GE07mbh_05_u:129.032a": "āmantrya prasthitaṃ śauriṃ rathasthaṃ puruṣarṣabham",
    "GE07mbh_05_u:129.032c": "anujagmur maheṣvāsāḥ pravīrā bharatarṣabhāḥ",
    "GE07mbh_05_u:129.033a": "bhīṣmo droṇaḥ kṛpaḥ kṣattā dhṛtarāṣṭro 'tha bāhlikaḥ",
    "GE07mbh_05_u:129.033c": "aśvatthāmā vikarṇaś ca yuyutsuś ca mahārathaḥ",
    "GE07mbh_05_u:129.034a": "tato rathena śubhreṇa mahatā kiṅkiṇīkinā",
    "GE07mbh_05_u:129.034c": "kurūṇāṃ paśyatāṃ prāyāt pṛthāṃ draṣṭuṃ pitṛṣvasām",
    "GE07mbh_05_u:130.001": "vaiśaṃpāyana uvāca",
    "GE07mbh_05_u:130.001a": "praviśyātha gṛhaṃ tasyāś caraṇāv abhivādya ca",
    "GE07mbh_05_u:130.001c": "ācakhyau tat samāsena yad vṛttaṃ kurusaṃsadi",
    "GE07mbh_05_u:130.002": "vāsudeva uvāca",
    "GE07mbh_05_u:130.002a": "uktaṃ bahuvidhaṃ vākyaṃ grahaṇīyaṃ sahetukam",
    "GE07mbh_05_u:130.002c": "ṛṣibhiś ca mayā caiva na cāsau tad gṛhītavān",
    "GE07mbh_05_u:130.003a": "kālapakvam idaṃ sarvaṃ duryodhanavaśānugam",
    "GE07mbh_05_u:130.003b-0500_01": "sarvaṃ kṣatraṃ kṣaṇenaiva dahyate pārthavahninā",
    "GE07mbh_05_u:130.003c": "āpṛcche bhavatīṃ śīghraṃ prayāsye pāṇḍavān prati",
    "GE07mbh_05_u:130.004a": "kiṃ vācyāḥ pāṇḍaveyās te bhavatyā vacanān mayā",
    "GE07mbh_05_u:130.004c": "tad brūhi tvaṃ mahāprājñe śuśrūṣe vacanaṃ tava",
    "GE07mbh_05_u:130.005": "kunty uvāca",
    "GE07mbh_05_u:130.005a": "brūyāḥ keśava rājānaṃ dharmātmānaṃ yudhiṣṭhiram",
    "GE07mbh_05_u:130.005c": "bhūyāṃs te hīyate dharmo mā putraka vṛthā kṛthāḥ",
    "GE07mbh_05_u:130.006a": "śrotriyasyeva te rājan mandakasyāvipaścitaḥ",
    "GE07mbh_05_u:130.006c": "anuvākahatā buddhir dharmam evaikam īkṣate",
    "GE07mbh_05_u:130.007a": "aṅgāvekṣasva dharmaṃ tvaṃ yathā sṛṣṭaḥ svayaṃbhuvā",
    "GE07mbh_05_u:130.007c": "urastaḥ kṣatriyaḥ sṛṣṭo bāhuvīryopajīvitā",
    "GE07mbh_05_u:130.007e": "krūrāya karmaṇe nityaṃ prajānāṃ paripālane",
    "GE07mbh_05_u:130.008a": "śṛṇu cātropamām ekāṃ yā vṛddhebhyaḥ śrutā mayā",
    "GE07mbh_05_u:130.008c": "mucukundasya rājarṣer adadāt pṛthivīm imām",
    "GE07mbh_05_u:130.008e": "purā vaiśravaṇaḥ prīto na cāsau tāṃ gṛhītavān",
    "GE07mbh_05_u:130.009a": "bāhuvīryārjitaṃ rājyam aśnīyām iti kāmaye",
    "GE07mbh_05_u:130.009c": "tato vaiśravaṇaḥ prīto vismitaḥ samapadyata",
    "GE07mbh_05_u:130.010a": "mucukundas tato rājā so 'nvaśāsad vasuṃdharām",
    "GE07mbh_05_u:130.010c": "bāhuvīryārjitāṃ samyak kṣatradharmam anuvrataḥ",
    "GE07mbh_05_u:130.011a": "yaṃ hi dharmaṃ carantīha prajā rājñā surakṣitāḥ",
    "GE07mbh_05_u:130.011c": "caturthaṃ tasya dharmasya rājā bhārata vindati",
    "GE07mbh_05_u:130.012a": "rājā carati ced dharmaṃ devatvāyaiva kalpate",
    "GE07mbh_05_u:130.012c": "sa ced adharmaṃ carati narakāyaiva gacchati",
    "GE07mbh_05_u:130.013a": "daṇḍanītiḥ svadharmeṇa cāturvarṇyaṃ niyacchati",
    "GE07mbh_05_u:130.013c": "prayuktā svāminā samyag adharmebhyaś ca yacchati",
    "GE07mbh_05_u:130.014a": "daṇḍanītyāṃ yadā rājā samyak kārtsnyena vartate",
    "GE07mbh_05_u:130.014c": "tadā kṛtayugaṃ nāma kālaḥ śreṣṭhaḥ pravartate",
    "GE07mbh_05_u:130.015a": "kālo vā kāraṇaṃ rājño rājā vā kālakāraṇam",
    "GE07mbh_05_u:130.015c": "iti te saṃśayo mā bhūd rājā kālasya kāraṇam",
    "GE07mbh_05_u:130.016a": "rājā kṛtayugasraṣṭā tretāyā dvāparasya ca",
    "GE07mbh_05_u:130.016c": "yugasya ca caturthasya rājā bhavati kāraṇam",
    "GE07mbh_05_u:130.017a": "kṛtasya kāraṇād rājā svargam atyantam aśnute",
    "GE07mbh_05_u:130.017c": "tretāyāḥ kāraṇād rājā svargaṃ nātyantam aśnute",
    "GE07mbh_05_u:130.017e": "pravartanād dvāparasya yathābhāgam upāśnute",
    "GE07mbh_05_u:130.017f-0501_01": "kaleḥ pravartanād rājā pāpam atyantam aśnute",
    "GE07mbh_05_u:130.018a": "tato vasati duṣkarmā narake śāśvatīḥ samāḥ",
    "GE07mbh_05_u:130.018a-0502_01": "**** **** kālaṃ bhavati kāraṇam",
    "GE07mbh_05_u:130.018a-0502_02": "anityarājā vasati",
    "GE07mbh_05_u:130.018c": "rājadoṣeṇa hi jagat spṛśyate jagataḥ sa ca",
    "GE07mbh_05_u:130.019a": "rājadharmān avekṣasva pitṛpaitāmahocitān",
    "GE07mbh_05_u:130.019c": "naitad rājarṣivṛttaṃ hi yatra tvaṃ sthātum icchasi",
    "GE07mbh_05_u:130.020a": "na hi vaiklavyasaṃsṛṣṭa ānṛśaṃsye vyavasthitaḥ",
    "GE07mbh_05_u:130.020c": "prajāpālanasaṃbhūtaṃ kiṃ cit prāpa phalaṃ nṛpaḥ",
    "GE07mbh_05_u:130.021a": "na hy etām āśiṣaṃ pāṇḍur na cāhaṃ na pitāmahaḥ",
    "GE07mbh_05_u:130.021c": "prayuktavantaḥ pūrvaṃ te yayā carasi medhayā",
    "GE07mbh_05_u:130.022a": "yajño dānaṃ tapaḥ śauryaṃ prajāsaṃtānam eva ca",
    "GE07mbh_05_u:130.022c": "māhātmyaṃ balam ojaś ca nityam āśaṃsitaṃ mayā",
    "GE07mbh_05_u:130.023a": "nityaṃ svāhā svadhā nityaṃ dadur mānuṣadevatāḥ",
    "GE07mbh_05_u:130.023c": "dīrgham āyur dhanaṃ putrān samyag ārādhitāḥ śubhāḥ",
    "GE07mbh_05_u:130.024a": "putreṣv āśāsate nityaṃ pitaro daivatāni ca",
    "GE07mbh_05_u:130.024c": "dānam adhyayanaṃ yajñaṃ prajānāṃ paripālanam",
    "GE07mbh_05_u:130.025a": "etad dharmam adharmaṃ vā janmanaivābhyajāyathāḥ",
    "GE07mbh_05_u:130.025c": "te stha vaidyāḥ kule jātā avṛttyā tāta pīḍitāḥ",
    "GE07mbh_05_u:130.026a": "yat tu dānapatiṃ śūraṃ kṣudhitāḥ pṛthivīcarāḥ",
    "GE07mbh_05_u:130.026c": "prāpya tṛptāḥ pratiṣṭhante dharmaḥ ko 'bhyadhikas tataḥ",
    "GE07mbh_05_u:130.027a": "dānenānyaṃ balenānyaṃ tathā sūnṛtayāparam",
    "GE07mbh_05_u:130.027c": "sarvataḥ pratigṛhṇīyād rājyaṃ prāpyeha dhārmikaḥ",
    "GE07mbh_05_u:130.028a": "brāhmaṇaḥ pracared bhaikṣaṃ kṣatriyaḥ paripālayet",
    "GE07mbh_05_u:130.028c": "vaiśyo dhanārjanaṃ kuryāc chūdraḥ paricarec ca tān",
    "GE07mbh_05_u:130.029a": "bhaikṣaṃ vipratiṣiddhaṃ te kṛṣir naivopapadyate",
    "GE07mbh_05_u:130.029c": "kṣatriyo 'si kṣatāt trātā bāhuvīryopajīvitā",
    "GE07mbh_05_u:130.030a": "pitryam aṃśaṃ mahābāho nimagnaṃ punar uddhara",
    "GE07mbh_05_u:130.030c": "sāmnā dānena bhedena daṇḍenātha nayena ca",
    "GE07mbh_05_u:130.031a": "ito duḥkhataraṃ kiṃ nu yad ahaṃ hīnabāndhavā",
    "GE07mbh_05_u:130.031c": "parapiṇḍam udīkṣāmi tvāṃ sūtvāmitranandana",
    "GE07mbh_05_u:130.032a": "yudhyasva rājadharmeṇa mā nimajjīḥ pitāmahān",
    "GE07mbh_05_u:130.032c": "mā gamaḥ kṣīṇapuṇyas tvaṃ sānujaḥ pāpikāṃ gatim",
    "GE07mbh_05_u:130.037-0503_01": "parair vihanyamānasya jīvitenāpi kiṃ phalam",
    "GE07mbh_05_u:131.001": "kunty uvāca",
    "GE07mbh_05_u:131.001a": "atrāpy udāharantīmam itihāsaṃ purātanam",
    "GE07mbh_05_u:131.001c": "vidurāyāś ca saṃvādaṃ putrasya ca paraṃtapa",
    "GE07mbh_05_u:131.002a": "atra śreyaś ca bhūyaś ca yathā sā vaktum arhati",
    "GE07mbh_05_u:131.002c": "yaśasvinī manyumatī kule jātā vibhāvarī",
    "GE07mbh_05_u:131.003a": "kṣatradharmaratā dhanyā vidurā dīrghadarśinī",
    "GE07mbh_05_u:131.003c": "viśrutā rājasaṃsatsu śrutavākyā bahuśrutā",
    "GE07mbh_05_u:131.004a": "vidurā nāma vai satyā jagarhe putram aurasam",
    "GE07mbh_05_u:131.004c": "nirjitaṃ sindhurājena śayānaṃ dīnacetasam",
    "GE07mbh_05_u:131.004e": "anandanam adharmajñaṃ dviṣatāṃ harṣavardhanam",
    "GE07mbh_05_u:131.005a": "na mayā tvaṃ na pitrāsi jātaḥ kvābhyāgato hy asi",
    "GE07mbh_05_u:131.005c": "nirmanyur upaśākhīyaḥ puruṣaḥ klībasādhanaḥ",
    "GE07mbh_05_u:131.006a": "yāvajjīvaṃ nirāśo 'si kalyāṇāya dhuraṃ vaha",
    "GE07mbh_05_u:131.006c": "mātmānam avamanyasva mainam alpena bībharaḥ",
    "GE07mbh_05_u:131.006e": "manaḥ kṛtvā sukalyāṇaṃ mā bhais tvaṃ pratisaṃstabha",
    "GE07mbh_05_u:131.007a": "uttiṣṭha he kāpuruṣa mā śeṣvaivaṃ parājitaḥ",
    "GE07mbh_05_u:131.007c": "amitrān nandayan sarvān nirmāno bandhuśokadaḥ",
    "GE07mbh_05_u:131.008a": "supūrā vai kunadikā supūro mūṣikāñjaliḥ",
    "GE07mbh_05_u:131.008c": "susaṃtoṣaḥ kāpuruṣaḥ svalpakenāpi tuṣyati",
    "GE07mbh_05_u:131.009a": "apy arer ārujan daṃṣṭrām āśveva nidhanaṃ vraja",
    "GE07mbh_05_u:131.009c": "api vā saṃśayaṃ prāpya jīvite 'pi parākrama",
    "GE07mbh_05_u:131.010a": "apy areḥ śyenavac chidraṃ paśyes tvaṃ viparikraman",
    "GE07mbh_05_u:131.010c": "vinadan vātha vā tūṣṇīṃ vyomni vāpariśaṅkitaḥ",
    "GE07mbh_05_u:131.011a": "tvam evaṃ pretavac cheṣe kasmād vajrahato yathā",
    "GE07mbh_05_u:131.011c": "uttiṣṭha he kāpuruṣa mā śeṣvaivaṃ parājitaḥ",
    "GE07mbh_05_u:131.012a": "māstaṃ gamas tvaṃ kṛpaṇo viśrūyasva svakarmaṇā",
    "GE07mbh_05_u:131.012c": "mā madhye mā jaghanye tvaṃ mādho bhūs tiṣṭha corjitaḥ",
    "GE07mbh_05_u:131.013a": "alātaṃ tindukasyeva muhūrtam api vijvala",
    "GE07mbh_05_u:131.013c": "mā tuṣāgnir ivānarciḥ kākaraṅkhā jijīviṣuḥ",
    "GE07mbh_05_u:131.013e": "muhūrtaṃ jvalitaṃ śreyo na tu dhūmāyitaṃ ciram",
    "GE07mbh_05_u:131.014a": "mā ha sma kasya cid gehe janī rājñaḥ kharīmṛduḥ",
    "GE07mbh_05_u:131.014c": "kṛtvā mānuṣyakaṃ karma sṛtvājiṃ yāvad uttamam",
    "GE07mbh_05_u:131.014e": "dharmasyānṛṇyam āpnoti na cātmānaṃ vigarhate",
    "GE07mbh_05_u:131.015a": "alabdhvā yadi vā labdhvā nānuśocanti paṇḍitāḥ",
    "GE07mbh_05_u:131.015c": "ānantaryaṃ cārabhate na prāṇānāṃ dhanāyate",
    "GE07mbh_05_u:131.016a": "udbhāvayasva vīryaṃ vā tāṃ vā gaccha dhruvāṃ gatim",
    "GE07mbh_05_u:131.016c": "dharmaṃ putrāgrataḥ kṛtvā kiṃnimittaṃ hi jīvasi",
    "GE07mbh_05_u:131.017a": "iṣṭāpūrtaṃ hi te klība kīrtiś ca sakalā hatā",
    "GE07mbh_05_u:131.017c": "vicchinnaṃ bhogamūlaṃ te kiṃnimittaṃ hi jīvasi",
    "GE07mbh_05_u:131.018a": "śatrur nimajjatā grāhyo jaṅghāyāṃ prapatiṣyatā",
    "GE07mbh_05_u:131.018c": "viparicchinnamūlo 'pi na viṣīdet kathaṃ cana",
    "GE07mbh_05_u:131.018e": "udyamya dhuram utkarṣed ājāneyakṛtaṃ smaran",
    "GE07mbh_05_u:131.019a": "kuru sattvaṃ ca mānaṃ ca viddhi pauruṣam ātmanaḥ",
    "GE07mbh_05_u:131.019c": "udbhāvaya kulaṃ magnaṃ tvatkṛte svayam eva hi",
    "GE07mbh_05_u:131.020a": "yasya vṛttaṃ na jalpanti mānavā mahad adbhutam",
    "GE07mbh_05_u:131.020c": "rāśivardhanamātraṃ sa naiva strī na punaḥ pumān",
    "GE07mbh_05_u:131.021a": "dāne tapasi śaurye ca yasya na prathitaṃ yaśaḥ",
    "GE07mbh_05_u:131.021c": "vidyāyām arthalābhe vā mātur uccāra eva saḥ",
    "GE07mbh_05_u:131.022a": "śrutena tapasā vāpi śriyā vā vikrameṇa vā",
    "GE07mbh_05_u:131.022c": "janān yo 'bhibhavaty anyān karmaṇā hi sa vai pumān",
    "GE07mbh_05_u:131.023a": "na tv eva jālmīṃ kāpālīṃ vṛttim eṣitum arhasi",
    "GE07mbh_05_u:131.023c": "nṛśaṃsyām ayaśasyāṃ ca duḥkhāṃ kāpuruṣocitām",
    "GE07mbh_05_u:131.024a": "yam enam abhinandeyur amitrāḥ puruṣaṃ kṛśam",
    "GE07mbh_05_u:131.024c": "lokasya samavajñātaṃ nihīnāśanavāsasam",
    "GE07mbh_05_u:131.025a": "aholābhakaraṃ dīnam alpajīvanam alpakam",
    "GE07mbh_05_u:131.025c": "nedṛśaṃ bandhum āsādya bāndhavaḥ sukham edhate",
    "GE07mbh_05_u:131.026a": "avṛttyaiva vipatsyāmo vayaṃ rāṣṭrāt pravāsitāḥ",
    "GE07mbh_05_u:131.026c": "sarvakāmarasair hīnāḥ sthānabhraṣṭā akiṃcanāḥ",
    "GE07mbh_05_u:131.027a": "avarṇakāriṇaṃ satsu kulavaṃśasya nāśanam",
    "GE07mbh_05_u:131.027c": "kaliṃ putrapravādena saṃjaya tvām ajījanam",
    "GE07mbh_05_u:131.028a": "niramarṣaṃ nirutsāhaṃ nirvīryam arinandanam",
    "GE07mbh_05_u:131.028c": "mā sma sīmantinī kā cij janayet putram īdṛśam",
    "GE07mbh_05_u:131.029a": "mā dhūmāya jvalātyantam ākramya jahi śātravān",
    "GE07mbh_05_u:131.029c": "jvala mūrdhany amitrāṇāṃ muhūrtam api vā kṣaṇam",
    "GE07mbh_05_u:131.030a": "etāvān eva puruṣo yad amarṣī yad akṣamī",
    "GE07mbh_05_u:131.030c": "kṣamāvān niramarṣaś ca naiva strī na punaḥ pumān",
    "GE07mbh_05_u:131.031a": "saṃtoṣo vai śriyaṃ hanti tathānukrośa eva ca",
    "GE07mbh_05_u:131.031c": "anutthānabhaye cobhe nirīho nāśnute mahat",
    "GE07mbh_05_u:131.032a": "ebhyo nikṛtipāpebhyaḥ pramuñcātmānam ātmanā",
    "GE07mbh_05_u:131.032c": "āyasaṃ hṛdayaṃ kṛtvā mṛgayasva punaḥ svakam",
    "GE07mbh_05_u:131.033a": "puraṃ viṣahate yasmāt tasmāt puruṣa ucyate",
    "GE07mbh_05_u:131.033c": "tam āhur vyarthanāmānaṃ strīvad ya iha jīvati",
    "GE07mbh_05_u:131.034a": "śūrasyorjitasattvasya siṃhavikrāntagāminaḥ",
    "GE07mbh_05_u:131.034c": "diṣṭabhāvaṃ gatasyāpi vighase modate prajā",
    "GE07mbh_05_u:131.035a": "ya ātmanaḥ priyasukhe hitvā mṛgayate śriyam",
    "GE07mbh_05_u:131.035c": "amātyānām atho harṣam ādadhāty acireṇa saḥ",
    "GE07mbh_05_u:131.036": "putra uvāca",
    "GE07mbh_05_u:131.036a": "kiṃ nu te mām apaśyantyāḥ pṛthivyā api sarvayā",
    "GE07mbh_05_u:131.036c": "kim ābharaṇakṛtyaṃ te kiṃ bhogair jīvitena vā mātovāca",
    "GE07mbh_05_u:131.037a": "kim adyakānāṃ ye lokā dviṣantas tān avāpnuyuḥ",
    "GE07mbh_05_u:131.037c": "ye tv ādṛtātmanāṃ lokāḥ suhṛdas tān vrajantu naḥ",
    "GE07mbh_05_u:131.038a": "bhṛtyair vihīyamānānāṃ",
    "GE07mbh_05_u:131.038c": "kṛpaṇānām asattvānāṃ mā vṛttim anuvartithāḥ",
    "GE07mbh_05_u:131.039a": "anu tvāṃ tāta jīvantu brāhmaṇāḥ suhṛdas tathā",
    "GE07mbh_05_u:131.039c": "parjanyam iva bhūtāni devā iva śatakratum",
    "GE07mbh_05_u:131.040a": "yam ājīvanti puruṣaṃ sarvabhūtāni saṃjaya",
    "GE07mbh_05_u:131.040c": "pakvaṃ drumam ivāsādya tasya jīvitam arthavat",
    "GE07mbh_05_u:131.041a": "yasya śūrasya vikrāntair edhante bāndhavāḥ sukham",
    "GE07mbh_05_u:131.041c": "tridaśā iva śakrasya sādhu tasyeha jīvitam",
    "GE07mbh_05_u:131.042a": "svabāhubalam āśritya yo 'bhyujjīvati mānavaḥ",
    "GE07mbh_05_u:131.042c": "sa loke labhate kīrtiṃ paratra ca śubhāṃ gatim vidurovāca",
    "GE07mbh_05_u:132.001a": "athaitasyām avasthāyāṃ pauruṣaṃ hātum icchasi",
    "GE07mbh_05_u:132.001c": "nihīnasevitaṃ mārgaṃ gamiṣyasy acirād iva",
    "GE07mbh_05_u:132.002a": "yo hi tejo yathāśakti na darśayati vikramāt",
    "GE07mbh_05_u:132.002c": "kṣatriyo jīvitākāṅkṣī stena ity eva taṃ viduḥ",
    "GE07mbh_05_u:132.003a": "arthavanty upapannāni vākyāni guṇavanti ca",
    "GE07mbh_05_u:132.003c": "naiva saṃprāpnuvanti tvāṃ mumūrṣum iva bheṣajam",
    "GE07mbh_05_u:132.004a": "santi vai sindhurājasya saṃtuṣṭā bahavo janāḥ",
    "GE07mbh_05_u:132.004c": "daurbalyād āsate mūḍhā vyasanaughapratīkṣiṇaḥ",
    "GE07mbh_05_u:132.005a": "sahāyopacayaṃ kṛtvā vyavasāyya tatas tataḥ",
    "GE07mbh_05_u:132.005c": "anuduṣyeyur apare paśyantas tava pauruṣam",
    "GE07mbh_05_u:132.006a": "taiḥ kṛtvā saha saṃghātaṃ giridurgālayāṃś cara",
    "GE07mbh_05_u:132.006c": "kāle vyasanam ākāṅkṣan naivāyam ajarāmaraḥ",
    "GE07mbh_05_u:132.007a": "saṃjayo nāmataś ca tvaṃ na ca paśyāmi tat tvayi",
    "GE07mbh_05_u:132.007c": "anvarthanāmā bhava me putra mā vyarthanāmakaḥ",
    "GE07mbh_05_u:132.008a": "samyagdṛṣṭir mahāprājño bālaṃ tvāṃ brāhmaṇo 'bravīt",
    "GE07mbh_05_u:132.008c": "ayaṃ prāpya mahat kṛcchraṃ punar vṛddhiṃ gamiṣyati",
    "GE07mbh_05_u:132.009a": "tasya smarantī vacanam āśaṃse vijayaṃ tava",
    "GE07mbh_05_u:132.009c": "tasmāt tāta bravīmi tvāṃ vakṣyāmi ca punaḥ punaḥ",
    "GE07mbh_05_u:132.010a": "yasya hy arthābhinirvṛttau bhavanty āpyāyitāḥ pare",
    "GE07mbh_05_u:132.010c": "tasyārthasiddhir niyatā nayeṣv arthānusāriṇaḥ",
    "GE07mbh_05_u:132.011a": "samṛddhir asamṛddhir vā pūrveṣāṃ mama saṃjaya",
    "GE07mbh_05_u:132.011c": "evaṃ vidvān yuddhamanā bhava mā pratyupāhara",
    "GE07mbh_05_u:132.012a": "nātaḥ pāpīyasīṃ kāṃ cid avasthāṃ śambaro 'bravīt",
    "GE07mbh_05_u:132.012c": "yatra naivādya na prātar bhojanaṃ pratidṛśyate",
    "GE07mbh_05_u:132.013a": "patiputravadhād etat paramaṃ duḥkham abravīt",
    "GE07mbh_05_u:132.013c": "dāridryam iti yat proktaṃ paryāyamaraṇaṃ hi tat",
    "GE07mbh_05_u:132.014a": "ahaṃ mahākule jātā hradād dhradam ivāgatā",
    "GE07mbh_05_u:132.014c": "īśvarī sarvakalyāṇair bhartrā paramapūjitā",
    "GE07mbh_05_u:132.015a": "mahārhamālyābharaṇāṃ sumṛṣṭāmbaravāsasam",
    "GE07mbh_05_u:132.015c": "purā dṛṣṭvā suhṛdvargo mām apaśyat sudurgatām",
    "GE07mbh_05_u:132.016a": "yadā māṃ caiva bhāryāṃ ca draṣṭāsi bhṛśadurbale",
    "GE07mbh_05_u:132.016c": "na tadā jīvitenārtho bhavitā tava saṃjaya",
    "GE07mbh_05_u:132.017a": "dāsakarmakarān bhṛtyān ācāryartvik purohitān",
    "GE07mbh_05_u:132.017c": "avṛttyāsmān prajahato dṛṣṭvā kiṃ jīvitena te",
    "GE07mbh_05_u:132.018a": "yadi kṛtyaṃ na paśyāmi tavādyeha yathā purā",
    "GE07mbh_05_u:132.018c": "ślāghanīyaṃ yaśasyaṃ ca kā śāntir hṛdayasya me",
    "GE07mbh_05_u:132.019a": "neti ced brāhmaṇān brūyāṃ dīryate hṛdayaṃ mama",
    "GE07mbh_05_u:132.019c": "na hy ahaṃ na ca me bhartā neti brāhmaṇam uktavān",
    "GE07mbh_05_u:132.020a": "vayam āśrayaṇīyāḥ sma nāśritāraḥ parasya ca",
    "GE07mbh_05_u:132.020c": "sānyān āśritya jīvantī parityakṣyāmi jīvitam",
    "GE07mbh_05_u:132.021a": "apāre bhava naḥ pāram aplave bhava naḥ plavaḥ",
    "GE07mbh_05_u:132.021c": "kuruṣva sthānam asthāne mṛtān saṃjīvayasva naḥ",
    "GE07mbh_05_u:132.022a": "sarve te śatravaḥ sahyā na cej jīvitum icchasi",
    "GE07mbh_05_u:132.022c": "atha ced īdṛśīṃ vṛttiṃ klībām abhyupapadyase",
    "GE07mbh_05_u:132.023a": "nirviṇṇātmā hatamanā muñcaitāṃ pāpajīvikām",
    "GE07mbh_05_u:132.023c": "ekaśatruvadhenaiva śūro gacchati viśrutim",
    "GE07mbh_05_u:132.024a": "indro vṛtravadhenaiva mahendraḥ samapadyata",
    "GE07mbh_05_u:132.024c": "māhendraṃ ca grahaṃ lebhe lokānāṃ ceśvaro 'bhavat",
    "GE07mbh_05_u:132.025a": "nāma viśrāvya vā saṃkhye śatrūn āhūya daṃśitān",
    "GE07mbh_05_u:132.025c": "senāgraṃ vāpi vidrāvya hatvā vā puruṣaṃ varam",
    "GE07mbh_05_u:132.026a": "yadaiva labhate vīraḥ suyuddhena mahad yaśaḥ",
    "GE07mbh_05_u:132.026c": "tadaiva pravyathante 'sya śatravo vinamanti ca",
    "GE07mbh_05_u:132.027a": "tyaktvātmānaṃ raṇe dakṣaṃ śūraṃ kāpuruṣā janāḥ",
    "GE07mbh_05_u:132.027c": "avaśāḥ pūrayanti sma sarvakāmasamṛddhibhiḥ",
    "GE07mbh_05_u:132.028a": "rājyaṃ vāpy ugravibhraṃśaṃ saṃśayo jīvitasya vā",
    "GE07mbh_05_u:132.028c": "pralabdhasya hi śatror vai śeṣaṃ kurvanti sādhavaḥ",
    "GE07mbh_05_u:132.029a": "svargadvāropamaṃ rājyam atha vāpy amṛtopamam",
    "GE07mbh_05_u:132.029c": "ruddham ekāyane matvā patolmuka ivāriṣu",
    "GE07mbh_05_u:132.029d-0504_01": "bhuṅkṣva yuddhena me śatrūñ jitvā tu raṇamūrdhani",
    "GE07mbh_05_u:132.029d-0505_01": "niyacchann itarān varṇān vinayan sarvaduṣkṛtān",
    "GE07mbh_05_u:132.030a": "jahi śatrūn raṇe rājan svadharmam anupālaya",
    "GE07mbh_05_u:132.030c": "mā tvā paśyet sukṛpaṇaṃ śatruḥ śrīmān kadā cana",
    "GE07mbh_05_u:132.031a": "asmadīyaiś ca śocadbhir nadadbhiś ca parair vṛtam",
    "GE07mbh_05_u:132.031c": "api tvāṃ nānupaśyeyaṃ dīnā dīnam avasthitam",
    "GE07mbh_05_u:132.032a": "uṣya sauvīrakanyābhiḥ ślāghasvārthair yathā purā",
    "GE07mbh_05_u:132.032c": "mā ca saindhavakanyānām avasan no vaśaṃ gamaḥ",
    "GE07mbh_05_u:132.033a": "yuvā rūpeṇa saṃpanno vidyayābhijanena ca",
    "GE07mbh_05_u:132.033c": "yas tvādṛśo vikurvīta yaśasvī lokaviśrutaḥ",
    "GE07mbh_05_u:132.033e": "voḍhavye dhury anaḍuvan manye maraṇam eva tat",
    "GE07mbh_05_u:132.034a": "yadi tvām anupaśyāmi parasya priyavādinam",
    "GE07mbh_05_u:132.034c": "pṛṣṭhato 'nuvrajantaṃ vā kā śāntir hṛdayasya me",
    "GE07mbh_05_u:132.035a": "nāsmiñ jātu kule jāto gacched yo 'nyasya pṛṣṭhataḥ",
    "GE07mbh_05_u:132.035c": "na tvaṃ parasyānudhuraṃ tāta jīvitum arhasi",
    "GE07mbh_05_u:132.036a": "ahaṃ hi kṣatrahṛdayaṃ veda yat pariśāśvatam",
    "GE07mbh_05_u:132.036c": "pūrvaiḥ pūrvataraiḥ proktaṃ paraiḥ paratarair api",
    "GE07mbh_05_u:132.036d-0506_01": "śāśvataṃ cāvyayaṃ caiva prajāpativinirmitam",
    "GE07mbh_05_u:132.037a": "yo vai kaś cid ihājātaḥ kṣatriyaḥ kṣatradharmavit",
    "GE07mbh_05_u:132.037c": "bhayād vṛttisamīkṣo vā na named iha kasya cit",
    "GE07mbh_05_u:132.038a": "udyacched eva na named udyamo hy eva pauruṣam",
    "GE07mbh_05_u:132.038c": "apy aparvaṇi bhajyeta na named iha kasya cit",
    "GE07mbh_05_u:132.039a": "mātaṅgo matta iva ca parīyāt sumahāmanāḥ",
    "GE07mbh_05_u:132.039c": "brāhmaṇebhyo namen nityaṃ dharmāyaiva ca saṃjaya",
    "GE07mbh_05_u:132.040a": "niyacchann itarān varṇān vinighnan sarvaduṣkṛtaḥ",
    "GE07mbh_05_u:132.040c": "sasahāyo 'sahāyo vā yāvajjīvaṃ tathā bhavet",
    "GE07mbh_05_u:133.001": "putra uvāca",
    "GE07mbh_05_u:133.001a": "kṛṣṇāyasasyeva ca te saṃhatya hṛdayaṃ kṛtam",
    "GE07mbh_05_u:133.001c": "mama mātas tv akaruṇe vairaprajñe hy amarṣaṇe",
    "GE07mbh_05_u:133.002a": "aho kṣatrasamācāro yatra mām aparaṃ yathā",
    "GE07mbh_05_u:133.002b-0507_01": "niyojayasi yuddhāya paramāteva māṃ tathā",
    "GE07mbh_05_u:133.002c": "īdṛśaṃ vacanaṃ brūyād bhavatī putram ekajam",
    "GE07mbh_05_u:133.003a": "kiṃ nu te mām apaśyantyāḥ pṛthivyā api sarvayā",
    "GE07mbh_05_u:133.003c": "kim ābharaṇakṛtyaṃ te kiṃ bhogair jīvitena vā",
    "GE07mbh_05_u:133.003d-0508_01": "mayi vā saṃgarahate priyaputre viśeṣataḥ",
    "GE07mbh_05_u:133.003d-0509_01": "mohāt saṃgarhase mātaḥ priyaṃ putraṃ viśeṣataḥ mātovāca",
    "GE07mbh_05_u:133.004a": "sarvārambhā hi viduṣāṃ tāta dharmārthakāraṇāt",
    "GE07mbh_05_u:133.004c": "tān evābhisamīkṣyāhaṃ saṃjaya tvām acūcudam",
    "GE07mbh_05_u:133.005a": "sa samīkṣyakramopeto mukhyaḥ kālo 'yam āgataḥ",
    "GE07mbh_05_u:133.005c": "asmiṃś ced āgate kāle kāryaṃ na pratipadyase",
    "GE07mbh_05_u:133.005e": "asaṃbhāvitarūpas tvaṃ sunṛśaṃsaṃ kariṣyasi",
    "GE07mbh_05_u:133.006a": "taṃ tvām ayaśasā spṛṣṭaṃ na brūyāṃ yadi saṃjaya",
    "GE07mbh_05_u:133.006b-0510_01": "aham eva bhaveyaṃ te ripur atyantaro mahān",
    "GE07mbh_05_u:133.006c": "kharīvātsalyam āhus tan niḥsāmarthyam ahetukam",
    "GE07mbh_05_u:133.007a": "sadbhir vigarhitaṃ mārgaṃ tyaja mūrkhaniṣevitam",
    "GE07mbh_05_u:133.007c": "avidyā vai mahaty asti yām imāṃ saṃśritāḥ prajāḥ",
    "GE07mbh_05_u:133.008a": "tava syād yadi sadvṛttaṃ tena me tvaṃ priyo bhaveḥ",
    "GE07mbh_05_u:133.008c": "dharmārthaguṇayuktena netareṇa kathaṃ cana",
    "GE07mbh_05_u:133.008e": "daivamānuṣayuktena sadbhir ācaritena ca",
    "GE07mbh_05_u:133.009a": "yo hy evam avinītena ramate putranaptṛṇā",
    "GE07mbh_05_u:133.009c": "anutthānavatā cāpi moghaṃ tasya prajāphalam",
    "GE07mbh_05_u:133.009c-0511_01": "**** **** durvinītena durdhiyā",
    "GE07mbh_05_u:133.009c-0511_02": "ramate yas tu putreṇa",
    "GE07mbh_05_u:133.010a": "akurvanto hi karmāṇi kurvanto ninditāni ca",
    "GE07mbh_05_u:133.010c": "sukhaṃ naiveha nāmutra labhante puruṣādhamāḥ",
    "GE07mbh_05_u:133.011a": "yuddhāya kṣatriyaḥ sṛṣṭaḥ saṃjayeha jayāya ca",
    "GE07mbh_05_u:133.011c": "krūrāya karmaṇe nityaṃ prajānāṃ paripālane",
    "GE07mbh_05_u:133.011e": "jayan vā vadhyamāno vā prāpnotīndrasalokatām",
    "GE07mbh_05_u:133.012a": "na śakrabhavane puṇye divi tad vidyate sukham",
    "GE07mbh_05_u:133.012c": "yad amitrān vaśe kṛtvā kṣatriyaḥ sukham aśnute",
    "GE07mbh_05_u:133.013a": "manyunā dahyamānena puruṣeṇa manasvinā",
    "GE07mbh_05_u:133.013c": "nikṛteneha bahuśaḥ śatrūn pratijigīṣayā",
    "GE07mbh_05_u:133.014a": "ātmānaṃ vā parityajya śatrūn vā vinipātya vai",
    "GE07mbh_05_u:133.014b-0512_01": "yat sukhaṃ prāpyate tena na tad anyatra vidyate",
    "GE07mbh_05_u:133.014b-0513_01": "prāpyate neha śāntir hi nityam eva tu saṃjaya",
    "GE07mbh_05_u:133.014c": "ato 'nyena prakāreṇa śāntir asya kuto bhavet",
    "GE07mbh_05_u:133.015a": "iha prājño hi puruṣaḥ svalpam apriyam icchati",
    "GE07mbh_05_u:133.015c": "yasya svalpaṃ priyaṃ loke dhruvaṃ tasyālpam apriyam",
    "GE07mbh_05_u:133.016a": "priyābhāvāc ca puruṣo naiva prāpnoti śobhanam",
    "GE07mbh_05_u:133.016c": "dhruvaṃ cābhāvam abhyeti gatvā gaṅgeva sāgaram",
    "GE07mbh_05_u:133.017": "putra uvāca",
    "GE07mbh_05_u:133.017a": "neyaṃ matis tvayā vācyā mātaḥ putre viśeṣataḥ",
    "GE07mbh_05_u:133.017c": "kāruṇyam evātra paśya bhūtveha jaḍamūkavat mātovāca",
    "GE07mbh_05_u:133.018a": "ato me bhūyasī nandir yad evam anupaśyasi",
    "GE07mbh_05_u:133.018c": "codyaṃ māṃ codayasy etad bhṛśaṃ vai codayāmi te",
    "GE07mbh_05_u:133.019a": "atha tvāṃ pūjayiṣyāmi hatvā vai sarvasaindhavān",
    "GE07mbh_05_u:133.019c": "ahaṃ paśyāmi vijayaṃ kṛtsnaṃ bhāvinam eva te",
    "GE07mbh_05_u:133.020": "putra uvāca",
    "GE07mbh_05_u:133.020a": "akośasyāsahāyasya kutaḥ svid vijayo mama",
    "GE07mbh_05_u:133.020c": "ity avasthāṃ viditvemām ātmanātmani dāruṇām",
    "GE07mbh_05_u:133.020e": "rājyād bhāvo nivṛtto me tridivād iva duṣkṛteḥ",
    "GE07mbh_05_u:133.021a": "īdṛśaṃ bhavatī kaṃ cid upāyam anupaśyati",
    "GE07mbh_05_u:133.021c": "tan me pariṇataprajñe samyak prabrūhi pṛcchate",
    "GE07mbh_05_u:133.021e": "kariṣyāmi hi tat sarvaṃ yathāvad anuśāsanam mātovāca",
    "GE07mbh_05_u:133.022a": "putrātmā nāvamantavyaḥ pūrvābhir asamṛddhibhiḥ",
    "GE07mbh_05_u:133.022c": "abhūtvā hi bhavanty arthā bhūtvā naśyanti cāpare",
    "GE07mbh_05_u:133.023a": "amarṣeṇaiva cāpy arthā nārabdhavyāḥ subāliśaiḥ",
    "GE07mbh_05_u:133.023c": "sarveṣāṃ karmaṇāṃ tāta phale nityam anityatā",
    "GE07mbh_05_u:133.024a": "anityam iti jānanto na bhavanti bhavanti ca",
    "GE07mbh_05_u:133.024c": "atha ye naiva kurvanti naiva jātu bhavanti te",
    "GE07mbh_05_u:133.025a": "aikaguṇyam anīhāyām abhāvaḥ karmaṇāṃ phalam",
    "GE07mbh_05_u:133.025c": "atha dvaiguṇyam īhāyāṃ phalaṃ bhavati vā na vā",
    "GE07mbh_05_u:133.026a": "yasya prāg eva viditā sarvārthānām anityatā",
    "GE07mbh_05_u:133.026c": "nuded vṛddhisamṛddhī sa pratikūle nṛpātmaja",
    "GE07mbh_05_u:133.027a": "utthātavyaṃ jāgṛtavyaṃ yoktavyaṃ bhūtikarmasu",
    "GE07mbh_05_u:133.027c": "bhaviṣyatīty eva manaḥ kṛtvā satatam avyathaiḥ",
    "GE07mbh_05_u:133.027e": "maṅgalāni puraskṛtya brāhmaṇaiś ceśvaraiḥ saha",
    "GE07mbh_05_u:133.028a": "prājñasya nṛpater āśu vṛddhir bhavati putraka",
    "GE07mbh_05_u:133.028c": "abhivartati lakṣmīs taṃ prācīm iva divākaraḥ",
    "GE07mbh_05_u:133.029a": "nidarśanāny upāyāṃś ca bahūny uddharṣaṇāni ca",
    "GE07mbh_05_u:133.029c": "anudarśitarūpo 'si paśyāmi kuru pauruṣam",
    "GE07mbh_05_u:133.029e": "puruṣārtham abhipretaṃ samāhartum ihārhasi",
    "GE07mbh_05_u:133.030a": "kruddhāṃl lubdhān parikṣīṇān avakṣiptān vimānitān",
    "GE07mbh_05_u:133.030c": "spardhinaś caiva ye ke cit tān yukta upadhāraya",
    "GE07mbh_05_u:133.031a": "etena tvaṃ prakāreṇa mahato bhetsyase gaṇān",
    "GE07mbh_05_u:133.031c": "mahāvega ivoddhūto mātariśvā balāhakān",
    "GE07mbh_05_u:133.032a": "teṣām agrapradāyī syāḥ kalyotthāyī priyaṃvadaḥ",
    "GE07mbh_05_u:133.032c": "te tvāṃ priyaṃ kariṣyanti puro dhāsyanti ca dhruvam",
    "GE07mbh_05_u:133.033a": "yadaiva śatrur jānīyāt sapatnaṃ tyaktajīvitam",
    "GE07mbh_05_u:133.033c": "tadaivāsmād udvijate sarpād veśmagatād iva",
    "GE07mbh_05_u:133.034a": "taṃ viditvā parākrāntaṃ vaśe na kurute yadi",
    "GE07mbh_05_u:133.034c": "nirvādair nirvaded enam antatas tad bhaviṣyati",
    "GE07mbh_05_u:133.035a": "nirvādād āspadaṃ labdhvā dhanavṛddhir bhaviṣyati",
    "GE07mbh_05_u:133.035c": "dhanavantaṃ hi mitrāṇi bhajante cāśrayanti ca",
    "GE07mbh_05_u:133.036a": "skhalitārthaṃ punas tāta saṃtyajanty api bāndhavāḥ",
    "GE07mbh_05_u:133.036c": "apy asminn āśrayante ca jugupsanti ca tādṛśam",
    "GE07mbh_05_u:133.037a": "śatruṃ kṛtvā yaḥ sahāyaṃ viśvāsam upagacchati",
    "GE07mbh_05_u:133.037c": "ataḥ saṃbhāvyam evaitad yad rājyaṃ prāpnuyād iti mātovāca",
    "GE07mbh_05_u:134.001a": "naiva rājñā daraḥ kāryo jātu kasyāṃ cid āpadi",
    "GE07mbh_05_u:134.001c": "atha ced api dīrṇaḥ syān naiva varteta dīrṇavat",
    "GE07mbh_05_u:134.002a": "dīrṇaṃ hi dṛṣṭvā rājānaṃ sarvam evānudīryate",
    "GE07mbh_05_u:134.002c": "rāṣṭraṃ balam amātyāś ca pṛthak kurvanti te matim",
    "GE07mbh_05_u:134.003a": "śatrūn eke prapadyante prajahaty apare punaḥ",
    "GE07mbh_05_u:134.003c": "anv eke prajihīrṣanti ye purastād vimānitāḥ",
    "GE07mbh_05_u:134.004a": "ya evātyantasuhṛdas ta enaṃ paryupāsate",
    "GE07mbh_05_u:134.004c": "aśaktayaḥ svastikāmā baddhavatsā iḍā iva",
    "GE07mbh_05_u:134.004e": "śocantam anuśocanti pratītān iva bāndhavān",
    "GE07mbh_05_u:134.005a": "api te pūjitāḥ pūrvam api te suhṛdo matāḥ",
    "GE07mbh_05_u:134.005c": "ye rāṣṭram abhimanyante rājño vyasanam īyuṣaḥ",
    "GE07mbh_05_u:134.005e": "mā dīdaras tvaṃ suhṛdo mā tvāṃ dīrṇaṃ prahāsiṣuḥ",
    "GE07mbh_05_u:134.006a": "prabhāvaṃ pauruṣaṃ buddhiṃ jijñāsantyā mayā tava",
    "GE07mbh_05_u:134.006c": "ullapantyā samāśvāsaṃ balavān iva durbalam",
    "GE07mbh_05_u:134.007a": "yady etat saṃvijānāsi yadi samyag bravīmy aham",
    "GE07mbh_05_u:134.007c": "kṛtvāsaumyam ivātmānaṃ jayāyottiṣṭha saṃjaya",
    "GE07mbh_05_u:134.008a": "asti naḥ kośanicayo mahān aviditas tava",
    "GE07mbh_05_u:134.008c": "tam ahaṃ veda nānyas tam upasaṃpādayāmi te",
    "GE07mbh_05_u:134.009a": "santi naikaśatā bhūyaḥ suhṛdas tava saṃjaya",
    "GE07mbh_05_u:134.009c": "sukhaduḥkhasahā vīra śatārhā anivartinaḥ",
    "GE07mbh_05_u:134.010a": "tādṛśā hi sahāyā vai puruṣasya bubhūṣataḥ",
    "GE07mbh_05_u:134.010c": "īṣad ujjihataḥ kiṃ cit sacivāḥ śatrukarśanāḥ",
    "GE07mbh_05_u:134.011": "putra uvāca",
    "GE07mbh_05_u:134.011a": "kasya tv īdṛśakaṃ vākyaṃ śrutvāpi svalpacetasaḥ",
    "GE07mbh_05_u:134.011c": "tamo na vyapahanyeta sucitrārthapadākṣaram",
    "GE07mbh_05_u:134.012a": "udake dhūr iyaṃ dhāryā sartavyaṃ pravaṇe mayā",
    "GE07mbh_05_u:134.012c": "yasya me bhavatī netrī bhaviṣyad bhūtadarśinī",
    "GE07mbh_05_u:134.013a": "ahaṃ hi vacanaṃ tvattaḥ śuśrūṣur aparāparam",
    "GE07mbh_05_u:134.013c": "kiṃ cit kiṃ cit prativadaṃs tūṣṇīm āsaṃ muhur muhuḥ",
    "GE07mbh_05_u:134.014a": "atṛpyann amṛtasyeva kṛcchrāl labdhasya bāndhavāt",
    "GE07mbh_05_u:134.014c": "udyacchāmy eṣa śatrūṇāṃ niyamāya jayāya ca",
    "GE07mbh_05_u:134.015": "kunty uvāca",
    "GE07mbh_05_u:134.015a": "sadaśva iva sa kṣiptaḥ praṇunno vākyasāyakaiḥ",
    "GE07mbh_05_u:134.015c": "tac cakāra tathā sarvaṃ yathāvad anuśāsanam",
    "GE07mbh_05_u:134.016a": "idam uddharṣaṇaṃ bhīmaṃ tejovardhanam uttamam",
    "GE07mbh_05_u:134.016c": "rājānaṃ śrāvayen mantrī sīdantaṃ śatrupīḍitam",
    "GE07mbh_05_u:134.017a": "jayo nāmetihāso 'yaṃ śrotavyo vijigīṣuṇā",
    "GE07mbh_05_u:134.017c": "mahīṃ vijayate kṣipraṃ śrutvā śatrūṃś ca mardati",
    "GE07mbh_05_u:134.018a": "idaṃ puṃsavanaṃ caiva vīrājananam eva ca",
    "GE07mbh_05_u:134.018c": "abhīkṣṇaṃ garbhiṇī śrutvā dhruvaṃ vīraṃ prajāyate",
    "GE07mbh_05_u:134.019a": "vidyāśūraṃ tapaḥśūraṃ damaśūraṃ tapasvinam",
    "GE07mbh_05_u:134.019c": "brāhmyā śriyā dīpyamānaṃ sādhuvādena saṃmatam",
    "GE07mbh_05_u:134.020a": "arciṣmantaṃ balopetaṃ mahābhāgaṃ mahāratham",
    "GE07mbh_05_u:134.020c": "dhṛṣṭavantam anādhṛṣyaṃ jetāram aparājitam",
    "GE07mbh_05_u:134.021a": "niyantāram asādhūnāṃ goptāraṃ dharmacāriṇām",
    "GE07mbh_05_u:134.021c": "tadarthaṃ kṣatriyā sūte vīraṃ satyaparākramam",
    "GE07mbh_05_u:134.021d-0514_01": "iti śrutvā vaco mātuḥ saṃjayaḥ śatrubhiḥ saha",
    "GE07mbh_05_u:134.021d-0514_02": "kṛtavān saṃyugaṃ kṛṣṇa jayaṃ ca prāptavān dhruvam",
    "GE07mbh_05_u:135.001": "kunty uvāca",
    "GE07mbh_05_u:135.001a": "arjunaṃ keśava brūyās tvayi jāte sma sūtake",
    "GE07mbh_05_u:135.001c": "upopaviṣṭā nārībhir āśrame parivāritā",
    "GE07mbh_05_u:135.002a": "athāntarikṣe vāg āsīd divyarūpā manoramā",
    "GE07mbh_05_u:135.002c": "sahasrākṣasamaḥ kunti bhaviṣyaty eṣa te sutaḥ",
    "GE07mbh_05_u:135.003a": "eṣa jeṣyati saṃgrāme kurūn sarvān samāgatān",
    "GE07mbh_05_u:135.003c": "bhīmasenadvitīyaś ca lokam udvartayiṣyati",
    "GE07mbh_05_u:135.004a": "putras te pṛthivīṃ jetā yaśaś cāsya divaspṛśam",
    "GE07mbh_05_u:135.004c": "hatvā kurūn grāmajanye vāsudevasahāyavān",
    "GE07mbh_05_u:135.005a": "pitryam aṃśaṃ pranaṣṭaṃ ca punar apy uddhariṣyati",
    "GE07mbh_05_u:135.005c": "bhrātṛbhiḥ sahitaḥ śrīmāṃs trīn medhān āhariṣyati",
    "GE07mbh_05_u:135.005d-0515_01": "tathā cares tvaṃ śvetāśva yathā vāg abhyabhāṣata",
    "GE07mbh_05_u:135.006a": "taṃ satyasaṃdhaṃ bībhatsuṃ savyasācinam acyuta",
    "GE07mbh_05_u:135.006c": "yathāham evaṃ jānāmi balavantaṃ durāsadam",
    "GE07mbh_05_u:135.006e": "tathā tad astu dāśārha yathā vāg abhyabhāṣata",
    "GE07mbh_05_u:135.007a": "dharmaś ced asti vārṣṇeya tathā satyaṃ bhaviṣyati",
    "GE07mbh_05_u:135.007c": "tvaṃ cāpi tat tathā kṛṣṇa sarvaṃ saṃpādayiṣyasi",
    "GE07mbh_05_u:135.008a": "nāhaṃ tad abhyasūyāmi yathā vāg abhyabhāṣata",
    "GE07mbh_05_u:135.008c": "namo dharmāya mahate dharmo dhārayati prajāḥ",
    "GE07mbh_05_u:135.009a": "etad dhanaṃjayo vācyo nityodyukto vṛkodaraḥ",
    "GE07mbh_05_u:135.009c": "yadarthaṃ kṣatriyā sūte tasya kālo 'yam āgataḥ",
    "GE07mbh_05_u:135.009e": "na hi vairaṃ samāsādya sīdanti puruṣarṣabhāḥ",
    "GE07mbh_05_u:135.010a": "viditā te sadā buddhir bhīmasya na sa śāmyati",
    "GE07mbh_05_u:135.010c": "yāvadantaṃ na kurute śatrūṇāṃ śatrukarśanaḥ",
    "GE07mbh_05_u:135.010d-0516_01": "tāvad eva mahābāhur niśāsu na sukhaṃ labhet",
    "GE07mbh_05_u:135.011a": "sarvadharmaviśeṣajñāṃ snuṣāṃ pāṇḍor mahātmanaḥ",
    "GE07mbh_05_u:135.011c": "brūyā mādhava kalyāṇīṃ kṛṣṇāṃ kṛṣṇa yaśasvinīm",
    "GE07mbh_05_u:135.012a": "yuktam etan mahābhāge kule jāte yaśasvini",
    "GE07mbh_05_u:135.012c": "yan me putreṣu sarveṣu yathāvat tvam avartithāḥ",
    "GE07mbh_05_u:135.013a": "mādrīputrau ca vaktavyau kṣatradharmaratāv ubhau",
    "GE07mbh_05_u:135.013b-0517_01": "vikramādhigatā hy arthāḥ kṣatradharmaratāv ubhau",
    "GE07mbh_05_u:135.013c": "vikrameṇārjitān bhogān vṛṇītaṃ jīvitād api",
    "GE07mbh_05_u:135.014a": "vikramādhigatā hy arthāḥ kṣatradharmeṇa jīvataḥ",
    "GE07mbh_05_u:135.014c": "mano manuṣyasya sadā prīṇanti puruṣottama",
    "GE07mbh_05_u:135.015a": "yac ca vaḥ prekṣamāṇānāṃ sarvadharmopacāyinī",
    "GE07mbh_05_u:135.015c": "pāñcālī paruṣāṇy uktā ko nu tat kṣantum arhati",
    "GE07mbh_05_u:135.016a": "na rājyaharaṇaṃ duḥkhaṃ dyūte cāpi parājayaḥ",
    "GE07mbh_05_u:135.016c": "pravrājanaṃ sutānāṃ vā na me tad duḥkhakāraṇam",
    "GE07mbh_05_u:135.016d-0518_01": "sarvadharmaviśeṣajñāṃ kule jātāṃ yaśasvinīm",
    "GE07mbh_05_u:135.017a": "yat tu sā bṛhatī śyāmā sabhāyāṃ rudatī tadā",
    "GE07mbh_05_u:135.017c": "aśrauṣīt paruṣā vācas tan me duḥkhataraṃ matam",
    "GE07mbh_05_u:135.018a": "strīdharmiṇī varārohā kṣatradharmaratā sadā",
    "GE07mbh_05_u:135.018c": "nādhyagacchat tadā nāthaṃ kṛṣṇā nāthavatī satī",
    "GE07mbh_05_u:135.019a": "taṃ vai brūhi mahābāho sarvaśastrabhṛtāṃ varam",
    "GE07mbh_05_u:135.019c": "arjunaṃ puruṣavyāghraṃ draupadyāḥ padavīṃ cara",
    "GE07mbh_05_u:135.020a": "viditau hi tavātyantaṃ kruddhāv iva yamāntakau",
    "GE07mbh_05_u:135.020c": "bhīmārjunau nayetāṃ hi devān api parāṃ gatim",
    "GE07mbh_05_u:135.021a": "tayoś caitad avajñānaṃ yat sā kṛṣṇā sabhāgatā",
    "GE07mbh_05_u:135.021c": "duḥśāsanaś ca yad bhīmaṃ kaṭukāny abhyabhāṣata",
    "GE07mbh_05_u:135.021e": "paśyatāṃ kuruvīrāṇāṃ tac ca saṃsmārayeḥ punaḥ",
    "GE07mbh_05_u:135.022a": "pāṇḍavān kuśalaṃ pṛccheḥ saputrān kṛṣṇayā saha",
    "GE07mbh_05_u:135.022c": "māṃ ca kuśalinīṃ brūyās teṣu bhūyo janārdana",
    "GE07mbh_05_u:135.022e": "ariṣṭaṃ gaccha panthānaṃ putrān me paripālaya",
    "GE07mbh_05_u:135.023": "vaiśaṃpāyana uvāca",
    "GE07mbh_05_u:135.023a": "abhivādyātha tāṃ kṛṣṇaḥ kṛtvā cābhipradakṣiṇam",
    "GE07mbh_05_u:135.023c": "niścakrāma mahābāhuḥ siṃhakhelagatis tataḥ",
    "GE07mbh_05_u:135.024a": "tato visarjayām āsa bhīṣmādīn kurupuṃgavān",
    "GE07mbh_05_u:135.024c": "āropya ca rathe karṇaṃ prāyāt sātyakinā saha",
    "GE07mbh_05_u:135.025a": "tataḥ prayāte dāśārhe kuravaḥ saṃgatā mithaḥ",
    "GE07mbh_05_u:135.025c": "jajalpur mahad āścaryaṃ keśave paramādbhutam",
    "GE07mbh_05_u:135.026a": "pramūḍhā pṛthivī sarvā mṛtyupāśasitā kṛtā",
    "GE07mbh_05_u:135.026c": "duryodhanasya bāliśyān naitad astīti cābruvan",
    "GE07mbh_05_u:135.027a": "tato niryāya nagarāt prayayau puruṣottamaḥ",
    "GE07mbh_05_u:135.027c": "mantrayām āsa ca tadā karṇena suciraṃ saha",
    "GE07mbh_05_u:135.028a": "visarjayitvā rādheyaṃ sarvayādavanandanaḥ",
    "GE07mbh_05_u:135.028b-0519_01": "aśvatthāmānam āhūya mantrayitvā punaḥ punaḥ",
    "GE07mbh_05_u:135.028c": "tato javena mahatā tūrṇam aśvān acodayat",
    "GE07mbh_05_u:135.029a": "te pibanta ivākāśaṃ dārukeṇa pracoditāḥ",
    "GE07mbh_05_u:135.029c": "hayā jagmur mahāvegā manomārutaraṃhasaḥ",
    "GE07mbh_05_u:135.030a": "te vyatītya tam adhvānaṃ kṣipraṃ śyenā ivāśugāḥ",
    "GE07mbh_05_u:135.030c": "uccaiḥ sūryam upaplavyaṃ śārṅgadhanvānam āvahan",
    "GE07mbh_05_u:136.001": "vaiśaṃpāyana uvāca",
    "GE07mbh_05_u:136.001a": "kuntyās tu vacanaṃ śrutvā bhīṣmadroṇau mahārathau",
    "GE07mbh_05_u:136.001c": "duryodhanam idaṃ vākyam ūcatuḥ śāsanātigam",
    "GE07mbh_05_u:136.002a": "śrutaṃ te puruṣavyāghra kuntyāḥ kṛṣṇasya saṃnidhau",
    "GE07mbh_05_u:136.002c": "vākyam arthavad avyagram uktaṃ dharmyam anuttamam",
    "GE07mbh_05_u:136.003a": "tat kariṣyanti kaunteyā vāsudevasya saṃmatam",
    "GE07mbh_05_u:136.003c": "na hi te jātu śāmyerann ṛte rājyena kaurava",
    "GE07mbh_05_u:136.004a": "kleśitā hi tvayā pārthā dharmapāśasitās tadā",
    "GE07mbh_05_u:136.004c": "sabhāyāṃ draupadī caiva taiś ca tan marṣitaṃ tava",
    "GE07mbh_05_u:136.005a": "kṛtāstraṃ hy arjunaṃ prāpya bhīmaṃ ca kṛtaniśramam",
    "GE07mbh_05_u:136.005c": "gāṇḍīvaṃ ceṣudhī caiva rathaṃ ca dhvajam eva ca",
    "GE07mbh_05_u:136.005d-0520_01": "nakulaṃ sahadevaṃ ca balavīryasamanvitau",
    "GE07mbh_05_u:136.005e": "sahāyaṃ vāsudevaṃ ca na kṣaṃsyati yudhiṣṭhiraḥ",
    "GE07mbh_05_u:136.006a": "pratyakṣaṃ te mahābāho yathā pārthena dhīmatā",
    "GE07mbh_05_u:136.006c": "virāṭanagare pūrvaṃ sarve sma yudhi nirjitāḥ",
    "GE07mbh_05_u:136.007a": "dānavān ghorakarmāṇo nivātakavacān yudhi",
    "GE07mbh_05_u:136.007c": "raudram astraṃ samādhāya dagdhavān astravahninā",
    "GE07mbh_05_u:136.008a": "karṇaprabhṛtayaś ceme tvaṃ cāpi kavacī rathī",
    "GE07mbh_05_u:136.008c": "mokṣitā ghoṣayātrāyāṃ paryāptaṃ tan nidarśanam",
    "GE07mbh_05_u:136.009a": "praśāmya bharataśreṣṭha bhrātṛbhiḥ saha pāṇḍavaiḥ",
    "GE07mbh_05_u:136.009c": "rakṣemāṃ pṛthivīṃ sarvāṃ mṛtyor daṃṣṭrāntaraṃ gatām",
    "GE07mbh_05_u:136.010a": "jyeṣṭho bhrātā dharmaśīlo vatsalaḥ ślakṣṇavāk śuciḥ",
    "GE07mbh_05_u:136.010c": "taṃ gaccha puruṣavyāghraṃ vyapanīyeha kilbiṣam",
    "GE07mbh_05_u:136.011a": "dṛṣṭaś cet tvaṃ pāṇḍavena vyapanītaśarāsanaḥ",
    "GE07mbh_05_u:136.011c": "prasannabhrukuṭiḥ śrīmān kṛtā śāntiḥ kulasya naḥ",
    "GE07mbh_05_u:136.012a": "tam abhyetya sahāmātyaḥ pariṣvajya nṛpātmajam",
    "GE07mbh_05_u:136.012c": "abhivādaya rājānaṃ yathāpūrvam ariṃdama",
    "GE07mbh_05_u:136.013a": "abhivādayamānaṃ tvāṃ pāṇibhyāṃ bhīmapūrvajaḥ",
    "GE07mbh_05_u:136.013c": "pratigṛhṇātu sauhārdāt kuntīputro yudhiṣṭhiraḥ",
    "GE07mbh_05_u:136.014a": "siṃhaskandhorubāhus tvāṃ vṛttāyatamahābhujaḥ",
    "GE07mbh_05_u:136.014c": "pariṣvajatu bāhubhyāṃ bhīmaḥ praharatāṃ varaḥ",
    "GE07mbh_05_u:136.015a": "siṃhagrīvo guḍākeśas tatas tvāṃ puṣkarekṣaṇaḥ",
    "GE07mbh_05_u:136.015c": "abhivādayatāṃ pārthaḥ kuntīputro dhanaṃjayaḥ",
    "GE07mbh_05_u:136.016a": "āśvineyau naravyāghrau rūpeṇāpratimau bhuvi",
    "GE07mbh_05_u:136.016c": "tau ca tvāṃ guruvat premṇā pūjayā pratyudīyatām",
    "GE07mbh_05_u:136.017a": "muñcantv ānandajāśrūṇi dāśārhapramukhā nṛpāḥ",
    "GE07mbh_05_u:136.017c": "saṃgaccha bhrātṛbhiḥ sārdhaṃ mānaṃ saṃtyajya pārthiva",
    "GE07mbh_05_u:136.018a": "praśādhi pṛthivīṃ kṛtsnāṃ tatas taṃ bhrātṛbhiḥ saha",
    "GE07mbh_05_u:136.018c": "samāliṅgya ca harṣeṇa nṛpā yāntu parasparam",
    "GE07mbh_05_u:136.019a": "alaṃ yuddhena rājendra suhṛdāṃ śṛṇu kāraṇam",
    "GE07mbh_05_u:136.019c": "dhruvaṃ vināśo yuddhe hi kṣatriyāṇāṃ pradṛśyate",
    "GE07mbh_05_u:136.020a": "jyotīṃṣi pratikūlāni dāruṇā mṛgapakṣiṇaḥ",
    "GE07mbh_05_u:136.020c": "utpātā vividhā vīra dṛśyante kṣatranāśanāḥ",
    "GE07mbh_05_u:136.021a": "viśeṣata ihāsmākaṃ nimittāni",
    "GE07mbh_05_u:136.021c": "ulkābhir hi pradīptābhir vadhyate pṛtanā tava",
    "GE07mbh_05_u:136.022a": "vāhanāny aprahṛṣṭāni rudantīva viśāṃ pate",
    "GE07mbh_05_u:136.022c": "gṛdhrās te paryupāsante sainyāni ca samantataḥ",
    "GE07mbh_05_u:136.023a": "nagaraṃ na yathāpūrvaṃ tathā rājaniveśanam",
    "GE07mbh_05_u:136.023c": "śivāś cāśivanirghoṣā dīptāṃ sevanti vai diśam",
    "GE07mbh_05_u:136.024a": "kuru vākyaṃ pitur mātur asmākaṃ ca hitaiṣiṇām",
    "GE07mbh_05_u:136.024c": "tvayy āyatto mahābāho śamo vyāyāma eva ca",
    "GE07mbh_05_u:136.025a": "na cet kariṣyasi vacaḥ suhṛdām arikarśana",
    "GE07mbh_05_u:136.025c": "tapsyase vāhinīṃ dṛṣṭvā pārthabāṇaprapīḍitām",
    "GE07mbh_05_u:136.026a": "bhīmasya ca mahānādaṃ nadataḥ śuṣmiṇo raṇe",
    "GE07mbh_05_u:136.026c": "śrutvā smartāsi me vākyaṃ gāṇḍīvasya ca nisvanam",
    "GE07mbh_05_u:136.026e": "yady etad apasavyaṃ te bhaviṣyati vaco mama",
    "GE07mbh_05_u:137.001": "vaiśaṃpāyana uvāca",
    "GE07mbh_05_u:137.001a": "evam uktas tu vimanās tiryagdṛṣṭir adhomukhaḥ",
    "GE07mbh_05_u:137.001c": "saṃhatya ca bhruvor madhyaṃ na kiṃ cid vyājahāra ha",
    "GE07mbh_05_u:137.002a": "taṃ vai vimanasaṃ dṛṣṭvā saṃprekṣyānyonyam antikāt",
    "GE07mbh_05_u:137.002c": "punar evottaraṃ vākyam uktavantau nararṣabhau",
    "GE07mbh_05_u:137.003": "bhīṣma uvāca",
    "GE07mbh_05_u:137.003a": "śuśrūṣum anasūyaṃ ca brahmaṇyaṃ satyasaṃgaram",
    "GE07mbh_05_u:137.003c": "pratiyotsyāmahe pārtham ato duḥkhataraṃ nu kim",
    "GE07mbh_05_u:137.004": "droṇa uvāca",
    "GE07mbh_05_u:137.004a": "aśvatthāmni yathā putre bhūyo mama dhanaṃjaye",
    "GE07mbh_05_u:137.004c": "bahumānaḥ paro rājan saṃnatiś ca kapidhvaje",
    "GE07mbh_05_u:137.005a": "taṃ cet putrāt priyataraṃ pratiyotsye dhanaṃjayam",
    "GE07mbh_05_u:137.005c": "kṣatradharmam anuṣṭhāya dhig astu kṣatrajīvikām",
    "GE07mbh_05_u:137.006a": "yasya loke samo nāsti kaś cid anyo dhanurdharaḥ",
    "GE07mbh_05_u:137.006c": "matprasādāt sa bībhatsuḥ śreyān anyair dhanurdharaiḥ",
    "GE07mbh_05_u:137.007a": "mitradhrug duṣṭabhāvaś ca nāstiko 'thānṛjuḥ śaṭhaḥ",
    "GE07mbh_05_u:137.007c": "na satsu labhate pūjāṃ yajñe mūrkha ivāgataḥ",
    "GE07mbh_05_u:137.008a": "vāryamāṇo 'pi pāpebhyaḥ pāpātmā pāpam icchati",
    "GE07mbh_05_u:137.008c": "codyamāno 'pi pāpena śubhātmā śubham icchati",
    "GE07mbh_05_u:137.009a": "mithyopacaritā hy ete vartamānā hy anu priye",
    "GE07mbh_05_u:137.009c": "ahitatvāya kalpante doṣā bharatasattama",
    "GE07mbh_05_u:137.010a": "tvam uktaḥ kuruvṛddhena mayā ca vidureṇa ca",
    "GE07mbh_05_u:137.010c": "vāsudevena ca tathā śreyo naivābhipadyase",
    "GE07mbh_05_u:137.011a": "asti me balam ity eva sahasā tvaṃ titīrṣasi",
    "GE07mbh_05_u:137.011c": "sagrāhanakramakaraṃ gaṅgāvegam ivoṣṇage",
    "GE07mbh_05_u:137.012a": "vāsa eva yathā hi tvaṃ prāvṛṇvāno 'dya manyase",
    "GE07mbh_05_u:137.012c": "srajaṃ tyaktām iva prāpya lobhād yaudhiṣṭhirīṃ śriyam",
    "GE07mbh_05_u:137.013a": "draupadīsahitaṃ pārthaṃ sāyudhair bhrātṛbhir vṛtam",
    "GE07mbh_05_u:137.013c": "vanastham api rājyasthaḥ pāṇḍavaṃ ko 'tijīvati",
    "GE07mbh_05_u:137.014a": "nideśe yasya rājānaḥ sarve tiṣṭhanti kiṃkarāḥ",
    "GE07mbh_05_u:137.014c": "tam ailavilam āsādya dharmarājo vyarājata",
    "GE07mbh_05_u:137.015a": "kuberasadanaṃ prāpya tato ratnāny avāpya ca",
    "GE07mbh_05_u:137.015c": "sphītam ākramya te rāṣṭraṃ rājyam icchanti pāṇḍavāḥ",
    "GE07mbh_05_u:137.016a": "dattaṃ hutam adhītaṃ ca brāhmaṇās tarpitā dhanaiḥ",
    "GE07mbh_05_u:137.016c": "āvayor gatam āyuś ca kṛtakṛtyau ca viddhi nau",
    "GE07mbh_05_u:137.017a": "tvaṃ tu hitvā sukhaṃ rājyaṃ mitrāṇi ca dhanāni ca",
    "GE07mbh_05_u:137.017c": "vigrahaṃ pāṇḍavaiḥ kṛtvā mahad vyasanam āpsyasi",
    "GE07mbh_05_u:137.018a": "draupadī yasya cāśāste vijayaṃ satyavādinī",
    "GE07mbh_05_u:137.018c": "tapoghoravratā devī na tvaṃ jeṣyasi pāṇḍavam",
    "GE07mbh_05_u:137.019a": "mantrī janārdano yasya bhrātā yasya dhanaṃjayaḥ",
    "GE07mbh_05_u:137.019c": "sarvaśastrabhṛtāṃ śreṣṭhaṃ kathaṃ jeṣyasi pāṇḍavam",
    "GE07mbh_05_u:137.020a": "sahāyā brāhmaṇā yasya dhṛtimanto jitendriyāḥ",
    "GE07mbh_05_u:137.020c": "tam ugratapasaṃ vīraṃ kathaṃ jeṣyasi pāṇḍavam",
    "GE07mbh_05_u:137.021a": "punar uktaṃ ca vakṣyāmi yat kāryaṃ bhūtim icchatā",
    "GE07mbh_05_u:137.021c": "suhṛdā majjamāneṣu suhṛtsu vyasanārṇave",
    "GE07mbh_05_u:137.022a": "alaṃ yuddhena tair vīraiḥ śāmya tvaṃ kuruvṛddhaye",
    "GE07mbh_05_u:137.022c": "mā gamaḥ sasutāmātyaḥ sabalaś ca parābhavam",
    "GE07mbh_05_u:138.001": "dhṛtarāṣṭra uvāca",
    "GE07mbh_05_u:138.001a": "rājaputraiḥ parivṛtas tathāmātyaiś ca saṃjaya",
    "GE07mbh_05_u:138.001c": "upāropya rathe karṇaṃ niryāto madhusūdanaḥ",
    "GE07mbh_05_u:138.002a": "kim abravīd rathopasthe rādheyaṃ paravīrahā",
    "GE07mbh_05_u:138.002c": "kāni sāntvāni govindaḥ sūtaputre prayuktavān",
    "GE07mbh_05_u:138.003a": "oghameghasvanaḥ kāle yat kṛṣṇaḥ karṇam abravīt",
    "GE07mbh_05_u:138.003c": "mṛdu vā yadi vā tīkṣṇaṃ tan mamācakṣva saṃjaya",
    "GE07mbh_05_u:138.004": "saṃjaya uvāca",
    "GE07mbh_05_u:138.004a": "ānupūrvyeṇa vākyāni ślakṣṇāni ca mṛdūni ca",
    "GE07mbh_05_u:138.004c": "priyāṇi dharmayuktāni satyāni ca hitāni ca",
    "GE07mbh_05_u:138.005a": "hṛdayagrahaṇīyāni rādheyaṃ madhusūdanaḥ",
    "GE07mbh_05_u:138.005c": "yāny abravīd ameyātmā tāni me śṛṇu bhārata",
    "GE07mbh_05_u:138.006": "vāsudeva uvāca",
    "GE07mbh_05_u:138.006a": "upāsitās te rādheya brāhmaṇā vedapāragāḥ",
    "GE07mbh_05_u:138.006c": "tattvārthaṃ paripṛṣṭāś ca niyatenānasūyayā",
    "GE07mbh_05_u:138.007a": "tvam eva karṇa jānāsi vedavādān sanātanān",
    "GE07mbh_05_u:138.007c": "tvaṃ hy eva dharmaśāstreṣu sūkṣmeṣu pariniṣṭhitaḥ",
    "GE07mbh_05_u:138.008a": "kānīnaś ca sahoḍhaś ca kanyāyāṃ yaś ca jāyate",
    "GE07mbh_05_u:138.008c": "voḍhāraṃ pitaraṃ tasya prāhuḥ śāstravido janāḥ",
    "GE07mbh_05_u:138.009a": "so 'si karṇa tathā jātaḥ pāṇḍoḥ putro 'si dharmataḥ",
    "GE07mbh_05_u:138.009c": "nigrahād dharmaśāstrāṇām ehi rājā bhaviṣyasi",
    "GE07mbh_05_u:138.010a": "pitṛpakṣe hi te pārthā mātṛpakṣe ca vṛṣṇayaḥ",
    "GE07mbh_05_u:138.010c": "dvau pakṣāv abhijānīhi tvam etau puruṣarṣabha",
    "GE07mbh_05_u:138.011a": "mayā sārdham ito yātam adya tvāṃ tāta pāṇḍavāḥ",
    "GE07mbh_05_u:138.011c": "abhijānantu kaunteyaṃ pūrvajātaṃ yudhiṣṭhirāt",
    "GE07mbh_05_u:138.012a": "pādau tava grahīṣyanti bhrātaraḥ pañca pāṇḍavāḥ",
    "GE07mbh_05_u:138.012c": "draupadeyās tathā pañca saubhadraś cāparājitaḥ",
    "GE07mbh_05_u:138.013a": "rājāno rājaputrāś ca pāṇḍavārthe samāgatāḥ",
    "GE07mbh_05_u:138.013c": "pādau tava grahīṣyanti sarve cāndhakavṛṣṇayaḥ",
    "GE07mbh_05_u:138.014a": "hiraṇmayāṃś ca te kumbhān rājatān pārthivāṃs tathā",
    "GE07mbh_05_u:138.014c": "oṣadhyaḥ sarvabījāni sarvaratnāni vīrudhaḥ",
    "GE07mbh_05_u:138.015a": "rājanyā rājakanyāś cāpy ānayantv abhiṣecanam",
    "GE07mbh_05_u:138.015c": "ṣaṣṭhe ca tvāṃ tathā kāle draupady upagamiṣyati",
    "GE07mbh_05_u:138.015d-0521_01": "agniṃ juhotu vai dhaumyaḥ saṃśitātmā dvijottamaḥ",
    "GE07mbh_05_u:138.016a": "adya tvām abhiṣiñcantu cāturvaidyā dvijātayaḥ",
    "GE07mbh_05_u:138.016c": "purohitaḥ pāṇḍavānāṃ vyāghracarmaṇy avasthitam",
    "GE07mbh_05_u:138.017a": "tathaiva bhrātaraḥ pañca pāṇḍavāḥ puruṣarṣabhāḥ",
    "GE07mbh_05_u:138.017c": "draupadeyās tathā pañca pāñcālāś cedayas tathā",
    "GE07mbh_05_u:138.018a": "ahaṃ ca tvābhiṣekṣyāmi rājānaṃ pṛthivīpatim",
    "GE07mbh_05_u:138.018c": "yuvarājo 'stu te rājā kuntīputro yudhiṣṭhiraḥ",
    "GE07mbh_05_u:138.019a": "gṛhītvā vyajanaṃ śvetaṃ dharmātmā saṃśitavrataḥ",
    "GE07mbh_05_u:138.019c": "upānvārohatu rathaṃ kuntīputro yudhiṣṭhiraḥ",
    "GE07mbh_05_u:138.020a": "chatraṃ ca te mahac chvetaṃ bhīmaseno mahābalaḥ",
    "GE07mbh_05_u:138.020c": "abhiṣiktasya kaunteya kaunteyo dhārayiṣyati",
    "GE07mbh_05_u:138.021a": "kiṅkiṇīśatanirghoṣaṃ vaiyāghraparivāraṇam",
    "GE07mbh_05_u:138.021c": "rathaṃ śvetahayair yuktam arjuno vāhayiṣyati",
    "GE07mbh_05_u:138.022a": "abhimanyuś ca te nityaṃ pratyāsanno bhaviṣyati",
    "GE07mbh_05_u:138.022c": "nakulaḥ sahadevaś ca draupadeyāś ca pañca ye",
    "GE07mbh_05_u:138.023a": "pāñcālās tvānuyāsyanti śikhaṇḍī ca mahārathaḥ",
    "GE07mbh_05_u:138.023c": "ahaṃ ca tvānuyāsyāmi sarve cāndhakavṛṣṇayaḥ",
    "GE07mbh_05_u:138.023e": "dāśārhāḥ parivārās te dāśārṇāś ca viśāṃ pate",
    "GE07mbh_05_u:138.024a": "bhuṅkṣva rājyaṃ mahābāho bhrātṛbhiḥ saha pāṇḍavaiḥ",
    "GE07mbh_05_u:138.024b-0522_01": "āroha tu rathaṃ pārthair bhrātṛbhiḥ saha pāṇḍavaiḥ",
    "GE07mbh_05_u:138.024c": "japair homaiś ca saṃyukto maṅgalaiś ca pṛthagvidhaiḥ",
    "GE07mbh_05_u:138.025a": "purogamāś ca te santu draviḍāḥ saha kuntalaiḥ",
    "GE07mbh_05_u:138.025c": "āndhrās tālacarāś caiva cūcupā veṇupās tathā",
    "GE07mbh_05_u:138.026a": "stuvantu tvādya bahuśaḥ stutibhiḥ sūtamāgadhāḥ",
    "GE07mbh_05_u:138.026c": "vijayaṃ vasuṣeṇasya ghoṣayantu ca pāṇḍavāḥ",
    "GE07mbh_05_u:138.027a": "sa tvaṃ parivṛtaḥ pārthair nakṣatrair iva candramāḥ",
    "GE07mbh_05_u:138.027c": "praśādhi rājyaṃ kaunteya kuntīṃ ca pratinandaya",
    "GE07mbh_05_u:138.028a": "mitrāṇi te prahṛṣyantu vyathantu ripavas tathā",
    "GE07mbh_05_u:138.028c": "saubhrātraṃ caiva te 'dyāstu bhrātṛbhiḥ saha pāṇḍavaiḥ",
    "GE07mbh_05_u:139.001": "karṇa uvāca",
    "GE07mbh_05_u:139.001a": "asaṃśayaṃ sauhṛdān me praṇayāc cāttha keśava",
    "GE07mbh_05_u:139.001c": "sakhyena caiva vārṣṇeya śreyaskāmatayaiva ca",
    "GE07mbh_05_u:139.002a": "sarvaṃ caivābhijānāmi pāṇḍoḥ putro 'smi dharmataḥ",
    "GE07mbh_05_u:139.002c": "nigrahād dharmaśāstrāṇāṃ yathā tvaṃ kṛṣṇa manyase",
    "GE07mbh_05_u:139.003a": "kanyā garbhaṃ samādhatta bhāskarān māṃ janārdana",
    "GE07mbh_05_u:139.003c": "ādityavacanāc caiva jātaṃ māṃ sā vyasarjayat",
    "GE07mbh_05_u:139.004a": "so 'smi kṛṣṇa tathā jātaḥ pāṇḍoḥ putro 'smi dharmataḥ",
    "GE07mbh_05_u:139.004c": "kuntyā tv aham apākīrṇo yathā na kuśalaṃ tathā",
    "GE07mbh_05_u:139.005a": "sūto hi mām adhiratho dṛṣṭvaiva anayad gṛhān",
    "GE07mbh_05_u:139.005c": "rādhāyāś caiva māṃ prādāt sauhārdān madhusūdana",
    "GE07mbh_05_u:139.006a": "matsnehāc caiva rādhāyāḥ sadyaḥ kṣīram avātarat",
    "GE07mbh_05_u:139.006c": "sā me mūtraṃ purīṣaṃ ca pratijagrāha mādhava",
    "GE07mbh_05_u:139.007a": "tasyāḥ piṇḍavyapanayaṃ kuryād asmadvidhaḥ katham",
    "GE07mbh_05_u:139.007c": "dharmavid dharmaśāstrāṇāṃ śravaṇe satataṃ rataḥ",
    "GE07mbh_05_u:139.008a": "tathā mām abhijānāti sūtaś cādhirathaḥ sutam",
    "GE07mbh_05_u:139.008c": "pitaraṃ cābhijānāmi tam ahaṃ sauhṛdāt sadā",
    "GE07mbh_05_u:139.009a": "sa hi me jātakarmādi kārayām āsa mādhava",
    "GE07mbh_05_u:139.009c": "śāstradṛṣṭena vidhinā putraprītyā janārdana",
    "GE07mbh_05_u:139.010a": "nāma me vasuṣeṇeti kārayām āsa vai dvijaiḥ",
    "GE07mbh_05_u:139.010c": "bhāryāś coḍhā mama prāpte yauvane tena keśava",
    "GE07mbh_05_u:139.011a": "tāsu putrāś ca pautrāś ca mama jātā janārdana",
    "GE07mbh_05_u:139.011c": "tāsu me hṛdayaṃ kṛṣṇa saṃjātaṃ kāmabandhanam",
    "GE07mbh_05_u:139.012a": "na pṛthivyā sakalayā na suvarṇasya rāśibhiḥ",
    "GE07mbh_05_u:139.012c": "harṣād bhayād vā govinda anṛtaṃ vaktum utsahe",
    "GE07mbh_05_u:139.013a": "dhṛtarāṣṭrakule kṛṣṇa duryodhanasamāśrayāt",
    "GE07mbh_05_u:139.013c": "mayā trayodaśa samā bhuktaṃ rājyam akaṇṭakam",
    "GE07mbh_05_u:139.014a": "iṣṭaṃ ca bahubhir yajñaiḥ saha sūtair mayāsakṛt",
    "GE07mbh_05_u:139.014c": "āvāhāś ca vivāhāś ca saha sūtaiḥ kṛtā mayā",
    "GE07mbh_05_u:139.015a": "māṃ ca kṛṣṇa samāśritya kṛtaḥ śastrasamudyamaḥ",
    "GE07mbh_05_u:139.015c": "duryodhanena vārṣṇeya vigrahaś cāpi pāṇḍavaiḥ",
    "GE07mbh_05_u:139.016a": "tasmād raṇe dvairathe māṃ pratyudyātāram acyuta",
    "GE07mbh_05_u:139.016c": "vṛtavān paramaṃ hṛṣṭaḥ pratīpaṃ savyasācinaḥ",
    "GE07mbh_05_u:139.017a": "vadhād bandhād bhayād vāpi lobhād vāpi janārdana",
    "GE07mbh_05_u:139.017c": "anṛtaṃ notsahe kartuṃ dhārtarāṣṭrasya dhīmataḥ",
    "GE07mbh_05_u:139.018a": "yadi hy adya na gaccheyaṃ dvairathaṃ savyasācinā",
    "GE07mbh_05_u:139.018c": "akīrtiḥ syād dhṛṣīkeśa mama pārthasya cobhayoḥ",
    "GE07mbh_05_u:139.019a": "asaṃśayaṃ hitārthāya brūyās tvaṃ madhusūdana",
    "GE07mbh_05_u:139.019c": "sarvaṃ ca pāṇḍavāḥ kuryus tvadvaśitvān na saṃśayaḥ",
    "GE07mbh_05_u:139.020a": "mantrasya niyamaṃ kuryās tvam atra puruṣottama",
    "GE07mbh_05_u:139.020c": "etad atra hitaṃ manye sarvayādavanandana",
    "GE07mbh_05_u:139.021a": "yadi jānāti māṃ rājā dharmātmā",
    "GE07mbh_05_u:139.021c": "kuntyāḥ prathamajaṃ putraṃ na sa rājyaṃ grahīṣyati",
    "GE07mbh_05_u:139.022a": "prāpya cāpi mahad rājyaṃ tad ahaṃ madhusūdana",
    "GE07mbh_05_u:139.022c": "sphītaṃ duryodhanāyaiva saṃpradadyām ariṃdama",
    "GE07mbh_05_u:139.023a": "sa eva rājā dharmātmā śāśvato 'stu yudhiṣṭhiraḥ",
    "GE07mbh_05_u:139.023c": "netā yasya hṛṣīkeśo yoddhā yasya dhanaṃjayaḥ",
    "GE07mbh_05_u:139.024a": "pṛthivī tasya rāṣṭraṃ ca yasya bhīmo mahārathaḥ",
    "GE07mbh_05_u:139.024c": "nakulaḥ sahadevaś ca draupadeyāś ca mādhava",
    "GE07mbh_05_u:139.024d-0523_01": "dhṛṣṭadyumnaś ca pāñcālyaḥ sātyakiś ca mahārathaḥ",
    "GE07mbh_05_u:139.025a": "uttamaujā yudhāmanyuḥ satyadharmā ca somakiḥ",
    "GE07mbh_05_u:139.025c": "caidyaś ca cekitānaś ca śikhaṇḍī cāparājitaḥ",
    "GE07mbh_05_u:139.026a": "indragopakavarṇāś ca kekayā bhrātaras tathā",
    "GE07mbh_05_u:139.026c": "indrāyudhasavarṇaś ca kuntibhojo mahārathaḥ",
    "GE07mbh_05_u:139.027a": "mātulo bhīmasenasya senajic ca mahārathaḥ",
    "GE07mbh_05_u:139.027c": "śaṅkhaḥ putro virāṭasya nidhis tvaṃ ca janārdana",
    "GE07mbh_05_u:139.028a": "mahān ayaṃ kṛṣṇa kṛtaḥ kṣatrasya samudānayaḥ",
    "GE07mbh_05_u:139.028c": "rājyaṃ prāptam idaṃ dīptaṃ prathitaṃ sarvarājasu",
    "GE07mbh_05_u:139.029a": "dhārtarāṣṭrasya vārṣṇeya śastrayajño bhaviṣyati",
    "GE07mbh_05_u:139.029c": "asya yajñasya vettā tvaṃ bhaviṣyasi janārdana",
    "GE07mbh_05_u:139.029e": "ādhvaryavaṃ ca te kṛṣṇa kratāv asmin bhaviṣyati",
    "GE07mbh_05_u:139.030a": "hotā caivātra bībhatsuḥ saṃnaddhaḥ sa kapidhvajaḥ",
    "GE07mbh_05_u:139.030c": "gāṇḍīvaṃ sruk tathājyaṃ ca vīryaṃ puṃsāṃ bhaviṣyati",
    "GE07mbh_05_u:139.031a": "aindraṃ pāśupataṃ brāhmaṃ sthūṇākarṇaṃ ca mādhava",
    "GE07mbh_05_u:139.031c": "mantrās tatra bhaviṣyanti prayuktāḥ savyasācinā",
    "GE07mbh_05_u:139.032a": "anuyātaś ca pitaram adhiko vā parākrame",
    "GE07mbh_05_u:139.032c": "grāvastotraṃ sa saubhadraḥ samyak tatra kariṣyati",
    "GE07mbh_05_u:139.033a": "udgātātra punar bhīmaḥ prastotā sumahābalaḥ",
    "GE07mbh_05_u:139.033c": "vinadan sa naravyāghro nāgānīkāntakṛd raṇe",
    "GE07mbh_05_u:139.034a": "sa caiva tatra dharmātmā śaśvad rājā yudhiṣṭhiraḥ",
    "GE07mbh_05_u:139.034c": "japair homaiś ca saṃyukto brahmatvaṃ kārayiṣyati",
    "GE07mbh_05_u:139.035a": "śaṅkhaśabdāḥ samurajā bheryaś ca madhusūdana",
    "GE07mbh_05_u:139.035c": "utkṛṣṭasiṃhanādāś ca subrahmaṇyo bhaviṣyati",
    "GE07mbh_05_u:139.036a": "nakulaḥ sahadevaś ca mādrīputrau yaśasvinau",
    "GE07mbh_05_u:139.036c": "śāmitraṃ tau mahāvīryau samyak tatra kariṣyataḥ",
    "GE07mbh_05_u:139.036d-0524_01": "rathadhvajāś ca kalpante yūpāś ca vitate kratau",
    "GE07mbh_05_u:139.036d-0525_01": "maitrāvaruṇa āgnīdhrau mahāvīryau bhaviṣyataḥ",
    "GE07mbh_05_u:139.037a": "kalmāṣadaṇḍā govinda vimalā rathaśaktayaḥ",
    "GE07mbh_05_u:139.037c": "yūpāḥ samupakalpantām asmin yajñe janārdana",
    "GE07mbh_05_u:139.038a": "karṇinālīkanārācā vatsadantopabṛṃhaṇāḥ",
    "GE07mbh_05_u:139.038c": "tomarāḥ somakalaśāḥ pavitrāṇi dhanūṃṣi ca",
    "GE07mbh_05_u:139.039a": "asayo 'tra kapālāni puroḍāśāḥ śirāṃsi ca",
    "GE07mbh_05_u:139.039c": "havis tu rudhiraṃ kṛṣṇa asmin yajñe bhaviṣyati",
    "GE07mbh_05_u:139.040a": "idhmāḥ paridhayaś caiva śaktyo 'tha vimalā gadāḥ",
    "GE07mbh_05_u:139.040c": "sadasyā droṇaśiṣyāś ca kṛpasya ca śaradvataḥ",
    "GE07mbh_05_u:139.041a": "iṣavo 'tra paristomā muktā gāṇḍīvadhanvanā",
    "GE07mbh_05_u:139.041c": "mahārathaprayuktāś ca droṇadrauṇipracoditāḥ",
    "GE07mbh_05_u:139.042a": "prātiprasthānikaṃ karma sātyakiḥ sa kariṣyati",
    "GE07mbh_05_u:139.042c": "dīkṣito dhārtarāṣṭro 'tra patnī cāsya mahācamūḥ",
    "GE07mbh_05_u:139.043a": "ghaṭotkaco 'tra śāmitraṃ kariṣyati mahābalaḥ",
    "GE07mbh_05_u:139.043c": "atirātre mahābāho vitate yajñakarmaṇi",
    "GE07mbh_05_u:139.044a": "dakṣiṇā tv asya yajñasya dhṛṣṭadyumnaḥ pratāpavān",
    "GE07mbh_05_u:139.044c": "vaitāne karmaṇi tate jāto yaḥ kṛṣṇa pāvakāt",
    "GE07mbh_05_u:139.045a": "yad abruvam ahaṃ kṛṣṇa kaṭukāni sma pāṇḍavān",
    "GE07mbh_05_u:139.045c": "priyārthaṃ dhārtarāṣṭrasya tena tapye 'dya karmaṇā",
    "GE07mbh_05_u:139.046a": "yadā drakṣyasi māṃ kṛṣṇa nihataṃ savyasācinā",
    "GE07mbh_05_u:139.046c": "punaś citis tadā cāsya yajñasyātha bhaviṣyati",
    "GE07mbh_05_u:139.047a": "duḥśāsanasya rudhiraṃ yadā pāsyati pāṇḍavaḥ",
    "GE07mbh_05_u:139.047c": "ānardaṃ nardataḥ samyak tadā sutyaṃ bhaviṣyati",
    "GE07mbh_05_u:139.048a": "yadā droṇaṃ ca bhīṣmaṃ ca pāñcālyau pātayiṣyataḥ",
    "GE07mbh_05_u:139.048c": "tadā yajñāvasānaṃ tad bhaviṣyati janārdana",
    "GE07mbh_05_u:139.049a": "duryodhanaṃ yadā hantā bhīmaseno mahābalaḥ",
    "GE07mbh_05_u:139.049c": "tadā samāpsyate yajño dhārtarāṣṭrasya mādhava",
    "GE07mbh_05_u:139.050a": "snuṣāś ca prasnuṣāś caiva dhṛtarāṣṭrasya saṃgatāḥ",
    "GE07mbh_05_u:139.050c": "hateśvarā hatasutā hatanāthāś ca keśava",
    "GE07mbh_05_u:139.051a": "gāndhāryā saha rodantyaḥ",
    "GE07mbh_05_u:139.051c": "sa yajñe 'sminn avabhṛtho bhaviṣyati janārdana",
    "GE07mbh_05_u:139.052a": "vidyāvṛddhā vayovṛddhāḥ kṣatriyāḥ kṣatriyarṣabha",
    "GE07mbh_05_u:139.052c": "vṛthāmṛtyuṃ na kurvīraṃs tvatkṛte madhusūdana",
    "GE07mbh_05_u:139.053a": "śastreṇa nidhanaṃ gacchet samṛddhaṃ kṣatramaṇḍalam",
    "GE07mbh_05_u:139.053c": "kurukṣetre puṇyatame trailokyasyāpi keśava",
    "GE07mbh_05_u:139.054a": "tad atra puṇḍarīkākṣa vidhatsva yad abhīpsitam",
    "GE07mbh_05_u:139.054c": "yathā kārtsnyena vārṣṇeya kṣatraṃ svargam avāpnuyāt",
    "GE07mbh_05_u:139.055a": "yāvat sthāsyanti girayaḥ saritaś ca janārdana",
    "GE07mbh_05_u:139.055c": "tāvat kīrtibhavaḥ śabdaḥ śāśvato 'yaṃ bhaviṣyati",
    "GE07mbh_05_u:139.056a": "brāhmaṇāḥ kathayiṣyanti mahābhāratam āhavam",
    "GE07mbh_05_u:139.056c": "samāgameṣu vārṣṇeya kṣatriyāṇāṃ yaśodharam",
    "GE07mbh_05_u:139.056d-0526_01": "teṣām āyuś ca putrāś ca dhanaṃ caiva bhaviṣyati",
    "GE07mbh_05_u:139.056d-0526_02": "śṛṇvatāṃ cāpi martyānāṃ svargasthānaṃ bhaviṣyati",
    "GE07mbh_05_u:139.057a": "samupānaya kaunteyaṃ yuddhāya mama keśava",
    "GE07mbh_05_u:139.057c": "mantrasaṃvaraṇaṃ kurvan nityam eva paraṃtapa",
    "GE07mbh_05_u:140.001": "saṃjaya uvāca",
    "GE07mbh_05_u:140.001a": "karṇasya vacanaṃ śrutvā keśavaḥ paravīrahā",
    "GE07mbh_05_u:140.001c": "uvāca prahasan vākyaṃ smitapūrvam idaṃ tadā",
    "GE07mbh_05_u:140.002a": "api tvāṃ na tapet karṇa rājyalābhopapādanā",
    "GE07mbh_05_u:140.002c": "mayā dattāṃ hi pṛthivīṃ na praśāsitum icchasi",
    "GE07mbh_05_u:140.003a": "dhruvo jayaḥ pāṇḍavānām itīdaṃ; na saṃśayaḥ kaś cana vidyate 'tra",
    "GE07mbh_05_u:140.003c": "jayadhvajo dṛśyate pāṇḍavasya; samucchrito vānararāja ugraḥ",
    "GE07mbh_05_u:140.004a": "divyā māyā vihitā bhauvanena; samucchritā indraketuprakāśā",
    "GE07mbh_05_u:140.004c": "divyāni bhūtāni bhayāvahāni; dṛśyanti caivātra bhayānakāni",
    "GE07mbh_05_u:140.005a": "na sajjate śailavanaspatibhya; ūrdhvaṃ tiryag yojanamātrarūpaḥ",
    "GE07mbh_05_u:140.005c": "śrīmān dhvajaḥ karṇa dhanaṃjayasya; samucchritaḥ pāvakatulyarūpaḥ",
    "GE07mbh_05_u:140.006a": "yadā drakṣyasi saṃgrāme śvetāśvaṃ kṛṣṇasārathim",
    "GE07mbh_05_u:140.006c": "aindram astraṃ vikurvāṇam ubhe caivāgnimārute",
    "GE07mbh_05_u:140.007a": "gāṇḍīvasya ca nirghoṣaṃ visphūrjitam ivāśaneḥ",
    "GE07mbh_05_u:140.007c": "na tadā bhavitā tretā na kṛtaṃ dvāparaṃ na ca",
    "GE07mbh_05_u:140.008a": "yadā drakṣyasi saṃgrāme kuntīputraṃ yudhiṣṭhiram",
    "GE07mbh_05_u:140.008c": "japahomasamāyuktaṃ svāṃ rakṣantaṃ mahācamūm",
    "GE07mbh_05_u:140.009a": "ādityam iva durdharṣaṃ tapantaṃ śatruvāhinīm",
    "GE07mbh_05_u:140.009c": "na tadā bhavitā tretā na kṛtaṃ dvāparaṃ na ca",
    "GE07mbh_05_u:140.010a": "yadā drakṣyasi saṃgrāme bhīmasenaṃ mahābalam",
    "GE07mbh_05_u:140.010c": "duḥśāsanasya rudhiraṃ pītvā nṛtyantam āhave",
    "GE07mbh_05_u:140.011a": "prabhinnam iva mātaṅgaṃ pratidviradaghātinam",
    "GE07mbh_05_u:140.011c": "na tadā bhavitā tretā na kṛtaṃ dvāparaṃ na ca",
    "GE07mbh_05_u:140.011d-0527_01": "na yāty aśūnya eko 'pi na ca śūnyaṃ pratiṣṭhitam",
    "GE07mbh_05_u:140.011d-0527_02": "na lokapālās tiṣṭhanti na ca te dviguṇāḥ smṛtāḥ",
    "GE07mbh_05_u:140.011d-0527_03": "naiva sapta tathānye vai nava saṃkhyā na vidyate",
    "GE07mbh_05_u:140.011d-0527_04": "etadvādvapadaṃ tatra bhaviṣyati kathaṃ cana",
    "GE07mbh_05_u:140.012a": "yadā drakṣyasi saṃgrāme mādrīputrau mahārathau",
    "GE07mbh_05_u:140.012c": "vāhinīṃ dhārtarāṣṭrāṇāṃ kṣobhayantau gajāv iva",
    "GE07mbh_05_u:140.013a": "vigāḍhe śastrasaṃpāte paravīrarathārujau",
    "GE07mbh_05_u:140.013c": "na tadā bhavitā tretā na kṛtaṃ dvāparaṃ na ca",
    "GE07mbh_05_u:140.014a": "yadā drakṣyasi saṃgrāme droṇaṃ śāṃtanavaṃ kṛpam",
    "GE07mbh_05_u:140.014c": "suyodhanaṃ ca rājānaṃ saindhavaṃ ca jayadratham",
    "GE07mbh_05_u:140.015a": "yuddhāyāpatatas tūrṇaṃ vāritān savyasācinā",
    "GE07mbh_05_u:140.015c": "na tadā bhavitā tretā na kṛtaṃ dvāparaṃ na ca",
    "GE07mbh_05_u:140.016a": "brūyāḥ karṇa ito gatvā droṇaṃ śāṃtanavaṃ kṛpam",
    "GE07mbh_05_u:140.016c": "saumyo 'yaṃ vartate māsaḥ suprāpayavasendhanaḥ",
    "GE07mbh_05_u:140.017a": "pakvauṣadhivanasphītaḥ phalavān alpamakṣikaḥ",
    "GE07mbh_05_u:140.017c": "niṣpaṅko rasavat toyo nātyuṣṇaśiśiraḥ sukhaḥ",
    "GE07mbh_05_u:140.018a": "saptamāc cāpi divasād amāvāsyā bhaviṣyati",
    "GE07mbh_05_u:140.018c": "saṃgrāmaṃ yojayet tatra tāṃ hy āhuḥ śakradevatām",
    "GE07mbh_05_u:140.019a": "tathā rājño vadeḥ sarvān ye yuddhāyābhyupāgatāḥ",
    "GE07mbh_05_u:140.019c": "yad vo manīṣitaṃ tad vai sarvaṃ saṃpādayāmi vaḥ",
    "GE07mbh_05_u:140.020a": "rājāno rājaputrāś ca duryodhanavaśānugāḥ",
    "GE07mbh_05_u:140.020c": "prāpya śastreṇa nidhanaṃ prāpsyanti gatim uttamām",
    "GE07mbh_05_u:141.001": "saṃjaya uvāca",
    "GE07mbh_05_u:141.001a": "keśavasya tu tad vākyaṃ karṇaḥ śrutvā hitaṃ śubham",
    "GE07mbh_05_u:141.001c": "abravīd abhisaṃpūjya kṛṣṇaṃ madhuniṣūdanam",
    "GE07mbh_05_u:141.001e": "jānan māṃ kiṃ mahābāho saṃmohayitum icchasi",
    "GE07mbh_05_u:141.002a": "yo 'yaṃ pṛthivyāḥ kārtsnyena vināśaḥ samupasthitaḥ",
    "GE07mbh_05_u:141.002c": "nimittaṃ tatra śakunir ahaṃ duḥśāsanas tathā",
    "GE07mbh_05_u:141.002e": "duryodhanaś ca nṛpatir dhṛtarāṣṭrasuto 'bhavat",
    "GE07mbh_05_u:141.003a": "asaṃśayam idaṃ kṛṣṇa mahad yuddham upasthitam",
    "GE07mbh_05_u:141.003c": "pāṇḍavānāṃ kurūṇāṃ ca ghoraṃ rudhirakardamam",
    "GE07mbh_05_u:141.004a": "rājāno rājaputrāś ca duryodhanavaśānugāḥ",
    "GE07mbh_05_u:141.004c": "raṇe śastrāgninā dagdhāḥ prāpsyanti yamasādanam",
    "GE07mbh_05_u:141.005a": "svapnā hi bahavo ghorā dṛśyante madhusūdana",
    "GE07mbh_05_u:141.005c": "nimittāni ca ghorāṇi tathotpātāḥ sudāruṇāḥ",
    "GE07mbh_05_u:141.006a": "parājayaṃ dhārtarāṣṭre vijayaṃ ca yudhiṣṭhire",
    "GE07mbh_05_u:141.006c": "śaṃsanta iva vārṣṇeya vividhā lomaharṣaṇāḥ",
    "GE07mbh_05_u:141.007a": "prājāpatyaṃ hi nakṣatraṃ grahas tīkṣṇo mahādyutiḥ",
    "GE07mbh_05_u:141.007c": "śanaiścaraḥ pīḍayati pīḍayan prāṇino 'dhikam",
    "GE07mbh_05_u:141.008a": "kṛtvā cāṅgārako vakraṃ jyeṣṭhāyāṃ madhusūdana",
    "GE07mbh_05_u:141.008c": "anurādhāṃ prārthayate maitraṃ saṃśamayann iva",
    "GE07mbh_05_u:141.009a": "nūnaṃ mahad bhayaṃ kṛṣṇa kurūṇāṃ samupasthitam",
    "GE07mbh_05_u:141.009c": "viśeṣeṇa hi vārṣṇeya citrāṃ pīḍayate grahaḥ",
    "GE07mbh_05_u:141.010a": "somasya lakṣma vyāvṛttaṃ rāhur arkam upeṣyati",
    "GE07mbh_05_u:141.010c": "divaś colkāḥ patanty etāḥ sanirghātāḥ sakampanāḥ",
    "GE07mbh_05_u:141.011a": "niṣṭananti ca mātaṅgā muñcanty aśrūṇi vājinaḥ",
    "GE07mbh_05_u:141.011c": "pānīyaṃ yavasaṃ cāpi nābhinandanti mādhava",
    "GE07mbh_05_u:141.012a": "prādurbhūteṣu caiteṣu bhayam āhur upasthitam",
    "GE07mbh_05_u:141.012c": "nimitteṣu mahābāho dāruṇaṃ prāṇināśanam",
    "GE07mbh_05_u:141.013a": "alpe bhukte purīṣaṃ ca prabhūtam iha dṛśyate",
    "GE07mbh_05_u:141.013c": "vājināṃ vāraṇānāṃ ca manuṣyāṇāṃ ca keśava",
    "GE07mbh_05_u:141.014a": "dhārtarāṣṭrasya sainyeṣu sarveṣu madhusūdana",
    "GE07mbh_05_u:141.014c": "parābhavasya tal liṅgam iti prāhur manīṣiṇaḥ",
    "GE07mbh_05_u:141.015a": "prahṛṣṭaṃ vāhanaṃ kṛṣṇa pāṇḍavānāṃ pracakṣate",
    "GE07mbh_05_u:141.015c": "pradakṣiṇā mṛgāś caiva tat teṣāṃ jayalakṣaṇam",
    "GE07mbh_05_u:141.016a": "apasavyā mṛgāḥ sarve dhārtarāṣṭrasya keśava",
    "GE07mbh_05_u:141.016c": "vācaś cāpy aśarīriṇyas tat parābhavalakṣaṇam",
    "GE07mbh_05_u:141.016d-0528_01": "janasyāsvasthakāriṇyas tat parābhavalakṣaṇam",
    "GE07mbh_05_u:141.017a": "mayūrāḥ puṣpaśakunā haṃsāḥ sārasacātakāḥ",
    "GE07mbh_05_u:141.017c": "jīvaṃ jīvakasaṃghāś cāpy anugacchanti pāṇḍavān",
    "GE07mbh_05_u:141.018a": "gṛdhrāḥ kākā baḍāḥ śyenā yātudhānāḥ śalāvṛkāḥ",
    "GE07mbh_05_u:141.018c": "makṣikāṇāṃ ca saṃghātā anugacchanti kauravān",
    "GE07mbh_05_u:141.019a": "dhārtarāṣṭrasya sainyeṣu bherīṇāṃ nāsti nisvanaḥ",
    "GE07mbh_05_u:141.019c": "anāhatāḥ pāṇḍavānāṃ nadanti paṭahāḥ kila",
    "GE07mbh_05_u:141.020a": "udapānāś ca nardanti yathā govṛṣabhās tathā",
    "GE07mbh_05_u:141.020c": "dhārtarāṣṭrasya sainyeṣu tat parābhavalakṣaṇam",
    "GE07mbh_05_u:141.021a": "māṃsaśoṇitavarṣaṃ ca vṛṣṭaṃ devena mādhava",
    "GE07mbh_05_u:141.021c": "tathā gandharvanagaraṃ bhānumantam upasthitam",
    "GE07mbh_05_u:141.021e": "saprākāraṃ saparikhaṃ savapraṃ cārutoraṇam",
    "GE07mbh_05_u:141.022a": "kṛṣṇaś ca parighas tatra bhānum āvṛtya tiṣṭhati",
    "GE07mbh_05_u:141.022c": "udayāstamaye saṃdhye vedayāno mahad bhayam",
    "GE07mbh_05_u:141.022d-0529_01": "ekapakṣākṣicaraṇā nartakā ghoradarśanāḥ",
    "GE07mbh_05_u:141.022d-0529_02": "pakṣiṇo vyasṛjan ghoraṃ tat parābhavalakṣaṇam",
    "GE07mbh_05_u:141.022e": "ekā sṛg vāśate ghoraṃ tat parābhavalakṣaṇam",
    "GE07mbh_05_u:141.023a": "kṛṣṇagrīvāś ca śakunā lambamānā bhayānakāḥ",
    "GE07mbh_05_u:141.023c": "saṃdhyām abhimukhā yānti tat parābhavalakṣaṇam",
    "GE07mbh_05_u:141.024a": "brāhmaṇān prathamaṃ dveṣṭi gurūṃś ca madhusūdana",
    "GE07mbh_05_u:141.024c": "bhṛtyān bhaktimataś cāpi tat parābhavalakṣaṇam",
    "GE07mbh_05_u:141.025a": "pūrvā dig lohitākārā śastravarṇā ca dakṣiṇā",
    "GE07mbh_05_u:141.025c": "āmapātrapratīkāśā paścimā madhusūdana",
    "GE07mbh_05_u:141.025d-0530_01": "uttarā śaṅkhavarṇābhā diśāṃ varṇā udāhṛtāḥ",
    "GE07mbh_05_u:141.026a": "pradīptāś ca diśaḥ sarvā dhārtarāṣṭrasya mādhava",
    "GE07mbh_05_u:141.026c": "mahad bhayaṃ vedayanti tasminn utpātalakṣaṇe",
    "GE07mbh_05_u:141.027a": "sahasrapādaṃ prāsādaṃ svapnānte sma yudhiṣṭhiraḥ",
    "GE07mbh_05_u:141.027c": "adhirohan mayā dṛṣṭaḥ saha bhrātṛbhir acyuta",
    "GE07mbh_05_u:141.028a": "śvetoṣṇīṣāś ca dṛśyante sarve te śuklavāsasaḥ",
    "GE07mbh_05_u:141.028c": "āsanāni ca śubhrāṇi sarveṣām upalakṣaye",
    "GE07mbh_05_u:141.029a": "tava cāpi mayā kṛṣṇa svapnānte",
    "GE07mbh_05_u:141.029c": "āntreṇa pṛthivī dṛṣṭā parikṣiptā janārdana",
    "GE07mbh_05_u:141.030a": "asthisaṃcayam ārūḍhaś cāmitaujā yudhiṣṭhiraḥ",
    "GE07mbh_05_u:141.030c": "suvarṇapātryāṃ saṃhṛṣṭo bhuktavān ghṛtapāyasam",
    "GE07mbh_05_u:141.031a": "yudhiṣṭhiro mayā dṛṣṭo grasamāno vasuṃdharām",
    "GE07mbh_05_u:141.031c": "tvayā dattām imāṃ vyaktaṃ bhokṣyate sa vasuṃdharām",
    "GE07mbh_05_u:141.032a": "uccaṃ parvatam ārūḍho bhīmakarmā vṛkodaraḥ",
    "GE07mbh_05_u:141.032c": "gadāpāṇir naravyāghro vīkṣann iva mahīm imām",
    "GE07mbh_05_u:141.033a": "kṣapayiṣyati naḥ sarvān sa suvyaktaṃ mahāraṇe",
    "GE07mbh_05_u:141.033c": "viditaṃ me hṛṣīkeśa yato dharmas tato jayaḥ",
    "GE07mbh_05_u:141.034a": "pāṇḍuraṃ gajam ārūḍho gāṇḍīvī sa dhanaṃjayaḥ",
    "GE07mbh_05_u:141.034c": "tvayā sārdhaṃ hṛṣīkeśa śriyā paramayā jvalan",
    "GE07mbh_05_u:141.035a": "yūyaṃ sarvān vadhiṣyadhvaṃ tatra me nāsti saṃśayaḥ",
    "GE07mbh_05_u:141.035c": "pārthivān samare kṛṣṇa duryodhanapurogamān",
    "GE07mbh_05_u:141.036a": "nakulaḥ sahadevaś ca sātyakiś ca mahārathaḥ",
    "GE07mbh_05_u:141.036c": "śuddhakeyūrakaṇṭhatrāḥ śuklamālyāmbarāvṛtāḥ",
    "GE07mbh_05_u:141.037a": "adhirūḍhā naravyāghrā naravāhanam uttamam",
    "GE07mbh_05_u:141.037c": "traya ete mahāmātrāḥ pāṇḍuracchatravāsasaḥ",
    "GE07mbh_05_u:141.038a": "śvetoṣṇīṣāś ca dṛśyante traya eva janārdana",
    "GE07mbh_05_u:141.038c": "dhārtarāṣṭrasya sainyeṣu tān vijānīhi keśava",
    "GE07mbh_05_u:141.039a": "aśvatthāmā kṛpaś caiva kṛtavarmā ca sātvataḥ",
    "GE07mbh_05_u:141.039c": "raktoṣṇīṣāś ca dṛśyante sarve mādhava pārthivāḥ",
    "GE07mbh_05_u:141.040a": "uṣṭrayuktaṃ samārūḍhau bhīṣmadroṇau janārdana",
    "GE07mbh_05_u:141.040c": "mayā sārdhaṃ mahābāho dhārtarāṣṭreṇa cābhibho",
    "GE07mbh_05_u:141.041a": "agastyaśāstāṃ ca diśaṃ prayātāḥ sma janārdana",
    "GE07mbh_05_u:141.041c": "acireṇaiva kālena prāpsyāmo yamasādanam",
    "GE07mbh_05_u:141.042a": "ahaṃ cānye ca rājāno yac ca tat kṣatramaṇḍalam",
    "GE07mbh_05_u:141.042c": "gāṇḍīvāgniṃ pravekṣyāma iti me nāsti saṃśayaḥ",
    "GE07mbh_05_u:141.043": "kṛṣṇa uvāca",
    "GE07mbh_05_u:141.043a": "upasthitavināśeyaṃ nūnam adya vasuṃdharā",
    "GE07mbh_05_u:141.043c": "tathā hi me vacaḥ karṇa nopaiti hṛdayaṃ tava",
    "GE07mbh_05_u:141.044a": "sarveṣāṃ tāta bhūtānāṃ vināśe samupasthite",
    "GE07mbh_05_u:141.044c": "anayo nayasaṃkāśo hṛdayān nāpasarpati",
    "GE07mbh_05_u:141.045": "karṇa uvāca",
    "GE07mbh_05_u:141.045a": "api tvā kṛṣṇa paśyāma jīvanto 'smān mahāraṇāt",
    "GE07mbh_05_u:141.045c": "samuttīrṇā mahābāho vīrakṣayavināśanāt",
    "GE07mbh_05_u:141.046a": "atha vā saṃgamaḥ kṛṣṇa svarge no bhavitā dhruvam",
    "GE07mbh_05_u:141.046c": "tatredānīṃ sameṣyāmaḥ punaḥ sārdhaṃ tvayānagha",
    "GE07mbh_05_u:141.047": "saṃjaya uvāca",
    "GE07mbh_05_u:141.047a": "ity uktvā mādhavaṃ karṇaḥ pariṣvajya ca pīḍitam",
    "GE07mbh_05_u:141.047c": "visarjitaḥ keśavena rathopasthād avātarat",
    "GE07mbh_05_u:141.048a": "tataḥ svaratham āsthāya jāmbūnadavibhūṣitam",
    "GE07mbh_05_u:141.048c": "sahāsmābhir nivavṛte rādheyo dīnamānasaḥ",
    "GE07mbh_05_u:141.049a": "tataḥ śīghrataraṃ prāyāt keśavaḥ sahasātyakiḥ",
    "GE07mbh_05_u:141.049c": "punar uccārayan vāṇīṃ yāhi yāhīti sārathim",
    "GE07mbh_05_u:142.001": "vaiśaṃpāyana uvāca",
    "GE07mbh_05_u:142.001a": "asiddhānunaye kṛṣṇe kurubhyaḥ pāṇḍavān gate",
    "GE07mbh_05_u:142.001c": "abhigamya pṛthāṃ kṣattā śanaiḥ śocann ivābravīt",
    "GE07mbh_05_u:142.002a": "jānāsi me jīvaputre bhāvaṃ nityam anugrahe",
    "GE07mbh_05_u:142.002c": "krośato na ca gṛhṇīte vacanaṃ me suyodhanaḥ",
    "GE07mbh_05_u:142.003a": "upapanno hy asau rājā cedipāñcālakekayaiḥ",
    "GE07mbh_05_u:142.003c": "bhīmārjunābhyāṃ kṛṣṇena yuyudhānayamair api",
    "GE07mbh_05_u:142.004a": "upaplavye niviṣṭo 'pi dharmam eva yudhiṣṭhiraḥ",
    "GE07mbh_05_u:142.004c": "kāṅkṣate jñātisauhārdād balavān durbalo yathā",
    "GE07mbh_05_u:142.005a": "rājā tu dhṛtarāṣṭro 'yaṃ vayovṛddho na śāmyati",
    "GE07mbh_05_u:142.005c": "mattaḥ putramadenaiva vidharme pathi vartate",
    "GE07mbh_05_u:142.006a": "jayadrathasya karṇasya tathā duḥśāsanasya ca",
    "GE07mbh_05_u:142.006c": "saubalasya ca durbuddhyā mithobhedaḥ pravartate",
    "GE07mbh_05_u:142.007a": "adharmeṇa hi dharmiṣṭhaṃ hṛtaṃ vai rājyam īdṛśam",
    "GE07mbh_05_u:142.007c": "yeṣāṃ teṣām ayaṃ dharmaḥ sānubandho bhaviṣyati",
    "GE07mbh_05_u:142.008a": "hriyamāṇe balād dharme kurubhiḥ ko na saṃjvaret",
    "GE07mbh_05_u:142.008c": "asāmnā keśave yāte samudyokṣyanti pāṇḍavāḥ",
    "GE07mbh_05_u:142.009a": "tataḥ kurūṇām anayo bhavitā vīranāśanaḥ",
    "GE07mbh_05_u:142.009c": "cintayan na labhe nidrām ahaḥsu ca niśāsu ca",
    "GE07mbh_05_u:142.010a": "śrutvā tu kuntī tad vākyam arthakāmena bhāṣitam",
    "GE07mbh_05_u:142.010c": "aniṣṭanantī duḥkhārtā manasā vimamarśa ha",
    "GE07mbh_05_u:142.011a": "dhig astv arthaṃ yatkṛte 'yaṃ mahāñ jñātivadhe kṣayaḥ",
    "GE07mbh_05_u:142.011c": "vartsyate suhṛdāṃ hy eṣāṃ yuddhe 'smin vai parābhavaḥ",
    "GE07mbh_05_u:142.012a": "pāṇḍavāś cedipāñcālā yādavāś ca samāgatāḥ",
    "GE07mbh_05_u:142.012c": "bhāratair yadi yotsyanti kiṃ nu duḥkham ataḥ param",
    "GE07mbh_05_u:142.013a": "paśye doṣaṃ dhruvaṃ yuddhe tathā yuddhe parābhavam",
    "GE07mbh_05_u:142.013c": "adhanasya mṛtaṃ śreyo na hi jñātikṣaye jayaḥ",
    "GE07mbh_05_u:142.013d-0531_01": "iti me cintayantyā vai hṛdi duḥkhaṃ pravartate",
    "GE07mbh_05_u:142.014a": "pitāmahaḥ śāṃtanava ācāryaś ca yudhāṃ patiḥ",
    "GE07mbh_05_u:142.014c": "karṇaś ca dhārtarāṣṭrārthaṃ vardhayanti bhayaṃ mama",
    "GE07mbh_05_u:142.015a": "nācāryaḥ kāmavāñ śiṣyair droṇo yudhyeta jātu cit",
    "GE07mbh_05_u:142.015c": "pāṇḍaveṣu kathaṃ hārdaṃ kuryān na ca pitāmahaḥ",
    "GE07mbh_05_u:142.016a": "ayaṃ tv eko vṛthādṛṣṭir dhārtarāṣṭrasya durmateḥ",
    "GE07mbh_05_u:142.016c": "mohānuvartī satataṃ pāpo dveṣṭi ca pāṇḍavān",
    "GE07mbh_05_u:142.017a": "mahaty anarthe nirbandhī balavāṃś ca viśeṣataḥ",
    "GE07mbh_05_u:142.017c": "karṇaḥ sadā pāṇḍavānāṃ tan me dahati sāṃpratam",
    "GE07mbh_05_u:142.018a": "āśaṃse tv adya karṇasya mano 'haṃ pāṇḍavān prati",
    "GE07mbh_05_u:142.018c": "prasādayitum āsādya darśayantī yathātatham",
    "GE07mbh_05_u:142.019a": "toṣito bhagavān yatra durvāsā me varaṃ dadau",
    "GE07mbh_05_u:142.019c": "āhvānaṃ devasaṃyuktaṃ vasantyāḥ pitṛveśmani",
    "GE07mbh_05_u:142.020a": "sāham antaḥpure rājñaḥ kuntibhojapuraskṛtā",
    "GE07mbh_05_u:142.020c": "cintayantī bahuvidhaṃ hṛdayena vidūyatā",
    "GE07mbh_05_u:142.021a": "balābalaṃ ca mantrāṇāṃ brāhmaṇasya ca vāgbalam",
    "GE07mbh_05_u:142.021c": "strībhāvād bālabhāvāc ca cintayantī punaḥ punaḥ",
    "GE07mbh_05_u:142.022a": "dhātryā viśrabdhayā guptā sakhījanavṛtā tadā",
    "GE07mbh_05_u:142.022c": "doṣaṃ pariharantī ca pituś cāritrarakṣiṇī",
    "GE07mbh_05_u:142.023a": "kathaṃ nu sukṛtaṃ me syān nāparādhavatī katham",
    "GE07mbh_05_u:142.023c": "bhaveyam iti saṃcintya brāhmaṇaṃ taṃ namasya ca",
    "GE07mbh_05_u:142.024a": "kautūhalāt tu taṃ labdhvā bāliśyād ācaraṃ tadā",
    "GE07mbh_05_u:142.024c": "kanyā satī devam arkam āsādayam ahaṃ tataḥ",
    "GE07mbh_05_u:142.025a": "yo 'sau kānīnagarbho me putravat parivartitaḥ",
    "GE07mbh_05_u:142.025c": "kasmān na kuryād vacanaṃ pathyaṃ bhrātṛhitaṃ tathā",
    "GE07mbh_05_u:142.026a": "iti kuntī viniścitya kāryaṃ niścitam uttamam",
    "GE07mbh_05_u:142.026c": "kāryārtham abhiniryāya yayau bhāgīrathīṃ prati",
    "GE07mbh_05_u:142.027a": "ātmajasya tatas tasya ghṛṇinaḥ satyasaṅginaḥ",
    "GE07mbh_05_u:142.027b-0532_01": "gaṅgātīre pṛthāpaśyad upasthānagataṃ vṛṣam",
    "GE07mbh_05_u:142.027c": "gaṅgātīre pṛthāśṛṇvad upādhyayananisvanam",
    "GE07mbh_05_u:142.028a": "prāṅmukhasyordhvabāhoḥ sā paryatiṣṭhata pṛṣṭhataḥ",
    "GE07mbh_05_u:142.028c": "japyāvasānaṃ kāryārthaṃ pratīkṣantī tapasvinī",
    "GE07mbh_05_u:142.029a": "atiṣṭhat sūryatāpārtā karṇasyottaravāsasi",
    "GE07mbh_05_u:142.029c": "kauravyapatnī vārṣṇeyī padmamāleva śuṣyatī",
    "GE07mbh_05_u:142.030a": "ā pṛṣṭhatāpāj japtvā sa parivṛtya yatavrataḥ",
    "GE07mbh_05_u:142.030c": "dṛṣṭvā kuntīm upātiṣṭhad abhivādya kṛtāñjaliḥ",
    "GE07mbh_05_u:142.030e": "yathānyāyaṃ mahātejā mānī dharmabhṛtāṃ varaḥ",
    "GE07mbh_05_u:142.030f-0533_01": "utsmayan praṇataḥ prāha kuntīṃ vaikartano vṛṣaḥ",
    "GE07mbh_05_u:143.001": "karṇa uvāca",
    "GE07mbh_05_u:143.001a": "rādheyo 'ham ādhirathiḥ karṇas tvām abhivādaye",
    "GE07mbh_05_u:143.001c": "prāptā kimarthaṃ bhavatī brūhi kiṃ karavāṇi te",
    "GE07mbh_05_u:143.002": "kunty uvāca",
    "GE07mbh_05_u:143.002a": "kaunteyas tvaṃ na rādheyo na tavādhirathaḥ pitā",
    "GE07mbh_05_u:143.002c": "nāsi sūtakule jātaḥ karṇa tad viddhi me vacaḥ",
    "GE07mbh_05_u:143.003a": "kānīnas tvaṃ mayā jātaḥ pūrvajaḥ kukṣiṇā dhṛtaḥ",
    "GE07mbh_05_u:143.003c": "kuntibhojasya bhavane pārthas tvam asi putraka",
    "GE07mbh_05_u:143.004a": "prakāśakarmā tapano yo 'yaṃ devo virocanaḥ",
    "GE07mbh_05_u:143.004c": "ajījanat tvāṃ mayy eṣa karṇa śastrabhṛtāṃ varam",
    "GE07mbh_05_u:143.005a": "kuṇḍalī baddhakavaco devagarbhaḥ śriyā vṛtaḥ",
    "GE07mbh_05_u:143.005c": "jātas tvam asi durdharṣa mayā putra pitur gṛhe",
    "GE07mbh_05_u:143.006a": "sa tvaṃ bhrātṝn asaṃbuddhvā mohād yad upasevase",
    "GE07mbh_05_u:143.006c": "dhārtarāṣṭrān na tad yuktaṃ tvayi putra viśeṣataḥ",
    "GE07mbh_05_u:143.007a": "etad dharmaphalaṃ putra narāṇāṃ dharmaniścaye",
    "GE07mbh_05_u:143.007c": "yat tuṣyanty asya pitaro mātā cāpy ekadarśinī",
    "GE07mbh_05_u:143.008a": "arjunenārjitāṃ pūrvaṃ hṛtāṃ lobhād asādhubhiḥ",
    "GE07mbh_05_u:143.008c": "ācchidya dhārtarāṣṭrebhyo bhuṅkṣva yaudhiṣṭhirīṃ śriyam",
    "GE07mbh_05_u:143.009a": "adya paśyantu kuravaḥ karṇārjunasamāgamam",
    "GE07mbh_05_u:143.009c": "saubhrātreṇa tad ālakṣya saṃnamantām asādhavaḥ",
    "GE07mbh_05_u:143.010a": "karṇārjunau vai bhavatāṃ yathā rāmajanārdanau",
    "GE07mbh_05_u:143.010c": "asādhyaṃ kiṃ nu loke syād yuvayoḥ sahitātmanoḥ",
    "GE07mbh_05_u:143.011a": "karṇa śobhiṣyase nūnaṃ pañcabhir bhrātṛbhir vṛtaḥ",
    "GE07mbh_05_u:143.011c": "vedaiḥ parivṛto brahmā yathā vedāṅgapañcamaiḥ",
    "GE07mbh_05_u:143.012a": "upapanno guṇaiḥ śreṣṭho jyeṣṭhaḥ śreṣṭheṣu bandhuṣu",
    "GE07mbh_05_u:143.012c": "sūtaputreti mā śabdaḥ pārthas tvam asi vīryavān",
    "GE07mbh_05_u:144.001": "vaiśaṃpāyana uvāca",
    "GE07mbh_05_u:144.001a": "tataḥ sūryān niścaritāṃ karṇaḥ śuśrāva bhāratīm",
    "GE07mbh_05_u:144.001c": "duratyayāṃ praṇayinīṃ pitṛvad bhāskareritām",
    "GE07mbh_05_u:144.002a": "satyam āha pṛthā vākyaṃ karṇa mātṛvacaḥ kuru",
    "GE07mbh_05_u:144.002c": "śreyas te syān naravyāghra sarvam ācaratas tathā",
    "GE07mbh_05_u:144.003a": "evam uktasya mātrā ca svayaṃ pitrā ca bhānunā",
    "GE07mbh_05_u:144.003c": "cacāla naiva karṇasya matiḥ satyadhṛtes tadā",
    "GE07mbh_05_u:144.004": "karṇa uvāca",
    "GE07mbh_05_u:144.004a": "na te na śraddadhe vākyaṃ kṣatriye bhāṣitaṃ tvayā",
    "GE07mbh_05_u:144.004c": "dharmadvāraṃ mamaitat syān niyogakaraṇaṃ tava",
    "GE07mbh_05_u:144.005a": "akaron mayi yat pāpaṃ bhavatī sumahātyayam",
    "GE07mbh_05_u:144.005c": "avakīrṇo 'smi te tena tad yaśaḥkīrtināśanam",
    "GE07mbh_05_u:144.006a": "ahaṃ ca kṣatriyo jāto na prāptaḥ kṣatrasatkriyām",
    "GE07mbh_05_u:144.006c": "tvatkṛte kiṃ nu pāpīyaḥ śatruḥ kuryān mamāhitam",
    "GE07mbh_05_u:144.007a": "kriyākāle tv anukrośam akṛtvā tvam imaṃ mama",
    "GE07mbh_05_u:144.007c": "hīnasaṃskārasamayam adya māṃ samacūcudaḥ",
    "GE07mbh_05_u:144.008a": "na vai mama hitaṃ pūrvaṃ mātṛvac ceṣṭitaṃ tvayā",
    "GE07mbh_05_u:144.008c": "sā māṃ saṃbodhayasy adya kevalātmahitaiṣiṇī",
    "GE07mbh_05_u:144.009a": "kṛṣṇena sahitāt ko vai na vyatheta dhanaṃjayāt",
    "GE07mbh_05_u:144.009c": "ko 'dya bhītaṃ na māṃ vidyāt pārthānāṃ samitiṃ gatam",
    "GE07mbh_05_u:144.010a": "abhrātā viditaḥ pūrvaṃ yuddhakāle prakāśitaḥ",
    "GE07mbh_05_u:144.010c": "pāṇḍavān yadi gacchāmi kiṃ māṃ kṣatraṃ vadiṣyati",
    "GE07mbh_05_u:144.011a": "sarvakāmaiḥ saṃvibhaktaḥ pūjitaś ca sadā bhṛśam",
    "GE07mbh_05_u:144.011c": "ahaṃ vai dhārtarāṣṭrāṇāṃ kuryāṃ tad aphalaṃ katham",
    "GE07mbh_05_u:144.012a": "upanahya parair vairaṃ ye māṃ nityam upāsate",
    "GE07mbh_05_u:144.012c": "namaskurvanti ca sadā vasavo vāsavaṃ yathā",
    "GE07mbh_05_u:144.013a": "mama prāṇena ye śatrūñ śaktāḥ pratisamāsitum",
    "GE07mbh_05_u:144.013c": "manyante 'dya kathaṃ teṣām ahaṃ bhindyāṃ manoratham",
    "GE07mbh_05_u:144.014a": "mayā plavena saṃgrāmaṃ titīrṣanti duratyayam",
    "GE07mbh_05_u:144.014c": "apāre pārakāmā ye tyajeyaṃ tān ahaṃ katham",
    "GE07mbh_05_u:144.015a": "ayaṃ hi kālaḥ saṃprāpto dhārtarāṣṭropajīvinām",
    "GE07mbh_05_u:144.015c": "nirveṣṭavyaṃ mayā tatra prāṇān aparirakṣatā",
    "GE07mbh_05_u:144.016a": "kṛtārthāḥ subhṛtā ye hi kṛtyakāla upasthite",
    "GE07mbh_05_u:144.016c": "anavekṣya kṛtaṃ pāpā vikurvanty anavasthitāḥ",
    "GE07mbh_05_u:144.017a": "rājakilbiṣiṇāṃ teṣāṃ",
    "GE07mbh_05_u:144.017c": "naivāyaṃ na paro loko vidyate pāpakarmaṇām",
    "GE07mbh_05_u:144.018a": "dhṛtarāṣṭrasya putrāṇām arthe yotsyāmi te sutaiḥ",
    "GE07mbh_05_u:144.018c": "balaṃ ca śaktiṃ cāsthāya na vai tvayy anṛtaṃ vade",
    "GE07mbh_05_u:144.019a": "ānṛśaṃsyam atho vṛttaṃ rakṣan satpuruṣocitam",
    "GE07mbh_05_u:144.019c": "ato 'rthakaram apy etan na karomy adya te vacaḥ",
    "GE07mbh_05_u:144.020a": "na tu te 'yaṃ samārambho mayi mogho bhaviṣyati",
    "GE07mbh_05_u:144.020c": "vadhyān viṣahyān saṃgrāme na haniṣyāmi te sutān",
    "GE07mbh_05_u:144.020e": "yudhiṣṭhiraṃ ca bhīmaṃ ca yamau caivārjunād ṛte",
    "GE07mbh_05_u:144.021a": "arjunena samaṃ yuddhaṃ mama yaudhiṣṭhire bale",
    "GE07mbh_05_u:144.021c": "arjunaṃ hi nihatyājau saṃprāptaṃ syāt phalaṃ mayā",
    "GE07mbh_05_u:144.021e": "yaśasā cāpi yujyeyaṃ nihataḥ savyasācinā",
    "GE07mbh_05_u:144.022a": "na te jātu naśiṣyanti putrāḥ pañca yaśasvini",
    "GE07mbh_05_u:144.022c": "nirarjunāḥ sakarṇā vā sārjunā vā hate mayi",
    "GE07mbh_05_u:144.023": "vaiśaṃpāyana uvāca",
    "GE07mbh_05_u:144.023a": "iti karṇavacaḥ śrutvā kuntī duḥkhāt pravepatī",
    "GE07mbh_05_u:144.023c": "uvāca putram āśliṣya karṇaṃ dhairyād akampitam",
    "GE07mbh_05_u:144.024a": "evaṃ vai bhāvyam etena kṣayaṃ yāsyanti kauravāḥ",
    "GE07mbh_05_u:144.024c": "yathā tvaṃ bhāṣase karṇa daivaṃ tu balavattaram",
    "GE07mbh_05_u:144.025a": "tvayā caturṇāṃ bhrātṝṇām abhayaṃ śatrukarśana",
    "GE07mbh_05_u:144.025c": "dattaṃ tat pratijānīhi",
    "GE07mbh_05_u:144.026a": "anāmayaṃ svasti ceti pṛthātho karṇam abravīt",
    "GE07mbh_05_u:144.026c": "tāṃ karṇo 'bhyavadat prītas tatas tau jagmatuḥ pṛthak",
    "GE07mbh_05_u:145.001": "vaiśaṃpāyana uvāca",
    "GE07mbh_05_u:145.001a": "āgamya hāstinapurād upaplavyam ariṃdamaḥ",
    "GE07mbh_05_u:145.001c": "pāṇḍavānāṃ yathāvṛttaṃ keśavaḥ sarvam uktavān",
    "GE07mbh_05_u:145.002a": "saṃbhāṣya suciraṃ kālaṃ mantrayitvā punaḥ punaḥ",
    "GE07mbh_05_u:145.002c": "svam evāvasathaṃ śaurir viśrāmārthaṃ jagāma ha",
    "GE07mbh_05_u:145.003a": "visṛjya sarvān nṛpatīn virāṭapramukhāṃs tadā",
    "GE07mbh_05_u:145.003c": "pāṇḍavā bhrātaraḥ pañca bhānāv astaṃgate sati",
    "GE07mbh_05_u:145.004a": "saṃdhyām upāsya dhyāyantas tam eva gatamānasāḥ",
    "GE07mbh_05_u:145.004c": "ānāyya kṛṣṇaṃ dāśārhaṃ punar mantram amantrayan",
    "GE07mbh_05_u:145.005": "yudhiṣṭhira uvāca",
    "GE07mbh_05_u:145.005a": "tvayā nāgapuraṃ gatvā sabhāyāṃ dhṛtarāṣṭrajaḥ",
    "GE07mbh_05_u:145.005c": "kim uktaḥ puṇḍarīkākṣa tan naḥ śaṃsitum arhasi",
    "GE07mbh_05_u:145.006": "vāsudeva uvāca",
    "GE07mbh_05_u:145.006a": "mayā nāgapuraṃ gatvā sabhāyāṃ dhṛtarāṣṭrajaḥ",
    "GE07mbh_05_u:145.006c": "tathyaṃ pathyaṃ hitaṃ cokto na ca gṛhṇāti durmatiḥ",
    "GE07mbh_05_u:145.007": "yudhiṣṭhira uvāca",
    "GE07mbh_05_u:145.007a": "tasminn utpatham āpanne kuruvṛddhaḥ pitāmahaḥ",
    "GE07mbh_05_u:145.007c": "kim uktavān hṛṣīkeśa duryodhanam amarṣaṇam",
    "GE07mbh_05_u:145.007e": "ācāryo vā mahābāho bhāradvājaḥ kim abravīt",
    "GE07mbh_05_u:145.007f-0534_01": "pitā vā dhṛtarāṣṭras taṃ gāndhārī vā kim abravīt",
    "GE07mbh_05_u:145.008a": "pitā yavīyān asmākaṃ kṣattā dharmabhṛtāṃ varaḥ",
    "GE07mbh_05_u:145.008c": "putraśokābhisaṃtaptaḥ kim āha dhṛtarāṣṭrajam",
    "GE07mbh_05_u:145.009a": "kiṃ ca sarve nṛpatayaḥ sabhāyāṃ ye samāsate",
    "GE07mbh_05_u:145.009c": "uktavanto yathātattvaṃ tad brūhi tvaṃ janārdana",
    "GE07mbh_05_u:145.010a": "uktavān hi bhavān sarvaṃ vacanaṃ kurumukhyayoḥ",
    "GE07mbh_05_u:145.010b-0535_01": "dhārtarāṣṭrasya teṣāṃ hi vacanaṃ kurusaṃsadi",
    "GE07mbh_05_u:145.010b-0536_01": "pratikūlam ayuktaṃ ca hṛdayaṃ nopasarpati",
    "GE07mbh_05_u:145.010c": "kāmalobhābhibhūtasya mandasya prājñamāninaḥ",
    "GE07mbh_05_u:145.011a": "apriyaṃ hṛdaye mahyaṃ tan na tiṣṭhati keśava",
    "GE07mbh_05_u:145.011c": "teṣāṃ vākyāni govinda śrotum icchāmy ahaṃ vibho",
    "GE07mbh_05_u:145.012a": "yathā ca nābhipadyeta kālas tāta tathā kuru",
    "GE07mbh_05_u:145.012c": "bhavān hi no gatiḥ kṛṣṇa bhavān nātho bhavān guruḥ",
    "GE07mbh_05_u:145.013": "vāsudeva uvāca",
    "GE07mbh_05_u:145.013a": "śṛṇu rājan yathā vākyam ukto rājā suyodhanaḥ",
    "GE07mbh_05_u:145.013c": "madhye kurūṇāṃ rājendra sabhāyāṃ tan nibodha me",
    "GE07mbh_05_u:145.014a": "mayā vai śrāvite vākye jahāsa dhṛtarāṣṭrajaḥ",
    "GE07mbh_05_u:145.014c": "atha bhīṣmaḥ susaṃkruddha idaṃ vacanam abravīt",
    "GE07mbh_05_u:145.015a": "duryodhana nibodhedaṃ kulārthe yad bravīmi te",
    "GE07mbh_05_u:145.015c": "tac chrutvā rājaśārdūla svakulasya hitaṃ kuru",
    "GE07mbh_05_u:145.016a": "mama tāta pitā rājañ śaṃtanur lokaviśrutaḥ",
    "GE07mbh_05_u:145.016c": "tasyāham eka evāsaṃ putraḥ putravatāṃ varaḥ",
    "GE07mbh_05_u:145.017a": "tasya buddhiḥ samutpannā dvitīyaḥ syāt kathaṃ sutaḥ",
    "GE07mbh_05_u:145.017c": "ekaputram aputraṃ vai pravadanti manīṣiṇaḥ",
    "GE07mbh_05_u:145.018a": "na cocchedaṃ kulaṃ yāyād vistīryeta kathaṃ yaśaḥ",
    "GE07mbh_05_u:145.018c": "tasyāham īpsitaṃ buddhvā kālīṃ mātaram āvaham",
    "GE07mbh_05_u:145.019a": "pratijñāṃ duṣkarāṃ kṛtvā pitur arthe kulasya ca",
    "GE07mbh_05_u:145.019c": "arājā cordhvaretāś ca yathā suviditaṃ tava",
    "GE07mbh_05_u:145.019e": "pratīto nivasāmy eṣa pratijñām anupālayan",
    "GE07mbh_05_u:145.020a": "tasyāṃ jajñe mahābāhuḥ śrīmān kurukulodvahaḥ",
    "GE07mbh_05_u:145.020c": "vicitravīryo dharmātmā kanīyān mama pārthivaḥ",
    "GE07mbh_05_u:145.021a": "svaryāte 'haṃ pitari taṃ svarājye saṃnyaveśayam",
    "GE07mbh_05_u:145.021c": "vicitravīryaṃ rājānaṃ bhṛtyo bhūtvā hy adhaścaraḥ",
    "GE07mbh_05_u:145.022a": "tasyāhaṃ sadṛśān dārān rājendra samudāvaham",
    "GE07mbh_05_u:145.022c": "jitvā pārthivasaṃghātam api te bahuśaḥ śrutam",
    "GE07mbh_05_u:145.023a": "tato rāmeṇa samare dvandvayuddham upāgamam",
    "GE07mbh_05_u:145.023c": "sa hi rāmabhayād ebhir nāgarair vipravāsitaḥ",
    "GE07mbh_05_u:145.023e": "dāreṣv atiprasaktaś ca yakṣmāṇaṃ samapadyata",
    "GE07mbh_05_u:145.024a": "yadā tv arājake rāṣṭre na vavarṣa sureśvaraḥ",
    "GE07mbh_05_u:145.024c": "tadābhyadhāvan mām eva prajāḥ kṣudbhayapīḍitāḥ",
    "GE07mbh_05_u:145.025": "prajā ūcuḥ",
    "GE07mbh_05_u:145.025a": "upakṣīṇāḥ prajāḥ sarvā rājā bhava bhavāya naḥ",
    "GE07mbh_05_u:145.025c": "ītayo nuda bhadraṃ te śaṃtanoḥ kulavardhana",
    "GE07mbh_05_u:145.026a": "pīḍyante te prajāḥ sarvā vyādhibhir bhṛśadāruṇaiḥ",
    "GE07mbh_05_u:145.026c": "alpāvaśiṣṭā gāṅgeya tāḥ paritrātum arhasi",
    "GE07mbh_05_u:145.027a": "vyādhīn praṇudya vīra tvaṃ prajā dharmeṇa pālaya",
    "GE07mbh_05_u:145.027c": "tvayi jīvati mā rāṣṭraṃ vināśam upagacchatu",
    "GE07mbh_05_u:145.028": "bhīṣma uvāca",
    "GE07mbh_05_u:145.028a": "prajānāṃ krośatīnāṃ vai naivākṣubhyata me manaḥ",
    "GE07mbh_05_u:145.028c": "pratijñāṃ rakṣamāṇasya sadvṛttaṃ smaratas tathā",
    "GE07mbh_05_u:145.029a": "tataḥ paurā mahārāja mātā kālī ca me śubhā",
    "GE07mbh_05_u:145.029c": "bhṛtyāḥ purohitācāryā brāhmaṇāś ca bahuśrutāḥ",
    "GE07mbh_05_u:145.029e": "mām ūcur bhṛśasaṃtaptā bhava rājeti saṃtatam",
    "GE07mbh_05_u:145.030a": "pratīparakṣitaṃ rāṣṭraṃ tvāṃ prāpya vinaśiṣyati",
    "GE07mbh_05_u:145.030c": "sa tvam asmaddhitārthaṃ vai rājā bhava mahāmate",
    "GE07mbh_05_u:145.031a": "ity uktaḥ prāñjalir bhūtvā duḥkhito bhṛśam āturaḥ",
    "GE07mbh_05_u:145.031c": "tebhyo nyavedayaṃ putra pratijñāṃ pitṛgauravāt",
    "GE07mbh_05_u:145.031e": "ūrdhvaretā hy arājā ca kulasyārthe punaḥ punaḥ",
    "GE07mbh_05_u:145.032a": "tato 'haṃ prāñjalir bhūtvā mātaraṃ saṃprasādayam",
    "GE07mbh_05_u:145.032c": "nāmba śaṃtanunā jātaḥ kauravaṃ vaṃśam udvahan",
    "GE07mbh_05_u:145.032e": "pratijñāṃ vitathāṃ kuryām iti rājan punaḥ punaḥ",
    "GE07mbh_05_u:145.033a": "viśeṣatas tvadarthaṃ ca dhuri mā māṃ niyojaya",
    "GE07mbh_05_u:145.033c": "ahaṃ preṣyaś ca dāsaś ca tavāmba sutavatsale",
    "GE07mbh_05_u:145.034a": "evaṃ tām anunīyāhaṃ mātaraṃ janam eva ca",
    "GE07mbh_05_u:145.034c": "ayācaṃ bhrātṛdāreṣu tadā vyāsaṃ mahāmunim",
    "GE07mbh_05_u:145.035a": "saha mātrā mahārāja prasādya tam ṛṣiṃ tadā",
    "GE07mbh_05_u:145.035c": "apatyārtham ayācaṃ vai prasādaṃ kṛtavāṃś ca saḥ",
    "GE07mbh_05_u:145.035e": "trīn sa putrān ajanayat tadā bharatasattama",
    "GE07mbh_05_u:145.036a": "andhaḥ karaṇahīneti na vai rājā pitā tava",
    "GE07mbh_05_u:145.036c": "rājā tu pāṇḍur abhavan mahātmā lokaviśrutaḥ",
    "GE07mbh_05_u:145.037a": "sa rājā tasya te putrāḥ pitur dāyādyahāriṇaḥ",
    "GE07mbh_05_u:145.037c": "mā tāta kalahaṃ kārṣī rājyasyārdhaṃ pradīyatām",
    "GE07mbh_05_u:145.038a": "mayi jīvati rājyaṃ kaḥ saṃpraśāset pumān iha",
    "GE07mbh_05_u:145.038c": "māvamaṃsthā vaco mahyaṃ śamam icchāmi vaḥ sadā",
    "GE07mbh_05_u:145.039a": "na viśeṣo 'sti me putra tvayi teṣu ca pārthiva",
    "GE07mbh_05_u:145.039c": "matam etat pitus tubhyaṃ gāndhāryā vidurasya ca",
    "GE07mbh_05_u:145.040a": "śrotavyaṃ yadi vṛddhānāṃ mātiśaṅkīr vaco mama",
    "GE07mbh_05_u:145.040c": "nāśayiṣyasi mā sarvam ātmānaṃ pṛthivīṃ tathā",
    "GE07mbh_05_u:146.001": "vāsudeva uvāca",
    "GE07mbh_05_u:146.001a": "bhīṣmeṇokte tato droṇo duryodhanam abhāṣata",
    "GE07mbh_05_u:146.001c": "madhye nṛpāṇāṃ bhadraṃ te vacanaṃ vacanakṣamaḥ",
    "GE07mbh_05_u:146.002a": "prātīpaḥ śaṃtanus tāta kulasyārthe yathotthitaḥ",
    "GE07mbh_05_u:146.002c": "tathā devavrato bhīṣmaḥ kulasyārthe sthito 'bhavat",
    "GE07mbh_05_u:146.003a": "tataḥ pāṇḍur narapatiḥ satyasaṃdho jitendriyaḥ",
    "GE07mbh_05_u:146.003c": "rājā kurūṇāṃ dharmātmā suvrataḥ susamāhitaḥ",
    "GE07mbh_05_u:146.004a": "jyeṣṭhāya rājyam adadād dhṛtarāṣṭrāya dhīmate",
    "GE07mbh_05_u:146.004c": "yavīyasas tathā kṣattuḥ kuruvaṃśavivardhanaḥ",
    "GE07mbh_05_u:146.005a": "tataḥ siṃhāsane rājan sthāpayitvainam acyutam",
    "GE07mbh_05_u:146.005c": "vanaṃ jagāma kauravyo bhāryābhyāṃ sahito 'nagha",
    "GE07mbh_05_u:146.006a": "nīcaiḥ sthitvā tu vidura upāste sma vinītavat",
    "GE07mbh_05_u:146.006c": "preṣyavat puruṣavyāghro vālavyajanam utkṣipan",
    "GE07mbh_05_u:146.007a": "tataḥ sarvāḥ prajās tāta dhṛtarāṣṭraṃ janeśvaram",
    "GE07mbh_05_u:146.007c": "anvapadyanta vidhivad yathā pāṇḍuṃ narādhipam",
    "GE07mbh_05_u:146.008a": "visṛjya dhṛtarāṣṭrāya rājyaṃ sa vidurāya ca",
    "GE07mbh_05_u:146.008c": "cacāra pṛthivīṃ pāṇḍuḥ sarvāṃ parapuraṃjayaḥ",
    "GE07mbh_05_u:146.009a": "kośasaṃjanane dāne bhṛtyānāṃ cānvavekṣaṇe",
    "GE07mbh_05_u:146.009c": "bharaṇe caiva sarvasya viduraḥ satyasaṃgaraḥ",
    "GE07mbh_05_u:146.010a": "saṃdhivigrahasaṃyukto rājñaḥ saṃvāhanakriyāḥ",
    "GE07mbh_05_u:146.010c": "avaikṣata mahātejā bhīṣmaḥ parapuraṃjayaḥ",
    "GE07mbh_05_u:146.011a": "siṃhāsanastho nṛpatir dhṛtarāṣṭro mahābalaḥ",
    "GE07mbh_05_u:146.011c": "anvāsyamānaḥ satataṃ vidureṇa mahātmanā",
    "GE07mbh_05_u:146.012a": "kathaṃ tasya kule jātaḥ kulabhedaṃ vyavasyasi",
    "GE07mbh_05_u:146.012c": "saṃbhūya bhrātṛbhiḥ sārdhaṃ bhuṅkṣva bhogāñ janādhipa",
    "GE07mbh_05_u:146.013a": "bravīmy ahaṃ na kārpaṇyān nārthahetoḥ kathaṃ cana",
    "GE07mbh_05_u:146.013c": "bhīṣmeṇa dattam aśnāmi na tvayā rājasattama",
    "GE07mbh_05_u:146.014a": "nāhaṃ tvatto 'bhikāṅkṣiṣye vṛttyupāyaṃ janādhipa",
    "GE07mbh_05_u:146.014c": "yato bhīṣmas tato droṇo yad bhīṣmas tv āha tat kuru",
    "GE07mbh_05_u:146.015a": "dīyatāṃ pāṇḍuputrebhyo rājyārdham arikarśana",
    "GE07mbh_05_u:146.015c": "samam ācāryakaṃ tāta tava teṣāṃ ca me sadā",
    "GE07mbh_05_u:146.016a": "aśvatthāmā yathā mahyaṃ tathā śvetahayo mama",
    "GE07mbh_05_u:146.016c": "bahunā kiṃ pralāpena yato dharmas tato jayaḥ",
    "GE07mbh_05_u:146.017a": "evam ukte mahārāja droṇenāmitatejasā",
    "GE07mbh_05_u:146.017c": "vyājahāra tato vākyaṃ viduraḥ satyasaṃgaraḥ",
    "GE07mbh_05_u:146.017e": "pitur vadanam anvīkṣya parivṛtya ca dharmavit",
    "GE07mbh_05_u:146.018a": "devavrata nibodhedaṃ vacanaṃ mama bhāṣataḥ",
    "GE07mbh_05_u:146.018c": "pranaṣṭaḥ kauravo vaṃśas tvayāyaṃ punar uddhṛtaḥ",
    "GE07mbh_05_u:146.019a": "tan me vilapamānasya vacanaṃ samupekṣase",
    "GE07mbh_05_u:146.019c": "ko 'yaṃ duryodhano nāma kule 'smin kulapāṃsanaḥ",
    "GE07mbh_05_u:146.020a": "yasya lobhābhibhūtasya matiṃ samanuvartase",
    "GE07mbh_05_u:146.020c": "anāryasyākṛtajñasya lobhopahatacetasaḥ",
    "GE07mbh_05_u:146.020e": "atikrāmati yaḥ śāstraṃ pitur dharmārthadarśinaḥ",
    "GE07mbh_05_u:146.021a": "ete naśyanti kuravo duryodhanakṛtena vai",
    "GE07mbh_05_u:146.021c": "yathā te na praṇaśyeyur mahārāja tathā kuru",
    "GE07mbh_05_u:146.022a": "māṃ caiva dhṛtarāṣṭraṃ ca pūrvam eva mahādyute",
    "GE07mbh_05_u:146.022c": "citrakāra ivālekhyaṃ kṛtvā mā sma vināśaya",
    "GE07mbh_05_u:146.022e": "prajāpatiḥ prajāḥ sṛṣṭvā yathā saṃharate tathā",
    "GE07mbh_05_u:146.023a": "nopekṣasva mahābāho paśyamānaḥ kulakṣayam",
    "GE07mbh_05_u:146.023c": "atha te 'dya matir naṣṭā vināśe pratyupasthite",
    "GE07mbh_05_u:146.023e": "vanaṃ gaccha mayā sārdhaṃ dhṛtarāṣṭreṇa caiva ha",
    "GE07mbh_05_u:146.024a": "baddhvā vā nikṛtiprajñaṃ dhārtarāṣṭraṃ sudurmatim",
    "GE07mbh_05_u:146.024c": "sādhv idaṃ rājyam adyāstu pāṇḍavair abhirakṣitam",
    "GE07mbh_05_u:146.025a": "prasīda rājaśārdūla vināśo dṛśyate mahān",
    "GE07mbh_05_u:146.025c": "pāṇḍavānāṃ kurūṇāṃ ca rājñāṃ cāmitatejasām",
    "GE07mbh_05_u:146.026a": "virarāmaivam uktvā tu viduro dīnamānasaḥ",
    "GE07mbh_05_u:146.026c": "pradhyāyamānaḥ sa tadā niḥśvasaṃś ca punaḥ punaḥ",
    "GE07mbh_05_u:146.027a": "tato 'tha rājñaḥ subalasya putrī; dharmārthayuktaṃ kulanāśabhītā",
    "GE07mbh_05_u:146.027c": "duryodhanaṃ pāpamatiṃ nṛśaṃsaṃ; rājñāṃ samakṣaṃ sutam āha kopāt",
    "GE07mbh_05_u:146.028a": "ye pārthivā rājasabhāṃ praviṣṭā; brahmarṣayo ye ca sabhāsado 'nye",
    "GE07mbh_05_u:146.028c": "śṛṇvantu vakṣyāmi tavāparādhaṃ; pāpasya sāmātyaparicchadasya",
    "GE07mbh_05_u:146.029a": "rājyaṃ kurūṇām anupūrvabhogyaṃ; kramāgato naḥ kuladharma eṣaḥ",
    "GE07mbh_05_u:146.029c": "tvaṃ pāpabuddhe 'tinṛśaṃsakarman; rājyaṃ kurūṇām anayād vihaṃsi",
    "GE07mbh_05_u:146.030a": "rājye sthito dhṛtarāṣṭro manīṣī; tasyānujo viduro dīrghadarśī",
    "GE07mbh_05_u:146.030c": "etāv atikramya kathaṃ nṛpatvaṃ; duryodhana prārthayase 'dya mohāt",
    "GE07mbh_05_u:146.031a": "rājā ca kṣattā ca mahānubhāvau; bhīṣme sthite paravantau bhavetām",
    "GE07mbh_05_u:146.031c": "ayaṃ tu dharmajñatayā mahātmā; na rājyakāmo nṛvaro nadījaḥ",
    "GE07mbh_05_u:146.032a": "rājyaṃ tu pāṇḍor idam apradhṛṣyaṃ; tasyādya putrāḥ prabhavanti nānye",
    "GE07mbh_05_u:146.032c": "rājyaṃ tad etan nikhilaṃ pāṇḍavānāṃ; paitāmahaṃ putrapautrānugāmi",
    "GE07mbh_05_u:146.033a": "yad vai brūte kurumukhyo mahātmā; devavrataḥ satyasaṃdho manīṣī",
    "GE07mbh_05_u:146.033c": "sarvaṃ tad asmābhir ahatya dharmaṃ; grāhyaṃ svadharmaṃ paripālayadbhiḥ",
    "GE07mbh_05_u:146.034a": "anujñayā cātha mahāvratasya; brūyān nṛpo yad viduras tathaiva",
    "GE07mbh_05_u:146.034c": "kāryaṃ bhavet tat suhṛdbhir niyujya; dharmaṃ puraskṛtya sudīrghakālam",
    "GE07mbh_05_u:146.035a": "nyāyāgataṃ rājyam idaṃ kurūṇāṃ; yudhiṣṭhiraḥ śāstu vai dharmaputraḥ",
    "GE07mbh_05_u:146.035c": "pracodito dhṛtarāṣṭreṇa rājñā; puraskṛtaḥ śāṃtanavena caiva",
    "GE07mbh_05_u:147.001": "vāsudeva uvāca",
    "GE07mbh_05_u:147.001a": "evam ukte tu gāndhāryā dhṛtarāṣṭro janeśvaraḥ",
    "GE07mbh_05_u:147.001c": "duryodhanam uvācedaṃ nṛpamadhye janādhipa",
    "GE07mbh_05_u:147.002a": "duryodhana nibodhedaṃ yat tvāṃ vakṣyāmi putraka",
    "GE07mbh_05_u:147.002c": "tathā tat kuru bhadraṃ te yady asti pitṛgauravam",
    "GE07mbh_05_u:147.003a": "somaḥ prajāpatiḥ pūrvaṃ kurūṇāṃ vaṃśavardhanaḥ",
    "GE07mbh_05_u:147.003c": "somād babhūva ṣaṣṭho vai yayātir nahuṣātmajaḥ",
    "GE07mbh_05_u:147.004a": "tasya putrā babhūvuś ca pañca rājarṣisattamāḥ",
    "GE07mbh_05_u:147.004c": "teṣāṃ yadur mahātejā jyeṣṭhaḥ samabhavat prabhuḥ",
    "GE07mbh_05_u:147.004d-0537_01": "tasyābhavaṃs trayaḥ putrā druhyo 'nuḥ pūrur eva ca",
    "GE07mbh_05_u:147.005a": "pūrur yavīyāṃś ca tato yo 'smākaṃ vaṃśavardhanaḥ",
    "GE07mbh_05_u:147.005c": "śarmiṣṭhāyāḥ saṃprasūto duhitur vṛṣaparvaṇaḥ",
    "GE07mbh_05_u:147.006a": "yaduś ca bharataśreṣṭha devayānyāḥ suto 'bhavat",
    "GE07mbh_05_u:147.006c": "dauhitras tāta śukrasya kāvyasyāmitatejasaḥ",
    "GE07mbh_05_u:147.007a": "yādavānāṃ kulakaro balavān vīryasaṃmataḥ",
    "GE07mbh_05_u:147.007c": "avamene sa tu kṣatraṃ darpapūrṇaḥ sumandadhīḥ",
    "GE07mbh_05_u:147.008a": "na cātiṣṭhat pituḥ śāstre baladarpavimohitaḥ",
    "GE07mbh_05_u:147.008b-0538_01": "kulakṣayaṃ cakārāsau rājyalobhād akāraṇāt",
    "GE07mbh_05_u:147.008c": "avamene ca pitaraṃ bhrātṝṃś cāpy aparājitaḥ",
    "GE07mbh_05_u:147.009a": "pṛthivyāṃ caturantāyāṃ yadur evābhavad balī",
    "GE07mbh_05_u:147.009c": "vaśe kṛtvā sa nṛpatīn avasan nāgasāhvaye",
    "GE07mbh_05_u:147.010a": "taṃ pitā paramakruddho yayātir nahuṣātmajaḥ",
    "GE07mbh_05_u:147.010c": "śaśāpa putraṃ gāndhāre rājyāc ca vyaparopayat",
    "GE07mbh_05_u:147.011a": "ya cainam anvavartanta bhrātaro baladarpitam",
    "GE07mbh_05_u:147.011c": "śaśāpa tān api kruddho yayātis tanayān atha",
    "GE07mbh_05_u:147.012a": "yavīyāṃsaṃ tataḥ pūruṃ putraṃ svavaśavartinam",
    "GE07mbh_05_u:147.012c": "rājye niveśayām āsa vidheyaṃ nṛpasattamaḥ",
    "GE07mbh_05_u:147.013a": "evaṃ jyeṣṭho 'py athotsikto na rājyam abhijāyate",
    "GE07mbh_05_u:147.013c": "yavīyāṃso 'bhijāyante rājyaṃ vṛddhopasevayā",
    "GE07mbh_05_u:147.014a": "tathaiva sarvadharmajñaḥ pitur mama pitāmahaḥ",
    "GE07mbh_05_u:147.014c": "pratīpaḥ pṛthivīpālas triṣu lokeṣu viśrutaḥ",
    "GE07mbh_05_u:147.015a": "tasya pārthivasiṃhasya rājyaṃ dharmeṇa śāsataḥ",
    "GE07mbh_05_u:147.015c": "trayaḥ prajajñire putrā devakalpā yaśasvinaḥ",
    "GE07mbh_05_u:147.016a": "devāpir abhavaj jyeṣṭho bāhlīkas tadanantaram",
    "GE07mbh_05_u:147.016c": "tṛtīyaḥ śaṃtanus tāta dhṛtimān me pitāmahaḥ",
    "GE07mbh_05_u:147.017a": "devāpis tu mahātejās tvagdoṣī rājasattamaḥ",
    "GE07mbh_05_u:147.017c": "dhārmikaḥ satyavādī ca pituḥ śuśrūṣaṇe rataḥ",
    "GE07mbh_05_u:147.018a": "paurajānapadānāṃ ca saṃmataḥ sādhusatkṛtaḥ",
    "GE07mbh_05_u:147.018c": "sarveṣāṃ bālavṛddhānāṃ devāpir hṛdayaṃgamaḥ",
    "GE07mbh_05_u:147.019a": "prājñaś ca satyasaṃdhaś ca sarvabhūtahite rataḥ",
    "GE07mbh_05_u:147.019c": "vartamānaḥ pituḥ śāstre brāhmaṇānāṃ tathaiva ca",
    "GE07mbh_05_u:147.020a": "bāhlīkasya priyo bhrātā śaṃtanoś ca mahātmanaḥ",
    "GE07mbh_05_u:147.020c": "saubhrātraṃ ca paraṃ teṣāṃ sahitānāṃ mahātmanām",
    "GE07mbh_05_u:147.021a": "atha kālasya paryāye vṛddho nṛpatisattamaḥ",
    "GE07mbh_05_u:147.021c": "saṃbhārān abhiṣekārthaṃ kārayām āsa śāstrataḥ",
    "GE07mbh_05_u:147.021e": "maṅgalāni ca sarvāṇi kārayām āsa cābhibhūḥ",
    "GE07mbh_05_u:147.022a": "taṃ brāhmaṇāś ca vṛddhāś ca paurajānapadaiḥ saha",
    "GE07mbh_05_u:147.022c": "sarve nivārayām āsur devāper abhiṣecanam",
    "GE07mbh_05_u:147.023a": "sa tac chrutvā tu nṛpatir",
    "GE07mbh_05_u:147.023c": "aśrukaṇṭho 'bhavad rājā paryaśocata cātmajam",
    "GE07mbh_05_u:147.024a": "evaṃ vadānyo dharmajñaḥ satyasaṃdhaś ca so 'bhavat",
    "GE07mbh_05_u:147.024c": "priyaḥ prajānām api saṃs tvagdoṣeṇa pradūṣitaḥ",
    "GE07mbh_05_u:147.025a": "hīnāṅgaṃ pṛthivīpālaṃ nābhinandanti devatāḥ",
    "GE07mbh_05_u:147.025c": "iti kṛtvā nṛpaśreṣṭhaṃ pratyaṣedhan dvijarṣabhāḥ",
    "GE07mbh_05_u:147.026a": "tataḥ pravyathitātmāsau",
    "GE07mbh_05_u:147.026c": "mamāra taṃ mṛtaṃ dṛṣṭvā devāpiḥ saṃśrito vanam",
    "GE07mbh_05_u:147.027a": "bāhlīko mātulakule tyaktvā rājyaṃ vyavasthitaḥ",
    "GE07mbh_05_u:147.027c": "pitṛbhrātṝn parityajya prāptavān puram ṛddhimat",
    "GE07mbh_05_u:147.028a": "bāhlīkena tv anujñātaḥ śaṃtanur lokaviśrutaḥ",
    "GE07mbh_05_u:147.028c": "pitary uparate rājan rājā rājyam akārayat",
    "GE07mbh_05_u:147.029a": "tathaivāhaṃ matimatā paricintyeha pāṇḍunā",
    "GE07mbh_05_u:147.029c": "jyeṣṭhaḥ prabhraṃśito rājyād dhīnāṅga iti bhārata",
    "GE07mbh_05_u:147.030a": "pāṇḍus tu rājyaṃ saṃprāptaḥ kanīyān api san nṛpaḥ",
    "GE07mbh_05_u:147.030c": "vināśe tasya putrāṇām idaṃ rājyam ariṃdama",
    "GE07mbh_05_u:147.030e": "mayy abhāgini rājyāya kathaṃ tvaṃ rājyam icchasi",
    "GE07mbh_05_u:147.030f-0539_01": "arājaputro hy asvāmī pārakyaṃ hartum icchasi",
    "GE07mbh_05_u:147.031a": "yudhiṣṭhiro rājaputro mahātmā; nyāyāgataṃ rājyam idaṃ ca tasya",
    "GE07mbh_05_u:147.031c": "sa kauravasyāsya janasya bhartā; praśāsitā caiva mahānubhāvaḥ",
    "GE07mbh_05_u:147.032a": "sa satyasaṃdhaḥ satatāpramattaḥ; śāstre sthito bandhujanasya sādhuḥ",
    "GE07mbh_05_u:147.032c": "priyaḥ prajānāṃ suhṛdānukampī; jitendriyaḥ sādhujanasya bhartā",
    "GE07mbh_05_u:147.033a": "kṣamā titikṣā dama ārjavaṃ ca; satyavratatvaṃ śrutam apramādaḥ",
    "GE07mbh_05_u:147.033c": "bhūtānukampā hy anuśāsanaṃ ca; yudhiṣṭhire rājaguṇāḥ samastāḥ",
    "GE07mbh_05_u:147.034a": "arājaputras tvam anāryavṛtto; lubdhas tathā bandhuṣu pāpabuddhiḥ",
    "GE07mbh_05_u:147.034c": "kramāgataṃ rājyam idaṃ pareṣāṃ; hartuṃ kathaṃ śakṣyasi durvinītaḥ",
    "GE07mbh_05_u:147.035a": "prayaccha rājyārdham apetamohaḥ; savāhanaṃ tvaṃ saparicchadaṃ ca",
    "GE07mbh_05_u:147.035c": "tato 'vaśeṣaṃ tava jīvitasya; sahānujasyaiva bhaven narendra",
    "GE07mbh_05_u:148.001": "vāsudeva uvāca",
    "GE07mbh_05_u:148.001a": "evam ukte tu bhīṣmeṇa droṇena vidureṇa ca",
    "GE07mbh_05_u:148.001c": "gāndhāryā dhṛtarāṣṭreṇa na ca mando 'nvabudhyata",
    "GE07mbh_05_u:148.002a": "avadhūyotthitaḥ kruddho roṣāt saṃraktalocanaḥ",
    "GE07mbh_05_u:148.002c": "anvadravanta taṃ paścād rājānas tyaktajīvitāḥ",
    "GE07mbh_05_u:148.003a": "ajñāpayac ca rājñas tān pārthivān duṣṭacetasaḥ",
    "GE07mbh_05_u:148.003c": "prayādhvaṃ vai kurukṣetraṃ puṣyo 'dyeti punaḥ punaḥ",
    "GE07mbh_05_u:148.004a": "tatas te pṛthivīpālāḥ prayayuḥ sahasainikāḥ",
    "GE07mbh_05_u:148.004c": "bhīṣmaṃ senāpatiṃ kṛtvā saṃhṛṣṭāḥ kālacoditāḥ",
    "GE07mbh_05_u:148.005a": "akṣauhiṇyo daśaikā ca pārthivānāṃ samāgatāḥ",
    "GE07mbh_05_u:148.005c": "tāsāṃ pramukhato bhīṣmas tālaketur vyarocata",
    "GE07mbh_05_u:148.005e": "yad atra yuktaṃ prāptaṃ ca tad vidhatsva viśāṃ pate",
    "GE07mbh_05_u:148.006a": "uktaṃ bhīṣmeṇa yad vākyaṃ droṇena vidureṇa ca",
    "GE07mbh_05_u:148.006c": "gāndhāryā dhṛtarāṣṭreṇa samakṣaṃ mama bhārata",
    "GE07mbh_05_u:148.006e": "etat te kathitaṃ rājan yadvṛttaṃ kurusaṃsadi",
    "GE07mbh_05_u:148.007a": "sāma ādau prayuktaṃ me rājan saubhrātram icchatā",
    "GE07mbh_05_u:148.007c": "abhedāt kuruvaṃśasya prajānāṃ ca vivṛddhaye",
    "GE07mbh_05_u:148.008a": "punar bhedaś ca me yukto yadā sāma na gṛhyate",
    "GE07mbh_05_u:148.008c": "karmānukīrtanaṃ caiva devamānuṣasaṃhitam",
    "GE07mbh_05_u:148.009a": "yadā nādriyate vākyaṃ sāmapūrvaṃ suyodhanaḥ",
    "GE07mbh_05_u:148.009c": "tadā mayā samānīya bheditāḥ sarvapārthivāḥ",
    "GE07mbh_05_u:148.010a": "adbhutāni ca ghorāṇi dāruṇāni ca bhārata",
    "GE07mbh_05_u:148.010c": "amānuṣāṇi karmāṇi darśitāni ca me vibho",
    "GE07mbh_05_u:148.011a": "bhartsayitvā tu rājñas tāṃs tṛṇīkṛtya suyodhanam",
    "GE07mbh_05_u:148.011c": "rādheyaṃ bhīṣayitvā ca saubalaṃ ca punaḥ punaḥ",
    "GE07mbh_05_u:148.012a": "nyūnatāṃ dhārtarāṣṭrāṇāṃ nindāṃ caiva punaḥ punaḥ",
    "GE07mbh_05_u:148.012c": "bhedayitvā nṛpān sarvān vāgbhir mantreṇa cāsakṛt",
    "GE07mbh_05_u:148.013a": "punaḥ sāmābhisaṃyuktaṃ saṃpradānam athābruvam",
    "GE07mbh_05_u:148.013c": "abhedāt kuruvaṃśasya kāryayogāt tathaiva ca",
    "GE07mbh_05_u:148.014a": "te bālā dhṛtarāṣṭrasya bhīṣmasya vidurasya ca",
    "GE07mbh_05_u:148.014c": "tiṣṭheyuḥ pāṇḍavāḥ sarve hitvā mānam adhaścarāḥ",
    "GE07mbh_05_u:148.015a": "prayacchantu ca te rājyam anīśās te bhavantu ca",
    "GE07mbh_05_u:148.015c": "yathāha rājā gāṅgeyo viduraś ca tathāstu tat",
    "GE07mbh_05_u:148.016a": "sarvaṃ bhavatu te rājyaṃ pañca grāmān visarjaya",
    "GE07mbh_05_u:148.016c": "avaśyaṃ bharaṇīyā hi pitus te rājasattama",
    "GE07mbh_05_u:148.017a": "evam uktas tu duṣṭātmā naiva bhāvaṃ vyamuñcata",
    "GE07mbh_05_u:148.017c": "daṇḍaṃ caturthaṃ paśyāmi teṣu pāpeṣu nānyathā",
    "GE07mbh_05_u:148.018a": "niryātāś ca vināśāya kurukṣetraṃ narādhipāḥ",
    "GE07mbh_05_u:148.018c": "etat te kathitaṃ sarvaṃ yadvṛttaṃ kurusaṃsadi",
    "GE07mbh_05_u:148.019a": "na te rājyaṃ prayacchanti vinā yuddhena pāṇḍava",
    "GE07mbh_05_u:148.019c": "vināśahetavaḥ sarve pratyupasthitamṛtyavaḥ",
    "GE07mbh_05_u:149.001": "vaiśaṃpāyana uvāca",
    "GE07mbh_05_u:149.001a": "janārdanavacaḥ śrutvā dharmarājo yudhiṣṭhiraḥ",
    "GE07mbh_05_u:149.001c": "bhrātṝn uvāca dharmātmā samakṣaṃ keśavasya ha",
    "GE07mbh_05_u:149.002a": "śrutaṃ bhavadbhir yadvṛttaṃ sabhāyāṃ kurusaṃsadi",
    "GE07mbh_05_u:149.002c": "keśavasyāpi yad vākyaṃ tat sarvam avadhāritam",
    "GE07mbh_05_u:149.003a": "tasmāt senāvibhāgaṃ me kurudhvaṃ narasattamāḥ",
    "GE07mbh_05_u:149.003c": "akṣauhiṇyas tu saptaitāḥ sametā vijayāya vai",
    "GE07mbh_05_u:149.004a": "tāsāṃ me patayaḥ sapta vikhyātās tān nibodhata",
    "GE07mbh_05_u:149.004c": "drupadaś ca virāṭaś ca dhṛṣṭadyumnaśikhaṇḍinau",
    "GE07mbh_05_u:149.005a": "sātyakiś cekitānaś ca bhīmasenaś ca vīryavān",
    "GE07mbh_05_u:149.005c": "ete senāpraṇetāro vīrāḥ sarve tanutyajaḥ",
    "GE07mbh_05_u:149.006a": "sarve vedavidaḥ śūrāḥ sarve sucaritavratāḥ",
    "GE07mbh_05_u:149.006c": "hrīmanto nītimantaś ca sarve yuddhaviśāradāḥ",
    "GE07mbh_05_u:149.006e": "iṣvastrakuśalāś caiva tathā sarvāstrayodhinaḥ",
    "GE07mbh_05_u:149.007a": "saptānām api yo netā senānāṃ pravibhāgavit",
    "GE07mbh_05_u:149.007c": "yaḥ saheta raṇe bhīṣmaṃ śarārciḥpāvakopamam",
    "GE07mbh_05_u:149.008a": "tvaṃ tāvat sahadevātra prabrūhi kurunandana",
    "GE07mbh_05_u:149.008c": "svamataṃ puruṣavyāghra ko naḥ senāpatiḥ kṣamaḥ",
    "GE07mbh_05_u:149.009": "sahadeva uvāca",
    "GE07mbh_05_u:149.009a": "saṃyukta ekaduḥkhaś ca vīryavāṃś ca mahīpatiḥ",
    "GE07mbh_05_u:149.009c": "yaṃ samāśritya dharmajñaṃ svam aṃśam anuyuñjmahe",
    "GE07mbh_05_u:149.010a": "matsyo virāṭo balavān kṛtāstro yuddhadurmadaḥ",
    "GE07mbh_05_u:149.010c": "prasahiṣyati saṃgrāme bhīṣmaṃ tāṃś ca mahārathān",
    "GE07mbh_05_u:149.011": "vaiśaṃpāyana uvāca",
    "GE07mbh_05_u:149.011a": "tathokte sahadevena vākye vākyaviśāradaḥ",
    "GE07mbh_05_u:149.011c": "nakulo 'nantaraṃ tasmād idaṃ vacanam ādade",
    "GE07mbh_05_u:149.012a": "vayasā śāstrato dhairyāt kulenābhijanena ca",
    "GE07mbh_05_u:149.012c": "hrīmān kulānvitaḥ śrīmān",
    "GE07mbh_05_u:149.013a": "veda cāstraṃ bharadvājād durdharṣaḥ satyasaṃgaraḥ",
    "GE07mbh_05_u:149.013c": "yo nityaṃ spardhate droṇaṃ bhīṣmaṃ caiva mahābalam",
    "GE07mbh_05_u:149.014a": "ślāghyaḥ pārthivasaṃghasya pramukhe vāhinīpatiḥ",
    "GE07mbh_05_u:149.014c": "putrapautraiḥ parivṛtaḥ śataśākha iva drumaḥ",
    "GE07mbh_05_u:149.015a": "yas tatāpa tapo ghoraṃ sadāraḥ pṛthivīpatiḥ",
    "GE07mbh_05_u:149.015c": "roṣād droṇavināśāya vīraḥ samitiśobhanaḥ",
    "GE07mbh_05_u:149.016a": "pitevāsmān samādhatte yaḥ sadā pārthivarṣabhaḥ",
    "GE07mbh_05_u:149.016c": "śvaśuro drupado 'smākaṃ senām agre prakarṣatu",
    "GE07mbh_05_u:149.017a": "sa droṇabhīṣmāv āyāntau sahed iti matir mama",
    "GE07mbh_05_u:149.017c": "sa hi divyāstravid rājā sakhā cāṅgiraso nṛpaḥ",
    "GE07mbh_05_u:149.018a": "mādrīsutābhyām ukte tu svamate kurunandanaḥ",
    "GE07mbh_05_u:149.018c": "vāsavir vāsavasamaḥ savyasācy abravīd vacaḥ",
    "GE07mbh_05_u:149.019a": "yo 'yaṃ tapaḥprabhāvena ṛṣisaṃtoṣaṇena ca",
    "GE07mbh_05_u:149.019c": "divyaḥ puruṣa utpanno jvālāvarṇo mahābalaḥ",
    "GE07mbh_05_u:149.020a": "dhanuṣmān kavacī khaḍgī ratham āruhya daṃśitaḥ",
    "GE07mbh_05_u:149.020c": "divyair hayavarair yuktam agnikuṇḍāt samutthitaḥ",
    "GE07mbh_05_u:149.021a": "garjann iva mahāmegho rathaghoṣeṇa vīryavān",
    "GE07mbh_05_u:149.021c": "siṃhasaṃhanano vīraḥ siṃhavikrāntavikramaḥ",
    "GE07mbh_05_u:149.022a": "siṃhorasko mahābāhuḥ siṃhavakṣā mahābalaḥ",
    "GE07mbh_05_u:149.022c": "siṃhapragarjano vīraḥ siṃhaskandho mahādyutiḥ",
    "GE07mbh_05_u:149.023a": "subhrūḥ sudaṃṣṭraḥ suhanuḥ subāhuḥ sumukho 'kṛśaḥ",
    "GE07mbh_05_u:149.023c": "sujatruḥ suviśālākṣaḥ supādaḥ supratiṣṭhitaḥ",
    "GE07mbh_05_u:149.024a": "abhedyaḥ sarvaśastrāṇāṃ prabhinna iva vāraṇaḥ",
    "GE07mbh_05_u:149.024c": "jajñe droṇavināśāya satyavādī jitendriyaḥ",
    "GE07mbh_05_u:149.025a": "dhṛṣṭadyumnam ahaṃ manye sahed bhīṣmasya sāyakān",
    "GE07mbh_05_u:149.025c": "vajrāśanisamasparśān dīptāsyān uragān iva",
    "GE07mbh_05_u:149.026a": "yamadūtasamān vege nipāte pāvakopamān",
    "GE07mbh_05_u:149.026c": "rāmeṇājau viṣahitān vajraniṣpeṣadāruṇān",
    "GE07mbh_05_u:149.027a": "puruṣaṃ taṃ na paśyāmi yaḥ saheta mahāvratam",
    "GE07mbh_05_u:149.027c": "dhṛṣṭadyumnam ṛte rājann iti me dhīyate matiḥ",
    "GE07mbh_05_u:149.028a": "kṣiprahastaś citrayodhī mataḥ senāpatir mama",
    "GE07mbh_05_u:149.028c": "abhedyakavacaḥ śrīmān mātaṅga iva yūthapaḥ",
    "GE07mbh_05_u:149.028d-0540_01": "arjunenaivam ukte tu bhīmo vākyaṃ samādade",
    "GE07mbh_05_u:149.029": "bhīma uvāca",
    "GE07mbh_05_u:149.029a": "vadhārthaṃ yaḥ samutpannaḥ śikhaṇḍī drupadātmajaḥ",
    "GE07mbh_05_u:149.029c": "vadanti siddhā rājendra ṛṣayaś ca samāgatāḥ",
    "GE07mbh_05_u:149.030a": "yasya saṃgrāmamadhyeṣu divyam astraṃ vikurvataḥ",
    "GE07mbh_05_u:149.030c": "rūpaṃ drakṣyanti puruṣā rāmasyeva mahātmanaḥ",
    "GE07mbh_05_u:149.031a": "na taṃ yuddheṣu paśyāmi yo vibhindyāc chikhaṇḍinam",
    "GE07mbh_05_u:149.031c": "śastreṇa samare rājan saṃnaddhaṃ syandane sthitam",
    "GE07mbh_05_u:149.032a": "dvairathe viṣahen nānyo bhīṣmaṃ rājan mahāvratam",
    "GE07mbh_05_u:149.032c": "śikhaṇḍinam ṛte vīraṃ sa me senāpatir mataḥ",
    "GE07mbh_05_u:149.033": "yudhiṣṭhira uvāca",
    "GE07mbh_05_u:149.033a": "sarvasya jagatas tāta sārāsāraṃ balābalam",
    "GE07mbh_05_u:149.033c": "sarvaṃ jānāti dharmātmā gatam eṣyac ca keśavaḥ",
    "GE07mbh_05_u:149.034a": "yam āha kṛṣṇo dāśārhaḥ so 'stu no vāhinīpatiḥ",
    "GE07mbh_05_u:149.034c": "kṛtāstro hy akṛtāstro vā vṛddho vā yadi vā yuvā",
    "GE07mbh_05_u:149.035a": "eṣa no vijaye mūlam eṣa tāta viparyaye",
    "GE07mbh_05_u:149.035c": "atra prāṇāś ca rājyaṃ ca bhāvābhāvau sukhāsukhe",
    "GE07mbh_05_u:149.036a": "eṣa dhātā vidhātā ca siddhir atra pratiṣṭhitā",
    "GE07mbh_05_u:149.036c": "yam āha kṛṣṇo dāśārhaḥ sa naḥ senāpatiḥ kṣamaḥ",
    "GE07mbh_05_u:149.036e": "bravītu vadatāṃ śreṣṭho niśā samativartate",
    "GE07mbh_05_u:149.037a": "tataḥ senāpatiṃ kṛtvā kṛṣṇasya vaśavartinam",
    "GE07mbh_05_u:149.037c": "rātriśeṣe vyatikrānte prayāsyāmo raṇājiram",
    "GE07mbh_05_u:149.037e": "adhivāsitaśastrāś ca kṛtakautukamaṅgalāḥ",
    "GE07mbh_05_u:149.038": "vaiśaṃpāyana uvāca",
    "GE07mbh_05_u:149.038a": "tasya tad vacanaṃ śrutvā dharmarājasya dhīmataḥ",
    "GE07mbh_05_u:149.038c": "abravīt puṇḍarīkākṣo dhanaṃjayam avekṣya ha",
    "GE07mbh_05_u:149.039a": "mamāpy ete mahārāja bhavadbhir ya udāhṛtāḥ",
    "GE07mbh_05_u:149.039c": "netāras tava senāyāḥ śūrā vikrāntayodhinaḥ",
    "GE07mbh_05_u:149.039e": "sarva ete samarthā hi tava śatrūn pramarditum",
    "GE07mbh_05_u:149.040a": "indrasyāpi bhayaṃ hy ete janayeyur mahāhave",
    "GE07mbh_05_u:149.040c": "kiṃ punar dhārtarāṣṭrāṇāṃ lubdhānāṃ pāpacetasām",
    "GE07mbh_05_u:149.041a": "mayāpi hi mahābāho tvatpriyārtham ariṃdama",
    "GE07mbh_05_u:149.041c": "kṛto yatno mahāṃs tatra śamaḥ syād iti bhārata",
    "GE07mbh_05_u:149.041e": "dharmasya gatam ānṛṇyaṃ na sma vācyā vivakṣatām",
    "GE07mbh_05_u:149.042a": "kṛtārthaṃ manyate bālaḥ so ''tmānam avicakṣaṇaḥ",
    "GE07mbh_05_u:149.042c": "dhārtarāṣṭro balasthaṃ ca manyate ''tmānam āturaḥ",
    "GE07mbh_05_u:149.043a": "yujyatāṃ vāhinī sādhu vadhasādhyā hi te matāḥ",
    "GE07mbh_05_u:149.043c": "na dhārtarāṣṭrāḥ śakṣyanti sthātuṃ dṛṣṭvā dhanaṃjayam",
    "GE07mbh_05_u:149.044a": "bhīmasenaṃ ca saṃkruddhaṃ yamau cāpi yamopamau",
    "GE07mbh_05_u:149.044c": "yuyudhānadvitīyaṃ ca dhṛṣṭadyumnam amarṣaṇam",
    "GE07mbh_05_u:149.045a": "abhimanyuṃ draupadeyān virāṭadrupadāv api",
    "GE07mbh_05_u:149.045c": "akṣauhiṇīpatīṃś cānyān narendrān dṛḍhavikramān",
    "GE07mbh_05_u:149.046a": "sāravad balam asmākaṃ duṣpradharṣaṃ durāsadam",
    "GE07mbh_05_u:149.046c": "dhārtarāṣṭrabalaṃ saṃkhye vadhiṣyati na saṃśayaḥ",
    "GE07mbh_05_u:149.046d-0541_01": "dhṛṣṭadyumnam ahaṃ manye senāpatim ariṃdama",
    "GE07mbh_05_u:149.047a": "evam ukte tu kṛṣṇena saṃprahṛṣyan narottamāḥ",
    "GE07mbh_05_u:149.047c": "teṣāṃ prahṛṣṭamanasāṃ nādaḥ samabhavan mahān",
    "GE07mbh_05_u:149.048a": "yoga ity atha sainyānāṃ tvaratāṃ saṃpradhāvatām",
    "GE07mbh_05_u:149.048c": "hayavāraṇaśabdaś ca nemighoṣaś ca sarvaśaḥ",
    "GE07mbh_05_u:149.048e": "śaṅkhadundubhinirghoṣas tumulaḥ sarvato 'bhavat",
    "GE07mbh_05_u:149.048f-0542_01": "tad ugraṃ sāgaranibhaṃ kṣubdhaṃ balasamāgamam",
    "GE07mbh_05_u:149.048f-0542_02": "rathapattigajodagraṃ mahormibhir ivākulam",
    "GE07mbh_05_u:149.048f-0542_03": "dhāvatām āhvayānānāṃ tanutrāṇi ca badhnatām",
    "GE07mbh_05_u:149.049a": "prayāsyatāṃ pāṇḍavānāṃ sasainyānāṃ samantataḥ",
    "GE07mbh_05_u:149.049c": "gaṅgeva pūrṇā durdharṣā samadṛśyata vāhinī",
    "GE07mbh_05_u:149.050a": "agrānīke bhīmaseno mādrīputrau ca daṃśitau",
    "GE07mbh_05_u:149.050c": "saubhadro draupadeyāś ca dhṛṣṭadyumnaś ca pārṣataḥ",
    "GE07mbh_05_u:149.050e": "prabhadrakāś ca pāñcālā bhīmasenamukhā yayuḥ",
    "GE07mbh_05_u:149.051a": "tataḥ śabdaḥ samabhavat samudrasyeva parvaṇi",
    "GE07mbh_05_u:149.051c": "hṛṣṭānāṃ saṃprayātānāṃ ghoṣo divam ivāspṛśat",
    "GE07mbh_05_u:149.052a": "prahṛṣṭā daṃśitā yodhāḥ parānīkavidāraṇāḥ",
    "GE07mbh_05_u:149.052c": "teṣāṃ madhye yayau rājā kuntīputro yudhiṣṭhiraḥ",
    "GE07mbh_05_u:149.053a": "śakaṭāpaṇaveśāś ca yānayugyaṃ ca sarvaśaḥ",
    "GE07mbh_05_u:149.053c": "kośayantrāyudhaṃ caiva ye ca vaidyāś cikitsakāḥ",
    "GE07mbh_05_u:149.054a": "phalgu yac ca balaṃ kiṃ cit tathaiva kṛśadurbalam",
    "GE07mbh_05_u:149.054c": "tat saṃgṛhya yayau rājā ye cāpi paricārakāḥ",
    "GE07mbh_05_u:149.055a": "upaplavye tu pāñcālī draupadī satyavādinī",
    "GE07mbh_05_u:149.055c": "saha strībhir nivavṛte",
    "GE07mbh_05_u:149.056a": "kṛtvā mūlapratīkārān gulmaiḥ sthāvarajaṅgamaiḥ",
    "GE07mbh_05_u:149.056c": "skandhāvāreṇa mahatā prayayuḥ pāṇḍunandanāḥ",
    "GE07mbh_05_u:149.057a": "dadato gāṃ hiraṇyaṃ ca brāhmaṇair abhisaṃvṛtāḥ",
    "GE07mbh_05_u:149.057c": "stūyamānā yayū rājan rathair maṇivibhūṣitaiḥ",
    "GE07mbh_05_u:149.058a": "kekayā dhṛṣṭaketuś ca putraḥ kāśyasya cābhibhūḥ",
    "GE07mbh_05_u:149.058c": "śreṇimān vasudānaś ca śikhaṇḍī cāparājitaḥ",
    "GE07mbh_05_u:149.059a": "hṛṣṭās tuṣṭāḥ kavacinaḥ saśastrāḥ samalaṃkṛtāḥ",
    "GE07mbh_05_u:149.059c": "rājānam anvayuḥ sarve parivārya yudhiṣṭhiram",
    "GE07mbh_05_u:149.060a": "jaghanārdhe virāṭaś ca yajñasenaś ca somakiḥ",
    "GE07mbh_05_u:149.060c": "sudharmā kuntibhojaś ca dhṛṣṭadyumnasya cātmajāḥ",
    "GE07mbh_05_u:149.061a": "rathāyutāni catvāri hayāḥ pañcaguṇās tataḥ",
    "GE07mbh_05_u:149.061c": "pattisainyaṃ daśaguṇaṃ sādinām ayutāni ṣaṭ",
    "GE07mbh_05_u:149.062a": "anādhṛṣṭiś cekitānaś cedirājo 'tha sātyakiḥ",
    "GE07mbh_05_u:149.062c": "parivārya yayuḥ sarve vāsudevadhanaṃjayau",
    "GE07mbh_05_u:149.063a": "āsādya tu kurukṣetraṃ vyūḍhānīkāḥ prahāriṇaḥ",
    "GE07mbh_05_u:149.063c": "pāṇḍavāḥ samadṛśyanta nardanto vṛṣabhā iva",
    "GE07mbh_05_u:149.064a": "te 'vagāhya kurukṣetraṃ śaṅkhān dadhmur ariṃdamāḥ",
    "GE07mbh_05_u:149.064c": "tathaiva dadhmatuḥ śaṅkhau vāsudevadhanaṃjayau",
    "GE07mbh_05_u:149.065a": "pāñcajanyasya nirghoṣaṃ visphūrjitam ivāśaneḥ",
    "GE07mbh_05_u:149.065c": "niśamya sarvasainyāni samahṛṣyanta sarvaśaḥ",
    "GE07mbh_05_u:149.066a": "śaṅkhadundubhisaṃsṛṣṭaḥ siṃhanādas tarasvinām",
    "GE07mbh_05_u:149.066c": "pṛthivīṃ cāntarikṣaṃ ca sāgarāṃś cānvanādayat",
    "GE07mbh_05_u:149.067a": "tato deśe same snigdhe prabhūtayavasendhane",
    "GE07mbh_05_u:149.067c": "niveśayām āsa tadā senāṃ rājā yudhiṣṭhiraḥ",
    "GE07mbh_05_u:149.068a": "parihṛtya śmaśānāni devatāyatanāni ca",
    "GE07mbh_05_u:149.068c": "āśramāṃś ca maharṣīṇāṃ tīrthāny āyatanāni ca",
    "GE07mbh_05_u:149.069a": "madhurānūṣare deśe śive puṇye mahīpatiḥ",
    "GE07mbh_05_u:149.069c": "niveśaṃ kārayām āsa kuntīputro yudhiṣṭhiraḥ",
    "GE07mbh_05_u:149.070a": "tataś ca punar utthāya sukhī viśrāntavāhanaḥ",
    "GE07mbh_05_u:149.070c": "prayayau pṛthivīpālair vṛtaḥ śatasahasraśaḥ",
    "GE07mbh_05_u:149.071a": "vidrāvya śataśo gulmān dhārtarāṣṭrasya sainikān",
    "GE07mbh_05_u:149.071c": "paryakrāmat samantāc ca pārthena saha keśavaḥ",
    "GE07mbh_05_u:149.072a": "śibiraṃ māpayām āsa dhṛṣṭadyumnaś ca pārṣataḥ",
    "GE07mbh_05_u:149.072c": "sātyakiś ca rathodāro yuyudhānaḥ pratāpavān",
    "GE07mbh_05_u:149.073a": "āsādya saritaṃ puṇyāṃ kurukṣetre hiraṇvatīm",
    "GE07mbh_05_u:149.073c": "sūpatīrthāṃ śucijalāṃ śarkarāpaṅkavarjitām",
    "GE07mbh_05_u:149.074a": "khānayām āsa parikhāṃ keśavas tatra bhārata",
    "GE07mbh_05_u:149.074c": "guptyartham api cādiśya balaṃ tatra nyaveśayat",
    "GE07mbh_05_u:149.075a": "vidhir yaḥ śibirasyāsīt pāṇḍavānāṃ mahātmanām",
    "GE07mbh_05_u:149.075c": "tadvidhāni narendrāṇāṃ kārayām āsa keśavaḥ",
    "GE07mbh_05_u:149.076a": "prabhūtajalakāṣṭhāni durādharṣatarāṇi ca",
    "GE07mbh_05_u:149.076c": "bhakṣyabhojyopapannāni śataśo 'tha sahasraśaḥ",
    "GE07mbh_05_u:149.077a": "śibirāṇi mahārhāṇi rājñāṃ tatra pṛthak pṛthak",
    "GE07mbh_05_u:149.077c": "vimānānīva rājendra niviṣṭāni mahītale",
    "GE07mbh_05_u:149.078a": "tatrāsañ śilpinaḥ prājñāḥ śataśo dattavetanāḥ",
    "GE07mbh_05_u:149.078c": "sarvopakaraṇair yuktā vaidyāś ca suviśāradāḥ",
    "GE07mbh_05_u:149.079a": "jyādhanurvarmaśastrāṇāṃ tathaiva madhusarpiṣoḥ",
    "GE07mbh_05_u:149.079c": "sasarja rasapāṃsūnāṃ rāśayaḥ parvatopamāḥ",
    "GE07mbh_05_u:149.080a": "bahūdakaṃ suyavasaṃ tuṣāṅgārasamanvitam",
    "GE07mbh_05_u:149.080c": "śibire śibire rājā saṃcakāra yudhiṣṭhiraḥ",
    "GE07mbh_05_u:149.081a": "mahāyantrāṇi nārācās",
    "GE07mbh_05_u:149.081c": "dhanūṃṣi kavacādīni hṛdy abhūvan nṛṇāṃ tadā",
    "GE07mbh_05_u:149.082a": "gajāḥ kaṅkaṭasaṃnāhā lohavarmottaracchadāḥ",
    "GE07mbh_05_u:149.082c": "adṛśyaṃs tatra giryābhāḥ sahasraśatayodhinaḥ",
    "GE07mbh_05_u:149.083a": "niviṣṭān pāṇḍavāṃs tatra jñātvā mitrāṇi bhārata",
    "GE07mbh_05_u:149.083c": "abhisasrur yathoddeśaṃ sabalāḥ sahavāhanāḥ",
    "GE07mbh_05_u:149.084a": "caritabrahmacaryās te somapā bhūridakṣiṇāḥ",
    "GE07mbh_05_u:149.084c": "jayāya pāṇḍuputrāṇāṃ samājagmur mahīkṣitaḥ",
    "GE07mbh_05_u:150.001": "janamejaya uvāca",
    "GE07mbh_05_u:150.001a": "yudhiṣṭhiraṃ sahānīkam upayāntaṃ yuyutsayā",
    "GE07mbh_05_u:150.001c": "saṃniviṣṭaṃ kurukṣetre vāsudevena pālitam",
    "GE07mbh_05_u:150.002a": "virāṭadrupadābhyāṃ ca saputrābhyāṃ samanvitam",
    "GE07mbh_05_u:150.002c": "kekayair vṛṣṇibhiś caiva pārthivaiḥ śataśo vṛtam",
    "GE07mbh_05_u:150.003a": "mahendram iva cādityair abhiguptaṃ mahārathaiḥ",
    "GE07mbh_05_u:150.003c": "śrutvā duryodhano rājā kiṃ kāryaṃ pratyapadyata",
    "GE07mbh_05_u:150.004a": "etad icchāmy ahaṃ śrotuṃ vistareṇa tapodhana",
    "GE07mbh_05_u:150.004c": "saṃbhrame tumule tasmin yadāsīt kurujāṅgale",
    "GE07mbh_05_u:150.005a": "vyathayeyur hi devānāṃ senām api samāgame",
    "GE07mbh_05_u:150.005c": "pāṇḍavā vāsudevaś ca virāṭadrupadau tathā",
    "GE07mbh_05_u:150.006a": "dhṛṣṭadyumnaś ca pāñcālyaḥ śikhaṇḍī ca mahārathaḥ",
    "GE07mbh_05_u:150.006c": "yuyudhānaś ca vikrānto devair api durāsadaḥ",
    "GE07mbh_05_u:150.007a": "etad icchāmy ahaṃ śrotuṃ vistareṇa tapodhana",
    "GE07mbh_05_u:150.007c": "kurūṇāṃ pāṇḍavānāṃ ca yad yad āsīd viceṣṭitam",
    "GE07mbh_05_u:150.008": "vaiśaṃpāyana uvāca",
    "GE07mbh_05_u:150.008a": "pratiyāte tu dāśārhe rājā duryodhanas tadā",
    "GE07mbh_05_u:150.008c": "karṇaṃ duḥśāsanaṃ caiva śakuniṃ cābravīd idam",
    "GE07mbh_05_u:150.009a": "akṛtenaiva kāryeṇa gataḥ pārthān adhokṣajaḥ",
    "GE07mbh_05_u:150.009c": "sa enān manyunāviṣṭo dhruvaṃ vakṣyaty asaṃśayam",
    "GE07mbh_05_u:150.010a": "iṣṭo hi vāsudevasya pāṇḍavair mama vigrahaḥ",
    "GE07mbh_05_u:150.010c": "bhīmasenārjunau caiva dāśārhasya mate sthitau",
    "GE07mbh_05_u:150.011a": "ajātaśatrur apy adya",
    "GE07mbh_05_u:150.011c": "nikṛtaś ca mayā pūrvaṃ saha sarvaiḥ sahodaraiḥ",
    "GE07mbh_05_u:150.012a": "virāṭadrupadau caiva kṛtavairau mayā saha",
    "GE07mbh_05_u:150.012c": "tau ca senāpraṇetārau",
    "GE07mbh_05_u:150.013a": "bhavitā vigrahaḥ so 'yaṃ tumulo lomaharṣaṇaḥ",
    "GE07mbh_05_u:150.013c": "tasmāt sāṃgrāmikaṃ sarvaṃ kārayadhvam atandritāḥ",
    "GE07mbh_05_u:150.014a": "śibirāṇi kurukṣetre kriyantāṃ vasudhādhipāḥ",
    "GE07mbh_05_u:150.014c": "suparyāptāvakāśāni durādeyāni śatrubhiḥ",
    "GE07mbh_05_u:150.015a": "āsannajalakāṣṭhāni śataśo 'tha sahasraśaḥ",
    "GE07mbh_05_u:150.015c": "acchedyāhāramārgāṇi ratnoccayacitāni ca",
    "GE07mbh_05_u:150.015e": "vividhāyudhapūrṇāni patākādhvajavanti ca",
    "GE07mbh_05_u:150.016a": "samāś ca teṣāṃ panthānaḥ kriyantāṃ nagarād bahiḥ",
    "GE07mbh_05_u:150.016c": "prayāṇaṃ ghuṣyatām adya śvobhūta iti māciram",
    "GE07mbh_05_u:150.017a": "te tatheti pratijñāya śvobhūte cakrire tathā",
    "GE07mbh_05_u:150.017c": "hṛṣṭarūpā mahātmāno vināśāya mahīkṣitām",
    "GE07mbh_05_u:150.018a": "tatas te pārthivāḥ sarve tac chrutvā rājaśāsanam",
    "GE07mbh_05_u:150.018c": "āsanebhyo mahārhebhya udatiṣṭhann amarṣitāḥ",
    "GE07mbh_05_u:150.019a": "bāhūn parighasaṃkāśān saṃspṛśantaḥ śanaiḥ śanaiḥ",
    "GE07mbh_05_u:150.019c": "kāñcanāṅgadadīptāṃś ca candanāgarubhūṣitān",
    "GE07mbh_05_u:150.020a": "uṣṇīṣāṇi niyacchantaḥ puṇḍarīkanibhaiḥ karaiḥ",
    "GE07mbh_05_u:150.020c": "antarīyottarīyāṇi bhūṣaṇāni ca sarvaśaḥ",
    "GE07mbh_05_u:150.021a": "te rathān rathinaḥ śreṣṭhā hayāṃś ca hayakovidāḥ",
    "GE07mbh_05_u:150.021c": "sajjayanti sma nāgāṃś ca nāgaśikṣāsu niṣṭhitāḥ",
    "GE07mbh_05_u:150.022a": "atha varmāṇi citrāṇi kāñcanāni bahūni ca",
    "GE07mbh_05_u:150.022c": "vividhāni ca śastrāṇi cakruḥ sajjāni sarvaśaḥ",
    "GE07mbh_05_u:150.023a": "padātayaś ca puruṣāḥ śastrāṇi vividhāni ca",
    "GE07mbh_05_u:150.023c": "upajahruḥ śarīreṣu hemacitrāṇy anekaśaḥ",
    "GE07mbh_05_u:150.024a": "tad utsava ivodagraṃ saṃprahṛṣṭanarāvṛtam",
    "GE07mbh_05_u:150.024c": "nagaraṃ dhārtarāṣṭrasya bhāratāsīt samākulam",
    "GE07mbh_05_u:150.025a": "janaughasalilāvarto rathanāgāśvamīnavān",
    "GE07mbh_05_u:150.025c": "śaṅkhadundubhinirghoṣaḥ kośasaṃcayaratnavān",
    "GE07mbh_05_u:150.026a": "citrābharaṇavarmormiḥ śastranirmalaphenavān",
    "GE07mbh_05_u:150.026c": "prāsādamālādrivṛto rathyāpaṇamahāhradaḥ",
    "GE07mbh_05_u:150.027a": "yodhacandrodayodbhūtaḥ kururājamahārṇavaḥ",
    "GE07mbh_05_u:150.027c": "adṛśyata tadā rājaṃś candrodaya ivārṇavaḥ",
    "GE07mbh_05_u:151.001": "vaiśaṃpāyana uvāca",
    "GE07mbh_05_u:151.001a": "vāsudevasya tad vākyam anusmṛtya yudhiṣṭhiraḥ",
    "GE07mbh_05_u:151.001c": "punaḥ papraccha vārṣṇeyaṃ kathaṃ mando 'bravīd idam",
    "GE07mbh_05_u:151.002a": "asminn abhyāgate kāle kiṃ ca naḥ kṣamam acyuta",
    "GE07mbh_05_u:151.002c": "kathaṃ ca vartamānā vai svadharmān na cyavemahi",
    "GE07mbh_05_u:151.003a": "duryodhanasya karṇasya śakuneḥ saubalasya ca",
    "GE07mbh_05_u:151.003c": "vāsudeva matajño 'si mama sabhrātṛkasya ca",
    "GE07mbh_05_u:151.004a": "vidurasyāpi te vākyaṃ śrutaṃ bhīṣmasya cobhayoḥ",
    "GE07mbh_05_u:151.004c": "kuntyāś ca vipulaprajña prajñā kārtsnyena te śrutā",
    "GE07mbh_05_u:151.005a": "sarvam etad atikramya vicārya ca punaḥ punaḥ",
    "GE07mbh_05_u:151.005c": "yan naḥ kṣamaṃ mahābāho tad bravīhy avicārayan",
    "GE07mbh_05_u:151.006a": "śrutvaitad dharmarājasya dharmārthasahitaṃ vacaḥ",
    "GE07mbh_05_u:151.006c": "meghadundubhinirghoṣaḥ kṛṣṇo vacanam abravīt",
    "GE07mbh_05_u:151.007a": "uktavān asmi yad vākyaṃ dharmārthasahitaṃ hitam",
    "GE07mbh_05_u:151.007c": "na tu tan nikṛtiprajñe kauravye pratitiṣṭhati",
    "GE07mbh_05_u:151.008a": "na ca bhīṣmasya durmedhāḥ śṛṇoti vidurasya vā",
    "GE07mbh_05_u:151.008c": "mama vā bhāṣitaṃ kiṃ cit sarvam evātivartate",
    "GE07mbh_05_u:151.009a": "na sa kāmayate dharmaṃ na sa kāmayate yaśaḥ",
    "GE07mbh_05_u:151.009c": "jitaṃ sa manyate sarvaṃ durātmā karṇam āśritaḥ",
    "GE07mbh_05_u:151.010a": "bandham ājñāpayām āsa mama cāpi suyodhanaḥ",
    "GE07mbh_05_u:151.010c": "na ca taṃ labdhavān kāmaṃ durātmā śāsanātigaḥ",
    "GE07mbh_05_u:151.011a": "na ca bhīṣmo na ca droṇo yuktaṃ tatrāhatur vacaḥ",
    "GE07mbh_05_u:151.011c": "sarve tam anuvartante ṛte viduram acyuta",
    "GE07mbh_05_u:151.012a": "śakuniḥ saubalaś caiva karṇaduḥśāsanāv api",
    "GE07mbh_05_u:151.012c": "tvayy ayuktāny abhāṣanta mūḍhā mūḍham amarṣaṇam",
    "GE07mbh_05_u:151.013a": "kiṃ ca tena mayoktena yāny abhāṣanta kauravāḥ",
    "GE07mbh_05_u:151.013c": "saṃkṣepeṇa durātmāsau na yuktaṃ tvayi vartate",
    "GE07mbh_05_u:151.014a": "na pārthiveṣu sarveṣu ya ime tava sainikāḥ",
    "GE07mbh_05_u:151.014c": "yat pāpaṃ yan na kalyāṇaṃ sarvaṃ tasmin pratiṣṭhitam",
    "GE07mbh_05_u:151.015a": "na cāpi vayam atyarthaṃ parityāgena karhi cit",
    "GE07mbh_05_u:151.015c": "kauravaiḥ śamam icchāmas tatra yuddham anantaram",
    "GE07mbh_05_u:151.016a": "tac chrutvā pārthivāḥ sarve vāsudevasya bhāṣitam",
    "GE07mbh_05_u:151.016c": "abruvanto mukhaṃ rājñaḥ samudaikṣanta bhārata",
    "GE07mbh_05_u:151.017a": "yudhiṣṭhiras tv abhiprāyam upalabhya mahīkṣitām",
    "GE07mbh_05_u:151.017c": "yogam ājñāpayām āsa bhīmārjunayamaiḥ saha",
    "GE07mbh_05_u:151.018a": "tataḥ kilakilābhūtam anīkaṃ pāṇḍavasya ha",
    "GE07mbh_05_u:151.018c": "ājñāpite tadā yoge samahṛṣyanta sainikāḥ",
    "GE07mbh_05_u:151.019a": "avadhyānāṃ vadhaṃ paśyan dharmarājo yudhiṣṭhiraḥ",
    "GE07mbh_05_u:151.019c": "niṣṭanan bhīmasenaṃ ca vijayaṃ cedam abravīt",
    "GE07mbh_05_u:151.020a": "yadarthaṃ vanavāsaś ca prāptaṃ duḥkhaṃ ca yan mayā",
    "GE07mbh_05_u:151.020c": "so 'yam asmān upaity eva paro 'narthaḥ prayatnataḥ",
    "GE07mbh_05_u:151.021a": "yasmin yatnaḥ kṛto 'smābhiḥ sa no hīnaḥ prayatnataḥ",
    "GE07mbh_05_u:151.021c": "akṛte tu prayatne 'smān upāvṛttaḥ kalir mahān",
    "GE07mbh_05_u:151.022a": "kathaṃ hy avadhyaiḥ saṃgrāmaḥ kāryaḥ saha bhaviṣyati",
    "GE07mbh_05_u:151.022c": "kathaṃ hatvā gurūn vṛddhān vijayo no bhaviṣyati",
    "GE07mbh_05_u:151.023a": "tac chrutvā dharmarājasya savyasācī paraṃtapaḥ",
    "GE07mbh_05_u:151.023c": "yad uktaṃ vāsudevena śrāvayām āsa tad vacaḥ",
    "GE07mbh_05_u:151.024a": "uktavān devakīputraḥ kuntyāś ca vidurasya ca",
    "GE07mbh_05_u:151.024c": "vacanaṃ tat tvayā rājan nikhilenāvadhāritam",
    "GE07mbh_05_u:151.025a": "na ca tau vakṣyato 'dharmam iti me naiṣṭhikī matiḥ",
    "GE07mbh_05_u:151.025c": "na cāpi yuktaṃ kaunteya nivartitum ayudhyataḥ",
    "GE07mbh_05_u:151.026a": "tac chrutvā vāsudevo 'pi savyasācivacas tadā",
    "GE07mbh_05_u:151.026c": "smayamāno 'bravīt pārtham evam etad iti bruvan",
    "GE07mbh_05_u:151.027a": "tatas te dhṛtasaṃkalpā yuddhāya sahasainikāḥ",
    "GE07mbh_05_u:151.027c": "pāṇḍaveyā mahārāja tāṃ rātriṃ sukham āvasan",
    "GE07mbh_05_u:152.001": "vaiśaṃpāyana uvāca",
    "GE07mbh_05_u:152.001a": "vyuṣitāyāṃ rajanyāṃ tu rājā duryodhanas tataḥ",
    "GE07mbh_05_u:152.001c": "vyabhajat tāny anīkāni daśa caikaṃ ca bhārata",
    "GE07mbh_05_u:152.002a": "narahastirathāśvānāṃ sāraṃ madhyaṃ ca phalgu ca",
    "GE07mbh_05_u:152.002c": "sarveṣv eteṣv anīkeṣu saṃdideśa mahīpatiḥ",
    "GE07mbh_05_u:152.003a": "sānukarṣāḥ satūṇīrāḥ savarūthāḥ satomarāḥ",
    "GE07mbh_05_u:152.003c": "sopāsaṅgāḥ saśaktīkāḥ saniṣaṅgāḥ sapothikāḥ",
    "GE07mbh_05_u:152.004a": "sadhvajāḥ sapatākāś ca saśarāsanatomarāḥ",
    "GE07mbh_05_u:152.004c": "rajjubhiś ca vicitrābhiḥ sapāśāḥ saparistarāḥ",
    "GE07mbh_05_u:152.005a": "sakacagrahavikṣepāḥ satailaguḍavālukāḥ",
    "GE07mbh_05_u:152.005c": "sāśīviṣaghaṭāḥ sarve sasarjarasapāṃsavaḥ",
    "GE07mbh_05_u:152.006a": "saghaṇṭāphalakāḥ sarve vāsīvṛkṣādanānvitāḥ",
    "GE07mbh_05_u:152.006a-0543_01": "**** **** sāyoguḍajalopalāḥ",
    "GE07mbh_05_u:152.006a-0543_02": "saśālabhindipālāś ca samadhūc chiṣṭamudgarāḥ",
    "GE07mbh_05_u:152.006a-0543_03": "sakāṇḍadaṇḍakāḥ sarve sasīraviṣatomarāḥ",
    "GE07mbh_05_u:152.006a-0543_04": "saśūrpapiṭakāḥ sarve sadātrāṅkuśatomarāḥ",
    "GE07mbh_05_u:152.006a-0543_05": "sakīlakrakacāḥ sarve",
    "GE07mbh_05_u:152.006c": "vyāghracarmaparīvārā vṛtāś ca dvīpicarmabhiḥ",
    "GE07mbh_05_u:152.007a": "savastayaḥ saśṛṅgāś ca saprāsavividhāyudhāḥ",
    "GE07mbh_05_u:152.007c": "sakuṭhārāḥ sakuddālāḥ satailakṣaumasarpiṣaḥ",
    "GE07mbh_05_u:152.007d-0544_01": "rukmajālapraticchannā nānāmaṇivibhūṣitāḥ",
    "GE07mbh_05_u:152.007d-0545_01": "vyāghracarmaparīdhānāḥ suveṣāḥ samalaṃkṛtāḥ",
    "GE07mbh_05_u:152.008a": "citrānīkāḥ suvapuṣo jvalitā iva pāvakāḥ",
    "GE07mbh_05_u:152.008c": "tathā kavacinaḥ śūrāḥ śastreṣu kṛtaniśramāḥ",
    "GE07mbh_05_u:152.009a": "kulīnā hayayonijñāḥ sārathye viniveśitāḥ",
    "GE07mbh_05_u:152.009c": "baddhāriṣṭā baddhakakṣyā baddhadhvajapatākinaḥ",
    "GE07mbh_05_u:152.009d-0546_01": "baddhābharaṇanirvyūhā baddhacarmāsipaṭṭiśāḥ",
    "GE07mbh_05_u:152.010a": "caturyujo rathāḥ sarve sarve śastrasamāyutāḥ",
    "GE07mbh_05_u:152.010c": "saṃhṛṣṭavāhanāḥ sarve sarve śataśarāsanāḥ",
    "GE07mbh_05_u:152.011a": "dhuryayor hayayor ekas tathānyau pārṣṇisārathī",
    "GE07mbh_05_u:152.011c": "tau cāpi rathināṃ śreṣṭhau rathī ca hayavit tathā",
    "GE07mbh_05_u:152.012a": "nagarāṇīva guptāni durādeyāni śatrubhiḥ",
    "GE07mbh_05_u:152.012c": "āsan rathasahasrāṇi hemamālīni sarvaśaḥ",
    "GE07mbh_05_u:152.013a": "yathā rathās tathā nāgā baddhakakṣyāḥ svalaṃkṛtāḥ",
    "GE07mbh_05_u:152.013c": "babhūvuḥ sapta puruṣā ratnavanta ivādrayaḥ",
    "GE07mbh_05_u:152.014a": "dvāv aṅkuśadharau teṣu dvāv uttamadhanurdharau",
    "GE07mbh_05_u:152.014c": "dvau varāsidharau rājann ekaḥ śaktipatākadhṛk",
    "GE07mbh_05_u:152.015a": "gajair mattaiḥ samākīrṇaṃ savarmāyudhakośakaiḥ",
    "GE07mbh_05_u:152.015c": "tad babhūva balaṃ rājan kauravyasya sahasraśaḥ",
    "GE07mbh_05_u:152.016a": "vicitrakavacāmuktaiḥ sapatākaiḥ svalaṃkṛtaiḥ",
    "GE07mbh_05_u:152.016c": "sādibhiś copasaṃpannā āsann ayutaśo hayāḥ",
    "GE07mbh_05_u:152.017a": "susaṃgrāhāḥ susaṃtoṣā",
    "GE07mbh_05_u:152.017c": "anekaśatasāhasrās te ca sādivaśe sthitāḥ",
    "GE07mbh_05_u:152.018a": "nānārūpavikārāś ca nānākavacaśastriṇaḥ",
    "GE07mbh_05_u:152.018c": "padātino narās tatra babhūvur hemamālinaḥ",
    "GE07mbh_05_u:152.019a": "rathasyāsan daśa gajā gajasya daśa vājinaḥ",
    "GE07mbh_05_u:152.019c": "narā daśa hayasyāsan pādarakṣāḥ samantataḥ",
    "GE07mbh_05_u:152.020a": "rathasya nāgāḥ pañcāśan nāgasyāsañ śataṃ hayāḥ",
    "GE07mbh_05_u:152.020c": "hayasya puruṣāḥ sapta bhinnasaṃdhānakāriṇaḥ",
    "GE07mbh_05_u:152.021a": "senā pañcaśataṃ nāgā rathās tāvanta eva ca",
    "GE07mbh_05_u:152.021b-0547_01": "pañcāśac ca śataṃ cāśvā narāḥ pañcaguṇās tataḥ",
    "GE07mbh_05_u:152.021c": "daśasenā ca pṛtanā pṛtanā daśavāhinī",
    "GE07mbh_05_u:152.022a": "vāhinī pṛtanā senā dhvajinī sādinī camūḥ",
    "GE07mbh_05_u:152.022c": "akṣauhiṇīti paryāyair niruktātha varūthinī",
    "GE07mbh_05_u:152.022e": "evaṃ vyūḍhāny anīkāni kauraveyeṇa dhīmatā",
    "GE07mbh_05_u:152.023a": "akṣauhiṇyo daśaikā ca saṃkhyātāḥ sapta caiva ha",
    "GE07mbh_05_u:152.023c": "akṣauhiṇyas tu saptaiva pāṇḍavānām abhūd balam",
    "GE07mbh_05_u:152.023e": "akṣauhiṇyo daśaikā ca kauravāṇām abhūd balam",
    "GE07mbh_05_u:152.024a": "narāṇāṃ pañcapañcāśad eṣā pattir vidhīyate",
    "GE07mbh_05_u:152.024c": "senāmukhaṃ ca tisras tā gulma ity abhisaṃjñitaḥ",
    "GE07mbh_05_u:152.025a": "daśa gulmā gaṇas tv āsīd gaṇās tv ayutaśo 'bhavan",
    "GE07mbh_05_u:152.025c": "duryodhanasya senāsu yotsyamānāḥ prahāriṇaḥ",
    "GE07mbh_05_u:152.026a": "tatra duryodhano rājā śūrān buddhimato narān",
    "GE07mbh_05_u:152.026c": "prasamīkṣya mahābāhuś cakre senāpatīṃs tadā",
    "GE07mbh_05_u:152.027a": "pṛthag akṣauhiṇīnāṃ ca praṇetṝn narasattamān",
    "GE07mbh_05_u:152.027c": "vidhipūrvaṃ samānīya pārthivān abhyaṣecayat",
    "GE07mbh_05_u:152.028a": "kṛpaṃ droṇaṃ ca śalyaṃ ca saindhavaṃ ca mahāratham",
    "GE07mbh_05_u:152.028c": "sudakṣiṇaṃ ca kāmbojaṃ kṛtavarmāṇam eva ca",
    "GE07mbh_05_u:152.029a": "droṇaputraṃ ca karṇaṃ ca bhūriśravasam eva ca",
    "GE07mbh_05_u:152.029c": "śakuniṃ saubalaṃ caiva bāhlīkaṃ ca mahāratham",
    "GE07mbh_05_u:152.030a": "divase divase teṣāṃ prativelaṃ ca bhārata",
    "GE07mbh_05_u:152.030c": "cakre sa vividhāḥ saṃjñāḥ pratyakṣaṃ ca punaḥ punaḥ",
    "GE07mbh_05_u:152.031a": "tathā viniyatāḥ sarve ye ca teṣāṃ padānugāḥ",
    "GE07mbh_05_u:152.031b-0548_01": "hṛṣṭāḥ puṣṭāḥ susaṃnaddhā vikrame dṛḍhaniścayāḥ",
    "GE07mbh_05_u:152.031c": "babhūvuḥ sainikā rājan rājñaḥ priyacikīrṣavaḥ",
    "GE07mbh_05_u:153.001": "vaiśaṃpāyana uvāca",
    "GE07mbh_05_u:153.001a": "tataḥ śāṃtanavaṃ bhīṣmaṃ prāñjalir dhṛtarāṣṭrajaḥ",
    "GE07mbh_05_u:153.001c": "saha sarvair mahīpālair idaṃ vacanam abravīt",
    "GE07mbh_05_u:153.002a": "ṛte senāpraṇetāraṃ pṛtanā sumahaty api",
    "GE07mbh_05_u:153.002c": "dīryate yuddham āsādya pipīlikapuṭaṃ yathā",
    "GE07mbh_05_u:153.003a": "na hi jātu dvayor buddhiḥ samā bhavati karhi cit",
    "GE07mbh_05_u:153.003c": "śauryaṃ ca nāma netṝṇāṃ spardhate ca parasparam",
    "GE07mbh_05_u:153.004a": "śrūyate ca mahāprājña haihayān amitaujasaḥ",
    "GE07mbh_05_u:153.004c": "abhyayur brāhmaṇāḥ sarve",
    "GE07mbh_05_u:153.005a": "tān anvayus tadā vaiśyāḥ śūdrāś caiva pitāmaha",
    "GE07mbh_05_u:153.005c": "ekatas tu trayo varṇā ekataḥ kṣatriyarṣabhāḥ",
    "GE07mbh_05_u:153.006a": "te sma yuddheṣv abhajyanta trayo varṇāḥ punaḥ punaḥ",
    "GE07mbh_05_u:153.006b-0549_01": "tathāpi niyatāḥ sarve kṣatriyās tu jaghanyajāḥ",
    "GE07mbh_05_u:153.006c": "kṣatriyās tu jayanty eva bahulaṃ caikato balam",
    "GE07mbh_05_u:153.007a": "tatas te kṣatriyān eva papracchur dvijasattamāḥ",
    "GE07mbh_05_u:153.007c": "tebhyaḥ śaśaṃsur dharmajñā yāthātathyaṃ pitāmaha",
    "GE07mbh_05_u:153.008a": "vayam ekasya śṛṇumo mahābuddhimato raṇe",
    "GE07mbh_05_u:153.008c": "bhavantas tu pṛthak sarve svabuddhivaśavartinaḥ",
    "GE07mbh_05_u:153.009a": "tatas te brāhmaṇāś cakrur ekaṃ senāpatiṃ dvijam",
    "GE07mbh_05_u:153.009c": "nayeṣu kuśalaṃ śūram ajayan kṣatriyāṃs tataḥ",
    "GE07mbh_05_u:153.010a": "evaṃ ye kuśalaṃ śūraṃ hite sthitam akalmaṣam",
    "GE07mbh_05_u:153.010c": "senāpatiṃ prakurvanti te jayanti raṇe ripūn",
    "GE07mbh_05_u:153.011a": "bhavān uśanasā tulyo hitaiṣī ca sadā mama",
    "GE07mbh_05_u:153.011c": "asaṃhāryaḥ sthito dharme sa naḥ senāpatir bhava",
    "GE07mbh_05_u:153.012a": "raśmīvatām ivādityo vīrudhām iva candramāḥ",
    "GE07mbh_05_u:153.012c": "kubera iva yakṣāṇāṃ marutām iva vāsavaḥ",
    "GE07mbh_05_u:153.013a": "parvatānāṃ yathā meruḥ suparṇaḥ patatām iva",
    "GE07mbh_05_u:153.013c": "kumāra iva bhūtānāṃ vasūnām iva havyavāṭ",
    "GE07mbh_05_u:153.014a": "bhavatā hi vayaṃ guptāḥ śakreṇeva divaukasaḥ",
    "GE07mbh_05_u:153.014c": "anādhṛṣyā bhaviṣyāmas tridaśānām api dhruvam",
    "GE07mbh_05_u:153.015a": "prayātu no bhavān agre devānām iva pāvakiḥ",
    "GE07mbh_05_u:153.015c": "vayaṃ tvām anuyāsyāmaḥ saurabheyā ivarṣabham",
    "GE07mbh_05_u:153.015d-0550_01": "ity uktvā pādayos tasya nipapāta narādhipaḥ",
    "GE07mbh_05_u:153.015d-0550_02": "rakṣāsmān rājaśārdūla tvām ahaṃ śaraṇaṃ gataḥ",
    "GE07mbh_05_u:153.016": "bhīṣma uvāca",
    "GE07mbh_05_u:153.016a": "evam etan mahābāho yathā vadasi bhārata",
    "GE07mbh_05_u:153.016c": "yathaiva hi bhavanto me tathaiva mama pāṇḍavāḥ",
    "GE07mbh_05_u:153.017a": "api caiva maya śreyo vācyaṃ teṣāṃ narādhipa",
    "GE07mbh_05_u:153.017c": "yoddhavyaṃ tu tavārthāya yathā sa samayaḥ kṛtaḥ",
    "GE07mbh_05_u:153.018a": "na tu paśyāmi yoddhāram ātmanaḥ sadṛśaṃ bhuvi",
    "GE07mbh_05_u:153.018c": "ṛte tasmān naravyāghrāt kuntīputrād dhanaṃjayāt",
    "GE07mbh_05_u:153.019a": "sa hi veda mahābāhur divyāny astrāṇi sarvaśaḥ",
    "GE07mbh_05_u:153.019c": "na tu māṃ vivṛto yuddhe jātu yudhyeta pāṇḍavaḥ",
    "GE07mbh_05_u:153.020a": "ahaṃ sa ca kṣaṇenaiva nirmanuṣyam idaṃ jagat",
    "GE07mbh_05_u:153.020c": "kuryāṃ śastrabalenaiva sasurāsurarākṣasam",
    "GE07mbh_05_u:153.021a": "na tv evotsādanīyā me pāṇḍoḥ putrā narādhipa",
    "GE07mbh_05_u:153.021c": "tasmād yodhān haniṣyāmi prayogeṇāyutaṃ sadā",
    "GE07mbh_05_u:153.022a": "evam eṣāṃ kariṣyāmi nidhanaṃ kurunandana",
    "GE07mbh_05_u:153.022c": "na cet te māṃ haniṣyanti pūrvam eva samāgame",
    "GE07mbh_05_u:153.023a": "senāpatis tv ahaṃ rājan samayenāpareṇa te",
    "GE07mbh_05_u:153.023c": "bhaviṣyāmi yathākāmaṃ tan me śrotum ihārhasi",
    "GE07mbh_05_u:153.024a": "karṇo vā yudhyatāṃ pūrvam ahaṃ vā pṛthivīpate",
    "GE07mbh_05_u:153.024c": "spardhate hi sadātyarthaṃ sūtaputro mayā raṇe",
    "GE07mbh_05_u:153.025": "karṇa uvāca",
    "GE07mbh_05_u:153.025a": "nāhaṃ jīvati gāṅgeye yotsye rājan kathaṃ cana",
    "GE07mbh_05_u:153.025c": "hate bhīṣme tu yotsyāmi saha gāṇḍīvadhanvanā",
    "GE07mbh_05_u:153.026": "vaiśaṃpāyana uvāca",
    "GE07mbh_05_u:153.026a": "tataḥ senāpatiṃ cakre vidhivad bhūridakṣiṇam",
    "GE07mbh_05_u:153.026c": "dhṛtarāṣṭrātmajo bhīṣmaṃ so 'bhiṣikto vyarocata",
    "GE07mbh_05_u:153.027a": "tato bherīś ca śaṅkhāṃś ca śataśaś caiva puṣkarān",
    "GE07mbh_05_u:153.027c": "vādayām āsur avyagrāḥ puruṣā rājaśāsanāt",
    "GE07mbh_05_u:153.028a": "siṃhanādāś ca vividhā vāhanānāṃ ca nisvanāḥ",
    "GE07mbh_05_u:153.028c": "prādurāsann anabhre ca varṣaṃ rudhirakardamam",
    "GE07mbh_05_u:153.029a": "nirghātāḥ pṛthivīkampā",
    "GE07mbh_05_u:153.029c": "āsaṃś ca sarvayodhānāṃ pātayanto manāṃsy uta",
    "GE07mbh_05_u:153.030a": "vācaś cāpy aśarīriṇyo divaś colkāḥ prapedire",
    "GE07mbh_05_u:153.030c": "śivāś ca bhayavedinyo nedur dīptasvarā bhṛśam",
    "GE07mbh_05_u:153.031a": "senāpatye yadā rājā gāṅgeyam abhiṣiktavān",
    "GE07mbh_05_u:153.031c": "tadaitāny ugrarūpāṇi abhavañ śataśo nṛpa",
    "GE07mbh_05_u:153.032a": "tataḥ senāpatiṃ kṛtvā bhīṣmaṃ parabalārdanam",
    "GE07mbh_05_u:153.032c": "vācayitvā dvijaśreṣṭhān niṣkair gobhiś ca bhūriśaḥ",
    "GE07mbh_05_u:153.033a": "vardhamāno jayāśīrbhir niryayau sainikair vṛtaḥ",
    "GE07mbh_05_u:153.033c": "āpageyaṃ puraskṛtya bhrātṛbhiḥ sahitas tadā",
    "GE07mbh_05_u:153.033e": "skandhāvāreṇa mahatā kurukṣetraṃ jagāma ha",
    "GE07mbh_05_u:153.034a": "parikramya kurukṣetraṃ karṇena saha kauravaḥ",
    "GE07mbh_05_u:153.034c": "śibiraṃ māpayām āsa same deśe narādhipaḥ",
    "GE07mbh_05_u:153.035a": "madhurānūṣare deśe prabhūtayavasendhane",
    "GE07mbh_05_u:153.035c": "yathaiva hāstinapuraṃ tadvac chibiram ābabhau",
    "GE07mbh_05_u:154.001": "janamejaya uvāca",
    "GE07mbh_05_u:154.001a": "āpageyaṃ mahātmānaṃ bhīṣmaṃ śastrabhṛtāṃ varam",
    "GE07mbh_05_u:154.001c": "pitāmahaṃ bhāratānāṃ dhvajaṃ sarvamahīkṣitām",
    "GE07mbh_05_u:154.002a": "bṛhaspatisamaṃ buddhyā kṣamayā pṛthivīsamam",
    "GE07mbh_05_u:154.002c": "samudram iva gāmbhīrye himavantam iva sthiram",
    "GE07mbh_05_u:154.003a": "prajāpatim ivaudārye tejasā bhāskaropamam",
    "GE07mbh_05_u:154.003c": "mahendram iva śatrūṇāṃ dhvaṃsanaṃ śaravṛṣṭibhiḥ",
    "GE07mbh_05_u:154.004a": "raṇayajñe pratibhaye svābhīle lomaharṣaṇe",
    "GE07mbh_05_u:154.004c": "dīkṣitaṃ cirarātrāya śrutvā rājā yudhiṣṭhiraḥ",
    "GE07mbh_05_u:154.005a": "kim abravīn mahābāhuḥ",
    "GE07mbh_05_u:154.005c": "bhīmasenārjunau vāpi kṛṣṇo vā pratyapadyata",
    "GE07mbh_05_u:154.006": "vaiśaṃpāyana uvāca",
    "GE07mbh_05_u:154.006a": "āpaddharmārthakuśalo mahābuddhir yudhiṣṭhiraḥ",
    "GE07mbh_05_u:154.006c": "sarvān bhrātṝn samānīya vāsudevaṃ ca sātvatam",
    "GE07mbh_05_u:154.006e": "uvāca vadatāṃ śreṣṭhaḥ sāntvapūrvam idaṃ vacaḥ",
    "GE07mbh_05_u:154.007a": "paryākrāmata sainyāni yattās tiṣṭhata daṃśitāḥ",
    "GE07mbh_05_u:154.007c": "pitāmahena vo yuddhaṃ pūrvam eva bhaviṣyati",
    "GE07mbh_05_u:154.007e": "tasmāt saptasu senāsu praṇetṝn mama paśyata",
    "GE07mbh_05_u:154.008": "vāsudeva uvāca",
    "GE07mbh_05_u:154.008a": "yathārhati bhavān vaktum asmin kāla upasthite",
    "GE07mbh_05_u:154.008c": "tathedam arthavad vākyam uktaṃ te bharatarṣabha",
    "GE07mbh_05_u:154.009a": "rocate me mahābāho kriyatāṃ yad anantaram",
    "GE07mbh_05_u:154.009c": "nāyakās tava senāyām abhiṣicyantu sapta vai",
    "GE07mbh_05_u:154.010": "vaiśaṃpāyana uvāca",
    "GE07mbh_05_u:154.010a": "tato drupadam ānāyya virāṭaṃ śinipuṃgavam",
    "GE07mbh_05_u:154.010c": "dhṛṣṭadyumnaṃ ca pāñcālyaṃ dhṛṣṭaketuṃ ca pārthivam",
    "GE07mbh_05_u:154.010e": "śikhaṇḍinaṃ ca pāñcālyaṃ sahadevaṃ ca māgadham",
    "GE07mbh_05_u:154.011a": "etān sapta maheṣvāsān vīrān yuddhābhinandinaḥ",
    "GE07mbh_05_u:154.011c": "senāpraṇetṝn vidhivad abhyaṣiñcad yudhiṣṭhiraḥ",
    "GE07mbh_05_u:154.012a": "sarvasenāpatiṃ cātra dhṛṣṭadyumnam upādiśat",
    "GE07mbh_05_u:154.012c": "droṇāntahetor utpanno ya iddhāñ jātavedasaḥ",
    "GE07mbh_05_u:154.013a": "sarveṣām eva teṣāṃ tu samastānāṃ mahātmanām",
    "GE07mbh_05_u:154.013c": "senāpatipatiṃ cakre guḍākeśaṃ dhanaṃjayam",
    "GE07mbh_05_u:154.014a": "arjunasyāpi netā ca saṃyantā caiva vājinām",
    "GE07mbh_05_u:154.014c": "saṃkarṣaṇānujaḥ śrīmān mahābuddhir janārdanaḥ",
    "GE07mbh_05_u:154.015a": "tad dṛṣṭvopasthitaṃ yuddhaṃ samāsannaṃ mahātyayam",
    "GE07mbh_05_u:154.015c": "prāviśad bhavanaṃ rājñaḥ pāṇḍavasya halāyudhaḥ",
    "GE07mbh_05_u:154.016a": "sahākrūraprabhṛtibhir gadasāmbolmukādibhiḥ",
    "GE07mbh_05_u:154.016c": "raukmiṇeyāhukasutaiś cārudeṣṇapurogamaiḥ",
    "GE07mbh_05_u:154.017a": "vṛṣṇimukhyair abhigatair vyāghrair iva balotkaṭaiḥ",
    "GE07mbh_05_u:154.017c": "abhigupto mahābāhur marudbhir iva vāsavaḥ",
    "GE07mbh_05_u:154.018a": "nīlakauśeyavasanaḥ kailāsaśikharopamaḥ",
    "GE07mbh_05_u:154.018c": "siṃhakhelagatiḥ śrīmān madaraktāntalocanaḥ",
    "GE07mbh_05_u:154.019a": "taṃ dṛṣṭvā dharmarājaś ca keśavaś ca mahādyutiḥ",
    "GE07mbh_05_u:154.019c": "udatiṣṭhat tadā pārtho bhīmakarmā vṛkodaraḥ",
    "GE07mbh_05_u:154.020a": "gāṇḍīvadhanvā ye cānye rājānas tatra ke cana",
    "GE07mbh_05_u:154.020c": "pūjayāṃ cakrur abhyetya te sma sarve halāyudham",
    "GE07mbh_05_u:154.021a": "tatas taṃ pāṇḍavo rājā kare pasparśa pāṇinā",
    "GE07mbh_05_u:154.021c": "vāsudevapurogās tu sarva evābhyavādayan",
    "GE07mbh_05_u:154.022a": "virāṭadrupadau vṛddhāv abhivādya halāyudhaḥ",
    "GE07mbh_05_u:154.022c": "yudhiṣṭhireṇa sahita upāviśad ariṃdamaḥ",
    "GE07mbh_05_u:154.023a": "tatas teṣūpaviṣṭeṣu pārthiveṣu samantataḥ",
    "GE07mbh_05_u:154.023c": "vāsudevam abhiprekṣya rauhiṇeyo 'bhyabhāṣata",
    "GE07mbh_05_u:154.024a": "bhavitāyaṃ mahāraudro dāruṇaḥ puruṣakṣayaḥ",
    "GE07mbh_05_u:154.024c": "diṣṭam etad dhruvaṃ manye na śakyam ativartitum",
    "GE07mbh_05_u:154.025a": "asmād yuddhāt samuttīrṇān api vaḥ sasuhṛjjanān",
    "GE07mbh_05_u:154.025c": "arogān akṣatair dehaiḥ paśyeyam iti me matiḥ",
    "GE07mbh_05_u:154.026a": "sametaṃ pārthivaṃ kṣatraṃ kālapakvam asaṃśayam",
    "GE07mbh_05_u:154.026c": "vimardaḥ sumahān bhāvī māṃsaśoṇitakardamaḥ",
    "GE07mbh_05_u:154.027a": "ukto mayā vāsudevaḥ punaḥ punar upahvare",
    "GE07mbh_05_u:154.027c": "saṃbandhiṣu samāṃ vṛttiṃ vartasva madhusūdana",
    "GE07mbh_05_u:154.028a": "pāṇḍavā hi yathāsmākaṃ tathā duryodhano nṛpaḥ",
    "GE07mbh_05_u:154.028c": "tasyāpi kriyatāṃ yuktyā saparyeti punaḥ punaḥ",
    "GE07mbh_05_u:154.029a": "tac ca me nākarod vākyaṃ tvadarthe madhusūdanaḥ",
    "GE07mbh_05_u:154.029c": "niviṣṭaḥ sarvabhāvena dhanaṃjayam avekṣya ca",
    "GE07mbh_05_u:154.030a": "dhruvo jayaḥ pāṇḍavānām iti me niścitā matiḥ",
    "GE07mbh_05_u:154.030c": "tathā hy abhiniveśo 'yaṃ vāsudevasya bhārata",
    "GE07mbh_05_u:154.031a": "na cāham utsahe kṛṣṇam ṛte lokam udīkṣitum",
    "GE07mbh_05_u:154.031c": "tato 'ham anuvartāmi keśavasya cikīrṣitam",
    "GE07mbh_05_u:154.032a": "ubhau śiṣyau hi me vīrau gadāyuddhaviśāradau",
    "GE07mbh_05_u:154.032c": "tulyasneho 'smy ato bhīme tathā duryodhane nṛpe",
    "GE07mbh_05_u:154.033a": "tasmād yāsyāmi tīrthāni sarasvatyā niṣevitum",
    "GE07mbh_05_u:154.033c": "na hi śakṣyāmi kauravyān naśyamānān upekṣitum",
    "GE07mbh_05_u:154.034a": "evam uktvā mahābāhur anujñātaś ca pāṇḍavaiḥ",
    "GE07mbh_05_u:154.034c": "tīrthayātrāṃ yayau rāmo nivartya madhusūdanam",
    "GE07mbh_05_u:155.001": "vaiśaṃpāyana uvāca",
    "GE07mbh_05_u:155.001a": "etasminn eva kāle tu bhīṣmakasya mahātmanaḥ",
    "GE07mbh_05_u:155.001c": "hiraṇyalomno nṛpateḥ sākṣād indrasakhasya vai",
    "GE07mbh_05_u:155.002a": "āhṛtīnām adhipater",
    "GE07mbh_05_u:155.002c": "dākṣiṇātyapateḥ putro dikṣu rukmīti viśrutaḥ",
    "GE07mbh_05_u:155.003a": "yaḥ kiṃpuruṣasiṃhasya",
    "GE07mbh_05_u:155.003c": "śiṣyaḥ kṛtsnaṃ dhanurvedaṃ catuṣpādam avāptavān",
    "GE07mbh_05_u:155.004a": "yo māhendraṃ dhanur lebhe tulyaṃ gāṇḍīvatejasā",
    "GE07mbh_05_u:155.004c": "śārṅgeṇa ca mahābāhuḥ saṃmitaṃ divyam akṣayam",
    "GE07mbh_05_u:155.005a": "trīṇy evaitāni divyāni dhanūṃṣi divicāriṇām",
    "GE07mbh_05_u:155.005c": "vāruṇaṃ gāṇḍivaṃ tatra māhendraṃ vijayaṃ dhanuḥ",
    "GE07mbh_05_u:155.006a": "śārṅgaṃ tu vaiṣṇavaṃ prāhur divyaṃ tejomayaṃ dhanuḥ",
    "GE07mbh_05_u:155.006c": "dhārayām āsa yat kṛṣṇaḥ parasenābhayāvaham",
    "GE07mbh_05_u:155.007a": "gāṇḍīvaṃ pāvakāl lebhe khāṇḍave pākaśāsaniḥ",
    "GE07mbh_05_u:155.007c": "drumād rukmī mahātejā vijayaṃ pratyapadyata",
    "GE07mbh_05_u:155.008a": "saṃchidya mauravān pāśān nihatya muram ojasā",
    "GE07mbh_05_u:155.008c": "nirjitya narakaṃ bhaumam āhṛtya maṇikuṇḍale",
    "GE07mbh_05_u:155.009a": "ṣoḍaśa strīsahasrāṇi ratnāni vividhāni ca",
    "GE07mbh_05_u:155.009c": "pratipede hṛṣīkeśaḥ śārṅgaṃ ca dhanur uttamam",
    "GE07mbh_05_u:155.010a": "rukmī tu vijayaṃ labdhvā dhanur meghasamasvanam",
    "GE07mbh_05_u:155.010c": "vibhīṣayann iva jagat pāṇḍavān abhyavartata",
    "GE07mbh_05_u:155.011a": "nāmṛṣyata purā yo 'sau",
    "GE07mbh_05_u:155.011c": "rukmiṇyā haraṇaṃ vīro vāsudevena dhīmatā",
    "GE07mbh_05_u:155.012a": "kṛtvā pratijñāṃ nāhatvā nivartiṣyāmi keśavam",
    "GE07mbh_05_u:155.012c": "tato 'nvadhāvad vārṣṇeyaṃ sarvaśastrabhṛtāṃ varam",
    "GE07mbh_05_u:155.013a": "senayā caturaṅgiṇyā mahatyā dūrapātayā",
    "GE07mbh_05_u:155.013c": "vicitrāyudhavarmiṇyā gaṅgayeva pravṛddhayā",
    "GE07mbh_05_u:155.014a": "sa samāsādya vārṣṇeyaṃ yogānām īśvaraṃ prabhum",
    "GE07mbh_05_u:155.014b-0551_01": "kṛtapratijño rājāsau vāsudevena nirjitaḥ",
    "GE07mbh_05_u:155.014c": "vyaṃsito vrīḍito rājann ājagāma sa kuṇḍinam",
    "GE07mbh_05_u:155.015a": "yatraiva kṛṣṇena raṇe nirjitaḥ paravīrahā",
    "GE07mbh_05_u:155.015c": "tatra bhojakaṭaṃ nāma cakre nagaram uttamam",
    "GE07mbh_05_u:155.016a": "sainyena mahatā tena prabhūtagajavājinā",
    "GE07mbh_05_u:155.016c": "puraṃ tad bhuvi vikhyātaṃ nāmnā bhojakaṭaṃ nṛpa",
    "GE07mbh_05_u:155.017a": "sa bhojarājaḥ sainyena mahatā parivāritaḥ",
    "GE07mbh_05_u:155.017c": "akṣauhiṇyā mahāvīryaḥ pāṇḍavān samupāgamat",
    "GE07mbh_05_u:155.018a": "tataḥ sa kavacī khaḍgī śarī dhanvī talī rathī",
    "GE07mbh_05_u:155.018c": "dhvajenādityavarṇena praviveśa mahācamūm",
    "GE07mbh_05_u:155.019a": "viditaḥ pāṇḍaveyānāṃ vāsudevapriyepsayā",
    "GE07mbh_05_u:155.019c": "yudhiṣṭhiras tu taṃ rājā pratyudgamyābhyapūjayat",
    "GE07mbh_05_u:155.020a": "sa pūjitaḥ pāṇḍusutair yathānyāyaṃ susatkṛtaḥ",
    "GE07mbh_05_u:155.020c": "pratipūjya ca tān sarvān viśrāntaḥ sahasainikaḥ",
    "GE07mbh_05_u:155.020e": "uvāca madhye vīrāṇāṃ kuntīputraṃ dhanaṃjayam",
    "GE07mbh_05_u:155.021a": "sahāyo 'smi sthito yuddhe yadi bhīto 'si pāṇḍava",
    "GE07mbh_05_u:155.021c": "kariṣyāmi raṇe sāhyam asahyaṃ tava śatrubhiḥ",
    "GE07mbh_05_u:155.022a": "na hi me vikrame tulyaḥ pumān astīha kaś cana",
    "GE07mbh_05_u:155.022b-0552_01": "haniṣyāmi raṇe bhāgaṃ yan me dāsyasi pāṇḍava",
    "GE07mbh_05_u:155.022b-0552_02": "api droṇakṛpau vīrau bhīṣmakarṇāv atho punaḥ",
    "GE07mbh_05_u:155.022b-0552_03": "atha vā sarva evaite tiṣṭhantu vasudhādhipāḥ",
    "GE07mbh_05_u:155.022c": "nihatya samare śatrūṃs tava dāsyāmi phalguna",
    "GE07mbh_05_u:155.023a": "ity ukto dharmarājasya keśavasya ca saṃnidhau",
    "GE07mbh_05_u:155.023c": "śṛṇvatāṃ pārthivendrāṇām anyeṣāṃ caiva sarvaśaḥ",
    "GE07mbh_05_u:155.024a": "vāsudevam abhiprekṣya dharmarājaṃ ca pāṇḍavam",
    "GE07mbh_05_u:155.024c": "uvāca dhīmān kaunteyaḥ prahasya sakhipūrvakam",
    "GE07mbh_05_u:155.025a": "yudhyamānasya me vīra gandharvaiḥ sumahābalaiḥ",
    "GE07mbh_05_u:155.025c": "sahāyo ghoṣayātrāyāṃ kas tadāsīt sakhā mama",
    "GE07mbh_05_u:155.026a": "tathā pratibhaye tasmin devadānavasaṃkule",
    "GE07mbh_05_u:155.026c": "khāṇḍave yudhyamānasya kaḥ sahāyas tadābhavat",
    "GE07mbh_05_u:155.027a": "nivātakavacair yuddhe kālakeyaiś ca dānavaiḥ",
    "GE07mbh_05_u:155.027c": "tatra me yudhyamānasya kaḥ sahāyas tadābhavat",
    "GE07mbh_05_u:155.028a": "tathā virāṭanagare kurubhiḥ saha saṃgare",
    "GE07mbh_05_u:155.028c": "yudhyato bahubhis tāta kaḥ sahāyo 'bhavan mama",
    "GE07mbh_05_u:155.029a": "upajīvya raṇe rudraṃ śakraṃ vaiśravaṇaṃ yamam",
    "GE07mbh_05_u:155.029c": "varuṇaṃ pāvakaṃ caiva kṛpaṃ droṇaṃ ca mādhavam",
    "GE07mbh_05_u:155.030a": "dhārayan gāṇḍivaṃ divyaṃ dhanus tejomayaṃ dṛḍham",
    "GE07mbh_05_u:155.030c": "akṣayyaśarasaṃyukto divyāstraparibṛṃhitaḥ",
    "GE07mbh_05_u:155.031a": "kauravāṇāṃ kule jātaḥ pāṇḍoḥ putro viśeṣataḥ",
    "GE07mbh_05_u:155.031c": "droṇaṃ vyapadiśañ śiṣyo vāsudevasahāyavān",
    "GE07mbh_05_u:155.031d-0553_01": "bhīto 'smīti kathaṃ brūyāṃ dadhāno gāṇḍivaṃ dhanuḥ",
    "GE07mbh_05_u:155.032a": "katham asmadvidho brūyād bhīto 'smīty ayaśaskaram",
    "GE07mbh_05_u:155.032c": "vacanaṃ naraśārdūla vajrāyudham api svayam",
    "GE07mbh_05_u:155.033a": "nāsmi bhīto mahābāho sahāyārthaś ca nāsti me",
    "GE07mbh_05_u:155.033c": "yathākāmaṃ yathāyogaṃ gaccha vānyatra tiṣṭha vā",
    "GE07mbh_05_u:155.033d-0554_01": "tac chrutvā vacanaṃ tasya vijayasya ca dhīmataḥ",
    "GE07mbh_05_u:155.034a": "vinivartya tato rukmī senāṃ sāgarasaṃnibhām",
    "GE07mbh_05_u:155.034c": "duryodhanam upāgacchat tathaiva bharatarṣabha",
    "GE07mbh_05_u:155.035a": "tathaiva cābhigamyainam uvāca sa narādhipaḥ",
    "GE07mbh_05_u:155.035c": "pratyākhyātaś ca tenāpi sa tadā śūramāninā",
    "GE07mbh_05_u:155.036a": "dvāv eva tu mahārāja tasmād yuddhād vyapeyatuḥ",
    "GE07mbh_05_u:155.036c": "rauhiṇeyaś ca vārṣṇeyo rukmī ca vasudhādhipaḥ",
    "GE07mbh_05_u:155.037a": "gate rāme tīrthayātrāṃ bhīṣmakasya sute tathā",
    "GE07mbh_05_u:155.037c": "upāviśan pāṇḍaveyā mantrāya punar eva hi",
    "GE07mbh_05_u:155.038a": "samitir dharmarājasya sā pārthivasamākulā",
    "GE07mbh_05_u:155.038c": "śuśubhe tārakācitrā dyauś candreṇeva bhārata",
    "GE07mbh_05_u:156.001": "janamejaya uvāca",
    "GE07mbh_05_u:156.001a": "tathā vyūḍheṣv anīkeṣu kurukṣetre dvijarṣabha",
    "GE07mbh_05_u:156.001c": "kim akurvanta kuravaḥ kālenābhipracoditāḥ",
    "GE07mbh_05_u:156.002": "vaiśaṃpāyana uvāca",
    "GE07mbh_05_u:156.002a": "tathā vyūḍheṣv anīkeṣu yat teṣu bharatarṣabha",
    "GE07mbh_05_u:156.002c": "dhṛtarāṣṭro mahārāja saṃjayaṃ vākyam abravīt",
    "GE07mbh_05_u:156.003a": "ehi saṃjaya me sarvam ācakṣvānavaśeṣataḥ",
    "GE07mbh_05_u:156.003c": "senāniveśe yadvṛttaṃ kurupāṇḍavasenayoḥ",
    "GE07mbh_05_u:156.004a": "diṣṭam eva paraṃ manye pauruṣaṃ cāpy anarthakam",
    "GE07mbh_05_u:156.004c": "yad ahaṃ jānamāno 'pi yuddhadoṣān kṣayodayān",
    "GE07mbh_05_u:156.005a": "tathāpi nikṛtiprajñaṃ putraṃ durdyūtadevinam",
    "GE07mbh_05_u:156.005c": "na śaknomi niyantuṃ vā kartuṃ vā hitam ātmanaḥ",
    "GE07mbh_05_u:156.006a": "bhavaty eva hi me sūta buddhir doṣānudarśinī",
    "GE07mbh_05_u:156.006c": "duryodhanaṃ samāsādya punaḥ sā parivartate",
    "GE07mbh_05_u:156.007a": "evaṃ gate vai yad bhāvi tad bhaviṣyati saṃjaya",
    "GE07mbh_05_u:156.007c": "kṣatradharmaḥ kila raṇe tanutyāgo 'bhipūjitaḥ",
    "GE07mbh_05_u:156.008": "saṃjaya uvāca",
    "GE07mbh_05_u:156.008a": "tvadyukto 'yam anupraśno mahārāja yathārhasi",
    "GE07mbh_05_u:156.008c": "na tu duryodhane doṣam imam āsaktum arhasi",
    "GE07mbh_05_u:156.008e": "śṛṇuṣvānavaśeṣeṇa vadato mama pārthiva",
    "GE07mbh_05_u:156.009a": "ya ātmano duścaritād aśubhaṃ prāpnuyān naraḥ",
    "GE07mbh_05_u:156.009c": "enasā na sa daivaṃ vā kālaṃ vā gantum arhati",
    "GE07mbh_05_u:156.010a": "mahārāja manuṣyeṣu nindyaṃ yaḥ sarvam ācaret",
    "GE07mbh_05_u:156.010c": "sa vadhyaḥ sarvalokasya ninditāni samācaran",
    "GE07mbh_05_u:156.011a": "nikārā manujaśreṣṭha pāṇḍavais tvatpratīkṣayā",
    "GE07mbh_05_u:156.011c": "anubhūtāḥ sahāmātyair nikṛtair adhidevane",
    "GE07mbh_05_u:156.012a": "hayānāṃ ca gajānāṃ ca rājñāṃ cāmitatejasām",
    "GE07mbh_05_u:156.012c": "vaiśasaṃ samare vṛttaṃ yat tan me śṛṇu sarvaśaḥ",
    "GE07mbh_05_u:156.013a": "sthiro bhūtvā mahārāja",
    "GE07mbh_05_u:156.013c": "yathābhūtaṃ mahāyuddhe śrutvā mā vimanā bhava",
    "GE07mbh_05_u:156.014a": "na hy eva kartā puruṣaḥ karmaṇoḥ śubhapāpayoḥ",
    "GE07mbh_05_u:156.014c": "asvatantro hi puruṣaḥ kāryate dāruyantravat",
    "GE07mbh_05_u:156.015a": "ke cid īśvaranirdiṣṭāḥ ke cid eva yadṛcchayā",
    "GE07mbh_05_u:156.015c": "pūrvakarmabhir apy anye traidham etad vikṛṣyate",
    "GE07mbh_05_u:156.015d-0555_01": "tasmād anartham āpannaḥ sthiro bhūtvā niśāmaya",
    "GE07mbh_05_u:157.001": "saṃjaya uvāca",
    "GE07mbh_05_u:157.001a": "hiraṇvatyāṃ niviṣṭeṣu pāṇḍaveṣu mahātmasu",
    "GE07mbh_05_u:157.001b-0556_01": "nyaviśanta mahārāja kauraveyā yathāvidhi",
    "GE07mbh_05_u:157.001b-0556_02": "tatra duryodhano rājā niveśya balam ojasā",
    "GE07mbh_05_u:157.001b-0556_03": "saṃmānayitvā nṛpatīn nyasya gulmāṃs tathaiva ca",
    "GE07mbh_05_u:157.001b-0556_04": "ārakṣasya vidhiṃ kṛtvā yodhānāṃ tatra bhārata",
    "GE07mbh_05_u:157.001b-0556_05": "karṇaṃ duḥśāsanaṃ caiva śakuniṃ cāpi saubalam",
    "GE07mbh_05_u:157.001b-0556_06": "ānāyya nṛpatis tatra mantrayām āsa bhārata",
    "GE07mbh_05_u:157.001c": "duryodhano mahārāja karṇena saha bhārata",
    "GE07mbh_05_u:157.001d-0557_01": "saṃbhāṣitvā ca karṇena bhrātrā duḥśāsanena ca",
    "GE07mbh_05_u:157.002a": "saubalena ca rājendra tathā duḥśāsanena ca",
    "GE07mbh_05_u:157.002c": "āhūyopahvare rājann ulūkam idam abravīt",
    "GE07mbh_05_u:157.003a": "ulūka gaccha kaitavya pāṇḍavān sahasomakān",
    "GE07mbh_05_u:157.003c": "gatvā mama vaco brūhi vāsudevasya śṛṇvataḥ",
    "GE07mbh_05_u:157.004a": "idaṃ tat samanuprāptaṃ varṣapūgābhicintitam",
    "GE07mbh_05_u:157.004c": "pāṇḍavānāṃ kurūṇāṃ ca yuddhaṃ lokabhayaṃkaram",
    "GE07mbh_05_u:157.005a": "yad etat katthanāvākyaṃ saṃjayo mahad abravīt",
    "GE07mbh_05_u:157.005b-0558_01": "vāsudevasahāyasya garjataḥ sānujasya te",
    "GE07mbh_05_u:157.005c": "madhye kurūṇāṃ kaunteya tasya kālo 'yam āgataḥ",
    "GE07mbh_05_u:157.005e": "yathā vaḥ saṃpratijñātaṃ tat sarvaṃ kriyatām iti",
    "GE07mbh_05_u:157.005f-009_0001": "jyeṣṭhaṃ tathaiva kaunteyaṃ brūyās tvaṃ vacanān mama",
    "GE07mbh_05_u:157.005f-009_0002": "bhrātṛbhiḥ sahitaḥ sarvaiḥ somakaiś ca sakekayaiḥ",
    "GE07mbh_05_u:157.005f-009_0003": "kathaṃ vā dhārmiko bhūtvā tvam adharme manaḥ kṛthāḥ",
    "GE07mbh_05_u:157.005f-009_0004": "ya icchasi jagat sarvaṃ naśyamānaṃ nṛśaṃsavat",
    "GE07mbh_05_u:157.005f-009_0005": "abhayaṃ sarvabhūtebhyo dātā tvam iti me matiḥ",
    "GE07mbh_05_u:157.005f-009_0006": "śrūyate hi purā gītaḥ śloko 'yaṃ bharatarṣabha",
    "GE07mbh_05_u:157.005f-009_0007": "prahlādenātha bhadraṃ te hṛte rājye tu daivataiḥ",
    "GE07mbh_05_u:157.005f-009_0008": "yasya dharmadhvajo nityaṃ surādhvaja ivocchritaḥ",
    "GE07mbh_05_u:157.005f-009_0009": "pracchannāni ca pāpāni baiḍālaṃ nāma tad vratam",
    "GE07mbh_05_u:157.005f-009_0010": "atra te vartayiṣyāmi ākhyānam idam uttamam",
    "GE07mbh_05_u:157.005f-009_0011": "kathitaṃ nāradeneha pitur mama narādhipa",
    "GE07mbh_05_u:157.005f-009_0012": "mārjāraḥ kila duṣṭātmā niśceṣṭaḥ sarvakarmasu",
    "GE07mbh_05_u:157.005f-009_0013": "ūrdhvabāhuḥ sthito rājan gaṅgātīre kadā cana",
    "GE07mbh_05_u:157.005f-009_0014": "sa vai kṛtvā manaḥśuddhiṃ pratyayārthaṃ śarīriṇām",
    "GE07mbh_05_u:157.005f-009_0015": "karomi dharmam ity āha sarvān eva śarīriṇaḥ",
    "GE07mbh_05_u:157.005f-009_0016": "tasya kālena mahatā viśrambhaṃ jagmur aṇḍajāḥ",
    "GE07mbh_05_u:157.005f-009_0017": "sametya ca praśaṃsanti mārjāraṃ taṃ viśāṃ pate",
    "GE07mbh_05_u:157.005f-009_0018": "pūjyamānas tu taiḥ sarvaiḥ pakṣibhiḥ pakṣibhojanaḥ",
    "GE07mbh_05_u:157.005f-009_0019": "ātmakāryaṃ kṛtaṃ mene caryāyāś ca kṛtaṃ phalam",
    "GE07mbh_05_u:157.005f-009_0020": "atha dīrghasya kālasya taṃ deśaṃ mūṣikā yayuḥ",
    "GE07mbh_05_u:157.005f-009_0021": "dadṛśus taṃ ca te tatra dhārmikaṃ vratacāriṇam",
    "GE07mbh_05_u:157.005f-009_0022": "kāryeṇa mahatā yuktaṃ dambhayuktena bhārata",
    "GE07mbh_05_u:157.005f-009_0023": "teṣāṃ matir iyaṃ rājann āsīt tatra viniścaye",
    "GE07mbh_05_u:157.005f-009_0024": "bahumitrā vayaṃ sarve teṣāṃ no mātulo hy ayam",
    "GE07mbh_05_u:157.005f-009_0025": "rakṣāṃ karotu satataṃ vṛddhabālasya sarvaśaḥ",
    "GE07mbh_05_u:157.005f-009_0026": "upagamya tu te sarve biḍālam idam abruvan",
    "GE07mbh_05_u:157.005f-009_0027": "bhavatprasādād icchāmaś cartuṃ caiva yathāsukham",
    "GE07mbh_05_u:157.005f-009_0028": "bhavān no gatir avyagrā bhavān naḥ paramaḥ suhṛt",
    "GE07mbh_05_u:157.005f-009_0029": "te vayaṃ sahitāḥ sarve bhavantaṃ śaraṇaṃ gatāḥ",
    "GE07mbh_05_u:157.005f-009_0030": "bhavān dharmaparo nityaṃ bhavān dharme vyavasthitaḥ",
    "GE07mbh_05_u:157.005f-009_0031": "sa no rakṣa mahāprajña tridaśān iva vajrabhṛt",
    "GE07mbh_05_u:157.005f-009_0032": "evam uktas tu taiḥ sarvair mūṣikaiḥ sa viśāṃ pate",
    "GE07mbh_05_u:157.005f-009_0033": "pratyuvāca tataḥ sarvān mūṣikān mūṣikāntakṛt",
    "GE07mbh_05_u:157.005f-009_0034": "dvayor yogaṃ na paśyāmi tapaso rakṣaṇasya ca",
    "GE07mbh_05_u:157.005f-009_0035": "avaśyaṃ tu mayā kāryaṃ vacanaṃ bhavatāṃ hitam",
    "GE07mbh_05_u:157.005f-009_0036": "yuṣmābhir api kartavyaṃ vacanaṃ mama nityaśaḥ",
    "GE07mbh_05_u:157.005f-009_0037": "tapasāsmi pariśrānto dṛḍhaṃ niyamam āsthitaḥ",
    "GE07mbh_05_u:157.005f-009_0038": "na cāpi gamane śaktiṃ kāṃ cit paśyāmi cintayan",
    "GE07mbh_05_u:157.005f-009_0039": "so 'smi neyaḥ sadā tātā nadīkūlam itaḥ sukham",
    "GE07mbh_05_u:157.005f-009_0040": "tatheti taṃ pratijñāya mūṣikā bharatarṣabha",
    "GE07mbh_05_u:157.005f-009_0041": "vṛddhabālam atho sarve mārjārāya nyavedayan",
    "GE07mbh_05_u:157.005f-009_0042": "tataḥ sa pāpo duṣṭātmā mūṣikān atha bhakṣayan",
    "GE07mbh_05_u:157.005f-009_0043": "pīvaraś ca suvarṇaś ca dṛḍhabandhaś ca jāyate",
    "GE07mbh_05_u:157.005f-009_0044": "mūṣikāṇāṃ gaṇaś cātra bhṛśaṃ saṃkṣīyate 'tha saḥ",
    "GE07mbh_05_u:157.005f-009_0045": "mārjāro vardhate cāpi tejobalasamanvitaḥ",
    "GE07mbh_05_u:157.005f-009_0046": "tatas te mūṣikāḥ sarve sametyānyonyam abruvan",
    "GE07mbh_05_u:157.005f-009_0047": "mātulo vardhate nityaṃ vayaṃ kṣīyāmahe bhṛśam",
    "GE07mbh_05_u:157.005f-009_0048": "tataḥ prājñatamaḥ kaś ciḍ ḍiṇḍiko nāma mūṣikaḥ",
    "GE07mbh_05_u:157.005f-009_0049": "abravīd vacanaṃ rājan mūṣikāṇāṃ mahāgaṇam",
    "GE07mbh_05_u:157.005f-009_0050": "gacchatāṃ vo nadītīraṃ sahitānāṃ viśeṣataḥ",
    "GE07mbh_05_u:157.005f-009_0051": "pṛṣṭhato 'haṃ gamiṣyāmi sahaiva mātulena tu",
    "GE07mbh_05_u:157.005f-009_0052": "sādhu sādhv iti te sarve pūjayāṃ cakrire tadā",
    "GE07mbh_05_u:157.005f-009_0053": "cakruś caiva yathānyāyaṃ ḍiṇḍikasya vaco 'rthavat",
    "GE07mbh_05_u:157.005f-009_0054": "avijñānāt tataḥ so 'tha ḍiṇḍikaṃ hy upabhuktavān",
    "GE07mbh_05_u:157.005f-009_0055": "tatas te sahitāḥ sarve mantrayām āsur añjasā",
    "GE07mbh_05_u:157.005f-009_0056": "tatra vṛddhatamaḥ kaś cit koliko nāma mūṣikaḥ",
    "GE07mbh_05_u:157.005f-009_0057": "abravīd vacanaṃ rājañ jñātimadhye yathātatham",
    "GE07mbh_05_u:157.005f-009_0058": "na mātulo dharmakāmaś chadmamātraṃ kṛtā śikhā",
    "GE07mbh_05_u:157.005f-009_0059": "na mūlaphalabhakṣasya viṣṭhā bhavati lomaśā",
    "GE07mbh_05_u:157.005f-009_0060": "asya gātrāṇi vardhante gaṇaś ca parihīyate",
    "GE07mbh_05_u:157.005f-009_0061": "adya saptāṣṭadivasān ḍiṇḍiko 'pi na dṛśyate",
    "GE07mbh_05_u:157.005f-009_0062": "etac chrutvā vacaḥ sarve mūṣikā vipradudruvuḥ",
    "GE07mbh_05_u:157.005f-009_0063": "biḍālo 'pi sa duṣṭātmā jagāmaiva yathāgatam",
    "GE07mbh_05_u:157.005f-009_0064": "tathā tvam api duṣṭātman baiḍālaṃ vratam āsthitaḥ",
    "GE07mbh_05_u:157.005f-009_0065": "carasi jñātiṣu sadā biḍālo mūṣikeṣv iva",
    "GE07mbh_05_u:157.005f-009_0066": "anyathā kila te vākyam anyathā karma dṛśyate",
    "GE07mbh_05_u:157.005f-009_0067": "dambhanārthāya lokasya vedāś copaśamaś ca te",
    "GE07mbh_05_u:157.005f-009_0068": "tyaktvā chadma tv idaṃ rājan kṣatradharmaṃ samāśritaḥ",
    "GE07mbh_05_u:157.005f-009_0069": "kuru kāryāṇi sarvāṇi dharmiṣṭho 'si nararṣabha",
    "GE07mbh_05_u:157.005f-009_0070": "bāhuvīryeṇa pṛthivīṃ labdhvā bharatasattama",
    "GE07mbh_05_u:157.005f-009_0071": "dehi dānaṃ dvijātibhyaḥ pitṛbhyaś ca yathocitam",
    "GE07mbh_05_u:157.005f-009_0072": "kliṣṭāyā varṣapūgāṃś ca mātur mātṛhite sthitaḥ",
    "GE07mbh_05_u:157.005f-009_0073": "pramārjāśru raṇe jitvā saṃmānaṃ param āvaha",
    "GE07mbh_05_u:157.005f-009_0074": "pañca grāmā vṛtā yatnān nāsmābhir apavarjitāḥ",
    "GE07mbh_05_u:157.005f-009_0075": "yudhyāmahe kathaṃ saṃkhye kopayema ca pāṇḍavān",
    "GE07mbh_05_u:157.005f-009_0076": "tvatkṛte duṣṭabhāvasya saṃtyāgo vidurasya ca",
    "GE07mbh_05_u:157.005f-009_0077": "jātuṣe ca gṛhe dāhaṃ smara taṃ puruṣo bhava",
    "GE07mbh_05_u:157.005f-009_0078": "yac ca kṛṣṇam avocas tvam āyāntaṃ kurusaṃsadi",
    "GE07mbh_05_u:157.005f-009_0079": "ayam asmi sthito rājañ śamāya samarāya ca",
    "GE07mbh_05_u:157.005f-009_0080": "tasyāyam āgataḥ kālaḥ samarasya narādhipa",
    "GE07mbh_05_u:157.005f-009_0081": "etad arthaṃ mayā sarvaṃ kṛtam etad yudhiṣṭhira",
    "GE07mbh_05_u:157.005f-009_0082": "kiṃ nu yuddhāt paraṃ lābhaṃ kṣatriyo bahu manyate",
    "GE07mbh_05_u:157.005f-009_0083": "kiṃ ca tvaṃ kṣatriyakule jātaḥ saṃprathito bhuvi",
    "GE07mbh_05_u:157.005f-009_0084": "droṇād astrāṇi saṃprāpya kṛpāc ca bharatarṣabha",
    "GE07mbh_05_u:157.005f-009_0085": "tulyayonau samabale vāsudevaṃ samāśritaḥ",
    "GE07mbh_05_u:157.005f-009_0086": "brūyās tvaṃ vāsudevaṃ ca pāṇḍavānāṃ samīpataḥ",
    "GE07mbh_05_u:157.005f-009_0087": "ātmārthaṃ pāṇḍavārthaṃ ca yatto māṃ pratiyodhaya",
    "GE07mbh_05_u:157.005f-009_0088": "sabhāmadhye ca yad rūpaṃ māyayā kṛtavān asi",
    "GE07mbh_05_u:157.005f-009_0089": "tat tathaiva punaḥ kṛtvā sārjuno mām abhidrava",
    "GE07mbh_05_u:157.005f-009_0090": "indrajālaṃ ca māyāṃ vai kuhakā vāpi bhīṣaṇā",
    "GE07mbh_05_u:157.005f-009_0091": "āttaśastrasya saṃgrāme vahanti pratigarjanāḥ",
    "GE07mbh_05_u:157.005f-009_0092": "vayam apy utsahema dyāṃ khaṃ ca gacchema māyayā",
    "GE07mbh_05_u:157.005f-009_0093": "rasātalaṃ viśā 'mopi aindraṃ vā puram eva tu",
    "GE07mbh_05_u:157.005f-009_0094": "darśayema ca rūpāṇi svaśarīre bahūny api",
    "GE07mbh_05_u:157.005f-009_0095": "na tu paryāyataḥ siddhir buddhim āpnoti mānuṣīm",
    "GE07mbh_05_u:157.005f-009_0096": "manasaiva hi bhūtāni dhātaiva kurute vaśe",
    "GE07mbh_05_u:157.005f-009_0097": "yad bravīṣi ca vārṣṇeya dhārtarāṣṭrān ahaṃ raṇe",
    "GE07mbh_05_u:157.005f-009_0098": "ghātayitvā pradāsyāmi pārthebhyo rājyam uttamam",
    "GE07mbh_05_u:157.005f-009_0099": "ācacakṣe ca me sarvaṃ saṃjayas tava bhāṣitam",
    "GE07mbh_05_u:157.005f-009_0100": "maddvitīyena pārthena vairaṃ vaḥ savyasācinā",
    "GE07mbh_05_u:157.005f-009_0101": "sa satyasaṃgaro bhūtvā pāṇḍavārthe parākramī",
    "GE07mbh_05_u:157.005f-009_0102": "yudhyasvādya raṇe yattaḥ paśyāmaḥ puruṣo bhava",
    "GE07mbh_05_u:157.005f-009_0103": "yas tu śatrum abhijñāya śuddhaṃ pauruṣam āsthitaḥ",
    "GE07mbh_05_u:157.005f-009_0104": "karoti dviṣatāṃ śokaṃ sa jīvati sujīvitam",
    "GE07mbh_05_u:157.005f-009_0105": "akasmāc caiva te kṛṣṇa khyātaṃ loke mahad yaśaḥ",
    "GE07mbh_05_u:157.005f-009_0106": "adyedānīṃ vijānīmaḥ santi ṣaṇḍhāḥ saśṛṅgakāḥ",
    "GE07mbh_05_u:157.005f-009_0107": "madvidho nāpi nṛpatis tvayi yuktaḥ kathaṃ cana",
    "GE07mbh_05_u:157.005f-009_0108": "sannāhaṃ saṃyuge kartuṃ kaṃsabhṛtye viśeṣataḥ",
    "GE07mbh_05_u:157.006a": "amarṣaṃ rājyaharaṇaṃ vanavāsaṃ ca pāṇḍava",
    "GE07mbh_05_u:157.006c": "draupadyāś ca parikleśaṃ saṃsmaran puruṣo bhava",
    "GE07mbh_05_u:157.007a": "yadarthaṃ kṣatriyā sūte garbhaṃ tad idam āgatam",
    "GE07mbh_05_u:157.007c": "balaṃ vīryaṃ ca śauryaṃ ca paraṃ cāpy astralāghavam",
    "GE07mbh_05_u:157.007e": "pauruṣaṃ darśayan yuddhe kopasya kuru niṣkṛtim",
    "GE07mbh_05_u:157.008a": "parikliṣṭasya dīnasya dīrghakāloṣitasya ca",
    "GE07mbh_05_u:157.008c": "na sphuṭed dhṛdayaṃ kasya aiśvaryād bhraṃśitasya ca",
    "GE07mbh_05_u:157.009a": "kule jātasya śūrasya paravitteṣu gṛdhyataḥ",
    "GE07mbh_05_u:157.009c": "ācchinnaṃ rājyam ākramya kopaṃ kasya na dīpayet",
    "GE07mbh_05_u:157.010a": "yat tad uktaṃ mahad vākyaṃ karmaṇā tad vibhāvyatām",
    "GE07mbh_05_u:157.010c": "akarmaṇā katthitena santaḥ kupuruṣaṃ viduḥ",
    "GE07mbh_05_u:157.011a": "amitrāṇāṃ vaśe sthānaṃ rājyasya ca punarbhavaḥ",
    "GE07mbh_05_u:157.011c": "dvāv arthau yudhyamānasya tasmāt kuruta pauruṣam",
    "GE07mbh_05_u:157.012a": "asmān vā tvaṃ parājitya praśādhi pṛthivīm imām",
    "GE07mbh_05_u:157.012c": "atha vā nihato 'smābhir vīralokaṃ gamiṣyasi",
    "GE07mbh_05_u:157.013a": "rāṣṭrāt pravrājanaṃ kleśaṃ vanavāsaṃ ca pāṇḍava",
    "GE07mbh_05_u:157.013c": "kṛṣṇāyāś ca parikleśaṃ saṃsmaran puruṣo bhava",
    "GE07mbh_05_u:157.014a": "apriyāṇāṃ ca vacane pravrajatsu punaḥ punaḥ",
    "GE07mbh_05_u:157.014c": "amarṣaṃ darśayādya tvam amarṣo hy eva pauruṣam",
    "GE07mbh_05_u:157.015a": "krodho balaṃ tathā vīryaṃ jñānayogo 'stralāghavam",
    "GE07mbh_05_u:157.015c": "iha te pārtha dṛśyantāṃ saṃgrāme puruṣo bhava",
    "GE07mbh_05_u:157.016a": "taṃ ca tūbarakaṃ mūḍhaṃ bahvāśinam avidyakam",
    "GE07mbh_05_u:157.016c": "ulūka madvaco brūyā asakṛd bhīmasenakam",
    "GE07mbh_05_u:157.016d-0559_01": "virāṭanagare pārtha yas tvaṃ sūdo hy abhūḥ purā",
    "GE07mbh_05_u:157.016d-0559_02": "ballavo nāma vikhyātas tan mamaiva hi pauruṣam",
    "GE07mbh_05_u:157.017a": "aśaktenaiva yac chaptaṃ sabhāmadhye vṛkodara",
    "GE07mbh_05_u:157.017c": "duḥśāsanasya rudhiraṃ pīyatāṃ yadi śakyate",
    "GE07mbh_05_u:157.017d-010_0001": "yad bravīṣi ca kaunteya dhārtarāṣṭrān ahaṃ raṇe",
    "GE07mbh_05_u:157.017d-010_0002": "nihaniṣyāmi tarasā tasya kālo 'yam āgataḥ",
    "GE07mbh_05_u:157.017d-010_0003": "tvaṃ hi bhojye puraskāryo bhakṣye peye ca bhārata",
    "GE07mbh_05_u:157.017d-010_0004": "kva yuddhaṃ kva ca bhoktavyaṃ yudhyasva puruṣo bhava",
    "GE07mbh_05_u:157.017d-010_0005": "śayiṣyase hato bhūmau gadām āliṅgya bhārata",
    "GE07mbh_05_u:157.017d-010_0006": "tad vṛthā ca sabhāmadhye valgitaṃ te vṛkodara",
    "GE07mbh_05_u:157.017d-010_0007": "ulūka nakulaṃ brūhi vacanān mama bhārata",
    "GE07mbh_05_u:157.017d-010_0008": "yudhyasvādya sthiro bhūtva paśyāmas tava pauruṣam",
    "GE07mbh_05_u:157.017d-010_0009": "yudhiṣṭhirānurāgaṃ ca dveṣaṃ ca mayi bhārata",
    "GE07mbh_05_u:157.017d-010_0010": "kṛṣṇāyāś ca parikleśaṃ smaredānīṃ yathātatham",
    "GE07mbh_05_u:157.017d-010_0011": "brūyās tvaṃ sahadevaṃ ca rājamadhye vaco mama",
    "GE07mbh_05_u:157.017d-010_0012": "yudhyedānīṃ raṇe yattaḥ kleśān smara ca pāṇḍava",
    "GE07mbh_05_u:157.017d-010_0013": "virāṭadrupadau cobhau brūyās tvaṃ vacanān mama",
    "GE07mbh_05_u:157.017d-010_0014": "na dṛṣṭapūrvā bhartāro bhṛtyair api mahāguṇaiḥ",
    "GE07mbh_05_u:157.017d-010_0015": "tathārthapatibhir bhṛtyā yataḥ sṛṣṭāḥ prajās tataḥ",
    "GE07mbh_05_u:157.017d-010_0016": "aślāghyo 'yaṃ narapatir yuvayor iti cāgatam",
    "GE07mbh_05_u:157.017d-010_0017": "te yūyaṃ saṃhatā bhūtvā tadvadhārthaṃ mamāpi ca",
    "GE07mbh_05_u:157.017d-010_0018": "ātmārthaṃ pāṇḍavārthaṃ ca prayudhyadhvaṃ mayā saha",
    "GE07mbh_05_u:157.017d-010_0019": "dhṛṣṭadyumnaṃ ca pāñcālyaṃ brūyās tvaṃ vacanān mama",
    "GE07mbh_05_u:157.017d-010_0020": "eṣa te samayaḥ prāpto labdhavyaś ca tvayāpi saḥ",
    "GE07mbh_05_u:157.017d-010_0021": "droṇam āsādya samare jñāsyase hitam uttamam",
    "GE07mbh_05_u:157.017d-010_0022": "yudhyasva sasuhṛt pāpaṃ kuru karma suduṣkaram",
    "GE07mbh_05_u:157.017d-010_0023": "śikhaṇḍinam atho brūhi ulūka vacanān mama",
    "GE07mbh_05_u:157.017d-010_0024": "strīti matvā mahābāhur na haniṣyati kauravaḥ",
    "GE07mbh_05_u:157.017d-010_0025": "gāṅgeyo dhanvināṃ śreṣṭho yudhyedānīṃ sunirbhayam",
    "GE07mbh_05_u:157.017d-010_0026": "kuru karma raṇe yattaḥ paśyāmaḥ pauruṣaṃ tava",
    "GE07mbh_05_u:157.017d-010_0027": "evam uktvā tato rājā prahasyolūkam abravīt",
    "GE07mbh_05_u:157.017d-010_0028": "dhanaṃjayaṃ punar brūhi vāsudevasya śṛṇvataḥ",
    "GE07mbh_05_u:157.018a": "lohābhihāro nirvṛttaḥ kurukṣetram akardamam",
    "GE07mbh_05_u:157.018c": "puṣṭās te 'śvā bhṛtā yodhāḥ śvo yudhyasva sakeśavaḥ",
    "GE07mbh_05_u:157.018d-011_0001": "asamāgamya bhīṣmeṇa saṃyuge kiṃ vikatthase",
    "GE07mbh_05_u:157.018d-011_0002": "ārurukṣur yathā mandaḥ parvataṃ gandhamādanam",
    "GE07mbh_05_u:157.018d-011_0003": "evaṃ katthasi kaunteya akatthan puruṣo bhava",
    "GE07mbh_05_u:157.018d-011_0004": "sūtaputraṃ sudurdharṣaṃ śalyaṃ ca balināṃ varam",
    "GE07mbh_05_u:157.018d-011_0005": "droṇaṃ ca balināṃ śreṣṭhaṃ śacīpatisamaṃ yudhi",
    "GE07mbh_05_u:157.018d-011_0006": "ajitvā saṃyuge pārtha rājyaṃ katham ihecchasi",
    "GE07mbh_05_u:157.018d-011_0007": "brāhme dhanuṣi cācāryaṃ vedayor antagaṃ dvayoḥ",
    "GE07mbh_05_u:157.018d-011_0008": "yudhi dhuryam avikṣobhyam anīkacaram acyutam",
    "GE07mbh_05_u:157.018d-011_0009": "droṇaṃ mahādyutiṃ pārtha jetum icchasi tan mṛṣā",
    "GE07mbh_05_u:157.018d-011_0010": "na hi śuśruma vātena merum unmathitaṃ girim",
    "GE07mbh_05_u:157.018d-011_0011": "anilo vā vahen meruṃ dyaur vāpi nipaten mahīm",
    "GE07mbh_05_u:157.018d-011_0012": "yugaṃ vā parivarteta yady evaṃ syād yathāttha mām",
    "GE07mbh_05_u:157.018d-011_0013": "ko hy asti jīvitākāṅkṣī prāpyemam arimardanam",
    "GE07mbh_05_u:157.018d-011_0014": "pārtho vā itaro vāpi ko 'nyaḥ svasti gṛhān vrajet",
    "GE07mbh_05_u:157.018d-011_0015": "katham ābhyām abhidhyātaḥ saṃspṛṣṭo dāruṇena vā",
    "GE07mbh_05_u:157.018d-011_0016": "raṇe jīvan pramucyeta padā bhūmim upaspṛśan",
    "GE07mbh_05_u:157.018d-011_0017": "kiṃ darduraḥ kūpaśayo yathemāṃ",
    "GE07mbh_05_u:157.018d-011_0018": "na budhyase rājacamūṃ sametām",
    "GE07mbh_05_u:157.018d-011_0019": "durādharṣāṃ devacamūprakāśāṃ",
    "GE07mbh_05_u:157.018d-011_0020": "guptāṃ narendrais tridaśair iva dyām",
    "GE07mbh_05_u:157.018d-011_0021": "prācyaiḥ pratīcyair atha dākṣiṇātyair",
    "GE07mbh_05_u:157.018d-011_0022": "udīcyakāmbojaśakaiḥ khaśaiś ca",
    "GE07mbh_05_u:157.018d-011_0023": "śālvaiḥ samatsyaiḥ kurumadhyadeśyair",
    "GE07mbh_05_u:157.018d-011_0024": "mlecchaiḥ pulindair draviḍāndhrakāñcyaiḥ",
    "GE07mbh_05_u:157.018d-011_0025": "nānājanaughaṃ yudhi saṃpravṛddhaṃ",
    "GE07mbh_05_u:157.018d-011_0026": "gāṅgaṃ yathā vegam apāraṇīyam",
    "GE07mbh_05_u:157.018d-011_0027": "māṃ ca sthitaṃ nāgabalasya madhye",
    "GE07mbh_05_u:157.018d-011_0028": "yuyutsase manda kim alpabuddhe",
    "GE07mbh_05_u:157.018d-011_0029": "akṣayyāv iṣudhī caiva agnidattaṃ ca te ratham",
    "GE07mbh_05_u:157.018d-011_0030": "jānīmo hi raṇe pārtha ketuṃ divyaṃ ca bhārata",
    "GE07mbh_05_u:157.018d-011_0031": "akatthamāno yudhyasva katthase 'rjuna kiṃ bahu",
    "GE07mbh_05_u:157.018d-011_0032": "paryāyāt siddhir etasya naitat sidhyati katthanāt",
    "GE07mbh_05_u:157.018d-011_0033": "yadīdaṃ katthanāl loke sidhyet karma dhanaṃjaya",
    "GE07mbh_05_u:157.018d-011_0034": "sarve bhaveyuḥ siddhārthāḥ katthane ko hi durgataḥ",
    "GE07mbh_05_u:157.018d-011_0035": "jānāmi te vāsudevaṃ sahāyaṃ",
    "GE07mbh_05_u:157.018d-011_0036": "jānāmi te gāṇḍivaṃ tālamātram",
    "GE07mbh_05_u:157.018d-011_0037": "jānāmy ahaṃ tvādṛśo nāsti yoddhā",
    "GE07mbh_05_u:157.018d-011_0038": "jānānas te rājyam etad dharāmi",
    "GE07mbh_05_u:157.018d-011_0039": "na tu paryāyadharmeṇa siddhiṃ prāpnoti mānavaḥ",
    "GE07mbh_05_u:157.018d-011_0040": "manasaivānukūlāni dhātaiva kurute vaśe",
    "GE07mbh_05_u:157.018d-011_0041": "trayodaśa samā bhuktaṃ rājyaṃ vilapatas tava",
    "GE07mbh_05_u:157.018d-011_0042": "bhūyaś caiva praśāsiṣye tvāṃ nihatya sabāndhavam",
    "GE07mbh_05_u:157.018d-011_0043": "kva tadā gāṇḍivaṃ te 'bhūd yat tvaṃ dāsapaṇair jitaḥ",
    "GE07mbh_05_u:157.018d-011_0044": "kva tadā bhīmasenasya balam āsīc ca phalguna",
    "GE07mbh_05_u:157.018d-011_0045": "sagadād bhīmasenād vā phālgunād vā sagāṇḍivāt",
    "GE07mbh_05_u:157.018d-011_0046": "na vai mokṣas tadā yo 'bhūd vinā kṛṣṇām aninditām",
    "GE07mbh_05_u:157.018d-011_0047": "sā vo dāsye samāpannān mocayām āsa pārṣatī",
    "GE07mbh_05_u:157.018d-011_0048": "amānuṣyaṃ samāpannān dāsakarmaṇy avasthitān",
    "GE07mbh_05_u:157.018d-011_0049": "avocaṃ yat ṣaṇḍhatilān ahaṃ vas tathyam eva tat",
    "GE07mbh_05_u:157.018d-011_0050": "dhṛtā hi veṇī pārthena virāṭanagare tadā",
    "GE07mbh_05_u:157.018d-011_0051": "sūdakarmaṇi viśrāntaṃ virāṭasya mahānase",
    "GE07mbh_05_u:157.018d-011_0052": "bhīmasenena kaunteya yat tu tan mama pauruṣam",
    "GE07mbh_05_u:157.018d-011_0053": "evam eva sadā daṇḍaṃ kṣatriyāḥ kṣatriye dadhuḥ",
    "GE07mbh_05_u:157.018d-011_0054": "veṇīṃ kṛtvā ṣaṇḍhaveṣaḥ kanyāṃ nartitavān asi",
    "GE07mbh_05_u:157.018d-011_0055": "na bhayād vāsudevasya na cāpi tava phālguna",
    "GE07mbh_05_u:157.018d-011_0056": "rājyaṃ pratipradāsyāmi yudhyasva sahakeśavaḥ",
    "GE07mbh_05_u:157.018d-011_0057": "na māyā hīndrajālaṃ vā kuhakā vāpi bhīṣaṇāḥ",
    "GE07mbh_05_u:157.018d-011_0058": "vyāttaśastrasya saṃgrāme vahanti pratigarjanāḥ",
    "GE07mbh_05_u:157.018d-011_0059": "vāsudevasahasraṃ vā phālgunānāṃ śatāni vā",
    "GE07mbh_05_u:157.018d-011_0060": "āsādya mām amogheṣuṃ draviṣyanti diśo daśa",
    "GE07mbh_05_u:157.018d-011_0061": "saṃyugaṃ gaccha bhīṣmeṇa bhindhi vā śirasā girim",
    "GE07mbh_05_u:157.018d-011_0062": "tarasva vā mahāgādhaṃ bāhubhyāṃ puruṣodadhim",
    "GE07mbh_05_u:157.018d-011_0063": "śāradvatamahāmīnaṃ saumadattitimiṃgilam",
    "GE07mbh_05_u:157.018d-011_0064": "bhīṣmavegam aparyantaṃ droṇagrāhadurāsadam",
    "GE07mbh_05_u:157.018d-011_0065": "karṇaśalyajhaṣāvartaṃ kāmbojavaḍavāmukham",
    "GE07mbh_05_u:157.018d-011_0066": "duḥśāsanaughaṃ śalaśalyamatsyaṃ suṣeṇacitrāyudhanāganakram",
    "GE07mbh_05_u:157.018d-011_0068": "jayadrathādriṃ purumitragādhaṃ",
    "GE07mbh_05_u:157.018d-011_0069": "durmarṣaṇodaṃ śakuniprapātam",
    "GE07mbh_05_u:157.018d-011_0070": "śastraugham akṣayyam abhipravṛddhaṃ",
    "GE07mbh_05_u:157.018d-011_0071": "yadāvagāhya śramanaṣṭacetāḥ",
    "GE07mbh_05_u:157.018d-011_0072": "bhaviṣyasi tvaṃ hatasarvabāndhavas",
    "GE07mbh_05_u:157.018d-011_0073": "tadā manas te paritāpam eṣyati",
    "GE07mbh_05_u:157.018d-011_0074": "tadā manas te",
    "GE07mbh_05_u:157.018d-011_0075": "nivartitā pārtha mahīpraśāsanāt",
    "GE07mbh_05_u:157.018d-011_0076": "praśāmya rājyaṃ hi sudurlabhaṃ tvayā",
    "GE07mbh_05_u:157.018d-011_0077": "bubhūṣitaḥ svarga ivātapasvinā",
    "GE07mbh_05_u:158.001": "saṃjaya uvāca",
    "GE07mbh_05_u:158.001a": "senāniveśaṃ saṃprāpya kaitavyaḥ pāṇḍavasya ha",
    "GE07mbh_05_u:158.001c": "samāgataḥ pāṇḍaveyair yudhiṣṭhiram abhāṣata",
    "GE07mbh_05_u:158.002a": "abhijño dūtavākyānāṃ yathoktaṃ bruvato mama",
    "GE07mbh_05_u:158.002c": "duryodhanasamādeśaṃ śrutvā na kroddhum arhasi",
    "GE07mbh_05_u:158.003": "yudhiṣṭhira uvāca",
    "GE07mbh_05_u:158.003a": "ulūka na bhayaṃ te 'sti brūhi tvaṃ vigatajvaraḥ",
    "GE07mbh_05_u:158.003c": "yan mataṃ dhārtarāṣṭrasya lubdhasyādīrghadarśinaḥ",
    "GE07mbh_05_u:158.004": "saṃjaya uvāca",
    "GE07mbh_05_u:158.004a": "tato dyutimatāṃ madhye pāṇḍavānāṃ mahātmanām",
    "GE07mbh_05_u:158.004c": "sṛñjayānāṃ ca sarveṣāṃ kṛṣṇasya ca yaśasvinaḥ",
    "GE07mbh_05_u:158.005a": "drupadasya saputrasya virāṭasya ca saṃnidhau",
    "GE07mbh_05_u:158.005c": "bhūmipānāṃ ca sarveṣāṃ madhye vākyaṃ jagāda ha",
    "GE07mbh_05_u:158.006a": "idaṃ tvām abravīd rājā dhārtarāṣṭro mahāmanāḥ",
    "GE07mbh_05_u:158.006c": "śṛṇvatāṃ kuruvīrāṇāṃ tan nibodha narādhipa",
    "GE07mbh_05_u:158.007a": "parājito 'si dyūtena kṛṣṇā cānāyitā sabhām",
    "GE07mbh_05_u:158.007c": "śakyo 'marṣo manuṣyeṇa kartuṃ puruṣamāninā",
    "GE07mbh_05_u:158.008a": "dvādaśaiva tu varṣāṇi vane dhiṣṇyād vivāsitāḥ",
    "GE07mbh_05_u:158.008c": "saṃvatsaraṃ virāṭasya dāsyam āsthāya coṣitāḥ",
    "GE07mbh_05_u:158.009a": "amarṣaṃ rājyaharaṇaṃ vanavāsaṃ ca pāṇḍava",
    "GE07mbh_05_u:158.009c": "draupadyāś ca parikleśaṃ saṃsmaran puruṣo bhava",
    "GE07mbh_05_u:158.010a": "aśaktena ca yac chaptaṃ bhīmasenena pāṇḍava",
    "GE07mbh_05_u:158.010c": "duḥśāsanasya rudhiraṃ pīyatāṃ yadi śakyate",
    "GE07mbh_05_u:158.011a": "lohābhihāro nirvṛttaḥ kurukṣetram akardamam",
    "GE07mbh_05_u:158.011c": "samaḥ panthā bhṛtā yodhāḥ śvo yudhyasva sakeśavaḥ",
    "GE07mbh_05_u:158.012a": "asamāgamya bhīṣmeṇa saṃyuge kiṃ vikatthase",
    "GE07mbh_05_u:158.012c": "ārurukṣur yathā mandaḥ parvataṃ gandhamādanam",
    "GE07mbh_05_u:158.012d-0560_01": "evaṃ katthasi kaunteya akatthan kuru pauruṣam",
    "GE07mbh_05_u:158.012d-0560_02": "sūtaputraṃ sudurdharṣaṃ śalyaṃ ca balināṃ varam",
    "GE07mbh_05_u:158.013a": "droṇaṃ ca yudhyatāṃ śreṣṭhaṃ śacīpatisamaṃ yudhi",
    "GE07mbh_05_u:158.013c": "ajitvā saṃyuge pārtha rājyaṃ katham ihecchasi",
    "GE07mbh_05_u:158.014a": "brāhme dhanuṣi cācāryaṃ vedayor antaraṃ dvayoḥ",
    "GE07mbh_05_u:158.014c": "yudhi dhuryam avikṣobhyam anīkadharam acyutam",
    "GE07mbh_05_u:158.015a": "droṇaṃ mohād yudhā pārtha yaj jigīṣasi tan mṛṣā",
    "GE07mbh_05_u:158.015c": "na hi śuśruma vātena merum unmathitaṃ girim",
    "GE07mbh_05_u:158.016a": "anilo vā vahen meruṃ dyaur vāpi nipaten mahīm",
    "GE07mbh_05_u:158.016c": "yugaṃ vā parivarteta yady evaṃ syād yathāttha mām",
    "GE07mbh_05_u:158.017a": "ko hy ābhyāṃ jīvitākāṅkṣī prāpyāstram arimardanam",
    "GE07mbh_05_u:158.017c": "gajo vājī naro vāpi punaḥ svasti gṛhān vrajet",
    "GE07mbh_05_u:158.018a": "katham ābhyām abhidhyātaḥ saṃsṛṣṭo dāruṇena vā",
    "GE07mbh_05_u:158.018c": "raṇe jīvan vimucyeta padā bhūmim upaspṛśan",
    "GE07mbh_05_u:158.019a": "kiṃ darduraḥ kūpaśayo yathemāṃ; na budhyase rājacamūṃ sametām",
    "GE07mbh_05_u:158.019c": "durādharṣāṃ devacamūprakāśāṃ; guptāṃ narendrais tridaśair iva dyām",
    "GE07mbh_05_u:158.020a": "prācyaiḥ pratīcyair atha dākṣiṇātyair; udīcyakāmbojaśakaiḥ khaśaiś ca",
    "GE07mbh_05_u:158.020c": "śālvaiḥ samatsyaiḥ kurumadhyadeśair; mlecchaiḥ pulindair draviḍāndhrakāñcyaiḥ",
    "GE07mbh_05_u:158.021a": "nānājanaughaṃ yudhi saṃpravṛddhaṃ; gāṅgaṃ yathā vegam avāraṇīyam",
    "GE07mbh_05_u:158.021c": "māṃ ca sthitaṃ nāgabalasya madhye; yuyutsase manda kim alpabuddhe",
    "GE07mbh_05_u:158.022a": "ity evam uktvā rājānaṃ dharmaputraṃ yudhiṣṭhiram",
    "GE07mbh_05_u:158.022c": "abhyāvṛtya punar jiṣṇum ulūkaḥ pratyabhāṣata",
    "GE07mbh_05_u:158.023a": "akatthamāno yudhyasva katthase 'rjuna kiṃ bahu",
    "GE07mbh_05_u:158.023c": "paryāyāt siddhir etasya naitat sidhyati katthanāt",
    "GE07mbh_05_u:158.024a": "yadīdaṃ katthanāt sidhyet karma loke dhanaṃjaya",
    "GE07mbh_05_u:158.024c": "sarve bhaveyuḥ siddhārthā bahu kattheta durgataḥ",
    "GE07mbh_05_u:158.025a": "jānāmi te vāsudevaṃ sahāyaṃ; jānāmi te gāṇḍivaṃ tālamātram",
    "GE07mbh_05_u:158.025c": "jānāmy etat tvādṛśo nāsti yoddhā; rājyaṃ ca te jānamāno harāmi",
    "GE07mbh_05_u:158.026a": "na tu paryāyadharmeṇa siddhiṃ prāpnoti bhūyasīm",
    "GE07mbh_05_u:158.026c": "manasaiva hi bhūtāni dhātā prakurute vaśe",
    "GE07mbh_05_u:158.027a": "trayodaśa samā bhuktaṃ rājyaṃ vilapatas tava",
    "GE07mbh_05_u:158.027c": "bhūyaś caiva praśāsiṣye nihatya tvāṃ sabāndhavam",
    "GE07mbh_05_u:158.028a": "kva tadā gāṇḍivaṃ te 'bhūd yat tvaṃ dāsapaṇe jitaḥ",
    "GE07mbh_05_u:158.028c": "kva tadā bhīmasenasya balam āsīc ca phalguna",
    "GE07mbh_05_u:158.029a": "sagadād bhīmasenāc ca pārthāc caiva sagāṇḍivāt",
    "GE07mbh_05_u:158.029c": "na vai mokṣas tadā vo 'bhūd vinā kṛṣṇām aninditām",
    "GE07mbh_05_u:158.030a": "sā vo dāsyaṃ samāpannān mokṣayām āsa bhāminī",
    "GE07mbh_05_u:158.030c": "amānuṣyasamāyuktān dāsyakarmaṇy avasthitān",
    "GE07mbh_05_u:158.031a": "avocaṃ yat ṣaṇḍhatilān ahaṃ vas tathyam eva tat",
    "GE07mbh_05_u:158.031c": "dhṛtā hi veṇī pārthena virāṭanagare tadā",
    "GE07mbh_05_u:158.032a": "sūdakarmaṇi ca śrāntaṃ virāṭasya mahānase",
    "GE07mbh_05_u:158.032c": "bhīmasenena kaunteya yac ca tan mama pauruṣam",
    "GE07mbh_05_u:158.033a": "evam eva sadā daṇḍaṃ kṣatriyāḥ kṣatriye dadhuḥ",
    "GE07mbh_05_u:158.033c": "śreṇyāṃ kakṣyāṃ ca veṇyāṃ ca saṃyuge yaḥ palāyate",
    "GE07mbh_05_u:158.034a": "na bhayād vāsudevasya na cāpi tava phalguna",
    "GE07mbh_05_u:158.034c": "rājyaṃ pratipradāsyāmi yudhyasva sahakeśavaḥ",
    "GE07mbh_05_u:158.035a": "na māyā hīndrajālaṃ vā kuhakā vā vibhīṣaṇī",
    "GE07mbh_05_u:158.035c": "āttaśastrasya me yuddhe vahanti pratigarjanāḥ",
    "GE07mbh_05_u:158.036a": "vāsudevasahasraṃ vā phalgunānāṃ śatāni vā",
    "GE07mbh_05_u:158.036c": "āsādya mām amogheṣuṃ draviṣyanti diśo daśa",
    "GE07mbh_05_u:158.037a": "saṃyugaṃ gaccha bhīṣmeṇa bhindhi tvaṃ śirasā girim",
    "GE07mbh_05_u:158.037c": "prataremaṃ mahāgādhaṃ bāhubhyāṃ puruṣodadhim",
    "GE07mbh_05_u:158.038a": "śāradvatamahīmānaṃ viviṃśatijhaṣākulam",
    "GE07mbh_05_u:158.038c": "bṛhadbalasamuccālaṃ saumadattitimiṃgilam",
    "GE07mbh_05_u:158.038d-0561_01": "yuyutsutoyaṃ bhagadattamārutaṃ",
    "GE07mbh_05_u:158.038d-0561_02": "śuśugu(sic)hārdikyamahāsamudram",
    "GE07mbh_05_u:158.039a": "duḥśāsanaughaṃ śalaśalyamatsyaṃ; suṣeṇacitrāyudhanāganakram",
    "GE07mbh_05_u:158.039b-0562_01": "bhīṣmavegam aparyantaṃ droṇagrāhadurāsadam",
    "GE07mbh_05_u:158.039b-0562_02": "karṇaśalyajhaṣāvartaṃ kāmbojavaḍavāmukham",
    "GE07mbh_05_u:158.039c": "jayadrathādriṃ purumitragādhaṃ; durmarṣaṇodaṃ śakuniprapātam",
    "GE07mbh_05_u:158.040a": "śastraugham akṣayyam atipravṛddhaṃ; yadāvagāhya śramanaṣṭacetāḥ",
    "GE07mbh_05_u:158.040c": "bhaviṣyasi tvaṃ hatasarvabāndhavas; tadā manas te paritāpam eṣyati",
    "GE07mbh_05_u:158.041a": "tadā manas te tridivād ivāśucer; nivartatāṃ pārtha mahīpraśāsanāt",
    "GE07mbh_05_u:158.041c": "rājyaṃ praśāstuṃ hi sudurlabhaṃ tvayā; bubhūṣatā svarga ivātapasvinā",
    "GE07mbh_05_u:159.001": "saṃjaya uvāca",
    "GE07mbh_05_u:159.001a": "ulūkas tv arjunaṃ bhūyo yathoktaṃ vākyam abravīt",
    "GE07mbh_05_u:159.001c": "āśīviṣam iva kruddhaṃ tudan vākyaśalākayā",
    "GE07mbh_05_u:159.002a": "tasya tad vacanaṃ śrutvā ruṣitāḥ pāṇḍavā bhṛśam",
    "GE07mbh_05_u:159.002c": "prāg eva bhṛśasaṃkruddhāḥ kaitavyena pradharṣitāḥ",
    "GE07mbh_05_u:159.003a": "nāsaneṣv avatiṣṭhanta bāhūṃś caiva vicikṣipuḥ",
    "GE07mbh_05_u:159.003c": "āśīviṣā iva kruddhā vīkṣāṃ cakruḥ parasparam",
    "GE07mbh_05_u:159.004a": "avākśirā bhīmasenaḥ samudaikṣata keśavam",
    "GE07mbh_05_u:159.004c": "netrābhyāṃ lohitāntābhyām āśīviṣa iva śvasan",
    "GE07mbh_05_u:159.005a": "ārtaṃ vātātmajaṃ dṛṣṭvā krodhenābhihataṃ bhṛśam",
    "GE07mbh_05_u:159.005c": "utsmayann iva dāśārhaḥ kaitavyaṃ pratyabhāṣata",
    "GE07mbh_05_u:159.006a": "prayāhi śīghraṃ kaitavya brūyāś caiva suyodhanam",
    "GE07mbh_05_u:159.006c": "śrutaṃ vākyaṃ gṛhīto 'rtho mataṃ yat te tathāstu tat",
    "GE07mbh_05_u:159.006d-012_0001": "evam uktvā mahābāhuḥ keśavo rājasattama",
    "GE07mbh_05_u:159.006d-012_0002": "punar eva mahāprājñaṃ yudhiṣṭhiram udaikṣata",
    "GE07mbh_05_u:159.006d-012_0003": "sṛñjayānāṃ ca sarveṣāṃ kṛṣṇasya ca yaśasvinaḥ",
    "GE07mbh_05_u:159.006d-012_0004": "drupadasya saputrasya virāṭasya ca saṃnidhau",
    "GE07mbh_05_u:159.006d-012_0005": "bhūmipānāṃ ca sarveṣāṃ madhye vākyaṃ jagāda ha",
    "GE07mbh_05_u:159.006d-012_0006": "ulūko 'py arjunaṃ bhūyo yathoktaṃ vākyam abravīt",
    "GE07mbh_05_u:159.006d-012_0007": "āśīviṣam iva kruddhaṃ tudan vākyaśalākayā",
    "GE07mbh_05_u:159.006d-012_0008": "kṛṣṇādīṃś caiva tān sarvān yathoktaṃ vākyam abravīt",
    "GE07mbh_05_u:159.006d-012_0009": "ulūkasya tu tad vākyaṃ pāpaṃ dāruṇam īritam",
    "GE07mbh_05_u:159.006d-012_0010": "śrutvā vicukṣubhe pārtho lalāṭaṃ cāpy amārjayat",
    "GE07mbh_05_u:159.006d-012_0011": "tad avasthaṃ tadā dṛṣṭvā pārthaṃ sā samitir nṛpa",
    "GE07mbh_05_u:159.006d-012_0012": "nāmṛṣyanta mahārāja pāṇḍavānāṃ mahārathāḥ",
    "GE07mbh_05_u:159.006d-012_0013": "adhikṣepeṇa kṛṣṇasya pārthasya ca mahātmanaḥ",
    "GE07mbh_05_u:159.006d-012_0014": "śrutvā te puruṣavyāghrāḥ krodhāj jajvalur acyutāḥ",
    "GE07mbh_05_u:159.006d-012_0015": "dhṛṣṭadyumnaḥ śikhaṇḍī ca sātyakiś ca mahārathaḥ",
    "GE07mbh_05_u:159.006d-012_0016": "kekayā bhrātaraḥ pañca rākṣasaś ca ghaṭotkacaḥ",
    "GE07mbh_05_u:159.006d-012_0017": "draupadeyābhimanyuś ca dhṛṣṭaketuś ca pārthivaḥ",
    "GE07mbh_05_u:159.006d-012_0018": "bhīmasenaś ca vikrānto yamajau ca mahārathau",
    "GE07mbh_05_u:159.006d-012_0019": "utpetur āsanāt sarve krodhasaṃraktalocanāḥ",
    "GE07mbh_05_u:159.006d-012_0020": "bāhūn pragṛhya rucirān raktacandanarūṣitān",
    "GE07mbh_05_u:159.006d-012_0021": "aṅgadaiḥ pārihāryaiś ca keyūraiś ca vibhūṣitān",
    "GE07mbh_05_u:159.006d-012_0022": "dantān danteṣu niṣpiṣya sṛkkiṇī parilelihan",
    "GE07mbh_05_u:159.006d-012_0023": "teṣām ākārabhāvajñaḥ kuntīputro vṛkodaraḥ",
    "GE07mbh_05_u:159.006d-012_0024": "udatiṣṭhat sa vegena krodhena prajvalann iva",
    "GE07mbh_05_u:159.006d-012_0025": "udvṛtya sahasā netre dantān kaṭakaṭāyya ca",
    "GE07mbh_05_u:159.006d-012_0026": "hastaṃ hastena niṣpiṣya ulūkaṃ vākyam abravīt",
    "GE07mbh_05_u:159.006d-012_0027": "aśaktānām ivāsmākaṃ protsāhananimittakam",
    "GE07mbh_05_u:159.006d-012_0028": "śrutaṃ te vacanaṃ mūrkha yat tvāṃ duryodhano 'bravīt",
    "GE07mbh_05_u:159.006d-012_0029": "tan me kathayato manda śruṇu vākyaṃ durāsadam",
    "GE07mbh_05_u:159.006d-012_0030": "sarvakṣatrasya madhye tvaṃ yad vakṣyasi suyodhanam",
    "GE07mbh_05_u:159.006d-012_0031": "śṛṇvataḥ sūtaputrasya pituś ca tvaṃ durātmanaḥ",
    "GE07mbh_05_u:159.006d-012_0032": "asmābhiḥ prītikāmais tu bhrātur jyeṣṭhasya nityaśaḥ",
    "GE07mbh_05_u:159.006d-012_0033": "marṣitaṃ te durācāra tat tvaṃ na bahu manyase",
    "GE07mbh_05_u:159.006d-012_0034": "preṣitaś ca hṛṣīkeśaḥ śamākāṅkṣī kurūn prati",
    "GE07mbh_05_u:159.006d-012_0035": "kulasya hitakāmena dharmarājena dhīmatā",
    "GE07mbh_05_u:159.006d-012_0036": "tvaṃ kālacodito nūnaṃ gantukāmo yamakṣayam",
    "GE07mbh_05_u:159.006d-012_0037": "gacchasvāhavam asmābhis tac ca śvo bhavitā dhruvam",
    "GE07mbh_05_u:159.006d-012_0038": "mayāpi ca pratijñāto vadhaḥ sabhrātṛkasya te",
    "GE07mbh_05_u:159.006d-012_0039": "sa tathā bhavitā pāpa nātra kāryā vicāraṇā",
    "GE07mbh_05_u:159.006d-012_0040": "velām atikramet sadyaḥ sāgaro varuṇālayaḥ",
    "GE07mbh_05_u:159.006d-012_0041": "parvatāś ca viśīryeyur mayoktaṃ na mṛṣā bhavet",
    "GE07mbh_05_u:159.006d-012_0042": "sahāyas te yadi yamaḥ kubero rudra eva vā",
    "GE07mbh_05_u:159.006d-012_0043": "yathāpratijñaṃ durbuddhe prakariṣyanti pāṇḍavāḥ",
    "GE07mbh_05_u:159.006d-012_0044": "duḥśāsanasya rudhiraṃ pātā cāsmi yathepsitam",
    "GE07mbh_05_u:159.006d-012_0045": "yaś ceha pratisaṃrabdhaḥ kṣatriyo mābhiyāsyati",
    "GE07mbh_05_u:159.006d-012_0046": "api bhīṣmaṃ puraskṛtya taṃ neṣyāmi yamakṣayam",
    "GE07mbh_05_u:159.006d-012_0047": "yac caitad uktaṃ vacanaṃ mayā kṣatrasya saṃsadi",
    "GE07mbh_05_u:159.006d-012_0048": "yathaitad bhavitā satyaṃ tathaivātmānam ālabhe",
    "GE07mbh_05_u:159.006d-012_0049": "bhīmasenavacaḥ śrutvā sahadevo 'py amarṣaṇaḥ",
    "GE07mbh_05_u:159.006d-012_0050": "krodhasaṃraktanayanas tato vākyam uvāca ha",
    "GE07mbh_05_u:159.006d-012_0051": "śauṭīraśūrasadṛśam anīkajanasaṃsadi",
    "GE07mbh_05_u:159.006d-012_0052": "śṛṇu pāpa vaco mahyaṃ yad vācyo hi pitā tvayā",
    "GE07mbh_05_u:159.006d-012_0053": "nāsmākaṃ bhavitā bhedaḥ kadā cit kurubhiḥ saha",
    "GE07mbh_05_u:159.006d-012_0054": "dhṛtarāṣṭrasya saṃbandho yadi na syāt tvayā saha",
    "GE07mbh_05_u:159.006d-012_0055": "tvaṃ tu lokavināśāya dhṛtarāṣṭrakulasya ca",
    "GE07mbh_05_u:159.006d-012_0056": "utpanno vairapuruṣaḥ svakulaghnaś ca pāpakṛt",
    "GE07mbh_05_u:159.006d-012_0057": "janmaprabhṛti cāsmākaṃ pitā te pāpapūruṣaḥ",
    "GE07mbh_05_u:159.006d-012_0058": "ahitāni nṛśaṃsāni nityaśaḥ kartum icchati",
    "GE07mbh_05_u:159.006d-012_0059": "tasya vairānuṣaṅgasya gantāsmy antaṃ sudurgamam",
    "GE07mbh_05_u:159.006d-012_0060": "aham ādau nihatya tvāṃ śakuneḥ saṃprapaśyataḥ",
    "GE07mbh_05_u:159.006d-012_0061": "tato 'smi śakuniṃ hantā miṣatāṃ sarvadhanvinām",
    "GE07mbh_05_u:159.006d-012_0062": "bhīmasya vacanaṃ śrutvā sahadevasya cobhayoḥ",
    "GE07mbh_05_u:159.006d-012_0063": "uvāca phālguno vākyaṃ bhīmasenaṃ smayann iva",
    "GE07mbh_05_u:159.006d-012_0064": "bhīmasena na te santi yeṣāṃ vairaṃ tvayā saha",
    "GE07mbh_05_u:159.006d-012_0065": "mandā gṛheṣu sukhino mṛtyupāśavaśaṃ gatāḥ",
    "GE07mbh_05_u:159.006d-012_0066": "ulūkaś ca na te vācyaḥ paruṣaṃ puruṣottama",
    "GE07mbh_05_u:159.006d-012_0067": "dūtāḥ kim aparādhyante yathoktasyānubhāṣiṇaḥ",
    "GE07mbh_05_u:159.006d-012_0068": "evam uktvā mahābāhuṃ bhīmaṃ bhīmaparākramam",
    "GE07mbh_05_u:159.006d-012_0069": "dhṛṣṭadyumnamukhān vīrān suhṛdaḥ samabhāṣata",
    "GE07mbh_05_u:159.006d-012_0070": "śrutaṃ vas tasya pāpasya dhārtarāṣṭrasya bhāṣitam",
    "GE07mbh_05_u:159.006d-012_0071": "kutsanā vāsudevasya mama caiva viśeṣataḥ",
    "GE07mbh_05_u:159.006d-012_0072": "śrutvā bhavantaḥ saṃrabdhā asmākaṃ hitakāmyayā",
    "GE07mbh_05_u:159.006d-012_0073": "prabhāvād vāsudevasya bhavatāṃ ca prayatnataḥ",
    "GE07mbh_05_u:159.006d-012_0074": "samagraṃ pārthivaṃ kṣatraṃ sarvaṃ na gaṇayāmy aham",
    "GE07mbh_05_u:159.006d-012_0075": "bhavadbhiḥ samanujñāto vākyam asya yad uttaram",
    "GE07mbh_05_u:159.006d-012_0076": "ulūke prāpayiṣyāmi yad vakṣyāmi suyodhanam",
    "GE07mbh_05_u:159.006d-012_0077": "śvobhūte katthitasyāsya prativākyaṃ camūmukhe",
    "GE07mbh_05_u:159.006d-012_0078": "gāṇḍīvenābhidhāsyāmi klībā hi vacanottarāḥ",
    "GE07mbh_05_u:159.006d-012_0079": "tatas te pārthivāḥ sarve praśaśaṃsur dhanaṃjayam",
    "GE07mbh_05_u:159.006d-012_0080": "tena vākyopacāreṇa vismitā rājasattamāḥ",
    "GE07mbh_05_u:159.006d-012_0081": "anunīya ca tān sarvān yathāmānyaṃ yathāvayaḥ",
    "GE07mbh_05_u:159.006d-012_0082": "dharmarājas tadā vākyaṃ tat prāpyaṃ pratyabhāṣata",
    "GE07mbh_05_u:159.006d-012_0083": "ātmānam avamanvāno na hi syāt pārthivottamaḥ",
    "GE07mbh_05_u:159.006d-012_0084": "tatrottaraṃ pravakṣyāmi tava śuśrūṣaṇe rataḥ",
    "GE07mbh_05_u:159.006d-012_0085": "ulūkaṃ bharataśreṣṭha sāmapūrvam athorjitam",
    "GE07mbh_05_u:159.006d-012_0086": "duryodhanasya tad vākyaṃ niśamya bharatarṣabha",
    "GE07mbh_05_u:159.006d-012_0087": "atilohitanetrābhyām āśīviṣa iva śvasan",
    "GE07mbh_05_u:159.006d-012_0088": "smayamāna iva krodhāt sṛkkiṇī parisaṃlihan",
    "GE07mbh_05_u:159.006d-012_0089": "janārdanam abhiprekṣya bhrātṝṃś caivedam abravīt",
    "GE07mbh_05_u:159.006d-012_0090": "abhyabhāṣata kaitavyaṃ pragṛhya vipulaṃ bhujam",
    "GE07mbh_05_u:159.006d-012_0091": "ulūka gaccha kaitavya brūhi tāta suyodhanam",
    "GE07mbh_05_u:159.006d-012_0092": "kṛtaghnaṃ vairapuruṣaṃ durmatiṃ kulapāṃsanam",
    "GE07mbh_05_u:159.006d-012_0093": "pāṇḍaveṣu sadā pāpa nityaṃ jihmaṃ pravartase",
    "GE07mbh_05_u:159.006d-012_0094": "svavīryād yaḥ parākramya pāpa āhvayate parān",
    "GE07mbh_05_u:159.006d-012_0095": "abhītaḥ pūrayan vākyam eṣa vai kṣatriyaḥ pumān",
    "GE07mbh_05_u:159.006d-012_0096": "sa pāpa kṣatriyo bhūtvā asmān āhūya saṃyuge",
    "GE07mbh_05_u:159.006d-012_0097": "mānyāmānyān puraskṛtya yuddhaṃ mā gāḥ kulādhama",
    "GE07mbh_05_u:159.006d-012_0098": "ātmavīryaṃ samāśritya bhṛtyavīryaṃ ca kaurava",
    "GE07mbh_05_u:159.006d-012_0099": "āhvayasva raṇe pārthān sarvathā kṣatriyo bhava",
    "GE07mbh_05_u:159.006d-012_0100": "paravīryaṃ samāśritya yaḥ samāhvayate parān",
    "GE07mbh_05_u:159.006d-012_0101": "aśaktaḥ svayam ādātum etad eva napuṃsakam",
    "GE07mbh_05_u:159.006d-012_0102": "yas tvaṃ pareṣāṃ vīryeṇa ātmānaṃ bahu manyase",
    "GE07mbh_05_u:159.006d-012_0103": "katham evam aśaktas tvam asmān samabhigarjasi",
    "GE07mbh_05_u:159.007a": "madvacaś cāpi bhūyas te vaktavyaḥ sa suyodhanaḥ",
    "GE07mbh_05_u:159.007c": "śva idānīṃ pradṛśyethāḥ puruṣo bhava durmate",
    "GE07mbh_05_u:159.008a": "manyase yac ca mūḍha tvaṃ na yotsyati janārdanaḥ",
    "GE07mbh_05_u:159.008c": "sārathyena vṛtaḥ pārthair iti tvaṃ na bibheṣi ca",
    "GE07mbh_05_u:159.009a": "jaghanyakālam apy etad bhaved yat sarvapārthivān",
    "GE07mbh_05_u:159.009c": "nirdaheyam ahaṃ krodhāt tṛṇānīva hutāśanaḥ",
    "GE07mbh_05_u:159.010a": "yudhiṣṭhiraniyogāt tu phalgunasya mahātmanaḥ",
    "GE07mbh_05_u:159.010c": "kariṣye yudhyamānasya sārathyaṃ viditātmanaḥ",
    "GE07mbh_05_u:159.011a": "yady utpatasi lokāṃs trīn yady āviśasi bhūtalam",
    "GE07mbh_05_u:159.011c": "tatra tatrārjunarathaṃ prabhāte drakṣyase 'grataḥ",
    "GE07mbh_05_u:159.012a": "yac cāpi bhīmasenasya manyase moghagarjitam",
    "GE07mbh_05_u:159.012c": "duḥśāsanasya rudhiraṃ pītam ity avadhāryatām",
    "GE07mbh_05_u:159.013a": "na tvāṃ samīkṣate pārtho nāpi rājā yudhiṣṭhiraḥ",
    "GE07mbh_05_u:159.013c": "na bhīmaseno na yamau pratikūlaprabhāṣiṇam",
    "GE07mbh_05_u:160.001": "saṃjaya uvāca",
    "GE07mbh_05_u:160.001a": "duryodhanasya tad vākyaṃ niśamya bharatarṣabhaḥ",
    "GE07mbh_05_u:160.001c": "netrābhyām atitāmrābhyāṃ kaitavyaṃ samudaikṣata",
    "GE07mbh_05_u:160.002a": "sa keśavam abhiprekṣya guḍākeśo mahāyaśāḥ",
    "GE07mbh_05_u:160.002c": "abhyabhāṣata kaitavyaṃ pragṛhya vipulaṃ bhujam",
    "GE07mbh_05_u:160.003a": "svavīryaṃ yaḥ samāśritya samāhvayati vai parān",
    "GE07mbh_05_u:160.003c": "abhītaḥ pūrayañ śaktiṃ sa vai puruṣa ucyate",
    "GE07mbh_05_u:160.004a": "paravīryaṃ samāśritya yaḥ samāhvayate parān",
    "GE07mbh_05_u:160.004c": "kṣatrabandhur aśaktatvāl loke sa puruṣādhamaḥ",
    "GE07mbh_05_u:160.005a": "sa tvaṃ pareṣāṃ vīryeṇa manyase vīryam ātmanaḥ",
    "GE07mbh_05_u:160.005c": "svayaṃ kāpuruṣo mūḍhaḥ parāṃś ca kṣeptum icchasi",
    "GE07mbh_05_u:160.006a": "yas tvaṃ vṛddhaṃ sarvarājñāṃ hitabuddhiṃ jitendriyam",
    "GE07mbh_05_u:160.006c": "maraṇāya mahābuddhiṃ dīkṣayitvā vikatthase",
    "GE07mbh_05_u:160.007a": "bhāvas te vidito 'smābhir durbuddhe kulapāṃsana",
    "GE07mbh_05_u:160.007c": "na haniṣyanti gaṅgeyaṃ pāṇḍavā ghṛṇayeti ca",
    "GE07mbh_05_u:160.008a": "yasya vīryaṃ samāśritya dhārtarāṣṭra vikatthase",
    "GE07mbh_05_u:160.008c": "hantāsmi prathamaṃ bhīṣmaṃ miṣatāṃ sarvadhanvinām",
    "GE07mbh_05_u:160.009a": "kaitavya gatvā bharatān sametya; suyodhanaṃ dhārtarāṣṭraṃ bravīhi",
    "GE07mbh_05_u:160.009c": "tathety āha arjunaḥ savyasācī; niśāvyapāye bhavitā vimardaḥ",
    "GE07mbh_05_u:160.010a": "yad vo 'bravīd vākyam adīnasattvo; madhye kurūṇāṃ harṣayan satyasaṃdhaḥ",
    "GE07mbh_05_u:160.010c": "ahaṃ hantā pāṇḍavānām anīkaṃ; śālveyakāṃś ceti mamaiṣa bhāraḥ",
    "GE07mbh_05_u:160.011a": "hanyām ahaṃ droṇam ṛte hi lokaṃ; na te bhayaṃ vidyate pāṇḍavebhyaḥ",
    "GE07mbh_05_u:160.011c": "tato hi te labdhatamaṃ ca rājyaṃ; kṣayaṃ gatāḥ pāṇḍavāś ceti bhāvaḥ",
    "GE07mbh_05_u:160.012a": "sa darpapūrṇo na samīkṣase tvam; anartham ātmany api vartamānam",
    "GE07mbh_05_u:160.012c": "tasmād ahaṃ te prathamaṃ samūhe; hantā samakṣaṃ kuruvṛddham eva",
    "GE07mbh_05_u:160.013a": "sūryodaye yuktasenaḥ pratīkṣya; dhvajī rathī rakṣa ca satyasaṃdham",
    "GE07mbh_05_u:160.013c": "ahaṃ hi vaḥ paśyatāṃ dvīpam enaṃ; rathād bhīṣmaṃ pātayitāsmi bāṇaiḥ",
    "GE07mbh_05_u:160.014a": "śvobhūte katthanāvākyaṃ vijñāsyati suyodhanaḥ",
    "GE07mbh_05_u:160.014c": "arditaṃ śarajālena mayā dṛṣṭvā pitāmaham",
    "GE07mbh_05_u:160.015a": "yad uktaś ca sabhāmadhye puruṣo hrasvadarśanaḥ",
    "GE07mbh_05_u:160.015c": "kruddhena bhīmasenena bhrātā duḥśāsanas tava",
    "GE07mbh_05_u:160.016a": "adharmajño nityavairī pāpabuddhir nṛśaṃsakṛt",
    "GE07mbh_05_u:160.016c": "satyāṃ pratijñāṃ nacirād rakṣyase tāṃ suyodhana",
    "GE07mbh_05_u:160.017a": "abhimānasya darpasya krodhapāruṣyayos tathā",
    "GE07mbh_05_u:160.017c": "naiṣṭhuryasyāvalepasya ātmasaṃbhāvanasya ca",
    "GE07mbh_05_u:160.018a": "nṛśaṃsatāyās taikṣṇyasya dharmavidveṣaṇasya ca",
    "GE07mbh_05_u:160.018c": "adharmasyātivādasya vṛddhātikramaṇasya ca",
    "GE07mbh_05_u:160.019a": "darśanasya ca vakrasya kṛtsnasyāpanayasya ca",
    "GE07mbh_05_u:160.019c": "drakṣyasi tvaṃ phalaṃ tīvram acireṇa suyodhana",
    "GE07mbh_05_u:160.020a": "vāsudevadvitīye hi mayi kruddhe narādhipa",
    "GE07mbh_05_u:160.020c": "āśā te jīvite mūḍha rājye vā kena hetunā",
    "GE07mbh_05_u:160.021a": "śānte bhīṣme tathā droṇe sūtaputre ca pātite",
    "GE07mbh_05_u:160.021c": "nirāśo jīvite rājye putreṣu ca bhaviṣyasi",
    "GE07mbh_05_u:160.022a": "bhrātṝṇāṃ nidhanaṃ dṛṣṭvā putrāṇāṃ ca suyodhana",
    "GE07mbh_05_u:160.022c": "bhīmasenena nihato duṣkṛtāni smariṣyasi",
    "GE07mbh_05_u:160.023a": "na dvitīyāṃ pratijñāṃ hi pratijñāsyati keśavaḥ",
    "GE07mbh_05_u:160.023c": "satyaṃ bravīmy ahaṃ hy etat sarvaṃ satyaṃ bhaviṣyati",
    "GE07mbh_05_u:160.023d-013_0001": "yudhiṣṭhiro 'pi kaitavyam ulūkam idam abravīt",
    "GE07mbh_05_u:160.023d-013_0002": "ulūka madvaco brūhi gatvā tāta suyodhanam",
    "GE07mbh_05_u:160.023d-013_0003": "svena vṛttena me vṛttaṃ nādhigantuṃ tvam arhasi",
    "GE07mbh_05_u:160.023d-013_0004": "ubhayor antaraṃ veda sūnṛtānṛtayor api",
    "GE07mbh_05_u:160.023d-013_0005": "na cāhaṃ kāmaye pāpam api kīṭapipīlayoḥ",
    "GE07mbh_05_u:160.023d-013_0006": "kiṃ punar jñātiṣu vadhaṃ kāmayeyaṃ kathaṃ cana",
    "GE07mbh_05_u:160.023d-013_0007": "etadarthaṃ mayā tāta pañca grāmā vṛtāḥ purā",
    "GE07mbh_05_u:160.023d-013_0008": "kathaṃ tava sudurbuddhe na prekṣe vyasanaṃ mahat",
    "GE07mbh_05_u:160.023d-013_0009": "sa tvaṃ kāmaparītātmā mūḍhabhāvāc ca katthase",
    "GE07mbh_05_u:160.023d-013_0010": "tathaiva vāsudevasya na gṛhṇāsi hitaṃ vacaḥ",
    "GE07mbh_05_u:160.023d-013_0011": "kiṃ cedānīṃ bahūktena yudhyasva saha bāndhavaiḥ",
    "GE07mbh_05_u:160.023d-013_0012": "mama vipriyakartāraṃ kaitavya brūhi kauravam",
    "GE07mbh_05_u:160.023d-013_0013": "śrutaṃ vākyaṃ gṛhīto 'rtho mataṃ yat te tathāstu tat",
    "GE07mbh_05_u:160.023d-013_0014": "bhīmasenas tato vākyaṃ bhūya āha nṛpātmajam",
    "GE07mbh_05_u:160.023d-013_0015": "ulūka madvaco brūhi durmatiṃ pāpapūruṣam",
    "GE07mbh_05_u:160.023d-013_0016": "śaṭhaṃ naikṛtikaṃ pāpaṃ durācāraṃ suyodhanam",
    "GE07mbh_05_u:160.023d-013_0017": "gṛdhrodare vā vastavyaṃ pure vā nāgasāhvaye",
    "GE07mbh_05_u:160.023d-013_0018": "pratijñātaṃ mayā yac ca sabhāmadhye narādhama",
    "GE07mbh_05_u:160.023d-013_0019": "kartāhaṃ tad vacaḥ satyaṃ satyenaiva śapāmi te",
    "GE07mbh_05_u:160.023d-013_0020": "duḥśāsanasya rudhiraṃ hatvā pāsyāmy ahaṃ mṛdhe",
    "GE07mbh_05_u:160.023d-013_0021": "sakthinī tava bhaṅktvaiva hatvā hi tava sodarān",
    "GE07mbh_05_u:160.023d-013_0022": "sarveṣāṃ dhārtarāṣṭrāṇām ahaṃ mṛtyuḥ suyodhana",
    "GE07mbh_05_u:160.023d-013_0023": "sarveṣāṃ rājaputrāṇām abhimanyur asaṃśayam",
    "GE07mbh_05_u:160.023d-013_0024": "karmaṇā toṣayiṣyāmi bhūyaś caiva vacaḥ śṛṇu",
    "GE07mbh_05_u:160.023d-013_0025": "hatvā suyodhana tvāṃ vai sahitaṃ sarvasodaraiḥ",
    "GE07mbh_05_u:160.023d-013_0026": "ākramiṣye padā mūrdhni dharmarājasya paśyataḥ",
    "GE07mbh_05_u:160.023d-013_0027": "nakulas tu tato vākyam idam āha mahīpate",
    "GE07mbh_05_u:160.023d-013_0028": "ulūka brūhi kauravyaṃ dhārtarāṣṭraṃ suyodhanam",
    "GE07mbh_05_u:160.023d-013_0029": "śrutaṃ te gadato vākyaṃ sarvam eva yathātatham",
    "GE07mbh_05_u:160.023d-013_0030": "tathā kartāsmi kauravya yathā tvam anuśāsi mām",
    "GE07mbh_05_u:160.023d-013_0031": "sahadevo 'pi nṛpate idam āha vaco 'rthavat",
    "GE07mbh_05_u:160.023d-013_0032": "suyodhana matir yā te vṛthaiṣā te bhaviṣyati",
    "GE07mbh_05_u:160.023d-013_0033": "śociṣyase mahārāja saputrajñātibāndhavaḥ",
    "GE07mbh_05_u:160.023d-013_0034": "imaṃ ca kleśam asmākaṃ hṛṣṭo yat tvaṃ nikatthase",
    "GE07mbh_05_u:160.023d-013_0035": "virāṭadrupadau vṛddhāv ulūkam idam ūcatuḥ",
    "GE07mbh_05_u:160.023d-013_0036": "dāsabhāvaṃ niyaccheva sādhor iti matiḥ sadā",
    "GE07mbh_05_u:160.023d-013_0037": "tau ca dāsāv adāsau vā pauruṣaṃ yasya yādṛśam",
    "GE07mbh_05_u:160.023d-013_0038": "śikhaṇḍī tu tato vākyam ulūkam idam abravīt",
    "GE07mbh_05_u:160.023d-013_0039": "vaktavyo bhavatā rājā pāpeṣv abhirataḥ sadā",
    "GE07mbh_05_u:160.023d-013_0040": "paśya tvaṃ māṃ raṇe rājan kurvāṇaṃ karma dāruṇam",
    "GE07mbh_05_u:160.023d-013_0041": "yasya vīryaṃ samāsādya manyase vijayaṃ yudhi",
    "GE07mbh_05_u:160.023d-013_0042": "tam ahaṃ pātayiṣyāmi rathāt tava pitāmaham",
    "GE07mbh_05_u:160.023d-013_0043": "ahaṃ bhīṣmavadhāt sṛṣṭo nūnaṃ dhātrā mahātmanā",
    "GE07mbh_05_u:160.023d-013_0044": "so 'haṃ bhīṣmaṃ haniṣyāmi miṣatāṃ sarvadhanvinām",
    "GE07mbh_05_u:160.023d-013_0045": "dhṛṣṭadyumno 'pi kaitavyam ulūkam idam abravīt",
    "GE07mbh_05_u:160.023d-013_0046": "suyodhano mama vaco vaktavyo nṛpateḥ sutaḥ",
    "GE07mbh_05_u:160.023d-013_0047": "ahaṃ droṇaṃ haniṣyāmi sagaṇaṃ sahabāndhavam",
    "GE07mbh_05_u:160.023d-013_0048": "kartā cāhaṃ tathā karma yathā nānyaḥ kariṣyati",
    "GE07mbh_05_u:160.023d-013_0049": "tam abravīd dharmarājaḥ kāruṇyārthaṃ vaco mahat",
    "GE07mbh_05_u:160.023d-013_0050": "nāhaṃ jñātivadhaṃ rājan kāmayeyaṃ kathaṃ cana",
    "GE07mbh_05_u:160.023d-013_0051": "tavaiva doṣād durbuddhe sarvam etat tv anāvṛtam",
    "GE07mbh_05_u:160.023d-013_0052": "avaśyaṃ ca mayā kāryaṃ sarveṣāṃ caritaṃ mahat",
    "GE07mbh_05_u:160.023d-013_0053": "sa gaccha māciraṃ tāta ulūka yadi manyase",
    "GE07mbh_05_u:160.023d-013_0054": "iha vā tiṣṭha bhadraṃ te vayaṃ hi tava bāndhavāḥ",
    "GE07mbh_05_u:160.023d-013_0055": "ulūkas tu tato rājan dharmaputraṃ yudhiṣṭhiram",
    "GE07mbh_05_u:160.023d-013_0056": "āmantrya prayayau tatra yatra rājā suyodhanaḥ",
    "GE07mbh_05_u:160.023d-013_0057": "ulūkas tata āgamya duryodhanam amarṣaṇam",
    "GE07mbh_05_u:160.023d-013_0058": "arjunasya samādeśaṃ yathoktaṃ sarvam abravīt",
    "GE07mbh_05_u:160.023d-013_0059": "vāsudevasya bhīmasya dharmarājasya pauruṣam",
    "GE07mbh_05_u:160.023d-013_0060": "nakulasya virāṭasya drupadasya ca bhārata",
    "GE07mbh_05_u:160.023d-013_0061": "sahadevasya ca vaco dhṛṣṭadyumnaśikhaṇḍinoḥ",
    "GE07mbh_05_u:160.024a": "ity uktaḥ kaitavo rājaṃs tad vākyam upadhārya ca",
    "GE07mbh_05_u:160.024c": "anujñāto nivavṛte punar eva yathāgatam",
    "GE07mbh_05_u:160.025a": "upāvṛtya tu pāṇḍubhyaḥ kaitavyo dhṛtarāṣṭrajam",
    "GE07mbh_05_u:160.025c": "gatvā yathoktaṃ tat sarvam uvāca kurusaṃsadi",
    "GE07mbh_05_u:160.026a": "keśavārjunayor vākyaṃ niśamya bharatarṣabhaḥ",
    "GE07mbh_05_u:160.026a-0563_01": "**** **** yathoktaṃ sarvam abravīt",
    "GE07mbh_05_u:160.026a-0563_02": "kaitavyasya tu tad vākyaṃ",
    "GE07mbh_05_u:160.026c": "duḥśāsanaṃ ca karṇaṃ ca śakuniṃ cābhyabhāṣata",
    "GE07mbh_05_u:160.027a": "ājñāpayata rājñaś ca balaṃ mitrabalaṃ tathā",
    "GE07mbh_05_u:160.027c": "yathā prāg udayāt sarvā yuktā tiṣṭhaty anīkinī",
    "GE07mbh_05_u:160.028a": "tataḥ karṇasamādiṣṭā dūtāḥ pratvaritā rathaiḥ",
    "GE07mbh_05_u:160.028c": "uṣṭravāmībhir apy anye sadaśvaiś ca mahājavaiḥ",
    "GE07mbh_05_u:160.029a": "tūrṇaṃ pariyayuḥ senāṃ kṛtsnāṃ karṇasya śāsanāt",
    "GE07mbh_05_u:160.029c": "ājñāpayanto rājñas tān yogaḥ prāg udayād iti",
    "GE07mbh_05_u:161.001": "saṃjaya uvāca",
    "GE07mbh_05_u:161.001a": "ulūkasya vacaḥ śrutvā kuntīputro yudhiṣṭhiraḥ",
    "GE07mbh_05_u:161.001c": "senāṃ niryāpayām āsa dhṛṣṭadyumnapurogamām",
    "GE07mbh_05_u:161.002a": "padātinīṃ nāgavatīṃ rathinīm aśvavṛndinīm",
    "GE07mbh_05_u:161.002c": "caturvidhabalāṃ bhīmām akampyāṃ pṛthivīm iva",
    "GE07mbh_05_u:161.003a": "bhīmasenādibhir guptāṃ sārjunaiś ca mahārathaiḥ",
    "GE07mbh_05_u:161.003c": "dhṛṣṭadyumnavaśāṃ durgāṃ sāgarastimitopamām",
    "GE07mbh_05_u:161.004a": "tasyās tv agre maheṣvāsaḥ pāñcālyo yuddhadurmadaḥ",
    "GE07mbh_05_u:161.004c": "droṇaprepsur anīkāni dhṛṣṭadyumnaḥ prakarṣati",
    "GE07mbh_05_u:161.005a": "yathābalaṃ yathotsāhaṃ rathinaḥ samupādiśat",
    "GE07mbh_05_u:161.005c": "arjunaṃ sūtaputrāya bhīmaṃ duryodhanāya ca",
    "GE07mbh_05_u:161.006a": "aśvatthāmne ca nakulaṃ śaibyaṃ ca kṛtavarmaṇe",
    "GE07mbh_05_u:161.006c": "saindhavāya ca vārṣṇeyaṃ yuyudhānam upādiśat",
    "GE07mbh_05_u:161.007a": "śikhaṇḍinaṃ ca bhīṣmāya pramukhe samakalpayat",
    "GE07mbh_05_u:161.007c": "sahadevaṃ śakunaye cekitānaṃ śalāya ca",
    "GE07mbh_05_u:161.008a": "dhṛṣṭaketuṃ ca śalyāya gautamāyottamaujasam",
    "GE07mbh_05_u:161.008c": "draupadeyāṃś ca pañcabhyas trigartebhyaḥ samādiśat",
    "GE07mbh_05_u:161.009a": "vṛṣasenāya saubhadraṃ śeṣāṇāṃ ca mahīkṣitām",
    "GE07mbh_05_u:161.009c": "samarthaṃ taṃ hi mene vai pārthād abhyadhikaṃ raṇe",
    "GE07mbh_05_u:161.010a": "evaṃ vibhajya yodhāṃs tān pṛthak ca saha caiva ha",
    "GE07mbh_05_u:161.010c": "jvālāvarṇo maheṣvāso droṇam aṃśam akalpayat",
    "GE07mbh_05_u:161.011a": "dhṛṣṭadyumno maheṣvāsaḥ senāpatipatis tataḥ",
    "GE07mbh_05_u:161.011c": "vidhivad vyūhya medhāvī yuddhāya dhṛtamānasaḥ",
    "GE07mbh_05_u:161.012a": "yathādiṣṭāny anīkāni pāṇḍavānām ayojayat",
    "GE07mbh_05_u:161.012c": "jayāya pāṇḍuputrāṇāṃ yattas tasthau raṇājire",
    "GE07mbh_05_u:162.001": "dhṛtarāṣṭra uvāca",
    "GE07mbh_05_u:162.001a": "pratijñāte phalgunena vadhe bhīṣmasya saṃjaya",
    "GE07mbh_05_u:162.001c": "kim akurvanta me mandāḥ putrā duryodhanādayaḥ",
    "GE07mbh_05_u:162.002a": "hatam eva hi paśyāmi gāṅgeyaṃ pitaraṃ raṇe",
    "GE07mbh_05_u:162.002c": "vāsudevasahāyena pārthena dṛḍhadhanvanā",
    "GE07mbh_05_u:162.003a": "sa cāparimitaprajñas tac chrutvā pārthabhāṣitam",
    "GE07mbh_05_u:162.003c": "kim uktavān maheṣvāso bhīṣmaḥ praharatāṃ varaḥ",
    "GE07mbh_05_u:162.004a": "senāpatyaṃ ca saṃprāpya kauravāṇāṃ dhuraṃdharaḥ",
    "GE07mbh_05_u:162.004c": "kim aceṣṭata gāṅgeyo",
    "GE07mbh_05_u:162.005": "vaiśaṃpāyana uvāca",
    "GE07mbh_05_u:162.005a": "tatas tat saṃjayas tasmai sarvam eva nyavedayat",
    "GE07mbh_05_u:162.005c": "yathoktaṃ kuruvṛddhena bhīṣmeṇāmitatejasā",
    "GE07mbh_05_u:162.006": "saṃjaya uvāca",
    "GE07mbh_05_u:162.006a": "senāpatyam anuprāpya bhīṣmaḥ śāṃtanavo nṛpa",
    "GE07mbh_05_u:162.006c": "duryodhanam uvācedaṃ vacanaṃ harṣayann iva",
    "GE07mbh_05_u:162.007a": "namaskṛtvā kumārāya senānye śaktipāṇaye",
    "GE07mbh_05_u:162.007c": "ahaṃ senāpatis te 'dya bhaviṣyāmi na saṃśayaḥ",
    "GE07mbh_05_u:162.008a": "senākarmaṇy abhijño 'smi vyūheṣu vividheṣu ca",
    "GE07mbh_05_u:162.008c": "karma kārayituṃ caiva bhṛtān apy abhṛtāṃs tathā",
    "GE07mbh_05_u:162.009a": "yātrāyāneṣu yuddheṣu labdhapraśamaneṣu ca",
    "GE07mbh_05_u:162.009c": "bhṛśaṃ veda mahārāja yathā veda bṛhaspatiḥ",
    "GE07mbh_05_u:162.010a": "vyūhān api mahārambhān daivagāndharvamānuṣān",
    "GE07mbh_05_u:162.010c": "tair ahaṃ mohayiṣyāmi pāṇḍavān vyetu te jvaraḥ",
    "GE07mbh_05_u:162.011a": "so 'haṃ yotsyāmi tattvena pālayaṃs tava vāhinīm",
    "GE07mbh_05_u:162.011c": "yathāvac chāstrato rājan vyetu te mānaso jvaraḥ",
    "GE07mbh_05_u:162.012": "duryodhana uvāca",
    "GE07mbh_05_u:162.012a": "na vidyate me gāṅgeya bhayaṃ devāsureṣv api",
    "GE07mbh_05_u:162.012c": "samasteṣu mahābāho satyam etad bravīmi te",
    "GE07mbh_05_u:162.013a": "kiṃ punas tvayi durdharṣe senāpatye vyavasthite",
    "GE07mbh_05_u:162.013c": "droṇe ca puruṣavyāghre sthite yuddhābhinandini",
    "GE07mbh_05_u:162.014a": "bhavadbhyāṃ puruṣāgryābhyāṃ sthitābhyāṃ vijayo mama",
    "GE07mbh_05_u:162.014c": "na durlabhaṃ kuruśreṣṭha devarājyam api dhruvam",
    "GE07mbh_05_u:162.015a": "rathasaṃkhyāṃ tu kārtsnyena pareṣām ātmanas tathā",
    "GE07mbh_05_u:162.015c": "tathaivātirathānāṃ ca vettum icchāmi kaurava",
    "GE07mbh_05_u:162.016a": "pitāmaho hi kuśalaḥ pareṣām ātmanas tathā",
    "GE07mbh_05_u:162.016c": "śrotum icchāmy ahaṃ sarvaiḥ sahaibhir vasudhādhipaiḥ",
    "GE07mbh_05_u:162.017": "bhīṣma uvāca",
    "GE07mbh_05_u:162.017a": "gāndhāre śṛṇu rājendra rathasaṃkhyāṃ svake bale",
    "GE07mbh_05_u:162.017c": "ye rathāḥ pṛthivīpāla tathaivātirathāś ca ye",
    "GE07mbh_05_u:162.018a": "bahūnīha sahasrāṇi prayutāny arbudāni ca",
    "GE07mbh_05_u:162.018c": "rathānāṃ tava senāyāṃ yathāmukhyaṃ tu me śṛṇu",
    "GE07mbh_05_u:162.019a": "bhavān agre rathodāraḥ saha sarvaiḥ sahodaraiḥ",
    "GE07mbh_05_u:162.019c": "duḥśāsanaprabhṛtibhir bhrātṛbhiḥ śatasaṃmitaiḥ",
    "GE07mbh_05_u:162.020a": "sarve kṛtapraharaṇāś chedyabhedyaviśāradāḥ",
    "GE07mbh_05_u:162.020c": "rathopasthe gajaskandhe gadāyuddhe 'sicarmaṇi",
    "GE07mbh_05_u:162.021a": "saṃyantāraḥ prahartāraḥ kṛtāstrā bhārasādhanāḥ",
    "GE07mbh_05_u:162.021c": "iṣvastre droṇaśiṣyāś ca kṛpasya ca śaradvataḥ",
    "GE07mbh_05_u:162.022a": "ete haniṣyanti raṇe pāñcālān yuddhadurmadān",
    "GE07mbh_05_u:162.022c": "kṛtakilbiṣāḥ pāṇḍaveyair dhārtarāṣṭrā manasvinaḥ",
    "GE07mbh_05_u:162.023a": "tato 'haṃ bharataśreṣṭha sarvasenāpatis tava",
    "GE07mbh_05_u:162.023c": "śatrūn vidhvaṃsayiṣyāmi kadarthīkṛtya pāṇḍavān",
    "GE07mbh_05_u:162.023e": "na tv ātmano guṇān vaktum arhāmi vidito 'smi te",
    "GE07mbh_05_u:162.024a": "kṛtavarmā tv atiratho bhojaḥ praharatāṃ varaḥ",
    "GE07mbh_05_u:162.024c": "arthasiddhiṃ tava raṇe kariṣyati na saṃśayaḥ",
    "GE07mbh_05_u:162.025a": "astravidbhir anādhṛṣyo dūrapātī dṛḍhāyudhaḥ",
    "GE07mbh_05_u:162.025c": "haniṣyati ripūṃs tubhyaṃ mahendro dānavān iva",
    "GE07mbh_05_u:162.026a": "madrarājo maheṣvāsaḥ śalyo me 'tiratho mataḥ",
    "GE07mbh_05_u:162.026c": "spardhate vāsudevena yo vai nityaṃ raṇe raṇe",
    "GE07mbh_05_u:162.027a": "bhāgineyān nijāṃs tyaktvā śalyas te rathasattamaḥ",
    "GE07mbh_05_u:162.027c": "eṣa yotsyati saṃgrāme kṛṣṇaṃ cakragadādharam",
    "GE07mbh_05_u:162.028a": "sāgarormisamair vegaiḥ plāvayann iva śātravān",
    "GE07mbh_05_u:162.028c": "bhūriśravāḥ kṛtāstraś ca tava cāpi hitaḥ suhṛt",
    "GE07mbh_05_u:162.029a": "saumadattir maheṣvāso rathayūthapayūthapaḥ",
    "GE07mbh_05_u:162.029c": "balakṣayam amitrāṇāṃ sumahāntaṃ kariṣyati",
    "GE07mbh_05_u:162.030a": "sindhurājo mahārāja mato me dviguṇo rathaḥ",
    "GE07mbh_05_u:162.030c": "yotsyate samare rājan vikrānto rathasattamaḥ",
    "GE07mbh_05_u:162.031a": "draupadīharaṇe pūrvaṃ parikliṣṭaḥ sa pāṇḍavaiḥ",
    "GE07mbh_05_u:162.031c": "saṃsmaraṃs taṃ parikleśaṃ yotsyate paravīrahā",
    "GE07mbh_05_u:162.032a": "etena hi tadā rājaṃs tapa āsthāya dāruṇam",
    "GE07mbh_05_u:162.032c": "sudurlabho varo labdhaḥ pāṇḍavān yoddhum āhave",
    "GE07mbh_05_u:162.033a": "sa eṣa rathaśārdūlas tad vairaṃ saṃsmaran raṇe",
    "GE07mbh_05_u:162.033c": "yotsyate pāṇḍavāṃs tāta prāṇāṃs tyaktvā sudustyajān",
    "GE07mbh_05_u:163.001": "bhīṣma uvāca",
    "GE07mbh_05_u:163.001a": "sudakṣiṇas tu kāmbojo ratha ekaguṇo mataḥ",
    "GE07mbh_05_u:163.001c": "tavārthasiddhim ākāṅkṣan yotsyate samare paraiḥ",
    "GE07mbh_05_u:163.002a": "etasya rathasiṃhasya tavārthe rājasattama",
    "GE07mbh_05_u:163.002c": "parākramaṃ yathendrasya drakṣyanti kuravo yudhi",
    "GE07mbh_05_u:163.003a": "etasya rathavaṃśo hi tigmavegaprahāriṇām",
    "GE07mbh_05_u:163.003c": "kāmbojānāṃ mahārāja śalabhānām ivāyatiḥ",
    "GE07mbh_05_u:163.004a": "nīlo māhiṣmatīvāsī nīlavarmadharas tava",
    "GE07mbh_05_u:163.004c": "rathavaṃśena śatrūṇāṃ kadanaṃ vai kariṣyati",
    "GE07mbh_05_u:163.005a": "kṛtavairaḥ purā caiva sahadevena pārthivaḥ",
    "GE07mbh_05_u:163.005c": "yotsyate satataṃ rājaṃs tavārthe kurusattama",
    "GE07mbh_05_u:163.006a": "vindānuvindāv āvantyau sametau rathasattamau",
    "GE07mbh_05_u:163.006c": "kṛtinau samare tāta dṛḍhavīryaparākramau",
    "GE07mbh_05_u:163.007a": "etau tau puruṣavyāghrau ripusainyaṃ pradhakṣyataḥ",
    "GE07mbh_05_u:163.007c": "gadāprāsāsinārācais tomaraiś ca bhujacyutaiḥ",
    "GE07mbh_05_u:163.008a": "yuddhābhikāmau samare krīḍantāv iva yūthapau",
    "GE07mbh_05_u:163.008c": "yūthamadhye mahārāja vicarantau kṛtāntavat",
    "GE07mbh_05_u:163.009a": "trigartā bhrātaraḥ pañca rathodārā matā mama",
    "GE07mbh_05_u:163.009c": "kṛtavairāś ca pārthena virāṭanagare tadā",
    "GE07mbh_05_u:163.010a": "makarā iva rājendra samuddhatataraṅgiṇīm",
    "GE07mbh_05_u:163.010c": "gaṅgāṃ vikṣobhayiṣyanti pārthānāṃ yudhi vāhinīm",
    "GE07mbh_05_u:163.011a": "te rathāḥ pañca rājendra yeṣāṃ satyaratho mukham",
    "GE07mbh_05_u:163.011c": "ete yotsyanti samare saṃsmarantaḥ purā kṛtam",
    "GE07mbh_05_u:163.012a": "vyalīkaṃ pāṇḍaveyena bhīmasenānujena ha",
    "GE07mbh_05_u:163.012c": "diśo vijayatā rājañ śvetavāhena bhārata",
    "GE07mbh_05_u:163.012d-0564_01": "kadarthīkṛtya saṃgrāme dāpitāḥ karam uttamam",
    "GE07mbh_05_u:163.013a": "te haniṣyanti pārthānāṃ samāsādya mahārathān",
    "GE07mbh_05_u:163.013c": "varān varān maheṣvāsān kṣatriyāṇāṃ dhuraṃdharāḥ",
    "GE07mbh_05_u:163.014a": "lakṣmaṇas tava putras tu tathā duḥśāsanasya ca",
    "GE07mbh_05_u:163.014c": "ubhau tau puruṣavyāghrau saṃgrāmeṣv anivartinau",
    "GE07mbh_05_u:163.015a": "taruṇau sukumārau ca rājaputrau tarasvinau",
    "GE07mbh_05_u:163.015c": "yuddhānāṃ ca viśeṣajñau praṇetārau ca sarvaśaḥ",
    "GE07mbh_05_u:163.016a": "rathau tau rathaśārdūla matau me rathasattamau",
    "GE07mbh_05_u:163.016c": "kṣatradharmaratau vīrau mahat karma kariṣyataḥ",
    "GE07mbh_05_u:163.017a": "daṇḍadhāro mahārāja ratha eko nararṣabhaḥ",
    "GE07mbh_05_u:163.017c": "yotsyate samaraṃ prāpya svena sainyena pālitaḥ",
    "GE07mbh_05_u:163.018a": "bṛhadbalas tathā rājā kausalyo rathasattamaḥ",
    "GE07mbh_05_u:163.018c": "ratho mama matas tāta dṛḍhavegaparākramaḥ",
    "GE07mbh_05_u:163.019a": "eṣa yotsyati saṃgrāme svāṃ camūṃ saṃpraharṣayan",
    "GE07mbh_05_u:163.019c": "ugrāyudho maheṣvāso dhārtarāṣṭrahite rataḥ",
    "GE07mbh_05_u:163.019d-0565_01": "eṣa yotsyati saṃgrāme ratha ekaguṇo mataḥ",
    "GE07mbh_05_u:163.020a": "kṛpaḥ śāradvato rājan rathayūthapayūthapaḥ",
    "GE07mbh_05_u:163.020c": "priyān prāṇān parityajya pradhakṣyati ripūṃs tava",
    "GE07mbh_05_u:163.021a": "gautamasya maharṣer ya ācāryasya śaradvataḥ",
    "GE07mbh_05_u:163.021c": "kārttikeya ivājeyaḥ śarastambāt suto 'bhavat",
    "GE07mbh_05_u:163.022a": "eṣa senāṃ bahuvidhāṃ vividhāyudhakārmukām",
    "GE07mbh_05_u:163.022c": "agnivat samare tāta cariṣyati vimardayan",
    "GE07mbh_05_u:164.001": "bhīṣma uvāca",
    "GE07mbh_05_u:164.001a": "śakunir mātulas te 'sau ratha eko narādhipa",
    "GE07mbh_05_u:164.001c": "prasajya pāṇḍavair vairaṃ yotsyate nātra saṃśayaḥ",
    "GE07mbh_05_u:164.002a": "etasya sainyā durdharṣāḥ samare 'pratiyāyinaḥ",
    "GE07mbh_05_u:164.002c": "vikṛtāyudhabhūyiṣṭhā vāyuvegasamā jave",
    "GE07mbh_05_u:164.003a": "droṇaputro maheṣvāsaḥ sarveṣām ati dhanvinām",
    "GE07mbh_05_u:164.003c": "samare citrayodhī ca dṛḍhāstraś ca mahārathaḥ",
    "GE07mbh_05_u:164.004a": "etasya hi mahārāja yathā gāṇḍīvadhanvanaḥ",
    "GE07mbh_05_u:164.004c": "śarāsanād vinirmuktāḥ saṃsaktā yānti sāyakāḥ",
    "GE07mbh_05_u:164.005a": "naiṣa śakyo mayā vīraḥ saṃkhyātuṃ rathasattamaḥ",
    "GE07mbh_05_u:164.005c": "nirdahed api lokāṃs trīn icchann eṣa mahāyaśāḥ",
    "GE07mbh_05_u:164.006a": "krodhas tejaś ca tapasā saṃbhṛto ''śramavāsinā",
    "GE07mbh_05_u:164.006c": "droṇenānugṛhītaś ca divyair astrair udāradhīḥ",
    "GE07mbh_05_u:164.007a": "doṣas tv asya mahān eko yenaiṣa bharatarṣabha",
    "GE07mbh_05_u:164.007c": "na me ratho nātiratho mataḥ pārthivasattama",
    "GE07mbh_05_u:164.008a": "jīvitaṃ priyam atyartham āyuṣkāmaḥ sadā dvijaḥ",
    "GE07mbh_05_u:164.008c": "na hy asya sadṛśaḥ kaś cid ubhayoḥ senayor api",
    "GE07mbh_05_u:164.009a": "hanyād ekarathenaiva devānām api vāhinīm",
    "GE07mbh_05_u:164.009c": "vapuṣmāṃs talaghoṣeṇa sphoṭayed api parvatān",
    "GE07mbh_05_u:164.010a": "asaṃkhyeyaguṇo vīraḥ prahartā dāruṇadyutiḥ",
    "GE07mbh_05_u:164.010c": "daṇḍapāṇir ivāsahyaḥ kālavat pracariṣyati",
    "GE07mbh_05_u:164.011a": "yugāntāgnisamaḥ krodhe siṃhagrīvo mahāmatiḥ",
    "GE07mbh_05_u:164.011c": "eṣa bhārata yuddhasya pṛṣṭhaṃ saṃśamayiṣyati",
    "GE07mbh_05_u:164.012a": "pitā tv asya mahātejā vṛddho 'pi yuvabhir varaḥ",
    "GE07mbh_05_u:164.012c": "raṇe karma mahat kartā tatra me nāsti saṃśayaḥ",
    "GE07mbh_05_u:164.012d-0566_01": "pitāsya tu raṇe karma mahat kartā na saṃśayaḥ",
    "GE07mbh_05_u:164.013a": "astravegāniloddhūtaḥ senākakṣendhanotthitaḥ",
    "GE07mbh_05_u:164.013c": "pāṇḍuputrasya sainyāni pradhakṣyati jaye dhṛtaḥ",
    "GE07mbh_05_u:164.014a": "rathayūthapayūthānāṃ yūthapaḥ sa nararṣabhaḥ",
    "GE07mbh_05_u:164.014c": "bhāradvājātmajaḥ kartā karma tīvraṃ hitāya vaḥ",
    "GE07mbh_05_u:164.015a": "sarvamūrdhābhiṣiktānām ācāryaḥ sthaviro guruḥ",
    "GE07mbh_05_u:164.015c": "gacched antaṃ sṛñjayānāṃ priyas tv asya dhanaṃjayaḥ",
    "GE07mbh_05_u:164.016a": "naiṣa jātu maheṣvāsaḥ pārtham akliṣṭakāriṇam",
    "GE07mbh_05_u:164.016c": "hanyād ācāryakaṃ dīptaṃ saṃsmṛtya guṇanirjitam",
    "GE07mbh_05_u:164.017a": "ślāghaty eṣa sadā vīraḥ pārthasya guṇavistaraiḥ",
    "GE07mbh_05_u:164.017c": "putrād abhyadhikaṃ caiva bhāradvājo 'nupaśyati",
    "GE07mbh_05_u:164.018a": "hanyād ekarathenaiva devagandharvadānavān",
    "GE07mbh_05_u:164.018c": "ekībhūtān api raṇe divyair astraiḥ pratāpavān",
    "GE07mbh_05_u:164.019a": "pauravo rājaśārdūlas tava rājan mahārathaḥ",
    "GE07mbh_05_u:164.019c": "mato mama ratho vīra paravīrarathārujaḥ",
    "GE07mbh_05_u:164.020a": "svena sainyena sahitaḥ pratapañ śatruvāhinīm",
    "GE07mbh_05_u:164.020c": "pradhakṣyati sa pāñcālān kakṣaṃ kṛṣṇagatir yathā",
    "GE07mbh_05_u:164.021a": "satyavrato rathavaro rājaputro mahārathaḥ",
    "GE07mbh_05_u:164.021c": "tava rājan ripubale kālavat pracariṣyati",
    "GE07mbh_05_u:164.022a": "etasya yodhā rājendra",
    "GE07mbh_05_u:164.022c": "vicariṣyanti saṃgrāme nighnantaḥ śātravāṃs tava",
    "GE07mbh_05_u:164.023a": "vṛṣaseno rathāgryas te karṇaputro mahārathaḥ",
    "GE07mbh_05_u:164.023c": "pradhakṣyati ripūṇāṃ te balāni balināṃ varaḥ",
    "GE07mbh_05_u:164.024a": "jalasaṃdho mahātejā rājan rathavaras tava",
    "GE07mbh_05_u:164.024c": "tyakṣyate samare prāṇān māgadhaḥ paravīrahā",
    "GE07mbh_05_u:164.025a": "eṣa yotsyati saṃgrāme gajaskandhaviśāradaḥ",
    "GE07mbh_05_u:164.025c": "rathena vā mahābāhuḥ kṣapayañ śatruvāhinīm",
    "GE07mbh_05_u:164.026a": "ratha eṣa mahārāja mato mama nararṣabhaḥ",
    "GE07mbh_05_u:164.026c": "tvadarthe tyakṣyati prāṇān saha sainyo mahāraṇe",
    "GE07mbh_05_u:164.027a": "eṣa vikrāntayodhī ca citrayodhī ca saṃgare",
    "GE07mbh_05_u:164.027c": "vītabhīś cāpi te rājañ śātravaiḥ saha yotsyate",
    "GE07mbh_05_u:164.028a": "bāhlīko 'tirathaś caiva samare cānivartitā",
    "GE07mbh_05_u:164.028c": "mama rājan mato yuddhe śūro vaivasvatopamaḥ",
    "GE07mbh_05_u:164.029a": "na hy eṣa samaraṃ prāpya nivarteta kathaṃ cana",
    "GE07mbh_05_u:164.029c": "yathā satatago rājan nābhihatya parān raṇe",
    "GE07mbh_05_u:164.030a": "senāpatir mahārāja satyavāṃs te mahārathaḥ",
    "GE07mbh_05_u:164.030c": "raṇeṣv adbhutakarmā ca rathaḥ pararathārujaḥ",
    "GE07mbh_05_u:164.031a": "etasya samaraṃ dṛṣṭvā na vyathāsti kathaṃ cana",
    "GE07mbh_05_u:164.031c": "utsmayann abhyupaity eṣa parān rathapathe sthitān",
    "GE07mbh_05_u:164.032a": "eṣa cāriṣu vikrāntaḥ karma satpuruṣocitam",
    "GE07mbh_05_u:164.032c": "kartā vimarde sumahat tvadarthe puruṣottamaḥ",
    "GE07mbh_05_u:164.033a": "alāyudho rākṣasendraḥ krūrakarmā mahābalaḥ",
    "GE07mbh_05_u:164.033c": "haniṣyati parān rājan pūrvavairam anusmaran",
    "GE07mbh_05_u:164.034a": "eṣa rākṣasasainyānāṃ sarveṣāṃ rathasattamaḥ",
    "GE07mbh_05_u:164.034c": "māyāvī dṛḍhavairaś ca samare vicariṣyati",
    "GE07mbh_05_u:164.035a": "prāgjyotiṣādhipo vīro bhagadattaḥ pratāpavān",
    "GE07mbh_05_u:164.035c": "gajāṅkuśadharaśreṣṭho rathe caiva viśāradaḥ",
    "GE07mbh_05_u:164.036a": "etena yuddham abhavat purā gāṇḍīvadhanvanaḥ",
    "GE07mbh_05_u:164.036c": "divasān subahūn rājann ubhayor jayagṛddhinoḥ",
    "GE07mbh_05_u:164.037a": "tataḥ sakhāyaṃ gāndhāre mānayan pākaśāsanam",
    "GE07mbh_05_u:164.037c": "akarot saṃvidaṃ tena pāṇḍavena mahātmanā",
    "GE07mbh_05_u:164.038a": "eṣa yotsyati saṃgrāme gajaskandhaviśāradaḥ",
    "GE07mbh_05_u:164.038c": "airāvatagato rājā devānām iva vāsavaḥ",
    "GE07mbh_05_u:165.001": "bhīṣma uvāca",
    "GE07mbh_05_u:165.001a": "acalo vṛṣakaś caiva bhrātarau sahitāv ubhau",
    "GE07mbh_05_u:165.001c": "rathau tava durādharṣau śatrūn vidhvaṃsayiṣyataḥ",
    "GE07mbh_05_u:165.002a": "balavantau naravyāghrau dṛḍhakrodhau prahāriṇau",
    "GE07mbh_05_u:165.002c": "gāndhāramukhyau taruṇau darśanīyau mahābalau",
    "GE07mbh_05_u:165.003a": "sakhā te dayito nityaṃ ya eṣa raṇakarkaśaḥ",
    "GE07mbh_05_u:165.003c": "protsāhayati rājaṃs tvāṃ vigrahe pāṇḍavaiḥ saha",
    "GE07mbh_05_u:165.004a": "paruṣaḥ katthano nīcaḥ karṇo vaikartanas tava",
    "GE07mbh_05_u:165.004c": "mantrī netā ca bandhuś ca mānī cātyantam ucchritaḥ",
    "GE07mbh_05_u:165.005a": "eṣa naiva rathaḥ pūrṇo nāpy evātiratho nṛpa",
    "GE07mbh_05_u:165.005c": "viyuktaḥ kavacenaiṣa sahajena vicetanaḥ",
    "GE07mbh_05_u:165.005e": "kuṇḍalābhyāṃ ca divyābhyāṃ viyuktaḥ satataṃ ghṛṇī",
    "GE07mbh_05_u:165.006a": "abhiśāpāc ca rāmasya brāhmaṇasya ca bhāṣaṇāt",
    "GE07mbh_05_u:165.006c": "karaṇānāṃ viyogāc ca tena me 'rdharatho mataḥ",
    "GE07mbh_05_u:165.006e": "naiṣa phalgunam āsādya punar jīvan vimokṣyate",
    "GE07mbh_05_u:165.007": "saṃjaya uvāca",
    "GE07mbh_05_u:165.007a": "tato 'bravīn mahābāhur droṇaḥ śastrabhṛtāṃ varaḥ",
    "GE07mbh_05_u:165.007c": "evam etad yathāttha tvaṃ na mithyāstīti kiṃ cana",
    "GE07mbh_05_u:165.008a": "raṇe raṇe 'timānī ca vimukhaś caiva dṛśyate",
    "GE07mbh_05_u:165.008c": "ghṛṇī karṇaḥ pramādī ca tena me 'rdharatho mataḥ",
    "GE07mbh_05_u:165.009a": "etac chrutvā tu rādheyaḥ krodhād utphullalocanaḥ",
    "GE07mbh_05_u:165.009c": "uvāca bhīṣmaṃ rājendra tudan vāgbhiḥ pratodavat",
    "GE07mbh_05_u:165.010a": "pitāmaha yatheṣṭaṃ māṃ vākśarair upakṛntasi",
    "GE07mbh_05_u:165.010c": "anāgasaṃ sadā dveṣād evam eva pade pade",
    "GE07mbh_05_u:165.010e": "marṣayāmi ca tat sarvaṃ duryodhanakṛtena vai",
    "GE07mbh_05_u:165.011a": "tvaṃ tu māṃ manyase 'śaktaṃ yathā kāpuruṣaṃ tathā",
    "GE07mbh_05_u:165.011c": "bhavān ardharatho mahyaṃ mato nāsty atra saṃśayaḥ",
    "GE07mbh_05_u:165.012a": "sarvasya jagataś caiva gāṅgeya na mṛṣā vade",
    "GE07mbh_05_u:165.012c": "kurūṇām ahito nityaṃ na ca rājāvabudhyate",
    "GE07mbh_05_u:165.013a": "ko hi nāma samāneṣu rājasūdāttakarmasu",
    "GE07mbh_05_u:165.013c": "tejovadham imaṃ kuryād vibhedayiṣur āhave",
    "GE07mbh_05_u:165.013e": "yathā tvaṃ guṇanirdeśād aparādhaṃ cikīrṣasi",
    "GE07mbh_05_u:165.014a": "na hāyanair na palitair na vittair na ca bandhubhiḥ",
    "GE07mbh_05_u:165.014c": "mahārathatvaṃ saṃkhyātuṃ śakyaṃ kṣatrasya kaurava",
    "GE07mbh_05_u:165.015a": "balajyeṣṭhaṃ smṛtaṃ kṣatraṃ mantrajyeṣṭhā dvijātayaḥ",
    "GE07mbh_05_u:165.015c": "dhanajyeṣṭhāḥ smṛtā vaiśyāḥ śūdrās tu vayasādhikāḥ",
    "GE07mbh_05_u:165.016a": "yathecchakaṃ svayaṃgrāhād rathān atirathāṃs tathā",
    "GE07mbh_05_u:165.016c": "kāmadveṣasamāyukto mohāt prakurute bhavān",
    "GE07mbh_05_u:165.017a": "duryodhana mahābāho sādhu samyag avekṣyatām",
    "GE07mbh_05_u:165.017c": "tyajyatāṃ duṣṭabhāvo 'yaṃ bhīṣmaḥ kilbiṣakṛt tava",
    "GE07mbh_05_u:165.018a": "bhinnā hi senā nṛpate duḥsaṃdheyā bhavaty uta",
    "GE07mbh_05_u:165.018c": "maulāpi puruṣavyāghra kim u nānā samutthitā",
    "GE07mbh_05_u:165.019a": "eṣāṃ dvaidhaṃ samutpannaṃ yodhānāṃ yudhi bhārata",
    "GE07mbh_05_u:165.019c": "tejovadho naḥ kriyate pratyakṣeṇa viśeṣataḥ",
    "GE07mbh_05_u:165.020a": "rathānāṃ kva ca vijñānaṃ kva ca bhīṣmo 'lpacetanaḥ",
    "GE07mbh_05_u:165.020c": "aham āvārayiṣyāmi pāṇḍavānām anīkinīm",
    "GE07mbh_05_u:165.021a": "āsādya mām amogheṣuṃ gamiṣyanti diśo daśa",
    "GE07mbh_05_u:165.021c": "pāṇḍavāḥ sahapañcālāḥ śārdūlaṃ vṛṣabhā iva",
    "GE07mbh_05_u:165.022a": "kva ca yuddhavimardo vā mantrāḥ suvyāhṛtāni vā",
    "GE07mbh_05_u:165.022c": "kva ca bhīṣmo gatavayā mandātmā kālamohitaḥ",
    "GE07mbh_05_u:165.023a": "spardhate hi sadā nityaṃ sarveṇa jagatā saha",
    "GE07mbh_05_u:165.023c": "na cānyaṃ puruṣaṃ kaṃ cin manyate moghadarśanaḥ",
    "GE07mbh_05_u:165.024a": "śrotavyaṃ khalu vṛddhānām iti śāstranidarśanam",
    "GE07mbh_05_u:165.024c": "na tv evāpy ativṛddhānāṃ punar bālā hi te matāḥ",
    "GE07mbh_05_u:165.025a": "aham eko haniṣyāmi pāṇḍavān nātra saṃśayaḥ",
    "GE07mbh_05_u:165.025c": "suyuddhe rājaśārdūla yaśo bhīṣmaṃ gamiṣyati",
    "GE07mbh_05_u:165.026a": "kṛtaḥ senāpatis tv eṣa tvayā bhīṣmo narādhipa",
    "GE07mbh_05_u:165.026c": "senāpatiṃ guṇo gantā na tu yodhān kathaṃ cana",
    "GE07mbh_05_u:165.027a": "nāhaṃ jīvati gāṅgeye yotsye rājan kathaṃ cana",
    "GE07mbh_05_u:165.027c": "hate tu bhīṣme yodhāsmi sarvair eva mahārathaiḥ",
    "GE07mbh_05_u:166.001": "bhīṣma uvāca",
    "GE07mbh_05_u:166.001a": "samudyato 'yaṃ bhāro me sumahān sāgaropamaḥ",
    "GE07mbh_05_u:166.001c": "dhārtarāṣṭrasya saṃgrāme varṣapūgābhicintitaḥ",
    "GE07mbh_05_u:166.002a": "tasminn abhyāgate kāle pratapte lomaharṣaṇe",
    "GE07mbh_05_u:166.002c": "mithobhedo na me kāryas tena jīvasi sūtaja",
    "GE07mbh_05_u:166.003a": "na hy ahaṃ nādya vikramya sthaviro 'pi śiśos tava",
    "GE07mbh_05_u:166.003c": "yuddhaśraddhāṃ raṇe chindyāṃ jīvitasya ca sūtaja",
    "GE07mbh_05_u:166.004a": "jāmadagnyena rāmeṇa mahāstrāṇi pramuñcatā",
    "GE07mbh_05_u:166.004c": "na me vyathābhavat kā cit tvaṃ tu me kiṃ kariṣyasi",
    "GE07mbh_05_u:166.005a": "kāmaṃ naitat praśaṃsanti santo ''tmabalasaṃstavam",
    "GE07mbh_05_u:166.005c": "vakṣyāmi tu tvāṃ saṃtapto nihīna kulapāṃsana",
    "GE07mbh_05_u:166.006a": "sametaṃ pārthivaṃ kṣatraṃ kāśirājñaḥ svayaṃvare",
    "GE07mbh_05_u:166.006c": "nirjityaikarathenaiva yat kanyās tarasā hṛtāḥ",
    "GE07mbh_05_u:166.007a": "īdṛśānāṃ sahasrāṇi viśiṣṭānām atho punaḥ",
    "GE07mbh_05_u:166.007c": "mayaikena nirastāni sasainyāni raṇājire",
    "GE07mbh_05_u:166.008a": "tvāṃ prāpya vairapuruṣaṃ kurūṇām anayo mahān",
    "GE07mbh_05_u:166.008c": "upasthito vināśāya yatasva puruṣo bhava",
    "GE07mbh_05_u:166.009a": "yudhyasva pārthaṃ samare yena vispardhase saha",
    "GE07mbh_05_u:166.009c": "drakṣyāmi tvāṃ vinirmuktam asmād yuddhāt sudurmate",
    "GE07mbh_05_u:166.010": "saṃjaya uvāca",
    "GE07mbh_05_u:166.010a": "tam uvāca tato rājā dhārtarāṣṭro mahāmanāḥ",
    "GE07mbh_05_u:166.010c": "mām avekṣasva gāṅgeya kāryaṃ hi mahad udyatam",
    "GE07mbh_05_u:166.011a": "cintyatām idam evāgre mama niḥśreyasaṃ param",
    "GE07mbh_05_u:166.011c": "ubhāv api bhavantau me mahat karma kariṣyataḥ",
    "GE07mbh_05_u:166.012a": "bhūyaś ca śrotum icchāmi pareṣāṃ rathasattamān",
    "GE07mbh_05_u:166.012c": "ye caivātirathās tatra tathaiva rathayūthapāḥ",
    "GE07mbh_05_u:166.013a": "balābalam amitrāṇāṃ śrotum icchāmi kaurava",
    "GE07mbh_05_u:166.013c": "prabhātāyāṃ rajanyāṃ vai idaṃ yuddhaṃ bhaviṣyati",
    "GE07mbh_05_u:166.014": "bhīṣma uvāca",
    "GE07mbh_05_u:166.014a": "ete rathās te saṃkhyātās tathaivātirathā nṛpa",
    "GE07mbh_05_u:166.014c": "ya cāpy ardharathā rājan pāṇḍavānām ataḥ śṛṇu",
    "GE07mbh_05_u:166.015a": "yadi kautūhalaṃ te 'dya pāṇḍavānāṃ bale nṛpa",
    "GE07mbh_05_u:166.015c": "rathasaṃkhyāṃ mahābāho sahaibhir vasudhādhipaiḥ",
    "GE07mbh_05_u:166.016a": "svayaṃ rājā rathodāraḥ pāṇḍavaḥ kuntinandanaḥ",
    "GE07mbh_05_u:166.016c": "agnivat samare tāta cariṣyati na saṃśayaḥ",
    "GE07mbh_05_u:166.017a": "bhīmasenas tu rājendra ratho 'ṣṭaguṇasaṃmitaḥ",
    "GE07mbh_05_u:166.017b-0567_01": "na tasyāsti samo yuddhe gadayā sāyakair api",
    "GE07mbh_05_u:166.017c": "nāgāyutabalo mānī tejasā na sa mānuṣaḥ",
    "GE07mbh_05_u:166.018a": "mādrīputrau tu rathinau dvāv eva puruṣarṣabhau",
    "GE07mbh_05_u:166.018c": "aśvināv iva rūpeṇa tejasā ca samanvitau",
    "GE07mbh_05_u:166.019a": "ete camūmukhagatāḥ smarantaḥ kleśam ātmanaḥ",
    "GE07mbh_05_u:166.019c": "rudravat pracariṣyanti tatra me nāsti saṃśayaḥ",
    "GE07mbh_05_u:166.020a": "sarva eva mahātmānaḥ śālaskandhā ivodgatāḥ",
    "GE07mbh_05_u:166.020c": "prādeśenādhikāḥ pumbhir anyais te ca pramāṇataḥ",
    "GE07mbh_05_u:166.021a": "siṃhasaṃhananāḥ sarve pāṇḍuputrā mahābalāḥ",
    "GE07mbh_05_u:166.021c": "caritabrahmacaryāś ca sarve cātitapasvinaḥ",
    "GE07mbh_05_u:166.022a": "hrīmantaḥ puruṣavyāghrā vyāghrā iva balotkaṭāḥ",
    "GE07mbh_05_u:166.022c": "jave prahāre saṃmarde sarva evātimānuṣāḥ",
    "GE07mbh_05_u:166.022e": "sarve jitamahīpālā digjaye bharatarṣabha",
    "GE07mbh_05_u:166.023a": "na caiṣāṃ puruṣāḥ ke cid āyudhāni gadāḥ śarān",
    "GE07mbh_05_u:166.023c": "viṣahanti sadā kartum adhijyāny api kaurava",
    "GE07mbh_05_u:166.023e": "udyantuṃ vā gadāṃ gurvīṃ śarān vāpi prakarṣitum",
    "GE07mbh_05_u:166.024a": "jave lakṣyasya haraṇe bhojye pāṃsuvikarṣaṇe",
    "GE07mbh_05_u:166.024c": "bālair api bhavantas taiḥ sarva eva viśeṣitāḥ",
    "GE07mbh_05_u:166.025a": "te te sainyaṃ samāsādya vyāghrā iva balotkaṭāḥ",
    "GE07mbh_05_u:166.025c": "vidhvaṃsayiṣyanti raṇe mā sma taiḥ saha saṃgamaḥ",
    "GE07mbh_05_u:166.026a": "ekaikaśas te saṃgrāme hanyuḥ sarvān mahīkṣitaḥ",
    "GE07mbh_05_u:166.026c": "pratyakṣaṃ tava rājendra rājasūye yathābhavat",
    "GE07mbh_05_u:166.027a": "draupadyāś ca parikleśaṃ dyūte ca paruṣā giraḥ",
    "GE07mbh_05_u:166.027c": "te saṃsmarantaḥ saṃgrāme vicariṣyanti kālavat",
    "GE07mbh_05_u:166.028a": "lohitākṣo guḍākeśo",
    "GE07mbh_05_u:166.028c": "ubhayoḥ senayor vīra ratho nāstīha tādṛśaḥ",
    "GE07mbh_05_u:166.029a": "na hi deveṣu vā pūrvaṃ dānaveṣūrageṣu vā",
    "GE07mbh_05_u:166.029c": "rākṣaseṣv atha yakṣeṣu nareṣu kuta eva tu",
    "GE07mbh_05_u:166.030a": "bhūto 'tha vā bhaviṣyo vā rathaḥ kaś cin mayā śrutaḥ",
    "GE07mbh_05_u:166.030c": "samāyukto mahārāja yathā pārthasya dhīmataḥ",
    "GE07mbh_05_u:166.031a": "vāsudevaś ca saṃyantā yoddhā caiva dhanaṃjayaḥ",
    "GE07mbh_05_u:166.031c": "gāṇḍīvaṃ ca dhanur divyaṃ te cāśvā vātaraṃhasaḥ",
    "GE07mbh_05_u:166.032a": "abhedyaṃ kavacaṃ divyam akṣayyau ca maheṣudhī",
    "GE07mbh_05_u:166.032c": "astragrāmaś ca māhendro raudraḥ kaubera eva ca",
    "GE07mbh_05_u:166.033a": "yāmyaś ca vāruṇaś caiva gadāś cograpradarśanāḥ",
    "GE07mbh_05_u:166.033c": "vajrādīni ca mukhyāni nānāpraharaṇāni vai",
    "GE07mbh_05_u:166.034a": "dānavānāṃ sahasrāṇi hiraṇyapuravāsinām",
    "GE07mbh_05_u:166.034c": "hatāny ekarathenājau kas tasya sadṛśo rathaḥ",
    "GE07mbh_05_u:166.035a": "eṣa hanyād dhi saṃrambhī balavān satyavikramaḥ",
    "GE07mbh_05_u:166.035c": "tava senāṃ mahābāhuḥ svāṃ caiva paripālayan",
    "GE07mbh_05_u:166.036a": "ahaṃ cainaṃ pratyudiyām ācāryo vā dhanaṃjayam",
    "GE07mbh_05_u:166.036c": "na tṛtīyo 'sti rājendra senayor ubhayor api",
    "GE07mbh_05_u:166.036e": "ya enaṃ śaravarṣāṇi varṣantam udiyād rathī",
    "GE07mbh_05_u:166.037a": "jīmūta iva gharmānte mahāvātasamīritaḥ",
    "GE07mbh_05_u:166.037c": "samāyuktas tu kaunteyo vāsudevasahāyavān",
    "GE07mbh_05_u:166.037e": "taruṇaś ca kṛtī caiva jīrṇāv āvām ubhāv api",
    "GE07mbh_05_u:166.038": "saṃjaya uvāca",
    "GE07mbh_05_u:166.038a": "etac chrutvā tu bhīṣmasya rājñāṃ dadhvaṃsire tadā",
    "GE07mbh_05_u:166.038c": "kāñcanāṅgadinaḥ pīnā bhujāś candanarūṣitāḥ",
    "GE07mbh_05_u:166.039a": "manobhiḥ saha sāvegaiḥ saṃsmṛtya ca purātanam",
    "GE07mbh_05_u:166.039c": "sāmarthyaṃ pāṇḍaveyānāṃ yathāpratyakṣadarśanāt",
    "GE07mbh_05_u:167.001": "bhīṣma uvāca",
    "GE07mbh_05_u:167.001a": "draupadeyā mahārāja sarve pañca mahārathāḥ",
    "GE07mbh_05_u:167.001c": "vairāṭir uttaraś caiva ratho mama mahān mataḥ",
    "GE07mbh_05_u:167.002a": "abhimanyur mahārāja rathayūthapayūthapaḥ",
    "GE07mbh_05_u:167.002c": "samaḥ pārthena samare vāsudevena vā bhavet",
    "GE07mbh_05_u:167.003a": "laghv astraś citrayodhī ca manasvī dṛḍhavikramaḥ",
    "GE07mbh_05_u:167.003c": "saṃsmaran vai parikleśaṃ svapitur vikramiṣyati",
    "GE07mbh_05_u:167.004a": "sātyakir mādhavaḥ śūro rathayūthapayūthapaḥ",
    "GE07mbh_05_u:167.004c": "eṣa vṛṣṇipravīrāṇām amarṣī jitasādhvasaḥ",
    "GE07mbh_05_u:167.005a": "uttamaujās tathā rājan ratho mama mahān mataḥ",
    "GE07mbh_05_u:167.005c": "yudhāmanyuś ca vikrānto rathodāro nararṣabhaḥ",
    "GE07mbh_05_u:167.006a": "eteṣāṃ bahusāhasrā rathā nāgā hayās tathā",
    "GE07mbh_05_u:167.006c": "yotsyante te tanuṃ tyaktvā kuntīputrapriyepsayā",
    "GE07mbh_05_u:167.007a": "pāṇḍavaiḥ saha rājendra tava senāsu bhārata",
    "GE07mbh_05_u:167.007c": "agnimārutavad rājann āhvayantaḥ parasparam",
    "GE07mbh_05_u:167.008a": "ajeyau samare vṛddhau virāṭadrupadāv ubhau",
    "GE07mbh_05_u:167.008c": "mahārathau mahāvīryau matau me puruṣarṣabhau",
    "GE07mbh_05_u:167.009a": "vayovṛddhāv api tu tau kṣatradharmaparāyaṇau",
    "GE07mbh_05_u:167.009c": "yatiṣyete paraṃ śaktyā sthitau vīragate pathi",
    "GE07mbh_05_u:167.010a": "saṃbandhakena rājendra tau tu vīryabalānvayāt",
    "GE07mbh_05_u:167.010c": "āryavṛttau maheṣvāsau snehapāśasitāv ubhau",
    "GE07mbh_05_u:167.011a": "kāraṇaṃ prāpya tu narāḥ sarva eva mahābhujāḥ",
    "GE07mbh_05_u:167.011c": "śūrā vā kātarā vāpi bhavanti narapuṃgava",
    "GE07mbh_05_u:167.012a": "ekāyanagatāv etau pārthena dṛḍhabhaktikau",
    "GE07mbh_05_u:167.012c": "tyaktvā prāṇān paraṃ śaktyā ghaṭitārau narādhipa",
    "GE07mbh_05_u:167.013a": "pṛthag akṣauhiṇībhyāṃ tāv ubhau saṃyati dāruṇau",
    "GE07mbh_05_u:167.013c": "saṃbandhibhāvaṃ rakṣantau mahat karma kariṣyataḥ",
    "GE07mbh_05_u:167.014a": "lokavīrau maheṣvāsau tyaktātmānau ca bhārata",
    "GE07mbh_05_u:167.014c": "pratyayaṃ parirakṣantau mahat karma kariṣyataḥ",
    "GE07mbh_05_u:168.001": "bhīṣma uvāca",
    "GE07mbh_05_u:168.001a": "pāñcālarājasya suto rājan parapuraṃjayaḥ",
    "GE07mbh_05_u:168.001c": "śikhaṇḍī rathamukhyo me mataḥ pārthasya bhārata",
    "GE07mbh_05_u:168.002a": "eṣa yotsyati saṃgrāme nāśayan pūrvasaṃsthitim",
    "GE07mbh_05_u:168.002c": "paraṃ yaśo viprathayaṃs tava senāsu bhārata",
    "GE07mbh_05_u:168.003a": "etasya bahulāḥ senāḥ pāñcālāś ca prabhadrakāḥ",
    "GE07mbh_05_u:168.003c": "tenāsau rathavaṃśena mahat karma kariṣyati",
    "GE07mbh_05_u:168.004a": "dhṛṣṭadyumnaś ca senānīḥ sarvasenāsu bhārata",
    "GE07mbh_05_u:168.004c": "mato me 'tiratho rājan droṇaśiṣyo mahārathaḥ",
    "GE07mbh_05_u:168.005a": "eṣa yotsyati saṃgrāme sūdayan vai parān raṇe",
    "GE07mbh_05_u:168.005c": "bhagavān iva saṃkruddhaḥ pinākī yugasaṃkṣaye",
    "GE07mbh_05_u:168.006a": "etasya tadrathānīkaṃ kathayanti raṇapriyāḥ",
    "GE07mbh_05_u:168.006c": "bahutvāt sāgaraprakhyaṃ devānām iva saṃyuge",
    "GE07mbh_05_u:168.007a": "kṣatradharmā tu rājendra mato me 'rdharatho nṛpa",
    "GE07mbh_05_u:168.007c": "dhṛṣṭadyumnasya tanayo bālyān nātikṛtaśramaḥ",
    "GE07mbh_05_u:168.008a": "śiśupālasuto vīraś cedirājo mahārathaḥ",
    "GE07mbh_05_u:168.008c": "dhṛṣṭaketur maheṣvāsaḥ saṃbandhī pāṇḍavasya ha",
    "GE07mbh_05_u:168.009a": "eṣa cedipatiḥ śūraḥ saha putreṇa bhārata",
    "GE07mbh_05_u:168.009c": "mahārathenāsukaraṃ mahat karma kariṣyati",
    "GE07mbh_05_u:168.010a": "kṣatradharmarato mahyaṃ mataḥ parapuraṃjayaḥ",
    "GE07mbh_05_u:168.010c": "kṣatradevas tu rājendra pāṇḍaveṣu rathottamaḥ",
    "GE07mbh_05_u:168.010e": "jayantaś cāmitaujāś ca satyajic ca mahārathaḥ",
    "GE07mbh_05_u:168.011a": "mahārathā mahātmānaḥ sarve pāñcālasattamāḥ",
    "GE07mbh_05_u:168.011c": "yotsyante samare tāta saṃrabdhā iva kuñjarāḥ",
    "GE07mbh_05_u:168.012a": "ajo bhojaś ca vikrāntau pāṇḍaveṣu mahārathau",
    "GE07mbh_05_u:168.012b-0568_01": "lokavīrau maheṣvāsau tyaktātmānau mahārathau",
    "GE07mbh_05_u:168.012c": "pāṇḍavānāṃ sahāyārthe paraṃ śaktyā yatiṣyataḥ",
    "GE07mbh_05_u:168.012e": "śīghrāstrau citrayoddhārau kṛtinau dṛḍhavikramau",
    "GE07mbh_05_u:168.013a": "kekayāḥ pañca rājendra bhrātaro yuddhadurmadāḥ",
    "GE07mbh_05_u:168.013c": "sarva ete rathodārāḥ sarve lohitakadhvajāḥ",
    "GE07mbh_05_u:168.014a": "kāśikaḥ sukumāraś ca nīlo yaś cāparo nṛpaḥ",
    "GE07mbh_05_u:168.014c": "sūryadattaś ca śaṅkhaś ca madirāśvaś ca nāmataḥ",
    "GE07mbh_05_u:168.015a": "sarva ete rathodārāḥ sarve cāhavalakṣaṇāḥ",
    "GE07mbh_05_u:168.015c": "sarvāstraviduṣaḥ sarve mahātmāno matā mama",
    "GE07mbh_05_u:168.016a": "vārdhakṣemir mahārāja ratho mama mahān mataḥ",
    "GE07mbh_05_u:168.016c": "citrāyudhaś ca nṛpatir mato me rathasattamaḥ",
    "GE07mbh_05_u:168.016e": "sa hi saṃgrāmaśobhī ca bhaktaś cāpi kirīṭinaḥ",
    "GE07mbh_05_u:168.017a": "cekitānaḥ satyadhṛtiḥ pāṇḍavānāṃ mahārathau",
    "GE07mbh_05_u:168.017c": "dvāv imau puruṣavyāghrau rathodārau matau mama",
    "GE07mbh_05_u:168.018a": "vyāghradattaś ca rājendra candrasenaś ca bhārata",
    "GE07mbh_05_u:168.018c": "matau mama rathodārau pāṇḍavānāṃ na saṃśayaḥ",
    "GE07mbh_05_u:168.019a": "senābinduś ca rājendra krodhahantā ca nāmataḥ",
    "GE07mbh_05_u:168.019c": "yaḥ samo vāsudevena bhīmasenena cābhibhūḥ",
    "GE07mbh_05_u:168.019e": "sa yotsyatīha vikramya samare tava sainikaiḥ",
    "GE07mbh_05_u:168.020a": "māṃ droṇaṃ ca kṛpaṃ caiva yathā saṃmanyate bhavān",
    "GE07mbh_05_u:168.020c": "tathā sa samaraślāghī mantavyo rathasattamaḥ",
    "GE07mbh_05_u:168.021a": "kāśyaḥ paramaśīghrāstraḥ ślāghanīyo rathottamaḥ",
    "GE07mbh_05_u:168.021c": "ratha ekaguṇo mahyaṃ mataḥ parapuraṃjayaḥ",
    "GE07mbh_05_u:168.022a": "ayaṃ ca yudhi vikrānto mantavyo 'ṣṭaguṇo rathaḥ",
    "GE07mbh_05_u:168.022c": "satyajit samaraślāghī drupadasyātmajo yuvā",
    "GE07mbh_05_u:168.023a": "gataḥ so 'tirathatvaṃ hi dhṛṣṭadyumnena saṃmitaḥ",
    "GE07mbh_05_u:168.023c": "pāṇḍavānāṃ yaśaskāmaḥ paraṃ karma kariṣyati",
    "GE07mbh_05_u:168.024a": "anuraktaś ca śūraś ca ratho 'yam aparo mahān",
    "GE07mbh_05_u:168.024c": "pāṇḍyarājo mahāvīryaḥ pāṇḍavānāṃ dhuraṃdharaḥ",
    "GE07mbh_05_u:168.025a": "dṛḍhadhanvā maheṣvāsaḥ pāṇḍavānāṃ rathottamaḥ",
    "GE07mbh_05_u:168.025c": "śreṇimān kauravaśreṣṭha vasudānaś ca pārthivaḥ",
    "GE07mbh_05_u:168.025e": "ubhāv etāv atirathau matau mama paraṃtapa",
    "GE07mbh_05_u:168.025f-0569_01": "anyau virāṭasya sutau śaṅkhaśvetau mahārathau",
    "GE07mbh_05_u:168.025f-0569_02": "pāṇḍavānāṃ sahāyārthe mahat karma kariṣyataḥ",
    "GE07mbh_05_u:169.001": "bhīṣma uvāca",
    "GE07mbh_05_u:169.001a": "rocamāno mahārāja pāṇḍavānāṃ mahārathaḥ",
    "GE07mbh_05_u:169.001c": "yotsyate 'maravat saṃkhye parasainyeṣu bhārata",
    "GE07mbh_05_u:169.002a": "purujit kuntibhojaś ca maheṣvāso mahābalaḥ",
    "GE07mbh_05_u:169.002c": "mātulo bhīmasenasya sa ca me 'tiratho mataḥ",
    "GE07mbh_05_u:169.003a": "eṣa vīro maheṣvāsaḥ kṛtī ca nipuṇaś ca ha",
    "GE07mbh_05_u:169.003c": "citrayodhī ca śaktaś ca mato me rathapuṃgavaḥ",
    "GE07mbh_05_u:169.004a": "sa yotsyati hi vikramya maghavān iva dānavaiḥ",
    "GE07mbh_05_u:169.004c": "yodhāś cāsya parikhyātāḥ sarve yuddhaviśāradāḥ",
    "GE07mbh_05_u:169.005a": "bhāgineyakṛte vīraḥ sa kariṣyati saṃgare",
    "GE07mbh_05_u:169.005c": "sumahat karma pāṇḍūnāṃ sthitaḥ priyahite nṛpaḥ",
    "GE07mbh_05_u:169.006a": "bhaimasenir mahārāja haiḍimbo rākṣaseśvaraḥ",
    "GE07mbh_05_u:169.006c": "mato me bahumāyāvī rathayūthapayūthapaḥ",
    "GE07mbh_05_u:169.007a": "yotsyate samare tāta māyābhiḥ samarapriyaḥ",
    "GE07mbh_05_u:169.007c": "ye cāsya rākṣasāḥ śūrāḥ sacivā vaśavartinaḥ",
    "GE07mbh_05_u:169.008a": "ete cānye ca bahavo nānājanapadeśvarāḥ",
    "GE07mbh_05_u:169.008c": "sametāḥ pāṇḍavasyārthe vāsudevapurogamāḥ",
    "GE07mbh_05_u:169.009a": "ete prādhānyato rājan pāṇḍavasya mahātmanaḥ",
    "GE07mbh_05_u:169.009c": "rathāś cātirathāś caiva ye cāpy ardharathā matāḥ",
    "GE07mbh_05_u:169.010a": "neṣyanti samare senāṃ bhīmāṃ yaudhiṣṭhirīṃ nṛpa",
    "GE07mbh_05_u:169.010c": "mahendreṇeva vīreṇa pālyamānāṃ kirīṭinā",
    "GE07mbh_05_u:169.011a": "tair ahaṃ samare vīra tvām āyadbhir jayaiṣibhiḥ",
    "GE07mbh_05_u:169.011c": "yotsyāmi jayam ākāṅkṣann atha vā nidhanaṃ raṇe",
    "GE07mbh_05_u:169.012a": "pārthaṃ ca vāsudevaṃ ca cakragāṇḍīvadhāriṇau",
    "GE07mbh_05_u:169.012c": "saṃdhyāgatāv ivārkendū sameṣye puruṣottamau",
    "GE07mbh_05_u:169.013a": "ye caiva te rathodārāḥ pāṇḍuputrasya sainikāḥ",
    "GE07mbh_05_u:169.013c": "sahasainyān ahaṃ tāṃś ca pratīyāṃ raṇamūrdhani",
    "GE07mbh_05_u:169.014a": "ete rathāś cātirathāś ca tubhyaṃ; yathāpradhānaṃ nṛpa kīrtitā mayā",
    "GE07mbh_05_u:169.014c": "tathā rājann ardharathāś ca ke cit; tathaiva teṣām api kauravendra",
    "GE07mbh_05_u:169.015a": "arjunaṃ vāsudevaṃ ca ye cānye tatra pārthivāḥ",
    "GE07mbh_05_u:169.015c": "sarvān āvārayiṣyāmi yāvad drakṣyāmi bhārata",
    "GE07mbh_05_u:169.016a": "pāñcālyaṃ tu mahābāho nāhaṃ hanyāṃ śikhaṇḍinam",
    "GE07mbh_05_u:169.016c": "udyateṣum abhiprekṣya pratiyudhyantam āhave",
    "GE07mbh_05_u:169.017a": "lokas tad veda yad ahaṃ pituḥ priyacikīrṣayā",
    "GE07mbh_05_u:169.017c": "prāptaṃ rājyaṃ parityajya brahmacarye dhṛtavrataḥ",
    "GE07mbh_05_u:169.018a": "citrāṅgadaṃ kauravāṇām ahaṃ rājye 'bhyaṣecayam",
    "GE07mbh_05_u:169.018c": "vicitravīryaṃ ca śiśuṃ yauvarājye 'bhyaṣecayam",
    "GE07mbh_05_u:169.019a": "devavratatvaṃ vikhyāpya pṛthivyāṃ sarvarājasu",
    "GE07mbh_05_u:169.019c": "naiva hanyāṃ striyaṃ jātu na strīpūrvaṃ kathaṃ cana",
    "GE07mbh_05_u:169.020a": "sa hi strīpūrvako rājañ śikhaṇḍī yadi te śrutaḥ",
    "GE07mbh_05_u:169.020c": "kanyā bhūtvā pumāñ jāto na yotsye tena bhārata",
    "GE07mbh_05_u:169.021a": "sarvāṃs tv anyān haniṣyāmi pārthivān bharatarṣabha",
    "GE07mbh_05_u:169.021c": "yān sameṣyāmi samare na tu kuntīsutān nṛpa",
    "GE07mbh_05_u:170.001": "duryodhana uvāca",
    "GE07mbh_05_u:170.001a": "kimarthaṃ bharataśreṣṭha na hanyās tvaṃ śikhaṇḍinam",
    "GE07mbh_05_u:170.001c": "udyateṣum atho dṛṣṭvā samareṣv ātatāyinam",
    "GE07mbh_05_u:170.002a": "pūrvam uktvā mahābāho pāṇḍavān saha somakaiḥ",
    "GE07mbh_05_u:170.002c": "vadhiṣyāmīti gāṅgeya tan me brūhi pitāmaha",
    "GE07mbh_05_u:170.003": "bhīṣma uvāca",
    "GE07mbh_05_u:170.003a": "śṛṇu duryodhana kathāṃ sahaibhir vasudhādhipaiḥ",
    "GE07mbh_05_u:170.003c": "yadarthaṃ yudhi saṃprekṣya nāhaṃ hanyāṃ śikhaṇḍinam",
    "GE07mbh_05_u:170.004a": "mahārājo mama pitā śaṃtanur bharatarṣabhaḥ",
    "GE07mbh_05_u:170.004c": "diṣṭāntaṃ prāpa dharmātmā samaye puruṣarṣabha",
    "GE07mbh_05_u:170.005a": "tato 'haṃ bharataśreṣṭha pratijñāṃ paripālayan",
    "GE07mbh_05_u:170.005c": "citrāṅgadaṃ bhrātaraṃ vai mahārājye 'bhyaṣecayam",
    "GE07mbh_05_u:170.006a": "tasmiṃś ca nidhanaṃ prāpte satyavatyā mate sthitaḥ",
    "GE07mbh_05_u:170.006c": "vicitravīryaṃ rājānam abhyaṣiñcaṃ yathāvidhi",
    "GE07mbh_05_u:170.007a": "mayābhiṣikto rājendra yavīyān api dharmataḥ",
    "GE07mbh_05_u:170.007c": "vicitravīryo dharmātmā mām eva samudaikṣata",
    "GE07mbh_05_u:170.008a": "tasya dārakriyāṃ tāta cikīrṣur aham apy uta",
    "GE07mbh_05_u:170.008c": "anurūpād iva kulād iti cintya mano dadhe",
    "GE07mbh_05_u:170.009a": "tathāśrauṣaṃ mahābāho tisraḥ kanyāḥ svayaṃvare",
    "GE07mbh_05_u:170.009c": "rūpeṇāpratimāḥ sarvāḥ kāśirājasutās tadā",
    "GE07mbh_05_u:170.009e": "ambā caivāmbikā caiva tathaivāmbālikāparā",
    "GE07mbh_05_u:170.010a": "rājānaś ca samāhūtāḥ pṛthivyāṃ bharatarṣabha",
    "GE07mbh_05_u:170.010c": "ambā jyeṣṭhābhavat tāsām ambikā tv atha madhyamā",
    "GE07mbh_05_u:170.010e": "ambālikā ca rājendra rājakanyā yavīyasī",
    "GE07mbh_05_u:170.011a": "so 'ham ekarathenaiva gataḥ kāśipateḥ purīm",
    "GE07mbh_05_u:170.011c": "apaśyaṃ tā mahābāho tisraḥ kanyāḥ svalaṃkṛtāḥ",
    "GE07mbh_05_u:170.011e": "rājñaś caiva samāvṛttān pārthivān pṛthivīpate",
    "GE07mbh_05_u:170.012a": "tato 'haṃ tān nṛpān sarvān āhūya samare sthitān",
    "GE07mbh_05_u:170.012c": "ratham āropayāṃ cakre kanyās tā bharatarṣabha",
    "GE07mbh_05_u:170.013a": "vīryaśulkāś ca tā jñātvā samāropya rathaṃ tadā",
    "GE07mbh_05_u:170.013c": "avocaṃ pārthivān sarvān ahaṃ tatra samāgatān",
    "GE07mbh_05_u:170.013e": "bhīṣmaḥ śāṃtanavaḥ kanyā haratīti punaḥ punaḥ",
    "GE07mbh_05_u:170.014a": "te yatadhvaṃ paraṃ śaktyā sarve mokṣāya pārthivāḥ",
    "GE07mbh_05_u:170.014c": "prasahya hi nayāmy eṣa miṣatāṃ vo narādhipāḥ",
    "GE07mbh_05_u:170.015a": "tatas te pṛthivīpālāḥ samutpetur udāyudhāḥ",
    "GE07mbh_05_u:170.015c": "yogo yoga iti kruddhāḥ sārathīṃś cāpy acodayan",
    "GE07mbh_05_u:170.016a": "te rathair meghasaṃkāśair gajaiś ca gajayodhinaḥ",
    "GE07mbh_05_u:170.016c": "pṛṣṭhyaiś cāśvair mahīpālāḥ samutpetur udāyudhāḥ",
    "GE07mbh_05_u:170.017a": "tatas te māṃ mahīpālāḥ sarva eva viśāṃ pate",
    "GE07mbh_05_u:170.017c": "rathavrātena mahatā sarvataḥ paryavārayan",
    "GE07mbh_05_u:170.018a": "tān ahaṃ śaravarṣeṇa mahatā pratyavārayam",
    "GE07mbh_05_u:170.018c": "sarvān nṛpāṃś cāpy ajayaṃ devarāḍ iva dānavān",
    "GE07mbh_05_u:170.019a": "teṣām āpatatāṃ citrān dhvajān hemapariṣkṛtān",
    "GE07mbh_05_u:170.019c": "ekaikena hi bāṇena bhūmau pātitavān aham",
    "GE07mbh_05_u:170.020a": "hayāṃś caiṣāṃ gajāṃś caiva sārathīṃś cāpy ahaṃ raṇe",
    "GE07mbh_05_u:170.020c": "apātayaṃ śarair dīptaiḥ prahasan puruṣarṣabha",
    "GE07mbh_05_u:170.021a": "te nivṛttāś ca bhagnāś ca dṛṣṭvā tal lāghavaṃ mama",
    "GE07mbh_05_u:170.021b-0570_01": "praṇipetuś ca sarve vai praśaśaṃsuś ca pārthivāḥ",
    "GE07mbh_05_u:170.021b-0570_02": "tata ādāya tāḥ kanyā nṛpatīṃś ca visṛjya tān",
    "GE07mbh_05_u:170.021c": "athāhaṃ hāstinapuram āyāṃ jitvā mahīkṣitaḥ",
    "GE07mbh_05_u:170.022a": "ato 'haṃ tāś ca kanyā vai bhrātur arthāya bhārata",
    "GE07mbh_05_u:170.022c": "tac ca karma mahābāho satyavatyai nyavedayam",
    "GE07mbh_05_u:171.001": "bhīṣma uvāca",
    "GE07mbh_05_u:171.001a": "tato 'haṃ bharataśreṣṭha mātaraṃ vīramātaram",
    "GE07mbh_05_u:171.001c": "abhigamyopasaṃgṛhya dāśeyīm idam abruvam",
    "GE07mbh_05_u:171.002a": "imāḥ kāśipateḥ kanyā mayā nirjitya pārthivān",
    "GE07mbh_05_u:171.002c": "vicitravīryasya kṛte vīryaśulkā upārjitāḥ",
    "GE07mbh_05_u:171.003a": "tato mūrdhany upāghrāya paryaśrunayanā nṛpa",
    "GE07mbh_05_u:171.003c": "āha satyavatī hṛṣṭā diṣṭyā putra jitaṃ tvayā",
    "GE07mbh_05_u:171.004a": "satyavatyās tv anumate vivāhe samupasthite",
    "GE07mbh_05_u:171.004c": "uvāca vākyaṃ savrīḍā jyeṣṭhā kāśipateḥ sutā",
    "GE07mbh_05_u:171.005a": "bhīṣma tvam asi dharmajñaḥ sarvaśāstraviśāradaḥ",
    "GE07mbh_05_u:171.005c": "śrutvā ca dharmyaṃ vacanaṃ mahyaṃ kartum ihārhasi",
    "GE07mbh_05_u:171.006a": "mayā śālvapatiḥ pūrvaṃ manasābhivṛto varaḥ",
    "GE07mbh_05_u:171.006c": "tena cāsmi vṛtā pūrvaṃ rahasy avidite pituḥ",
    "GE07mbh_05_u:171.007a": "kathaṃ mām anyakāmāṃ tvaṃ rājañ śāstram adhītya vai",
    "GE07mbh_05_u:171.007c": "vāsayethā gṛhe bhīṣma kauravaḥ san viśeṣataḥ",
    "GE07mbh_05_u:171.008a": "etad buddhyā viniścitya manasā bharatarṣabha",
    "GE07mbh_05_u:171.008c": "yat kṣamaṃ te mahābāho tad ihārabdhum arhasi",
    "GE07mbh_05_u:171.009a": "sa māṃ pratīkṣate vyaktaṃ śālvarājo viśāṃ pate",
    "GE07mbh_05_u:171.009b-0571_01": "tasmān māṃ tvaṃ kuruśreṣṭha samanujñātum arhasi",
    "GE07mbh_05_u:171.009c": "kṛpāṃ kuru mahābāho mayi dharmabhṛtāṃ vara",
    "GE07mbh_05_u:171.009e": "tvaṃ hi satyavrato vīra pṛthivyām iti naḥ śrutam",
    "GE07mbh_05_u:172.001": "bhīṣma uvāca",
    "GE07mbh_05_u:172.001a": "tato 'haṃ samanujñāpya kālīṃ satyavatīṃ tadā",
    "GE07mbh_05_u:172.001c": "mantriṇaś ca dvijāṃś caiva tathaiva ca purohitān",
    "GE07mbh_05_u:172.001e": "samanujñāsiṣaṃ kanyāṃ jyeṣṭhām ambāṃ narādhipa",
    "GE07mbh_05_u:172.002a": "anujñātā yayau sā tu kanyā śālvapateḥ puram",
    "GE07mbh_05_u:172.002c": "vṛddhair dvijātibhir guptā dhātryā cānugatā tadā",
    "GE07mbh_05_u:172.002e": "atītya ca tam adhvānam āsasāda narādhipam",
    "GE07mbh_05_u:172.003a": "sā tam āsādya rājānaṃ śālvaṃ vacanam abravīt",
    "GE07mbh_05_u:172.003c": "āgatāhaṃ mahābāho tvām uddiśya mahādyute",
    "GE07mbh_05_u:172.003d-0572_01": "abhinandasva māṃ rājan sadā priyahite ratām",
    "GE07mbh_05_u:172.003d-0572_02": "pratipālaya māṃ rājan dharmādīṃś cara dharmataḥ",
    "GE07mbh_05_u:172.003d-0572_03": "tvaṃ hi me manasā dhyātas tvayā cāpy upamantritā",
    "GE07mbh_05_u:172.004a": "tām abravīc chālvapatiḥ smayann iva viśāṃ pate",
    "GE07mbh_05_u:172.004c": "tvayānyapūrvayā nāhaṃ bhāryārthī varavarṇini",
    "GE07mbh_05_u:172.005a": "gaccha bhadre punas tatra sakāśaṃ bhāratasya vai",
    "GE07mbh_05_u:172.005c": "nāham icchāmi bhīṣmeṇa gṛhītāṃ tvāṃ prasahya vai",
    "GE07mbh_05_u:172.006a": "tvaṃ hi nirjitya bhīṣmeṇa nītā prītimatī tadā",
    "GE07mbh_05_u:172.006c": "parāmṛśya mahāyuddhe nirjitya pṛthivīpatīn",
    "GE07mbh_05_u:172.006e": "nāhaṃ tvayy anyapūrvāyāṃ bhāryārthī varavarṇini",
    "GE07mbh_05_u:172.007a": "katham asmadvidho rājā parapūrvāṃ praveśayet",
    "GE07mbh_05_u:172.007c": "nārīṃ viditavijñānaḥ pareṣāṃ dharmam ādiśan",
    "GE07mbh_05_u:172.007e": "yatheṣṭaṃ gamyatāṃ bhadre mā te kālo 'tyagād ayam",
    "GE07mbh_05_u:172.008a": "ambā tam abravīd rājann anaṅgaśarapīḍitā",
    "GE07mbh_05_u:172.008c": "maivaṃ vada mahīpāla naitad evaṃ kathaṃ cana",
    "GE07mbh_05_u:172.009a": "nāsmi prītimatī nītā bhīṣmeṇāmitrakarśana",
    "GE07mbh_05_u:172.009c": "balān nītāsmi rudatī vidrāvya pṛthivīpatīn",
    "GE07mbh_05_u:172.010a": "bhajasva māṃ śālvapate bhaktāṃ bālām anāgasam",
    "GE07mbh_05_u:172.010c": "bhaktānāṃ hi parityāgo na dharmeṣu praśasyate",
    "GE07mbh_05_u:172.011a": "sāham āmantrya gāṅgeyaṃ samareṣv anivartinam",
    "GE07mbh_05_u:172.011c": "anujñātā ca tenaiva tavaiva gṛham āgatā",
    "GE07mbh_05_u:172.012a": "na sa bhīṣmo mahābāhur mām icchati viśāṃ pate",
    "GE07mbh_05_u:172.012c": "bhrātṛhetoḥ samārambho bhīṣmasyeti śrutaṃ mayā",
    "GE07mbh_05_u:172.013a": "bhaginyau mama ye nīte ambikāmbālike nṛpa",
    "GE07mbh_05_u:172.013c": "prādād vicitravīryāya gāṅgeyo hi yavīyase",
    "GE07mbh_05_u:172.014a": "yathā śālvapate nānyaṃ naraṃ dhyāmi kathaṃ cana",
    "GE07mbh_05_u:172.014c": "tvām ṛte puruṣavyāghra tathā mūrdhānam ālabhe",
    "GE07mbh_05_u:172.015a": "na cānyapūrvā rājendra tvām ahaṃ samupasthitā",
    "GE07mbh_05_u:172.015c": "satyaṃ bravīmi śālvaitat satyenātmānam ālabhe",
    "GE07mbh_05_u:172.016a": "bhajasva māṃ viśālākṣa svayaṃ kanyām upasthitām",
    "GE07mbh_05_u:172.016c": "ananyapūrvāṃ rājendra tvatprasādābhikāṅkṣiṇīm",
    "GE07mbh_05_u:172.017a": "tām evaṃ bhāṣamāṇāṃ tu śālvaḥ kāśipateḥ sutām",
    "GE07mbh_05_u:172.017c": "atyajad bharataśreṣṭha tvacaṃ jīrṇām ivoragaḥ",
    "GE07mbh_05_u:172.018a": "evaṃ bahuvidhair vākyair yācyamānas tayānagha",
    "GE07mbh_05_u:172.018c": "nāśraddadhac chālvapatiḥ kanyāyā bharatarṣabha",
    "GE07mbh_05_u:172.019a": "tataḥ sā manyunāviṣṭā jyeṣṭhā kāśipateḥ sutā",
    "GE07mbh_05_u:172.019c": "abravīt sāśrunayanā bāṣpavihvalayā girā",
    "GE07mbh_05_u:172.020a": "tvayā tyaktā gamiṣyāmi yatra yatra viśāṃ pate",
    "GE07mbh_05_u:172.020c": "tatra me santu gatayaḥ santaḥ satyaṃ yathābruvam",
    "GE07mbh_05_u:172.021a": "evaṃ saṃbhāṣamāṇāṃ tu nṛśaṃsaḥ śālvarāṭ tadā",
    "GE07mbh_05_u:172.021c": "paryatyajata kauravya karuṇaṃ paridevatīm",
    "GE07mbh_05_u:172.022a": "gaccha gaccheti tāṃ śālvaḥ punaḥ punar abhāṣata",
    "GE07mbh_05_u:172.022c": "bibhemi bhīṣmāt suśroṇi tvaṃ ca bhīṣmaparigrahaḥ",
    "GE07mbh_05_u:172.023a": "evam uktā tu sā tena śālvenādīrghadarśinā",
    "GE07mbh_05_u:172.023c": "niścakrāma purād dīnā rudatī kurarī yathā",
    "GE07mbh_05_u:173.001": "bhīṣma uvāca",
    "GE07mbh_05_u:173.001a": "sā niṣkramantī nagarāc cintayām āsa bhārata",
    "GE07mbh_05_u:173.001c": "pṛthivyāṃ nāsti yuvatir viṣamasthatarā mayā",
    "GE07mbh_05_u:173.001e": "bāndhavair viprahīnāsmi śālvena ca nirākṛtā",
    "GE07mbh_05_u:173.002a": "na ca śakyaṃ punar gantuṃ mayā vāraṇasāhvayam",
    "GE07mbh_05_u:173.002c": "anujñātāsmi bhīṣmeṇa śālvam uddiśya kāraṇam",
    "GE07mbh_05_u:173.003a": "kiṃ nu garhāmy athātmānam atha bhīṣmaṃ durāsadam",
    "GE07mbh_05_u:173.003c": "āho svit pitaraṃ mūḍhaṃ yo me 'kārṣīt svayaṃvaram",
    "GE07mbh_05_u:173.004a": "mamāyaṃ svakṛto doṣo yāhaṃ bhīṣmarathāt tadā",
    "GE07mbh_05_u:173.004c": "pravṛtte vaiśase yuddhe śālvārthaṃ nāpataṃ purā",
    "GE07mbh_05_u:173.004e": "tasyeyaṃ phalanirvṛttir yad āpannāsmi mūḍhavat",
    "GE07mbh_05_u:173.005a": "dhig bhīṣmaṃ dhik ca me mandaṃ pitaraṃ mūḍhacetasam",
    "GE07mbh_05_u:173.005c": "yenāhaṃ vīryaśulkena paṇyastrīvat praveritā",
    "GE07mbh_05_u:173.006a": "dhiṅ māṃ dhik śālvarājānaṃ dhig dhātāram athāpi ca",
    "GE07mbh_05_u:173.006c": "yeṣāṃ durnītabhāvena prāptāsmy āpadam uttamām",
    "GE07mbh_05_u:173.007a": "sarvathā bhāgadheyāni svāni prāpnoti mānavaḥ",
    "GE07mbh_05_u:173.007c": "anayasyāsya tu mukhaṃ bhīṣmaḥ śāṃtanavo mama",
    "GE07mbh_05_u:173.008a": "sā bhīṣme pratikartavyam ahaṃ paśyāmi sāṃpratam",
    "GE07mbh_05_u:173.008c": "tapasā vā yudhā vāpi duḥkhahetuḥ sa me mataḥ",
    "GE07mbh_05_u:173.008e": "ko nu bhīṣmaṃ yudhā jetum utsaheta mahīpatiḥ",
    "GE07mbh_05_u:173.009a": "evaṃ sā pariniścitya jagāma nagarād bahiḥ",
    "GE07mbh_05_u:173.009c": "āśramaṃ puṇyaśīlānāṃ tāpasānāṃ mahātmanām",
    "GE07mbh_05_u:173.009e": "tatas tām avasad rātriṃ tāpasaiḥ parivāritā",
    "GE07mbh_05_u:173.010a": "ācakhyau ca yathā vṛttaṃ sarvam ātmani bhārata",
    "GE07mbh_05_u:173.010c": "vistareṇa mahābāho nikhilena śucismitā",
    "GE07mbh_05_u:173.010e": "haraṇaṃ ca visargaṃ ca śālvena ca visarjanam",
    "GE07mbh_05_u:173.011a": "tatas tatra mahān āsīd brāhmaṇaḥ saṃśitavrataḥ",
    "GE07mbh_05_u:173.011c": "śaikhāvatyas tapovṛddhaḥ śāstre cāraṇyake guruḥ",
    "GE07mbh_05_u:173.012a": "ārtāṃ tām āha sa muniḥ śaikhāvatyo mahātapāḥ",
    "GE07mbh_05_u:173.012c": "niḥśvasantīṃ satīṃ bālāṃ duḥkhaśokaparāyaṇām",
    "GE07mbh_05_u:173.013a": "evaṃ gate kiṃ nu bhadre śakyaṃ kartuṃ tapasvibhiḥ",
    "GE07mbh_05_u:173.013c": "āśramasthair mahābhāgais taponityair mahātmabhiḥ",
    "GE07mbh_05_u:173.014a": "sā tv enam abravīd rājan kriyatāṃ madanugrahaḥ",
    "GE07mbh_05_u:173.014c": "pravrājitum ihecchāmi tapas tapsyāmi duścaram",
    "GE07mbh_05_u:173.015a": "mayaivaitāni karmāṇi pūrvadeheṣu mūḍhayā",
    "GE07mbh_05_u:173.015c": "kṛtāni nūnaṃ pāpāni teṣām etat phalaṃ dhruvam",
    "GE07mbh_05_u:173.016a": "notsaheyaṃ punar gantuṃ svajanaṃ prati tāpasāḥ",
    "GE07mbh_05_u:173.016c": "pratyākhyātā nirānandā śālvena ca nirākṛtā",
    "GE07mbh_05_u:173.017a": "upadiṣṭam ihecchāmi tāpasyaṃ vītakalmaṣāḥ",
    "GE07mbh_05_u:173.017c": "yuṣmābhir devasaṃkāśāḥ kṛpā bhavatu vo mayi",
    "GE07mbh_05_u:173.018a": "sa tām āśvāsayat kanyāṃ dṛṣṭāntāgamahetubhiḥ",
    "GE07mbh_05_u:173.018c": "sāntvayām āsa kāryaṃ ca pratijajñe dvijaiḥ saha",
    "GE07mbh_05_u:174.001": "bhīṣma uvāca",
    "GE07mbh_05_u:174.001a": "tatas te tāpasāḥ sarve kāryavanto 'bhavaṃs tadā",
    "GE07mbh_05_u:174.001c": "tāṃ kanyāṃ cintayanto vai kiṃ kāryam iti dharmiṇaḥ",
    "GE07mbh_05_u:174.002a": "ke cid āhuḥ pitur veśma nīyatām iti tāpasāḥ",
    "GE07mbh_05_u:174.002c": "ke cid asmadupālambhe matiṃ cakrur dvijottamāḥ",
    "GE07mbh_05_u:174.003a": "ke cic chālvapatiṃ gatvā niyojyam iti menire",
    "GE07mbh_05_u:174.003c": "neti ke cid vyavasyanti pratyākhyātā hi tena sā",
    "GE07mbh_05_u:174.004a": "evaṃ gate kiṃ nu śakyaṃ bhadre kartuṃ manīṣibhiḥ",
    "GE07mbh_05_u:174.004c": "punar ūcuś ca te sarve tāpasāḥ saṃśitavratāḥ",
    "GE07mbh_05_u:174.005a": "alaṃ pravrajiteneha bhadre śṛṇu hitaṃ vacaḥ",
    "GE07mbh_05_u:174.005c": "ito gacchasva bhadraṃ te pitur eva niveśanam",
    "GE07mbh_05_u:174.006a": "pratipatsyati rājā sa pitā te yad anantaram",
    "GE07mbh_05_u:174.006c": "tatra vatsyasi kalyāṇi sukhaṃ sarvaguṇānvitā",
    "GE07mbh_05_u:174.006e": "na ca te 'nyā gatir nyāyyā bhaved bhadre yathā pitā",
    "GE07mbh_05_u:174.007a": "patir vāpi gatir nāryāḥ pitā vā varavarṇini",
    "GE07mbh_05_u:174.007c": "gatiḥ patiḥ samasthāyā viṣame tu pitā gatiḥ",
    "GE07mbh_05_u:174.008a": "pravrajyā hi suduḥkheyaṃ sukumāryā viśeṣataḥ",
    "GE07mbh_05_u:174.008c": "rājaputryāḥ prakṛtyā ca kumāryās tava bhāmini",
    "GE07mbh_05_u:174.009a": "bhadre doṣā hi vidyante bahavo varavarṇini",
    "GE07mbh_05_u:174.009c": "āśrame vai vasantyās te na bhaveyuḥ pitur gṛhe",
    "GE07mbh_05_u:174.010a": "tatas tu te 'bruvan vākyaṃ brāhmaṇās tāṃ tapasvinīm",
    "GE07mbh_05_u:174.010c": "tvām ihaikākinīṃ dṛṣṭvā nirjane gahane vane",
    "GE07mbh_05_u:174.010e": "prārthayiṣyanti rājendrās tasmān maivaṃ manaḥ kṛthāḥ ambovāca",
    "GE07mbh_05_u:174.011a": "na śakyaṃ kāśinagarīṃ punar gantuṃ pitur gṛhān",
    "GE07mbh_05_u:174.011c": "avajñātā bhaviṣyāmi bāndhavānāṃ na saṃśayaḥ",
    "GE07mbh_05_u:174.012a": "uṣitā hy anyathā bālye pitur veśmani tāpasāḥ",
    "GE07mbh_05_u:174.012c": "nāhaṃ gamiṣye bhadraṃ vas tatra yatra pitā mama",
    "GE07mbh_05_u:174.012e": "tapas taptum abhīpsāmi tāpasaiḥ paripālitā",
    "GE07mbh_05_u:174.013a": "yathā pare 'pi me loke na syād evaṃ mahātyayaḥ",
    "GE07mbh_05_u:174.013c": "daurbhāgyaṃ brāhmaṇaśreṣṭhās tasmāt tapsyāmy ahaṃ tapaḥ",
    "GE07mbh_05_u:174.014": "bhīṣma uvāca",
    "GE07mbh_05_u:174.014a": "ity evaṃ teṣu vipreṣu cintayatsu tathā tathā",
    "GE07mbh_05_u:174.014c": "rājarṣis tad vanaṃ prāptas tapasvī hotravāhanaḥ",
    "GE07mbh_05_u:174.014d-0573_01": "tāṃ tathā bhāminīṃ dṛṣṭvā śrutvā codvignamānasaḥ",
    "GE07mbh_05_u:174.015a": "tatas te tāpasāḥ sarve pūjayanti sma taṃ nṛpam",
    "GE07mbh_05_u:174.015c": "pūjābhiḥ svāgatādyābhir āsanenodakena ca",
    "GE07mbh_05_u:174.016a": "tasyopaviṣṭasya tato viśrāntasyopaśṛṇvataḥ",
    "GE07mbh_05_u:174.016c": "punar eva kathāṃ cakruḥ kanyāṃ prati vanaukasaḥ",
    "GE07mbh_05_u:174.017a": "ambāyās tāṃ kathāṃ śrutvā kāśirājñaś ca bhārata",
    "GE07mbh_05_u:174.017b-0574_01": "rājarṣiḥ sa mahātejā babhūvodvignamānasaḥ",
    "GE07mbh_05_u:174.017b-0574_02": "tāṃ tathāvādinīṃ śrutvā dṛṣṭvā ca sa mahātapāḥ",
    "GE07mbh_05_u:174.017b-0574_03": "rājarṣiḥ kṛpayāviṣṭo mahātmā hotravāhanaḥ",
    "GE07mbh_05_u:174.017c": "sa vepamāna utthāya mātur asyāḥ pitā tadā",
    "GE07mbh_05_u:174.017e": "tāṃ kanyām aṅkam āropya paryāśvāsayata prabho",
    "GE07mbh_05_u:174.018a": "sa tām apṛcchat kārtsnyena vyasanotpattim āditaḥ",
    "GE07mbh_05_u:174.018c": "sā ca tasmai yathāvṛttaṃ vistareṇa nyavedayat",
    "GE07mbh_05_u:174.019a": "tataḥ sa rājarṣir abhūd duḥkhaśokasamanvitaḥ",
    "GE07mbh_05_u:174.019c": "kāryaṃ ca pratipede tan manasā sumahātapāḥ",
    "GE07mbh_05_u:174.020a": "abravīd vepamānaś ca kanyām ārtāṃ suduḥkhitaḥ",
    "GE07mbh_05_u:174.020c": "mā gāḥ pitṛgṛhaṃ bhadre mātus te janako hy aham",
    "GE07mbh_05_u:174.021a": "duḥkhaṃ chetsyāmi te 'haṃ vai mayi vartasva putrike",
    "GE07mbh_05_u:174.021c": "paryāptaṃ te manaḥ putri yad evaṃ pariśuṣyasi",
    "GE07mbh_05_u:174.022a": "gaccha madvacanād rāmaṃ jāmadagnyaṃ tapasvinam",
    "GE07mbh_05_u:174.022c": "rāmas tava mahad duḥkhaṃ śokaṃ cāpanayiṣyati",
    "GE07mbh_05_u:174.022e": "haniṣyati raṇe bhīṣmaṃ na kariṣyati ced vacaḥ",
    "GE07mbh_05_u:174.023a": "taṃ gaccha bhārgavaśreṣṭhaṃ kālāgnisamatejasam",
    "GE07mbh_05_u:174.023c": "pratiṣṭhāpayitā sa tvāṃ same pathi mahātapāḥ",
    "GE07mbh_05_u:174.024a": "tatas tu sasvaraṃ bāṣpam utsṛjantī punaḥ punaḥ",
    "GE07mbh_05_u:174.024c": "abravīt pitaraṃ mātuḥ sā tadā hotravāhanam",
    "GE07mbh_05_u:174.025a": "abhivādayitvā śirasā gamiṣye tava śāsanāt",
    "GE07mbh_05_u:174.025c": "api nāmādya paśyeyam āryaṃ taṃ lokaviśrutam",
    "GE07mbh_05_u:174.026a": "kathaṃ ca tīvraṃ duḥkhaṃ me haniṣyati sa bhārgavaḥ",
    "GE07mbh_05_u:174.026c": "etad icchāmy ahaṃ śrotum atha yāsyāmi tatra vai",
    "GE07mbh_05_u:175.001": "hotravāhana uvāca",
    "GE07mbh_05_u:175.001a": "rāmaṃ drakṣyasi vatse tvaṃ jāmadagnyaṃ mahāvane",
    "GE07mbh_05_u:175.001c": "ugre tapasi vartantaṃ satyasaṃdhaṃ mahābalam",
    "GE07mbh_05_u:175.002a": "mahendre vai giriśreṣṭhe rāmaṃ nityam upāsate",
    "GE07mbh_05_u:175.002c": "ṛṣayo vedaviduṣo gandharvāpsarasas tathā",
    "GE07mbh_05_u:175.003a": "tatra gacchasva bhadraṃ te brūyāś cainaṃ vaco mama",
    "GE07mbh_05_u:175.003c": "abhivādya pūrvaṃ śirasā tapovṛddhaṃ dṛḍhavratam",
    "GE07mbh_05_u:175.004a": "brūyāś cainaṃ punar bhadre yat te kāryaṃ manīṣitam",
    "GE07mbh_05_u:175.004c": "mayi saṃkīrtite rāmaḥ sarvaṃ tat te kariṣyati",
    "GE07mbh_05_u:175.005a": "mama rāmaḥ sakhā vatse prītiyuktaḥ suhṛc ca me",
    "GE07mbh_05_u:175.005c": "jamadagnisuto vīraḥ sarvaśastrabhṛtāṃ varaḥ",
    "GE07mbh_05_u:175.006a": "evaṃ bruvati kanyāṃ tu pārthive hotravāhane",
    "GE07mbh_05_u:175.006c": "akṛtavraṇaḥ prādurāsīd rāmasyānucaraḥ priyaḥ",
    "GE07mbh_05_u:175.007a": "tatas te munayaḥ sarve samuttasthuḥ sahasraśaḥ",
    "GE07mbh_05_u:175.007c": "sa ca rājā vayovṛddhaḥ sṛñjayo hotravāhanaḥ",
    "GE07mbh_05_u:175.008a": "tataḥ pṛṣṭvā yathānyāyam anyonyaṃ te vanaukasaḥ",
    "GE07mbh_05_u:175.008c": "sahitā bharataśreṣṭha niṣeduḥ parivārya tam",
    "GE07mbh_05_u:175.009a": "tatas te kathayām āsuḥ kathās tās tā manoramāḥ",
    "GE07mbh_05_u:175.009c": "kāntā divyāś ca rājendra prītiharṣamudā yutāḥ",
    "GE07mbh_05_u:175.010a": "tataḥ kathānte rājarṣir mahātmā hotravāhanaḥ",
    "GE07mbh_05_u:175.010c": "rāmaṃ śreṣṭhaṃ maharṣīṇām apṛcchad akṛtavraṇam",
    "GE07mbh_05_u:175.011a": "kva saṃprati mahābāho jāmadagnyaḥ pratāpavān",
    "GE07mbh_05_u:175.011c": "akṛtavraṇa śakyo vai draṣṭuṃ vedavidāṃ varaḥ",
    "GE07mbh_05_u:175.012": "akṛtavraṇa uvāca",
    "GE07mbh_05_u:175.012a": "bhavantam eva satataṃ rāmaḥ kīrtayati prabho",
    "GE07mbh_05_u:175.012c": "sṛñjayo me priyasakho rājarṣir iti pārthiva",
    "GE07mbh_05_u:175.013a": "iha rāmaḥ prabhāte śvo bhaviteti matir mama",
    "GE07mbh_05_u:175.013c": "draṣṭāsy enam ihāyāntaṃ tava darśanakāṅkṣayā",
    "GE07mbh_05_u:175.014a": "iyaṃ ca kanyā rājarṣe kimarthaṃ vanam āgatā",
    "GE07mbh_05_u:175.014c": "kasya ceyaṃ tava ca kā bhavatīcchāmi veditum",
    "GE07mbh_05_u:175.015": "hotravāhana uvāca",
    "GE07mbh_05_u:175.015a": "dauhitrīyaṃ mama vibho kāśirājasutā śubhā",
    "GE07mbh_05_u:175.015c": "jyeṣṭhā svayaṃvare tasthau bhaginībhyāṃ sahānagha",
    "GE07mbh_05_u:175.016a": "iyam ambeti vikhyātā jyeṣṭhā kāśipateḥ sutā",
    "GE07mbh_05_u:175.016c": "ambikāmbālike tv anye yavīyasyau tapodhana",
    "GE07mbh_05_u:175.017a": "sametaṃ pārthivaṃ kṣatraṃ kāśipuryāṃ tato 'bhavat",
    "GE07mbh_05_u:175.017c": "kanyānimittaṃ brahmarṣe tatrāsīd utsavo mahān",
    "GE07mbh_05_u:175.018a": "tataḥ kila mahāvīryo bhīṣmaḥ śāṃtanavo nṛpān",
    "GE07mbh_05_u:175.018c": "avākṣipya mahātejās tisraḥ kanyā jahāra tāḥ",
    "GE07mbh_05_u:175.019a": "nirjitya pṛthivīpālān atha bhīṣmo gajāhvayam",
    "GE07mbh_05_u:175.019c": "ājagāma viśuddhātmā kanyābhiḥ saha bhārata",
    "GE07mbh_05_u:175.020a": "satyavatyai nivedyātha vivāhārtham anantaram",
    "GE07mbh_05_u:175.020c": "bhrātur vicitravīryasya samājñāpayata prabhuḥ",
    "GE07mbh_05_u:175.021a": "tato vaivāhikaṃ dṛṣṭvā kanyeyaṃ samupārjitam",
    "GE07mbh_05_u:175.021c": "abravīt tatra gāṅgeyaṃ mantrimadhye dvijarṣabha",
    "GE07mbh_05_u:175.022a": "mayā śālvapatir vīra manasābhivṛtaḥ patiḥ",
    "GE07mbh_05_u:175.022c": "na mām arhasi dharmajña paracittāṃ pradāpitum",
    "GE07mbh_05_u:175.023a": "tac chrutvā vacanaṃ bhīṣmaḥ saṃmantrya saha mantribhiḥ",
    "GE07mbh_05_u:175.023c": "niścitya visasarjemāṃ satyavatyā mate sthitaḥ",
    "GE07mbh_05_u:175.024a": "anujñātā tu bhīṣmeṇa śālvaṃ saubhapatiṃ tataḥ",
    "GE07mbh_05_u:175.024c": "kanyeyaṃ muditā vipra kāle vacanam abravīt",
    "GE07mbh_05_u:175.025a": "visarjitāsmi bhīṣmeṇa dharmaṃ māṃ pratipādaya",
    "GE07mbh_05_u:175.025c": "manasābhivṛtaḥ pūrvaṃ mayā tvaṃ pārthivarṣabha",
    "GE07mbh_05_u:175.026a": "pratyācakhyau ca śālvo 'pi cāritrasyābhiśaṅkitaḥ",
    "GE07mbh_05_u:175.026c": "seyaṃ tapovanaṃ prāptā tāpasye 'bhiratā bhṛśam",
    "GE07mbh_05_u:175.027a": "mayā ca pratyabhijñātā vaṃśasya parikīrtanāt",
    "GE07mbh_05_u:175.027c": "asya duḥkhasya cotpattiṃ bhīṣmam eveha manyate",
    "GE07mbh_05_u:175.027d-0575_01": "evaṃ bruvati vai rājñi kanyā vacanam abravīt ambovāca",
    "GE07mbh_05_u:175.028a": "bhagavann evam evaitad yathāha pṛthivīpatiḥ",
    "GE07mbh_05_u:175.028c": "śarīrakartā mātur me sṛñjayo hotravāhanaḥ",
    "GE07mbh_05_u:175.029a": "na hy utsahe svanagaraṃ pratiyātuṃ tapodhana",
    "GE07mbh_05_u:175.029c": "avamānabhayāc caiva vrīḍayā ca mahāmune",
    "GE07mbh_05_u:175.030a": "yat tu māṃ bhagavān rāmo vakṣyati dvijasattama",
    "GE07mbh_05_u:175.030c": "tan me kāryatamaṃ kāryam iti me bhagavan matiḥ",
    "GE07mbh_05_u:176.001": "akṛtavraṇa uvāca",
    "GE07mbh_05_u:176.001a": "duḥkhadvayam idaṃ bhadre katarasya cikīrṣasi",
    "GE07mbh_05_u:176.001c": "pratikartavyam abale tat tvaṃ vatse bravīhi me",
    "GE07mbh_05_u:176.002a": "yadi saubhapatir bhadre niyoktavyo mate tava",
    "GE07mbh_05_u:176.002c": "niyokṣyati mahātmā taṃ rāmas tvaddhitakāmyayā",
    "GE07mbh_05_u:176.003a": "athāpageyaṃ bhīṣmaṃ taṃ rāmeṇecchasi dhīmatā",
    "GE07mbh_05_u:176.003c": "raṇe vinirjitaṃ draṣṭuṃ kuryāt tad api bhārgavaḥ",
    "GE07mbh_05_u:176.004a": "sṛñjayasya vacaḥ śrutvā tava caiva śucismite",
    "GE07mbh_05_u:176.004c": "yad atrānantaraṃ kāryaṃ tad adyaiva vicintyatām ambovāca",
    "GE07mbh_05_u:176.005a": "apanītāsmi bhīṣmeṇa bhagavann avijānatā",
    "GE07mbh_05_u:176.005c": "na hi jānāti me bhīṣmo brahmañ śālvagataṃ manaḥ",
    "GE07mbh_05_u:176.006a": "etad vicārya manasā bhavān eva viniścayam",
    "GE07mbh_05_u:176.006c": "vicinotu yathānyāyaṃ vidhānaṃ kriyatāṃ tathā",
    "GE07mbh_05_u:176.007a": "bhīṣme vā kuruśārdūle śālvarāje 'tha vā punaḥ",
    "GE07mbh_05_u:176.007c": "ubhayor eva vā brahman yad yuktaṃ tat samācara",
    "GE07mbh_05_u:176.008a": "niveditaṃ mayā hy etad duḥkhamūlaṃ yathātatham",
    "GE07mbh_05_u:176.008c": "vidhānaṃ tatra bhagavan kartum arhasi yuktitaḥ",
    "GE07mbh_05_u:176.009": "akṛtavraṇa uvāca",
    "GE07mbh_05_u:176.009a": "upapannam idaṃ bhadre yad evaṃ varavarṇini",
    "GE07mbh_05_u:176.009c": "dharmaṃ prati vaco brūyāḥ śṛṇu cedaṃ vaco mama",
    "GE07mbh_05_u:176.010a": "yadi tvām āpageyo vai na nayed gajasāhvayam",
    "GE07mbh_05_u:176.010c": "śālvas tvāṃ śirasā bhīru gṛhṇīyād rāmacoditaḥ",
    "GE07mbh_05_u:176.011a": "tena tvaṃ nirjitā bhadre yasmān nītāsi bhāmini",
    "GE07mbh_05_u:176.011c": "saṃśayaḥ śālvarājasya tena tvayi sumadhyame",
    "GE07mbh_05_u:176.012a": "bhīṣmaḥ puruṣamānī ca jitakāśī tathaiva ca",
    "GE07mbh_05_u:176.012c": "tasmāt pratikriyā yuktā bhīṣme kārayituṃ tvayā ambovāca",
    "GE07mbh_05_u:176.013a": "mamāpy eṣa mahān brahman hṛdi kāmo 'bhivartate",
    "GE07mbh_05_u:176.013c": "ghātayeyaṃ yadi raṇe bhīṣmam ity eva nityadā",
    "GE07mbh_05_u:176.014a": "bhīṣmaṃ vā śālvarājaṃ vā yaṃ vā doṣeṇa gacchasi",
    "GE07mbh_05_u:176.014c": "praśādhi taṃ mahābāho yatkṛte 'haṃ suduḥkhitā",
    "GE07mbh_05_u:176.015": "bhīṣma uvāca",
    "GE07mbh_05_u:176.015a": "evaṃ kathayatām eva teṣāṃ sa divaso gataḥ",
    "GE07mbh_05_u:176.015c": "rātriś ca bharataśreṣṭha sukhaśītoṣṇamārutā",
    "GE07mbh_05_u:176.016a": "tato rāmaḥ prādurāsīt prajvalann iva tejasā",
    "GE07mbh_05_u:176.016c": "śiṣyaiḥ parivṛto rājañ jaṭācīradharo muniḥ",
    "GE07mbh_05_u:176.017a": "dhanuṣpāṇir adīnātmā khaḍgaṃ bibhrat paraśvadhī",
    "GE07mbh_05_u:176.017c": "virajā rājaśārdūla so 'bhyayāt sṛñjayaṃ nṛpam",
    "GE07mbh_05_u:176.018a": "tatas taṃ tāpasā dṛṣṭvā sa ca rājā mahātapāḥ",
    "GE07mbh_05_u:176.018c": "tasthuḥ prāñjalayaḥ sarve sā ca kanyā tapasvinī",
    "GE07mbh_05_u:176.019a": "pūjayām āsur avyagrā madhuparkeṇa bhārgavam",
    "GE07mbh_05_u:176.019c": "arcitaś ca yathāyogaṃ niṣasāda sahaiva taiḥ",
    "GE07mbh_05_u:176.020a": "tataḥ pūrvavyatītāni kathayete sma tāv ubhau",
    "GE07mbh_05_u:176.020c": "sṛñjayaś ca sa rājarṣir jāmadagnyaś ca bhārata",
    "GE07mbh_05_u:176.021a": "tataḥ kathānte rājarṣir bhṛguśreṣṭhaṃ mahābalam",
    "GE07mbh_05_u:176.021c": "uvāca madhuraṃ kāle rāmaṃ vacanam arthavat",
    "GE07mbh_05_u:176.022a": "rāmeyaṃ mama dauhitrī kāśirājasutā prabho",
    "GE07mbh_05_u:176.022c": "asyāḥ śṛṇu yathātattvaṃ kāryaṃ kāryaviśārada",
    "GE07mbh_05_u:176.023a": "paramaṃ kathyatāṃ ceti tāṃ rāmaḥ pratyabhāṣata",
    "GE07mbh_05_u:176.023c": "tataḥ sābhyagamad rāmaṃ jvalantam iva pāvakam",
    "GE07mbh_05_u:176.024a": "sā cābhivādya caraṇau rāmasya śirasā śubhā",
    "GE07mbh_05_u:176.024c": "spṛṣṭvā padmadalābhābhyāṃ pāṇibhyām agrataḥ sthitā",
    "GE07mbh_05_u:176.025a": "ruroda sā śokavatī",
    "GE07mbh_05_u:176.025c": "prapede śaraṇaṃ caiva śaraṇyaṃ bhṛgunandanam",
    "GE07mbh_05_u:176.026": "rāma uvāca",
    "GE07mbh_05_u:176.026a": "yathāsi sṛñjayasyāsya tathā mama nṛpātmaje",
    "GE07mbh_05_u:176.026c": "brūhi yat te manoduḥkhaṃ kariṣye vacanaṃ tava ambovāca",
    "GE07mbh_05_u:176.027a": "bhagavañ śaraṇaṃ tvādya prapannāsmi mahāvrata",
    "GE07mbh_05_u:176.027c": "śokapaṅkārṇavād ghorād uddharasva ca māṃ vibho",
    "GE07mbh_05_u:176.028": "bhīṣma uvāca",
    "GE07mbh_05_u:176.028a": "tasyāś ca dṛṣṭvā rūpaṃ ca vayaś cābhinavaṃ punaḥ",
    "GE07mbh_05_u:176.028c": "saukumāryaṃ paraṃ caiva rāmaś cintāparo 'bhavat",
    "GE07mbh_05_u:176.029a": "kim iyaṃ vakṣyatīty evaṃ vimṛśan bhṛgusattamaḥ",
    "GE07mbh_05_u:176.029c": "iti dadhyau ciraṃ rāmaḥ kṛpayābhipariplutaḥ",
    "GE07mbh_05_u:176.030a": "kathyatām iti sā bhūyo rāmeṇoktā śucismitā",
    "GE07mbh_05_u:176.030c": "sarvam eva yathātattvaṃ kathayām āsa bhārgave",
    "GE07mbh_05_u:176.031a": "tac chrutvā jāmadagnyas tu rājaputryā vacas tadā",
    "GE07mbh_05_u:176.031c": "uvāca tāṃ varārohāṃ niścityārthaviniścayam",
    "GE07mbh_05_u:176.032a": "preṣayiṣyāmi bhīṣmāya kuruśreṣṭhāya bhāmini",
    "GE07mbh_05_u:176.032c": "kariṣyati vaco dharmyaṃ śrutvā me sa narādhipaḥ",
    "GE07mbh_05_u:176.033a": "na cet kariṣyati vaco mayoktaṃ jāhnavīsutaḥ",
    "GE07mbh_05_u:176.033c": "dhakṣyāmy enaṃ raṇe bhadre sāmātyaṃ śastratejasā",
    "GE07mbh_05_u:176.034a": "atha vā te matis tatra rājaputri nivartate",
    "GE07mbh_05_u:176.034c": "tāvac chālvapatiṃ vīraṃ yojayāmy atra karmaṇi ambovāca",
    "GE07mbh_05_u:176.035a": "visarjitāsmi bhīṣmeṇa śrutvaiva bhṛgunandana",
    "GE07mbh_05_u:176.035c": "śālvarājagataṃ ceto mama pūrvaṃ manīṣitam",
    "GE07mbh_05_u:176.036a": "saubharājam upetyāham abruvaṃ durvacaṃ vacaḥ",
    "GE07mbh_05_u:176.036c": "na ca māṃ pratyagṛhṇāt sa cāritrapariśaṅkitaḥ",
    "GE07mbh_05_u:176.037a": "etat sarvaṃ viniścitya svabuddhyā bhṛgunandana",
    "GE07mbh_05_u:176.037c": "yad atraupayikaṃ kāryaṃ tac cintayitum arhasi",
    "GE07mbh_05_u:176.038a": "mamātra vyasanasyāsya bhīṣmo mūlaṃ mahāvrataḥ",
    "GE07mbh_05_u:176.038c": "yenāhaṃ vaśam ānītā samutkṣipya balāt tadā",
    "GE07mbh_05_u:176.039a": "bhīṣmaṃ jahi mahābāho yatkṛte duḥkham īdṛśam",
    "GE07mbh_05_u:176.039c": "prāptāhaṃ bhṛguśārdūla carāmy apriyam uttamam",
    "GE07mbh_05_u:176.040a": "sa hi lubdhaś ca mānī ca jitakāśī ca bhārgava",
    "GE07mbh_05_u:176.040c": "tasmāt pratikriyā kartuṃ yuktā tasmai tvayānagha",
    "GE07mbh_05_u:176.041a": "eṣa me hriyamāṇāyā bhāratena tadā vibho",
    "GE07mbh_05_u:176.041c": "abhavad dhṛdi saṃkalpo ghātayeyaṃ mahāvratam",
    "GE07mbh_05_u:176.042a": "tasmāt kāmaṃ mamādyemaṃ rāma saṃvartayānagha",
    "GE07mbh_05_u:176.042c": "jahi bhīṣmaṃ mahābāho yathā vṛtraṃ puraṃdaraḥ",
    "GE07mbh_05_u:177.001": "bhīṣma uvāca",
    "GE07mbh_05_u:177.001a": "evam uktas tadā rāmo jahi bhīṣmam iti prabho",
    "GE07mbh_05_u:177.001c": "uvāca rudatīṃ kanyāṃ codayantīṃ punaḥ punaḥ",
    "GE07mbh_05_u:177.002a": "kāśye kāmaṃ na gṛhṇāmi śastraṃ vai varavarṇini",
    "GE07mbh_05_u:177.002c": "ṛte brahmavidāṃ hetoḥ kim anyat karavāṇi te",
    "GE07mbh_05_u:177.003a": "vācā bhīṣmaś ca śālvaś ca mama rājñi vaśānugau",
    "GE07mbh_05_u:177.003c": "bhaviṣyato 'navadyāṅgi tat kariṣyāmi mā śucaḥ",
    "GE07mbh_05_u:177.004a": "na tu śastraṃ grahīṣyāmi kathaṃ cid api bhāmini",
    "GE07mbh_05_u:177.004c": "ṛte niyogād viprāṇām eṣa me samayaḥ kṛtaḥ ambovāca",
    "GE07mbh_05_u:177.005a": "mama duḥkhaṃ bhagavatā vyapaneyaṃ yatas tataḥ",
    "GE07mbh_05_u:177.005c": "tat tu bhīṣmaprasūtaṃ me taṃ jahīśvara māciram",
    "GE07mbh_05_u:177.006": "rāma uvāca",
    "GE07mbh_05_u:177.006a": "kāśikanye punar brūhi bhīṣmas te caraṇāv ubhau",
    "GE07mbh_05_u:177.006c": "śirasā vandanārho 'pi grahīṣyati girā mama ambovāca",
    "GE07mbh_05_u:177.007a": "jahi bhīṣmaṃ raṇe rāma mama ced icchasi priyam",
    "GE07mbh_05_u:177.007a-0576_01": "**** **** garjantam asuraṃ yathā",
    "GE07mbh_05_u:177.007a-0576_02": "samāhūto raṇe rāma",
    "GE07mbh_05_u:177.007c": "pratiśrutaṃ ca yadi tat satyaṃ kartum ihārhasi",
    "GE07mbh_05_u:177.008": "bhīṣma uvāca",
    "GE07mbh_05_u:177.008a": "tayoḥ saṃvadator evaṃ rājan rāmāmbayos tadā",
    "GE07mbh_05_u:177.008c": "akṛtavraṇo jāmadagnyam idaṃ vacanam abravīt",
    "GE07mbh_05_u:177.009a": "śaraṇāgatāṃ mahābāho kanyāṃ na tyaktum arhasi",
    "GE07mbh_05_u:177.009c": "jahi bhīṣmaṃ raṇe rāma garjantam asuraṃ yathā",
    "GE07mbh_05_u:177.010a": "yadi bhīṣmas tvayāhūto raṇe rāma mahāmune",
    "GE07mbh_05_u:177.010c": "nirjito 'smīti vā brūyāt kuryād vā vacanaṃ tava",
    "GE07mbh_05_u:177.011a": "kṛtam asyā bhavet kāryaṃ kanyāyā bhṛgunandana",
    "GE07mbh_05_u:177.011c": "vākyaṃ satyaṃ ca te vīra bhaviṣyati kṛtaṃ vibho",
    "GE07mbh_05_u:177.012a": "iyaṃ cāpi pratijñā te tadā rāma mahāmune",
    "GE07mbh_05_u:177.012c": "jitvā vai kṣatriyān sarvān brāhmaṇeṣu pratiśrutam",
    "GE07mbh_05_u:177.013a": "brāhmaṇaḥ kṣatriyo vaiśyaḥ śūdraś caiva raṇe yadi",
    "GE07mbh_05_u:177.013c": "brahmadviḍ bhavitā taṃ vai haniṣyāmīti bhārgava",
    "GE07mbh_05_u:177.014a": "śaraṇaṃ hi prapannānāṃ bhītānāṃ jīvitārthinām",
    "GE07mbh_05_u:177.014c": "na śakṣyāmi parityāgaṃ kartuṃ jīvan kathaṃ cana",
    "GE07mbh_05_u:177.015a": "yaś ca kṣatraṃ raṇe kṛtsnaṃ vijeṣyati samāgatam",
    "GE07mbh_05_u:177.015c": "dṛptātmānam ahaṃ taṃ ca haniṣyāmīti bhārgava",
    "GE07mbh_05_u:177.016a": "sa evaṃ vijayī rāma bhīṣmaḥ kurukulodvahaḥ",
    "GE07mbh_05_u:177.016c": "tena yudhyasva saṃgrāme sametya bhṛgunandana",
    "GE07mbh_05_u:177.017": "rāma uvāca",
    "GE07mbh_05_u:177.017a": "smarāmy ahaṃ pūrvakṛtāṃ pratijñām ṛṣisattama",
    "GE07mbh_05_u:177.017c": "tathaiva ca kariṣyāmi yathā sāmnaiva lapsyate",
    "GE07mbh_05_u:177.018a": "kāryam etan mahad brahman kāśikanyāmanogatam",
    "GE07mbh_05_u:177.018c": "gamiṣyāmi svayaṃ tatra kanyām ādāya yatra saḥ",
    "GE07mbh_05_u:177.019a": "yadi bhīṣmo raṇaślāghī na kariṣyati me vacaḥ",
    "GE07mbh_05_u:177.019c": "haniṣyāmy enam udriktam iti me niścitā matiḥ",
    "GE07mbh_05_u:177.020a": "na hi bāṇā mayotsṛṣṭāḥ sajjantīha śarīriṇām",
    "GE07mbh_05_u:177.020c": "kāyeṣu viditaṃ tubhyaṃ purā kṣatriyasaṃgare",
    "GE07mbh_05_u:177.021": "bhīṣma uvāca",
    "GE07mbh_05_u:177.021a": "evam uktvā tato rāmaḥ saha tair brahmavādibhiḥ",
    "GE07mbh_05_u:177.021c": "prayāṇāya matiṃ kṛtvā samuttasthau mahāmanāḥ",
    "GE07mbh_05_u:177.022a": "tatas te tām uṣitvā tu rajanīṃ tatra tāpasāḥ",
    "GE07mbh_05_u:177.022c": "hutāgnayo japtajapyāḥ pratasthur majjighāṃsayā",
    "GE07mbh_05_u:177.023a": "abhyagacchat tato rāmaḥ saha tair brāhmaṇarṣabhaiḥ",
    "GE07mbh_05_u:177.023c": "kurukṣetraṃ mahārāja kanyayā saha bhārata",
    "GE07mbh_05_u:177.024a": "nyaviśanta tataḥ sarve parigṛhya sarasvatīm",
    "GE07mbh_05_u:177.024c": "tāpasās te mahātmāno bhṛguśreṣṭhapuraskṛtāḥ",
    "GE07mbh_05_u:178.001": "bhīṣma uvāca",
    "GE07mbh_05_u:178.001a": "tatas tṛtīye divase same deśe vyavasthitaḥ",
    "GE07mbh_05_u:178.001c": "preṣayām āsa me rājan prāpto 'smīti mahāvrataḥ",
    "GE07mbh_05_u:178.002a": "tam āgatam ahaṃ śrutvā viṣayāntaṃ mahābalam",
    "GE07mbh_05_u:178.002c": "abhyagacchaṃ javenāśu prītyā tejonidhiṃ prabhum",
    "GE07mbh_05_u:178.003a": "gāṃ puraskṛtya rājendra brāhmaṇaiḥ parivāritaḥ",
    "GE07mbh_05_u:178.003c": "ṛtvigbhir devakalpaiś ca tathaiva ca purohitaiḥ",
    "GE07mbh_05_u:178.004a": "sa mām abhigataṃ dṛṣṭvā jāmadagnyaḥ pratāpavān",
    "GE07mbh_05_u:178.004c": "pratijagrāha tāṃ pūjāṃ vacanaṃ cedam abravīt",
    "GE07mbh_05_u:178.005a": "bhīṣma kāṃ buddhim āsthāya kāśirājasutā tvayā",
    "GE07mbh_05_u:178.005c": "akāmeyam ihānītā punaś caiva visarjitā",
    "GE07mbh_05_u:178.006a": "vibhraṃśitā tvayā hīyaṃ dharmāvāpteḥ parāvarāt",
    "GE07mbh_05_u:178.006c": "parāmṛṣṭāṃ tvayā hīmāṃ ko hi gantum ihārhati",
    "GE07mbh_05_u:178.007a": "pratyākhyātā hi śālvena tvayā nīteti bhārata",
    "GE07mbh_05_u:178.007c": "tasmād imāṃ manniyogāt pratigṛhṇīṣva bhārata",
    "GE07mbh_05_u:178.008a": "svadharmaṃ puruṣavyāghra rājaputrī labhatv iyam",
    "GE07mbh_05_u:178.008c": "na yuktam avamāno 'yaṃ kartuṃ rājñā tvayānagha",
    "GE07mbh_05_u:178.009a": "tatas taṃ nātimanasaṃ samudīkṣyāham abruvam",
    "GE07mbh_05_u:178.009c": "nāham enāṃ punar dadyāṃ bhrātre brahman kathaṃ cana",
    "GE07mbh_05_u:178.010a": "śālvasyāham iti prāha purā mām iha bhārgava",
    "GE07mbh_05_u:178.010c": "mayā caivābhyanujñātā gatā saubhapuraṃ prati",
    "GE07mbh_05_u:178.011a": "na bhayān nāpy anukrośān na lobhān nārthakāmyayā",
    "GE07mbh_05_u:178.011c": "kṣatradharmam ahaṃ jahyām iti me vratam āhitam",
    "GE07mbh_05_u:178.012a": "atha mām abravīd rāmaḥ krodhaparyākulekṣaṇaḥ",
    "GE07mbh_05_u:178.012c": "na kariṣyasi ced etad vākyaṃ me kurupuṃgava",
    "GE07mbh_05_u:178.013a": "haniṣyāmi sahāmātyaṃ tvām adyeti punaḥ punaḥ",
    "GE07mbh_05_u:178.013c": "saṃrambhād abravīd rāmaḥ krodhaparyākulekṣaṇaḥ",
    "GE07mbh_05_u:178.014a": "tam ahaṃ gīrbhir iṣṭābhiḥ punaḥ punar ariṃdamam",
    "GE07mbh_05_u:178.014c": "ayācaṃ bhṛguśārdūlaṃ na caiva praśaśāma saḥ",
    "GE07mbh_05_u:178.014d-0577_01": "yadā prayācyamāno 'pi prasādaṃ na karoti me",
    "GE07mbh_05_u:178.015a": "tam ahaṃ praṇamya śirasā bhūyo brāhmaṇasattamam",
    "GE07mbh_05_u:178.015c": "abruvaṃ kāraṇaṃ kiṃ tad yat tvaṃ yoddhum ihecchasi",
    "GE07mbh_05_u:178.016a": "iṣvastraṃ mama bālasya bhavataiva caturvidham",
    "GE07mbh_05_u:178.016c": "upadiṣṭaṃ mahābāho śiṣyo 'smi tava bhārgava",
    "GE07mbh_05_u:178.017a": "tato mām abravīd rāmaḥ krodhasaṃraktalocanaḥ",
    "GE07mbh_05_u:178.017c": "jānīṣe māṃ guruṃ bhīṣma na cemāṃ pratigṛhṇase",
    "GE07mbh_05_u:178.017e": "sutāṃ kāśyasya kauravya matpriyārthaṃ mahīpate",
    "GE07mbh_05_u:178.018a": "na hi te vidyate śāntir anyathā kurunandana",
    "GE07mbh_05_u:178.018c": "gṛhāṇemāṃ mahābāho rakṣasva kulam ātmanaḥ",
    "GE07mbh_05_u:178.018e": "tvayā vibhraṃśitā hīyaṃ bhartāraṃ nābhigacchati",
    "GE07mbh_05_u:178.019a": "tathā bruvantaṃ tam ahaṃ rāmaṃ parapuraṃjayam",
    "GE07mbh_05_u:178.019c": "naitad evaṃ punar bhāvi brahmarṣe kiṃ śrameṇa te",
    "GE07mbh_05_u:178.020a": "gurutvaṃ tvayi saṃprekṣya jāmadagnya purātanam",
    "GE07mbh_05_u:178.020c": "prasādaye tvāṃ bhagavaṃs tyaktaiṣā hi purā mayā",
    "GE07mbh_05_u:178.021a": "ko jātu parabhāvāṃ hi nārīṃ vyālīm iva sthitām",
    "GE07mbh_05_u:178.021c": "vāsayeta gṛhe jānan strīṇāṃ doṣān mahātyayān",
    "GE07mbh_05_u:178.022a": "na bhayād vāsavasyāpi dharmaṃ jahyāṃ mahādyute",
    "GE07mbh_05_u:178.022c": "prasīda mā vā yad vā te kāryaṃ tat kuru māciram",
    "GE07mbh_05_u:178.023a": "ayaṃ cāpi viśuddhātman purāṇe śrūyate vibho",
    "GE07mbh_05_u:178.023c": "maruttena mahābuddhe gītaḥ śloko mahātmanā",
    "GE07mbh_05_u:178.024a": "guror apy avaliptasya kāryākāryam ajānataḥ",
    "GE07mbh_05_u:178.024c": "utpathapratipannasya kāryaṃ bhavati śāsanam",
    "GE07mbh_05_u:178.025a": "sa tvaṃ gurur iti premṇā mayā saṃmānito bhṛśam",
    "GE07mbh_05_u:178.025c": "guruvṛttaṃ na jānīṣe tasmād yotsyāmy ahaṃ tvayā",
    "GE07mbh_05_u:178.026a": "guruṃ na hanyāṃ samare brāhmaṇaṃ ca viśeṣataḥ",
    "GE07mbh_05_u:178.026c": "viśeṣatas tapovṛddham evaṃ kṣāntaṃ mayā tava",
    "GE07mbh_05_u:178.027a": "udyateṣum atho dṛṣṭvā brāhmaṇaṃ kṣatrabandhuvat",
    "GE07mbh_05_u:178.027c": "yo hanyāt samare kruddho yudhyantam apalāyinam",
    "GE07mbh_05_u:178.027e": "brahmahatyā na tasya syād iti dharmeṣu niścayaḥ",
    "GE07mbh_05_u:178.028a": "kṣatriyāṇāṃ sthito dharme kṣatriyo 'smi tapodhana",
    "GE07mbh_05_u:178.028c": "yo yathā vartate yasmiṃs tathā tasmin pravartayan",
    "GE07mbh_05_u:178.028e": "nādharmaṃ samavāpnoti naraḥ śreyaś ca vindati",
    "GE07mbh_05_u:178.029a": "arthe vā yadi vā dharme samartho deśakālavit",
    "GE07mbh_05_u:178.029c": "anarthasaṃśayāpannaḥ śreyān niḥsaṃśayena ca",
    "GE07mbh_05_u:178.030a": "yasmāt saṃśayite 'rthe 'smin yathānyāyaṃ pravartase",
    "GE07mbh_05_u:178.030c": "tasmād yotsyāmi sahitas tvayā rāma mahāhave",
    "GE07mbh_05_u:178.030e": "paśya me bāhuvīryaṃ ca vikramaṃ cātimānuṣam",
    "GE07mbh_05_u:178.031a": "evaṃ gate 'pi tu mayā yac chakyaṃ bhṛgunandana",
    "GE07mbh_05_u:178.031c": "tat kariṣye kurukṣetre yotsye vipra tvayā saha",
    "GE07mbh_05_u:178.031e": "dvaṃdve rāma yatheṣṭaṃ te sajjo bhava mahāmune",
    "GE07mbh_05_u:178.032a": "tatra tvaṃ nihato rāma mayā śaraśatācitaḥ",
    "GE07mbh_05_u:178.032c": "lapsyase nirjitāṃl lokāñ śastrapūto mahāraṇe",
    "GE07mbh_05_u:178.033a": "sa gaccha vinivartasva kurukṣetraṃ raṇapriya",
    "GE07mbh_05_u:178.033b-0578_01": "samāhvaya mahābāho yuddhāya tvaṃ tapodhana",
    "GE07mbh_05_u:178.033c": "tatraiṣyāmi mahābāho yuddhāya tvāṃ tapodhana",
    "GE07mbh_05_u:178.034a": "api yatra tvayā rāma kṛtaṃ śaucaṃ purā pituḥ",
    "GE07mbh_05_u:178.034c": "tatrāham api hatvā tvāṃ śaucaṃ kartāsmi bhārgava",
    "GE07mbh_05_u:178.035a": "tatra gacchasva rāma tvaṃ tvaritaṃ yuddhadurmada",
    "GE07mbh_05_u:178.035c": "vyapaneṣyāmi te darpaṃ paurāṇaṃ brāhmaṇabruva",
    "GE07mbh_05_u:178.036a": "yac cāpi katthase rāma bahuśaḥ pariṣatsu vai",
    "GE07mbh_05_u:178.036c": "nirjitāḥ kṣatriyā loke mayaikeneti tac chṛṇu",
    "GE07mbh_05_u:178.036d-0579_01": "adharmaḥ sumahān eṣa yac chayyāmaraṇaṃ gṛhe",
    "GE07mbh_05_u:178.036d-0579_02": "yadājau nidhanaṃ yāti so 'sya dharmaḥ sanātanaḥ",
    "GE07mbh_05_u:178.037a": "na tadā jāyate bhīṣmo madvidhaḥ kṣatriyo 'pi vā",
    "GE07mbh_05_u:178.037b-0580_01": "paścāj jātāni tejāṃsi tṛṇeṣu jvalitaṃ tvayā",
    "GE07mbh_05_u:178.037c": "yas te yuddhamayaṃ darpaṃ kāmaṃ ca vyapanāśayet",
    "GE07mbh_05_u:178.038a": "so 'haṃ jāto mahābāho bhīṣmaḥ parapuraṃjayaḥ",
    "GE07mbh_05_u:178.038c": "vyapaneṣyāmi te darpaṃ yuddhe rāma na saṃśayaḥ",
    "GE07mbh_05_u:179.001": "bhīṣma uvāca",
    "GE07mbh_05_u:179.001a": "tato mām abravīd rāmaḥ prahasann iva bhārata",
    "GE07mbh_05_u:179.001c": "diṣṭyā bhīṣma mayā sārdhaṃ yoddhum icchasi saṃgare",
    "GE07mbh_05_u:179.002a": "ayaṃ gacchāmi kauravya kurukṣetraṃ tvayā saha",
    "GE07mbh_05_u:179.002c": "bhāṣitaṃ tat kariṣyāmi tatrāgaccheḥ paraṃtapa",
    "GE07mbh_05_u:179.003a": "tatra tvāṃ nihataṃ mātā mayā śaraśatācitam",
    "GE07mbh_05_u:179.003c": "jāhnavī paśyatāṃ bhīṣma gṛdhrakaṅkabaḍāśanam",
    "GE07mbh_05_u:179.004a": "kṛpaṇaṃ tvām abhiprekṣya siddhacāraṇasevitā",
    "GE07mbh_05_u:179.004c": "mayā vinihataṃ devī rodatām adya pārthiva",
    "GE07mbh_05_u:179.005a": "atadarhā mahābhāgā bhagīrathasutā nadī",
    "GE07mbh_05_u:179.005c": "yā tvām ajījanan mandaṃ yuddhakāmukam āturam",
    "GE07mbh_05_u:179.006a": "ehi gaccha mayā bhīṣma yuddham adyaiva vartatām",
    "GE07mbh_05_u:179.006c": "gṛhāṇa sarvaṃ kauravya rathādi bharatarṣabha",
    "GE07mbh_05_u:179.007a": "iti bruvāṇaṃ tam ahaṃ rāmaṃ parapuraṃjayam",
    "GE07mbh_05_u:179.007c": "praṇamya śirasā rājann evam astv ity athābruvam",
    "GE07mbh_05_u:179.008a": "evam uktvā yayau rāmaḥ kurukṣetraṃ yuyutsayā",
    "GE07mbh_05_u:179.008c": "praviśya nagaraṃ cāhaṃ satyavatyai nyavedayam",
    "GE07mbh_05_u:179.009a": "tataḥ kṛtasvastyayano mātrā pratyabhinanditaḥ",
    "GE07mbh_05_u:179.009c": "dvijātīn vācya puṇyāhaṃ svasti caiva mahādyute",
    "GE07mbh_05_u:179.010a": "ratham āsthāya ruciraṃ rājataṃ pāṇḍurair hayaiḥ",
    "GE07mbh_05_u:179.010c": "sūpaskaraṃ svadhiṣṭhānaṃ vaiyāghraparivāraṇam",
    "GE07mbh_05_u:179.011a": "upapannaṃ mahāśastraiḥ sarvopakaraṇānvitam",
    "GE07mbh_05_u:179.011c": "tat kulīnena vīreṇa hayaśāstravidā nṛpa",
    "GE07mbh_05_u:179.012a": "yuktaṃ sūtena śiṣṭena bahuśo dṛṣṭakarmaṇā",
    "GE07mbh_05_u:179.012c": "daṃśitaḥ pāṇḍureṇāhaṃ kavacena vapuṣmatā",
    "GE07mbh_05_u:179.013a": "pāṇḍuraṃ kārmukaṃ gṛhya prāyāṃ bharatasattama",
    "GE07mbh_05_u:179.013c": "pāṇḍureṇātapatreṇa dhriyamāṇena mūrdhani",
    "GE07mbh_05_u:179.014a": "pāṇḍuraiś cāmaraiś cāpi vījyamāno narādhipa",
    "GE07mbh_05_u:179.014c": "śuklavāsāḥ sitoṣṇīṣaḥ",
    "GE07mbh_05_u:179.015a": "stūyamāno jayāśīrbhir niṣkramya gajasāhvayāt",
    "GE07mbh_05_u:179.015c": "kurukṣetraṃ raṇakṣetram upāyāṃ bharatarṣabha",
    "GE07mbh_05_u:179.016a": "te hayāś coditās tena sūtena paramāhave",
    "GE07mbh_05_u:179.016c": "avahan māṃ bhṛśaṃ rājan manomārutaraṃhasaḥ",
    "GE07mbh_05_u:179.017a": "gatvāhaṃ tat kurukṣetraṃ sa ca rāmaḥ pratāpavān",
    "GE07mbh_05_u:179.017c": "yuddhāya sahasā rājan parākrāntau parasparam",
    "GE07mbh_05_u:179.018a": "tataḥ saṃdarśane 'tiṣṭhaṃ",
    "GE07mbh_05_u:179.018c": "pragṛhya śaṅkhapravaraṃ tataḥ prādhamam uttamam",
    "GE07mbh_05_u:179.019a": "tatas tatra dvijā rājaṃs tāpasāś ca vanaukasaḥ",
    "GE07mbh_05_u:179.019c": "apaśyanta raṇaṃ divyaṃ devāḥ sarṣigaṇās tadā",
    "GE07mbh_05_u:179.020a": "tato divyāni mālyāni prādurāsan muhur muhuḥ",
    "GE07mbh_05_u:179.020c": "vāditrāṇi ca divyāni meghavṛndāni caiva ha",
    "GE07mbh_05_u:179.021a": "tatas te tāpasāḥ sarve bhārgavasyānuyāyinaḥ",
    "GE07mbh_05_u:179.021c": "prekṣakāḥ samapadyanta parivārya raṇājiram",
    "GE07mbh_05_u:179.022a": "tato mām abravīd devī sarvabhūtahitaiṣiṇī",
    "GE07mbh_05_u:179.022c": "mātā svarūpiṇī rājan kim idaṃ te cikīrṣitam",
    "GE07mbh_05_u:179.023a": "gatvāhaṃ jāmadagnyaṃ taṃ prayāciṣye kurūdvaha",
    "GE07mbh_05_u:179.023c": "bhīṣmeṇa saha mā yotsīḥ śiṣyeṇeti punaḥ punaḥ",
    "GE07mbh_05_u:179.024a": "mā maivaṃ putra nirbandhaṃ kuru vipreṇa pārthiva",
    "GE07mbh_05_u:179.024c": "jāmadagnyena samare yoddhum ity avabhartsayat",
    "GE07mbh_05_u:179.025a": "kiṃ na vai kṣatriyaharo haratulyaparākramaḥ",
    "GE07mbh_05_u:179.025c": "viditaḥ putra rāmas te yatas tvaṃ yoddhum icchasi",
    "GE07mbh_05_u:179.026a": "tato 'ham abruvaṃ devīm abhivādya kṛtāñjaliḥ",
    "GE07mbh_05_u:179.026c": "sarvaṃ tad bharataśreṣṭha yathāvṛttaṃ svayaṃvare",
    "GE07mbh_05_u:179.027a": "yathā ca rāmo rājendra mayā pūrvaṃ prasāditaḥ",
    "GE07mbh_05_u:179.027c": "kāśirājasutāyāś ca yathā kāmaḥ purātanaḥ",
    "GE07mbh_05_u:179.028a": "tataḥ sā rāmam abhyetya jananī me mahānadī",
    "GE07mbh_05_u:179.028c": "madarthaṃ tam ṛṣiṃ devī kṣamayām āsa bhārgavam",
    "GE07mbh_05_u:179.028e": "bhīṣmeṇa saha mā yotsīḥ śiṣyeṇeti vaco 'bravīt",
    "GE07mbh_05_u:179.029a": "sa ca tām āha yācantīṃ bhīṣmam eva nivartaya",
    "GE07mbh_05_u:179.029c": "na hi me kurute kāmam ity ahaṃ tam upāgamam",
    "GE07mbh_05_u:179.030": "saṃjaya uvāca",
    "GE07mbh_05_u:179.030a": "tato gaṅgā sutasnehād bhīṣmaṃ punar upāgamat",
    "GE07mbh_05_u:179.030c": "na cāsyāḥ so 'karod vākyaṃ krodhaparyākulekṣaṇaḥ",
    "GE07mbh_05_u:179.031a": "athādṛśyata dharmātmā bhṛguśreṣṭho mahātapāḥ",
    "GE07mbh_05_u:179.031c": "āhvayām āsa ca punar yuddhāya dvijasattamaḥ",
    "GE07mbh_05_u:180.001": "bhīṣma uvāca",
    "GE07mbh_05_u:180.001a": "tam ahaṃ smayann iva raṇe pratyabhāṣaṃ vyavasthitam",
    "GE07mbh_05_u:180.001c": "bhūmiṣṭhaṃ notsahe yoddhuṃ bhavantaṃ ratham āsthitaḥ",
    "GE07mbh_05_u:180.002a": "āroha syandanaṃ vīra kavacaṃ ca mahābhuja",
    "GE07mbh_05_u:180.002c": "badhāna samare rāma yadi yoddhuṃ mayecchasi",
    "GE07mbh_05_u:180.003a": "tato mām abravīd rāmaḥ smayamāno raṇājire",
    "GE07mbh_05_u:180.003c": "ratho me medinī bhīṣma vāhā vedāḥ sadaśvavat",
    "GE07mbh_05_u:180.004a": "sūto me mātariśvā vai kavacaṃ vedamātaraḥ",
    "GE07mbh_05_u:180.004c": "susaṃvīto raṇe tābhir yotsye 'haṃ kurunandana",
    "GE07mbh_05_u:180.005a": "evaṃ bruvāṇo gāndhāre rāmo māṃ satyavikramaḥ",
    "GE07mbh_05_u:180.005c": "śaravrātena mahatā sarvataḥ paryavārayat",
    "GE07mbh_05_u:180.006a": "tato 'paśyaṃ jāmadagnyaṃ rathe divye vyavasthitam",
    "GE07mbh_05_u:180.006c": "sarvāyudhadhare śrīmaty adbhutopamadarśane",
    "GE07mbh_05_u:180.007a": "manasā vihite puṇye vistīrṇe nagaropame",
    "GE07mbh_05_u:180.007c": "divyāśvayuji saṃnaddhe kāñcanena vibhūṣite",
    "GE07mbh_05_u:180.008a": "dhvajena ca mahābāho somālaṃkṛtalakṣmaṇā",
    "GE07mbh_05_u:180.008c": "dhanurdharo baddhatūṇo baddhagodhāṅgulitravān",
    "GE07mbh_05_u:180.009a": "sārathyaṃ kṛtavāṃs tatra yuyutsor akṛtavraṇaḥ",
    "GE07mbh_05_u:180.009c": "sakhā vedavid atyantaṃ dayito bhārgavasya ha",
    "GE07mbh_05_u:180.010a": "āhvayānaḥ sa māṃ yuddhe mano harṣayatīva me",
    "GE07mbh_05_u:180.010c": "punaḥ punar abhikrośann abhiyāhīti bhārgavaḥ",
    "GE07mbh_05_u:180.011a": "tam ādityam ivodyantam anādhṛṣyaṃ mahābalam",
    "GE07mbh_05_u:180.011c": "kṣatriyāntakaraṃ rāmam ekam ekaḥ samāsadam",
    "GE07mbh_05_u:180.012a": "tato 'haṃ bāṇapāteṣu triṣu vāhān nigṛhya vai",
    "GE07mbh_05_u:180.012c": "avatīrya dhanur nyasya padātir ṛṣisattamam",
    "GE07mbh_05_u:180.013a": "abhyagacchaṃ tadā rāmam arciṣyan dvijasattamam",
    "GE07mbh_05_u:180.013c": "abhivādya cainaṃ vidhivad abruvaṃ vākyam uttamam",
    "GE07mbh_05_u:180.014a": "yotsye tvayā raṇe rāma viśiṣṭenādhikena ca",
    "GE07mbh_05_u:180.014c": "guruṇā dharmaśīlena jayam āśāssva me vibho",
    "GE07mbh_05_u:180.015": "rāma uvāca",
    "GE07mbh_05_u:180.015a": "evam etat kuruśreṣṭha kartavyaṃ bhūtim icchatā",
    "GE07mbh_05_u:180.015c": "dharmo hy eṣa mahābāho viśiṣṭaiḥ saha yudhyatām",
    "GE07mbh_05_u:180.016a": "śapeyaṃ tvāṃ na ced evam āgacchethā viśāṃ pate",
    "GE07mbh_05_u:180.016c": "yudhyasva tvaṃ raṇe yatto dhairyam ālambya kaurava",
    "GE07mbh_05_u:180.017a": "na tu te jayam āśāse tvāṃ hi jetum ahaṃ sthitaḥ",
    "GE07mbh_05_u:180.017c": "gaccha yudhyasva dharmeṇa prīto 'smi caritena te",
    "GE07mbh_05_u:180.018": "bhīṣma uvāca",
    "GE07mbh_05_u:180.018a": "tato 'haṃ taṃ namaskṛtya ratham āruhya satvaraḥ",
    "GE07mbh_05_u:180.018c": "prādhmāpayaṃ raṇe śaṅkhaṃ punar hemavibhūṣitam",
    "GE07mbh_05_u:180.019a": "tato yuddhaṃ samabhavan mama tasya ca bhārata",
    "GE07mbh_05_u:180.019c": "divasān subahūn rājan parasparajigīṣayā",
    "GE07mbh_05_u:180.020a": "sa me tasmin raṇe pūrvaṃ prāharat kaṅkapatribhiḥ",
    "GE07mbh_05_u:180.020c": "ṣaṣṭyā śataiś ca navabhiḥ śarāṇām agnivarcasām",
    "GE07mbh_05_u:180.021a": "catvāras tena me vāhāḥ sūtaś caiva viśāṃ pate",
    "GE07mbh_05_u:180.021c": "pratiruddhās tathaivāhaṃ samare daṃśitaḥ sthitaḥ",
    "GE07mbh_05_u:180.022a": "namaskṛtya ca devebhyo brāhmaṇebhyaś ca bhārata",
    "GE07mbh_05_u:180.022c": "tam ahaṃ smayann iva raṇe pratyabhāṣaṃ vyavasthitam",
    "GE07mbh_05_u:180.023a": "ācāryatā mānitā me nirmaryāde hy api tvayi",
    "GE07mbh_05_u:180.023c": "bhūyas tu śṛṇu me brahman saṃpadaṃ dharmasaṃgrahe",
    "GE07mbh_05_u:180.024a": "ye te vedāḥ śarīrasthā brāhmaṇyaṃ yac ca te mahat",
    "GE07mbh_05_u:180.024c": "tapaś ca sumahat taptaṃ na tebhyaḥ praharāmy aham",
    "GE07mbh_05_u:180.025a": "prahare kṣatradharmasya yaṃ tvaṃ rāma samāsthitaḥ",
    "GE07mbh_05_u:180.025c": "brāhmaṇaḥ kṣatriyatvaṃ hi yāti śastrasamudyamāt",
    "GE07mbh_05_u:180.026a": "paśya me dhanuṣo vīryaṃ paśya bāhvor balaṃ ca me",
    "GE07mbh_05_u:180.026c": "eṣa te kārmukaṃ vīra dvidhā kurmi sasāyakam",
    "GE07mbh_05_u:180.027a": "tasyāhaṃ niśitaṃ bhallaṃ prāhiṇvaṃ bharatarṣabha",
    "GE07mbh_05_u:180.027c": "tenāsya dhanuṣaḥ koṭiś chinnā bhūmim athāgamat",
    "GE07mbh_05_u:180.028a": "nava cāpi pṛṣatkānāṃ śatāni nataparvaṇām",
    "GE07mbh_05_u:180.028c": "prāhiṇvaṃ kaṅkapatrāṇāṃ jāmadagnyarathaṃ prati",
    "GE07mbh_05_u:180.029a": "kāye viṣaktās tu tadā vāyunābhisamīritāḥ",
    "GE07mbh_05_u:180.029c": "celuḥ kṣaranto rudhiraṃ nāgā iva ca te śarāḥ",
    "GE07mbh_05_u:180.030a": "kṣatajokṣitasarvāṅgaḥ kṣaran sa rudhiraṃ vraṇaiḥ",
    "GE07mbh_05_u:180.030c": "babhau rāmas tadā rājan merur dhātūn ivotsṛjan",
    "GE07mbh_05_u:180.031a": "hemantānte 'śoka iva raktastabakamaṇḍitaḥ",
    "GE07mbh_05_u:180.031c": "babhau rāmas tadā rājan kva cit kiṃśukasaṃnibhaḥ",
    "GE07mbh_05_u:180.032a": "tato 'nyad dhanur ādāya rāmaḥ krodhasamanvitaḥ",
    "GE07mbh_05_u:180.032c": "hemapuṅkhān suniśitāñ śarāṃs tān hi vavarṣa saḥ",
    "GE07mbh_05_u:180.033a": "te samāsādya māṃ raudrā bahudhā marmabhedinaḥ",
    "GE07mbh_05_u:180.033c": "akampayan mahāvegāḥ sarpānalaviṣopamāḥ",
    "GE07mbh_05_u:180.034a": "tato 'haṃ samavaṣṭabhya punar ātmānam āhave",
    "GE07mbh_05_u:180.034c": "śatasaṃkhyaiḥ śaraiḥ kruddhas tadā rāmam avākiram",
    "GE07mbh_05_u:180.035a": "sa tair agnyarkasaṃkāśaiḥ śarair āśīviṣopamaiḥ",
    "GE07mbh_05_u:180.035c": "śitair abhyardito rāmo mandacetā ivābhavat",
    "GE07mbh_05_u:180.036a": "tato 'haṃ kṛpayāviṣṭo vinindyātmānam ātmanā",
    "GE07mbh_05_u:180.036c": "dhig dhig ity abruvaṃ yuddhaṃ kṣatraṃ ca bharatarṣabha",
    "GE07mbh_05_u:180.037a": "asakṛc cābruvaṃ rājañ śokavegapariplutaḥ",
    "GE07mbh_05_u:180.037c": "aho bata kṛtaṃ pāpaṃ mayedaṃ kṣatrakarmaṇā",
    "GE07mbh_05_u:180.038a": "gurur dvijātir dharmātmā yad evaṃ pīḍitaḥ śaraiḥ",
    "GE07mbh_05_u:180.038c": "tato na prāharaṃ bhūyo jāmadagnyāya bhārata",
    "GE07mbh_05_u:180.039a": "athāvatāpya pṛthivīṃ pūṣā divasasaṃkṣaye",
    "GE07mbh_05_u:180.039c": "jagāmāstaṃ sahasrāṃśus tato yuddham upāramat",
    "GE07mbh_05_u:181.001": "bhīṣma uvāca",
    "GE07mbh_05_u:181.001a": "ātmanas tu tataḥ sūto hayānāṃ ca viśāṃ pate",
    "GE07mbh_05_u:181.001c": "mama cāpanayām āsa śalyān kuśalasaṃmataḥ",
    "GE07mbh_05_u:181.002a": "snātopavṛttais turagair labdhatoyair avihvalaiḥ",
    "GE07mbh_05_u:181.002c": "prabhāta udite sūrye tato yuddham avartata",
    "GE07mbh_05_u:181.003a": "dṛṣṭvā māṃ tūrṇam āyāntaṃ daṃśitaṃ syandane sthitam",
    "GE07mbh_05_u:181.003c": "akarod ratham atyarthaṃ rāmaḥ sajjaṃ pratāpavān",
    "GE07mbh_05_u:181.004a": "tato 'haṃ rāmam āyāntaṃ dṛṣṭvā samarakāṅkṣiṇam",
    "GE07mbh_05_u:181.004c": "dhanuḥśreṣṭhaṃ samutsṛjya sahasāvataraṃ rathāt",
    "GE07mbh_05_u:181.005a": "abhivādya tathaivāhaṃ ratham āruhya bhārata",
    "GE07mbh_05_u:181.005c": "yuyutsur jāmadagnyasya pramukhe vītabhīḥ sthitaḥ",
    "GE07mbh_05_u:181.006a": "tato māṃ śaravarṣeṇa mahatā samavākirat",
    "GE07mbh_05_u:181.006c": "ahaṃ ca śaravarṣeṇa varṣantaṃ samavākiram",
    "GE07mbh_05_u:181.007a": "saṃkruddho jāmadagnyas tu punar eva patatriṇaḥ",
    "GE07mbh_05_u:181.007c": "preṣayām āsa me rājan dīptāsyān uragān iva",
    "GE07mbh_05_u:181.008a": "tān ahaṃ niśitair bhallaiḥ śataśo 'tha sahasraśaḥ",
    "GE07mbh_05_u:181.008c": "acchidaṃ sahasā rājann antarikṣe punaḥ punaḥ",
    "GE07mbh_05_u:181.009a": "tatas tv astrāṇi divyāni jāmadagnyaḥ pratāpavān",
    "GE07mbh_05_u:181.009c": "mayi pracodayām āsa tāny ahaṃ pratyaṣedhayam",
    "GE07mbh_05_u:181.010a": "astrair eva mahābāho cikīrṣann adhikāṃ kriyām",
    "GE07mbh_05_u:181.010c": "tato divi mahān nādaḥ prādurāsīt samantataḥ",
    "GE07mbh_05_u:181.011a": "tato 'ham astraṃ vāyavyaṃ jāmadagnye prayuktavān",
    "GE07mbh_05_u:181.011c": "pratyājaghne ca tad rāmo guhyakāstreṇa bhārata",
    "GE07mbh_05_u:181.012a": "tato 'stram aham āgneyam anumantrya prayuktavān",
    "GE07mbh_05_u:181.012c": "vāruṇenaiva rāmas tad vārayām āsa me vibhuḥ",
    "GE07mbh_05_u:181.013a": "evam astrāṇi divyāni rāmasyāham avārayam",
    "GE07mbh_05_u:181.013c": "rāmaś ca mama tejasvī divyāstravid ariṃdamaḥ",
    "GE07mbh_05_u:181.014a": "tato māṃ savyato rājan rāmaḥ kurvan dvijottamaḥ",
    "GE07mbh_05_u:181.014c": "urasy avidhyat saṃkruddho jāmadagnyo mahābalaḥ",
    "GE07mbh_05_u:181.015a": "tato 'haṃ bharataśreṣṭha saṃnyaṣīdaṃ rathottame",
    "GE07mbh_05_u:181.015c": "atha māṃ kaśmalāviṣṭaṃ sūtas tūrṇam apāvahat",
    "GE07mbh_05_u:181.015e": "gorutaṃ bharataśreṣṭha rāmabāṇaprapīḍitam",
    "GE07mbh_05_u:181.016a": "tato mām apayātaṃ vai bhṛśaṃ viddham acetasam",
    "GE07mbh_05_u:181.016c": "rāmasyānucarā hṛṣṭāḥ sarve dṛṣṭvā pracukruśuḥ",
    "GE07mbh_05_u:181.016e": "akṛtavraṇaprabhṛtayaḥ kāśikanyā ca bhārata",
    "GE07mbh_05_u:181.017a": "tatas tu labdhasaṃjño 'haṃ jñātvā sūtam athābruvam",
    "GE07mbh_05_u:181.017c": "yāhi sūta yato rāmaḥ sajjo 'haṃ gatavedanaḥ",
    "GE07mbh_05_u:181.018a": "tato mām avahat sūto hayaiḥ paramaśobhitaiḥ",
    "GE07mbh_05_u:181.018c": "nṛtyadbhir iva kauravya mārutapratimair gatau",
    "GE07mbh_05_u:181.019a": "tato 'haṃ rāmam āsādya bāṇajālena kaurava",
    "GE07mbh_05_u:181.019c": "avākiraṃ susaṃrabdhaḥ saṃrabdhaṃ vijigīṣayā",
    "GE07mbh_05_u:181.020a": "tān āpatata evāsau rāmo bāṇān ajihmagān",
    "GE07mbh_05_u:181.020c": "bāṇair evācchinat tūrṇam ekaikaṃ tribhir āhave",
    "GE07mbh_05_u:181.021a": "tatas te mṛditāḥ sarve mama bāṇāḥ susaṃśitāḥ",
    "GE07mbh_05_u:181.021c": "rāmabāṇair dvidhā chinnāḥ śataśo 'tha mahāhave",
    "GE07mbh_05_u:181.022a": "tataḥ punaḥ śaraṃ dīptaṃ suprabhaṃ kālasaṃmitam",
    "GE07mbh_05_u:181.022c": "asṛjaṃ jāmadagnyāya rāmāyāhaṃ jighāṃsayā",
    "GE07mbh_05_u:181.023a": "tena tv abhihato gāḍhaṃ bāṇacchedavaśaṃ gataḥ",
    "GE07mbh_05_u:181.023c": "mumoha sahasā rāmo bhūmau ca nipapāta ha",
    "GE07mbh_05_u:181.024a": "tato hāhākṛtaṃ sarvaṃ rāme bhūtalam āśrite",
    "GE07mbh_05_u:181.024c": "jagad bhārata saṃvignaṃ yathārkapatane 'bhavat",
    "GE07mbh_05_u:181.025a": "tata enaṃ susaṃvignāḥ sarva evābhidudruvuḥ",
    "GE07mbh_05_u:181.025c": "tapodhanās te sahasā kāśyā ca bhṛgunandanam",
    "GE07mbh_05_u:181.026a": "ta enaṃ saṃpariṣvajya śanair āśvāsayaṃs tadā",
    "GE07mbh_05_u:181.026c": "pāṇibhir jalaśītaiś ca jayāśīrbhiś ca kaurava",
    "GE07mbh_05_u:181.027a": "tataḥ sa vihvalo vākyaṃ rāma utthāya mābravīt",
    "GE07mbh_05_u:181.027c": "tiṣṭha bhīṣma hato 'sīti bāṇaṃ saṃdhāya kārmuke",
    "GE07mbh_05_u:181.028a": "sa mukto nyapatat tūrṇaṃ pārśve savye mahāhave",
    "GE07mbh_05_u:181.028c": "yenāhaṃ bhṛśasaṃvigno vyāghūrṇita iva drumaḥ",
    "GE07mbh_05_u:181.029a": "hatvā hayāṃs tato rājañ śīghrāstreṇa mahāhave",
    "GE07mbh_05_u:181.029c": "avākiran māṃ viśrabdho bāṇais tair lomavāhibhiḥ",
    "GE07mbh_05_u:181.030a": "tato 'ham api śīghrāstraṃ samare 'prativāraṇam",
    "GE07mbh_05_u:181.030c": "avāsṛjaṃ mahābāho te 'ntarādhiṣṭhitāḥ śarāḥ",
    "GE07mbh_05_u:181.030e": "rāmasya mama caivāśu vyomāvṛtya samantataḥ",
    "GE07mbh_05_u:181.031a": "na sma sūryaḥ pratapati śarajālasamāvṛtaḥ",
    "GE07mbh_05_u:181.031c": "mātariśvāntare tasmin megharuddha ivānadat",
    "GE07mbh_05_u:181.032a": "tato vāyoḥ prakampāc ca sūryasya ca marīcibhiḥ",
    "GE07mbh_05_u:181.032c": "abhitāpāt svabhāvāc ca pāvakaḥ samajāyata",
    "GE07mbh_05_u:181.033a": "te śarāḥ svasamutthena pradīptāś citrabhānunā",
    "GE07mbh_05_u:181.033c": "bhūmau sarve tadā rājan bhasmabhūtāḥ prapedire",
    "GE07mbh_05_u:181.034a": "tadā śatasahasrāṇi prayutāny arbudāni ca",
    "GE07mbh_05_u:181.034c": "ayutāny atha kharvāṇi nikharvāṇi ca kaurava",
    "GE07mbh_05_u:181.034e": "rāmaḥ śarāṇāṃ saṃkruddho mayi tūrṇam apātayat",
    "GE07mbh_05_u:181.035a": "tato 'haṃ tān api raṇe śarair āśīviṣopamaiḥ",
    "GE07mbh_05_u:181.035c": "saṃchidya bhūmau nṛpate 'pātayaṃ pannagān iva",
    "GE07mbh_05_u:181.036a": "evaṃ tad abhavad yuddhaṃ tadā bharatasattama",
    "GE07mbh_05_u:181.036c": "saṃdhyākāle vyatīte tu vyapāyāt sa ca me guruḥ",
    "GE07mbh_05_u:182.001": "bhīṣma uvāca",
    "GE07mbh_05_u:182.001a": "samāgatasya rāmeṇa punar evātidāruṇam",
    "GE07mbh_05_u:182.001c": "anyedyus tumulaṃ yuddhaṃ tadā bharatasattama",
    "GE07mbh_05_u:182.002a": "tato divyāstravic chūro divyāny astrāṇy anekaśaḥ",
    "GE07mbh_05_u:182.002c": "ayojayata dharmātmā divase divase vibhuḥ",
    "GE07mbh_05_u:182.003a": "tāny ahaṃ tatpratīghātair astrair astrāṇi bhārata",
    "GE07mbh_05_u:182.003c": "vyadhamaṃ tumule yuddhe prāṇāṃs tyaktvā sudustyajān",
    "GE07mbh_05_u:182.004a": "astrair astreṣu bahudhā hateṣv atha ca bhārgavaḥ",
    "GE07mbh_05_u:182.004c": "akrudhyata mahātejās tyaktaprāṇaḥ sa saṃyuge",
    "GE07mbh_05_u:182.005a": "tataḥ śaktiṃ prāhiṇod ghorarūpām; astrai ruddho jāmadagnyo mahātmā",
    "GE07mbh_05_u:182.005c": "kālotsṛṣṭāṃ prajvalitām ivolkāṃ; saṃdīptāgrāṃ tejasāvṛtya lokān",
    "GE07mbh_05_u:182.006a": "tato 'haṃ tām iṣubhir dīpyamānaiḥ; samāyāntīm antakālārkadīptām",
    "GE07mbh_05_u:182.006c": "chittvā tridhā pātayām āsa bhūmau; tato vavau pavanaḥ puṇyagandhiḥ",
    "GE07mbh_05_u:182.007a": "tasyāṃ chinnāyāṃ krodhadīpto 'tha rāmaḥ; śaktīr ghorāḥ prāhiṇod dvādaśānyāḥ",
    "GE07mbh_05_u:182.007c": "tāsāṃ rūpaṃ bhārata nota śakyaṃ; tejasvitvāl lāghavāc caiva vaktum",
    "GE07mbh_05_u:182.008a": "kiṃ tv evāhaṃ vihvalaḥ saṃpradṛśya; digbhyaḥ sarvās tā maholkā ivāgneḥ",
    "GE07mbh_05_u:182.008c": "nānārūpās tejasogreṇa dīptā; yathādityā dvādaśa lokasaṃkṣaye",
    "GE07mbh_05_u:182.009a": "tato jālaṃ bāṇamayaṃ vivṛtya; saṃdṛśya bhittvā śarajālena rājan",
    "GE07mbh_05_u:182.009c": "dvādaśeṣūn prāhiṇavaṃ raṇe 'haṃ; tataḥ śaktīr vyadhamaṃ ghorarūpāḥ",
    "GE07mbh_05_u:182.010a": "tato 'parā jāmadagnyo mahātmā; śaktīr ghorāḥ prākṣipad dhemadaṇḍāḥ",
    "GE07mbh_05_u:182.010b-0581_01": "rūpaṃ tāsāṃ paśyati tatra lokaḥ",
    "GE07mbh_05_u:182.010b-0581_02": "sarvās tā vai tīkṣṇarūpā vikośāḥ",
    "GE07mbh_05_u:182.010c": "vicitritāḥ kāñcanapaṭṭanaddhā; yathā maholkā jvalitās tathā tāḥ",
    "GE07mbh_05_u:182.011a": "tāś cāpy ugrāś carmaṇā vārayitvā; khaḍgenājau pātitā me narendra",
    "GE07mbh_05_u:182.011c": "bāṇair divyair jāmadagnyasya saṃkhye; divyāṃś cāśvān abhyavarṣaṃ sasūtān",
    "GE07mbh_05_u:182.012a": "nirmuktānāṃ pannagānāṃ sarūpā; dṛṣṭvā śaktīr hemacitrā nikṛttāḥ",
    "GE07mbh_05_u:182.012c": "prāduścakre divyam astraṃ mahātmā; krodhāviṣṭo haihayeśapramāthī",
    "GE07mbh_05_u:182.013a": "tataḥ śreṇyaḥ śalabhānām ivogrāḥ; samāpetur viśikhānāṃ pradīptāḥ",
    "GE07mbh_05_u:182.013c": "samācinoc cāpi bhṛśaṃ śarīraṃ; hayān sūtaṃ sarathaṃ caiva mahyam",
    "GE07mbh_05_u:182.014a": "rathaḥ śarair me nicitaḥ sarvato 'bhūt; tathā hayāḥ sārathiś caiva rājan",
    "GE07mbh_05_u:182.014c": "yugaṃ ratheṣā ca tathaiva cakre; tathaivākṣaḥ śarakṛtto 'tha bhagnaḥ",
    "GE07mbh_05_u:182.015a": "tatas tasmin bāṇavarṣe vyatīte; śaraugheṇa pratyavarṣaṃ guruṃ tam",
    "GE07mbh_05_u:182.015c": "sa vikṣato mārgaṇair brahmarāśir; dehād ajasraṃ mumuce bhūri raktam",
    "GE07mbh_05_u:182.016a": "yathā rāmo bāṇajālābhitaptas; tathaivāhaṃ subhṛśaṃ gāḍhaviddhaḥ",
    "GE07mbh_05_u:182.016c": "tato yuddhaṃ vyaramac cāparāhṇe; bhānāv astaṃ prārthayāne mahīdhram",
    "GE07mbh_05_u:183.001": "bhīṣma uvāca",
    "GE07mbh_05_u:183.001a": "tataḥ prabhāte rājendra sūrye vimala udgate",
    "GE07mbh_05_u:183.001c": "bhārgavasya mayā sārdhaṃ punar yuddham avartata",
    "GE07mbh_05_u:183.002a": "tato bhrānte rathe tiṣṭhan rāmaḥ praharatāṃ varaḥ",
    "GE07mbh_05_u:183.002c": "vavarṣa śaravarṣāṇi mayi śakra ivācale",
    "GE07mbh_05_u:183.003a": "tena sūto mama suhṛc charavarṣeṇa",
    "GE07mbh_05_u:183.003c": "nipapāta rathopasthe mano mama viṣādayan",
    "GE07mbh_05_u:183.004a": "tataḥ sūtaḥ sa me 'tyarthaṃ kaśmalaṃ prāviśan mahat",
    "GE07mbh_05_u:183.004c": "pṛthivyāṃ ca śarāghātān nipapāta mumoha ca",
    "GE07mbh_05_u:183.005a": "tataḥ sūto 'jahāt prāṇān rāmabāṇaprapīḍitaḥ",
    "GE07mbh_05_u:183.005c": "muhūrtād iva rājendra māṃ ca bhīr āviśat tadā",
    "GE07mbh_05_u:183.006a": "tataḥ sūte hate rājan kṣipatas tasya me śarān",
    "GE07mbh_05_u:183.006c": "pramattamanaso rāmaḥ prāhiṇon mṛtyusaṃmitān",
    "GE07mbh_05_u:183.007a": "tataḥ sūtavyasaninaṃ viplutaṃ māṃ sa bhārgavaḥ",
    "GE07mbh_05_u:183.007c": "śareṇābhyahanad gāḍhaṃ vikṛṣya balavad dhanuḥ",
    "GE07mbh_05_u:183.008a": "sa me jatrvantare rājan nipatya rudhirāśanaḥ",
    "GE07mbh_05_u:183.008c": "mayaiva saha rājendra jagāma vasudhātalam",
    "GE07mbh_05_u:183.009a": "matvā tu nihataṃ rāmas tato māṃ bharatarṣabha",
    "GE07mbh_05_u:183.009c": "meghavad vyanadac coccair jahṛṣe ca punaḥ punaḥ",
    "GE07mbh_05_u:183.010a": "tathā tu patite rājan mayi rāmo mudā yutaḥ",
    "GE07mbh_05_u:183.010c": "udakrośan mahānādaṃ saha tair anuyāyibhiḥ",
    "GE07mbh_05_u:183.011a": "mama tatrābhavan ye tu kauravāḥ pārśvataḥ sthitāḥ",
    "GE07mbh_05_u:183.011c": "āgatā ye ca yuddhaṃ taj janās tatra didṛkṣavaḥ",
    "GE07mbh_05_u:183.011e": "ārtiṃ paramikāṃ jagmus te tadā mayi pātite",
    "GE07mbh_05_u:183.012a": "tato 'paśyaṃ pātito rājasiṃha; dvijān aṣṭau sūryahutāśanābhān",
    "GE07mbh_05_u:183.012c": "te māṃ samantāt parivārya tasthuḥ; svabāhubhiḥ parigṛhyājimadhye",
    "GE07mbh_05_u:183.013a": "rakṣyamāṇaś ca tair viprair nāhaṃ bhūmim upāspṛśam",
    "GE07mbh_05_u:183.013c": "antarikṣe sthito hy asmi tair viprair bāndhavair iva",
    "GE07mbh_05_u:183.013e": "svapann ivāntarikṣe ca jalabindubhir ukṣitaḥ",
    "GE07mbh_05_u:183.014a": "tatas te brāhmaṇā rājann abruvan parigṛhya mām",
    "GE07mbh_05_u:183.014c": "mā bhair iti samaṃ sarve svasti te 'stv iti cāsakṛt",
    "GE07mbh_05_u:183.015a": "tatas teṣām ahaṃ vāgbhis tarpitaḥ sahasotthitaḥ",
    "GE07mbh_05_u:183.015c": "mātaraṃ saritāṃ śreṣṭhām apaśyaṃ ratham āsthitām",
    "GE07mbh_05_u:183.016a": "hayāś ca me saṃgṛhītās tayā vai; mahānadyā saṃyati kauravendra",
    "GE07mbh_05_u:183.016c": "pādau jananyāḥ pratipūjya cāhaṃ; tathārṣṭiṣeṇaṃ ratham abhyaroham",
    "GE07mbh_05_u:183.017a": "rarakṣa sā mama rathaṃ hayāṃś copaskarāṇi ca",
    "GE07mbh_05_u:183.017c": "tām ahaṃ prāñjalir bhūtvā punar eva vyasarjayam",
    "GE07mbh_05_u:183.018a": "tato 'haṃ svayam udyamya hayāṃs tān vātaraṃhasaḥ",
    "GE07mbh_05_u:183.018c": "ayudhyaṃ jāmadagnyena nivṛtte 'hani bhārata",
    "GE07mbh_05_u:183.019a": "tato 'haṃ bharataśreṣṭha vegavantaṃ mahābalam",
    "GE07mbh_05_u:183.019c": "amuñcaṃ samare bāṇaṃ rāmāya hṛdayacchidam",
    "GE07mbh_05_u:183.020a": "tato jagāma vasudhāṃ",
    "GE07mbh_05_u:183.020c": "jānubhyāṃ dhanur utsṛjya rāmo mohavaśaṃ gataḥ",
    "GE07mbh_05_u:183.021a": "tatas tasmin nipatite rāme bhūrisahasrade",
    "GE07mbh_05_u:183.021c": "āvavrur jaladā vyoma kṣaranto rudhiraṃ bahu",
    "GE07mbh_05_u:183.022a": "ulkāś ca śataśaḥ petuḥ sanirghātāḥ sakampanāḥ",
    "GE07mbh_05_u:183.022c": "arkaṃ ca sahasā dīptaṃ svarbhānur abhisaṃvṛṇot",
    "GE07mbh_05_u:183.023a": "vavuś ca vātāḥ paruṣāś calitā ca vasuṃdharā",
    "GE07mbh_05_u:183.023c": "gṛdhrā baḍāś ca kaṅkāś ca paripetur mudā yutāḥ",
    "GE07mbh_05_u:183.024a": "dīptāyāṃ diśi gomāyur dāruṇaṃ muhur unnadat",
    "GE07mbh_05_u:183.024c": "anāhatā dundubhayo vinedur bhṛśanisvanāḥ",
    "GE07mbh_05_u:183.025a": "etad autpātikaṃ ghoram āsīd bharatasattama",
    "GE07mbh_05_u:183.025c": "visaṃjñakalpe dharaṇīṃ gate rāme mahātmani",
    "GE07mbh_05_u:183.025d-0582_01": "tato vai sahasotthāya rāmo mām abhyavartata",
    "GE07mbh_05_u:183.025d-0582_02": "punar yuddhāya kauravya vihvalaḥ krodhamūrcchitaḥ",
    "GE07mbh_05_u:183.025d-0582_03": "ādadāno mahābāhuḥ kārmukaṃ tālasaṃmitam",
    "GE07mbh_05_u:183.025d-0582_04": "śaraṃ cāpy ṛṣayo 'thainaṃ mā rāmety abruvan vacaḥ",
    "GE07mbh_05_u:183.025d-0582_05": "maharṣimatam āsthāya krodhāviṣṭo 'pi bhārgavaḥ",
    "GE07mbh_05_u:183.025d-0582_06": "samāharad ameyātmā śaraṃ kālāntakopamam",
    "GE07mbh_05_u:183.026a": "tato ravir mandamarīcimaṇḍalo; jagāmāstaṃ pāṃsupuñjāvagāḍhaḥ",
    "GE07mbh_05_u:183.026c": "niśā vyagāhat sukhaśītamārutā; tato yuddhaṃ pratyavahārayāvaḥ",
    "GE07mbh_05_u:183.027a": "evaṃ rājann avahāro babhūva; tataḥ punar vimale 'bhūt sughoram",
    "GE07mbh_05_u:183.027c": "kālyaṃ kālyaṃ viṃśatiṃ vai dināni; tathaiva cānyāni dināni trīṇi",
    "GE07mbh_05_u:184.001": "bhīṣma uvāca",
    "GE07mbh_05_u:184.001a": "tato 'haṃ niśi rājendra praṇamya śirasā tadā",
    "GE07mbh_05_u:184.001c": "brāhmaṇānāṃ pitṝṇāṃ ca devatānāṃ ca sarvaśaḥ",
    "GE07mbh_05_u:184.002a": "naktaṃcarāṇāṃ bhūtānāṃ rajanyāś ca viśāṃ pate",
    "GE07mbh_05_u:184.002c": "śayanaṃ prāpya rahite manasā samacintayam",
    "GE07mbh_05_u:184.003a": "jāmadagnyena me yuddham idaṃ paramadāruṇam",
    "GE07mbh_05_u:184.003c": "ahāni subahūny adya vartate sumahātyayam",
    "GE07mbh_05_u:184.004a": "na ca rāmaṃ mahāvīryaṃ śaknomi raṇamūrdhani",
    "GE07mbh_05_u:184.004c": "vijetuṃ samare vipraṃ jāmadagnyaṃ mahābalam",
    "GE07mbh_05_u:184.005a": "yadi śakyo mayā jetuṃ jāmadagnyaḥ pratāpavān",
    "GE07mbh_05_u:184.005c": "daivatāni prasannāni darśayantu niśāṃ mama",
    "GE07mbh_05_u:184.006a": "tato 'haṃ niśi rājendra prasuptaḥ śaravikṣataḥ",
    "GE07mbh_05_u:184.006c": "dakṣiṇenaiva pārśvena prabhātasamaye iva",
    "GE07mbh_05_u:184.007a": "tato 'haṃ vipramukhyais tair yair asmi patito rathāt",
    "GE07mbh_05_u:184.007c": "utthāpito dhṛtaś caiva mā bhair iti ca sāntvitaḥ",
    "GE07mbh_05_u:184.008a": "ta eva māṃ mahārāja svapnadarśanam etya vai",
    "GE07mbh_05_u:184.008c": "parivāryābruvan vākyaṃ tan nibodha kurūdvaha",
    "GE07mbh_05_u:184.009a": "uttiṣṭha mā bhair gāṅgeya bhayaṃ te nāsti kiṃ cana",
    "GE07mbh_05_u:184.009c": "rakṣāmahe naravyāghra svaśarīraṃ hi no bhavān",
    "GE07mbh_05_u:184.010a": "na tvāṃ rāmo raṇe jetā jāmadagnyaḥ kathaṃ cana",
    "GE07mbh_05_u:184.010c": "tvam eva samare rāmaṃ vijetā bharatarṣabha",
    "GE07mbh_05_u:184.011a": "idam astraṃ sudayitaṃ pratyabhijñāsyate bhavān",
    "GE07mbh_05_u:184.011b-0583_01": "upasthāsyati rājendra svayam eva tavānagha",
    "GE07mbh_05_u:184.011b-0583_02": "yena śatrūn mahāvīryān praśāsiṣyasi kaurava",
    "GE07mbh_05_u:184.011c": "viditaṃ hi tavāpy etat pūrvasmin dehadhāraṇe",
    "GE07mbh_05_u:184.012a": "prājāpatyaṃ viśvakṛtaṃ prasvāpaṃ nāma bhārata",
    "GE07mbh_05_u:184.012c": "na hīdaṃ veda rāmo 'pi pṛthivyāṃ vā pumān kva cit",
    "GE07mbh_05_u:184.013a": "tat smarasva mahābāho bhṛśaṃ saṃyojayasva ca",
    "GE07mbh_05_u:184.013c": "na ca rāmaḥ kṣayaṃ gantā tenāstreṇa narādhipa",
    "GE07mbh_05_u:184.014a": "enasā ca na yogaṃ tvaṃ prāpsyase jātu mānada",
    "GE07mbh_05_u:184.014c": "svapsyate jāmadagnyo 'sau tvadbāṇabalapīḍitaḥ",
    "GE07mbh_05_u:184.015a": "tato jitvā tvam evainaṃ punar utthāpayiṣyasi",
    "GE07mbh_05_u:184.015c": "astreṇa dayitenājau bhīṣma saṃbodhanena vai",
    "GE07mbh_05_u:184.016a": "evaṃ kuruṣva kauravya prabhāte ratham āsthitaḥ",
    "GE07mbh_05_u:184.016c": "prasuptaṃ vā mṛtaṃ vāpi tulyaṃ manyāmahe vayam",
    "GE07mbh_05_u:184.017a": "na ca rāmeṇa martavyaṃ kadā cid api pārthiva",
    "GE07mbh_05_u:184.017c": "tataḥ samutpannam idaṃ prasvāpaṃ yujyatām iti",
    "GE07mbh_05_u:184.018a": "ity uktvāntarhitā rājan sarva eva dvijottamāḥ",
    "GE07mbh_05_u:184.018c": "aṣṭau sadṛśarūpās te sarve bhāsvaramūrtayaḥ",
    "GE07mbh_05_u:185.001": "bhīṣma uvāca",
    "GE07mbh_05_u:185.001a": "tato rātryāṃ vyatītāyāṃ pratibuddho 'smi bhārata",
    "GE07mbh_05_u:185.001c": "taṃ ca saṃcintya vai svapnam avāpaṃ harṣam uttamam",
    "GE07mbh_05_u:185.002a": "tataḥ samabhavad yuddhaṃ mama tasya ca bhārata",
    "GE07mbh_05_u:185.002c": "tumulaṃ sarvabhūtānāṃ lomaharṣaṇam adbhutam",
    "GE07mbh_05_u:185.003a": "tato bāṇamayaṃ varṣaṃ vavarṣa mayi bhārgavaḥ",
    "GE07mbh_05_u:185.003c": "nyavārayam ahaṃ taṃ ca śarajālena bhārata",
    "GE07mbh_05_u:185.004a": "tataḥ paramasaṃkruddhaḥ punar eva mahātapāḥ",
    "GE07mbh_05_u:185.004c": "hyastanenaiva kopena śaktiṃ vai prāhiṇon mayi",
    "GE07mbh_05_u:185.005a": "indrāśanisamasparśāṃ yamadaṇḍopamaprabhām",
    "GE07mbh_05_u:185.005c": "jvalantīm agnivat saṃkhye lelihānāṃ samantataḥ",
    "GE07mbh_05_u:185.006a": "tato bharataśārdūla dhiṣṇyam ākāśagaṃ yathā",
    "GE07mbh_05_u:185.006c": "sā mām abhyahanat tūrṇam aṃsadeśe ca bhārata",
    "GE07mbh_05_u:185.007a": "athāsṛṅ me 'sravad ghoraṃ girer gairikadhātuvat",
    "GE07mbh_05_u:185.007c": "rāmeṇa sumahābāho kṣatasya kṣatajekṣaṇa",
    "GE07mbh_05_u:185.008a": "tato 'haṃ jāmadagnyāya bhṛśaṃ krodhasamanvitaḥ",
    "GE07mbh_05_u:185.008c": "preṣayaṃ mṛtyusaṃkāśaṃ bāṇaṃ sarpaviṣopamam",
    "GE07mbh_05_u:185.009a": "sa tenābhihato vīro lalāṭe dvijasattamaḥ",
    "GE07mbh_05_u:185.009c": "aśobhata mahārāja saśṛṅga iva parvataḥ",
    "GE07mbh_05_u:185.010a": "sa saṃrabdhaḥ samāvṛtya bāṇaṃ kālāntakopamam",
    "GE07mbh_05_u:185.010c": "saṃdadhe balavat kṛṣya ghoraṃ śatrunibarhaṇam",
    "GE07mbh_05_u:185.011a": "sa vakṣasi papātograḥ śaro vyāla iva śvasan",
    "GE07mbh_05_u:185.011c": "mahīṃ rājaṃs tataś cāham agacchaṃ rudhirāvilaḥ",
    "GE07mbh_05_u:185.012a": "avāpya tu punaḥ saṃjñāṃ jāmadagnyāya dhīmate",
    "GE07mbh_05_u:185.012c": "prāhiṇvaṃ vimalāṃ śaktiṃ jvalantīm aśanīm iva",
    "GE07mbh_05_u:185.013a": "sā tasya dvijamukhyasya nipapāta bhujāntare",
    "GE07mbh_05_u:185.013c": "vihvalaś cābhavad rājan vepathuś cainam āviśat",
    "GE07mbh_05_u:185.014a": "tata enaṃ pariṣvajya sakhā vipro mahātapāḥ",
    "GE07mbh_05_u:185.014c": "akṛtavraṇaḥ śubhair vākyair āśvāsayad anekadhā",
    "GE07mbh_05_u:185.015a": "samāśvastas tadā rāmaḥ krodhāmarṣasamanvitaḥ",
    "GE07mbh_05_u:185.015c": "prāduścakre tadā brāhmaṃ paramāstraṃ mahāvrataḥ",
    "GE07mbh_05_u:185.016a": "tatas tatpratighātārthaṃ brāhmam evāstram uttamam",
    "GE07mbh_05_u:185.016c": "mayā prayuktaṃ jajvāla yugāntam iva darśayat",
    "GE07mbh_05_u:185.017a": "tayor brahmāstrayor āsīd antarā vai samāgamaḥ",
    "GE07mbh_05_u:185.017c": "asaṃprāpyaiva rāmaṃ ca māṃ ca bhāratasattama",
    "GE07mbh_05_u:185.018a": "tato vyomni prādurabhūt teja eva hi kevalam",
    "GE07mbh_05_u:185.018c": "bhūtāni caiva sarvāṇi jagmur ārtiṃ viśāṃ pate",
    "GE07mbh_05_u:185.019a": "ṛṣayaś ca sagandharvā devatāś caiva bhārata",
    "GE07mbh_05_u:185.019c": "saṃtāpaṃ paramaṃ jagmur astratejobhipīḍitāḥ",
    "GE07mbh_05_u:185.020a": "tataś cacāla pṛthivī saparvatavanadrumā",
    "GE07mbh_05_u:185.020c": "saṃtaptāni ca bhūtāni viṣādaṃ jagmur uttamam",
    "GE07mbh_05_u:185.021a": "prajajvāla nabho rājan dhūmāyante diśo daśa",
    "GE07mbh_05_u:185.021c": "na sthātum antarikṣe ca śekur ākāśagās tadā",
    "GE07mbh_05_u:185.022a": "tato hāhākṛte loke sadevāsurarākṣase",
    "GE07mbh_05_u:185.022c": "idam antaram ity eva yoktukāmo 'smi bhārata",
    "GE07mbh_05_u:185.023a": "prasvāpam astraṃ dayitaṃ vacanād brahmavādinām",
    "GE07mbh_05_u:185.023c": "cintitaṃ ca tad astraṃ me manasi pratyabhāt tadā",
    "GE07mbh_05_u:186.001": "bhīṣma uvāca",
    "GE07mbh_05_u:186.001a": "tato halahalāśabdo divi rājan mahān abhūt",
    "GE07mbh_05_u:186.001c": "prasvāpaṃ bhīṣma mā srākṣīr iti kauravanandana",
    "GE07mbh_05_u:186.002a": "ayuñjam eva caivāhaṃ tad astraṃ bhṛgunandane",
    "GE07mbh_05_u:186.002c": "prasvāpaṃ māṃ prayuñjānaṃ nārado vākyam abravīt",
    "GE07mbh_05_u:186.003a": "ete viyati kauravya divi devagaṇāḥ sthitāḥ",
    "GE07mbh_05_u:186.003c": "te tvāṃ nivārayanty adya prasvāpaṃ mā prayojaya",
    "GE07mbh_05_u:186.004a": "rāmas tapasvī brahmaṇyo brāhmaṇaś ca guruś ca te",
    "GE07mbh_05_u:186.004c": "tasyāvamānaṃ kauravya mā sma kārṣīḥ kathaṃ cana",
    "GE07mbh_05_u:186.005a": "tato 'paśyaṃ diviṣṭhān vai tān aṣṭau brahmavādinaḥ",
    "GE07mbh_05_u:186.005c": "te māṃ smayanto rājendra śanakair idam abruvan",
    "GE07mbh_05_u:186.006a": "yathāha bharataśreṣṭha nāradas tat tathā kuru",
    "GE07mbh_05_u:186.006c": "etad dhi paramaṃ śreyo lokānāṃ bharatarṣabha",
    "GE07mbh_05_u:186.007a": "tataś ca pratisaṃhṛtya tad astraṃ svāpanaṃ mṛdhe",
    "GE07mbh_05_u:186.007c": "brahmāstraṃ dīpayāṃ cakre tasmin yudhi yathāvidhi",
    "GE07mbh_05_u:186.008a": "tato rāmo ruṣito rājaputra; dṛṣṭvā tad astraṃ vinivartitaṃ vai",
    "GE07mbh_05_u:186.008c": "jito 'smi bhīṣmeṇa sumandabuddhir; ity eva vākyaṃ sahasā vyamuñcat",
    "GE07mbh_05_u:186.009a": "tato 'paśyat pitaraṃ jāmadagnyaḥ; pitus tathā pitaraṃ tasya cānyam",
    "GE07mbh_05_u:186.009c": "ta evainaṃ saṃparivārya tasthur; ūcuś cainaṃ sāntvapūrvaṃ tadānīm",
    "GE07mbh_05_u:186.010a": "mā smaivaṃ sāhasaṃ vatsa punaḥ kārṣīḥ kathaṃ cana",
    "GE07mbh_05_u:186.010c": "bhīṣmeṇa saṃyugaṃ gantuṃ kṣatriyeṇa viśeṣataḥ",
    "GE07mbh_05_u:186.011a": "kṣatriyasya tu dharmo 'yaṃ yad yuddhaṃ bhṛgunandana",
    "GE07mbh_05_u:186.011c": "svādhyāyo vratacaryā ca brāhmaṇānāṃ paraṃ dhanam",
    "GE07mbh_05_u:186.012a": "idaṃ nimitte kasmiṃś cid asmābhir upamantritam",
    "GE07mbh_05_u:186.012c": "śastradhāraṇam atyugraṃ tac ca kāryaṃ kṛtaṃ tvayā",
    "GE07mbh_05_u:186.013a": "vatsa paryāptam etāvad bhīṣmeṇa saha saṃyuge",
    "GE07mbh_05_u:186.013c": "vimardas te mahābāho vyapayāhi raṇād itaḥ",
    "GE07mbh_05_u:186.014a": "paryāptam etad bhadraṃ te tava kārmukadhāraṇam",
    "GE07mbh_05_u:186.014c": "visarjayaitad durdharṣa tapas tapyasva bhārgava",
    "GE07mbh_05_u:186.015a": "eṣa bhīṣmaḥ śāṃtanavo devaiḥ sarvair nivāritaḥ",
    "GE07mbh_05_u:186.015c": "nivartasva raṇād asmād iti caiva pracoditaḥ",
    "GE07mbh_05_u:186.016a": "rāmeṇa saha mā yotsīr guruṇeti punaḥ punaḥ",
    "GE07mbh_05_u:186.016c": "na hi rāmo raṇe jetuṃ tvayā nyāyyaḥ kurūdvaha",
    "GE07mbh_05_u:186.016e": "mānaṃ kuruṣva gāṅgeya brāhmaṇasya raṇājire",
    "GE07mbh_05_u:186.017a": "vayaṃ tu guravas tubhyaṃ tatas tvāṃ vārayāmahe",
    "GE07mbh_05_u:186.017c": "bhīṣmo vasūnām anyatamo diṣṭyā jīvasi putraka",
    "GE07mbh_05_u:186.018a": "gāṅgeyaḥ śaṃtanoḥ putro vasur eṣa mahāyaśāḥ",
    "GE07mbh_05_u:186.018c": "kathaṃ tvayā raṇe jetuṃ rāma śakyo nivarta vai",
    "GE07mbh_05_u:186.019a": "arjunaḥ pāṇḍavaśreṣṭhaḥ puraṃdarasuto balī",
    "GE07mbh_05_u:186.019c": "naraḥ prajāpatir vīraḥ pūrvadevaḥ sanātanaḥ",
    "GE07mbh_05_u:186.020a": "savyasācīti vikhyātas triṣu lokeṣu vīryavān",
    "GE07mbh_05_u:186.020c": "bhīṣmamṛtyur yathākālaṃ vihito vai svayaṃbhuvā",
    "GE07mbh_05_u:186.021a": "evam uktaḥ sa pitṛbhiḥ pitṝn rāmo 'bravīd idam",
    "GE07mbh_05_u:186.021c": "nāhaṃ yudhi nivarteyam iti me vratam āhitam",
    "GE07mbh_05_u:186.022a": "na nivartitapūrvaṃ ca kadā cid raṇamūrdhani",
    "GE07mbh_05_u:186.022c": "nivartyatām āpageyaḥ kāmaṃ yuddhāt pitāmahāḥ",
    "GE07mbh_05_u:186.022e": "na tv ahaṃ vinivartiṣye yuddhād asmāt kathaṃ cana",
    "GE07mbh_05_u:186.023a": "tatas te munayo rājann ṛcīkapramukhās tadā",
    "GE07mbh_05_u:186.023c": "nāradenaiva sahitāḥ samāgamyedam abruvan",
    "GE07mbh_05_u:186.024a": "nivartasva raṇāt tāta mānayasva dvijottamān",
    "GE07mbh_05_u:186.024c": "nety avocam ahaṃ tāṃś ca kṣatradharmavyapekṣayā",
    "GE07mbh_05_u:186.025a": "mama vratam idaṃ loke nāhaṃ yuddhāt kathaṃ cana",
    "GE07mbh_05_u:186.025c": "vimukho vinivarteyaṃ pṛṣṭhato 'bhyāhataḥ śaraiḥ",
    "GE07mbh_05_u:186.026a": "nāhaṃ lobhān na kārpaṇyān na bhayān nārthakāraṇāt",
    "GE07mbh_05_u:186.026c": "tyajeyaṃ śāśvataṃ dharmam iti me niścitā matiḥ",
    "GE07mbh_05_u:186.027a": "tatas te munayaḥ sarve nāradapramukhā nṛpa",
    "GE07mbh_05_u:186.027c": "bhāgīrathī ca me mātā raṇamadhyaṃ prapedire",
    "GE07mbh_05_u:186.028a": "tathaivāttaśaro dhanvī tathaiva dṛḍhaniścayaḥ",
    "GE07mbh_05_u:186.028c": "sthito 'ham āhave yoddhuṃ tatas te rāmam abruvan",
    "GE07mbh_05_u:186.028e": "sametya sahitā bhūyaḥ samare bhṛgunandanam",
    "GE07mbh_05_u:186.029a": "nāvanītaṃ hi hṛdayaṃ viprāṇāṃ śāmya bhārgava",
    "GE07mbh_05_u:186.029c": "rāma rāma nivartasva yuddhād asmād dvijottama",
    "GE07mbh_05_u:186.029e": "avadhyo hi tvayā bhīṣmas tvaṃ ca bhīṣmasya bhārgava",
    "GE07mbh_05_u:186.030a": "evaṃ bruvantas te sarve pratirudhya raṇājiram",
    "GE07mbh_05_u:186.030c": "nyāsayāṃ cakrire śastraṃ pitaro bhṛgunandanam",
    "GE07mbh_05_u:186.031a": "tato 'haṃ punar evātha tān aṣṭau brahmavādinaḥ",
    "GE07mbh_05_u:186.031c": "adrākṣaṃ dīpyamānān vai grahān aṣṭāv ivoditān",
    "GE07mbh_05_u:186.032a": "te māṃ sapraṇayaṃ vākyam abruvan samare sthitam",
    "GE07mbh_05_u:186.032c": "praihi rāmaṃ mahābāho guruṃ lokahitaṃ kuru",
    "GE07mbh_05_u:186.033a": "dṛṣṭvā nivartitaṃ rāmaṃ suhṛdvākyena tena vai",
    "GE07mbh_05_u:186.033c": "lokānāṃ ca hitaṃ kurvann aham apy ādade vacaḥ",
    "GE07mbh_05_u:186.034a": "tato 'haṃ rāmam āsādya vavande bhṛśavikṣataḥ",
    "GE07mbh_05_u:186.034c": "rāmaś cābhyutsmayan premṇā mām uvāca mahātapāḥ",
    "GE07mbh_05_u:186.035a": "tvatsamo nāsti loke 'smin kṣatriyaḥ pṛthivīcaraḥ",
    "GE07mbh_05_u:186.035c": "gamyatāṃ bhīṣma yuddhe 'smiṃs toṣito 'haṃ bhṛśaṃ tvayā",
    "GE07mbh_05_u:186.036a": "mama caiva samakṣaṃ tāṃ kanyām āhūya bhārgavaḥ",
    "GE07mbh_05_u:186.036c": "uvāca dīnayā vācā madhye teṣāṃ tapasvinām",
    "GE07mbh_05_u:187.001": "rāma uvāca",
    "GE07mbh_05_u:187.001a": "pratyakṣam etal lokānāṃ sarveṣām eva bhāmini",
    "GE07mbh_05_u:187.001c": "yathā mayā paraṃ śaktyā kṛtaṃ vai pauruṣaṃ mahat",
    "GE07mbh_05_u:187.002a": "na caiva yudhi śaknomi bhīṣmaṃ śastrabhṛtāṃ varam",
    "GE07mbh_05_u:187.002c": "viśeṣayitum atyartham uttamāstrāṇi darśayan",
    "GE07mbh_05_u:187.003a": "eṣā me paramā śaktir etan me paramaṃ balam",
    "GE07mbh_05_u:187.003c": "yatheṣṭaṃ gamyatāṃ bhadre kim anyad vā karomi te",
    "GE07mbh_05_u:187.004a": "bhīṣmam eva prapadyasva na te 'nyā vidyate gatiḥ",
    "GE07mbh_05_u:187.004c": "nirjito hy asmi bhīṣmeṇa mahāstrāṇi pramuñcatā",
    "GE07mbh_05_u:187.005": "bhīṣma uvāca",
    "GE07mbh_05_u:187.005a": "evam uktvā tato rāmo viniḥśvasya mahāmanāḥ",
    "GE07mbh_05_u:187.005c": "tūṣṇīm āsīt tadā kanyā provāca bhṛgunandanam",
    "GE07mbh_05_u:187.006a": "bhagavann evam evaitad yathāha bhagavāṃs tathā",
    "GE07mbh_05_u:187.006c": "ajeyo yudhi bhīṣmo 'yam api devair udāradhīḥ",
    "GE07mbh_05_u:187.007a": "yathāśakti yathotsāhaṃ mama kāryaṃ kṛtaṃ tvayā",
    "GE07mbh_05_u:187.007c": "anidhāya raṇe vīryam astrāṇi vividhāni ca",
    "GE07mbh_05_u:187.008a": "na caiṣa śakyate yuddhe viśeṣayitum antataḥ",
    "GE07mbh_05_u:187.008c": "na cāham enaṃ yāsyāmi punar bhīṣmaṃ kathaṃ cana",
    "GE07mbh_05_u:187.009a": "gamiṣyāmi tu tatrāhaṃ yatra bhīṣmaṃ tapodhana",
    "GE07mbh_05_u:187.009c": "samare pātayiṣyāmi svayam eva bhṛgūdvaha",
    "GE07mbh_05_u:187.010a": "evam uktvā yayau kanyā roṣavyākulalocanā",
    "GE07mbh_05_u:187.010c": "tapase dhṛtasaṃkalpā mama cintayatī vadham",
    "GE07mbh_05_u:187.011a": "tato mahendraṃ saha tair munibhir bhṛgusattamaḥ",
    "GE07mbh_05_u:187.011c": "yathāgataṃ yayau rāmo mām upāmantrya bhārata",
    "GE07mbh_05_u:187.012a": "tato 'haṃ ratham āruhya stūyamāno dvijātibhiḥ",
    "GE07mbh_05_u:187.012c": "praviśya nagaraṃ mātre satyavatyai nyavedayam",
    "GE07mbh_05_u:187.012e": "yathāvṛttaṃ mahārāja sā ca māṃ pratyanandata",
    "GE07mbh_05_u:187.013a": "puruṣāṃś cādiśaṃ prājñān kanyāvṛttāntakarmaṇi",
    "GE07mbh_05_u:187.013c": "divase divase hy asyā gatajalpitaceṣṭitam",
    "GE07mbh_05_u:187.013e": "pratyāharaṃś ca me yuktāḥ sthitāḥ priyahite mama",
    "GE07mbh_05_u:187.014a": "yadaiva hi vanaṃ prāyāt kanyā sā tapase dhṛtā",
    "GE07mbh_05_u:187.014c": "tadaiva vyathito dīno gatacetā ivābhavam",
    "GE07mbh_05_u:187.015a": "na hi māṃ kṣatriyaḥ kaś cid vīryeṇa vijayed yudhi",
    "GE07mbh_05_u:187.015c": "ṛte brahmavidas tāta tapasā saṃśitavratāt",
    "GE07mbh_05_u:187.016a": "api caitan mayā rājan nārade 'pi niveditam",
    "GE07mbh_05_u:187.016c": "vyāse caiva bhayāt kāryaṃ tau cobhau mām avocatām",
    "GE07mbh_05_u:187.017a": "na viṣādas tvayā kāryo bhīṣma kāśisutāṃ prati",
    "GE07mbh_05_u:187.017c": "daivaṃ puruṣakāreṇa ko nivartitum utsahet",
    "GE07mbh_05_u:187.018a": "sā tu kanyā mahārāja praviśyāśramamaṇḍalam",
    "GE07mbh_05_u:187.018c": "yamunātīram āśritya tapas tepe 'timānuṣam",
    "GE07mbh_05_u:187.019a": "nirāhārā kṛśā rūkṣā jaṭilā malapaṅkinī",
    "GE07mbh_05_u:187.019c": "ṣaṇ māsān vāyubhakṣā ca sthāṇubhūtā tapodhanā",
    "GE07mbh_05_u:187.020a": "yamunātīram āsādya saṃvatsaram athāparam",
    "GE07mbh_05_u:187.020c": "udavāsaṃ nirāhārā pārayām āsa bhāminī",
    "GE07mbh_05_u:187.021a": "śīrṇaparṇena caikena pārayām āsa cāparam",
    "GE07mbh_05_u:187.021c": "saṃvatsaraṃ tīvrakopā pādāṅguṣṭhāgradhiṣṭhitā",
    "GE07mbh_05_u:187.022a": "evaṃ dvādaśa varṣāṇi tāpayām āsa rodasī",
    "GE07mbh_05_u:187.022c": "nivartyamānāpi tu sā jñātibhir naiva śakyate",
    "GE07mbh_05_u:187.023a": "tato 'gamad vatsabhūmiṃ siddhacāraṇasevitām",
    "GE07mbh_05_u:187.023c": "āśramaṃ puṇyaśīlānāṃ tāpasānāṃ mahātmanām",
    "GE07mbh_05_u:187.024a": "tatra puṇyeṣu deśeṣu sāplutāṅgī divāniśam",
    "GE07mbh_05_u:187.024c": "vyacarat kāśikanyā sā",
    "GE07mbh_05_u:187.025a": "nandāśrame mahārāja tatolūkāśrame śubhe",
    "GE07mbh_05_u:187.025c": "cyavanasyāśrame caiva brahmaṇaḥ sthāna eva ca",
    "GE07mbh_05_u:187.026a": "prayāge devayajane devāraṇyeṣu caiva ha",
    "GE07mbh_05_u:187.026c": "bhogavatyāṃ tathā rājan kauśikasyāśrame tathā",
    "GE07mbh_05_u:187.027a": "māṇḍavyasyāśrame rājan dilīpasyāśrame tathā",
    "GE07mbh_05_u:187.027c": "rāmahrade ca kauravya pailagārgyasya cāśrame",
    "GE07mbh_05_u:187.028a": "eteṣu tīrtheṣu tadā kāśikanyā viśāṃ pate",
    "GE07mbh_05_u:187.028c": "āplāvayata gātrāṇi tīvram āsthāya vai tapaḥ",
    "GE07mbh_05_u:187.029a": "tām abravīt kauraveya mama mātā jalotthitā",
    "GE07mbh_05_u:187.029c": "kimarthaṃ kliśyase bhadre tathyam etad bravīhi me",
    "GE07mbh_05_u:187.030a": "sainām athābravīd rājan kṛtāñjalir aninditā",
    "GE07mbh_05_u:187.030c": "bhīṣmo rāmeṇa samare na jitaś cārulocane",
    "GE07mbh_05_u:187.031a": "ko 'nyas tam utsahej jetum udyateṣuṃ mahīpatim",
    "GE07mbh_05_u:187.031c": "sāhaṃ bhīṣmavināśāya tapas tapsye sudāruṇam",
    "GE07mbh_05_u:187.032a": "carāmi pṛthivīṃ devi yathā hanyām ahaṃ nṛpam",
    "GE07mbh_05_u:187.032c": "etad vrataphalaṃ dehe parasmin syād yathā hi me",
    "GE07mbh_05_u:187.033a": "tato 'bravīt sāgaragā jihmaṃ carasi bhāmini",
    "GE07mbh_05_u:187.033c": "naiṣa kāmo 'navadyāṅgi śakyaḥ prāptuṃ tvayābale",
    "GE07mbh_05_u:187.034a": "yadi bhīṣmavināśāya kāśye carasi vai vratam",
    "GE07mbh_05_u:187.034c": "vratasthā ca śarīraṃ tvaṃ yadi nāma vimokṣyasi",
    "GE07mbh_05_u:187.034e": "nadī bhaviṣyasi śubhe kuṭilā vārṣikodakā",
    "GE07mbh_05_u:187.035a": "dustīrthā cānabhijñeyā vārṣikī nāṣṭamāsikī",
    "GE07mbh_05_u:187.035c": "bhīmagrāhavatī ghorā sarvabhūtabhayaṃkarī",
    "GE07mbh_05_u:187.036a": "evam uktvā tato rājan kāśikanyāṃ nyavartata",
    "GE07mbh_05_u:187.036c": "mātā mama mahābhāgā smayamāneva bhāminī",
    "GE07mbh_05_u:187.037a": "kadā cid aṣṭame māsi kadā cid daśame tathā",
    "GE07mbh_05_u:187.037c": "na prāśnītodakam api punaḥ sā varavarṇinī",
    "GE07mbh_05_u:187.038a": "sā vatsabhūmiṃ kauravya tīrthalobhāt tatas tataḥ",
    "GE07mbh_05_u:187.038c": "patitā paridhāvantī punaḥ kāśipateḥ sutā",
    "GE07mbh_05_u:187.039a": "sā nadī vatsabhūmyāṃ tu prathitāmbeti bhārata",
    "GE07mbh_05_u:187.039c": "vārṣikī grāhabahulā dustīrthā kuṭilā tathā",
    "GE07mbh_05_u:187.040a": "sā kanyā tapasā tena bhāgārdhena vyajāyata",
    "GE07mbh_05_u:187.040c": "nadī ca rājan vatseṣu kanyā caivābhavat tadā",
    "GE07mbh_05_u:188.001": "bhīṣma uvāca",
    "GE07mbh_05_u:188.001a": "tatas te tāpasāḥ sarve tapase dhṛtaniścayām",
    "GE07mbh_05_u:188.001c": "dṛṣṭvā nyavartayaṃs tāta kiṃ kāryam iti cābruvan",
    "GE07mbh_05_u:188.002a": "tān uvāca tataḥ kanyā tapovṛddhān ṛṣīṃs tadā",
    "GE07mbh_05_u:188.002c": "nirākṛtāsmi bhīṣmeṇa bhraṃśitā patidharmataḥ",
    "GE07mbh_05_u:188.003a": "vadhārthaṃ tasya dīkṣā me na lokārthaṃ tapodhanāḥ",
    "GE07mbh_05_u:188.003c": "nihatya bhīṣmaṃ gaccheyaṃ śāntim ity eva niścayaḥ",
    "GE07mbh_05_u:188.004a": "yatkṛte duḥkhavasatim imāṃ prāptāsmi śāśvatīm",
    "GE07mbh_05_u:188.004c": "patilokād vihīnā ca naiva strī na pumān iha",
    "GE07mbh_05_u:188.005a": "nāhatvā yudhi gāṅgeyaṃ nivarteyaṃ tapodhanāḥ",
    "GE07mbh_05_u:188.005c": "eṣa me hṛdi saṃkalpo yadartham idam udyatam",
    "GE07mbh_05_u:188.006a": "strībhāve parinirviṇṇā puṃstvārthe kṛtaniścayā",
    "GE07mbh_05_u:188.006c": "bhīṣme praticikīrṣāmi nāsmi vāryeti vai punaḥ",
    "GE07mbh_05_u:188.007a": "tāṃ devo darśayām āsa śūlapāṇir umāpatiḥ",
    "GE07mbh_05_u:188.007c": "madhye teṣāṃ maharṣīṇāṃ svena rūpeṇa bhāminīm",
    "GE07mbh_05_u:188.008a": "chandyamānā vareṇātha sā vavre matparājayam",
    "GE07mbh_05_u:188.008c": "vadhiṣyasīti tāṃ devaḥ pratyuvāca manasvinīm",
    "GE07mbh_05_u:188.009a": "tataḥ sā punar evātha kanyā rudram uvāca ha",
    "GE07mbh_05_u:188.009c": "upapadyet kathaṃ deva striyo mama jayo yudhi",
    "GE07mbh_05_u:188.009e": "strībhāvena ca me gāḍhaṃ manaḥ śāntam umāpate",
    "GE07mbh_05_u:188.010a": "pratiśrutaś ca bhūteśa tvayā bhīṣmaparājayaḥ",
    "GE07mbh_05_u:188.010c": "yathā sa satyo bhavati tathā kuru vṛṣadhvaja",
    "GE07mbh_05_u:188.010e": "yathā hanyāṃ samāgamya bhīṣmaṃ śāṃtanavaṃ yudhi",
    "GE07mbh_05_u:188.011a": "tām uvāca mahādevaḥ kanyāṃ kila vṛṣadhvajaḥ",
    "GE07mbh_05_u:188.011c": "na me vāg anṛtaṃ bhadre prāha satyaṃ bhaviṣyati",
    "GE07mbh_05_u:188.012a": "vadhiṣyasi raṇe bhīṣmaṃ puruṣatvaṃ ca lapsyase",
    "GE07mbh_05_u:188.012c": "smariṣyasi ca tat sarvaṃ deham anyaṃ gatā satī",
    "GE07mbh_05_u:188.013a": "drupadasya kule jātā bhaviṣyasi mahārathaḥ",
    "GE07mbh_05_u:188.013c": "śīghrāstraś citrayodhī ca bhaviṣyasi susaṃmataḥ",
    "GE07mbh_05_u:188.014a": "yathoktam eva kalyāṇi sarvam etad bhaviṣyati",
    "GE07mbh_05_u:188.014c": "bhaviṣyasi pumān paścāt kasmāc cit kālaparyayāt",
    "GE07mbh_05_u:188.015a": "evam uktvā mahātejāḥ kapardī vṛṣabhadhvajaḥ",
    "GE07mbh_05_u:188.015c": "paśyatām eva viprāṇāṃ",
    "GE07mbh_05_u:188.016a": "tataḥ sā paśyatāṃ teṣāṃ maharṣīṇām aninditā",
    "GE07mbh_05_u:188.016c": "samāhṛtya vanāt tasmāt kāṣṭhāni varavarṇinī",
    "GE07mbh_05_u:188.017a": "citāṃ kṛtvā sumahatīṃ pradāya ca hutāśanam",
    "GE07mbh_05_u:188.017c": "pradīpte 'gnau mahārāja roṣadīptena cetasā",
    "GE07mbh_05_u:188.018a": "uktvā bhīṣmavadhāyeti praviveśa hutāśanam",
    "GE07mbh_05_u:188.018c": "jyeṣṭhā kāśisutā rājan yamunām abhito nadīm",
    "GE07mbh_05_u:189.001": "duryodhana uvāca",
    "GE07mbh_05_u:189.001a": "kathaṃ śikhaṇḍī gāṅgeya kanyā bhūtvā satī tadā",
    "GE07mbh_05_u:189.001c": "puruṣo 'bhavad yudhi śreṣṭha tan me brūhi pitāmaha",
    "GE07mbh_05_u:189.002": "bhīṣma uvāca",
    "GE07mbh_05_u:189.002a": "bhāryā tu tasya rājendra drupadasya mahīpateḥ",
    "GE07mbh_05_u:189.002c": "mahiṣī dayitā hy āsīd aputrā ca viśāṃ pate",
    "GE07mbh_05_u:189.003a": "etasminn eva kāle tu drupado vai mahīpatiḥ",
    "GE07mbh_05_u:189.003c": "apatyārthaṃ mahārāja toṣayām āsa śaṃkaram",
    "GE07mbh_05_u:189.004a": "asmadvadhārthaṃ niścitya tapo ghoraṃ samāsthitaḥ",
    "GE07mbh_05_u:189.004c": "lebhe kanyāṃ mahādevāt putro me syād iti bruvan",
    "GE07mbh_05_u:189.005a": "bhagavan putram icchāmi bhīṣmaṃ praticikīrṣayā",
    "GE07mbh_05_u:189.005c": "ity ukto devadevena strīpumāṃs te bhaviṣyati",
    "GE07mbh_05_u:189.006a": "nivartasva mahīpāla naitaj jātv anyathā bhavet",
    "GE07mbh_05_u:189.006c": "sa tu gatvā ca nagaraṃ bhāryām idam uvāca ha",
    "GE07mbh_05_u:189.007a": "kṛto yatno mayā devi putrārthe tapasā mahān",
    "GE07mbh_05_u:189.007c": "kanyā bhūtvā pumān bhāvī iti cokto 'smi śaṃbhunā",
    "GE07mbh_05_u:189.008a": "punaḥ punar yācyamāno diṣṭam ity abravīc chivaḥ",
    "GE07mbh_05_u:189.008c": "na tad anyad dhi bhavitā bhavitavyaṃ hi tat tathā",
    "GE07mbh_05_u:189.009a": "tataḥ sā niyatā bhūtvā ṛtukāle manasvinī",
    "GE07mbh_05_u:189.009c": "patnī drupadarājasya drupadaṃ saṃviveśa ha",
    "GE07mbh_05_u:189.010a": "lebhe garbhaṃ yathākālaṃ vidhidṛṣṭena hetunā",
    "GE07mbh_05_u:189.010c": "pārṣatāt sā mahīpāla yathā māṃ nārado 'bravīt",
    "GE07mbh_05_u:189.011a": "tato dadhāra taṃ garbhaṃ devī rājīvalocanā",
    "GE07mbh_05_u:189.011c": "tāṃ sa rājā priyāṃ bhāryāṃ drupadaḥ kurunandana",
    "GE07mbh_05_u:189.011e": "putrasnehān mahābāhuḥ sukhaṃ paryacarat tadā",
    "GE07mbh_05_u:189.011f-0584_01": "sarvān abhiprāyakṛtān kāmāṃl lebhe ca kaurava",
    "GE07mbh_05_u:189.012a": "aputrasya tato rājño drupadasya mahīpateḥ",
    "GE07mbh_05_u:189.012b-0585_01": "yathākālaṃ tu sā devī mahiṣī drupadasya ha",
    "GE07mbh_05_u:189.012c": "kanyāṃ pravararūpāṃ tāṃ prājāyata narādhipa",
    "GE07mbh_05_u:189.013a": "aputrasya tu rājñaḥ sā drupadasya yaśasvinī",
    "GE07mbh_05_u:189.013c": "khyāpayām āsa rājendra putro jāto mameti vai",
    "GE07mbh_05_u:189.014a": "tataḥ sa rājā drupadaḥ pracchannāyā narādhipa",
    "GE07mbh_05_u:189.014c": "putravat putrakāryāṇi sarvāṇi samakārayat",
    "GE07mbh_05_u:189.015a": "rakṣaṇaṃ caiva mantrasya mahiṣī drupadasya sā",
    "GE07mbh_05_u:189.015c": "cakāra sarvayatnena bruvāṇā putra ity uta",
    "GE07mbh_05_u:189.015e": "na hi tāṃ veda nagare kaś cid anyatra pārṣatāt",
    "GE07mbh_05_u:189.016a": "śraddadhāno hi tad vākyaṃ devasyādbhutatejasaḥ",
    "GE07mbh_05_u:189.016c": "chādayām āsa tāṃ kanyāṃ pumān iti ca so 'bravīt",
    "GE07mbh_05_u:189.017a": "jātakarmāṇi sarvāṇi kārayām āsa pārthivaḥ",
    "GE07mbh_05_u:189.017c": "puṃvad vidhānayuktāni śikhaṇḍīti ca tāṃ viduḥ",
    "GE07mbh_05_u:189.018a": "aham ekas tu cāreṇa vacanān nāradasya ca",
    "GE07mbh_05_u:189.018c": "jñātavān devavākyena ambāyās tapasā tathā",
    "GE07mbh_05_u:190.001": "bhīṣma uvāca",
    "GE07mbh_05_u:190.001a": "cakāra yatnaṃ drupadaḥ sarvasmin svajane mahat",
    "GE07mbh_05_u:190.001c": "tato lekhyādiṣu tathā śilpeṣu ca paraṃ gatā",
    "GE07mbh_05_u:190.001e": "iṣvastre caiva rājendra droṇaśiṣyo babhūva ha",
    "GE07mbh_05_u:190.002a": "tasya mātā mahārāja rājānaṃ varavarṇinī",
    "GE07mbh_05_u:190.002c": "codayām āsa bhāryārthaṃ kanyāyāḥ putravat tadā",
    "GE07mbh_05_u:190.003a": "tatas tāṃ pārṣato dṛṣṭvā kanyāṃ saṃprāptayauvanām",
    "GE07mbh_05_u:190.003c": "striyaṃ matvā tadā cintāṃ prapede saha bhāryayā",
    "GE07mbh_05_u:190.004": "drupada uvāca",
    "GE07mbh_05_u:190.004a": "kanyā mameyaṃ saṃprāptā yauvanaṃ śokavardhinī",
    "GE07mbh_05_u:190.004c": "mayā pracchāditā ceyaṃ vacanāc chūlapāṇinaḥ",
    "GE07mbh_05_u:190.005a": "na tan mithyā mahārājñi bhaviṣyati kathaṃ cana",
    "GE07mbh_05_u:190.005c": "trailokyakartā kasmād dhi tan mṛṣā kartum arhati bhāryovāca",
    "GE07mbh_05_u:190.006a": "yadi te rocate rājan vakṣyāmi śṛṇu me vacaḥ",
    "GE07mbh_05_u:190.006c": "śrutvedānīṃ prapadyethāḥ svakāryaṃ pṛṣatātmaja",
    "GE07mbh_05_u:190.007a": "kriyatām asya nṛpate vidhivad dārasaṃgrahaḥ",
    "GE07mbh_05_u:190.007c": "satyaṃ bhavati tad vākyam iti me niścitā matiḥ",
    "GE07mbh_05_u:190.008": "bhīṣma uvāca",
    "GE07mbh_05_u:190.008a": "tatas tau niścayaṃ kṛtvā tasmin kārye 'tha dampatī",
    "GE07mbh_05_u:190.008c": "varayāṃ cakratuḥ kanyāṃ daśārṇādhipateḥ sutām",
    "GE07mbh_05_u:190.009a": "tato rājā drupado rājasiṃhaḥ; sarvān rājñaḥ kulataḥ saṃniśāmya",
    "GE07mbh_05_u:190.009c": "dāśārṇakasya nṛpates tanūjāṃ; śikhaṇḍine varayām āsa dārān",
    "GE07mbh_05_u:190.010a": "hiraṇyavarmeti nṛpo yo 'sau dāśārṇakaḥ smṛtaḥ",
    "GE07mbh_05_u:190.010c": "sa ca prādān mahīpālaḥ kanyāṃ tasmai śikhaṇḍine",
    "GE07mbh_05_u:190.011a": "sa ca rājā daśārṇeṣu mahān āsīn mahīpatiḥ",
    "GE07mbh_05_u:190.011c": "hiraṇyavarmā durdharṣo mahāseno mahāmanāḥ",
    "GE07mbh_05_u:190.012a": "kṛte vivāhe tu tadā sā kanyā rājasattama",
    "GE07mbh_05_u:190.012c": "yauvanaṃ samanuprāptā sā ca kanyā śikhaṇḍinī",
    "GE07mbh_05_u:190.013a": "kṛtadāraḥ śikhaṇḍī tu kāmpilyaṃ punar āgamat",
    "GE07mbh_05_u:190.013c": "na ca sā veda tāṃ kanyāṃ kaṃ cit kālaṃ striyaṃ kila",
    "GE07mbh_05_u:190.014a": "hiraṇyavarmaṇaḥ kanyā jñātvā tāṃ tu śikhaṇḍinīm",
    "GE07mbh_05_u:190.014c": "dhātrīṇāṃ ca sakhīnāṃ ca vrīḍamānā nyavedayat",
    "GE07mbh_05_u:190.014e": "kanyāṃ pañcālarājasya sutāṃ tāṃ vai śikhaṇḍinīm",
    "GE07mbh_05_u:190.015a": "tatas tā rājaśārdūla dhātryo dāśārṇikās tadā",
    "GE07mbh_05_u:190.015c": "jagmur ārtiṃ parāṃ duḥkhāt preṣayām āsur eva ca",
    "GE07mbh_05_u:190.016a": "tato daśārṇādhipateḥ preṣyāḥ sarvaṃ nyavedayan",
    "GE07mbh_05_u:190.016c": "vipralambhaṃ yathāvṛttaṃ sa ca cukrodha pārthivaḥ",
    "GE07mbh_05_u:190.017a": "śikhaṇḍy api mahārāja puṃvad rājakule tadā",
    "GE07mbh_05_u:190.017c": "vijahāra mudā yuktaḥ strītvaṃ naivātirocayan",
    "GE07mbh_05_u:190.018a": "tataḥ katipayāhasya tac chrutvā bharatarṣabha",
    "GE07mbh_05_u:190.018c": "hiraṇyavarmā rājendra roṣād ārtiṃ jagāma ha",
    "GE07mbh_05_u:190.019a": "tato dāśārṇako rājā tīvrakopasamanvitaḥ",
    "GE07mbh_05_u:190.019c": "dūtaṃ prasthāpayām āsa drupadasya niveśane",
    "GE07mbh_05_u:190.020a": "tato drupadam āsādya dūtaḥ kāñcanavarmaṇaḥ",
    "GE07mbh_05_u:190.020c": "eka ekāntam utsārya raho vacanam abravīt",
    "GE07mbh_05_u:190.021a": "daśārṇarājo rājaṃs tvām idaṃ vacanam abravīt",
    "GE07mbh_05_u:190.021c": "abhiṣaṅgāt prakupito vipralabdhas tvayānagha",
    "GE07mbh_05_u:190.022a": "avamanyase māṃ nṛpate nūnaṃ durmantritaṃ tava",
    "GE07mbh_05_u:190.022c": "yan me kanyāṃ svakanyārthe mohād yācitavān asi",
    "GE07mbh_05_u:190.023a": "tasyādya vipralambhasya phalaṃ prāpnuhi durmate",
    "GE07mbh_05_u:190.023c": "eṣa tvāṃ sajanāmātyam uddharāmi sthiro bhava",
    "GE07mbh_05_u:190.023d-0586_01": "avamatya ca vīryaṃ me kulaṃ cāritram eva ca",
    "GE07mbh_05_u:190.023d-0586_02": "vipralambhas tvayāpūrvo manuṣyeṣu pravartitaḥ",
    "GE07mbh_05_u:190.023d-0586_03": "kuru sarvāṇi kāryāṇi bhuṅkṣva bhogān anuttamān",
    "GE07mbh_05_u:190.023d-0586_04": "abhiyāsyāmi śīghraṃ tvāṃ samuddhartuṃ sabāndhavam",
    "GE07mbh_05_u:191.001": "bhīṣma uvāca",
    "GE07mbh_05_u:191.001a": "evam uktasya dūtena drupadasya tadā nṛpa",
    "GE07mbh_05_u:191.001c": "corasyeva gṛhītasya na prāvartata bhāratī",
    "GE07mbh_05_u:191.002a": "sa yatnam akarot tīvraṃ saṃbandhair anusāntvanaiḥ",
    "GE07mbh_05_u:191.002c": "dūtair madhurasaṃbhāṣair naitad astīti saṃdiśan",
    "GE07mbh_05_u:191.003a": "sa rājā bhūya evātha kṛtvā tattvata āgamam",
    "GE07mbh_05_u:191.003c": "kanyeti pāñcālasutāṃ tvaramāṇo 'bhiniryayau",
    "GE07mbh_05_u:191.004a": "tataḥ saṃpreṣayām āsa mitrāṇām amitaujasām",
    "GE07mbh_05_u:191.004c": "duhitur vipralambhaṃ taṃ dhātrīṇāṃ vacanāt tadā",
    "GE07mbh_05_u:191.005a": "tataḥ samudayaṃ kṛtvā balānāṃ rājasattamaḥ",
    "GE07mbh_05_u:191.005c": "abhiyāne matiṃ cakre drupadaṃ prati bhārata",
    "GE07mbh_05_u:191.006a": "tataḥ saṃmantrayām āsa mitraiḥ saha mahīpatiḥ",
    "GE07mbh_05_u:191.006c": "hiraṇyavarmā rājendra pāñcālyaṃ pārthivaṃ prati",
    "GE07mbh_05_u:191.007a": "tatra vai niścitaṃ teṣām abhūd rājñāṃ mahātmanām",
    "GE07mbh_05_u:191.007c": "tathyaṃ ced bhavati hy etat kanyā rājañ śikhaṇḍinī",
    "GE07mbh_05_u:191.007e": "baddhvā pāñcālarājānam ānayiṣyāmahe gṛhān",
    "GE07mbh_05_u:191.008a": "anyaṃ rājānam ādhāya pāñcāleṣu nareśvaram",
    "GE07mbh_05_u:191.008c": "ghātayiṣyāma nṛpatiṃ drupadaṃ saśikhaṇḍinam",
    "GE07mbh_05_u:191.009a": "sa tadā dūtam ājñāya punaḥ kṣattāram īśvaraḥ",
    "GE07mbh_05_u:191.009c": "prāsthāpayat pārṣatāya hanmīti tvāṃ sthiro bhava",
    "GE07mbh_05_u:191.010a": "sa prakṛtyā ca vai bhīruḥ kilbiṣī ca narādhipaḥ",
    "GE07mbh_05_u:191.010c": "bhayaṃ tīvram anuprāpto drupadaḥ pṛthivīpatiḥ",
    "GE07mbh_05_u:191.011a": "visṛjya dūtaṃ dāśārṇaṃ drupadaḥ śokakarśitaḥ",
    "GE07mbh_05_u:191.011c": "sametya bhāryāṃ rahite vākyam āha narādhipaḥ",
    "GE07mbh_05_u:191.012a": "bhayena mahatāviṣṭo hṛdi śokena cāhataḥ",
    "GE07mbh_05_u:191.012c": "pāñcālarājo dayitāṃ mātaraṃ vai śikhaṇḍinaḥ",
    "GE07mbh_05_u:191.013a": "abhiyāsyati māṃ kopāt saṃbandhī sumahābalaḥ",
    "GE07mbh_05_u:191.013c": "hiraṇyavarmā nṛpatiḥ karṣamāṇo varūthinīm",
    "GE07mbh_05_u:191.014a": "kim idānīṃ kariṣyāmi mūḍhaḥ kanyām imāṃ prati",
    "GE07mbh_05_u:191.014b-0587_01": "upayāsyati hi kṣipraṃ sahāmātyair narādhipaḥ",
    "GE07mbh_05_u:191.014c": "śikhaṇḍī kila putras te kanyeti pariśaṅkitaḥ",
    "GE07mbh_05_u:191.015a": "iti niścitya tattvena samitraḥ sabalānugaḥ",
    "GE07mbh_05_u:191.015c": "vañcito 'smīti manvāno māṃ kiloddhartum icchati",
    "GE07mbh_05_u:191.016a": "kim atra tathyaṃ suśroṇi kiṃ mithyā brūhi śobhane",
    "GE07mbh_05_u:191.016c": "śrutvā tvattaḥ śubhe vākyaṃ saṃvidhāsyāmy ahaṃ tathā",
    "GE07mbh_05_u:191.017a": "ahaṃ hi saṃśayaṃ prāpto bālā ceyaṃ śikhaṇḍinī",
    "GE07mbh_05_u:191.017c": "tvaṃ ca rājñi mahat kṛcchraṃ saṃprāptā varavarṇini",
    "GE07mbh_05_u:191.018a": "sā tvaṃ sarvavimokṣāya tattvam ākhyāhi pṛcchataḥ",
    "GE07mbh_05_u:191.018c": "tathā vidadhyāṃ suśroṇi kṛtyasyāsya śucismite",
    "GE07mbh_05_u:191.018e": "śikhaṇḍini ca mā bhais tvaṃ vidhāsye tatra tattvataḥ",
    "GE07mbh_05_u:191.019a": "kriyayāhaṃ varārohe vañcitaḥ putradharmataḥ",
    "GE07mbh_05_u:191.019c": "mayā dāśārṇako rājā vañcitaś ca mahīpatiḥ",
    "GE07mbh_05_u:191.019e": "tad ācakṣva mahābhāge vidhāsye tatra yad dhitam",
    "GE07mbh_05_u:191.020a": "jānatāpi narendreṇa khyāpanārthaṃ parasya vai",
    "GE07mbh_05_u:191.020c": "prakāśaṃ coditā devī pratyuvāca mahīpatim",
    "GE07mbh_05_u:192.001": "bhīṣma uvāca",
    "GE07mbh_05_u:192.001a": "tataḥ śikhaṇḍino mātā yathātattvaṃ narādhipa",
    "GE07mbh_05_u:192.001c": "ācacakṣe mahābāho bhartre kanyāṃ śikhaṇḍinīm",
    "GE07mbh_05_u:192.002a": "aputrayā mayā rājan sapatnīnāṃ bhayād idam",
    "GE07mbh_05_u:192.002c": "kanyā śikhaṇḍinī jātā puruṣo vai niveditaḥ",
    "GE07mbh_05_u:192.003a": "tvayā caiva naraśreṣṭha tan me prītyānumoditam",
    "GE07mbh_05_u:192.003c": "putrakarma kṛtaṃ caiva kanyāyāḥ pārthivarṣabha",
    "GE07mbh_05_u:192.003e": "bhāryā coḍhā tvayā rājan daśārṇādhipateḥ sutā",
    "GE07mbh_05_u:192.004a": "tvayā ca prāg abhihitaṃ devavākyārthadarśanāt",
    "GE07mbh_05_u:192.004c": "kanyā bhūtvā pumān bhāvīty evaṃ caitad upekṣitam",
    "GE07mbh_05_u:192.005a": "etac chrutvā drupado yajñasenaḥ; sarvaṃ tattvaṃ mantravidbhyo nivedya",
    "GE07mbh_05_u:192.005c": "mantraṃ rājā mantrayām āsa rājan; yad yad yuktaṃ rakṣaṇe vai prajānām",
    "GE07mbh_05_u:192.006a": "saṃbandhakaṃ caiva samarthya tasmin; dāśārṇake vai nṛpatau narendra",
    "GE07mbh_05_u:192.006c": "svayaṃ kṛtvā vipralambhaṃ yathāvan; mantraikāgro niścayaṃ vai jagāma",
    "GE07mbh_05_u:192.007a": "svabhāvaguptaṃ nagaram āpatkāle tu bhārata",
    "GE07mbh_05_u:192.007c": "gopayām āsa rājendra sarvataḥ samalaṃkṛtam",
    "GE07mbh_05_u:192.008a": "ārtiṃ ca paramāṃ rājā jagāma saha bhāryayā",
    "GE07mbh_05_u:192.008c": "daśārṇapatinā sārdhaṃ virodhe bharatarṣabha",
    "GE07mbh_05_u:192.009a": "kathaṃ saṃbandhinā sārdhaṃ na me syād vigraho mahān",
    "GE07mbh_05_u:192.009c": "iti saṃcintya manasā daivatāny arcayat tadā",
    "GE07mbh_05_u:192.010a": "taṃ tu dṛṣṭvā tadā rājan devī devaparaṃ tathā",
    "GE07mbh_05_u:192.010c": "arcāṃ prayuñjānam atho bhāryā vacanam abravīt",
    "GE07mbh_05_u:192.011a": "devānāṃ pratipattiś ca satyā sādhumatā sadā",
    "GE07mbh_05_u:192.011c": "sā tu duḥkhārṇavaṃ prāpya naḥ syād arcayatāṃ bhṛśam",
    "GE07mbh_05_u:192.012a": "daivatāni ca sarvāṇi pūjyantāṃ bhūridakṣiṇaiḥ",
    "GE07mbh_05_u:192.012c": "agnayaś cāpi hūyantāṃ dāśārṇapratiṣedhane",
    "GE07mbh_05_u:192.013a": "ayuddhena nivṛttiṃ ca manasā cintayābhibho",
    "GE07mbh_05_u:192.013c": "devatānāṃ prasādena sarvam etad bhaviṣyati",
    "GE07mbh_05_u:192.014a": "mantribhir mantritaṃ sārdhaṃ tvayā yat pṛthulocana",
    "GE07mbh_05_u:192.014c": "purasyāsyāvināśāya tac ca rājaṃs tathā kuru",
    "GE07mbh_05_u:192.015a": "daivaṃ hi mānuṣopetaṃ bhṛśaṃ sidhyati pārthiva",
    "GE07mbh_05_u:192.015c": "parasparavirodhāt tu nānayoḥ siddhir asti vai",
    "GE07mbh_05_u:192.016a": "tasmād vidhāya nagare vidhānaṃ sacivaiḥ saha",
    "GE07mbh_05_u:192.016c": "arcayasva yathākāmaṃ daivatāni viśāṃ pate",
    "GE07mbh_05_u:192.017a": "evaṃ saṃbhāṣamāṇau tau dṛṣṭvā śokaparāyaṇau",
    "GE07mbh_05_u:192.017c": "śikhaṇḍinī tadā kanyā vrīḍiteva manasvinī",
    "GE07mbh_05_u:192.018a": "tataḥ sā cintayām āsa matkṛte duḥkhitāv ubhau",
    "GE07mbh_05_u:192.018c": "imāv iti tataś cakre matiṃ prāṇavināśane",
    "GE07mbh_05_u:192.019a": "evaṃ sā niścayaṃ kṛtvā bhṛśaṃ śokaparāyaṇā",
    "GE07mbh_05_u:192.019c": "jagāma bhavanaṃ tyaktvā gahanaṃ nirjanaṃ vanam",
    "GE07mbh_05_u:192.020a": "yakṣeṇarddhimatā rājan sthūṇākarṇena pālitam",
    "GE07mbh_05_u:192.020c": "tadbhayād eva ca jano visarjayati tad vanam",
    "GE07mbh_05_u:192.021a": "tatra sthūṇasya bhavanaṃ sudhāmṛttikalepanam",
    "GE07mbh_05_u:192.021c": "lājollāpikadhūmāḍhyam uccaprākāratoraṇam",
    "GE07mbh_05_u:192.022a": "tat praviśya śikhaṇḍī sā drupadasyātmajā nṛpa",
    "GE07mbh_05_u:192.022c": "anaśnatī bahutithaṃ śarīram upaśoṣayat",
    "GE07mbh_05_u:192.023a": "darśayām āsa tāṃ yakṣaḥ sthūṇo madhvakṣasaṃyutaḥ",
    "GE07mbh_05_u:192.023c": "kimartho 'yaṃ tavārambhaḥ kariṣye brūhi māciram",
    "GE07mbh_05_u:192.024a": "aśakyam iti sā yakṣaṃ punaḥ punar uvāca ha",
    "GE07mbh_05_u:192.024c": "kariṣyāmīti caināṃ sa pratyuvācātha guhyakaḥ",
    "GE07mbh_05_u:192.025a": "dhaneśvarasyānucaro varado 'smi nṛpātmaje",
    "GE07mbh_05_u:192.025c": "adeyam api dāsyāmi brūhi yat te vivakṣitam",
    "GE07mbh_05_u:192.026a": "tataḥ śikhaṇḍī tat sarvam akhilena nyavedayat",
    "GE07mbh_05_u:192.026c": "tasmai yakṣapradhānāya sthūṇākarṇāya bhārata",
    "GE07mbh_05_u:192.027a": "āpanno me pitā yakṣa nacirād vinaśiṣyati",
    "GE07mbh_05_u:192.027c": "abhiyāsyati saṃkruddho daśārṇādhipatir hi tam",
    "GE07mbh_05_u:192.028a": "mahābalo mahotsāhaḥ sa hemakavaco nṛpaḥ",
    "GE07mbh_05_u:192.028c": "tasmād rakṣasva māṃ yakṣa pitaraṃ mātaraṃ ca me",
    "GE07mbh_05_u:192.029a": "pratijñāto hi bhavatā duḥkhapratinayo mama",
    "GE07mbh_05_u:192.029c": "bhaveyaṃ puruṣo yakṣa tvatprasādād aninditaḥ",
    "GE07mbh_05_u:192.030a": "yāvad eva sa rājā vai nopayāti puraṃ mama",
    "GE07mbh_05_u:192.030c": "tāvad eva mahāyakṣa prasādaṃ kuru guhyaka",
    "GE07mbh_05_u:193.001": "bhīṣma uvāca",
    "GE07mbh_05_u:193.001a": "śikhaṇḍivākyaṃ śrutvātha sa yakṣo bharatarṣabha",
    "GE07mbh_05_u:193.001c": "provāca manasā cintya daivenopanipīḍitaḥ",
    "GE07mbh_05_u:193.001e": "bhavitavyaṃ tathā tad dhi mama duḥkhāya kaurava",
    "GE07mbh_05_u:193.002a": "bhadre kāmaṃ kariṣyāmi samayaṃ tu nibodha me",
    "GE07mbh_05_u:193.002b-0588_01": "svaṃ te puṃstvaṃ pradāsyāmi strītvaṃ dhārayitāsmi te",
    "GE07mbh_05_u:193.002c": "kiṃ cit kālāntaraṃ dāsye puṃliṅgaṃ svam idaṃ tava",
    "GE07mbh_05_u:193.002e": "āgantavyaṃ tvayā kāle satyam etad bravīmi te",
    "GE07mbh_05_u:193.003a": "prabhuḥ saṃkalpasiddho 'smi kāmarūpī vihaṃgamaḥ",
    "GE07mbh_05_u:193.003c": "matprasādāt puraṃ caiva trāhi bandhūṃś ca kevalān",
    "GE07mbh_05_u:193.004a": "strīliṅgaṃ dhārayiṣyāmi tvadīyaṃ pārthivātmaje",
    "GE07mbh_05_u:193.004c": "satyaṃ me pratijānīhi kariṣyāmi priyaṃ tava",
    "GE07mbh_05_u:193.005": "śikhaṇḍy uvāca",
    "GE07mbh_05_u:193.005a": "pratidāsyāmi bhagavaṃl liṅgaṃ punar idaṃ tava",
    "GE07mbh_05_u:193.005c": "kiṃ cit kālāntaraṃ strītvaṃ dhārayasva niśācara",
    "GE07mbh_05_u:193.006a": "pratiprayāte dāśārṇe pārthive hemavarmaṇi",
    "GE07mbh_05_u:193.006c": "kanyaivāhaṃ bhaviṣyāmi puruṣas tvaṃ bhaviṣyasi",
    "GE07mbh_05_u:193.007": "bhīṣma uvāca",
    "GE07mbh_05_u:193.007a": "ity uktvā samayaṃ tatra cakrāte tāv ubhau nṛpa",
    "GE07mbh_05_u:193.007c": "anyonyasyānabhidrohe tau saṃkrāmayatāṃ tataḥ",
    "GE07mbh_05_u:193.008a": "strīliṅgaṃ dhārayām āsa sthūṇo yakṣo narādhipa",
    "GE07mbh_05_u:193.008c": "yakṣarūpaṃ ca tad dīptaṃ śikhaṇḍī pratyapadyata",
    "GE07mbh_05_u:193.009a": "tataḥ śikhaṇḍī pāñcālyaḥ puṃstvam āsādya pārthiva",
    "GE07mbh_05_u:193.009c": "viveśa nagaraṃ hṛṣṭaḥ pitaraṃ ca samāsadat",
    "GE07mbh_05_u:193.009e": "yathāvṛttaṃ tu tat sarvam ācakhyau drupadasya ca",
    "GE07mbh_05_u:193.009f-0589_01": "mātuś ca rahite rājan prasādaṃ yakṣajaṃ tathā",
    "GE07mbh_05_u:193.010a": "drupadas tasya tac chrutvā harṣam āhārayat param",
    "GE07mbh_05_u:193.010c": "sabhāryas tac ca sasmāra maheśvaravacas tadā",
    "GE07mbh_05_u:193.011a": "tataḥ saṃpreṣayām āsa daśārṇādhipater nṛpa",
    "GE07mbh_05_u:193.011c": "puruṣo 'yaṃ mama sutaḥ śraddhattāṃ me bhavān iti",
    "GE07mbh_05_u:193.012a": "atha dāśārṇako rājā sahasābhyāgamat tadā",
    "GE07mbh_05_u:193.012c": "pāñcālarājaṃ drupadaṃ",
    "GE07mbh_05_u:193.013a": "tataḥ kāmpilyam āsādya daśārṇādhipatis tadā",
    "GE07mbh_05_u:193.013c": "preṣayām āsa satkṛtya dūtaṃ brahmavidāṃ varam",
    "GE07mbh_05_u:193.014a": "brūhi madvacanād dūta pāñcālyaṃ taṃ nṛpādhamam",
    "GE07mbh_05_u:193.014c": "yad vai kanyāṃ svakanyārthe vṛtavān asi durmate",
    "GE07mbh_05_u:193.014e": "phalaṃ tasyāvalepasya drakṣyasy adya na saṃśayaḥ",
    "GE07mbh_05_u:193.015a": "evam uktas tu tenāsau brāhmaṇo rājasattama",
    "GE07mbh_05_u:193.015c": "dūtaḥ prayāto nagaraṃ dāśārṇanṛpacoditaḥ",
    "GE07mbh_05_u:193.016a": "tata āsādayām āsa purodhā drupadaṃ pure",
    "GE07mbh_05_u:193.016c": "tasmai pāñcālako rājā gām arghyaṃ ca susatkṛtam",
    "GE07mbh_05_u:193.016e": "prāpayām āsa rājendra saha tena śikhaṇḍinā",
    "GE07mbh_05_u:193.017a": "tāṃ pūjāṃ nābhyanandat sa vākyaṃ cedam uvāca ha",
    "GE07mbh_05_u:193.017c": "yad uktaṃ tena vīreṇa rājñā kāñcanavarmaṇā",
    "GE07mbh_05_u:193.018a": "yat te 'ham adhamācāra duhitrarthe 'smi vañcitaḥ",
    "GE07mbh_05_u:193.018c": "tasya pāpasya karaṇāt phalaṃ prāpnuhi durmate",
    "GE07mbh_05_u:193.019a": "dehi yuddhaṃ narapate mamādya raṇamūrdhani",
    "GE07mbh_05_u:193.019c": "uddhariṣyāmi te sadyaḥ",
    "GE07mbh_05_u:193.020a": "tad upālambhasaṃyuktaṃ śrāvitaḥ kila pārthivaḥ",
    "GE07mbh_05_u:193.020c": "daśārṇapatidūtena mantrimadhye purodhasā",
    "GE07mbh_05_u:193.021a": "abravīd bharataśreṣṭha drupadaḥ praṇayānataḥ",
    "GE07mbh_05_u:193.021c": "yad āha māṃ bhavān brahman saṃbandhivacanād vacaḥ",
    "GE07mbh_05_u:193.021e": "tasyottaraṃ prativaco dūta eva vadiṣyati",
    "GE07mbh_05_u:193.022a": "tataḥ saṃpreṣayām āsa drupado 'pi mahātmane",
    "GE07mbh_05_u:193.022c": "hiraṇyavarmaṇe dūtaṃ brāhmaṇaṃ vedapāragam",
    "GE07mbh_05_u:193.023a": "samāgamya tu rājñā sa daśārṇapatinā tadā",
    "GE07mbh_05_u:193.023c": "tad vākyam ādade rājan yad uktaṃ drupadena ha",
    "GE07mbh_05_u:193.024a": "āgamaḥ kriyatāṃ vyaktaṃ kumāro vai suto mama",
    "GE07mbh_05_u:193.024c": "mithyaitad uktaṃ kenāpi tan na śraddheyam ity uta",
    "GE07mbh_05_u:193.025a": "tataḥ sa rājā drupadasya śrutvā; vimarśayukto yuvatīr variṣṭhāḥ",
    "GE07mbh_05_u:193.025c": "saṃpreṣayām āsa sucārurūpāḥ; śikhaṇḍinaṃ strī pumān veti vettum",
    "GE07mbh_05_u:193.026a": "tāḥ preṣitās tattvabhāvaṃ viditvā; prītyā rājñe tac chaśaṃsur hi sarvam",
    "GE07mbh_05_u:193.026c": "śikhaṇḍinaṃ puruṣaṃ kauravendra; daśārṇarājāya mahānubhāvam",
    "GE07mbh_05_u:193.027a": "tataḥ kṛtvā tu rājā sa āgamaṃ prītimān atha",
    "GE07mbh_05_u:193.027c": "saṃbandhinā samāgamya hṛṣṭo vāsam uvāsa ha",
    "GE07mbh_05_u:193.028a": "śikhaṇḍine ca muditaḥ prādād vittaṃ janeśvaraḥ",
    "GE07mbh_05_u:193.028c": "hastino 'śvāṃś ca gāś caiva dāsyo bahuśatās tathā",
    "GE07mbh_05_u:193.028e": "pūjitaś ca pratiyayau nivartya tanayāṃ kila",
    "GE07mbh_05_u:193.029a": "vinītakilbiṣe prīte hemavarmaṇi pārthive",
    "GE07mbh_05_u:193.029c": "pratiyāte tu dāśārṇe hṛṣṭarūpā śikhaṇḍinī",
    "GE07mbh_05_u:193.030a": "kasya cit tv atha kālasya kubero naravāhanaḥ",
    "GE07mbh_05_u:193.030c": "lokānuyātrāṃ kurvāṇaḥ sthūṇasyāgān niveśanam",
    "GE07mbh_05_u:193.031a": "sa tadgṛhasyopari vartamāna; ālokayām āsa dhanādhigoptā",
    "GE07mbh_05_u:193.031c": "sthūṇasya yakṣasya niśāmya veśma; svalaṃkṛtaṃ mālyaguṇair vicitram",
    "GE07mbh_05_u:193.032a": "lājaiś ca gandhaiś ca tathā vitānair; abhyarcitaṃ dhūpanadhūpitaṃ ca",
    "GE07mbh_05_u:193.032c": "dhvajaiḥ patākābhir alaṃkṛtaṃ ca; bhakṣyānnapeyāmiṣadattahomam",
    "GE07mbh_05_u:193.033a": "tat sthānaṃ tasya dṛṣṭvā tu sarvataḥ samalaṃkṛtam",
    "GE07mbh_05_u:193.033b-0590_01": "maṇiratnasuvarṇānāṃ mālābhiḥ paripūritam",
    "GE07mbh_05_u:193.033b-0590_02": "nānākusumagandhāḍhyaṃ siktasaṃmṛṣṭaśobhitam",
    "GE07mbh_05_u:193.033c": "athābravīd yakṣapatis tān yakṣān anugāṃs tadā",
    "GE07mbh_05_u:193.034a": "svalaṃkṛtam idaṃ veśma sthūṇasyāmitavikramāḥ",
    "GE07mbh_05_u:193.034c": "nopasarpati māṃ cāpi kasmād adya sumandadhīḥ",
    "GE07mbh_05_u:193.035a": "yasmāj jānan sumandātmā mām asau nopasarpati",
    "GE07mbh_05_u:193.035c": "tasmāt tasmai mahādaṇḍo dhāryaḥ syād iti me matiḥ",
    "GE07mbh_05_u:193.036": "yakṣā ūcuḥ",
    "GE07mbh_05_u:193.036a": "drupadasya sutā rājan rājño jātā śikhaṇḍinī",
    "GE07mbh_05_u:193.036c": "tasyai nimitte kasmiṃś cit prādāt puruṣalakṣaṇam",
    "GE07mbh_05_u:193.037a": "agrahīl lakṣaṇaṃ strīṇāṃ strībhūtas tiṣṭhate gṛhe",
    "GE07mbh_05_u:193.037c": "nopasarpati tenāsau savrīḍaḥ strīsvarūpavān",
    "GE07mbh_05_u:193.038a": "etasmāt kāraṇād rājan sthūṇo na tvādya paśyati",
    "GE07mbh_05_u:193.038c": "śrutvā kuru yathānyāyaṃ vimānam iha tiṣṭhatām",
    "GE07mbh_05_u:193.039": "bhīṣma uvāca",
    "GE07mbh_05_u:193.039a": "ānīyatāṃ sthūṇa iti tato yakṣādhipo 'bravīt",
    "GE07mbh_05_u:193.039c": "kartāsmi nigrahaṃ tasyety uvāca sa punaḥ punaḥ",
    "GE07mbh_05_u:193.040a": "so 'bhyagacchata yakṣendram āhūtaḥ pṛthivīpate",
    "GE07mbh_05_u:193.040c": "strīsvarūpo mahārāja tasthau vrīḍāsamanvitaḥ",
    "GE07mbh_05_u:193.041a": "taṃ śaśāpa susaṃkruddho dhanadaḥ kurunandana",
    "GE07mbh_05_u:193.041c": "evam eva bhavatv asya strītvaṃ pāpasya guhyakāḥ",
    "GE07mbh_05_u:193.042a": "tato 'bravīd yakṣapatir mahātmā; yasmād adās tv avamanyeha yakṣān",
    "GE07mbh_05_u:193.042c": "śikhaṇḍine lakṣaṇaṃ pāpabuddhe; strīlakṣaṇaṃ cāgrahīḥ pāpakarman",
    "GE07mbh_05_u:193.043a": "apravṛttaṃ sudurbuddhe yasmād etat kṛtaṃ tvayā",
    "GE07mbh_05_u:193.043c": "tasmād adya prabhṛty eva tvaṃ strī sa puruṣas tathā",
    "GE07mbh_05_u:193.044a": "tataḥ prasādayām āsur yakṣā vaiśravaṇaṃ kila",
    "GE07mbh_05_u:193.044c": "sthūṇasyārthe kuruṣvāntaṃ śāpasyeti punaḥ punaḥ",
    "GE07mbh_05_u:193.045a": "tato mahātmā yakṣendraḥ",
    "GE07mbh_05_u:193.045c": "sarvān yakṣagaṇāṃs tāta śāpasyāntacikīrṣayā",
    "GE07mbh_05_u:193.046a": "hate śikhaṇḍini raṇe svarūpaṃ pratipatsyate",
    "GE07mbh_05_u:193.046c": "sthūṇo yakṣo nirudvego bhavatv iti mahāmanāḥ",
    "GE07mbh_05_u:193.047a": "ity uktvā bhagavān devo yakṣarākṣasapūjitaḥ",
    "GE07mbh_05_u:193.047c": "prayayau saha taiḥ sarvair nimeṣāntaracāribhiḥ",
    "GE07mbh_05_u:193.048a": "sthūṇas tu śāpaṃ saṃprāpya tatraiva nyavasat tadā",
    "GE07mbh_05_u:193.048c": "samaye cāgamat taṃ vai śikhaṇḍī sa kṣapācaram",
    "GE07mbh_05_u:193.049a": "so 'bhigamyābravīd vākyaṃ prāpto 'smi bhagavann iti",
    "GE07mbh_05_u:193.049c": "tam abravīt tataḥ sthūṇaḥ prīto 'smīti punaḥ punaḥ",
    "GE07mbh_05_u:193.050a": "ārjavenāgataṃ dṛṣṭvā rājaputraṃ śikhaṇḍinam",
    "GE07mbh_05_u:193.050c": "sarvam eva yathāvṛttam ācacakṣe śikhaṇḍine",
    "GE07mbh_05_u:193.051": "yakṣa uvāca",
    "GE07mbh_05_u:193.051a": "śapto vaiśravaṇenāsmi tvatkṛte pārthivātmaja",
    "GE07mbh_05_u:193.051c": "gacchedānīṃ yathākāmaṃ cara lokān yathāsukham",
    "GE07mbh_05_u:193.052a": "diṣṭam etat purā manye na śakyam ativartitum",
    "GE07mbh_05_u:193.052c": "gamanaṃ tava ceto hi paulastyasya ca darśanam",
    "GE07mbh_05_u:193.053": "bhīṣma uvāca",
    "GE07mbh_05_u:193.053a": "evam uktaḥ śikhaṇḍī tu sthūṇayakṣeṇa bhārata",
    "GE07mbh_05_u:193.053c": "pratyājagāma nagaraṃ harṣeṇa mahatānvitaḥ",
    "GE07mbh_05_u:193.054a": "pūjayām āsa vividhair gandhamālyair mahādhanaiḥ",
    "GE07mbh_05_u:193.054c": "dvijātīn devatāś cāpi caityān atha catuṣpathān",
    "GE07mbh_05_u:193.055a": "drupadaḥ saha putreṇa siddhārthena śikhaṇḍinā",
    "GE07mbh_05_u:193.055c": "mudaṃ ca paramāṃ lebhe pāñcālyaḥ saha bāndhavaiḥ",
    "GE07mbh_05_u:193.056a": "śiṣyārthaṃ pradadau cāpi droṇāya kurupuṃgava",
    "GE07mbh_05_u:193.056c": "śikhaṇḍinaṃ mahārāja putraṃ strīpūrviṇaṃ tathā",
    "GE07mbh_05_u:193.057a": "pratipede catuṣpādaṃ dhanurvedaṃ nṛpātmajaḥ",
    "GE07mbh_05_u:193.057c": "śikhaṇḍī saha yuṣmābhir dhṛṣṭadyumnaś ca pārṣataḥ",
    "GE07mbh_05_u:193.058a": "mama tv etac carās tāta yathāvat pratyavedayan",
    "GE07mbh_05_u:193.058c": "jaḍāndhabadhirākārā ye yuktā drupade mayā",
    "GE07mbh_05_u:193.059a": "evam eṣa mahārāja strīpumān drupadātmajaḥ",
    "GE07mbh_05_u:193.059c": "saṃbhūtaḥ kauravaśreṣṭha śikhaṇḍī rathasattamaḥ",
    "GE07mbh_05_u:193.060a": "jyeṣṭhā kāśipateḥ kanyā ambā nāmeti viśrutā",
    "GE07mbh_05_u:193.060c": "drupadasya kule jātā śikhaṇḍī bharatarṣabha",
    "GE07mbh_05_u:193.061a": "nāham enaṃ dhanuṣpāṇiṃ yuyutsuṃ samupasthitam",
    "GE07mbh_05_u:193.061c": "muhūrtam api paśyeyaṃ prahareyaṃ na cāpy uta",
    "GE07mbh_05_u:193.062a": "vratam etan mama sadā pṛthivyām api viśrutam",
    "GE07mbh_05_u:193.062c": "striyāṃ strīpūrvake cāpi strīnāmni strīsvarūpiṇi",
    "GE07mbh_05_u:193.063a": "na muñceyam ahaṃ bāṇān iti kauravanandana",
    "GE07mbh_05_u:193.063c": "na hanyām aham etena kāraṇena śikhaṇḍinam",
    "GE07mbh_05_u:193.064a": "etat tattvam ahaṃ veda janma tāta śikhaṇḍinaḥ",
    "GE07mbh_05_u:193.064c": "tato nainaṃ haniṣyāmi samareṣv ātatāyinam",
    "GE07mbh_05_u:193.065a": "yadi bhīṣmaḥ striyaṃ hanyād dhanyād ātmānam apy uta",
    "GE07mbh_05_u:193.065c": "nainaṃ tasmād dhaniṣyāmi dṛṣṭvāpi samare sthitam",
    "GE07mbh_05_u:193.066": "saṃjaya uvāca",
    "GE07mbh_05_u:193.066a": "etac chrutvā tu kauravyo rājā duryodhanas tadā",
    "GE07mbh_05_u:193.066c": "muhūrtam iva sa dhyātvā bhīṣme yuktam amanyata",
    "GE07mbh_05_u:194.001": "saṃjaya uvāca",
    "GE07mbh_05_u:194.001a": "prabhātāyāṃ tu śarvaryāṃ punar eva sutas tava",
    "GE07mbh_05_u:194.001c": "madhye sarvasya sainyasya pitāmaham apṛcchata",
    "GE07mbh_05_u:194.002a": "pāṇḍaveyasya gāṅgeya yad etat sainyam uttamam",
    "GE07mbh_05_u:194.002c": "prabhūtanaranāgāśvaṃ mahārathasamākulam",
    "GE07mbh_05_u:194.003a": "bhīmārjunaprabhṛtibhir maheṣvāsair mahābalaiḥ",
    "GE07mbh_05_u:194.003c": "lokapālopamair guptaṃ dhṛṣṭadyumnapurogamaiḥ",
    "GE07mbh_05_u:194.004a": "apradhṛṣyam anāvāryam udvṛttam iva sāgaram",
    "GE07mbh_05_u:194.004c": "senāsāgaram akṣobhyam api devair mahāhave",
    "GE07mbh_05_u:194.005a": "kena kālena gāṅgeya kṣapayethā mahādyute",
    "GE07mbh_05_u:194.005c": "ācāryo vā maheṣvāsaḥ kṛpo vā sumahābalaḥ",
    "GE07mbh_05_u:194.006a": "karṇo vā samaraślāghī drauṇir vā dvijasattamaḥ",
    "GE07mbh_05_u:194.006c": "divyāstraviduṣaḥ sarve bhavanto hi bale mama",
    "GE07mbh_05_u:194.007a": "etad icchāmy ahaṃ jñātuṃ paraṃ kautūhalaṃ hi me",
    "GE07mbh_05_u:194.007c": "hṛdi nityaṃ mahābāho vaktum arhasi tan mama",
    "GE07mbh_05_u:194.008": "bhīṣma uvāca",
    "GE07mbh_05_u:194.008a": "anurūpaṃ kuruśreṣṭha tvayy etat pṛthivīpate",
    "GE07mbh_05_u:194.008c": "balābalam amitrāṇāṃ sveṣāṃ ca yadi pṛcchasi",
    "GE07mbh_05_u:194.009a": "śṛṇu rājan mama raṇe yā śaktiḥ paramā bhavet",
    "GE07mbh_05_u:194.009c": "astravīryaṃ raṇe yac ca bhujayoś ca mahābhuja",
    "GE07mbh_05_u:194.010a": "ārjavenaiva yuddhena yoddhavya itaro janaḥ",
    "GE07mbh_05_u:194.010c": "māyāyuddhena māyāvī ity etad dharmaniścayaḥ",
    "GE07mbh_05_u:194.011a": "hanyām ahaṃ mahābāho pāṇḍavānām anīkinīm",
    "GE07mbh_05_u:194.011c": "divase divase kṛtvā bhāgaṃ prāgāhnikaṃ mama",
    "GE07mbh_05_u:194.012a": "yodhānāṃ daśasāhasraṃ kṛtvā bhāgaṃ mahādyute",
    "GE07mbh_05_u:194.012c": "sahasraṃ rathinām ekam eṣa bhāgo mato mama",
    "GE07mbh_05_u:194.013a": "anenāhaṃ vidhānena saṃnaddhaḥ satatotthitaḥ",
    "GE07mbh_05_u:194.013c": "kṣapayeyaṃ mahat sainyaṃ kālenānena bhārata",
    "GE07mbh_05_u:194.014a": "yadi tv astrāṇi muñceyaṃ mahānti samare sthitaḥ",
    "GE07mbh_05_u:194.014c": "śatasāhasraghātīni hanyāṃ māsena bhārata",
    "GE07mbh_05_u:194.015": "saṃjaya uvāca",
    "GE07mbh_05_u:194.015a": "śrutvā bhīṣmasya tad vākyaṃ rājā duryodhanas tadā",
    "GE07mbh_05_u:194.015c": "paryapṛcchata rājendra droṇam aṅgirasāṃ varam",
    "GE07mbh_05_u:194.016a": "ācārya kena kālena pāṇḍuputrasya sainikān",
    "GE07mbh_05_u:194.016c": "nihanyā iti taṃ droṇaḥ pratyuvāca hasann iva",
    "GE07mbh_05_u:194.017a": "sthaviro 'smi kuruśreṣṭha mandaprāṇaviceṣṭitaḥ",
    "GE07mbh_05_u:194.017c": "astrāgninā nirdaheyaṃ pāṇḍavānām anīkinīm",
    "GE07mbh_05_u:194.018a": "yathā bhīṣmaḥ śāṃtanavo māseneti matir mama",
    "GE07mbh_05_u:194.018c": "eṣā me paramā śaktir etan me paramaṃ balam",
    "GE07mbh_05_u:194.019a": "dvābhyām eva tu māsābhyāṃ kṛpaḥ śāradvato 'bravīt",
    "GE07mbh_05_u:194.019c": "drauṇis tu daśarātreṇa pratijajñe balakṣayam",
    "GE07mbh_05_u:194.019e": "karṇas tu pañcarātreṇa pratijajñe mahāstravit",
    "GE07mbh_05_u:194.020a": "tac chrutvā sūtaputrasya vākyaṃ sāgaragāsutaḥ",
    "GE07mbh_05_u:194.020c": "jahāsa sasvanaṃ hāsaṃ vākyaṃ cedam uvāca ha",
    "GE07mbh_05_u:194.021a": "na hi tāvad raṇe pārthaṃ bāṇakhaḍgadhanurdharam",
    "GE07mbh_05_u:194.021c": "vāsudevasamāyuktaṃ rathenodyantam acyutam",
    "GE07mbh_05_u:194.022a": "samāgacchasi rādheya tenaivam abhimanyase",
    "GE07mbh_05_u:194.022c": "śakyam evaṃ ca bhūyaś ca tvayā vaktuṃ yatheṣṭataḥ",
    "GE07mbh_05_u:195.001": "vaiśaṃpāyana uvāca",
    "GE07mbh_05_u:195.001a": "etac chrutvā tu kaunteyaḥ sarvān bhrātṝn upahvare",
    "GE07mbh_05_u:195.001c": "āhūya bharataśreṣṭha idaṃ vacanam abravīt",
    "GE07mbh_05_u:195.002a": "dhārtarāṣṭrasya sainyeṣu ye cārapuruṣā mama",
    "GE07mbh_05_u:195.002c": "te pravṛttiṃ prayacchanti mamemāṃ vyuṣitāṃ niśām",
    "GE07mbh_05_u:195.003a": "duryodhanaḥ kilāpṛcchad āpageyaṃ mahāvratam",
    "GE07mbh_05_u:195.003c": "kena kālena pāṇḍūnāṃ hanyāḥ sainyam iti prabho",
    "GE07mbh_05_u:195.004a": "māseneti ca tenokto dhārtarāṣṭraḥ sudurmatiḥ",
    "GE07mbh_05_u:195.004c": "tāvatā cāpi kālena droṇo 'pi pratyajānata",
    "GE07mbh_05_u:195.005a": "gautamo dviguṇaṃ kālam uktavān iti naḥ śrutam",
    "GE07mbh_05_u:195.005c": "drauṇis tu daśarātreṇa pratijajñe mahāstravit",
    "GE07mbh_05_u:195.006a": "tathā divyāstravit karṇaḥ saṃpṛṣṭaḥ kurusaṃsadi",
    "GE07mbh_05_u:195.006c": "pañcabhir divasair hantuṃ sa sainyaṃ pratijajñivān",
    "GE07mbh_05_u:195.007a": "tasmād aham apīcchāmi śrotum arjuna te vacaḥ",
    "GE07mbh_05_u:195.007c": "kālena kiyatā śatrūn kṣapayer iti saṃyuge",
    "GE07mbh_05_u:195.008a": "evam ukto guḍākeśaḥ pārthivena dhanaṃjayaḥ",
    "GE07mbh_05_u:195.008c": "vāsudevam avekṣyedaṃ vacanaṃ pratyabhāṣata",
    "GE07mbh_05_u:195.009a": "sarva ete mahātmānaḥ kṛtāstrāś citrayodhinaḥ",
    "GE07mbh_05_u:195.009c": "asaṃśayaṃ mahārāja hanyur eva balaṃ tava",
    "GE07mbh_05_u:195.010a": "apaitu te manastāpo yathāsatyaṃ bravīmy aham",
    "GE07mbh_05_u:195.010c": "hanyām ekarathenāhaṃ vāsudevasahāyavān",
    "GE07mbh_05_u:195.011a": "sāmarān api lokāṃs trīn sahasthāvarajaṅgamān",
    "GE07mbh_05_u:195.011c": "bhūtaṃ bhavyaṃ bhaviṣyac ca nimeṣād iti me matiḥ",
    "GE07mbh_05_u:195.011d-0591_01": "yāvad icched dharir ayaṃ tāvad asti na cānyathā",
    "GE07mbh_05_u:195.012a": "yat tad ghoraṃ paśupatiḥ prādād astraṃ mahan mama",
    "GE07mbh_05_u:195.012c": "kairāte dvandvayuddhe vai tad idaṃ mayi vartate",
    "GE07mbh_05_u:195.013a": "yad yugānte paśupatiḥ sarvabhūtāni saṃharan",
    "GE07mbh_05_u:195.013c": "prayuṅkte puruṣavyāghra tad idaṃ mayi vartate",
    "GE07mbh_05_u:195.014a": "tan na jānāti gāṅgeyo na droṇo na ca gautamaḥ",
    "GE07mbh_05_u:195.014c": "na ca droṇasuto rājan kuta eva tu sūtajaḥ",
    "GE07mbh_05_u:195.015a": "na tu yuktaṃ raṇe hantuṃ divyair astraiḥ pṛthagjanam",
    "GE07mbh_05_u:195.015c": "ārjavenaiva yuddhena vijeṣyāmo vayaṃ parān",
    "GE07mbh_05_u:195.016a": "tatheme puruṣavyāghrāḥ sahāyās tava pārthiva",
    "GE07mbh_05_u:195.016c": "sarve divyāstraviduṣaḥ sarve yuddhābhinandinaḥ",
    "GE07mbh_05_u:195.016d-0592_01": "vīravratadharāḥ sarve sarve sucaritavratāḥ",
    "GE07mbh_05_u:195.017a": "vedāntāvabhṛthasnātāḥ sarva ete 'parājitāḥ",
    "GE07mbh_05_u:195.017c": "nihanyuḥ samare senāṃ devānām api pāṇḍava",
    "GE07mbh_05_u:195.018a": "śikhaṇḍī yuyudhānaś ca dhṛṣṭadyumnaś ca pārṣataḥ",
    "GE07mbh_05_u:195.018c": "bhīmaseno yamau cobhau yudhāmanyūttamaujasau",
    "GE07mbh_05_u:195.019a": "virāṭadrupadau cobhau bhīṣmadroṇasamau yudhi",
    "GE07mbh_05_u:195.019b-0593_01": "śaṅkhaś caiva mahābāhur haiḍimbaś ca mahābalaḥ",
    "GE07mbh_05_u:195.019b-0593_02": "putro 'syāñjanaparvā tu mahābalaparākramaḥ",
    "GE07mbh_05_u:195.019b-0593_03": "śaineyaś ca mahābāhuḥ sahāyo raṇakovidaḥ",
    "GE07mbh_05_u:195.019b-0593_04": "abhimanyuś ca balavān draupadyāḥ pañca cātmajāḥ",
    "GE07mbh_05_u:195.019c": "svayaṃ cāpi samartho 'si trailokyotsādane api",
    "GE07mbh_05_u:195.020a": "krodhād yaṃ puruṣaṃ paśyes tvaṃ vāsavasamadyute",
    "GE07mbh_05_u:195.020c": "kṣipraṃ na sa bhaved vyaktam iti tvāṃ vedmi kaurava",
    "GE07mbh_05_u:196.001": "vaiśaṃpāyana uvāca",
    "GE07mbh_05_u:196.001a": "tataḥ prabhāte vimale dhārtarāṣṭreṇa coditāḥ",
    "GE07mbh_05_u:196.001c": "duryodhanena rājānaḥ prayayuḥ pāṇḍavān prati",
    "GE07mbh_05_u:196.002a": "āplāvya śucayaḥ sarve sragviṇaḥ śuklavāsasaḥ",
    "GE07mbh_05_u:196.002c": "gṛhītaśastrā dhvajinaḥ svasti vācya hutāgnayaḥ",
    "GE07mbh_05_u:196.003a": "sarve vedavidaḥ śūrāḥ sarve sucaritavratāḥ",
    "GE07mbh_05_u:196.003c": "sarve karmakṛtaś caiva sarve cāhavalakṣaṇāḥ",
    "GE07mbh_05_u:196.004a": "āhaveṣu parāṃl lokāñ jigīṣanto mahābalāḥ",
    "GE07mbh_05_u:196.004c": "ekāgramanasaḥ sarve śraddadhānāḥ parasya ca",
    "GE07mbh_05_u:196.005a": "vindānuvindāv āvantyau kekayā bāhlikaiḥ saha",
    "GE07mbh_05_u:196.005c": "prayayuḥ sarva evaite bhāradvājapurogamāḥ",
    "GE07mbh_05_u:196.006a": "aśvatthāmā śāṃtanavaḥ saindhavo 'tha jayadrathaḥ",
    "GE07mbh_05_u:196.006c": "dākṣiṇātyāḥ pratīcyāś ca pārvatīyāś ca ye rathāḥ",
    "GE07mbh_05_u:196.007a": "gāndhārarājaḥ śakuniḥ prācyodīcyāś ca sarvaśaḥ",
    "GE07mbh_05_u:196.007c": "śakāḥ kirātā yavanāḥ śibayo 'tha vasātayaḥ",
    "GE07mbh_05_u:196.008a": "svaiḥ svair anīkaiḥ sahitāḥ parivārya mahāratham",
    "GE07mbh_05_u:196.008c": "ete mahārathāḥ sarve dvitīye niryayur bale",
    "GE07mbh_05_u:196.009a": "kṛtavarmā sahānīkas trigartāś ca mahābalāḥ",
    "GE07mbh_05_u:196.009c": "duryodhanaś ca nṛpatir bhrātṛbhiḥ parivāritaḥ",
    "GE07mbh_05_u:196.010a": "śalo bhūriśravāḥ śalyaḥ kausalyo 'tha bṛhadbalaḥ",
    "GE07mbh_05_u:196.010c": "ete paścād avartanta dhārtarāṣṭrapurogamāḥ",
    "GE07mbh_05_u:196.011a": "te samena pathā yātvā yotsyamānā mahārathāḥ",
    "GE07mbh_05_u:196.011c": "kurukṣetrasya paścārdhe vyavatiṣṭhanta daṃśitāḥ",
    "GE07mbh_05_u:196.012a": "duryodhanas tu śibiraṃ kārayām āsa bhārata",
    "GE07mbh_05_u:196.012c": "yathaiva hāstinapuraṃ dvitīyaṃ samalaṃkṛtam",
    "GE07mbh_05_u:196.013a": "na viśeṣaṃ vijānanti purasya śibirasya vā",
    "GE07mbh_05_u:196.013c": "kuśalā api rājendra narā nagaravāsinaḥ",
    "GE07mbh_05_u:196.014a": "tādṛśāny eva durgāṇi rājñām api mahīpatiḥ",
    "GE07mbh_05_u:196.014c": "kārayām āsa kauravyaḥ śataśo 'tha sahasraśaḥ",
    "GE07mbh_05_u:196.015a": "pañcayojanam utsṛjya maṇḍalaṃ tad raṇājiram",
    "GE07mbh_05_u:196.015c": "senāniveśās te rājann āviśañ śatasaṃghaśaḥ",
    "GE07mbh_05_u:196.016a": "tatra te pṛthivīpālā yathotsāhaṃ yathābalam",
    "GE07mbh_05_u:196.016c": "viviśuḥ śibirāṇy āśu dravyavanti sahasraśaḥ",
    "GE07mbh_05_u:196.017a": "teṣāṃ duryodhano rājā sasainyānāṃ mahātmanām",
    "GE07mbh_05_u:196.017c": "vyādideśa sabāhyānāṃ bhakṣyabhojyam anuttamam",
    "GE07mbh_05_u:196.018a": "sagajāśvamanuṣyāṇāṃ ye ca śilpopajīvinaḥ",
    "GE07mbh_05_u:196.018c": "ye cānye 'nugatās tatra sūtamāgadhabandinaḥ",
    "GE07mbh_05_u:196.019a": "vaṇijo gaṇikā vārā ye caiva prekṣakā janāḥ",
    "GE07mbh_05_u:196.019c": "sarvāṃs tān kauravo rājā vidhivat pratyavaikṣata vaiśaṃpāyana uvāca",
    "GE07mbh_05_u:197.001-0594_01": "saṃjayenaivam uktas tu dhṛtarāṣṭraḥ sudurmanāḥ",
    "GE07mbh_05_u:197.001-0594_02": "vipulaṃ cintayaṃs tathau gāndhāryā vidureṇa ca",
    "GE07mbh_05_u:197.001a": "tathaiva rājā kaunteyo dharmaputro yudhiṣṭhiraḥ",
    "GE07mbh_05_u:197.001c": "dhṛṣṭadyumnamukhān vīrāṃś codayām āsa bhārata",
    "GE07mbh_05_u:197.002a": "cedikāśikarūṣāṇāṃ netāraṃ dṛḍhavikramam",
    "GE07mbh_05_u:197.002c": "senāpatim amitraghnaṃ dhṛṣṭaketum athādiśat",
    "GE07mbh_05_u:197.003a": "virāṭaṃ drupadaṃ caiva yuyudhānaṃ śikhaṇḍinam",
    "GE07mbh_05_u:197.003c": "pāñcālyau ca maheṣvāsau",
    "GE07mbh_05_u:197.004a": "te śūrāś citravarmāṇas taptakuṇḍaladhāriṇaḥ",
    "GE07mbh_05_u:197.004c": "ājyāvasiktā jvalitā dhiṣṇyeṣv iva hutāśanāḥ",
    "GE07mbh_05_u:197.004e": "aśobhanta maheṣvāsā grahāḥ prajvalitā iva",
    "GE07mbh_05_u:197.005a": "so 'tha sainyaṃ yathāyogaṃ pūjayitvā nararṣabhaḥ",
    "GE07mbh_05_u:197.005c": "dideśa tāny anīkāni prayāṇāya mahīpatiḥ",
    "GE07mbh_05_u:197.006a": "abhimanyuṃ bṛhantaṃ ca draupadeyāṃś ca sarvaśaḥ",
    "GE07mbh_05_u:197.006c": "dhṛṣṭadyumnamukhān etān prāhiṇot pāṇḍunandanaḥ",
    "GE07mbh_05_u:197.007a": "bhīmaṃ ca yuyudhānaṃ ca pāṇḍavaṃ ca dhanaṃjayam",
    "GE07mbh_05_u:197.007c": "dvitīyaṃ preṣayām āsa balaskandhaṃ yudhiṣṭhiraḥ",
    "GE07mbh_05_u:197.008a": "bhāṇḍaṃ samāropayatāṃ caratāṃ saṃpradhāvatām",
    "GE07mbh_05_u:197.008c": "hṛṣṭānāṃ tatra yodhānāṃ śabdo divam ivāspṛśat",
    "GE07mbh_05_u:197.009a": "svayam eva tataḥ paścād virāṭadrupadānvitaḥ",
    "GE07mbh_05_u:197.009c": "tathānyaiḥ pṛthivīpālaiḥ saha prāyān mahīpatiḥ",
    "GE07mbh_05_u:197.010a": "bhīmadhanvāyanī senā dhṛṣṭadyumnapuraskṛtā",
    "GE07mbh_05_u:197.010c": "gaṅgeva pūrṇā stimitā syandamānā vyadṛśyata",
    "GE07mbh_05_u:197.011a": "tataḥ punar anīkāni vyayojayata buddhimān",
    "GE07mbh_05_u:197.011c": "mohayan dhṛtarāṣṭrasya putrāṇāṃ buddhinisravam",
    "GE07mbh_05_u:197.012a": "draupadeyān maheṣvāsān abhimanyuṃ ca pāṇḍavaḥ",
    "GE07mbh_05_u:197.012c": "nakulaṃ sahadevaṃ ca sarvāṃś caiva prabhadrakān",
    "GE07mbh_05_u:197.013a": "daśa cāśvasahasrāṇi dvisāhasraṃ ca dantinaḥ",
    "GE07mbh_05_u:197.013c": "ayutaṃ ca padātīnāṃ rathāḥ pañcaśatās tathā",
    "GE07mbh_05_u:197.014a": "bhīmasenaṃ ca durdharṣaṃ prathamaṃ prādiśad balam",
    "GE07mbh_05_u:197.014c": "madhyame tu virāṭaṃ ca jayatsenaṃ ca māgadham",
    "GE07mbh_05_u:197.015a": "mahārathau ca pāñcālyau yudhāmanyūttamaujasau",
    "GE07mbh_05_u:197.015c": "vīryavantau mahātmānau gadākārmukadhāriṇau",
    "GE07mbh_05_u:197.015e": "anvayātāṃ tato madhye vāsudevadhanaṃjayau",
    "GE07mbh_05_u:197.015f-0595_01": "tau dṛṣṭvā pṛthivīpālān naṣṭam ity eva menire",
    "GE07mbh_05_u:197.015f-0595_02": "antarikṣagatāḥ sarve devāḥ sendrapurogamāḥ",
    "GE07mbh_05_u:197.016a": "babhūvur atisaṃrabdhāḥ kṛtapraharaṇā narāḥ",
    "GE07mbh_05_u:197.016c": "teṣāṃ viṃśatisāhasrā dhvajāḥ śūrair adhiṣṭhitāḥ",
    "GE07mbh_05_u:197.017a": "pañca nāgasahasrāṇi rathavaṃśāś ca sarvaśaḥ",
    "GE07mbh_05_u:197.017c": "padātayaś ca ye śūrāḥ kārmukāsigadādharāḥ",
    "GE07mbh_05_u:197.017e": "sahasraśo 'nvayuḥ paścād agrataś ca sahasraśaḥ",
    "GE07mbh_05_u:197.018a": "yudhiṣṭhiro yatra sainye svayam eva balārṇave",
    "GE07mbh_05_u:197.018c": "tatra te pṛthivīpālā bhūyiṣṭhaṃ paryavasthitāḥ",
    "GE07mbh_05_u:197.019a": "tatra nāgasahasrāṇi hayānām ayutāni ca",
    "GE07mbh_05_u:197.019c": "tathā rathasahasrāṇi padātīnāṃ ca bhārata",
    "GE07mbh_05_u:197.019d-014_0001": "cekitānaḥ svasainyena mahatā pārthivarṣabha",
    "GE07mbh_05_u:197.019d-014_0002": "dhṛṣṭaketuś ca cedīnāṃ praṇetā pārthivo yayau",
    "GE07mbh_05_u:197.019d-014_0003": "sātyakiś ca maheṣvāso vṛṣṇīnāṃ pravaro rathaḥ",
    "GE07mbh_05_u:197.019d-014_0004": "vṛtaḥ śatasahasreṇa rathānāṃ praṇudan balī",
    "GE07mbh_05_u:197.019d-014_0005": "kṣatradevabrahmadevau rathasthau puruṣarṣabhau",
    "GE07mbh_05_u:197.019d-014_0006": "jaghanaṃ pālayantau ca pṛṣṭhato 'nuprajagmatuḥ",
    "GE07mbh_05_u:197.019d-014_0007": "śakaṭāpaṇaveśāś ca yānaṃ yugyaṃ ca sarvaśaḥ",
    "GE07mbh_05_u:197.019d-014_0008": "tatra nāgasahasrāṇi hayānām ayutāni ca",
    "GE07mbh_05_u:197.019d-014_0009": "phalgu sarvaṃ kalatraṃ ca yat kiṃ cit kṛśadurbalam",
    "GE07mbh_05_u:197.019d-014_0010": "kośasaṃcayavāhāṃś ca koṣṭhāgāraṃ tathaiva ca",
    "GE07mbh_05_u:197.019d-014_0011": "gajānīkena saṃgṛhya śanaiḥ prāyād yudhiṣṭhiraḥ",
    "GE07mbh_05_u:197.019d-014_0012": "tam anvayāt satyadhṛtiḥ saucittir yuddhadurmadaḥ",
    "GE07mbh_05_u:197.019d-014_0013": "śreṇimān vasudānaś ca putraḥ kāśyasya vā vibhuḥ",
    "GE07mbh_05_u:197.019d-014_0014": "rathā viṃśatisāhasrā ye teṣām anuyāyinaḥ",
    "GE07mbh_05_u:197.019d-014_0015": "hayānāṃ caiva koṭyaś ca mahatāṃ kiṅkiṇīkinām",
    "GE07mbh_05_u:197.019d-014_0016": "gajā viṃśatisāhasrā īṣādantāḥ prahāriṇaḥ",
    "GE07mbh_05_u:197.019d-014_0017": "kulīnā bhinnakaraṭā meghā iva visarpiṇaḥ",
    "GE07mbh_05_u:197.019d-014_0018": "ṣaṣṭir nāgasahasrāṇi daśānyāni ca bhārata",
    "GE07mbh_05_u:197.019d-014_0019": "yudhiṣṭhirasya yāny āsan yudhi senā mahātmanaḥ",
    "GE07mbh_05_u:197.019d-014_0020": "kṣaranta iva jīmūtāḥ prabhinnakaraṭāmukhāḥ",
    "GE07mbh_05_u:197.019d-014_0021": "rājānam anvayuḥ paścāc calanta iva parvatāḥ",
    "GE07mbh_05_u:197.019d-014_0022": "evaṃ tasya balaṃ bhīmaṃ kuntīputrasya dhīmataḥ",
    "GE07mbh_05_u:197.019e": "yad āśrityābhiyuyudhe dhārtarāṣṭraṃ suyodhanam",
    "GE07mbh_05_u:197.020a": "tato 'nye śataśaḥ paścāt sahasrāyutaśo narāḥ",
    "GE07mbh_05_u:197.020c": "nadantaḥ prayayus teṣām anīkāni sahasraśaḥ 05,197.021a tatra bherīsahasrāṇi śaṅkhānām ayutāni ca 05,197.021c vādayanti sma saṃhṛṣṭāḥ sahasrāyutaśo narāḥ"
}