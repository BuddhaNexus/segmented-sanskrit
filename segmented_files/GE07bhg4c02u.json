{
  "GE07bhg4c02u:0": "BhG 2.1",
  "GE07bhg4c02u:1": "saṃjaya uvāca",
  "GE07bhg4c02u:2": "taṃ tathā kṛpayāviṣṭam aśrupūrṇākulekṣaṇam /",
  "GE07bhg4c02u:3": "viṣīdantam idaṃ vākyam uvāca madhusūdanaḥ //1//",
  "GE07bhg4c02u:4": "śrīdharaḥ : dvitīye śoka-saṃtaptam arjunaṃ brahma-vidyayā /",
  "GE07bhg4c02u:5": "pratibodhya hariś cakre sthita-prajñasya lakṣaṇam /",
  "GE07bhg4c02u:6": "tataḥ kiṃ vṛttam ity apekṣāyāṃ sañjaya uvāca - taṃ tathety ādi /",
  "GE07bhg4c02u:7": "aśrubhiḥ pūrṇe ākule īkṣaṇe yasya taṃ tathā,",
  "GE07bhg4c02u:8": "ukta-prakāreṇa visam arjunaṃ prati madhusūdana idaṃ vākyam uvāca //1//",
  "GE07bhg4c02u:9": "madhusūdanaḥ :",
  "GE07bhg4c02u:10_0": "ahiṃsā paramo dharmo bhikṣāśanaṃ cety evaṃ-lakṣaṇayā buddhyā yuddha-vaimukhyam arjunasya",
  "GE07bhg4c02u:10_1": "śrutvā svaputrāṇāṃ rājyam apracalitam avadhārya svastha-hṛdayasya dhṛtarāṣṭrasya",
  "GE07bhg4c02u:10_2": "harṣa-nimittāṃ tataḥ kiṃ vṛttam ity ākāṅkṣām apaninīṣuḥ saṃjayas taṃ pratyuktavān",
  "GE07bhg4c02u:10_3": "ity āha vaiśampāyanaḥ /",
  "GE07bhg4c02u:11": "kṛpā mamaita iti vyāmoha-nimittaḥ sneha-viśeṣaḥ /",
  "GE07bhg4c02u:12": "tayāviṣṭaṃ svabhāva-siddhyā vyāptam /",
  "GE07bhg4c02u:13": "arjunasya karmatvaṃ kṛpāyāś ca kartṛtvaṃ vadatā tasyā āgantukatvaṃ vyudastam /",
  "GE07bhg4c02u:14": "ataeva viṣīdantaṃ sneha-viṣayī-bhūta-svajana-vicchedāśaṅkā-nimittaḥ śokāpara-paryāyaś citta-vyākulī-bhāvo viṣādas taṃ prāpnuvantam /",
  "GE07bhg4c02u:15": "atra viṣādasya karmatvenārjunasya kartṛtvena ca tasyāgantukatvaṃ sūcitam /",
  "GE07bhg4c02u:16": "ataeva kṛpā-viṣāda-vaśād aśrubhiḥ pūrṇe ākule darśanākṣame cekṣaṇe yasya tam /",
  "GE07bhg4c02u:17": "evam aśru-pāta-vyākulī-bhāvākhya-kārya-dvaya-janakatayā paripoṣaṃ gatābhyāṃ kṛpā-viṣādābhyām udvignaṃ tam arjunam idaṃ sopapattikaṃ vakṣyamāṇaṃ vākyam uvāca na tūpekṣitavān /",
  "GE07bhg4c02u:18": "madhusūdana iti /",
  "GE07bhg4c02u:19": "svayaṃ duṣṭa-nigraha-kartārjunaṃ praty api tathaiva vakṣyatīti bhāvaḥ //1//",
  "GE07bhg4c02u:20": "viśvanāthaḥ :",
  "GE07bhg4c02u:21": "ātmānātma-vivekena śoka-moha-tamo nudan /",
  "GE07bhg4c02u:22": "dvitīye kṛṣṇa-candro 'tra proce muktasya lakṣaṇam //1//",
  "GE07bhg4c02u:23": "baladevaḥ :",
  "GE07bhg4c02u:24": "dvitīye jīva-yāthātmya-jñānaṃ tat-sādhanaṃ hariḥ /",
  "GE07bhg4c02u:25": "niṣkāma-karma ca proce sthita-prajñasya lakṣaṇam //",
  "GE07bhg4c02u:26": "evam arjuna-vairāgyam upaśrutya sva-putra-rājyābhraṃśāśayā hṛṣyantaṃ dhṛtarāṣṭram ālakṣya sañjaya uvāca taṃ tatheti /",
  "GE07bhg4c02u:27": "madhusūdana iti tasya śokam api madhuvan nihaniṣyatīti bhāvaḥ //1//",
  "GE07bhg4c02u:28": "__________________________________________________________",
  "GE07bhg4c02u:29": "BhG 2.2",
  "GE07bhg4c02u:30": "śrī-bhagavān uvāca",
  "GE07bhg4c02u:31": "kutas tvā kaśmalam idaṃ viṣame samupasthitam /",
  "GE07bhg4c02u:32": "anārya-juṣṭam asvargyam akīrti-karam arjuna //2//",
  "GE07bhg4c02u:33": "śrīdharaḥ : tad eva vākyam āha śrī-bhagavān uvāca kuta iti /",
  "GE07bhg4c02u:34": "kuto hetos tvā tvāṃ viṣame saṅkaṭe idaṃ kuśalaṃ samupasthitam ayaṃ mohaḥ prāptaḥ,",
  "GE07bhg4c02u:35": "yata āryair asevitam /",
  "GE07bhg4c02u:36": "asvargyam adharmyam ayaśaskaraṃ ca //2//",
  "GE07bhg4c02u:37": "madhusūdanaḥ :",
  "GE07bhg4c02u:38": "tad eva bhagavato vākyam avatārayati kutas tveti /",
  "GE07bhg4c02u:39": "aiśvaryasya samagrasya dharmasya yaśasaḥ śriyaḥ /",
  "GE07bhg4c02u:40": "vairāgyasyātha mokṣasya ṣaṇṇāṃ bhaga itīṅganā // [ViP 6.74]",
  "GE07bhg4c02u:41": "samagasyeti pratyekaṃ sambandhaḥ /",
  "GE07bhg4c02u:42": "mokṣasyeti tat-sādhanasya jñānasya /",
  "GE07bhg4c02u:43": "iṅganā saṃjñā /",
  "GE07bhg4c02u:44": "etādṛśaṃ samagramaiśvaryādikaṃ nityam apratibandhena yatra vartate sa bhagavān /",
  "GE07bhg4c02u:45": "nitya-yoge matup / tathā-",
  "GE07bhg4c02u:46": "utpattiṃ ca vināśaṃ ca bhūtānām āgatiṃ gatim /",
  "GE07bhg4c02u:47": "vetti vidyām avidyāṃ ca sa vācyo bhagavān iti // [ViP 6.78]",
  "GE07bhg4c02u:48": "atra bhūtānām iti pratyekaṃ sambadhyate /",
  "GE07bhg4c02u:49": "utpatti-vināśa-śabdau tat-kāraṇasyāpy upalakṣakau /",
  "GE07bhg4c02u:50": "āgati-gatī āgaminyau sampadāpadau /",
  "GE07bhg4c02u:51": "etādṛśo bhagavac-chabdārthaḥ śrī-vāsudeva eva paryavasita iti tathocyate /",
  "GE07bhg4c02u:52_0": "idaṃ svadharmāt parāṅmukhatvaṃ kṛpā-vyāmohāśru-pātādi-puraḥ-saraṃ kaśmalaṃ śiṣṭa-garhitatvena",
  "GE07bhg4c02u:52_1": "malinaṃ viṣame sa-bhaye sthāne tvā tvāṃ sarva-kṣatriya-pravaraṃ kuto hetoḥ samupasthitaṃ prāptam ?",
  "GE07bhg4c02u:53": "kiṃ mokṣecchātaḥ ?",
  "GE07bhg4c02u:54": "kiṃ vā svargecchātaḥ ?",
  "GE07bhg4c02u:55": "iti kiṃ-śabdenākṣipyate /",
  "GE07bhg4c02u:56": "hetu-trayam api niṣedhati tribhir viśesaṇair uttarārdhena /",
  "GE07bhg4c02u:57": "āryair mumukṣubhir na juṣṭam asevitam /",
  "GE07bhg4c02u:58": "sva-dharmair āśaya-śuddhi-dvārā moks icchadbhir apakva-kaṣāyair mumukṣubhiḥ kathaṃ sva-dharmas tyājya ity arthaḥ /",
  "GE07bhg4c02u:59": "saṃnyāsādhikārī tu pakva-kaṣāyo 'gre vakṣyate /",
  "GE07bhg4c02u:60": "asvargyaṃ svarga-hetu-dharma-virodhitvān na svargecchayā sevyam /",
  "GE07bhg4c02u:61": "akīrtikaraṃ kīrty-abhāva-karam apakīrtikaraṃ vā na kīrtīcchayā sevyam /",
  "GE07bhg4c02u:62": "tathā ca mokṣa-kāmaiḥ svarga-kāmaiḥ kīrti-kāmaiś ca varjanīyam /",
  "GE07bhg4c02u:63": "tat kāma eva tvaṃ",
  "GE07bhg4c02u:64": "sevasva ity aho anucitaṃ ceṣṭitaṃ taveti bhāvaḥ //2//",
  "GE07bhg4c02u:65": "viśvanāthaḥ :",
  "GE07bhg4c02u:66": "kaśmalaṃ mohaḥ /",
  "GE07bhg4c02u:67": "viṣame 'tra saṅgrāma-saṅkaṭe /",
  "GE07bhg4c02u:68": "kuto hetoḥ /",
  "GE07bhg4c02u:69": "upasthitaṃ tvāṃ prāptam abhūt /",
  "GE07bhg4c02u:70": "anārya-juṣṭaṃ supratiṣṭhita-lokair asevitam /",
  "GE07bhg4c02u:71": "asvargyam akīrtikaram iti pāratrikaihika-sukha-pratikūlam ity arthaḥ //2//",
  "GE07bhg4c02u:72": "baladevaḥ : tad vākyam anuvadati śrī-bhagavān iti /",
  "GE07bhg4c02u:73": "aiśvaryasya samagrasya dharmasya yaśasaḥ śriyaḥ /",
  "GE07bhg4c02u:74": "vairāgyasyātha mokṣasya ṣaṇṇāṃ bhaga itīṅganā // [ViP 6.74]",
  "GE07bhg4c02u:75": "iti parāśaroktaiśvaryādibhiḥ ṣaḍbhir nityaṃ viśiṣṭaḥ /",
  "GE07bhg4c02u:76": "samagrasyety etat ṣaṭsu yojyam /",
  "GE07bhg4c02u:77": "he arjuna /",
  "GE07bhg4c02u:78": "idaṃ sva-dharma-vaimukhyaṃ kaśmalaṃ śiṣṭa-nindyatvān malinaṃ kuto hetos tvāṃ kṣatriya-cūḍāmaṇiṃ samupasthitam abhūt ?",
  "GE07bhg4c02u:79": "viṣame yuddha-samaye /",
  "GE07bhg4c02u:80": "na ca mokṣāya svargāya kīrtaye vaitad-yuddha-vairāgyam ity āha anāryeti /",
  "GE07bhg4c02u:81": "āryair mumukṣubhir na juṣṭam sevitam /",
  "GE07bhg4c02u:82": "āryāḥ khalu hṛd-viśuddhaye svadharmān ācaranti /",
  "GE07bhg4c02u:83": "asvargyaṃ svargopalambhaka-dharma-viruddham /",
  "GE07bhg4c02u:84": "akīrti-karaṃ kīrti-viplāvakam //2//",
  "GE07bhg4c02u:85": "__________________________________________________________",
  "GE07bhg4c02u:86": "BhG 2.3",
  "GE07bhg4c02u:87": "klaibyaṃ mā sma gamaḥ pārtha naitat tvayy upapadyate /",
  "GE07bhg4c02u:88": "kṣudraṃ hṛdaya-daurbalyaṃ tyaktvottiṣṭha paraṃtapa //3//",
  "GE07bhg4c02u:89": "śrīdharaḥ : klaibyaṃ mā sma gama iti /",
  "GE07bhg4c02u:90": "tasmāt he pārtha /",
  "GE07bhg4c02u:91": "klaibyaṃ kātaryaṃ mā sma gamaḥ /",
  "GE07bhg4c02u:92": "na prāpnuhi /",
  "GE07bhg4c02u:93": "yatas tvayi etan nopapadyate yogyaṃ na bhavati /",
  "GE07bhg4c02u:94": "kṣudraṃ tucchaṃ hṛdaya-daurbalyaṃ kātaryaṃ yuddhāya uttiṣṭha,",
  "GE07bhg4c02u:95": "he parantapa śatru-tāpana / //3//",
  "GE07bhg4c02u:96": "madhusūdanaḥ :",
  "GE07bhg4c02u:97": "nanu bandhu-senāvekṣaṇa-jātenādhairyeṇa dhanur api dhārayitum aśaknuvatā mayā kiṃ kartuṃ śakyam ity ata āha klaibyam iti /",
  "GE07bhg4c02u:98": "klaibyaṃ klīb-bhāvam adhairyam ojas-teja-ādi-bhaṅga-rūpaṃ mā sma gamo mā gā /",
  "GE07bhg4c02u:99": "he pārtha pṛthā-tanaya/",
  "GE07bhg4c02u:100": "pṛthayā deva-prasāda-labdhe tat-tanaya-mātre vīryātiśayasya prasiddhatvāt pṛthā-tanayatvena tvaṃ klaibyāyogya ity arthaḥ /",
  "GE07bhg4c02u:101": "arjunatvenāpi tad-ayogyatvam āha naitad iti /",
  "GE07bhg4c02u:102": "tvayi arjune sākṣān-maheśvareṇāpi saha kṛtāhave prakhyāta-mahā-prabhāve nopapadyate na yujyata etat-klaibyam ity asādhāraṇyena tad-ayogyatva-nirdeśaḥ /",
  "GE07bhg4c02u:103": "nanu na ca śaknomy avasthātuṃ bhramatīva ca me manaḥ iti pūrvam eva mayoktam ity āśaṅkyāha kṣudram iti /",
  "GE07bhg4c02u:104": "hṛdaya-daurbalyaṃ manaso bhramaṇādi-rūpam adhairyaṃ kṣudratva-kāraṇatvāt kṣudraṃ sunirasanaṃ vā tyaktvā vivekenāpanīyottiṣṭha yuddhāya sajjo bhava /",
  "GE07bhg4c02u:105": "he parantapa /",
  "GE07bhg4c02u:106": "paraṃ śatruṃ tāpayatīti tathā saṃbodhyate hetu-garbham //3//",
  "GE07bhg4c02u:107": "viśvanāthaḥ :",
  "GE07bhg4c02u:108": "klaibyaṃ klīb-dharmaṃ kātaryam /",
  "GE07bhg4c02u:109": "he pārtheti tvaṃ pṛthā-putraḥ sann api gacchasi /",
  "GE07bhg4c02u:110": "tasmān mā sma gamaḥ,",
  "GE07bhg4c02u:111": "mā prāpnuhi,",
  "GE07bhg4c02u:112": "anyasmin kṣatra-bandhau varam idam upapadyatām,",
  "GE07bhg4c02u:113": "tvayi mat-sakhau tu nopayujyate /",
  "GE07bhg4c02u:114": "nanv idaṃ śauryābhāva-lakṣaṇaṃ klaibyaṃ mā śaṅkiṣṭhāḥ /",
  "GE07bhg4c02u:115": "kintu bhīṣma-droṇādi-guruṣu dharma-dṛṣṭyā viveko 'yaṃ dhārtarāṣṭreṣu tu durbaleṣu mad-astrāghātam āsādya martum udyateṣu dayaiveyam iti tatrāha kṣudram iti /",
  "GE07bhg4c02u:116": "naite tava viveka-daye,",
  "GE07bhg4c02u:117": "kintu śoka-mohāv eva /",
  "GE07bhg4c02u:118": "tau ca manaso daurbalya-vyañjakau /",
  "GE07bhg4c02u:119": "tasmāt hṛdaya-daurbalyam idaṃ tyaktvā uttiṣṭha /",
  "GE07bhg4c02u:120": "he parantapa /",
  "GE07bhg4c02u:121": "parān śatrūn tāpayan yudhyasva //3//",
  "GE07bhg4c02u:122": "baladevaḥ : nanu bandhu-kṣayādhyavasāya-doṣāt prakampitena mayā kiṃ bhāvyam iti cet tatrāha klaibyam iti /",
  "GE07bhg4c02u:123": "he pārtha /",
  "GE07bhg4c02u:124": "devarāja-prasādāt pṛthāyām utpanna /",
  "GE07bhg4c02u:125": "klaibyaṃ kātaryaṃ mā sma gamaḥ prāpnuhi /",
  "GE07bhg4c02u:126": "tvayi viśva-vijetari mat-sakhe 'rjune kṣatra-bandhāv ivaitad īdṛśaṃ klaibyaṃ nopayujyate /",
  "GE07bhg4c02u:127_0": "nanu na me śauryābhāva-rūpaṃ klaibyaṃ kintu bhīṣmādiṣu pūjyeṣu dharma-buddhyā viveko",
  "GE07bhg4c02u:127_1": "'yaṃ duryodhanādiṣu bhrātṛṣu mac-chastra-prahāreṇa mariṣyatsu kṛpeyam iti cet tatrāha kṣudram iti /",
  "GE07bhg4c02u:128": "naite tava viveka-kṛpe,",
  "GE07bhg4c02u:129": "kintu kṣudraṃ laghiṣṭhaṃ hṛdaya-daurbalyam eva /",
  "GE07bhg4c02u:130": "tasmāt tat tyaktvā yuddhāyottiṣṭha sajjībhava /",
  "GE07bhg4c02u:131": "he parantapa /",
  "GE07bhg4c02u:132": "śatru-tāpaneti śatru-hāsa-pātratāṃ mā gāḥ //3//",
  "GE07bhg4c02u:133": "__________________________________________________________",
  "GE07bhg4c02u:134": "BhG 2.4",
  "GE07bhg4c02u:135": "arjuna uvāca",
  "GE07bhg4c02u:136": "kathaṃ bhīṣmam ahaṃ saṃkhye droṇaṃ ca madhusūdana /",
  "GE07bhg4c02u:137": "iṣubhiḥ pratiyotsyāmi pūjārhāv arisūdana //4//",
  "GE07bhg4c02u:138": "śrīdharaḥ : nāhaṃ kātaratvena yuddhāt uparato 'smi,",
  "GE07bhg4c02u:139": "kintu yuddhasya anyāyyatvād adharmyatvāc cety āha arjuna uvāca katham iti /",
  "GE07bhg4c02u:140": "bhīṣma-droṇau pūjārhau pūjāyām arho yogyau tau prati katham ahaṃ yotsyāmi,",
  "GE07bhg4c02u:141": "tatrāpi iṣubhiḥ yatra vācāpi yotsyāmīti vaktum anucitaṃ tatra bāṇaiḥ kathaṃ yotsyāmīty arthaḥ /",
  "GE07bhg4c02u:142": "he ari-sūdana śatru-mardana //4//",
  "GE07bhg4c02u:143": "madhusūdanaḥ :",
  "GE07bhg4c02u:144_0": "nanu nāyaṃ svadharmasya tyāgaḥ śoka-mohādi-vaśāt kintu dharatvābhāvād adharmatvāc",
  "GE07bhg4c02u:144_1": "cāsya yuddhasya tyāgo mayā kriyata iti bhagavad-abhiprāyam apratipadyamānasyārjunasyābhiprāyam",
  "GE07bhg4c02u:144_2": "avatārayati katham iti /",
  "GE07bhg4c02u:145": "bhīṣmaṃ pitāmahaṃ droṇām cācāryaṃ saṅkhye raṇa iṣubhiḥ sāyakaiḥ pratiyotsyāmi prahariṣyāmi katham ?",
  "GE07bhg4c02u:146": "na kathaṃcid apīty arthaḥ /",
  "GE07bhg4c02u:147": "yatas tau pūjārhau kusumādibhir arcana-yogyau /",
  "GE07bhg4c02u:148": "pūjārhābhyāṃ saha krīḍā-sthāne 'pi vācāpi harṣa-phalam api līlā-yuddham anucitaṃ kiṃ punar yuddha-bhūmau śaraiḥ prāṇa-tyāga-phalakaṃ praharaṇam ity arthaḥ /",
  "GE07bhg4c02u:149": "madhusūdanārisūdaneti sambodhana-dvayaṃ śoka-vyākulatvena pūrvāpara-parāmarśa-vaikalyāt /",
  "GE07bhg4c02u:150": "ato na madhusūdanārisūdanety asyārthasya punar uktatvaṃ doṣaḥ /",
  "GE07bhg4c02u:151": "yuddha-mātram api yatra nocitaṃ dūre tatra vadha iti pratiyotsyāmīty anena sūcitam /",
  "GE07bhg4c02u:152": "athavā pūjārhau kathaṃ pratiyotsyāmi /",
  "GE07bhg4c02u:153": "pūjārhayor eva vivaraṇaṃ bhīṣmaṃ droṇaṃ ceti /",
  "GE07bhg4c02u:154": "dvau brāhmaṇau bhojaya deva-dattaṃ yajña-dattaṃ cetivat sambandhaḥ /",
  "GE07bhg4c02u:155": "ayaṃ bhāvaḥ - duryodhanādayo nāpuraskṛtya bhīṣma-droṇau yuddhāya sajjībhavanti /",
  "GE07bhg4c02u:156": "tatra tābhyāṃ saha yuddhaṃ na tāvad dharmaḥ pūjādivad avihitatvāt /",
  "GE07bhg4c02u:157": "na cāyam aniṣiddhatvād adharmo 'pi na bhavatīti vācyam /",
  "GE07bhg4c02u:158": "guruṃ huṅkṛtya tvaṃkṛtya ity ādinā śabda-mātreṇāpi guru-droho yadāniṣṭa-phalatva-pradarśanena niṣiddhas tadā kiṃ vācyaṃ tābhyāṃ saha saṅgrāmasyādharmatve niṣiddhatve ceti //4//",
  "GE07bhg4c02u:159": "viśvanāthaḥ :",
  "GE07bhg4c02u:160": "nanu pratibadhnāti hi śreyaḥ pūjya-pūjā-vyatikramaḥ iti dharma-śāstram /",
  "GE07bhg4c02u:161": "ato 'haṃ yuddhān nivarta ity āha katham iti /",
  "GE07bhg4c02u:162": "pratiyotsyāmi pratiyotsye /",
  "GE07bhg4c02u:163": "nanv etau yudhyete tarhy anayoḥ pratiyoddhā bhavituṃ tvaṃ kiṃ na śaknoṣi ?",
  "GE07bhg4c02u:164": "satyaṃ na śaknomy evety āha pūjārhāv iti /",
  "GE07bhg4c02u:165": "anayoś caraṇeṣu bhaktyā kusumāny eva dātum arhāmi na tu krodhena tīkṣṇa-śarān iti bhāvaḥ /",
  "GE07bhg4c02u:166": "bho vayasya kṛṣṇa tvam api śatrūn eva yuddhe haṃsi,",
  "GE07bhg4c02u:167": "na tu sandīpaniṃ sva-guruṃ,",
  "GE07bhg4c02u:168": "nāpi bandhūn yadūn ity āha he madhusūdaneti /",
  "GE07bhg4c02u:169": "nanu mādhavo yadava eva /",
  "GE07bhg4c02u:170": "tatrāha he arisūdana /",
  "GE07bhg4c02u:171": "madhur nāma daityo yas tavārir iti bravīmīti //4//",
  "GE07bhg4c02u:172": "baladevaḥ : nanu bhīṣmādiṣu pratiyoddhṛṣu satsu tvayā kathaṃ na yoddhavyam /",
  "GE07bhg4c02u:173": "āhūto na nivarteta iti yuddha-vidhānāc ca kṣatriyasyeti cet tatrāha katham iti /",
  "GE07bhg4c02u:174": "bhīṣmaṃ pitāmahaṃ droṇaṃ ca vidyā-gurum /",
  "GE07bhg4c02u:175": "iṣubhiḥ kathaṃ yotsye ?",
  "GE07bhg4c02u:176": "yad imau pūjārhau puṣpādibhir abhyarcyau,",
  "GE07bhg4c02u:177": "parihāsa-vāgbhir api yābhyāṃ yuddhaṃ na yuktam /",
  "GE07bhg4c02u:178": "tābhyāṃ saheṣubhis tat kathaṃ yujyeta ?",
  "GE07bhg4c02u:179": "pratibadhnāti hi śreyaḥ pūjya- pūjya-pūjā-vyatikramaḥ iti smṛteś ca /",
  "GE07bhg4c02u:180": "madhusūdanārisūdaneti sambodhana-punar-uktiḥ /",
  "GE07bhg4c02u:181": "śokākulasya pūrvottarānusandhi-virahāt /",
  "GE07bhg4c02u:182": "tad-bhāvaś ca tvam api śatrūn eva yuddhe nihaṃsi na tūgrasena-sāndīpany-ādīn pūjyān iti //4//",
  "GE07bhg4c02u:183": "__________________________________________________________",
  "GE07bhg4c02u:184": "BhG 2.5",
  "GE07bhg4c02u:185": "gurūn ahatvā hi mahānubhāvāñ",
  "GE07bhg4c02u:186": "śreyo bhoktuṃ bhaikṣyam apīha loke /",
  "GE07bhg4c02u:187": "hatvārtha-kāmāṃs tu gurūn ihaiva",
  "GE07bhg4c02u:188": "bhuñjīya bhogān rudhira-pradigdhān //5//",
  "GE07bhg4c02u:189": "śrīdharaḥ : tarhi tān ahatvā tava deha-yātrāpi na syād iti cet,",
  "GE07bhg4c02u:190": "tatrāha gurūn iti /",
  "GE07bhg4c02u:191": "gurūn droṇācāryādīn ahatvā para-loka-viruddhaṃ guru-vadham akṛtvā iha-loke bhaikṣyaṃ bhikṣānnam api bhoktuṃ śreya ucitam /",
  "GE07bhg4c02u:192": "vipakṣe tu na kevalaṃ paratra duḥkhaṃ,",
  "GE07bhg4c02u:193": "kintu ihaiva ca naraka-duḥkham anubhaveyam ity āha hatveti /",
  "GE07bhg4c02u:194": "gurūn hatvā ihaiva tu rudhireṇa pradigdhān prakarṣeṇa liptān artha-kāmātmakān bhogān ahaṃ bhuñjīya aśnīyām /",
  "GE07bhg4c02u:195": "yad vā artha-kāmān iti gurūṇāṃ viśeṣaṇam /",
  "GE07bhg4c02u:196": "artha-tṛṣṇākulatvād ete tāvad yuddhān na nivarteran tasmād etad vadhaḥ prasajyetaivety arthaḥ /",
  "GE07bhg4c02u:197": "tathā ca yudhiṣṭhiraṃ prati bhīṣmeṇoktaṃ -",
  "GE07bhg4c02u:198": "arthasya puruṣo dāso dāsas tv artho na kasyacit /",
  "GE07bhg4c02u:199": "iti satyaṃ mahārāja baddho 'smy arthena kauravaiḥ // iti [ṃBh 6.41.36] //5//",
  "GE07bhg4c02u:200": "madhusūdanaḥ :",
  "GE07bhg4c02u:201": "nanu bhīṣma-droṇayoḥ pūjārhatvaṃ gurutvenaiva,",
  "GE07bhg4c02u:202": "evam anyeṣām api kṛpādīnāṃ,",
  "GE07bhg4c02u:203": "na ca teṣāṃ gurutvena svīkāraḥ sāmpratam ucitaḥ -",
  "GE07bhg4c02u:204": "guror apy avaliptasya kāryākāryam ajānataḥ /",
  "GE07bhg4c02u:205": "utpathapratipannasya parityāgo vidhīyate // [ṃbh 5.178.24]",
  "GE07bhg4c02u:206": "iti smṛteḥ / tasmād eṣāṃ yuddha-garveṇāvaliptānām anyāya-rājya-grahaṇena śiṣya-droheṇa ca kāryākārya-viveka-śūnyānām utpatha-niṣṭhānāṃ vadha eva śreyān ity āśaṅkyāha gurūn iti /",
  "GE07bhg4c02u:207": "gurūn ahatvā para-lokas tāvad asty eva /",
  "GE07bhg4c02u:208_0": "asmiṃs tu loke tair hṛta-rājyānāṃ no nṛpādīnāṃ niṣiddhaṃ bhaikṣam api bhoktuṃ śreyaḥ",
  "GE07bhg4c02u:208_1": "praśasyataram ucitaṃ na tu tad-vadhena rājyam api śreya iti dharme 'pi yuddhe vṛtti-mātra-phalatvaṃ",
  "GE07bhg4c02u:208_2": "gṛhītvā pāpam āropya vrate /",
  "GE07bhg4c02u:209": "nanv avaliptatvādinā teṣāṃ gurutvābhāva ukta ity āśaṅkyāha mahānubhāvān iti /",
  "GE07bhg4c02u:210": "mahānubhāvaḥ śrutādhyayana-tapa-ācārādi-nibandhanaḥ prabhāvo yeṣāṃ tān /",
  "GE07bhg4c02u:211": "tathā ca kāla-kāmādayo 'pi yair vaśīkṛtās teṣāṃ puṇyātiśaya-śālināṃ nāvaliptatvādi-kṣudra-pāpma-saṃśleṣa ity arthaḥ /",
  "GE07bhg4c02u:212": "himahānubhāvān ity ekaṃ vā padam /",
  "GE07bhg4c02u:213": "himaṃ jāḍyam apahantīti himahā ādityo 'gnir vā tasyaivānubhāvaḥ sāmarthyaṃ yeṣāṃ tān /",
  "GE07bhg4c02u:214": "tathā cātitejasvitvāt teṣām avaliptatvādi-doṣo nāsty eva /",
  "GE07bhg4c02u:215": "dharma-vyatikramo dṛṣṭa īśvarāṇāṃ ca sāhasam /",
  "GE07bhg4c02u:216": "tejīyasāṃ na doṣāya vahneḥ sarva-bhujo yathā // [BhP 10.33.30]",
  "GE07bhg4c02u:217": "nanu yadārtha-lubdhāḥ santo yuddhe pravṛttās tadaiṣāṃ vikrītātmanāṃ kutastyaṃ pūrvoktaṃ māhātmyaṃ,",
  "GE07bhg4c02u:218": "tathā coktaṃ bhīṣmeṇa yudhiṣṭhiraṃ prati -",
  "GE07bhg4c02u:219": "arthasya puruṣo dāso dāsas tv artho na kasyacit /",
  "GE07bhg4c02u:220": "iti satyaṃ mahārāja baddho 'smy arthena kauravaiḥ // [ṃBh 6.41.36]",
  "GE07bhg4c02u:221": "ity āśaṅkyāha hatveti /",
  "GE07bhg4c02u:222": "artha-lubdhā api te mad-apekṣayā guravo bhavanty eveti punar guru-grahaṇenoktam /",
  "GE07bhg4c02u:223": "tu-śabdo 'py arthe īdṛśān api gurūn hatvā bhogān eva bhuñjīya na tu mokṣaṃ labheya /",
  "GE07bhg4c02u:224": "bhujyanta iti bhogā viṣayāḥ karmaṇi ghañ /",
  "GE07bhg4c02u:225": "te ca bhogā ihaiva na para-loke /",
  "GE07bhg4c02u:226": "ihāpi ca rudhira-pradigdhā ivāpayaśo-vyāptatvenātyanta-jugupsitā ity arthaḥ /",
  "GE07bhg4c02u:227": "yadehāpy evaṃ tadā para-loka-duḥkhaṃ kiyad varṇanīyam iti bhāvaḥ /",
  "GE07bhg4c02u:228": "athavā gurūn hatvārtha-kāmātmakān bhogān eva bhuñjīya na tu dharma-mokṣāv ity artha-kāma-padasya bhoga-viśeṣaṇatayā vyākhyānāntaraṃ draṣṭavyam //5//",
  "GE07bhg4c02u:229": "viśvanāthaḥ :",
  "GE07bhg4c02u:230": "nanv evaṃ te yadi svarājye 'smin nāsti jighṛkṣā,",
  "GE07bhg4c02u:231": "tarhi kayā vṛttyā jīviṣyasīty atrāha gurūn ahatveti /",
  "GE07bhg4c02u:232": "guru-vadham akṛtvā bhaikṣyaṃ kṣatriyair vigītam api bhikṣānnam api bhoktuṃ śreyaḥ /",
  "GE07bhg4c02u:233": "aihika-duryaśo-lābhe 'pi pāratrikam amaṅgalaṃ tu naiva syād iti bhāvaḥ /",
  "GE07bhg4c02u:234": "na caiva guravo 'valiptāḥ kāryākāryam ajānantaś cādhārmika-duryodhanādy-anugatās tyājyā eva / yad uktaṃ -",
  "GE07bhg4c02u:235": "guror apy avaliptasya kāryākāryam ajānataḥ /",
  "GE07bhg4c02u:236": "utpatha-pratipannasya parityāgo vidhīyate //",
  "GE07bhg4c02u:237": "[ṃbh 5.178.24] iti vācyam /",
  "GE07bhg4c02u:238": "ity āha - mahānubhāvān iti /",
  "GE07bhg4c02u:239": "kāla-kāmādayo 'pi yair vaśīkṛtās teṣāṃ bhīṣmādīnāṃ kutas tad-doṣa-sambhava iti bhāvaḥ / nanu -",
  "GE07bhg4c02u:240": "arthasya puruṣo dāso dāsas tv artho na kasyacit /",
  "GE07bhg4c02u:241": "iti satyaṃ mahārāja baddho 'smy arthena kauravaiḥ // [ṃBh 6.41.36]",
  "GE07bhg4c02u:242": "iti yudhiṣṭhiraṃ prati bhīṣmeṇaivoktam ataḥ sāmpratam artha-kāmatvād eteṣāṃ mahānubhāvatvaṃ prāktanaṃ vigalitam ?",
  "GE07bhg4c02u:243": "satyam, tad apy etān hatavato mama duḥkham eva syād ity āha artha-kāmānartha-lubdhān apy etān kurūn hatvāhaṃ bhogān bhuñjīya kintv eteṣāṃ rudhireṇa pradigdhān praliptān eva /",
  "GE07bhg4c02u:244": "ayam arthaḥ - eteṣām artha-lubdhatve 'pi mad-gurutvam asty eva,",
  "GE07bhg4c02u:245": "ataevaitad-vadhe sati guru-drohiṇo mama khalu bhogo duṣkṛti-miśraḥ syād iti //5//",
  "GE07bhg4c02u:246": "baladevaḥ : nanu svarājye spṛhā cet tava nāsti tarhi deha-yātrā vā kathaṃ setsyatīti cet tatrāha gurūn iti /",
  "GE07bhg4c02u:247": "gurūn ahatvā guru-vadham akṛtvā sthitasya me bhaikṣyānnaṃ kṣatriyāṇāṃ nindyam api bhoktuṃ śreyaḥ praśastataram /",
  "GE07bhg4c02u:248": "aihika-duryaśo-hetutve 'pi para-lokāvighātitvāt /",
  "GE07bhg4c02u:249_0": "nanv ete bhīṣmādayo guravo 'pi yuddha-garvāvalepāt chadmanā yuṣmad-rājyāpahāraṃ yuṣmad-drohaṃ",
  "GE07bhg4c02u:249_1": "ca kurvatāṃ duryodhanādīnāṃ saṃsargeṇa kāryākārya-viveka-virahāc ca samprati tyājyā eva-",
  "GE07bhg4c02u:250": "guror apy avaliptasya kāryākāryam ajānataḥ /",
  "GE07bhg4c02u:251": "utpathapratipannasya parityāgo vidhīyate //",
  "GE07bhg4c02u:252": "[ṃbh 5.178.24] iti smṛteḥ /",
  "GE07bhg4c02u:253": "iti cet tatrāha - mahānubhāvān iti /",
  "GE07bhg4c02u:254": "mahān sarvotkṛṣṭo 'nubhāvo vedādhyayana-brahmacaryādi-hetukaḥ prabhāvo yeṣāṃ tān /",
  "GE07bhg4c02u:255": "kāla-kāmādayo 'pi yad-vaśyās teṣāṃ tad-doṣa-sambandho neti bhāvaḥ /",
  "GE07bhg4c02u:256": "nanu -",
  "GE07bhg4c02u:257": "arthasya puruṣo dāso dāsas tv artho na kasyacit /",
  "GE07bhg4c02u:258": "iti satyaṃ mahārāja baddho 'smy arthena kauravaiḥ // [ṃBh 6.41.36]",
  "GE07bhg4c02u:259": "iti bhīṣmokter artha-lobhena vikrītātmanāṃ teṣāṃ kuto mahānubhāvatā ?",
  "GE07bhg4c02u:260": "tato yuddhe hantavyās te iti cet tatrāha hatvārtha-kāmān iti /",
  "GE07bhg4c02u:261": "artha-kāmān api gurūn hatvāham ihaiva loke bhogān bhuñjīya,",
  "GE07bhg4c02u:262": "na tu para-loke /",
  "GE07bhg4c02u:263": "tāṃś ca rudhira-pradigdhān tad-rudhira-miśrān eva,",
  "GE07bhg4c02u:264": "na tu śuddhān bhuñjīya tad-dhiṃsayā tal-lābhāt /",
  "GE07bhg4c02u:265": "tathā ca yuddha-garvāvalepādi-mattve 'pi teṣāṃ mad-gurutvam asty eveti punar guru-grahaṇena sūcyate //5//",
  "GE07bhg4c02u:266": "__________________________________________________________",
  "GE07bhg4c02u:267": "BhG 2.6",
  "GE07bhg4c02u:268": "na caitad vidmaḥ kataran no garīyo",
  "GE07bhg4c02u:269": "yad vā jayema yadi vā no jayeyuḥ /",
  "GE07bhg4c02u:270": "yān eva hatvā na jijīviṣāmas",
  "GE07bhg4c02u:271": "te 'vasthitāḥ pramukhe dhārtarāṣṭrāḥ //6//",
  "GE07bhg4c02u:272": "śrīdharaḥ : kiṃ ca yadyapy adharmam aṅgīkariṣyāmaḥ tathāpi kim asmākaṃ jayaḥ parājayo vā garīyān bhaved iti na jñāyata ity āha na ced ity ādi /",
  "GE07bhg4c02u:273": "etad dvayor madhye no 'smākaṃ katarat kiṃ nāma garīyo 'dhikataraṃ bhaviṣyatīti na vidmaḥ /",
  "GE07bhg4c02u:274": "tad eva dvayaṃ darśayati /",
  "GE07bhg4c02u:275": "yad vā etān vayaṃ jayema jeṣyāmaḥ yadi vā no 'smān ete jayeyuḥ jeṣyantīti /",
  "GE07bhg4c02u:276": "jayo 'pi kiṃ cāsmākaṃ katarat jaya-parājayayor madhye kiṃ khalu garīyo 'dhikataraṃ bhaviṣyati etan na vidmaḥ /",
  "GE07bhg4c02u:277": "tad eva pakṣa-dvayaṃ darśayati etān vayaṃ jayema,",
  "GE07bhg4c02u:278": "no 'smān vā ete jayeyur iti /",
  "GE07bhg4c02u:279": "kiṃ ca jayo 'py asmākaṃ phalataḥ parājaya evety āha yān eveti //6//",
  "GE07bhg4c02u:280": "madhusūdanaḥ :",
  "GE07bhg4c02u:281": "nanu bhikṣāśanasya kṣatriyaṃ prati niṣiddhatvād yuddhasya ca vihitatvāt svadharmatvena yuddham eva tatra śreyaskaram ity āśaṅkyāha na caitad iti /",
  "GE07bhg4c02u:282": "etad api na jānīmo bhaikṣa-yuddhayor madhye kataran no 'smākaṃ garīyaḥ śreṣṭham /",
  "GE07bhg4c02u:283": "kiṃ bhaikṣaṃ hiṃsā-śūnyatvād uta yuddhaṃ svadharmatvād iti /",
  "GE07bhg4c02u:284": "idaṃ ca na vidma ārabdhe 'pi yuddhe yad vā vayaṃ jayemātiśayīmahi yadi vā no 'smān jayeyur dhārtarāṣṭrāḥ /",
  "GE07bhg4c02u:285": "ubhayoḥ sāmya-pakṣo 'py arthād boddhavyaḥ /",
  "GE07bhg4c02u:286": "kiṃ ca jāto 'pi jayo naḥ phalataḥ parājaya eva /",
  "GE07bhg4c02u:287": "yato yān bandhūn hatvā jīvitum api vayaṃ necchāmaḥ kiṃ punar viṣayānupabhoktum ?",
  "GE07bhg4c02u:288": "ta evāvasthitāḥ saṃmukhe dhārtarāṣṭrā dhṛtarāṣṭra-sambandhino bhīṣma-droṇādayaḥ sarve 'pi /",
  "GE07bhg4c02u:289": "tasmād bhaikṣād yuddhasya śreṣṭhatvaṃ na siddham ity arthaḥ /",
  "GE07bhg4c02u:290": "tad evaṃ prāktanena granthena saṃsāra-doṣa-nirūpaṇād adhikāri-viśeṣaṇāny uktāni /",
  "GE07bhg4c02u:291_0": "tatra na ca śreyo 'nupaśyāmi hatvā svajanam āhave ity atra raṇe hatasya parivrāṭ-samāna-yoga-kṣematvokteḥ",
  "GE07bhg4c02u:291_1": "anyac chreyo 'nyad utaiva preyaḥ [KaṭhU 2.1] ity ādi-śruti-siddhaṃ śreyo mokṣākhyam upanyastam /",
  "GE07bhg4c02u:292": "arthāc ca tad itarad aśreya iti nityānitya-vastu-viveko darśitaḥ,",
  "GE07bhg4c02u:293": "na kāṅkṣe vijayaṃ kṛṣṇety [Gītā 1.32] atraihika-phala-virāgaḥ /",
  "GE07bhg4c02u:294": "api trailokya-rājyasya [Gītā 1.35] hetor ity atra pāralaukika-phala-virāgaḥ /",
  "GE07bhg4c02u:295": "narake niyataṃ vāsa [Gītā 1.44] ity atra sthūla-dehātirikta ātmā,",
  "GE07bhg4c02u:296": "kiṃ no rājyena [Gītā 1.32] iti vyākhyāta-vartmanā śamaḥ /",
  "GE07bhg4c02u:297": "kiṃ bhogair [Gītā 1.32] iti damaḥ /",
  "GE07bhg4c02u:298": "yadyapy ete na paśyanti [Gītā 1.38] ity atra nirlobhatā /",
  "GE07bhg4c02u:299": "tan me kṣemataraṃ bhaved [Gītā 1.46] ity atra titikṣā /",
  "GE07bhg4c02u:300": "iti prathamādhyāyārthaḥ saṃnyāsa-sādhana-sūcanam",
  "GE07bhg4c02u:301": "/ asmiṃs tv adhyāye śreyo bhoktuṃ bhaikṣam api [Gītā 2.5] ity atra bhikṣā-caryopalakṣitaḥ saṃnyāsaḥ pratipāditaḥ //6//",
  "GE07bhg4c02u:302": "viśvanāthaḥ :",
  "GE07bhg4c02u:303": "kiṃ ca guru-drohe pravṛttasyāpi mama jayaḥ parājayo vā bhaved ity api na jñāyata ity āha na caitad ity ādi /",
  "GE07bhg4c02u:304": "tathāpi no 'smākaṃ katarat jaya-parājayayor madhye kiṃ khalu garīyo 'dhikataraṃ bhaviṣyati etan na vidmaḥ /",
  "GE07bhg4c02u:305": "tad eva pakṣa-dvayaṃ darśayati -- etān vayaṃ jayema,",
  "GE07bhg4c02u:306": "no 'smān vā ete jayeyur iti /",
  "GE07bhg4c02u:307": "kiṃ ca jayo 'py asmākaṃ phalataḥ parājaya evety āha yān eveti //6//",
  "GE07bhg4c02u:308": "baladevaḥ : nanu bhaikṣa-bhojanaṃ kṣatriyasya vigarhitaṃ,",
  "GE07bhg4c02u:309": "yuddhaṃ ca sva-dharmaṃ vijānann api vibhāṣase iti cet tatrāha na caitad iti /",
  "GE07bhg4c02u:310": "etad vayaṃ na vidmaḥ /",
  "GE07bhg4c02u:311": "bhaikṣya-yuddhayor madhye no 'smākaṃ katarad garīyaḥ praśastataram /",
  "GE07bhg4c02u:312": "hiṃsā-virahād bhaikṣaṃ garīyaḥ svadharmatvād yuddhaṃ veti,",
  "GE07bhg4c02u:313": "etac ca na vidmaḥ /",
  "GE07bhg4c02u:314": "samārabdhe yuddhe vayaṃ dhārtarāṣṭrān jayema te vā no 'smān jayeyur iti /",
  "GE07bhg4c02u:315": "nanu mahā-vikramiṇāṃ dharmiṣṭhānāṃ ca bhavatām eva vijayo bhāvīti cet tatrāha yān eveti /",
  "GE07bhg4c02u:316": "yān dhārtarāṣṭrān bhīṣmādīn sarvān /",
  "GE07bhg4c02u:317": "na jijīviṣāmo jīvitum api necchāmaḥ kiṃ punar bhogān bhoktum ity arthaḥ /",
  "GE07bhg4c02u:318": "tathā ca vijayo 'py asmākaṃ phalataḥ parājaya eveti /",
  "GE07bhg4c02u:319": "tasmād yuddhasya bhaikṣād garīyas tvam aprasiddham iti /",
  "GE07bhg4c02u:320": "evam etāvatā granthena tasmād evaṃvic chānta-dānta uparatas titikṣuḥ śraddhānvito bhūtvātmany evātmānaṃ paśyet iti śruti-prasiddham arjunasya jñānādhikāritvaṃ darśitam /",
  "GE07bhg4c02u:321": "tatra kiṃ no rājyena [Gītā 1.32] iti śama-damau /",
  "GE07bhg4c02u:322": "api trailokya-rājyasya [Gītā 1.35] ity aihika-pāratrika-bhogopekṣā-lakṣaṇā uparatiḥ /",
  "GE07bhg4c02u:323": "bhaikṣaṃ bhoktuṃ śreya iti dvandva-sahiṣṇutva-lakṣaṇā titikṣā /",
  "GE07bhg4c02u:324": "guru-vākya-dṛḍha-viśvāsa-lakṣaṇā śraddhā tūttara-vākye vyaktībhaviṣyati,",
  "GE07bhg4c02u:325": "na khalu śamādi-śūnyasya jñāne 'sty adhikāraḥ paṅgāder iva karmaṇīti //6//",
  "GE07bhg4c02u:326": "__________________________________________________________",
  "GE07bhg4c02u:327": "BhG 2.7",
  "GE07bhg4c02u:328": "kārpaṇya-doṣopahata-svabhāvaḥ",
  "GE07bhg4c02u:329": "pṛcchāmi tvāṃ dharma-saṃmūḍha-cetāḥ /",
  "GE07bhg4c02u:330": "yac chreyaḥ syān niścitaṃ brūhi tan me",
  "GE07bhg4c02u:331": "śiṣyas te 'haṃ śādhi māṃ tvāṃ prapannam //7//",
  "GE07bhg4c02u:332": "śrīdharaḥ : upadeśa-grahaṇe svādhikāraṃ sūcayati kārpaṇyety ādi /",
  "GE07bhg4c02u:333": "arthāt kārpaṇya-doṣopahata-svabhāvaḥ etān hatvā kathaṃ jīviṣyāma iti kārpaṇyaṃ dosaś ca svakula-kṣaya-kṛtaḥ,",
  "GE07bhg4c02u:334": "tābhyām upahato 'bhibhūtaḥ svabhāvaḥ śauryādi-lakṣaṇo yasya so 'haṃ tvāṃ pṛcchāmi,",
  "GE07bhg4c02u:335": "tathā dharme saṃmūḍhaṃ ceto yasya saḥ /",
  "GE07bhg4c02u:336": "yuddhaṃ tyaktvā bhikṣāṭanam api kṣatriyasya dharmo 'dharmo veti sandigdha-cittaḥ sann ity arthaḥ /",
  "GE07bhg4c02u:337": "ato me yan niścitaṃ śreyaḥ yuktaṃ syāt tad brūhi /",
  "GE07bhg4c02u:338": "kiṃ ca te 'haṃ śiṣyaḥ śāsanārhaḥ /",
  "GE07bhg4c02u:339": "atas tvāṃ prapannaṃ śaraṇāgataṃ māṃ śādhi śikṣaya //7//",
  "GE07bhg4c02u:340": "madhusūdanaḥ :",
  "GE07bhg4c02u:341": "gurūpasadanam idānīṃ pratipādyate samadhigata-saṃsāra-doṣa-jātasyātitarāṃ nirviṇṇasya vidhivad gurum upasannasyaiva vidyā-grahaṇe 'dhikārāt /",
  "GE07bhg4c02u:342": "tad evaṃ bhīṣmādi-saṃkaṭa-vaśāt /",
  "GE07bhg4c02u:343": "vyutthāyātha bhikṣācaryaṃ caranti [BAU 3.5.1] iti śruti-siddha-bhikṣā-carye 'rjunasyābhilāṣaṃ pradarśya vidhivad gurūpasattim api tat-saṅkaṭa-vyājenaiva darśayati kārpaṇyeti /",
  "GE07bhg4c02u:344": "yaḥ svalpām api citta-kṣatiṃ na kṣamate sa kṛpaṇa iti loke prasiddhaḥ /",
  "GE07bhg4c02u:345": "tad-vidhatvād akhilo 'nātma-vid aprāpta-puruṣārthatayā kṛpaṇo bhavati /",
  "GE07bhg4c02u:346": "yo vā etad akṣaram gārgy aviditvā asmāl lokāt praiti sa kṛpaṇa [BAU 3.8.10] iti śruteḥ /",
  "GE07bhg4c02u:347_0": "tasya bhāvaḥ kārpaṇyam anātmādhyāsavattvaṃ tan-nimitto 'smin janmany eta eva madīyās",
  "GE07bhg4c02u:347_1": "teṣu hateṣu kiṃ jīvitenety abhiniveśa-rūpo mamatā-lakṣaṇo doṣas tenopahatas tiraskṛtaḥ",
  "GE07bhg4c02u:347_2": "svabhāvaḥ kṣātro yuddhodyoga-lakṣaṇo yasya sa tathā /",
  "GE07bhg4c02u:348": "dharme viṣaye nirṇāyaka-pramāṇaādarśanāt saṃmūḍhaṃ kim eteṣāṃ vadho dharmaḥ kim etat-paripālanaṃ dharmaḥ /",
  "GE07bhg4c02u:349": "tathā kiṃ pṛthvī-paripālanaṃ dharmaḥ kiṃ vā yathāvasthito 'raṇya-nivāsa eva dharma ity ādi-saṃśayair vyāptaṃ ceto yasya sa tathā /",
  "GE07bhg4c02u:350": "na caitad vidmaḥ kataran no garīya ity atra vyākhyātam",
  "GE07bhg4c02u:351": "etat / evaṃvidhaḥ sann ahaṃ tvā tvām idānīṃ pṛcchāmi śreya ity anuṣaṅgaḥ /",
  "GE07bhg4c02u:352": "ato yan niścitam aikāntikam ātyantikaṃ ca śreyaḥ parama-pumartha-bhūtaṃ phalaṃ syāt tan me mahyaṃ brūhi /",
  "GE07bhg4c02u:353": "sādhanānantaram avaśyambhāvitvam aikāntikatavaṃ,",
  "GE07bhg4c02u:354": "jātasyāvināśa ātyantikatvam /",
  "GE07bhg4c02u:355": "yathā hy auṣadhe kṛte kadācid roga-nivṛttir na bhaved api jātāpi ca roga-nivṛttiḥ punar api rogotpattyā vināśyate /",
  "GE07bhg4c02u:356": "evaṃ kṛte 'pi yāge pratibandha-vaśāt svargo na bhaved api jāto 'pi svargo duḥkhākrānto naśyati ceti naikāntikatvam ātyantikatvaṃ vā tayoḥ / tad uktam -",
  "GE07bhg4c02u:357": "duḥkha-trayābhighātāj jijñāsā tad-apaghātake hetau /",
  "GE07bhg4c02u:358": "dṛṣṭe sāpārthā cen naikāntātyantato 'bhāvāt // (Sa.K. 1) iti /",
  "GE07bhg4c02u:359": "dṛṣṭavad ānuśravikaḥ sa hy avaiśuddhi-kṣayātiśaya-yuktaḥ /",
  "GE07bhg4c02u:360": "tad-viparītaḥ śreyān vyaktāvyaktajña-vijñānāt // (Sa.K. 1) iti /",
  "GE07bhg4c02u:361": "nanu tvaṃ mama sakhā na tu śiṣyo 'ta āha śiṣyas te 'ham iti /",
  "GE07bhg4c02u:362": "tvad-anuśāsanayogyatvād ahaṃ tava śiṣya eva bhavāmi na sakhā nyūna-jñānatvāt /",
  "GE07bhg4c02u:363": "atas tvāṃ prapannaṃ śaraṇāgataṃ māṃ śādhi śikṣaya karuṇayā na tv aśiṣyatva-śaṅkayopekṣaṇīyo 'ham ity arthaḥ /",
  "GE07bhg4c02u:364": "etena - tad vijñānārthaṃ sa gurum evābhigacchet samit-pāṇiḥ śrotriyaṃ brahma-niṣṭham [ṃuṇḍU 1.2.11],",
  "GE07bhg4c02u:365": "bhṛgur vai vāruṇiḥ /",
  "GE07bhg4c02u:366": "varuṇaṃ pitaram upasasāra /",
  "GE07bhg4c02u:367": "adhīhi bhagavo brahmeti [TaittU 3.1] ity ādi-gurūpasatti-pratipādakaḥ śruty-artho darśitaḥ //7//",
  "GE07bhg4c02u:368": "viśvanāthaḥ :",
  "GE07bhg4c02u:369": "nanu tarhi sopapattikaṃ śāstrārthaṃ tvam eva bruvāṇaḥ kṣatriyo bhūtvā bhikṣāṭanaṃ niścinoṣi tarhy alaṃ mad-uktyeti tatrāha kārpaṇyeti /",
  "GE07bhg4c02u:370": "svābhāvikasya śauryasya tyāga eva me kārpaṇyam /",
  "GE07bhg4c02u:371": "dharmasya sūkṣmā gatir ity ato dharma-vyavasthāyām apy ahaṃ mūḍha-buddhir evāsmi /",
  "GE07bhg4c02u:372": "atas tvam eva niścitya śreyo brūhi /",
  "GE07bhg4c02u:373": "nanu mad-vācas tvaṃ paṇḍata-mānitvena khaṇḍayasi cet,",
  "GE07bhg4c02u:374": "kathaṃ brūyām ?",
  "GE07bhg4c02u:375": "tatrāha śiṣyas te 'ham asmi /",
  "GE07bhg4c02u:376": "nātaṃ paraṃ vṛthā khaṇḍayāmīti bhāvaḥ //7//",
  "GE07bhg4c02u:377": "baladevaḥ : atha tad vijñānārthaṃ sa gurum evābhigacchet samit-pāṇiḥ śrotriyaṃ brahma-niṣṭham [ṃuṇḍU 1.2.11],",
  "GE07bhg4c02u:378": "ācāryavān puruṣo veda [Chā 6.14.2] ity ādi śruti-siddhāṃ gurūpasattiṃ darśayati kārpaṇyeti /",
  "GE07bhg4c02u:379": "yo vā etad akṣaram gārgy aviditvā asmāl lokāt praiti sa kṛpaṇa [BAU 3.8.10] iti śravaṇād abrahmavittvaṃ kārpaṇyam /",
  "GE07bhg4c02u:380": "tena hetunā yo doṣo yān eva hatveti bandhu-vargam amatālakṣaṇas tenopahata-svabhāvo yuddha-spṛhā-lakṣaṇaḥ svadharmo yasya saḥ /",
  "GE07bhg4c02u:381": "dharme saṃmūḍhaṃ kṣatriyasya me yuddhaṃ svadharmas tad vihāya bhikṣāṭanaṃ vety evaṃ sandihānaṃ ceto yasya saḥ /",
  "GE07bhg4c02u:382": "īdṛśaḥ sann ahaṃ tvām idānīṃ pṛcchāmi - tasmān niścitaṃ ekāntikaṃ ātyantikaṃ yan me śreyaḥ syāt tat tvaṃ brūhi /",
  "GE07bhg4c02u:383": "sādhanottaram avaśyaṃbhāvitvaṃ aikāntikatvaṃ,",
  "GE07bhg4c02u:384": "bhūtasyāvināśitvaṃ",
  "GE07bhg4c02u:385": "ātyantikatvam /",
  "GE07bhg4c02u:386": "nanu śaraṇāgatasyopadeśaḥ tad vijñānārthaṃ sa gurum evābhigacchet ity ādi-śruteḥ /",
  "GE07bhg4c02u:387": "sakhāyaṃ tvāṃ katham upadiśāmīti cet tatrāha śiṣyas te 'ham iti /",
  "GE07bhg4c02u:388": "śādhi śikṣaya //7//",
  "GE07bhg4c02u:389": "__________________________________________________________",
  "GE07bhg4c02u:390": "BhG 2.8",
  "GE07bhg4c02u:391": "na hi prapaśyāmi mamāpanudyād",
  "GE07bhg4c02u:392": "yac chokam ucchoṣaṇam indriyāṇām /",
  "GE07bhg4c02u:393": "avāpya bhūmāv asapatnam ṛddhaṃ",
  "GE07bhg4c02u:394": "rājyaṃ surāṇām api cādhipatyam //8//",
  "GE07bhg4c02u:395": "śrīdharaḥ : tvam eva vicārya yad yuktaṃ tat kurv iti cet,",
  "GE07bhg4c02u:396": "tatrāha na hi prapaśyāmīti /",
  "GE07bhg4c02u:397": "indriyāṇām ucchoṣaṇam atiśoṣaṇa-karaṃ madīyaṃ śokaṃ yat karma apanudyāt apanayet tad ahaṃ na prapaśyāmīti /",
  "GE07bhg4c02u:398": "yadyapi bhūmau niṣkaṇṭakaṃ samṛddhaṃ rājyaṃ prāpsyāmi /",
  "GE07bhg4c02u:399": "tathā surendratvam api yadi prāpsyāmi evam abhīṣṭaṃ tat tat sarvam avāpyāpi śokāpanodanopāyaṃ na prapaśyāmīty anvayaḥ //8//",
  "GE07bhg4c02u:400": "madhusūdanaḥ :",
  "GE07bhg4c02u:401": "nanu svayam eva tvaṃ śreyo vicāraya śruta-sampanno 'si kiṃ para-śiṣyatvenety ata āha nahīti /",
  "GE07bhg4c02u:402_0": "yac-chreyaḥ prāptaṃ sat-kartṛ mama śokam apanudyād apanuden nivārayet tan na paśyāmi",
  "GE07bhg4c02u:402_1": "hi yasmāt tasmān māṃ śādhīti so 'haṃ bhagavaḥ śocāmi taṃ mā bhagavāñ chokasya pāraṃ",
  "GE07bhg4c02u:402_2": "tārayatu [ChāU 7.1.3] iti śruty-artho darśitaḥ /",
  "GE07bhg4c02u:403": "śokānapanode ko doṣa ity āśaṅkya tad-viśeṣaṇam āha indriyāṇām ucchoṣaṇam iti /",
  "GE07bhg4c02u:404": "sarvadā santāpa-karam ity arthaḥ /",
  "GE07bhg4c02u:405": "nanu yuddhe prayatamānasya tava śoka-nivṛttir bhaviṣyati jeṣyasi cet tadā rājya-prāptyā dvāv etau puruṣau loke ity ādi-dharma-śāstrād ity āśaṅkyāha avāpyety ādinā /",
  "GE07bhg4c02u:406": "śatru-varjitaṃ sasyādi-sampannaṃ ca rājyaṃ tathā surāṇām ādhipatyaṃ hiraṇyagarbhatva-paryantam aiśvaryam avāpya sthitasyāpi mama yac chokam apanudyāt tan na paśyāmīty anvayaḥ /",
  "GE07bhg4c02u:407": "tad yatheha karma-jito lokaḥ kṣīyata evam evāmutra puṇya-jito lokaḥ kṣīyate [Chā 8.1.6] iti śruteḥ /",
  "GE07bhg4c02u:408_0": "yat-kṛtakaṃ tad-anityam ity anumānāt pratyakṣeṇāpy aihikānāṃ vināśa-darśanāc ca naihika",
  "GE07bhg4c02u:408_1": "āmutriko vā bhogaḥ śoka-nivartakaḥ kintu sva-sattā-kāle 'pi bhoga-pāratantryādinā",
  "GE07bhg4c02u:408_2": "vināśa-kāle 'pi vicchedāc choka-janaka eveti na yuddhaṃ śoka-nivṛttaye 'nuṣṭheyam ity arthaḥ /",
  "GE07bhg4c02u:409": "etenehāmutra-bhoga-virāgo 'dhikāri-viśeṣaṇatvena darśitaḥ",
  "GE07bhg4c02u:410": "//8//",
  "GE07bhg4c02u:411": "viśvanāthaḥ :",
  "GE07bhg4c02u:412": "nanu mayi tava sakhya-bhāva eva,",
  "GE07bhg4c02u:413": "na tu gauravam /",
  "GE07bhg4c02u:414": "atas tvāṃ katham ahaṃ śiṣyaṃ karomi ?",
  "GE07bhg4c02u:415": "tasmād yatra tava gauravaṃ taṃ kam api dvaipāyanādikaṃ prapadyasva ity ata āha na hīti /",
  "GE07bhg4c02u:416": "mama śokam apanudyāt dūrīkuryād evaṃ janaṃ na prakarṣeṇa paśyāmi trijagaty ekaṃ tvāṃ vinā /",
  "GE07bhg4c02u:417": "svasmād adhika-buddhimantaṃ bṛhaspatim api na jānāmīty ataḥ śokārta eva khalu kaṃ prapadyeya iti bhāvaḥ /",
  "GE07bhg4c02u:418": "yad yataḥ śokād indriyāṇām ucchoṣaṇaṃ mahā-nidāghāt kṣudra-sarasām iva utkarṣeṇa śoṣo bhavati /",
  "GE07bhg4c02u:419": "nanu tarhi sāmprataṃ tvaṃ śokārta eva khalu yudhyasva /",
  "GE07bhg4c02u:420": "tataś caitān jitvā rājyaṃ prātavatas tava rājya-bhogābhiniveśenaiva śoko 'payāsyatīty āha avāpyeti /",
  "GE07bhg4c02u:421": "bhūmau niṣkaṇṭakaṃ rājyaṃ svarge surāṇām ādhipatyaṃ vā prāpyāpi sthitasya mamendriyāṇām etad ucchoṣaṇam evety arthaḥ //8//",
  "GE07bhg4c02u:422": "baladevaḥ : nanu tvaṃ śāstrajño 'si sva-hitaṃ vicāryānutiṣṭha,",
  "GE07bhg4c02u:423": "sakhyur me śiṣyaḥ kathaṃ bhaver iti cet tatrāha na hīti /",
  "GE07bhg4c02u:424": "yat karma mama śokam apanudyād dūrīkuryāt tad ahaṃ na prapaśyāmi /",
  "GE07bhg4c02u:425": "śokaṃ viśinaṣṭi - indriyāṇām ucchoṣaṇam iti /",
  "GE07bhg4c02u:426": "tasmāc choka-vināśāya tvāṃ prapanno 'smīti /",
  "GE07bhg4c02u:427": "itthaṃ ca so 'haṃ bhagavaḥ śocāmi taṃ māṃ bhavān śokasya pāraṃ tārayatu iti śruty-artho darśitaḥ /",
  "GE07bhg4c02u:428": "nanu tvam adhunā śokākulaḥ prapadyase yuddhāt sukha-samṛddhi-lābhe viśoko bhaviṣyasīti cet tatrāha avāpyeti /",
  "GE07bhg4c02u:429_0": "yadi yuddhe vijayī syāṃ tadā bhūmāv asapatnaṃ niṣkaṇṭakaṃ rājyaṃ prāpya yadi ca tatra",
  "GE07bhg4c02u:429_1": "hataḥ syāṃ tadā svarge surāṇām ādhipatyaṃ prāpya sthitasya me viśokatvaṃ na bhaved ity arthaḥ /",
  "GE07bhg4c02u:430_0": "tad yatheha karma-jito lokaḥ kṣīyata evam evāmutra puṇya-jito lokaḥ kṣīyate [ChāU",
  "GE07bhg4c02u:430_1": "8.1.6] iti śruter naihikaṃ pāratrikaṃ vā yuddha-labdhaṃ sukhaṃ śokāpahaṃ tasmāt tādṛśam",
  "GE07bhg4c02u:430_2": "eva śreyastvaṃ brūhīti na yuddhaṃ śoka-haram //8 //",
  "GE07bhg4c02u:431": "__________________________________________________________",
  "GE07bhg4c02u:432": "BhG 2.9",
  "GE07bhg4c02u:433": "saṃjaya uvāca",
  "GE07bhg4c02u:434": "evam uktvā hṛṣīkeśaṃ guḍākeśaḥ parantapaḥ /",
  "GE07bhg4c02u:435": "na yotsya iti govindam uktvā tūṣṇīṃ babhūva ha //9//",
  "GE07bhg4c02u:436": "śrīdharaḥ : evam uktvārjunaḥ kiṃ kṛtavān ity apekṣāyāṃ sañjaya uvāca evam ity ādi /",
  "GE07bhg4c02u:437": "spaṣṭārthaḥ //9//",
  "GE07bhg4c02u:438": "madhusūdanaḥ :",
  "GE07bhg4c02u:439": "tad-anantaram arjunaḥ kiṃ kṛtavān iti dhṛtarāṣṭrākāṅkṣāyāṃ sañjaya uvāca evam ity ādi /",
  "GE07bhg4c02u:440_0": "guḍākeśo jitālasyaḥ parantapaḥ śatru-tāpano 'rjuno hṛṣīkeśaṃ sarvendriya-pravartakatvenāntaryāmiṇaṃ",
  "GE07bhg4c02u:440_1": "govindaṃ gāṃ veda-lakṣaṇāṃ vāṇīṃ vindatīti vyutpattyā sarva-vedopādānatvena sarvajñam",
  "GE07bhg4c02u:440_2": "ādāv evaṃ kathaṃ bhīṣmam ahaṃ saṅkhya ity ādinā yuddha-svarūpāyogyatām uktvā tad-anantaraṃ",
  "GE07bhg4c02u:440_3": "na yotsya iti yuddha-phalābhāvaṃ coktvā tūṣṇīṃ babhūva bāhyendriya-vyāpārasya yuddhārthaṃ",
  "GE07bhg4c02u:440_4": "pūrvaṃ kṛtasya nivṛttyā nirvyāpāro jāta ity arthaḥ /",
  "GE07bhg4c02u:441": "svabhāvato jitālasye sarva-śatru-tāpane ca tasminn āgantukam ālasyam atāpakatvaṃ ca nāspadam ādhāsyatīti dyotayituṃ ha-śabdaḥ /",
  "GE07bhg4c02u:442": "govinda-hṛṣīkeśa-padābhyāṃ sarvajñatva-sarva-śaktitva-sūcakābhyāṃ",
  "GE07bhg4c02u:443": "bhagavatas tan-mohāpanodanam anāyāsa-sādhyam iti sūcitam //9//",
  "GE07bhg4c02u:444": "viśvanāthaḥ : Nothing.",
  "GE07bhg4c02u:445": "baladevaḥ : tato 'rjunaḥ kim akarod ity apekṣāyāṃ sañjaya uvāca evam uktvety ādi /",
  "GE07bhg4c02u:446": "guḍākeśo hṛṣīkeśaṃ prati evaṃ na hi prapaśyāmīty ādinā yuddhasya śokānivartakatvam uktvā parantapo 'pi govindaṃ sarva-vedajñaṃ prati na yotsye iti coktveti yojyam /",
  "GE07bhg4c02u:447": "tatra hṛṣīkeśatvād buddhiṃ yuddhe pravartayiṣyati /",
  "GE07bhg4c02u:448": "sarva-veda-vittvād yuddhe sva-dharmatvaṃ grāhayiṣyatīti vyajya dhṛtarāṣṭra-hṛdi saṃjātā sva-putra-rājyāśā nirasyate //9//",
  "GE07bhg4c02u:449": "__________________________________________________________",
  "GE07bhg4c02u:450": "BhG 2.10",
  "GE07bhg4c02u:451": "tam uvāca hṛṣīkeśaḥ prahasann iva bhārata /",
  "GE07bhg4c02u:452": "senayor ubhayor madhye viṣīdantam idaṃ vacaḥ //10//",
  "GE07bhg4c02u:453": "śrīdharaḥ : tataḥ kiṃ vṛttam ity apekṣāyām āha tam uvāceti /",
  "GE07bhg4c02u:454": "prahasann iva prasanna-mukhaḥ sann ity arthaḥ //10//",
  "GE07bhg4c02u:455": "madhusūdanaḥ :",
  "GE07bhg4c02u:456": "evaṃ yuddham upekṣitavaty apy arjune bhagavān nopekṣitavān iti dhṛtarāṣṭra-durāśā-nirāsāyā 'ha tam uvāceti /",
  "GE07bhg4c02u:457_0": "senayor ubhayor madhye yuddhodyamenāgatya tad-virodhinaṃ viṣādaṃ mohaṃ prāpnuvantaṃ",
  "GE07bhg4c02u:457_1": "tam arjunaṃ prahasann ivānucitācāraṇa-prakāśanena lajjāmbudhau majjayann iva hṛṣīkeśaḥ",
  "GE07bhg4c02u:457_2": "sarvāntaryāmī bhagavān idaṃ vakṣyamāṇam aśocyān ity ādi vacaḥ parama-gambhīrārtham",
  "GE07bhg4c02u:457_3": "anucitācaraṇa-prakāśakam uktavān na t”pekṣitavān ity arthaḥ /",
  "GE07bhg4c02u:458": "anucitācaraṇa-prakāśanena lajjotpādanaṃ prahāsaḥ /",
  "GE07bhg4c02u:459": "lajjā ca duḥkhātmiketi dveṣa-viṣaya eva sa mukhyaḥ /",
  "GE07bhg4c02u:460": "arjunasya tu bhagavat-kṛpā-viṣayatvād anucitācaraṇa-prakāśanasya ca vivekotpatti-hetutvād eka-dalābhāvena gauṇa evāyaṃ prahāsa iti kathayitum iva-śabdaḥ /",
  "GE07bhg4c02u:461": "lajjām utpādayitum iva vivkam utpādayitum arjunasyānucitācaraṇaṃ bhagavatā prakāśyate /",
  "GE07bhg4c02u:462": "lajjotpattis tu nāntarīyakatayāstu māstu veti na vivakṣiteti bhāvaḥ /",
  "GE07bhg4c02u:463": "yadi hi yuddhārambhāt prāg eva sthito yuddham upekṣeta tadā nānucitaṃ kuryāt /",
  "GE07bhg4c02u:464": "mahatā saṃrambheṇa tu yuddha-bhūmāv āgatya tad-upekṣaṇam atīvānucitam iti kathayituṃ senayor ity ādi-viśeṣaṇam /",
  "GE07bhg4c02u:465": "etac cāśocyānityādau spaṣṭaṃ bhaviṣyati //10//",
  "GE07bhg4c02u:466": "viśvanāthaḥ :",
  "GE07bhg4c02u:467_0": "aho tvāpy etāvān khalv aviveka iti sakhya-bhāvena taṃ prahasan anaucitya-prakāśena",
  "GE07bhg4c02u:467_1": "lajjāmbudhau nimajjayan iveti tadānīṃ śiṣya-bhāvaṃ prāpte tasmin hāsyam anucitam",
  "GE07bhg4c02u:467_2": "ity adharoṣṭha-nikuñcanena hāsyam āvṛṇvaṃś cety arthaḥ /",
  "GE07bhg4c02u:468": "hṛṣīkeśa iti pūrvaṃ premāivārjuna-vāṅ-niyamyo 'pi sāmpratam arjuna-hita-kāritvāt premṇaivārjuna-mano-niyantāpi bhavatīti bhāvaḥ /",
  "GE07bhg4c02u:469": "senayor ubhayor madhe ity arjunasya viṣādo bhagavatā prabodhaś ca ubhābhyāṃ senābhyāṃ sāmānyato dṛṣṭa eveti bhāvaḥ //10//",
  "GE07bhg4c02u:470": "baladevaḥ : vyaṅgam arthaṃ prakāśayann āha tam uvāceti taṃ viṣīdantam arjunaṃ prati hṛṣīkeśo bhagavān aśocyān ity ādikam atigambhīrārthaṃ vacanam uvāca /",
  "GE07bhg4c02u:471": "ahotavāpīdṛg vivekaḥ iti sakhya-bhāvena prahasan /",
  "GE07bhg4c02u:472": "anaucitya-bhāṣitvena trapā-sindhau nimajjayan ity arthaḥ /",
  "GE07bhg4c02u:473": "iveti tadaiva śiṣyatāṃ prāpte tasmin hāsānaucityādīṣad adharollāsaṃ kurvann ity arthaḥ /",
  "GE07bhg4c02u:474": "arjunasya viṣādo bhagavatā tasyopadeśaś ca sarva-sākṣika iti bodhayituṃ senayor ubhayor ity etat //10//",
  "GE07bhg4c02u:475": "__________________________________________________________",
  "GE07bhg4c02u:476": "BhG 2.11",
  "GE07bhg4c02u:477": "śrī-bhagavān uvāca",
  "GE07bhg4c02u:478": "aśocyān anvaśocas tvaṃ prajñā-vādāṃś ca bhāṣase /",
  "GE07bhg4c02u:479": "gatāsūn agatāsūṃś ca nānuśocanti paṇḍitāḥ //11//",
  "GE07bhg4c02u:480": "śrīdharaḥ : dehātmanor avivekād asyaivaṃ śoko bhavatīti tad-viveka-darśanārthaṃ śrī-bhagavān uvāca aśocyān ity ādi /",
  "GE07bhg4c02u:481": "śokasyāviṣayī-bhūtān eva bandhūn tvam anvaśocaḥ anuśocitavān asi dṛṣṭvemān svajanān kṛṣṇa ity ādinā /",
  "GE07bhg4c02u:482": "tatra kutas tvā kaśmalam idaṃ viṣame samupasthitam ity ādinā mayā bodhito 'pi punaś ca prajñāvatāṃ paṇḍitānāṃ vādān śabdān kathaṃ bhīṣmam ahaṃ saṅkhye ity ādīn kevalaṃ bhāṣase,",
  "GE07bhg4c02u:483": "na tu paṇḍito 'si,",
  "GE07bhg4c02u:484": "yataḥ gatāsūn gata-prāṇān bandhūn agatāsūṃś ca jīvato 'pi,",
  "GE07bhg4c02u:485": "bandhu-hīnā ete kathaṃ jīviṣyantīti nānuśocanti paṇḍitā vivekinaḥ //11//",
  "GE07bhg4c02u:486": "madhusūdanaḥ : HERE",
  "GE07bhg4c02u:487": "viśvanāthaḥ : bho arjuna /",
  "GE07bhg4c02u:488": "tavāyaṃ bandha-vadha-hetukaḥ śoko bhrama-mūlaka eva,",
  "GE07bhg4c02u:489": "tathā kathaṃ bhīṣmam ahaṃ saṅkhye ity ādiko vivekaś cāprajñā-mūlaka evety āha aśocyān ity ādi /",
  "GE07bhg4c02u:490": "aśocyān śokānārhān eva tvam anvaśoco 'nuśocitavān asi /",
  "GE07bhg4c02u:491": "tathā tvāṃ prabodhayantaṃ māṃ prati prajñā-vādān prajñāyāṃ satyām eva ye vādāḥ kathaṃ bhīṣmam ahaṃ saṅkhye ity ādīni vākyāni tān bhāṣase,",
  "GE07bhg4c02u:492": "na tu tava kāpi prajñā vartate iti bhāvaḥ /",
  "GE07bhg4c02u:493": "yataḥ paṇḍitāḥ prajñāvanto gatāsūn gatā niḥsṛtā bhavanty asavo yebhyas tān sthūla-dehān na śocanti,",
  "GE07bhg4c02u:494": "teṣāṃ naśvara-bhāvatvād iti bhāvaḥ /",
  "GE07bhg4c02u:495": "agatāsūn aniḥsṛta-prāṇān sūkṣma-dehān api na śocanti,",
  "GE07bhg4c02u:496": "te hi mukteḥ pūrvaṃ naśvarā eva /",
  "GE07bhg4c02u:497": "ubhayeṣām api tathā tathā svabhāvasya duṣpariharatvāt /",
  "GE07bhg4c02u:498": "mūrkhās tu pirtrādi-dehebhyaḥ",
  "GE07bhg4c02u:499": "prāṇeṣu niḥsṛteṣv eva śocanti,",
  "GE07bhg4c02u:500": "sūkṣma-dehāṃs tu na,",
  "GE07bhg4c02u:501": "te prāyaḥ paricinvantyas atas tair alam /",
  "GE07bhg4c02u:502": "ete hi sarve bhīṣmādayaḥ sthūla-sūkṣma-deha-sahitā ātmāna eva /",
  "GE07bhg4c02u:503_0": "ātmanāṃ tu ityatvāt teṣu śoka-pravṛttir eva nāstīty atas tvayā yat pūrvam artha-śāstrāt",
  "GE07bhg4c02u:503_1": "dharma-śāstraṃ balavad ity uktaṃ tatra mayā tu dharma-śāstrād api jñāna-śāstraṃ balavad",
  "GE07bhg4c02u:503_2": "ity ucyata iti bhāvaḥ //11 //",
  "GE07bhg4c02u:504": "baladevaḥ : evaṃ arjune tūṣṇīṃ sthite tad-buddhim ākṣipan bhagavān āha aśocyān iti /",
  "GE07bhg4c02u:505": "he arjuna /",
  "GE07bhg4c02u:506": "aśocyān śocitum ayogyān eva dhārtarāṣṭrāṃs tvaṃ anvaśocaḥ śocitavān asi /",
  "GE07bhg4c02u:507": "tathā māṃ prati prajñā-vādān prajñāvatām iva vacanāni dṛṣṭvemaṃ svajanam ity ādīni,",
  "GE07bhg4c02u:508": "kathaṃ bhīṣmam ity ādīni ca bhāṣase,",
  "GE07bhg4c02u:509": "na ca te prajñā-leśo 'py astīti bhāvaḥ /",
  "GE07bhg4c02u:510": "ye tu prajñāvantas te gatāsūn nirgata-prāṇān sthūla-dehān,",
  "GE07bhg4c02u:511": "agatāsūṃś cānirgata-prāṇān sūkṣma-dehāṃś ca,",
  "GE07bhg4c02u:512": "śabdād ātmanaś ca na śocanti /",
  "GE07bhg4c02u:513": "ayam arthaḥ - śokaḥ sthūla-dehānāṃ vināśitvāt,",
  "GE07bhg4c02u:514": "nāntyaḥ sūkṣma-dehānāṃ mukteḥ prāg avaināśitvāt tadvatām ātmanāṃ tu ṣaḍ-bhāva-vikāra-varjitānāṃ nityatvān na śocyāteti /",
  "GE07bhg4c02u:515": "dehātma-svabhāva-vidāṃ na ko 'pi śoka-hetuḥ /",
  "GE07bhg4c02u:516": "yad-artha-śāstrād dharma-śāstrasya",
  "GE07bhg4c02u:517": "balavattvam ucyate /",
  "GE07bhg4c02u:518": "tat kila tato 'pi balavatā jñāna-śāstreṇa pratyucyate /",
  "GE07bhg4c02u:519": "tasmād aśocye śocya-bhramaḥ pāmara-sādhāraṇaḥ paṇḍitasya te na yogya iti bhāvaḥ //11//",
  "GE07bhg4c02u:520": "__________________________________________________________",
  "GE07bhg4c02u:521": "BhG 2.12",
  "GE07bhg4c02u:522": "na tv evāhaṃ jātu nāsaṃ na tvaṃ neme janādhipāḥ /",
  "GE07bhg4c02u:523": "na caiva na bhaviṣyāmaḥ sarve vayam ataḥ param //12//",
  "GE07bhg4c02u:524": "śrīdharaḥ : aśocyatve hetum āha na tv evāham iti /",
  "GE07bhg4c02u:525": "yathāhaṃ parameśvaro jātu kadācit līlā-vigrahasyāvirbhāva-tirobhāvato nāsam iti tu naiva /",
  "GE07bhg4c02u:526": "api tv āsam eva anāditvāt /",
  "GE07bhg4c02u:527": "na ca tvaṃ nāsīḥ nābhūḥ,",
  "GE07bhg4c02u:528": "api tv āsīr eva /",
  "GE07bhg4c02u:529": "ime vā janādhipā nṛpā nāsann iti na,",
  "GE07bhg4c02u:530": "api tu āsann eva mad-aṃśatvāt /",
  "GE07bhg4c02u:531": "tathātaḥ param ita upary api na bhaviṣyāmo na sthāsyāma iti ca naiva,",
  "GE07bhg4c02u:532": "api tu sthāsyāma eveti janma-maraṇa-śūnyatvād aśocyā ity arthaḥ //12//",
  "GE07bhg4c02u:533": "madhusūdanaḥ :",
  "GE07bhg4c02u:534": "viśvanāthaḥ :",
  "GE07bhg4c02u:535": "athavā sakhe tvām aham evaṃ pṛcchāmi /",
  "GE07bhg4c02u:536": "kiṃ ca prītyāspadasya maraṇe dṛṣṭe sati śoko jāyate,",
  "GE07bhg4c02u:537": "tatreha prītyāspadam ātmā deho vā ?",
  "GE07bhg4c02u:538_0": "sarveṣām eva bhūtānāṃ nṛpa svātmaiva vallabhaḥ [BhP 10.14.57] iti śukokter ātmaiva",
  "GE07bhg4c02u:538_1": "prīty-āspadam iti cet tarhi jīveśvara-bhedena dvividhasyaivātmano nityatvād eva maraṇābhāvād",
  "GE07bhg4c02u:538_2": "ātmā śokasya viṣayo nety āha na tv evāham iti /",
  "GE07bhg4c02u:539": "ahaṃ paramātmā jātu kadācid api pūrvaṃ nāsam iti na,",
  "GE07bhg4c02u:540": "api tv āsam eva /",
  "GE07bhg4c02u:541": "tathā tvam api jīvātmā āsīr eva /",
  "GE07bhg4c02u:542": "tatheme janādhipā rājānaś ca jīvātmāna āsann eveti prāg-abhāvābhāvo darśitaḥ /",
  "GE07bhg4c02u:543": "tathā sarve vayam ahaṃ tvam ime janādhipāś cātaḥ paraṃ na bhaviṣyāmo na sthāsyāma iti na,",
  "GE07bhg4c02u:544": "api tu sthāsyāma eveti dhvaṃsābhāvaś ca darśita iti paramātmano jīvātmanāṃ ca nityatvād ātmā na śoka-viṣaya iti sādhitam",
  "GE07bhg4c02u:545": "/ atra śrutayaḥ - nityo nityānāṃ cetanaś cetanānām eko bahūnāṃ yo vidadhāti kāmān [ŚvetU 6.13] ity ādyāḥ //12//",
  "GE07bhg4c02u:546_0": "baladevaḥ : evam asthāna-śocitvād apāṇḍityam arjunasyāpādya tattva-jijñāsuṃ niyojitāñjaliṃ",
  "GE07bhg4c02u:546_1": "taṃ prati sarveśvaro bhagavān nityo nityānāṃ cetanaś cetanānām eko bahūnāṃ yo vidadhāti",
  "GE07bhg4c02u:546_2": "kāmān [ŚvetU 6.13] iti śruti-siddhaṃ svasmāj jīvānāṃ ca pāramarthikaṃ bhedam āha na tv evāham iti /",
  "GE07bhg4c02u:547": "he arjuna /",
  "GE07bhg4c02u:548": "ahaṃ sarveśvaro bhagavān itaḥ",
  "GE07bhg4c02u:549": "pūrvasminn ādau kāle jātu kadācin nāsam iti na,",
  "GE07bhg4c02u:550": "api tv āsam eva /",
  "GE07bhg4c02u:551": "tathā tvam arjuno nāsīr iti na,",
  "GE07bhg4c02u:552": "kintv āsīr eva /",
  "GE07bhg4c02u:553": "ime janādhipā rājāno nāsann iti na,",
  "GE07bhg4c02u:554": "kintv āsann eva /",
  "GE07bhg4c02u:555": "tathetaḥ parasminn ante kāle sarve vayam ahaṃ ca tvaṃ ca ime ca na bhaviṣyāma iti na,",
  "GE07bhg4c02u:556": "kintu bhaviṣyāma eveti /",
  "GE07bhg4c02u:557": "sarveśvaravaj jīvānāṃ ca traikālika-sattā-yogitvāt tad-viṣayako na śoko yukta ity arthaḥ /",
  "GE07bhg4c02u:558": "na cāvidyā-kṛtatvād vyavahāriko 'yaṃ bhedaḥ /",
  "GE07bhg4c02u:559": "sarvajñe bhagavaty avidyā-yogāt /",
  "GE07bhg4c02u:560": "idaṃ jñānam upāśritya ity ādinā mokṣe 'pi tasyābhidāsyamānatvāc ca /",
  "GE07bhg4c02u:561": "na cābhedajñasyāpi harer bādhitānuvṛtti-nyāyeneyam arjunādi-bheda-dṛṣṭir iti vācyam /",
  "GE07bhg4c02u:562": "tathā saty upadeśāsiddheḥ /",
  "GE07bhg4c02u:563": "maru-marīcikādāv udaka-buddhir bādhitāpy anuvartamānā mithyārtha-viṣayatva-niścayān nodakāharaṇādau pravartayed evam abheda-bodha-bādhitāpy anuvartamānārjunādi-bheda-dṛṣṭis",
  "GE07bhg4c02u:564": "tattva-niścayān nopadeśādau pravartayiṣyatīti yat kiñcid etat /",
  "GE07bhg4c02u:565": "nanu phalavaty ajñāte 'rthe śāstra-tātparya-vīkṣaṇāt tādṛśo 'bhedas tātparya-viṣayo vaiphalyāj jñātatvāc ca /",
  "GE07bhg4c02u:566": "bhedas tad-viṣayo na syāt,",
  "GE07bhg4c02u:567": "kintu adbhyo vā eṣa prātar udety apaḥ sāyaṃ praviśati ity ādi-śruty-arthavad anuvādya eva sa iti cen mandam etat /",
  "GE07bhg4c02u:568": "pṛthag ātmānaṃ preritāraṃ ca matvā juṣṭas tatas tenāmṛtatvam eti [ŚvetU 1.6] ity ādinā bheda evāmṛtatva-phala-śravaṇāt /",
  "GE07bhg4c02u:569": "viruddha-dharmāvacchinna-pratiyogikatayā loke tasyājñātatvāc ca /",
  "GE07bhg4c02u:570": "te ca dharmā vibhutvāṇutva-svāmitva-bhṛtyatvādayaḥ śāstraika-gamyā mitho viruddhā bodhyāḥ /",
  "GE07bhg4c02u:571": "abhedas tv aphalas tatra phalānaṅgīkārāt /",
  "GE07bhg4c02u:572": "ajñātaś ca śaśa-śṛṅgavad asattvāt /",
  "GE07bhg4c02u:573": "tasmāt paramārthikas tad-bhedaḥ siddhaḥ //12//",
  "GE07bhg4c02u:574": "__________________________________________________________",
  "GE07bhg4c02u:575": "BhG 2.13",
  "GE07bhg4c02u:576": "dehino 'smin yathā dehe kaumāraṃ yauvanaṃ jarā /",
  "GE07bhg4c02u:577": "tathā dehāntara-prāptir dhīras tatra na muhyati //13//",
  "GE07bhg4c02u:578": "śrīdharaḥ : nanv īśvarasya tava janmādi-śūnyatvaṃ satyam eva,",
  "GE07bhg4c02u:579": "jīvānāṃ tu janma-maraṇe prasiddhe /",
  "GE07bhg4c02u:580": "tatrāha dehina ity ādi /",
  "GE07bhg4c02u:581": "dehino dehābhimānino jīvasya yathāsmin sthūla-dehe kaumārādy-avasthās tad-deha-nibandhanā eva,",
  "GE07bhg4c02u:582": "na tu svataḥ,",
  "GE07bhg4c02u:583": "pūrvāvāsthā-nāśe /",
  "GE07bhg4c02u:584": "vasthāntarotpattāv api sa evāham iti pratyabhijñānāt /",
  "GE07bhg4c02u:585": "tathaiva etad-deha-nāśe dehāntara-prāptir api liṅga-deha-nibandhanaiva /",
  "GE07bhg4c02u:586": "na tāvad ātmano nāśaḥ,",
  "GE07bhg4c02u:587": "jāta-mātrasya pūrva-saṃskāreṇa stanya-pānādau pravṛtti-darśanāt /",
  "GE07bhg4c02u:588": "ato dhīro dhīmān tatra tayor deha-nāśotpattyor na muhyati /",
  "GE07bhg4c02u:589": "ātmaiva mṛto jātaś ceti na manyate //13//",
  "GE07bhg4c02u:590": "madhusūdanaḥ :",
  "GE07bhg4c02u:591": "viśvanāthaḥ :",
  "GE07bhg4c02u:592": "nanu cātma-sambandhena deho 'pi prīty-āspadaṃ syāt,",
  "GE07bhg4c02u:593": "deha-sambandhena putra-bhrātrādayo 'pi,",
  "GE07bhg4c02u:594": "tat-sambandhena tat-putrādayo 'pi /",
  "GE07bhg4c02u:595": "atas teṣāṃ nāśe śokaḥ syād eveti ced ata āha dehina iti /",
  "GE07bhg4c02u:596": "dehino jīvasyāsmin dehe kaumāra kaumāraṃ kaumāra-prāptir bhavati,",
  "GE07bhg4c02u:597": "tataḥ kaumāra-nāśānantaraṃ jarā-prāptir yathā tathaiva dehāntara-prāptir iti /",
  "GE07bhg4c02u:598": "tatas cātma-sambandhināṃ kaumārādīnāṃ prīty-āspadānāṃ nāśe yathā śoko na kriyate tathā dehasyāpi ātma-sambandhinaḥ prītyāspadasya nāśe śoko na kartavyaḥ /",
  "GE07bhg4c02u:599_0": "yauvanasya nāśe jarā-prāptau śoko jāyate iti cet kaumārasya nāśe yauvana-prāptau",
  "GE07bhg4c02u:599_1": "harṣo 'pi jāyate ity ato bhīṣma-droṇādīnāṃ jīrṇa-deha-nāśe khalu navya-dehāntara-prāptau",
  "GE07bhg4c02u:599_2": "tarhi harṣaḥ kriyatām iti bhāvaḥ /",
  "GE07bhg4c02u:600": "yad vā, ekasminn api dehe kaumārādīnāṃ yathā prāptis tathaivaikasyāpi",
  "GE07bhg4c02u:601": "dehino jīvasya nānā-dehānāṃ prāptir iti //13//",
  "GE07bhg4c02u:602": "baladevaḥ : nanu bhīṣmādi-dehāvacchinnānām ātmanāṃ nityatve 'pi tad-dehānāṃ tad-bhogāyatanānāṃ nāśe yuktaḥ śoka iti cet tatrāha dehino 'sminn iti /",
  "GE07bhg4c02u:603": "traikālikā bahavo dehā yasya santi,",
  "GE07bhg4c02u:604": "tasya dehino jīvasyāsmin vartamāne dehe kramāt kaumāra-yauvana-jarās tisro 'vasthā bhavanti /",
  "GE07bhg4c02u:605_0": "tāsām ātma-sambandhināṃ tad-bhogopayuktānāṃ pūrva-pūrva-vināśena para-para-prāptau",
  "GE07bhg4c02u:605_1": "yathā na śokas tathaiva tad-deha-vināśe sati dehāntara-prāptir yayāti-yauvana-prāpti-nyāyena harṣa-hetur eveti,",
  "GE07bhg4c02u:606": "na tad-deha-vināśa-hetukaḥ śokas tavocita iti bhāvaḥ /",
  "GE07bhg4c02u:607": "dhīro dhīmān deha-svabhāva-jīva-karma-vipāka-svarūpa-jñaḥ /",
  "GE07bhg4c02u:608": "atra dehina ity eka-vacanaṃ jāty-abhiprāyeṇa bodhyaṃ pūrvatrātma-bahutvokteḥ /",
  "GE07bhg4c02u:609": "atrāhuḥ - eka eva viśuddhātmā tasyāvidyayāparicchinnasya tasyāṃ pratibimbitasya vā nānātmatvam /",
  "GE07bhg4c02u:610": "śrutiś caivam āha ākāśam ekaṃ hi yathā ghaṭādiṣu pṛthag bhavet,",
  "GE07bhg4c02u:611": "tathātmaiko hy anekastho jalādhāreṣv ivāṃśumān iti /",
  "GE07bhg4c02u:612": "tad-vijñānena tasya vināśe tu tan-nānātva-nivṛttyā tad-aikyaṃ sidhyatīty eka-vacanenaitat pārtha-sārathir āheti /",
  "GE07bhg4c02u:613": "tan-mandaṃ jaḍayā tayā caitanya-rāśeś chedāsambhavāt /",
  "GE07bhg4c02u:614": "tair api tad-viṣayatvānaṅgīkārāc ca /",
  "GE07bhg4c02u:615": "vāstave cchede vikāritvādy-āpattiḥ ṭaṅka-chinna-pāṣāṇavat syāt - nīrūpasya vibhoḥ pratibimbāsambhavāc ca /",
  "GE07bhg4c02u:616": "anyathākāśādi-gādīnāṃ tad-āpattiḥ /",
  "GE07bhg4c02u:617": "na ca pratīty-anyathānupapattir evākāśasya pratibimbe mānaṃ tad-varti-graha-nakṣatra-prabhā-maṇḍalaṃ tasyiavāmbhasi bhāsamānatvena pratīteḥ /",
  "GE07bhg4c02u:618": "ākāśam ekaṃ hi iti śrutis tu paramātma-viṣayā",
  "GE07bhg4c02u:619": "tasyākāśavat sūryavac ca bahu-vṛttikatvaṃ vadatīty aviruddham /",
  "GE07bhg4c02u:620": "na cātmaikyasyopadeṣṭā sambhavati /",
  "GE07bhg4c02u:621": "sa hi tattvavin na vā ?",
  "GE07bhg4c02u:622": "ādye 'dvitīyam ātmānaṃ vijānatas tasyopadeśyāpari-sphūrtiḥ /",
  "GE07bhg4c02u:623": "antye tv ajñatvād eva nātma-jñānopadeṣṭṛtvam /",
  "GE07bhg4c02u:624": "bādhitānuvṛttyāśrayaṇaṃ tu pūrva-nirastam //13//",
  "GE07bhg4c02u:625": "__________________________________________________________",
  "GE07bhg4c02u:626": "BhG 2.14",
  "GE07bhg4c02u:627": "mātrā-sparśās tu kaunteya śītoṣṇa-sukha-duḥkhadāḥ /",
  "GE07bhg4c02u:628": "āgamāpāyino 'nityās tāṃs titikṣasva bhārata //14//",
  "GE07bhg4c02u:629": "śrīdharaḥ : nanu tān ahaṃ na śocāmi,",
  "GE07bhg4c02u:630": "kintu tad-viyogādi-duḥkha-bhājaṃ mām eveti cet tatrāha mātrā-sparśā iti /",
  "GE07bhg4c02u:631": "mīyante jāyante viṣayā ābhir iti mātrā indriya-vṛttayaḥ,",
  "GE07bhg4c02u:632": "tāsāṃ sparśā viṣayeṣu sambaddhāḥ,",
  "GE07bhg4c02u:633": "te śītoṣṇādi-pradā bhavanti /",
  "GE07bhg4c02u:634": "te tu āgamāpāyitvād anityā asthirāḥ /",
  "GE07bhg4c02u:635": "atas tān titikṣasva sahasva /",
  "GE07bhg4c02u:636": "yathā jalātapādi-saṃsargās tat-tat-kāla-kṛtāḥ svabhāvataḥ śītoṣṇādi prayacchanti evam iṣṭa-saṃyoga-viyogā api sukha-duḥkhāni prayacchanti,",
  "GE07bhg4c02u:637": "teṣāṃ cāsthiratvāt sahanaṃ tava dhīrasyocitaṃ na tu tan-nimitta-harṣa-viṣāda-pāravaśyam ity arthaḥ //14//",
  "GE07bhg4c02u:638": "madhusūdanaḥ :",
  "GE07bhg4c02u:639": "viśvanāthaḥ :",
  "GE07bhg4c02u:640": "nanu satyam eva tattvam /",
  "GE07bhg4c02u:641": "tad apy avivekino mama mana evānarthakāni vṛtahiva śoka-moha-vyāptaṃ duḥkhayatīti /",
  "GE07bhg4c02u:642": "tatra na kevalam ekaṃ mana evāpi tu manaso vṛttayo 'pi sarvās tv agādīndriya-rūpāḥ sva-viṣayān anubhāvyānarthakāriṇya ity āha mātrā indriya-grāhya-viṣayās teṣāṃ sparśā anubhavāḥ /",
  "GE07bhg4c02u:643": "śītoṣṇety āgamāpāyina iti yad eva śītala-jalādikam uṣṇa-kāle sukhadam /",
  "GE07bhg4c02u:644": "tad eva śīta-kāle duḥkhadam ato 'niyatatvād āgamāpāyitvāc ca tān viṣayānubhavān titikṣasva sahasva /",
  "GE07bhg4c02u:645": "teṣāṃ sahanam eva śāstra-vihito dharmaḥ /",
  "GE07bhg4c02u:646": "nahi māghe māsi jalasya duḥkhatva-buddhyaiva śāstre vihitaḥ snāna-rūpo dharmas tyajyate /",
  "GE07bhg4c02u:647": "dharma eva kāle sarvānartha-nivartako bhavati /",
  "GE07bhg4c02u:648": "evam eva ye putra-bhrātrādyotpatti-kāle dhanādy-upārjana-kāle ca sukhadās ta eva mṛtyu-kāle duḥkhadā āgamāpāyino",
  "GE07bhg4c02u:649": "'nityās tān api titikṣasva /",
  "GE07bhg4c02u:650": "na tu tad-anurodhena yuddha-rūpaḥ śāstra-vihitaḥ sva-dharmas tyājyo vihita-dharmānācaraṇaṃ khalu kāle mahānarthakṛd eveti bhāvaḥ //14//",
  "GE07bhg4c02u:651": "baladevaḥ : nanu bhīṣmādayo mṛtāḥ kathaṃ bhaviṣyantīti tad-duḥkha-nimittaḥ śoko mābhūt /",
  "GE07bhg4c02u:652": "tad-viccheda-duḥkha-nimittas tu me mana-prabhṛtīni pradahantīti cet tatrāha mātreti /",
  "GE07bhg4c02u:653": "mātrās tv agādīndriya-vṛttayaḥ mīyante paricchidyante viṣayā abhir iti vyutpatteḥ /",
  "GE07bhg4c02u:654": "sparśās tābhir viṣayāṇām anubhavānte khalu śītoṣṇa-sukha-duḥkhadā bhavanti /",
  "GE07bhg4c02u:655": "yad eva śītalam udakaṃ grīṣme sukhadaṃ tad eva hemante duḥkhadam ity ato 'niyatatvād āgamāpāyitvāc cānityān asthirāṃs tān titikṣasva sahasva /",
  "GE07bhg4c02u:656": "etad uktaṃ bhavati māgha-snānaṃ duḥkha-karam api dharmatayā vidhānād yathā kriyate tathā bhīṣmādibhiḥ saha yuddhaṃ duḥkha-karam api tathā vidhānāt kāryam eva /",
  "GE07bhg4c02u:657": "tatratyo duḥkhānubhavas tv āgantuko dharma-siddhatvāt soḍhavyaḥ /",
  "GE07bhg4c02u:658": "dharmāj jñānodayena mokṣa-lābhe tūttaratra",
  "GE07bhg4c02u:659": "tasya nānuvṛttiś ca jñāna-niṣṭhā paripākaṃ vinaiva dharma-tyāgas tv anartha-hetur iti /",
  "GE07bhg4c02u:660": "kaunteya bhārateti padābhyām ubhaya-kula-śuddhasya te dharma-bhraṃśo nocita iti sūcyate //14//",
  "GE07bhg4c02u:661": "__________________________________________________________",
  "GE07bhg4c02u:662": "BhG 2.15",
  "GE07bhg4c02u:663": "yaṃ hi na vyathayanty ete puruṣaṃ puruṣarṣabha /",
  "GE07bhg4c02u:664": "sama-duḥkha-sukhaṃ dhīraṃ so 'mṛtatvāya kalpate //15//",
  "GE07bhg4c02u:665": "śrīdharaḥ : tat-pratikāra-prayatnād api tat-sahanam evocitaṃ mahā-phalatvād ity āha yaṃ hīti /",
  "GE07bhg4c02u:666": "ete mātrā-sparśā yaṃ puruṣaṃ na vyathayanti nābhibhavanti /",
  "GE07bhg4c02u:667": "same duḥkha-sukhe sa tam /",
  "GE07bhg4c02u:668": "sa tair avikṣipyamāṇo dharma-jñāna-dvārā amṛtatvāya mokṣāya kalpate yogyo bhavati //15//",
  "GE07bhg4c02u:669": "madhusūdanaḥ :",
  "GE07bhg4c02u:670": "viśvanāthaḥ :",
  "GE07bhg4c02u:671": "evaṃ vicāreṇa tat-tat-sahanābhyāse sati te viṣayānubhavāḥ kāle kila nāpi duḥkhayanti /",
  "GE07bhg4c02u:672": "yadi ca na duḥkhayanti,",
  "GE07bhg4c02u:673": "tadātma-muktiḥ sva-pratyāsannaivety āha yam iti /",
  "GE07bhg4c02u:674": "amṛtatvāya mokṣāya //15//",
  "GE07bhg4c02u:675": "baladevaḥ : dharmārtha-duḥkha-sahanābhyāsasyottaratra sukha-hetutvaṃ darśayann āha yaṃ hīti /",
  "GE07bhg4c02u:676_0": "ete mātrā-sparśāḥ priyāpriya-viṣayānubhāvā yaṃ dhīraṃ dhiyam īrayati dharmeṣv iti",
  "GE07bhg4c02u:676_1": "vyutpatter dharma-niṣṭhaṃ puruṣaṃ na vyathayanti sukha-duḥkha-mūrcchitaṃ na kurvanti",
  "GE07bhg4c02u:676_2": "so 'mṛtatvāya muktaye kalpyate /",
  "GE07bhg4c02u:677": "na tu tādṛśo duḥkha-sukha-mūrcchita ity arthaḥ /",
  "GE07bhg4c02u:678": "uktam arthaṃ sphuṭayan puruṣaṃ viśinaṣṭi sameti /",
  "GE07bhg4c02u:679": "dharmānuṣṭhānasya kaṣṭa-sādhyatvād duḥkham anuṣaṅga-labdhaṃ sukhaṃ ca yasya samaṃ bhavati tābhyāṃ mukha-mlānitollāsa-rahitam ity arthaḥ //15//",
  "GE07bhg4c02u:680": "__________________________________________________________",
  "GE07bhg4c02u:681": "BhG 2.16",
  "GE07bhg4c02u:682": "nāsato vidyate bhāvo nābhāvo vidyate sataḥ /",
  "GE07bhg4c02u:683": "ubhayor api dṛṣṭo 'ntas tv anayos tattva-darśibhiḥ //16//",
  "GE07bhg4c02u:684": "śrīdharaḥ : nanu tathāpi śītoṣṇādikam atiduḥsahaṃ kathaṃ soḍhavyam /",
  "GE07bhg4c02u:685": "atyantaṃ tat-sahane ca kadācid deha-nāśaḥ syād ity āśaṅkya tattva-vicārataḥ sarvaṃ soḍhuṃ śakyam ity āśayenāha nāsato vidyata iti /",
  "GE07bhg4c02u:686": "asato 'nātma-dharmatvād avidyamānasya śītoṣṇāder ātmani bhāvaḥ sattā na vidyate /",
  "GE07bhg4c02u:687": "tathā sataḥ sat-svabhāvasyātmano 'bhāvo nāśo na vidyate /",
  "GE07bhg4c02u:688": "evam ubhayoḥ sad-asator anto nirṇayo dṛṣṭaḥ /",
  "GE07bhg4c02u:689": "kaiḥ ? tattva-darśibhiḥ vastu-yāthārthya-vedibhiḥ /",
  "GE07bhg4c02u:690": "evambhūta-vivekena sahasvety arthaḥ //16//",
  "GE07bhg4c02u:691": "madhusūdanaḥ :",
  "GE07bhg4c02u:692": "viśvanāthaḥ :",
  "GE07bhg4c02u:693": "etac ca viveka-daśān adhirūḍhān prati uktam /",
  "GE07bhg4c02u:694": "vastutas tu asaṅgo hy ayaṃ puruṣaḥ iti śruter jīvātmanaś ca sthūla-sūkṣma-dehābhyāṃ tad-dharmaiḥ śoka-mohādibhiś ca sambandho nāsty eva /",
  "GE07bhg4c02u:695": "tat-sambandhasya avidyā kalpitatvād ity āha neti /",
  "GE07bhg4c02u:696": "asato 'nātma-dharmatvād ātmani jīve avartamānasya śoka-mohādes tad-āśrayasya dehasya ca bhāvaḥ sattā nāsti /",
  "GE07bhg4c02u:697": "tathā sataḥ satya-rūpasya jīvātmano 'bhāvo nāśo nāsti /",
  "GE07bhg4c02u:698": "tasmād ubhayor etayor asat-sator anto nirṇayo 'yaṃ dṛṣṭaḥ /",
  "GE07bhg4c02u:699": "tena bhīṣmādiṣu tvad-ādiṣu ca jīvātmasu satyatvād anaśvareṣu deha-daihika-viveka-śoka-mohādayo naiva santi kathaṃ bhīṣmādayo naṅkṣanti /",
  "GE07bhg4c02u:700": "kathaṃ vā tāṃs tvaṃ śocasīti bhāvaḥ //16//",
  "GE07bhg4c02u:701": "baladevaḥ : tad evaṃ bhagavatā pārthasyāsthānāśocitvena tat-pāṇḍityam ākṣiptam /",
  "GE07bhg4c02u:702": "śoka-haraṃ ca svopāsanam eva tac copāsopāsaka-bheda-ghaṭitam ity upāsyāj jīvāṃśinaḥ svasmād upāsakānāṃ jīvāṃśānāṃ tāttvikaṃ dvaitam upadiṣṭam /",
  "GE07bhg4c02u:703_0": "atha yad ātma-tattvena tu brahma-tattvaṃ dīpopameneha yuktaḥ prapaśyet [ŚvetU 2.15]",
  "GE07bhg4c02u:703_1": "ity ādāv aṃśa-svarūpa-jñānasyāṃśi-svarūpa-jñānopayogitva-śravaṇāt tad ādau saniṣṭhādīn",
  "GE07bhg4c02u:703_2": "sarvān pratyaviśeṣeṇopadeśyaṃ tac ca dehātmanor vaidharmya-dhiyam antarā na syād",
  "GE07bhg4c02u:703_3": "iti tad-vaidharmya-bodhāyārabhyate nāsata ity ādibhiḥ /",
  "GE07bhg4c02u:704": "asataḥ pariṇāmino dehāder bhāvo 'pariṇāmitvaṃ na vidyate /",
  "GE07bhg4c02u:705": "sato ' pariṇāmina ātmanas tv abhāvaḥ pariṇāmitvaṃ na vidyate /",
  "GE07bhg4c02u:706": "dehātmānau pariṇāmāpariṇāma-svabhāvau bhavataḥ /",
  "GE07bhg4c02u:707": "evam ubhayor asat-sac-chabditayor dehātmanor",
  "GE07bhg4c02u:708": "anto nirṇayas tattva-darśibhis tad-ubhaya-svabhāva-vedibhiḥ puruṣair dṛṣṭo 'nubhūtaḥ /",
  "GE07bhg4c02u:709": "atrāsac-chabdena vinaśvaraṃ dehādi jaḍaṃ sac-chabdena tv avinaśvaram ātma-caitanyam ucyate /",
  "GE07bhg4c02u:710": "evam eva śrī-viṣṇu-purāṇe 'pi nirṇītaṃ dṛṣṭaṃ jyotīṃṣi viṣṇur bhuvanāni viṣṇur [ViP 2.12.38] ity upakramya yad asti yan nāsti ca vipra-varya [?] ity asti /",
  "GE07bhg4c02u:711": "nāsti-śabda-vācyayoś cetana-jaḍayos tathātvaṃ vastv asti kiṃ kutradcid ity ādibhir nirūpitaḥ /",
  "GE07bhg4c02u:712": "tatra nāsti śabda-vācyaṃ jaḍam /",
  "GE07bhg4c02u:713": "asti-śabdavātyaṃ tu caitanyam iti svayam eva vivṛtam /",
  "GE07bhg4c02u:714": "yat tu sat-kārya-vāda-sthāpanāyai tat-padyam ity āhus tan-niravadhānaṃ dehātma-svabhāvānabhijñāna-mohitaṃ prati tan-moha-vinivṛttaye tat-svabhāvābhijñāpanasya prakṛtatvāt //16//",
  "GE07bhg4c02u:715": "__________________________________________________________",
  "GE07bhg4c02u:716": "BhG 2.17",
  "GE07bhg4c02u:717": "avināśi tu tad viddhi yena sarvam idaṃ tatam /",
  "GE07bhg4c02u:718": "vināśam avyayasyāsya na kaścit kartum arhati //17//",
  "GE07bhg4c02u:719": "śrīdharaḥ : atra sat-svabhāvam avināśi vastu sāmānyenoktaṃ tataṃ tat-sākṣitvena vyāptaṃ taṃ tu ātma-svarūpam avināśi vināśa-śūnyaṃ viddhi jānīhi /",
  "GE07bhg4c02u:720": "tatra hetum āha vināśam iti //17//",
  "GE07bhg4c02u:721": "madhusūdanaḥ :",
  "GE07bhg4c02u:722": "viśvanāthaḥ :",
  "GE07bhg4c02u:723": "nābhāvo vidyate sataḥ ity asyārthaṃ spaṣṭayati avināśīti /",
  "GE07bhg4c02u:724": "taṃ jīvātma-svarūpaṃ yena sarvam idaṃ śarīraṃ tataṃ vyāptam /",
  "GE07bhg4c02u:725": "nanu śarīra-mātra-vyāpi-caitanyatve jīvātmano madhyama-parimāṇatvena anityatva-prasaktiḥ ? maivam /",
  "GE07bhg4c02u:726": "sūkṣmāṇām apy ahaṃ jīvaḥ iti bhagavad-ukteḥ /",
  "GE07bhg4c02u:727": "eṣoṇur ātmā cetasā veditavyo yasmin prāṇaḥ pañcadhā saṃviveśa iti,",
  "GE07bhg4c02u:728": "bālāgra-śata-bhāgasya śatadhā kalpitasya ca /",
  "GE07bhg4c02u:729": "bhāgo jīvaḥ sa vijñeyaḥ [ŚvetU 5.9] iti,",
  "GE07bhg4c02u:730": "ārāgra-mātro hy aparo 'pi dṛṣṭaḥ iti śrutibhyaś ca tasya paramāṇu-parimāṇatvam eva /",
  "GE07bhg4c02u:731": "tad api sampūrṇa-deha-vyāpi-śaktimattvaṃ jatu-jaṭitasya mahā-maṇer mahauṣadhi-khaṇḍasya vā śirasy urasi vā dhṛtasya sampūrṇa-deha-puṣṭi-karaṇa-śaktimattvam iva nāsamañjasam /",
  "GE07bhg4c02u:732": "svarga-naraka-nānā-yoniṣu gamanaṃ ca tasyopādhi-pāravaśyād eva /",
  "GE07bhg4c02u:733": "tad uktaṃ prāṇam adhikṛtya dattātrayeṇa yena saṃsarate pumān iti /",
  "GE07bhg4c02u:734": "ataevāsya sarva-gatatvam apy agrima-śloke vakṣyamāṇaṃ nāsamañjasam /",
  "GE07bhg4c02u:735": "ataevāvyayasya nityasya nityo nityānāṃ cetanaś cetanānām eko bahūnāṃ yo vidadhāti kāmān [ŚvetU 6.13] iti śruteḥ /",
  "GE07bhg4c02u:736": "yad vā, nanu deho jīvātmā paramātmety etad vastu-trikaṃ manuṣya-tiryag-ādiṣu sarvatra dṛśyate,",
  "GE07bhg4c02u:737": "tatrādyayor deha-jīvayos tattvaṃ nāsato vidyate bhāvaḥ ity anenoktam /",
  "GE07bhg4c02u:738": "tṛtīyasya paramātma-vastunaḥ kiṃ tattvam ity ata āha avināśi tv iti /",
  "GE07bhg4c02u:739": "tu bhinnopakrame /",
  "GE07bhg4c02u:740": "paramātmano māyā-jīvābhyāṃ svarūpataḥ pārthakyād idaṃ jagat //17//",
  "GE07bhg4c02u:741": "baladevaḥ : uktaṃ jīvātma-dehayoḥ svabhāvaṃ viśadayaty avināśīti dvābhyām /",
  "GE07bhg4c02u:742": "taj jīvātma-tattvam avināśi nityaṃ viddhi /",
  "GE07bhg4c02u:743": "yena sarvam idaṃ śarīraṃ tataṃ dharma-bhūtena jñānena vyāptam asti /",
  "GE07bhg4c02u:744": "asyāvyayasya parmāṇutvena ca vināśānarhasya vināśaṃ na kaścit sthūlo 'rthaḥ kartum arhati prāṇasyeva dehaḥ /",
  "GE07bhg4c02u:745": "iha jīvātmano deha-parimitatvaṃ na pratyetavyam /",
  "GE07bhg4c02u:746": "eṣo 'ṇur ātmā cetasā veditavyo yasmin prāṇaḥ pañcadhā saṃviveśa [ṃuṇḍU 3.1.9] ity ādiṣu tasya paramāṇutva-śravaṇāt /",
  "GE07bhg4c02u:747": "tādṛśasya nikhila-deha-vyāptis tu dharma-bhūta-jñānenaiva syāt /",
  "GE07bhg4c02u:748": "evam āha bhagavān sūtrakāraḥ - guṇād vālokavad [Vs. 2.3.26] iti /",
  "GE07bhg4c02u:749": "ihāpi svayaṃ vakṣyati yathā prakāśayaty ekaḥ [Gītā 13.33] ity ādinā //17//",
  "GE07bhg4c02u:750": "__________________________________________________________",
  "GE07bhg4c02u:751": "BhG 2.18",
  "GE07bhg4c02u:752": "antavanta ime dehā nityasyoktāḥ śarīriṇaḥ /",
  "GE07bhg4c02u:753": "anāśino 'prameyasya tasmād yudhyasva bhārata //18//",
  "GE07bhg4c02u:754": "śrīdharaḥ : āgamāpāya-dharmakaṃ sandarśyati antavanta iti /",
  "GE07bhg4c02u:755": "anto vināśo vidyate yeṣāṃ te antavantaḥ /",
  "GE07bhg4c02u:756": "nityasya sarvadaika-rūpasya śarīriṇaḥ śarīravataḥ /",
  "GE07bhg4c02u:757": "ataevānāśino vināśa-rahitasya aprameyasyaparicchinnasyātmana ime sukha-duḥkhādi-dharmaka-dehā uktās tattva-darśibhiḥ /",
  "GE07bhg4c02u:758": "yasmād evam ātmano na vināśaḥ,",
  "GE07bhg4c02u:759": "na ca sukha-duḥkhādi-sambandhaḥ,",
  "GE07bhg4c02u:760": "tasmān mohajaṃ śoktaṃ tyaktvā yudhyasva /",
  "GE07bhg4c02u:761": "svadharmaṃ mā tyakṣīr ity arthaḥ //18//",
  "GE07bhg4c02u:762": "madhusūdanaḥ :",
  "GE07bhg4c02u:763_0": "nanu sphuraṇa-rūpasya sataḥ katham avināśitvaṃ tasya deha-dharmatvād dehasya cānukṣaṇa-vināśād",
  "GE07bhg4c02u:763_1": "iti bhūta-caitanya-vādinas tān nirākurvann āsato vidyate bhāva ity etad vivṛṇoti antavanta iti /",
  "GE07bhg4c02u:764": "antavanto vināśina ime 'parokṣā dehā upacitāpacita-rūpatvāc charīrāṇi /",
  "GE07bhg4c02u:765_0": "bahu-vacanāt sthūla-sūkṣma-kāraṇa-rūpā virāṭ-sūtrāvyākṛtākhyāḥ samaṣṭi-vyaṣṭy-ātmanaḥ",
  "GE07bhg4c02u:765_1": "sarve nityasyāvināśina eva śarīriṇa ādhyāsika-sambandhena śarīravataekasyātmanaḥ",
  "GE07bhg4c02u:765_2": "sva-prakāśa-sphuraṇa-rūpasya sambandhino dṛśyatvena bhogyatvena coktāḥ śrutibhir",
  "GE07bhg4c02u:765_3": "brahma-vādibhiś ca /",
  "GE07bhg4c02u:766": "tathā ca taittirīyake 'nnamayādyānandamayānantān pañca kośān kalpayitvā tad-adhiṣṭhānam akalpitaṃ brahma pucchaṃ pratiṣṭhā [TaittU 2.5] iti darśitam /",
  "GE07bhg4c02u:767": "tatra pañcīkṛta-pañca-mahābhūta-tat-kāryātmako",
  "GE07bhg4c02u:768": "virāṇ-mūrta-rāśir anna-maya-kośaḥ sthūla-samaṣṭiḥ /",
  "GE07bhg4c02u:769_0": "tat-kāraṇī-bhūto 'pañcīkṛta-pañca-mahā-bhūta-tat-kāryātmako hiraṇyagarbhaḥ sūtram",
  "GE07bhg4c02u:769_1": "amūrta-rāśiḥ sūkṣma-samaṣṭiḥ trayaṃ vā idaṃ nāma rūpaṃ karma [BAU 1.6.1] iti bṛhad-āraṇyakokta-try-annātmakaḥ",
  "GE07bhg4c02u:769_2": "sarva-karmātmakatvena kriyā-śakti-mātram ādāya prāṇa-maya-kośa uktaḥ /",
  "GE07bhg4c02u:770": "nāmātmakatvena jñāna-śakti-mātram ādāyamanomaya-kośa uktaḥ /",
  "GE07bhg4c02u:771": "rūpātmakatvena tad-ubhayāśrayatayā kartṛtvam ādāya vijñāna-maya-kośa uktaḥ /",
  "GE07bhg4c02u:772": "tataḥ prāṇa-maya-mano-maya-vijñāna-mayātmaika eva hiraṇyagarbhākhyo liṅga-śarīra-kośaḥ /",
  "GE07bhg4c02u:773": "tat-kāraṇībhūtas tu māyopahita-caitanyātmā sarva-saṃskāra-śeṣo 'vyākṛtākhya ānanda-maya-kośaḥ /",
  "GE07bhg4c02u:774": "te ca sarva ekasyaivātmanaḥ śarīrāṇīty uktam /",
  "GE07bhg4c02u:775": "tasyaiṣa eva śārīra",
  "GE07bhg4c02u:776": "ātmā yaḥ pūrvasya [TaittU 2.3.4] iti /",
  "GE07bhg4c02u:777": "tasya prāṇa-mayasyaiṣa eva śarīre bhavaḥ śārīra ātmā yaḥ satya-jñānādi-lakṣaṇo guhā-nihitatvenoktaḥ pūrvasyānna-mayasya /",
  "GE07bhg4c02u:778": "evaṃ prāṇa-maya-mano-maya-vijñāna-mayānanda-mayeṣu yojyam /",
  "GE07bhg4c02u:779": "athaveme sarve dehās trailokya-varti-sarva-prāṇi-sambandhina ekasyaivātmana uktā iti yojanā /",
  "GE07bhg4c02u:780": "tathā ca śrutiḥ -",
  "GE07bhg4c02u:781": "eko devaḥ sarva-bhūteṣu gūḍhaḥ",
  "GE07bhg4c02u:782": "sarva-vyāpī sarva-bhūtāntarātmā /",
  "GE07bhg4c02u:783": "karmādhyakṣaḥ sarva-bhūtādhivāsaḥ",
  "GE07bhg4c02u:784": "sākṣī ceto kevalo nirguṇaś ca // [ŚvetU 6.11]",
  "GE07bhg4c02u:785": "iti sarva-śarīra-sambandhinam ekam ātmānaṃ nityaṃ vibhuṃ darśayati /",
  "GE07bhg4c02u:786": "nanu nityatvaṃ yāvat-kāla-sthāyitvaṃ tathā cāvidyādivat kālena saha nāśe 'pi tad-upapannam ity ata āha anāśina iti /",
  "GE07bhg4c02u:787_0": "deśataḥ kālato vastutaś caparicchinasyāvidyādeḥ kalpitatvenānityatve 'pi yāvat-kāla-sthāyi-svarūpam",
  "GE07bhg4c02u:787_1": "aupacārikaṃ nityatvaṃ vyavahriyate yāvad-vikāraṃ tu vibhāgo lokavat [Vs 2.3.7] iti nyāyāt /",
  "GE07bhg4c02u:788": "ātmanas tu pariccheda-traya-śūnyasyākalpitasya vināśa-hetv-abhāvān mukhyam eva kūṭastha-nityatvaṃ na tu pariṇāmi-nityatvaṃ yāvat-kāla-sthāyitvaṃ cety abhiprāyaḥ /",
  "GE07bhg4c02u:789": "nanv etādṛśe dehini kiṃcit pramāṇam avaśyaṃ vācyam anyathā niṣpramāṇasya tasyālīkatvāpatteḥ śāstrārambha-vaiyarthyāpatteś ca /",
  "GE07bhg4c02u:790": "tathā ca vastu-paricchedo duṣpariharaḥ śāstra-yonitvāt [Vs 1.1.3] iti nyāyāc ca /",
  "GE07bhg4c02u:791": "ata āha aprameyasyeti /",
  "GE07bhg4c02u:792": "ekadhaivānudraṣṭavyam etad apramayaṃ dhruvam [BAU 4.7.2] apramayam aprameyam /",
  "GE07bhg4c02u:793": "na tatra sūryo bhāti na candra-tārakaṃ",
  "GE07bhg4c02u:794": "nemā vidyuto bhānti kuto 'yam agniḥ / [KaṭhU 5.15]",
  "GE07bhg4c02u:795": "tam eva bhāntam anubhāti sarvaṃ",
  "GE07bhg4c02u:796": "tasya bhāsā sarvam idaṃ vibhāti [ṃuṇḍU 2.2.10]",
  "GE07bhg4c02u:797": "iti ca śruteḥ sva-prakāśa-caitanya-rūpa evātmātas tasya sarva-bhāsakasya svabhānārthaṃ na svabhāsyāpekṣā,",
  "GE07bhg4c02u:798": "kintu kalpitājñāna-tat-kārya-nivṛtty-arthaṃ kalpita-vṛtti-viśeṣāpekṣā /",
  "GE07bhg4c02u:799": "kalpitasyaiva kalpita-virodhitvāt /",
  "GE07bhg4c02u:800": "yakṣānurūpo baliḥ iti nyāyāt /",
  "GE07bhg4c02u:801": "tathā ca sarva-kalpita-nivartaka-vṛtti-viśeṣotpatty-arthaṃ śāstrārambhaḥ,",
  "GE07bhg4c02u:802": "tasya tattvam asy ādi-vākya-mātrādhīnatvāt /",
  "GE07bhg4c02u:803": "svataḥ sarvadābhāsamānatvāt sarva-kalpanādhiṣṭhānatvād dṛśyamātra-bhāsakatvāc ca na tasya tucchatvāpattiḥ /",
  "GE07bhg4c02u:804": "tathā caikam evādvitīyaṃ satyaṃ jñānam anantaṃ brahmety ādi-śāstram eva sva-prameyānurodhena svasyāpi kalpitatvam āpādayati anyathā sva-prāmāṇyānupapatteḥ /",
  "GE07bhg4c02u:805": "kalpitasya cākalpita-paricchedakatvaṃ nāstīti prāk-pratipāditam /",
  "GE07bhg4c02u:806": "ātmanaḥ svaprakāśatvaṃ ca yuktito 'pi bhagavat-pūjyapādair upapāditam /",
  "GE07bhg4c02u:807": "tathā hi - yatra jijñāsoḥ saṃśaya-viparyaya-vyatireka-pramāṇānām anyatamam api nāsti tatra tad-virodhi jñānam iti sarvatra dṛṣṭam /",
  "GE07bhg4c02u:808": "anyathā tritayānyatamāpatteḥ /",
  "GE07bhg4c02u:809": "ātmani cāhaṃ vā nāhaṃ veti na kasyacit saṃśayaḥ /",
  "GE07bhg4c02u:810": "nāpi nāham iti viparyayo vyatirekaḥ pramā veti tat-svarūpa-pramā sarvadāstīti vācyaṃ tasya sarva-saṃśaya-viparyaya-dharmitvāt /",
  "GE07bhg4c02u:811": "dharmyaśe sarvam abhrāntaṃ prakāre tu viparyayaḥ iti nyāyāt /",
  "GE07bhg4c02u:812": "ata evoktam -",
  "GE07bhg4c02u:813": "pramāṇam apramāṇaṃ ca pramābhāsas tathaiva ca /",
  "GE07bhg4c02u:814": "kurvanty eva pramāṃ yatra tad-asambhāvanā kutaḥ //",
  "GE07bhg4c02u:815": "[Bṛhad-vāmanaP 1.4.874]",
  "GE07bhg4c02u:816": "pramābhāsaḥ saṃśayaḥ /",
  "GE07bhg4c02u:817": "sva-prakāśe sad-rūpe dharmiṇi pramāṇāpramāṇayor viśeṣo nāstīty arthaḥ /",
  "GE07bhg4c02u:818": "ātmano 'bhāsamānatve ca ghaṭa-jñānaṃ mayi jātaṃ na vety ādi-saṃśayaḥ syāt /",
  "GE07bhg4c02u:819": "na cāntara-padārthe viṣayasyaiva saṃśayādi-pratibandhakatva-svabhāvaḥ /",
  "GE07bhg4c02u:820": "bāhya-padārthe k ptena virodhi-jñānenaiva saṃśayādi-pratibandha-saṃbhava āntara-padārthe svabhāva-bheda-kalpanāyā anaucityāt /",
  "GE07bhg4c02u:821": "anyathā sarva-viplavāpatteḥ /",
  "GE07bhg4c02u:822": "ātma-mano-yoga-mātraṃ cātma-sākṣātkāre hetuḥ /",
  "GE07bhg4c02u:823": "yasya ca jñāna-mātre hetutvād ghaṭādi-bhāne 'py ātma-bhānaṃ samūhālambana-nyāyena tārkikāṇāṃ pravareṇāpi durnivāraṃ /",
  "GE07bhg4c02u:824": "na ca cākṣuṣatva-māna-sattvādi-saṅkaraḥ /",
  "GE07bhg4c02u:825": "laukikatvālaukikatvavad aṃśa-bhedenopapatteḥ /",
  "GE07bhg4c02u:826": "saṅkarasyādoṣatvāc cākṣuṣatvāder jātitvānabhyupagamād vā /",
  "GE07bhg4c02u:827": "vyavasāyamātra",
  "GE07bhg4c02u:828": "evātmabhāna-sāmagryā vidyamānatvād anuvyavasāyo 'py apāstaḥ /",
  "GE07bhg4c02u:829": "na ca vyavasāya-bhānārthaṃ sa tasya dīpavat sva-vyavahāre sajātīyānapekṣatvāt /",
  "GE07bhg4c02u:830": "na hi ghaṭa-taj-jñānayor iva vyavasāyānuvyavasāyayor api viṣayatva-viṣayitva-vyavasthāpakaṃ vaijātyam asti vyakti-bhedātirikta-vaidharmyānabhyupagamāt /",
  "GE07bhg4c02u:831": "viṣayatvāvacchedaka-rūpeṇaiva viṣayitvābhyupagame ghaṭa-taj-jñānayor api tad-bhāvāpattir aviśeṣāt /",
  "GE07bhg4c02u:832_0": "nanu yathā ghaṭa-vyavahārārthaṃ ghaṭa-jñānam abhyupeyate tathā ghaṭa-jñāna-vyavahārārthaṃ",
  "GE07bhg4c02u:832_1": "ghaṭa-jñāna-viṣayaṃ jñānam abhyupeyaṃ vyavahārāsya vyavahartavya-jñāna-sādhyatvād iti cet /",
  "GE07bhg4c02u:833": "kānupapattir udbhāvitā devānāṃ-priyeṇa sva-prakāśa-vādinaḥ /",
  "GE07bhg4c02u:834": "nahi vyavahartavya-bhinnatvam api jñāna-viśeṣaṇaṃ vyavahāra-hetutāvacchedakaṃ gauravāt /",
  "GE07bhg4c02u:835": "tathā ceśvara-jñānavadyogi-jñānavat prameyam iti jñānavac ca svenaiva sva-vyavahāropapattau na jñānāntara-kalpanāvakāśaḥ /",
  "GE07bhg4c02u:836": "anuvyavasāyasyāpi ghaṭa-jñāna-vyavahāra-hetutvaṃ kiṃ ghaṭa-jñāna-jñānatvena kiṃ vā ghaṭa-jñānatvenaiveti vivecanīyam /",
  "GE07bhg4c02u:837": "ubhayasyāpi tatra sattvāt /",
  "GE07bhg4c02u:838": "tatra ghaṭa-vyavahāre ghaṭa-jñānatvenaiva hetutāyāḥ k ptatvāt tenaiva rūpeṇa ghata-jñāna-vyavahāre,",
  "GE07bhg4c02u:839": "pi hetutopapattau na ghaṭa-jñāna-jñānatvaṃ hetutāvacchedakaṃ",
  "GE07bhg4c02u:840": "gauravān mānābhāvāc ca /",
  "GE07bhg4c02u:841": "tathā ca nānuvyavasāya-siddhir ekasyaiva vyavasāyasya vayvasātari vyavaseye vyavasāye ca vyavahāra-janakatvopapatter iti tripuṭī-pratyakṣa-vādinaḥ prābhākarāḥ /",
  "GE07bhg4c02u:842": "aupaniṣadāstu manyante sva-prakāśa-jñāna-rūpa evātmā na svaprakāśa-jñānāśrayaḥ kartṛ-karma-virodhena tad-bhānānupapatteḥ /",
  "GE07bhg4c02u:843": "jñāna-bhinnatve ghaṭādivaj-jaḍatvena kalpitatvāpatteś ca /",
  "GE07bhg4c02u:844": "svaprakāśa-jñāna-mātra-svarūpo 'py ātmāvidyopahitaḥ san sākṣīty ucyate /",
  "GE07bhg4c02u:845": "vṛtti-mad-antaḥkaraṇopahitaḥ pramātety ucyate /",
  "GE07bhg4c02u:846": "tasya cakṣur-ādīni karaṇāni /",
  "GE07bhg4c02u:847": "sa cakṣur-ādi-dvārāntaḥ-karaṇa-pariṇāmena ghaṭādīn vyāpya tad-ākāro bhavati /",
  "GE07bhg4c02u:848": "tato ghaṭāvacchinna-caitanyaṃ pramātra-bhedāt svājñānaṃ nāśayad aparokṣaṃ bhavati /",
  "GE07bhg4c02u:849": "ghaṭaṃ ca svāvacchedakaṃ sva-tādātmyādhyāsād bhāsayati /",
  "GE07bhg4c02u:850": "antaḥ-karaṇa-pariṇāmaś ca vṛttyākhyo 'tisvacchaḥ svāvacchinnenaiva caitanyena bhāsyata ity antaḥ-karaṇa-tad-vṛtti-ghaṭānām aparokṣatā /",
  "GE07bhg4c02u:851": "tad etad ākāra-trayam ahaṃ jānāmi ghaṭam iti /",
  "GE07bhg4c02u:852": "bhāsaka-caitanyasyaika-rūpatve",
  "GE07bhg4c02u:853": "'pi ghaṭaṃ prati vṛtty-apekṣatvāt pramātṛtā /",
  "GE07bhg4c02u:854": "antaḥkaraṇa-tad-vṛttīḥ prati tu vṛtty-anapekṣatvāt sākṣiteti vivekaḥ /",
  "GE07bhg4c02u:855": "advaita-siddhau siddhānta-bindau ca vistaraḥ /",
  "GE07bhg4c02u:856_0": "yasmād evaṃ prāg-ukta-nyāyena ntiyo vibhur asaṃsārī sarvadaika-rūpaś cātmā tasmāt",
  "GE07bhg4c02u:856_1": "tan-nāśa-śaṅkayā svadharme yuddhe prāk-pravṛttasya tava tasmād uparatir na yukteti",
  "GE07bhg4c02u:856_2": "yuddhābhyanujñayā bhagavān āha - tasmād yudhyasva bhārateti /",
  "GE07bhg4c02u:857": "arjunasya svadharme yuddhe pravṛttasya tata uparati-kāraṇaṃ śoka-mohau /",
  "GE07bhg4c02u:858": "tau ca vicāra-janitena vijñānena vādhitāv ity apavādāpavāda utsargasya sthitir iti nyāyena yudhyasvety anuvādo na vidhiḥ /",
  "GE07bhg4c02u:859": "yathā kartṛ-karmaṇoḥ kṛti [Pāṇ 2.3.65] ity utsargaḥ /",
  "GE07bhg4c02u:860": "ubhaya-prāptau karmaṇi [Pāṇ 2.3.66] ity apavādaḥ /",
  "GE07bhg4c02u:861": "akākārayoḥ strī-pratyayayoḥ prayoge neti vaktavyam iti tad-apavādaḥ /",
  "GE07bhg4c02u:862": "tathā ca mumukṣor brahmaṇor jijñāsety atrāpavādāpavāde punar utsarga-sthiteḥ kartṛ-karmaṇoḥ kṛtīty anenaiva ṣaṣṭhī /",
  "GE07bhg4c02u:863": "tathā ca karmaṇi ceti niṣedhā-prasārād brahma-jijñāseti karma-ṣaṣṭhī-samāsaḥ",
  "GE07bhg4c02u:864": "siddho bhavati /",
  "GE07bhg4c02u:865": "kaścit tv etasmād eva vidher mokṣe jñāna-karmaṇoḥ samuccaya iti pralapati /",
  "GE07bhg4c02u:866": "tac ca yudhyasvety ato mokṣasya jñāna-karma-samuccaya-sādhyatvāpratīteḥ /",
  "GE07bhg4c02u:867": "vistareṇa caitad agre bhagavad-gītā-vacana-virodhenaiva nirākariṣyāmaḥ //18//",
  "GE07bhg4c02u:868": "viśvanāthaḥ :",
  "GE07bhg4c02u:869": "nāsato vidyate bhāvaḥ ity asyārthaṃ spaṣṭayati antavanta iti /",
  "GE07bhg4c02u:870": "śarīriṇo jīvasyāprameyasyāti-sūkṣmatvād durjñeyasya /",
  "GE07bhg4c02u:871": "tasmād yudhyasva iti śāstra-vihitasya svadharmasya tyāgo 'nucita iti bhāvaḥ //18//",
  "GE07bhg4c02u:872": "baladevaḥ : antavanto vināśi-svabhāvāḥ,",
  "GE07bhg4c02u:873": "śarīriṇo jīvātmanaḥ /",
  "GE07bhg4c02u:874": "aprameyasyātisūkṣmatvād vijñāna-vijñātṛ-svarūpatvāc ca pramātum aśakyasyety arthaḥ /",
  "GE07bhg4c02u:875": "tathā cedṛśa-svabhāvatvāj jīva-tad-dehau na śoka-sthānam iti jīvātmano deho dharmānuṣṭānuṣṭhāna-dvārā tasya bhogāya mokṣāya ca pareśena sṛjyate /",
  "GE07bhg4c02u:876": "sa ca sa ca dharmeṇa bhavet tasmād yudhyasva bhārata //18//",
  "GE07bhg4c02u:877": "__________________________________________________________",
  "GE07bhg4c02u:878": "BhG 2.19",
  "GE07bhg4c02u:879": "ya enaṃ vetti hantāraṃ yaś cainaṃ manyate hatam /",
  "GE07bhg4c02u:880": "ubhau tau na vijānīto nāyaṃ hanti na hanyate //19//",
  "GE07bhg4c02u:881": "śrīdharaḥ : tad evaṃ bhīṣmādi-mṛtyu-nimittaḥ śoko nivāritaḥ,",
  "GE07bhg4c02u:882": "yac cātmano hantṛtva-nimittaṃ duḥkham uktam etān na hantum icchāmi ity ādinā,",
  "GE07bhg4c02u:883": "tad api tavad eva nirnimittam ity āha ya enam iti /",
  "GE07bhg4c02u:884": "enam ātmānam /",
  "GE07bhg4c02u:885": "ātmano hanana-kriyāyāḥ karmatvaṃ kartṛtvam api nāstīty arthaḥ /",
  "GE07bhg4c02u:886": "tatra hetur nāyam iti //19//",
  "GE07bhg4c02u:887": "madhusūdanaḥ :",
  "GE07bhg4c02u:888": "nanv evam aśocyān anvaśocacas tvam ity ādinā bhīṣmādi-bandhu-viccheda-nibandhane śoke 'panīte 'pi tad-vadha-kartṛtva-nibandhanasya pāpasya nāsti pratīkāraḥ /",
  "GE07bhg4c02u:889": "nahi yatra śoko nāsti tatra pāpaṃ nāstīti niyamaḥ /",
  "GE07bhg4c02u:890": "dveṣya-brāhmaṇa-vadhe pāpābhāva-prasaṅgāt /",
  "GE07bhg4c02u:891_0": "ato 'haṃ kartā tvaṃ preraka iti dvayor api hiṃsā-nimitta-pātakāpatter ayuktam idaṃ",
  "GE07bhg4c02u:891_1": "vacanaṃ tasmād yudhyasva bhāratety āśaṅkya kāṭhaka-paṭhitaya rcā pariharati bhagavān ya enam iti /",
  "GE07bhg4c02u:892": "enaṃ prakṛtaṃ dehinam adṛśyatvādi-guṇakaṃ yo hantāraṃ hanana-kriyāyāḥ kartāraṃ vetti aham asya hanteti vijānāti /",
  "GE07bhg4c02u:893": "yaś cānya enaṃ manyate hataṃ hanana-kriyāyāḥ karma-bhūtaṃ deha-hananena hato 'ham iti vijānāti /",
  "GE07bhg4c02u:894": "tāv ubhau dehābhimānitvād enam avikāriṇam akāraka-svabhāvam ātmānaṃ na vijānīto na vivekena jānītaḥ śāstrāt /",
  "GE07bhg4c02u:895": "kasmāt yasmān nāyaṃ hanti na hanyate kartā karma ca na bahvatīty arthaḥ /",
  "GE07bhg4c02u:896": "atra ya enaṃ vetti hantāraṃ hataṃ cety etāvati vaktavye padānām āvṛttir vākyālaṅkārārthā /",
  "GE07bhg4c02u:897": "athavā ya enaṃ vetti hantāraṃ tārkikādir ātmanaḥ kartṛtvābhyupagamāt /",
  "GE07bhg4c02u:898": "tathā yaś cainaṃ manyate hataṃ cārvākādir ātmano vināśitvābhyupagamāt /",
  "GE07bhg4c02u:899": "tāv ubhau na vijānīta iti yojyam /",
  "GE07bhg4c02u:900": "vādi-bheda-khyāpanāya pṛthag upanyāsaḥ /",
  "GE07bhg4c02u:901": "atiśūrātikātara-viṣayatayā vā pṛthag-upadeśaḥ /",
  "GE07bhg4c02u:902": "hantā cen manyate hantuṃ hataś cen manyate hatam [KaṭhU 1.2.19] iti pūrvārdhe śrautaḥ pāṭhaḥ //19//",
  "GE07bhg4c02u:903": "viśvanāthaḥ :",
  "GE07bhg4c02u:904": "bho vayasya arjuna /",
  "GE07bhg4c02u:905": "tvam ātmā /",
  "GE07bhg4c02u:906": "na hanteḥ kartā,",
  "GE07bhg4c02u:907": "nāpi hanteḥ karma ity āha ya iti /",
  "GE07bhg4c02u:908": "enaṃ jīvātmānaṃ hantāraṃ vetti bhīṣmādīn arjuno hantīti yo vettīty arthaḥ,",
  "GE07bhg4c02u:909": "hatam iti bhīṣmādibhir arjuno hanyate iti yo vetti,",
  "GE07bhg4c02u:910": "tāv ubhāv apy ajñāninau /",
  "GE07bhg4c02u:911": "ato 'rjuno 'yaṃ guru-janaṃ hantīty ajñāni-loka-gītād duryaśaḥ kā te bhītir iti bhāvaḥ //19//",
  "GE07bhg4c02u:912": "baladevaḥ : uktam avināśitvaṃ draḍhayati /",
  "GE07bhg4c02u:913": "enam ukta-svabhāvam ātmānaṃ jīvaṃ yo hantāraṃ khaḍgādinā hiṃsakaṃ vetti yaś cainaṃ tena hataṃ hiṃsitaṃ manyate tāv ubhau tat-svarūpaṃ na vijānītaḥ /",
  "GE07bhg4c02u:914": "atisūkṣmasya caitanyasya tasya chedādy-asambhavān nāyam ātmā hanti na hanyate /",
  "GE07bhg4c02u:915": "hanteḥ kartā karma ca bhavatīty arthaḥ /",
  "GE07bhg4c02u:916": "hanter deha-viyogārthatvān na tenātmanāṃ nāśo mantavyaḥ /",
  "GE07bhg4c02u:917": "śrutiś caivam āha - hantā cen manyate hantuṃ hataś cen manyate hatam [KaṭhU 1.2.19] ity ādinā /",
  "GE07bhg4c02u:918": "etena mā hiṃsyāt sarva-bhūtāni ity ādi-vākyaṃ deha-viyoga-paraṃ vyākhyātam /",
  "GE07bhg4c02u:919": "na cātrātmanaḥ kartṛtvaṃ prasiddham iti vācyam /",
  "GE07bhg4c02u:920": "deha-viyojane tat tasya sattvāt //19//",
  "GE07bhg4c02u:921": "__________________________________________________________",
  "GE07bhg4c02u:922": "BhG 2.20",
  "GE07bhg4c02u:923": "na jāyate mriyate vā kadācin",
  "GE07bhg4c02u:924": "nāyaṃ bhūtvā bhavitā vā na bhūyaḥ /",
  "GE07bhg4c02u:925": "ajo nityaḥ śāśvato 'yaṃ purāṇo",
  "GE07bhg4c02u:926": "na hanyate hanyamāne śarīre //20//",
  "GE07bhg4c02u:927": "śrīdharaḥ : na hanyata ity etad eva ṣaḍ-bhāva-vikāra-śūnyatvena draḍhayati neti /",
  "GE07bhg4c02u:928": "na jāyata ity ādi /",
  "GE07bhg4c02u:929": "na jāyata iti janma-pratiṣedhaḥ /",
  "GE07bhg4c02u:930": "na mriyata iti vināśa-pratiṣedhaḥ /",
  "GE07bhg4c02u:931": "vā-śabdau cārthe /",
  "GE07bhg4c02u:932": "na cāyaṃ bhūtvā utpadya bhavitā bhavati astitvaṃ bhajate,",
  "GE07bhg4c02u:933": "kintu prāg eva svataḥ sad-rūpa iti janmāntarāstitva-lakṣaṇa-dvitīya-vikāra-pratiṣedhaḥ /",
  "GE07bhg4c02u:934": "tatra hetuḥ yasmād ajaḥ /",
  "GE07bhg4c02u:935": "yo hi na jāyate sa hi janmāntaram astitvaṃ bhajate,",
  "GE07bhg4c02u:936": "na tu yaḥ svayam evāsti sa bhūyo 'pi anyad astitvaṃ bhajate ity arthaḥ /",
  "GE07bhg4c02u:937": "nityaḥ sarvdaika-rūpa iti vṛddhi-pratiṣedhaḥ /",
  "GE07bhg4c02u:938": "śāśvataḥ śaśvad-bhava iti apakṣaya-pratiṣedhaḥ /",
  "GE07bhg4c02u:939": "purāṇa iti vipariṇāma-pratiṣedhaḥ /",
  "GE07bhg4c02u:940": "purāpi nava eva na tu pariṇāmataḥ rūpāntaraṃ prāpya navo bhavatīty arthaḥ /",
  "GE07bhg4c02u:941": "yad vā na bhavitety asyānuṣaṅgaṃ kṛtvā bhūyo 'dhikaṃ yathā bhaviteti tathā na bhavatīti vṛddhi-pratiṣedhaḥ /",
  "GE07bhg4c02u:942": "ajo nitya iti cobhaya-vṛddhy-ādy-abhāve hetur iti na paunaruktyam /",
  "GE07bhg4c02u:943": "tad evaṃ jāyate asti vardhate vipariṇamate apakṣīyate naśyaty evaṃ yāskādibhir veda-vādibhir uktāḥ ṣaḍ-bhāva-vikārā nirastāḥ /",
  "GE07bhg4c02u:944": "yad artham ete vikārā nirastās taṃ prastutaṃ vināśābhāvam upasaṃharati na hanyate hanyamāne śarīra iti //20//",
  "GE07bhg4c02u:945": "madhusūdanaḥ :",
  "GE07bhg4c02u:946": "kasmād ayam ātmā hanana-kriyāyāḥ kartā karma ca na bhavati ?",
  "GE07bhg4c02u:947": "avikriyatvād ity āha dvitīyena mantreṇa /",
  "GE07bhg4c02u:948": "jāyate 'sti vardhate vipariṇamate 'pakṣīyate vinaśyatīti ṣaḍ-bhāva-vikārā iti vārṣyāyaṇiḥ iti nairuktāḥ /",
  "GE07bhg4c02u:949": "tatrādy-antayor niṣedhaḥ kriyate na jāyate mriyate veti /",
  "GE07bhg4c02u:950": "vā-śabdaḥ samuccayārthaḥ /",
  "GE07bhg4c02u:951": "na jāyate na mriyate cety arthaḥ /",
  "GE07bhg4c02u:952": "kasmād ayam ātmā notpadyate ?",
  "GE07bhg4c02u:953": "yasmād ayam ātmā kadācit kasminn api kāle na bhūtvābhūtvā prāg bhūyaḥ punar api bhavitā na /",
  "GE07bhg4c02u:954": "yo hy abhūtvā bhavati sa utpatti-lakṣaṇāṃ vikriyām anubhavati /",
  "GE07bhg4c02u:955": "ayaṃ tu prāg api sattvādyato notpadyate 'to 'jaḥ /",
  "GE07bhg4c02u:956": "tathāyam ātmā bhūtvā prāk kadācid bhūyaḥ punar na bhavitā /",
  "GE07bhg4c02u:957": "na vā-śabdād vākya-vipari-vṛttiḥ /",
  "GE07bhg4c02u:958": "yo hi prāg-bhūtvottara-kāle na bhavati sa mṛt-lakṣaṇāṃ vikriyām anubhavati /",
  "GE07bhg4c02u:959": "ayaṃ tūttara-kāle",
  "GE07bhg4c02u:960": "'pi sattvādyato na miryate 'to nityo vināśāyogya ity arthaḥ /",
  "GE07bhg4c02u:961": "atra na bhūtvety atra samāsābhāve 'pi nānupapattir nānuyojeṣv ativat /",
  "GE07bhg4c02u:962": "bhagavatā pāṇininā mahā-vibhāṣādhikāre nañ-samāsa-pāṭhāt /",
  "GE07bhg4c02u:963": "yat tu kātyāyanenoktaṃ samāsa-nityatābhiprāyeṇa vā-vacanānarthakyaṃ tu svabhāva-siddhatvāt iti tad-bhagavat-pāṇiini-vacana-virodhād anādeyam /",
  "GE07bhg4c02u:964": "tad uktam ācārya-śavara-svāminā - asad-vādī hi kātyāyanaḥ iti /",
  "GE07bhg4c02u:965": "atra na jāyate mriyate veti pratijñā /",
  "GE07bhg4c02u:966": "kadācin nāyaṃ bhūtvā bhavitā vā na bhūya iti tad-upapādanam /",
  "GE07bhg4c02u:967": "ajo nitya iti tad-upasaṃhāra iti vibhāgaḥ /",
  "GE07bhg4c02u:968": "ādyantayor vikārayor niṣedhena madhyavarti-vikārāṇāṃ tad-vyāpyānāṃ niṣedhe jāte 'pi gamanādi-vikārāṇām anuktānām apy upalakṣaṇāyāpakṣayaś ca vṛddhiś ca sva-śabdenaiva nirākriyete /",
  "GE07bhg4c02u:969": "tatra kūṭastha-nityatvād ātmano nirguṇatvāc ca na svarūpato guṇato vāpakṣayaḥ sambhavatīty uktaṃ śāśvata iti /",
  "GE07bhg4c02u:970": "śaśvat sarvadā bhavati nāpakṣīyate nāpacīyata ity arthaḥ /",
  "GE07bhg4c02u:971": "yadi nāpakṣīyate tarhi vardhatām iti nety āha purāṇa iti /",
  "GE07bhg4c02u:972": "purāpi nava eka-rūpo na tv adhunā nūtanāṃ kāñcid avasthām anubhavati /",
  "GE07bhg4c02u:973": "yo hi nūtanāṃ kāñcid upacayāvasthām anubhavati sa vardhata ity ucyate loke /",
  "GE07bhg4c02u:974": "ayaṃ tu sarvadaika-rūpatvān nāpacīyate nopacīyate cety arthaḥ /",
  "GE07bhg4c02u:975": "astitva-vipariṇāmau",
  "GE07bhg4c02u:976": "tu janma-vināśāntarbhūtatvāt pṛthaṅ na niṣiddhau /",
  "GE07bhg4c02u:977": "yasmād evaṃ sarva-vikāra-śūnya ātmā tasmāc charīre hanyamāne tat-sambaddho 'pi kenāpy upāyena na hanyate na hantuṃ śakyata ity upasaṃhāraḥ //20//",
  "GE07bhg4c02u:978": "viśvanāthaḥ :",
  "GE07bhg4c02u:979": "jīvātmano nityatvaṃ spaṣṭatayā sādhayati na jāyate miryate iti janma-maraṇayor vartamānatva-niṣedhaḥ /",
  "GE07bhg4c02u:980": "nāyaṃ bhūtvā bhavitā iti tayor bhūtatva-bhaviṣyatva-niṣedhaḥ /",
  "GE07bhg4c02u:981": "ataeva aja iti kāla-traye 'pi ajasya janmābhāvān nāsya prāg-abhāvaḥ /",
  "GE07bhg4c02u:982": "śāśvataḥ śaśvat sarva-kāla eva vartata iti nāsya kāla-traye 'pi dhvaṃsaḥ /",
  "GE07bhg4c02u:983": "ataevāyaṃ nityaḥ /",
  "GE07bhg4c02u:984": "tarhi bahu-kāla-sthāyitvāj jarā-grasto 'yam iti cen na /",
  "GE07bhg4c02u:985": "purāṇaḥ purāpi navaḥ prācīno 'py ayaṃ navīna iveti ṣaḍ-bhāva-vikārābhāvād iti bhāvaḥ /",
  "GE07bhg4c02u:986": "nanu śarīrasya maraṇād aupacārikaṃ tu maraṇam asyāstu ?",
  "GE07bhg4c02u:987": "tatrāha neti /",
  "GE07bhg4c02u:988": "śarīreṇa saha sambaddhābhāvāt na upacāraḥ //20//",
  "GE07bhg4c02u:989": "baladevaḥ : atha jāyate asti vardhate viparaṇamate apakṣīyate vinaśyati iti yāskādy-ukta-ṣaḍ-bhāva-vikāra-rāhityena prāg-ukta-nityatvaṃ draḍhayati na jāyate iti /",
  "GE07bhg4c02u:990": "cārthe vā-śabdau /",
  "GE07bhg4c02u:991": "ayam ātmā jīvaḥ kadācid api kāle na jāyate na mriyate ceti janma-vināśayoḥ pratiṣedhaḥ /",
  "GE07bhg4c02u:992": "na cāyam ātmā bhūtvotpadya bhavitā bhaviṣyatīti janmāntarasyāstitvasya pratiṣedhaḥ /",
  "GE07bhg4c02u:993": "na bhūya iti ayam ātmā bhūyo 'dhikaṃ yathā syāt tathā na bhavatīti buddheḥ pratiṣedhaḥ /",
  "GE07bhg4c02u:994": "kuto bhūyo na bhavatīty atra hetur ajo nitya iti /",
  "GE07bhg4c02u:995": "utpatti-vināśa-yogī khalu vṛkṣādir utpadya vṛddhiṃ gacchan naṣṭaḥ /",
  "GE07bhg4c02u:996": "ātmanas tu tad-ubhayābhāvāt na vṛddhir ity arthaḥ /",
  "GE07bhg4c02u:997": "śāśvata ity apakṣayasya pratiṣedhaḥ /",
  "GE07bhg4c02u:998": "śaśvat sarvadā bhavati nāpakṣīyate nāpakṣayaṃ bhajatīty arthaḥ /",
  "GE07bhg4c02u:999": "purāṇa iti vipariṇāmasya pratiṣedhaḥ / purāṇaṃ",
  "GE07bhg4c02u:1000": "purāpi navo na tu kiṃcin nūtanaṃ rūpāntaram adhunā na labdha ity arthaḥ /",
  "GE07bhg4c02u:1001": "tad evaṃ ṣaḍ-bhāva-vikāra-śūnyatvād ātmā nityaḥ /",
  "GE07bhg4c02u:1002": "yasmād īdṛśas tasmāc charīre hanyamāne 'pi sa na hanyate /",
  "GE07bhg4c02u:1003": "tathā cārjuno 'yaṃ guru-hantety avijñoktyā duṣkīrter abibhyatā tvayā śāstrīyaṃ dharma-yuddhaṃ vidheyam //20//",
  "GE07bhg4c02u:1004": "__________________________________________________________",
  "GE07bhg4c02u:1005": "BhG 2.21",
  "GE07bhg4c02u:1006": "vedāvināśinaṃ nityaṃ ya enam ajam avyayam /",
  "GE07bhg4c02u:1007": "kathaṃ sa puruṣaḥ pārtha kaṃ ghātayati hanti kam //21//",
  "GE07bhg4c02u:1008": "śrīdharaḥ : ataeva hantṛtvābhāvo 'pi pūrvoktaḥ prasiddha ity āha vedāvināśinam ity ādi /",
  "GE07bhg4c02u:1009": "nityaṃ vṛddhi-śūnyam /",
  "GE07bhg4c02u:1010": "avyayam apakṣaya-śūnyam /",
  "GE07bhg4c02u:1011": "ajam avināśinaṃ ca /",
  "GE07bhg4c02u:1012": "yo veda sa puruṣaḥ kaṃ hanti /",
  "GE07bhg4c02u:1013": "kathaṃ vā hanti ?",
  "GE07bhg4c02u:1014": "evaṃ-bhūtasya vadhe sādhanābhāvāt /",
  "GE07bhg4c02u:1015": "tathā svayaṃ prayojako bhūtvānyena kaṃ ghātayati ?",
  "GE07bhg4c02u:1016": "kathaṃ vā ghātayati ?",
  "GE07bhg4c02u:1017": "na kiñcid api /",
  "GE07bhg4c02u:1018": "na kathañcid api ity arthaḥ /",
  "GE07bhg4c02u:1019": "anena mayy api prayojakatvād doṣa-dṛṣṭiṃ mā kārṣīr ity uktaṃ bhavati //21//",
  "GE07bhg4c02u:1020": "madhusūdanaḥ :",
  "GE07bhg4c02u:1021": "nāyaṃ hanti na hanyata iti pratijñāya na hanyata ity upapāditam idānīṃ na hantīty upapādayann upasaṃharati /",
  "GE07bhg4c02u:1022": "na vinaṣṭuṃ śīlaṃ yasya tam avināśinam antya-vikāra-rahitam /",
  "GE07bhg4c02u:1023": "tatra hetuḥ - avyayaṃ na vidyate vyayo 'vayavāpacayo guṇāpacayo vā yasya tam avyayam /",
  "GE07bhg4c02u:1024": "avayavāpacayena guṇāpacayena vā vināśa-darśanāt tad-ubhaya-rahitasya na vināśaḥ sambhavatīty arthaḥ /",
  "GE07bhg4c02u:1025": "nanu janyatvena vināśitvam anumāsyāmahe nety āha - ajam iti /",
  "GE07bhg4c02u:1026": "na jāyate ity ajam ādya-vikāra-rahitam /",
  "GE07bhg4c02u:1027": "tatra hetuḥ - nityaṃ sarvadā vidyāmānaṃ,",
  "GE07bhg4c02u:1028": "prāg-avidyamānasya hi janma dṛṣṭaṃ na tu sarvatā sata ity abhiprāyaḥ /",
  "GE07bhg4c02u:1029": "athavāvināśinam abādhyaṃ satyam iti yāvat /",
  "GE07bhg4c02u:1030": "nityaṃ sarva-vyāpakam /",
  "GE07bhg4c02u:1031": "tatra hetuḥ - ajam avyayaṃ /",
  "GE07bhg4c02u:1032": "janma-vināśa-śūnyaṃ jāyamānasya vinaśyataś ca sarva-vyāpakatva-satyatvayor ayogāt /",
  "GE07bhg4c02u:1033_0": "evaṃ sarva-vikriyā-śūnyaṃ prakṛtam enaṃ dehinaṃ svam ātmānaṃ yo veda vijānāti śāstrācāryopadeśābhyāṃ",
  "GE07bhg4c02u:1033_1": "sākṣātkaroti ahaṃ sarva-vikriyā-śūnyaḥ sarva-bhāsakaḥ sarva-dvaita-rahitaḥ paramānanda-bodha-rūpa",
  "GE07bhg4c02u:1033_2": "iti sa evaṃ vidvān puruṣaḥ pūrṇa-rūpaḥ kaṃ hanti ?",
  "GE07bhg4c02u:1034": "kathaṃ hanti ?",
  "GE07bhg4c02u:1035": "kiṃ-śabda ākṣepe /",
  "GE07bhg4c02u:1036": "na kam api hanti na katham api hantīty arthaḥ /",
  "GE07bhg4c02u:1037": "tathā kaṃ ghātayati kathaṃ ghātayati kam api na ghātayati katham api na ghātayatīty arthaḥ /",
  "GE07bhg4c02u:1038": "nahi sarva-vikāra-śūnyasyākartur hanana-kriyāyāṃ kartṛtvaṃ sambhavati /",
  "GE07bhg4c02u:1039": "tathā ca śrutiḥ -",
  "GE07bhg4c02u:1040": "ātmānaṃ ced vijānīyād ayam asmīti pūruṣaḥ /",
  "GE07bhg4c02u:1041": "kim icchan kasya kāmāya śarīram anusaṃjvaret // [BAU 4.4.12]",
  "GE07bhg4c02u:1042": "iti śuddham ātmānaṃ viduṣas tad-ajñāna-nibandhanādhyāsa-nivṛttau tan-mūla-rāga-dveṣādy-abhāvāt-kartṛtva-bhoktṛtvādy-abhāvaṃ darśayati /",
  "GE07bhg4c02u:1043": "ayam atrābhiprāyo bhagavataḥ /",
  "GE07bhg4c02u:1044": "vastu-gatyā ko 'pi nakaroti na kārayati ca kiṃcit sarva-vikriyā-śūnya-svabhāvatvāt paraṃ tu svapna ivāvidyayā kartṛtvādikam ātmany abhimanyate mūḍhaḥ /",
  "GE07bhg4c02u:1045": "tad uktam ubhau tau na vijānītaḥ [Gītā 2.19] iti /",
  "GE07bhg4c02u:1046": "śrutiś ca - dhyāyatīva lelāyatīva [BAU 4.3.7] ity ādiḥ /",
  "GE07bhg4c02u:1047": "ataeva sarvāṇi śāstrāṇy avidvad-adhikārikāṇi /",
  "GE07bhg4c02u:1048": "vidvāṃs tu samūlādhyāsa-bādhān nātmani kartṛtvādikam abhimanyate sthāṇu-svarūpaṃ vidvān iva coratvam /",
  "GE07bhg4c02u:1049": "ato vikriyā-rahitatvād advitīyatvāc ca vidvān na karoti kārayati cety ucyate /",
  "GE07bhg4c02u:1050": "tathā ca śrutiḥ -- vidvān na bibheti kutaścana [TaittU 2.9.1] iti /",
  "GE07bhg4c02u:1051": "arjuno hi svasmin kartṛtvaṃ bhagavati ca kārayitṛtvam adhyasya hiṃsā-nimittaṃ doṣam ubhayatrāpy āśaśaṅke /",
  "GE07bhg4c02u:1052": "bhagavān api viditābhiprāyo hanti ghātayatīti tad-ubhayam ācikṣepa /",
  "GE07bhg4c02u:1053": "ātmani kartṛtvaṃ mayi ca kārayitṛtvam",
  "GE07bhg4c02u:1054": "āropya pratyavāya-śaṅkāṃ mā kārṣīr ity abhiprāyaḥ /",
  "GE07bhg4c02u:1055": "avikriyatva-pradarśanenātmanaḥ kartṛtva-pratiṣedhāt sarva-karmākṣepe bhagavad-abhiprete hantir upalakṣaṇārthaḥ puraḥ-sphūrtikatvāt /",
  "GE07bhg4c02u:1056": "pratiṣedha-hetos tulyatvāt karmāntarābhyanujñānupapatteḥ /",
  "GE07bhg4c02u:1057": "tathā ca vakṣyati tasya kāryaṃ na vidyata [Gītā 3.17] iti /",
  "GE07bhg4c02u:1058": "ato 'tra hanana-mātrākṣepeṇa karmāntaraṃ bhagavatābhyanujñāyata iti mūḍha-jana-jalpitam apāstam /",
  "GE07bhg4c02u:1059": "tasmād yudhyasvety atra hananasya bhagavatābhyanujñānād vāstava-kartṛtvādy-abhāvasya karma-mātre samatvād iti dik //21//",
  "GE07bhg4c02u:1060": "viśvanāthaḥ :",
  "GE07bhg4c02u:1061": "ata evambhūta-jñāne sati tvaṃ yudhyamāno 'pi ahaṃ yuddhe prerayann api doṣa-bhājau naiva bhavāva ity āha vedeti /",
  "GE07bhg4c02u:1062": "nityam iti kriyā-viśeṣaṇam /",
  "GE07bhg4c02u:1063": "avināśinam iti,",
  "GE07bhg4c02u:1064": "ajam iti,",
  "GE07bhg4c02u:1065": "avyayam ity etair vināśa-janyā apekṣayā niṣiddhāḥ /",
  "GE07bhg4c02u:1066": "sa puruṣo mal-lakṣaṇaḥ kaṃ ghātayati,",
  "GE07bhg4c02u:1067": "kathaṃ vā ghātayati,",
  "GE07bhg4c02u:1068": "sa puruṣas tval-lakṣaṇaḥ kaṃ hanti ?",
  "GE07bhg4c02u:1069": "kathaṃ vā hanti ? //21//",
  "GE07bhg4c02u:1070": "baladevaḥ : evaṃ tattva-jñānavān yo dharma-buddhyā yuddhe pravartate yaś ca pravartayati,",
  "GE07bhg4c02u:1071": "tasya tasya ca ko 'pi na doṣa-gandha ity āha vedeti /",
  "GE07bhg4c02u:1072": "enaṃ prakṛtam ātmānam avināśinam ajam avyayam apakṣaya-śūnyaṃ ca yo veda śāstra-yuktibhyāṃ jānāti,",
  "GE07bhg4c02u:1073": "sa puruṣo yuddhe pravṛtto 'pi kaṃ hanti kathaṃ vā hanti ?",
  "GE07bhg4c02u:1074": "tatra pravartayann api kaṃ ghātayati kathaṃ vā ghātayati ?",
  "GE07bhg4c02u:1075": "kim ākṣepe - na kam api na katham apīty arthaḥ /",
  "GE07bhg4c02u:1076": "ntiyam iti vedana-kriyā-viśeṣaṇam //21//",
  "GE07bhg4c02u:1077": "__________________________________________________________",
  "GE07bhg4c02u:1078": "BhG 2.22",
  "GE07bhg4c02u:1079": "vāsāṃsi jīrṇāni yathā vihāya",
  "GE07bhg4c02u:1080": "navāni gṛhṇāti naro 'parāṇi /",
  "GE07bhg4c02u:1081": "tathā śarīrāṇi vihāya jīrṇāni",
  "GE07bhg4c02u:1082": "anyāni saṃyāti navāni dehī //22//",
  "GE07bhg4c02u:1083": "śrīdharaḥ : nanv ātmano 'vināśe 'pi tadīya-śarīra-nāśaṃ paryālocya śocāmīiti cet ?",
  "GE07bhg4c02u:1084": "tatrāha vāsāṃsīti /",
  "GE07bhg4c02u:1085": "karmaṇi bandhanānāṃ nūtanānāṃ dehānām avaśyambhāvitvāt na taj-jīrṇa-deha-nāśe śokāvakāśa ity arthaḥ //22//",
  "GE07bhg4c02u:1086": "madhusūdanaḥ :",
  "GE07bhg4c02u:1087_0": "nanv evam ātmano vināśitvābhāve 'pi dehānāṃ vināśitvād yuddhasya ca tan-nāśakatvāt",
  "GE07bhg4c02u:1087_1": "kathaṃ bhīṣmādi-dehānām aneka-sukṛta-sādhanānāṃ mayā yuddhena vināśaḥ kārya ity āśaṅkāyā uttaram vāsāṃsīti /",
  "GE07bhg4c02u:1088": "jīrṇāni vihāya vastrāṇi navāni gṛhṇāti vikriyā-śūnya eva naro yathety etāvataiva virvāhe 'parāṇīit viśeṣaṇam utkarṣātiśaya-khyāpanārtham /",
  "GE07bhg4c02u:1089": "tena yathā nikṛṣṭāni vastrāṇi vihāyotkṛṣṭāni jano gṛhṇātīty aucityāyātam /",
  "GE07bhg4c02u:1090_0": "tathā jīrṇāni vayasā tapasā ca kṛśāni bhīṣmādi-śarīrāṇi vihāyānyāni devādi-śarīrāṇi",
  "GE07bhg4c02u:1090_1": "sarvotkṛṣṭāni ciropārjita-dharma-phala-bhogāya saṃyāti samyag-garbha-vāsādi-kleśa-vyatirekeṇa",
  "GE07bhg4c02u:1090_2": "prāpnoti dehī prakṛṣṭa-dharmānuṣṭhātṛ-dehavān bhīṣmādir ity arthaḥ /",
  "GE07bhg4c02u:1091": "anyan navataraṃ kalyāṇataraṃ rūpaṃ kurute pitryaṃ vā gandharvaṃ vā daivaṃ vā prājāpatyaṃ vā brāhmaṃ vā ity ādi śruteḥ /",
  "GE07bhg4c02u:1092_0": "etad uktaṃ bhavati bhīṣmādayo hi yāvaj jīvaṃ dharmānuṣṭhāna-kleśenaiva jarjara-śarīrā",
  "GE07bhg4c02u:1092_1": "vartamāna-śarīra-pātam antareṇa tat-phala-bhogāyāsam arthā yadi dharma-yuddhena svarga-pratibandhakāni",
  "GE07bhg4c02u:1092_2": "jarjarāṇi śarīrāṇi pātayitvā divya-deha-sampādanena svarga-bhoga-yogyāḥ kriyante",
  "GE07bhg4c02u:1092_3": "tvayā tad-atyantam upakṛtvā eva te /",
  "GE07bhg4c02u:1093": "duryodhanādīnām api svarga-bhoga-yogya-deha-sampādanān mahān upakāra eva /",
  "GE07bhg4c02u:1094": "tathā cātyantam upakārake yuddhe 'pakārakatva-bhramaṃ mā kārṣīr iti /",
  "GE07bhg4c02u:1095": "aparāṇi anyāni saṃyātīti pada-traya-vaśād bhagavad-abhiprāya evam abhyūhitaḥ /",
  "GE07bhg4c02u:1096": "anena dṛṣṭāntenāvikṛta-pratipādanam ātmanaḥ kriyata iti tu prācāṃ vyākhyānam atispaṣṭam //22//",
  "GE07bhg4c02u:1097": "viśvanāthaḥ :",
  "GE07bhg4c02u:1098": "nanu madīya-yuddhād bhīṣma-saṃjñakaṃ śarīraṃ tu jīvātmā tyakṣyaty eva ity atas tvaṃ cāhaṃ ca tatra hetu bhavāva eva ity ata āha vāsāṃsīti /",
  "GE07bhg4c02u:1099": "navīnaṃ vastraṃ paridhāpayituṃ jīrṇa-vastrasya tyajane kaścit kiṃ doṣo bhavatīti bhāvaḥ /",
  "GE07bhg4c02u:1100": "tathā śarīrāṇīti bhīṣmo jīrṇa-śarīraṃ parityajya divyaṃ navyaṃ anyac charīraṃ prāpsyatīti kas tava vā mama vā doṣo bhavatīti bhāvaḥ //22//",
  "GE07bhg4c02u:1101": "baladevaḥ : nanu mā bhūd ātmanāṃ vināśo bhīṣmādi-saṃjñānāṃ tac-charīrāṇāṃ tat-sukha-sādhanānāṃ yuddhena vināśe tat-sukha-viccheda-hetuko doṣaḥ syād eva /",
  "GE07bhg4c02u:1102": "anyathā prāyaścitta-śāstrāṇi nirviṣayāṇi syur iti cet tatrāha vāsāṃsīti /",
  "GE07bhg4c02u:1103": "sthūla-jīrṇa-vāsas-tyāgena navīna-vāso-dhāraṇam iva vṛddha-nṛ-deha-tyāgena yuva-deva-deha-dhāraṇaṃ teṣām ātmanām atisukhakaram eva /",
  "GE07bhg4c02u:1104": "tad ubhayaṃ ca yuddhenaiva kṣipraṃ bhaved ity upakārakāt tasmān mā viraṃsīr iti bhāvaḥ /",
  "GE07bhg4c02u:1105": "saṃyātīti samyag-garbha-vāsādi-yātanāṃ vinaiva śīghram eva prāpnotīty arthaḥ /",
  "GE07bhg4c02u:1106": "prāyaścitta-vākyāni tu yajña-yuddha-vadhād anyasmin vadhe neyāni //22//",
  "GE07bhg4c02u:1107": "__________________________________________________________",
  "GE07bhg4c02u:1108": "BhG 2.23",
  "GE07bhg4c02u:1109": "nainaṃ chindanti śastrāṇi nainaṃ dahati pāvakaḥ /",
  "GE07bhg4c02u:1110": "na cainaṃ kledayanty āpo na śoṣayati mārutaḥ //23//",
  "GE07bhg4c02u:1111": "śrīdharaḥ : kathaṃ hantīti anena uktaṃ vadha-sādhanābhāvaṃ darśayann avināśitvam ātmanaḥ sphuṭīkaroti nainam ity ādi /",
  "GE07bhg4c02u:1112": "āpo kledayanti mṛdu-karaṇena śithilaṃ na kurvanti /",
  "GE07bhg4c02u:1113": "māruto 'py enaṃ na śoṣayati //23//",
  "GE07bhg4c02u:1114": "madhusūdanaḥ :",
  "GE07bhg4c02u:1115": "viśvanāthaḥ :",
  "GE07bhg4c02u:1116": "na ca yuddhe tvayā prayuktebhyaḥ śastrāstrebhyaḥ kāpy ātmano vyathā sambhaved ity āha nainam iti /",
  "GE07bhg4c02u:1117": "śastrāṇi khaḍgādīni /",
  "GE07bhg4c02u:1118": "pāvaka āgneyāstram api yuṣmad-ādi-prayuktam /",
  "GE07bhg4c02u:1119": "āpaḥ pārjanyāstram api /",
  "GE07bhg4c02u:1120": "māruto vāyavyāstram //23//",
  "GE07bhg4c02u:1121": "baladevaḥ : nanu śastra-pātaiḥ śarīra-vināśe tad-antaḥ-sthasyātmano vināśaḥ syāt gṛha-dāhe tan-madhya-sthasyaiva jantor iti cet tatrāha nainam iti /",
  "GE07bhg4c02u:1122": "śastrāṇi khaḍgādīni /",
  "GE07bhg4c02u:1123": "pāvaka āgneyāstram /",
  "GE07bhg4c02u:1124": "āpaḥ pārjanyāstram api /",
  "GE07bhg4c02u:1125": "māruto vāyavyāstram /",
  "GE07bhg4c02u:1126": "tathā ca tat-prayuktaiḥ śastrāstrair nātmanaḥ kācid vyatheti //23//",
  "GE07bhg4c02u:1127": "__________________________________________________________",
  "GE07bhg4c02u:1128": "BhG 2.24",
  "GE07bhg4c02u:1129": "acchedyo 'yam adāhyo 'yam akledyo 'śoṣya eva ca /",
  "GE07bhg4c02u:1130": "nityaḥ sarva-gataḥ sthāṇur acalo 'yaṃ sanātanaḥ //24//",
  "GE07bhg4c02u:1131": "śrīdharaḥ : tatra hetum āha acchedya ity ādinā sārdhena /",
  "GE07bhg4c02u:1132": "niravayavatvād acchedyo 'kledyaś ca /",
  "GE07bhg4c02u:1133": "amūrtatvād adāhyaḥ /",
  "GE07bhg4c02u:1134": "dravatvābhāvād aśoṣya iti bhāvaḥ /",
  "GE07bhg4c02u:1135": "itaś ca chedādi-yogyo na bhavati /",
  "GE07bhg4c02u:1136": "yato nityo 'vināśī /",
  "GE07bhg4c02u:1137": "sarva-gataḥ sthāṇuḥ sthira-svabhāvo rūpāntarāpatti-śūnyaḥ /",
  "GE07bhg4c02u:1138": "acalaḥ pūrva-rūpāparityāgī /",
  "GE07bhg4c02u:1139": "sanātano 'nādiḥ //24//",
  "GE07bhg4c02u:1140": "madhusūdanaḥ :",
  "GE07bhg4c02u:1141": "śastrādīnāṃ tan-nāśakatvāsāmarthye tasya taj-janita-nāśānarhatve hetum āha acchedya iti /",
  "GE07bhg4c02u:1142": "yato 'cchedyo 'yam ato nainaṃ chindanti śastrāṇi /",
  "GE07bhg4c02u:1143": "adāhyo 'yaṃ yato 'to nainaṃ dahati pāvakaḥ /",
  "GE07bhg4c02u:1144": "yato 'kledyo 'yam ato nainaṃ kledayanty āpaḥ /",
  "GE07bhg4c02u:1145": "yato 'śoṣyo 'yam ato nainaṃ śoṣayati māruta iti krameṇa yojanīyam /",
  "GE07bhg4c02u:1146": "eva-kāraḥ pratyekaṃ sambadhyamāno 'cchedyatvādy-avadhāraṇārthaḥ /",
  "GE07bhg4c02u:1147": "caḥ samuccaye hetau vā /",
  "GE07bhg4c02u:1148": "chedādy-anarhatve hetum āhottarārdhena /",
  "GE07bhg4c02u:1149": "nityo 'yaṃ pūrvāpara-koṭi-rahito 'to 'nutpādyaḥ /",
  "GE07bhg4c02u:1150": "asarvagatatve hy anityatvaṃ syāt /",
  "GE07bhg4c02u:1151": "yāvad-vikāraṃ tu vibhāgaḥ iti nyāyāt parābhyupagata-paramāṇv-ādīnām anabhyupagamāt /",
  "GE07bhg4c02u:1152": "ayaṃ tu sarva-gato vibhur ato nitya eva /",
  "GE07bhg4c02u:1153": "etena prāpyatvaṃ parākṛtam /",
  "GE07bhg4c02u:1154": "yadi cāyaṃ vikārī syāt tadā sarva-gato na syāt /",
  "GE07bhg4c02u:1155": "ayaṃ tu sthāṇur avikārī /",
  "GE07bhg4c02u:1156": "ataḥ sarva-gata eva /",
  "GE07bhg4c02u:1157": "etena vikāryatvam apākṛtam /",
  "GE07bhg4c02u:1158": "yadi cāyaṃ calaḥ kriyāvān syāt tadā vikārī syād ghaṭādivat /",
  "GE07bhg4c02u:1159": "ayaṃ tv acalo 'to na vikārī /",
  "GE07bhg4c02u:1160": "etena saṃskāryatvaṃ nirākṛtam /",
  "GE07bhg4c02u:1161": "pūrvāvasthā-parityāgenāvasthāntarāpattir vikriyā /",
  "GE07bhg4c02u:1162": "avasthaikye 'pi calana-mātraṃ kriyeti viśeṣaḥ /",
  "GE07bhg4c02u:1163": "yasmād evaṃ tasmāt sanātano 'yaṃ sarvadaika-rūpo na kasyā api kriyāyāḥ karmety arthaḥ /",
  "GE07bhg4c02u:1164": "utpatty-āpti-vikṛti-saṃskṛty-anyatara-kriyā-phala-yoge hi karmatvaṃ syāt /",
  "GE07bhg4c02u:1165": "ayaṃ tu nityatvān notpādyaḥ /",
  "GE07bhg4c02u:1166": "anityasyaiva",
  "GE07bhg4c02u:1167": "ghaṭāder utpādyatvāt /",
  "GE07bhg4c02u:1168": "sarvagatatvān na prāpyaḥ paricchinnasyaiva paya-ādeḥ prāpyatvāt /",
  "GE07bhg4c02u:1169": "sthāṇutvād avikāryaḥ /",
  "GE07bhg4c02u:1170": "vikriyāvato ghṛtāder eva vikāryatvāt /",
  "GE07bhg4c02u:1171": "acalatvād asaṃskāryaḥ sakriyasyaiva darpaṇādeḥ saṃskāryatvāt /",
  "GE07bhg4c02u:1172": "tathā ca śrutayaḥ - ākāśavat sarva-gataś ca nityaḥ [ChāU 3.14.3],",
  "GE07bhg4c02u:1173": "vṛkṣa iva stabdho divi tiṣṭhaty ekaḥ [ŚvetU 3.9],",
  "GE07bhg4c02u:1174": "niṣkalaṃ niṣkriyaṃ śāntaṃ [ŚvetU 6.19], ity ādayaḥ /",
  "GE07bhg4c02u:1175_0": "yaḥ pṛthivyāṃ tiṣṭhan pṛthivyā antaro yo 'psu tiṣṭhann adbhyo 'ntaro yas tejasi tiṣṭhaṃs",
  "GE07bhg4c02u:1175_1": "tejaso 'ntaro yo vāyau tiṣṭan vāyor antaraḥ [BAU 3.7.3 ff] ity ādyā ca śrutiḥ sarvagatasya",
  "GE07bhg4c02u:1175_2": "sarvāntaryāmitayā tad-aviṣayatvaṃ darśayati /",
  "GE07bhg4c02u:1176": "yo hi śastrādau na tiṣṭhati taṃ śastrādayaś chindanti /",
  "GE07bhg4c02u:1177": "ayaṃ tu śastrādīnāṃ sattā-sphūrti-pradatvena tat-prerakas tad-antaryāmī /",
  "GE07bhg4c02u:1178": "ataḥ katham enaṃ śastrādīni",
  "GE07bhg4c02u:1179": "sva-vyāpāra-viṣayī kuryur ity abhiprāyaḥ /",
  "GE07bhg4c02u:1180": "atra yena sūryas tapati tejaseddhaḥ [Taitt. Br. 3.12.97] ity ādi śrutayo 'nusandheyāḥ /",
  "GE07bhg4c02u:1181": "saptamādhyāye ca prakaṭīkariṣyati śrī-bhagavān iti dik //24//",
  "GE07bhg4c02u:1182": "viśvanāthaḥ :",
  "GE07bhg4c02u:1183": "tasmād ātmāyam evam ucyata ity āha acchedya iti /",
  "GE07bhg4c02u:1184": "atra prakaraṇe jīvātmano nityatvasya śabdato 'rthataś ca paunaruktyaṃ nirdhāraṇa-prayojakaṃ sandigdhadhīṣu jñeyam /",
  "GE07bhg4c02u:1185": "yathā kalāv asmin dharmo 'sti dharmo 'stīti tri-caturdhā-prayogād dharmo 'sty eveti niḥsaṃśayā pratītiḥ syād iti jñeyam /",
  "GE07bhg4c02u:1186": "sarva-gataḥ svakarma-vaśād deva-manuṣya-tiryag-ādi-sarva-deha-gataḥ /",
  "GE07bhg4c02u:1187": "sthāṇur acala iti paunaruktyaṃ sthairya-nirdhāraṇārtham /",
  "GE07bhg4c02u:1188": "atisūkṣmatvād avyaktas tad api deha-vyāpi-caitanyatvād acintyo 'tarkyaḥ /",
  "GE07bhg4c02u:1189": "janmādi-ṣaḍ-vikārānarhatvād avikāryaḥ //24-25//",
  "GE07bhg4c02u:1190": "baladevaḥ : chedādy-abhāvād eva tat-tan-nāmabhir ayam ākhyāyata ity āha acchedyo 'yam iti /",
  "GE07bhg4c02u:1191": "eva-kāraḥ sarvaiḥ sambadhyate /",
  "GE07bhg4c02u:1192": "sarva-gataḥ sva-karma-hetukeṣu deva-mānavādiṣu paśu-pakṣy-ādiṣu ca sarveṣu śarīreṣu paryāyeṇa gataḥ prāpto 'pīty arthaḥ /",
  "GE07bhg4c02u:1193": "sthāṇuḥ sthira-svarūpaḥ /",
  "GE07bhg4c02u:1194": "acalaḥ sthira-guṇakaḥ /",
  "GE07bhg4c02u:1195": "avināśī vā are 'yam ātmānucchitti-dharmā [Bau 4.5.14] iti śruter ity arthaḥ /",
  "GE07bhg4c02u:1196": "na cānucchittir eva dharmo yasyeti vyākhyeyaṃ tasyārthasyāvināśīty anenaiva lābhāt /",
  "GE07bhg4c02u:1197": "tasmād anucchittayo nityā dharmā yasya sa tathety evārthaḥ /",
  "GE07bhg4c02u:1198": "sanātanaḥ śāśvataḥ paunarukta-doṣas tv agre parihariṣyate //24//",
  "GE07bhg4c02u:1199": "__________________________________________________________",
  "GE07bhg4c02u:1200": "BhG 2.25",
  "GE07bhg4c02u:1201": "avyakto 'yam acintyo 'yam avikāryo 'yam ucyate /",
  "GE07bhg4c02u:1202": "tasmād evaṃ viditvainaṃ nānuśocitum arhasi //25//",
  "GE07bhg4c02u:1203": "śrīdharaḥ : kiṃ ca avyakta iti /",
  "GE07bhg4c02u:1204": "avyaktaś cakṣur-ādy-aviṣayaḥ /",
  "GE07bhg4c02u:1205": "acintyo manaso 'py aviṣayaḥ /",
  "GE07bhg4c02u:1206": "avikāryaḥ karmendriyāṇām apy agocara ity arthaḥ /",
  "GE07bhg4c02u:1207": "ucyata iti nityatvādibhiyuktoktiṃ pramāṇayati /",
  "GE07bhg4c02u:1208": "upasaṃharati tasmād evam ity ādi /",
  "GE07bhg4c02u:1209": "tad evam ātmano janma-vināśābhāvān na śokaḥ kārya ity uktam //25//",
  "GE07bhg4c02u:1210": "madhusūdanaḥ :",
  "GE07bhg4c02u:1211": "chedyatvādi-grāhaka-pramāṇa-bhāvād api tad-abhāva ity āha - avyakto 'yam ity-ādy-ardhena /",
  "GE07bhg4c02u:1212": "yo hīndriya-gocaro bhavati sa pratyakṣatvād vyakta ity ucyate /",
  "GE07bhg4c02u:1213": "ayaṃ tu rūpādi-hīnatvān na tathā /",
  "GE07bhg4c02u:1214": "ato na pratyakṣaṃ tatra cchedyatvādi-grāhakam ity arthaḥ /",
  "GE07bhg4c02u:1215": "pratyakṣābhāve 'py anumānaṃ syād ity ata āha acintyo 'yaṃ cintyo 'numeyas tad-vilakṣaṇo 'yam /",
  "GE07bhg4c02u:1216": "kvacit pratyakṣo hi vahny-ādir gṛhīta-vyāptikasya dhūmāder darśanāt kvacid anumeyo bhavati /",
  "GE07bhg4c02u:1217": "apratyakṣe tu vyāpti-grahaṇāsambhavān nānumeyatvam iti bhāvaḥ /",
  "GE07bhg4c02u:1218_0": "apratyakṣasyāpīndriyādeḥ sāmānyato dṛṣṭānumāna-viṣayatvaṃ dṛṣṭam ata āha avikāryo",
  "GE07bhg4c02u:1218_1": "'yaṃ yad vikriyāvac cakṣur-ādikaṃ tat-svakāryānyathānupapattyā kalpyamānam arthāpatteḥ",
  "GE07bhg4c02u:1218_2": "sāmānyatodṛṣṭānumānasya ca viṣayo bhavati /",
  "GE07bhg4c02u:1219": "ayaṃ tu na vikāryo na vikriyāvān ato nārthāpatteḥ sāmānyato-dṛṣṭasya vā viṣaya ity arthaḥ /",
  "GE07bhg4c02u:1220": "laukika-śabdasyāpi pratyakṣādi-pūrvakatvāt tan-niṣedhenaiva niṣedhaḥ /",
  "GE07bhg4c02u:1221": "nanu vedenaiva tatra ccehdyatvādi grahīṣyata ity ata āha - ucyate vedena sopakaraṇenācchedyāvyaktādi-rūpa evāyam ucyate tātparyeṇa pratipādyate /",
  "GE07bhg4c02u:1222": "ato na vedasya tat-pratipādikasyāpi cchedyatvādi-pratipādakatvam ity arthaḥ /",
  "GE07bhg4c02u:1223": "atra nainaṃ chindanti [Gītā 2.23] ity atra śastrādīnāṃ tan-nāśaka-sāmarthyābhāva uktaḥ /",
  "GE07bhg4c02u:1224": "acchedyo 'yam ity ādau tasya cchedādi-karmatvāyogyatvam uktam /",
  "GE07bhg4c02u:1225": "avyakto 'yam ity atra tac-chedādi-grāhaka-mānābhāva ukta ity apaunaruktyaṃ draṣṭavyam /",
  "GE07bhg4c02u:1226": "vedāvināśinam ity ādīnāṃ tu ślokānām arthataḥ śabdataś ca paunaruktyaṃ bhāṣya-kṛdbhiḥ parihṛtam /",
  "GE07bhg4c02u:1227_0": "durbodhatvād ātma-vastunaḥ punaḥ punaḥ prasaṅgam āpādya śabdāntareṇa tad eva vastu",
  "GE07bhg4c02u:1227_1": "nirūpayati bhagavān vāsudevaḥ kathaṃ nu nāma saṃsāriṇām buddhi-gocaratām āpannaṃ",
  "GE07bhg4c02u:1227_2": "tattvaṃ saṃsāra-nivṛttaye syāt iti [Śaṅkara-bhāṣya 2.24] iti vadadbhiḥ /",
  "GE07bhg4c02u:1228": "evaṃ pūrvokta-yuktibhir ātmano nityatve nirvikāratve ca siddhe tava śoko nopapanna ity upasaṃharati tasmād ity ardhena /",
  "GE07bhg4c02u:1229": "etādṛśātma-svarūpa-vedanasya śoka-kāraṇa-nivartakatvāt tasmin sati śoko nocitaḥ kāraṇa-bhāve kāryābhāvasyāvaśyakatvāt /",
  "GE07bhg4c02u:1230": "tenātmānam aviditvā yad anvaśocas tad yuktam eva /",
  "GE07bhg4c02u:1231": "ātmānaṃ viditvā tu nānuśocitum arhasīty abhiprāyaḥ //25//",
  "GE07bhg4c02u:1232": "viśvanāthaḥ : None.",
  "GE07bhg4c02u:1233": "baladevaḥ : avyaktaḥ pratyaṅ cakṣur-ādy-agrāhyaḥ /",
  "GE07bhg4c02u:1234": "acintyas tarkāgocaraḥ śruti-mātra-gamyaḥ /",
  "GE07bhg4c02u:1235": "jñāna-svarūpo jñātety ādikaṃ śrutyaiva pratīyate /",
  "GE07bhg4c02u:1236": "avikāryaḥ ṣaḍ-bhāva-vikārānarhaḥ /",
  "GE07bhg4c02u:1237": "atra avināśi tu tad viddhi ity ādibhir ātma-tattvam upadiśan hariḥ śabdato 'rthataś ca yat punaḥ punar avocat tasya durbodhasya saubodhyārtham evety adoṣaḥ /",
  "GE07bhg4c02u:1238": "nirdhāraṇārthaṃ vā /",
  "GE07bhg4c02u:1239": "ayaṃ dharmaṃ vettīty uktau tad vedanaṃ niścitaṃ yathā syāt tadvat /",
  "GE07bhg4c02u:1240": "evam evāgre vakṣyati āścaryavat paśyati kaścit ity ādinā //25//",
  "GE07bhg4c02u:1241": "__________________________________________________________",
  "GE07bhg4c02u:1242": "BhG 2.26",
  "GE07bhg4c02u:1243": "atha cainaṃ nityajātaṃ nityaṃ vā manyase mṛtam /",
  "GE07bhg4c02u:1244": "tathāpi tvaṃ mahābāho naivaṃ śocitum arhasi //26//",
  "GE07bhg4c02u:1245": "śrīdharaḥ : idānīṃ dehena saha ātmano janma tad-vināśena ca vināśam aṅgīkṛtyāpi śoko na kārya ity āha atha cainam ity ādi /",
  "GE07bhg4c02u:1246": "atha ca yadyapy enam ātmānam nityajātaṃ nityaṃ vā manyase mṛtam tathāpi tvaṃ mahābāho naivaṃ śocitum arhasi //26//",
  "GE07bhg4c02u:1247": "madhusūdanaḥ :",
  "GE07bhg4c02u:1248": "evam ātmano nirvikāratvenāśocyatvam uktam idānīṃ vikāravattvam abhyupetyāpi śloka-dvayenāśocyatvaṃ pratipādayati bhagavān /",
  "GE07bhg4c02u:1249": "tatrātmā jñāna-svarūpaḥ pratikṣaṇa-vināśīti saugatāḥ /",
  "GE07bhg4c02u:1250": "deha evātmā sa ca sthiro 'py anukṣaṇa-pariṇāmī jāyate naśyati ceti pratyakṣa-siddham evaitad iti lokāyatikāḥ /",
  "GE07bhg4c02u:1251": "dehātirikto 'pi dehena sahaiva jāyate naśyati cety anye /",
  "GE07bhg4c02u:1252": "sargādya-kāla evākāśavaj jāyate deha-bhede 'py anuvartamāna evākalpa-sthāyī naśyati pralaya ity apare /",
  "GE07bhg4c02u:1253": "nitya evātmā jāyate mriyate ceti tārkikāḥ /",
  "GE07bhg4c02u:1254": "tathā hi - pretya-bhāvo janma /",
  "GE07bhg4c02u:1255": "sa cāpūrva-dehendriyādi-sambandhaḥ /",
  "GE07bhg4c02u:1256": "evaṃ maraṇam api pūrva-dehendriyādi-vicchedaḥ /",
  "GE07bhg4c02u:1257": "idaṃ cobhayaṃ dharmādharma-nimittatvāt tad-ādhārasya nityasyaiva mukhyam /",
  "GE07bhg4c02u:1258": "anityasya tu kṛta-hānya-kṛtābhyāgama-prasaṅgena dharmādharmādhāratvānupapatter",
  "GE07bhg4c02u:1259": "na janma-maraṇe mukhye iti vadanti /",
  "GE07bhg4c02u:1260": "ntiyasyām evety anye /",
  "GE07bhg4c02u:1261": "tatrānityatva-pakṣe 'pi śocyatvam ātmano niṣedhati atha cainam iti /",
  "GE07bhg4c02u:1262": "atheti pakṣāntare /",
  "GE07bhg4c02u:1263": "co 'py arthe /",
  "GE07bhg4c02u:1264": "yadi durbodhatvād ātma-vastuno 'sakṛc-chravaṇe 'py avadhāraṇā-sāmarthyān mad-ukta-pakṣānaṅgīkāreṇa pakṣāntaram abhyupaiṣi /",
  "GE07bhg4c02u:1265": "tatrāpy anityatva-pakṣam evāśritya yady enam ātmānaṃ nityaṃ jātaṃ nityaṃ mṛtaṃ vā manyase /",
  "GE07bhg4c02u:1266": "vā-śabdaś cārthe /",
  "GE07bhg4c02u:1267": "kṣaṇikatva-pakṣe nityaṃ pratikṣaṇaṃ pakṣāntare āvaśyakatvān nityaṃ niyataṃ jāto 'yaṃ mṛto 'yam iti laukika-pratyaya-vaśena yadi kalpayasi tathāpi he mahābāho /",
  "GE07bhg4c02u:1268": "puruṣa-dhaureyeti sopahāsaṃ kumatābhyupagamāt /",
  "GE07bhg4c02u:1269": "tvayy etādṛśī kudṛṣṭir na sambhavatīti sānukampaṃ vā /",
  "GE07bhg4c02u:1270": "evaṃ aha bata mahat pāpaṃ kartuṃ vyavasitā vayam [Gītā 1.45] ity ādi yathā śocasi evaṃ prakāram anuśokaṃ kartuṃ svayam api tvaṃ tādṛśa eva san nārhasi yogyo na bhavasi /",
  "GE07bhg4c02u:1271": "kṣaṇikatva-pakṣe dehātma-vāda-pakṣe dehena",
  "GE07bhg4c02u:1272": "saha janma-vināśa-pakṣe ca janmāntarābhāvena pāpa-bhayāsambhavāt pāpa-bhayenaiva khalu tvam anuśocasi /",
  "GE07bhg4c02u:1273": "tac caitādṛśe darśane na sambhavati bandhu-vināśa-darśitvābhāvād ity adhikaṃ /",
  "GE07bhg4c02u:1274": "pakṣāntare dṛṣṭa-duḥkha-nimittaṃ śokam abhyanujñātum evaṃ-kāraḥ /",
  "GE07bhg4c02u:1275": "dṛṣṭa-duḥkha-nimitta-śoka-sambhave 'py adṛṣṭa-duḥkha-nimittaḥ śokaḥ sarvathā nocita ity arthaḥ prathama-ślokasya //26//",
  "GE07bhg4c02u:1276": "viśvanāthaḥ :",
  "GE07bhg4c02u:1277": "tad evaṃ śāstrīya-tattva-dṛṣṭyā tvām ahaṃ prabodhayan /",
  "GE07bhg4c02u:1278": "vyāvahārahika-tattva-dṛṣṭyāpi prabodhayāmi avadhehīty āha atheti /",
  "GE07bhg4c02u:1279": "nitya-jātaṃ dehe jāte saty enaṃ nityaṃ niyataṃ jātaṃ manyase /",
  "GE07bhg4c02u:1280": "tathā deha eva mṛte mṛtaṃ nityaṃ niyataṃ manyase /",
  "GE07bhg4c02u:1281": "mahā-bāho iti parākramavataḥ kṣatriyasya tava tad api yuddham avaśyakaṃ svadharmaḥ / yad uktaṃ -",
  "GE07bhg4c02u:1282": "kṣatriyāṇām ayaṃ dharmaḥ prajāpati-vinirmitaḥ /",
  "GE07bhg4c02u:1283": "bhrātāpi bhrātaraṃ hanyād yena ghorataras tataḥ // iti bhāvaḥ //26//",
  "GE07bhg4c02u:1284": "baladevaḥ : evaṃ svoktasya jīvātmano 'śocyatvam uktvā paroktasyāpi tasya tad ucyate para-mata-jñānāya /",
  "GE07bhg4c02u:1285": "tad-abhijñaḥ khalu śiṣyas tad-avakarais tan nirasya vijayī san sva-mate sthairyam āsīt /",
  "GE07bhg4c02u:1286": "tathā hi manuṣyatvādi-viśiṣṭe bhūmy-ādi-bhūta-catuṣṭaye tāmbūla-rāgavat mada-śaktivac ca caitanyam utpadyate /",
  "GE07bhg4c02u:1287": "tādṛśas tac-catuṣṭaya-bhūto deha evātmā /",
  "GE07bhg4c02u:1288": "sa ca sthiro 'pi pratikṣaṇa-pariṇāmād utpatti-vināśa-yogīti loka-pratyakṣa-siddham iti lokāyatikā manyante /",
  "GE07bhg4c02u:1289": "dehād bhinno vijñāna-svarūpo 'py ātmā pratikṣaṇa-vināśīti vaibhāṣikādayo bauddhā vadanti /",
  "GE07bhg4c02u:1290": "tad etad ubhaya-mate 'py ātmanaḥ śocyatvaṃ pratiṣedhati /",
  "GE07bhg4c02u:1291": "atheti pakṣāntare /",
  "GE07bhg4c02u:1292": "co 'py-arthe /",
  "GE07bhg4c02u:1293": "tvaṃ cen mad-ukta-jīvātma-yāthātmyāvagāhanāsamartho lokāyatikādi-pakṣam ālambase,",
  "GE07bhg4c02u:1294": "tatra dehātma-pakṣe enaṃ deha-lakṣaṇam ātmānaṃ nityaṃ vā",
  "GE07bhg4c02u:1295": "mṛtaṃ manyase /",
  "GE07bhg4c02u:1296": "vā-śabdaś cārthe /",
  "GE07bhg4c02u:1297": "tathāpi tvam enaṃ aho bata mahat pāpaṃ ity ādi-vacanaiḥ śocituṃ nārhasi /",
  "GE07bhg4c02u:1298": "pariṇāma-svabhāvasya tasya tasya cātmano janma-vināśayor anivāryatvāj janmāntarābhāvena pāpa-bhayāsambhavāc ca /",
  "GE07bhg4c02u:1299": "he mahābāho iti sopahāsaṃ sambodhanaṃ kṣatriya-varyasya vaidikasya ca te nedṛśaṃ kumataṃ dhāryam iti bhāvaḥ //26/",
  "GE07bhg4c02u:1300": "__________________________________________________________",
  "GE07bhg4c02u:1301": "BhG 2.27",
  "GE07bhg4c02u:1302": "jātasya hi dhruvo mṛtyur dhruvaṃ janma mṛtasya ca /",
  "GE07bhg4c02u:1303": "tasmād aparihārye 'rthe na tvaṃ śocitum arhasi //27//",
  "GE07bhg4c02u:1304": "śrīdharaḥ : kuta iti ?",
  "GE07bhg4c02u:1305": "ata āha jātasyety-ādi /",
  "GE07bhg4c02u:1306": "hi yasmāj jātasya svārambhaka-karma-kṣaye mṛtyur dhruvo niścitaḥ /",
  "GE07bhg4c02u:1307": "mṛtasya ca tad-deha-kṛtena karmaṇā janmāpi dhruvam eva /",
  "GE07bhg4c02u:1308": "tasmād evam aparihārye 'rthe avaśyambhāvini janma-maraṇa-lakṣaṇe 'rthe tvaṃ vidvān śocitum nārhasi yogyo na bhavasi //27//",
  "GE07bhg4c02u:1309": "madhusūdanaḥ :",
  "GE07bhg4c02u:1310": "nanv ātmana ābhūta-saṃplava-sthāyitva-pakṣe ca dṛṣṭādṛṣṭa-duḥkha-sambhavāt tad-bhayena śocāmīty ata āha dvitīya-ślokena jātasya hīti /",
  "GE07bhg4c02u:1311_0": "hi yasmāj jātasya sva-kṛta-dharmādharmādi-vaśāl labdha-śarīrendriyādi-sambandhasya",
  "GE07bhg4c02u:1311_1": "sthirasyātmano dhruva āvaśyako mṛtyus tac-charīrādi-vicchedas tad-ārambhaka-karma-kṣaya-nimittaḥ",
  "GE07bhg4c02u:1311_2": "saṃyogasya viyogāvasānatvāt /",
  "GE07bhg4c02u:1312": "tathā dhruvaṃ janma mṛtasya ca prāg-deha-kṛta-karma-phalopabhogārthaṃ sānuśayasyaiva prastutatvān na jīvan-mukte vyabhicāraḥ /",
  "GE07bhg4c02u:1313": "tasmād evam aparihārye parihartum aśakye 'smin janma-maraṇa-lakṣaṇe 'rthe viṣaye tvam evaṃ vidvān na śocitum arhasi /",
  "GE07bhg4c02u:1314": "tathā ca vakṣyati ṛte 'pi tvāṃ na bhaviṣyanti sarve [Gītā 11.32] iti /",
  "GE07bhg4c02u:1315": "yadi hi tvayā yuddhe 'nāhanyamānā ete jīveyur eva tadā yuddhāya śokas tavocitaḥ syāt /",
  "GE07bhg4c02u:1316": "ete tu karma-kṣayāt",
  "GE07bhg4c02u:1317": "svayam eva mriyanta iti tat-parihārāsamarthasya tava dṛṣṭ-duḥkha-nimittaḥ śoko nocita iti bhāvaḥ /",
  "GE07bhg4c02u:1318": "evam adṛṣṭa-duḥkha-nimitte 'pi śoke tasmād aparihārye 'rthe ity evottaram /",
  "GE07bhg4c02u:1319": "yuddhākhyaṃ hi karma kṣatriyasya niyatam agnihotrādivat /",
  "GE07bhg4c02u:1320": "tac ca yudha samprahāre ity asmād dhātor niṣpannaṃ śatru-prāṇa-viyogānukūla-śastra-prahāra-rūpaṃ vihitatvāgnīṣomīyādi-siṃhāvan na pratyavāya-janakam /",
  "GE07bhg4c02u:1321": "tathā ca gautamaḥ smarati na doṣo hiṃsāyām āhave 'nyatra vyaśvāsārathyanuyudha-kṛtāñjali-prakīrṇa-keśa-parāṅmukhopaviṣṭa-sthala-vṛkṣārūḍha-dūta-go-brāhmaṇa-vādibhyaḥ iti /",
  "GE07bhg4c02u:1322": "brāhmaṇa-grahaṇaṃcātrāyoddhṛ-brāhmaṇa-viṣayaṃ gavādi-prāya-pāṭhād iti sthitam /",
  "GE07bhg4c02u:1323": "etac ca sarvaṃ svadharmam api cāvekṣyety atra spaṣṭīkariṣyati /",
  "GE07bhg4c02u:1324": "tathā ca yuddha-lakṣaṇe 'rthe 'gnihotrādivad vihitatvād aparihārye parihartum aśakye tad-akaraṇe pratyavāya-prasaṅgāt tvam adṛṣṭa-duḥkha-bhayena",
  "GE07bhg4c02u:1325": "śocituṃ nārahasīti pūrvavat /",
  "GE07bhg4c02u:1326": "yadi tu yuddhākhyaṃ karma kāmyam eva -",
  "GE07bhg4c02u:1327": "ya āhaveṣu yudhyante bhūmy-artham aparāṅmukhāḥ /",
  "GE07bhg4c02u:1328": "akūṭair āyudhair yānti te svargaṃ yogino yathā // [Yajñ. 13.324]",
  "GE07bhg4c02u:1329": "iti yājñavalkya-vacanāt /",
  "GE07bhg4c02u:1330": "hato vā prāpsyasi svargaṃ jitvā vā bhokṣyase mahīm [Gītā 2.37] iti bhagavad-vacanāc ca /",
  "GE07bhg4c02u:1331": "tadāpi prārabdhasya kāmyasyāpi avaśya-parisamāpanīyatvena nitya-tulyatvāt tvayā ca yuddhasya prārabdhatvād aparihāryatvaṃ tyulyam eva /",
  "GE07bhg4c02u:1332": "athavātma-nityatva-pakṣa eva śloka-dvayam arjunasya paramāstikasya veda-bāhya-matābhyupagamāsambhavāt /",
  "GE07bhg4c02u:1333_0": "akṣara-yojanā tu nityaś cāsau dehendriyādi-sambandha-vaśāj jātaś ceti nitya-jātas",
  "GE07bhg4c02u:1333_1": "tam enam ātmānaṃ nityam api santaṃ jātaṃ cen manyase tathā nityam api santaṃ mṛtaṃ",
  "GE07bhg4c02u:1333_2": "cen manyase tathāpi tvaṃ nānuśocitum arhasīti hetum āha jātasya hīty ādinā /",
  "GE07bhg4c02u:1334": "nityasya jātatvaṃ mṛtatvaṃ ca prāg-vyākhyātam /",
  "GE07bhg4c02u:1335": "spaṣṭam anyat /",
  "GE07bhg4c02u:1336": "bhāṣyam apy asmin pakṣe yojanīyam //27//",
  "GE07bhg4c02u:1337": "viśvanāthaḥ :",
  "GE07bhg4c02u:1338": "hi yasmāt tasya svārambhaka-karma-kṣaye mṛtyur dhruvo niścitaḥ /",
  "GE07bhg4c02u:1339": "mṛtasya ca tad-deha-kṛtena karmaṇā janmāpi dhruvam eva /",
  "GE07bhg4c02u:1340": "aparihārye 'rthe iti mṛtyur janma ca parihartum a]cakyam eva ity arthaḥ //27//",
  "GE07bhg4c02u:1341": "baladevaḥ : atha śarīrātirikto nitya ātmā /",
  "GE07bhg4c02u:1342": "tasyāpūrva-śarīrendriya-yogo janma /",
  "GE07bhg4c02u:1343": "pūrva-śarīrendriya-viyogas tu maraṇaṃ tad-ubhayaṃ ca dharmādharma-hetukatvāt tad-āśrayasya nityasyātmano mukhyaṃ,",
  "GE07bhg4c02u:1344": "tad-atiriktasya śarīrasya tu gauṇam /",
  "GE07bhg4c02u:1345": "tasyānityasya kṛta-hānya-kṛtābhyāgama-prasaṅgena tad-āśrayatvānupapatter iti tārkikā manyante /",
  "GE07bhg4c02u:1346": "tat-pakṣe 'py ātmanaḥ śocyatvaṃ pariharati jātasyeti /",
  "GE07bhg4c02u:1347": "hir hetau /",
  "GE07bhg4c02u:1348": "jātasya sva-karma-vaśāt prāpta-śarīrādi-yogasya nityasyāpy ātmanas tad-ārambhaka-karma-kṣaya-hetuko mṛtyur dhruvo niścitaḥ /",
  "GE07bhg4c02u:1349": "mṛtasya tac-charīra-kṛta-karma-hetukaṃ janma ca dhruvaṃ syāt /",
  "GE07bhg4c02u:1350": "tasmād evam aparihārye parihartum aśakye janma-maraṇātmake 'rthe tvaṃ vidvān śocituṃ nārhasi /",
  "GE07bhg4c02u:1351": "tvayi yuddhān nivṛtte 'py ete svārambhake karmaṇi kṣīṇe sati mariṣyanty eva /",
  "GE07bhg4c02u:1352": "tava tu svadharmād vicyutir bhāvinīti",
  "GE07bhg4c02u:1353": "bhāvaḥ //27//",
  "GE07bhg4c02u:1354": "__________________________________________________________",
  "GE07bhg4c02u:1355": "BhG 2.28",
  "GE07bhg4c02u:1356": "avyaktādīni bhūtāni vyakta-madhyāni bhārata /",
  "GE07bhg4c02u:1357": "avyakta-nidhanāny eva tatra kā paridevanā //28//",
  "GE07bhg4c02u:1358": "śrīdharaḥ : kiṃ ca dehānāṃ svabhāvaṃ paryālocya tad-upādhike ātmano janma-maraṇe śoko na kārya iti /",
  "GE07bhg4c02u:1359": "ata āha avyaktādīnīty ādi /",
  "GE07bhg4c02u:1360": "avyaktaṃ pradhānam /",
  "GE07bhg4c02u:1361": "tad eva ādir utpatteḥ pūrva-rūpaṃ yeṣāṃ tāni avyaktādīni /",
  "GE07bhg4c02u:1362": "bhūtāni śarīrāṇi /",
  "GE07bhg4c02u:1363": "kāraṇātmanāpi sthitānām eva utpatteḥ /",
  "GE07bhg4c02u:1364": "tathā vyaktam abhivyaktaṃ madhyaṃ janma-maraṇāntarālaṃ sthiti-lakṣaṇaṃ yeṣāṃ tāni vyakta-madhyāni /",
  "GE07bhg4c02u:1365": "avyakte nidhanaṃ layo yeṣāṃ tānīmāny evaṃ-bhūtāny eva /",
  "GE07bhg4c02u:1366": "tatra teṣu kā paridevanā ?",
  "GE07bhg4c02u:1367": "kaḥ śoka-nimitto vilāpaḥ ?",
  "GE07bhg4c02u:1368": "pratibuddhasya svapna-dṛṣṭa-vastuṣv iva śoko na yujyata ity arthaḥ //28//",
  "GE07bhg4c02u:1369": "madhusūdanaḥ :",
  "GE07bhg4c02u:1370": "tad evaṃ sarva-prakāreṇātmano 'śocyatvam upapāditam athedānīm ātmano 'śocyatve 'pi bhūta-saṅghātātmakāni śarīrāṇy uddiśya śocāmīty arjunāśaṅkām apanudati bhagavān avyaktādīnīti /",
  "GE07bhg4c02u:1371": "ādau janmanaḥ prāg-avyaktāni anupalabdhāni bhūtāni pṛthivyādi-bhūta-mayāni śarīrāṇi madhye janmānantaraṃ maraṇāt prāg-vyaktāni upalabdhāni santi /",
  "GE07bhg4c02u:1372": "nidhane punar avyaktāny eva bhavanti /",
  "GE07bhg4c02u:1373": "yathā svapnendrajālādau pratibhāsa-mātra-jīvanāni śukti-rūpyādivan na tu jñānāt prāg ūrdhvaṃ vā sthitāni dṛṣṭi-sṛṣṭy-abhyupagamāt /",
  "GE07bhg4c02u:1374": "tathā ca - ādāv ante ca yan nāsti vartamāne 'pi tat tathā [ṃā. Kā. 2.6] iti nyāyena madhye 'pi na santy evaitāni /",
  "GE07bhg4c02u:1375": "nāsato vidyate bhāvaḥ [Gītā 2.16] iti prāg-ukteś ca /",
  "GE07bhg4c02u:1376": "evaṃ sati tatra teṣu mithyā-bhūteṣv atyanta-tuccheṣu bhūteṣu kā paridevanā ko vā duḥkha-pralāpo na ko 'py ucita ity arthaḥ /",
  "GE07bhg4c02u:1377": "na hi svapne vividhān bandhūn upalabhya pratibuddhas tad-vicchedena śocati pṛthag-jano 'pi etad evoktaṃ purāṇe adarśanād āpatitaḥ punaś cādarśanaṃ gataḥ bhūta-saṅgha iti śeṣaḥ /",
  "GE07bhg4c02u:1378": "tathā ca śarīrāṇy apy uddiśya śoko nocita iti bhāvaḥ /",
  "GE07bhg4c02u:1379": "ākāśādi-mahā-bhūtābhiprāyeṇa vā śloko yojyaḥ /",
  "GE07bhg4c02u:1380_0": "avyaktam avyākṛtam avidyopahita-caitanyam ādiḥ prāg avasthā yeṣāṃ tāni tathā vyaktaṃ",
  "GE07bhg4c02u:1380_1": "nāma-rūpābhyām evāvidyakābhyāṃ prakaṭībhūtaṃ na tu svena paramārtha-sadātmanā madhyaṃ",
  "GE07bhg4c02u:1380_2": "sthity-avasthā yeṣāṃ tādṛśāni bhūtāni ākāśādīni avyakta-nidhanāny evāvyakte sva-kāraṇe",
  "GE07bhg4c02u:1380_3": "mṛd iva ghaṭādīnāṃ nidhanaṃ pralayo yeṣāṃ teṣu bhūteṣu kā paridevaneti pūrvavat /",
  "GE07bhg4c02u:1381": "tathā ca śrutiḥ - tad dhedaṃ tarhy avyākṛtam āsīt tan-nāma-rūpābhyām eva vyākriyata [BAU 1.4.7] ity ādir avyaktopādānatāṃ sarvasya prapañcasya darśayati /",
  "GE07bhg4c02u:1382": "laya-sthānatvaṃ tu tasyārtha-siddhaṃ kāraṇa eva kārya-layasya darśanāt /",
  "GE07bhg4c02u:1383": "granthāntare tu vistaraḥ /",
  "GE07bhg4c02u:1384": "tathā cājñāna-kalpitatvena tucchāny ākāśādi-bhūtāny apy uddiśya śoko nocitaś cet tat-kāryāṇy",
  "GE07bhg4c02u:1385": "uddiśya nocita iti kim u vaktavyam iti bhāvaḥ /",
  "GE07bhg4c02u:1386": "athavā sarvadā teṣām avyakta-rūpeṇa vidyamānatvād vicchedābhāvena tan-nimittaḥ pralāpo nocita ity arthaḥ /",
  "GE07bhg4c02u:1387": "bhāratety anena sambodhayan śuddha-vaṃśodbhavatvena śāstrīyam arthaṃ pratipattum arho 'si kim iti na pratipadyasa iti sūcayati //28//",
  "GE07bhg4c02u:1388": "viśvanāthaḥ :",
  "GE07bhg4c02u:1389": "tad evaṃ na jāyate na mriyate ity-ādinā,",
  "GE07bhg4c02u:1390": "deha-pakṣe ca jātasya hi dhruvo mṛtyuḥ ity anena śoka-viṣayaṃ nirākṛtya idānīm ubhaya-pakṣe 'pi nirākaroti avyakteti /",
  "GE07bhg4c02u:1391": "bhūtāni deva-manuṣya-tiryag-ādīni /",
  "GE07bhg4c02u:1392": "avyaktāni na vyaktaṃ vyaktir ādau janma-pūrva-kāle yeṣāṃ,",
  "GE07bhg4c02u:1393": "kintu tadānīm api liṅga-dehaḥ sthūla-dehaś ca svārambhaka-pṛthivy-ādi-sattvāt kāraṇātmanā vartamāno 'spaṣṭam āsīd evety arthaḥ /",
  "GE07bhg4c02u:1394": "vyaktaṃ vyaktir madhye yeṣāṃ tāni /",
  "GE07bhg4c02u:1395": "na vyakti nidhanād anantaraṃ yeṣāṃ tāni /",
  "GE07bhg4c02u:1396": "mahā-pralaye 'pi karma-mātrādīnāṃ sattvāt sūkṣma-rūpeṇa bhūtāni santy eva /",
  "GE07bhg4c02u:1397": "tasmāt sarva-bhūtāni ādy-antarayor avyaktāni madhye vyaktānīty arthaḥ /",
  "GE07bhg4c02u:1398": "yad uktaṃ śrutibhiḥ - sthira-cara-jātayaḥ syur ajayottha-nimitta-yujaḥ iti /",
  "GE07bhg4c02u:1399": "kā paridevanā kaḥ śoka-nimittaḥ vilāpaḥ ?",
  "GE07bhg4c02u:1400": "tathā coktaṃ nāradena -",
  "GE07bhg4c02u:1401": "yan manyase dhruvaṃ lokam adhruvaṃ vā na cobhayam /",
  "GE07bhg4c02u:1402": "sarvathā na hi śocyās te snehād anyatra mohajāt // [BhP 1.13.44] iti //28//",
  "GE07bhg4c02u:1403": "baladevaḥ : atha dehātma-pakṣe ātmātirikta-deha-pakṣe ca deha-vināśa-hetuka-śoko na yuktas tad-ārambhakāṇāṃ bhūta-mātrāṇām avināśād ity āha avyaktādīnīti /",
  "GE07bhg4c02u:1404": "avyaktaṃ nāma-rūpa-virahāt sūkṣmaṃ pradhānam ādi ādi-rūpaṃ yeṣāṃ tāni avyakta-nidhanāni /",
  "GE07bhg4c02u:1405": "avyakte tādṛśi pradhāne nidhanaṃ nāma-rūpa-vimardana-lakṣaṇo nāśo yeṣāṃ tāni /",
  "GE07bhg4c02u:1406": "mṛd-ādike sad-rūpe dravye kambu-grīvādy-avasthā-yoge ghaṭasyotpattis tad-virodhi-kapālādy-avasthā-yogas tu tasya vināśaḥ kathyate /",
  "GE07bhg4c02u:1407": "tad-dravyaṃ sarvadā sthāyīti /",
  "GE07bhg4c02u:1408": "evam evāha bhagavān parāśaraḥ - mahī ghaṭatvaṃ ghaṭataḥ kapālikā cūrṇa-rajas tato 'ṇuḥ [ViP 2.12.42] iti /",
  "GE07bhg4c02u:1409": "evaṃ śarīrāṇy ādy-antayor nāma-rūpāyogād avyaktimanti /",
  "GE07bhg4c02u:1410": "madhye tu tad-yogād vyaktimanti /",
  "GE07bhg4c02u:1411": "tad-ārambhakāni bhūtāni tu sarvadā santīti teṣu vastutaḥ",
  "GE07bhg4c02u:1412": "satsu kā paridevanā kaḥ śoka-nimitta-vilāpa ity arthaḥ /",
  "GE07bhg4c02u:1413": "dehānya-nityātma-pakṣe tu vāsāṃsi ity ādikaṃ na vismartavyam /",
  "GE07bhg4c02u:1414_0": "yat tv ādy-antayor asattvān madhye 'pi bhūtāny asanty evātaḥ svāpnika-rathāśvādi-prakhyāni",
  "GE07bhg4c02u:1414_1": "mṛṣā-bhūtāny eva tena tad-viyoga-hetukaḥ śokaḥ pratibuddhasya na dṛṣṭa iti dṛṣṭi-sṛṣṭim",
  "GE07bhg4c02u:1414_2": "abhyupaityāhus tan mandaṃ tad-abhyupagame vaidikāsatkāryavādāpatteḥ /",
  "GE07bhg4c02u:1415": "tad evaṃ mata-dvaye 'pi deha-vināśa-hetukaḥ śoko nāstīti siddham //28//",
  "GE07bhg4c02u:1416": "__________________________________________________________",
  "GE07bhg4c02u:1417": "BhG 2.29",
  "GE07bhg4c02u:1418": "āścaryavat paśyati kaścid enam",
  "GE07bhg4c02u:1419": "āścaryavad vadati tathaiva cānyaḥ /",
  "GE07bhg4c02u:1420": "āścaryavac cainam anyaḥ śṛṇoti",
  "GE07bhg4c02u:1421": "śrutvāpy enaṃ veda na caiva kaścit //29//",
  "GE07bhg4c02u:1422": "śrīdharaḥ : kutas tarhi vidvāṃso 'pi loke śocanti ?",
  "GE07bhg4c02u:1423": "ātmā-jñānād eva ity āśayenātmano durvijñeyatvam āha āścaryavad ityādi /",
  "GE07bhg4c02u:1424": "kaścid enam ātmānaṃ śāstrācāryopadeśābhyāṃ paśyann āścaryavat paśyati /",
  "GE07bhg4c02u:1425": "sarva-gatasya nitya-jñānānada-svabhāvasyātmanaḥ alaukikatvād aindrajālikavad ghaṭamānaṃ paśyann iva vismayena paśyati asambhāvanābhibhūtatvāt /",
  "GE07bhg4c02u:1426": "tathā āścaryavad anyo vadati ca /",
  "GE07bhg4c02u:1427": "śṛṇoti cānyaḥ /",
  "GE07bhg4c02u:1428": "kaścit punaḥ viparīta-bhāvanābhibhūtaḥ śrutvāpi naiva veda /",
  "GE07bhg4c02u:1429": "ca-śabdād uktvāpi na dṛṣṭvāpi na samyag vedeti draṣṭavyam //29//",
  "GE07bhg4c02u:1430": "madhusūdanaḥ :",
  "GE07bhg4c02u:1431": "nanu vidvāṃso 'pi bahavaḥ śocanti tat kiṃ mām eva punaḥ punar evam upālabhase /",
  "GE07bhg4c02u:1432_0": "anyac ca vaktur eva hi taj jāḍyaṃ śrotā yatra na budhyate iti nyāyāt tvad-vacanārthāpartipattiś",
  "GE07bhg4c02u:1432_1": "ca tavāpy anyeṣām iva svāśaya-doṣād iti nokta-doṣa-dvayam ity abhipretyātmano durvijñeyatām",
  "GE07bhg4c02u:1432_2": "āha āścaryavad iti /",
  "GE07bhg4c02u:1433_0": "enaṃ prakṛtaṃ dehinam āścaryeṇādbhutena tulyatayā vartamānam āvidyaka-nānā-vidha-viruddha-dharmavattayā",
  "GE07bhg4c02u:1433_1": "satanm apy asantam iva sva-prakāśa-caitanya-rūpam api jaḍam ivānanda-ghanam api duḥkhitam",
  "GE07bhg4c02u:1433_2": "iva nirvikāram api savikāram iva nityam anityam iva prakāśamānam apy aprakāśamānam",
  "GE07bhg4c02u:1433_3": "iva brahmābhinnam api tad-bhinnam iva muktam api baddham ivādvitīyam api sa-dvitīyam",
  "GE07bhg4c02u:1433_4": "iva sambhāvita-vicitrānekākāra-pratīti-viṣayaṃ paśyati śāstrācāryopadeśābhyām āvidyaka-sarva-dvaita-niṣedhena",
  "GE07bhg4c02u:1433_5": "paramātma-svarūpa-mātrākārāyāṃ vedānta-mahā-vākya-janyāyāṃ sarva-sukṛta-phala-bhūtāyām",
  "GE07bhg4c02u:1433_6": "antaḥkaraṇa-vṛttau pratiphalitaṃ samādhi-paripākena sākṣātkaroti kaścic chama-damādi-sādhana-sampanna-carama-śarīraḥ",
  "GE07bhg4c02u:1433_7": "kaścid eva na tu sarvaḥ /",
  "GE07bhg4c02u:1434": "tathā kaścid enaṃ yat paśyati tad āścaryavad iti kriyā-viśeṣaṇam",
  "GE07bhg4c02u:1435": "/ ātma-darśanam apy āścaryavad eva yat svarūpato mithyā-bhūtam api satyasya vyañjakam āvidyakam apy avidyāyā vighātakam avidyām upaghnat tat-kāryatayā svātmānam apy upahantīti /",
  "GE07bhg4c02u:1436": "tathā yaḥ kaścid enaṃ paśyati sa āścaryavad iti kartṛ-viśeṣaṇam /",
  "GE07bhg4c02u:1437_0": "yato 'sau nivṛttāvidyātat-kāryo 'pi prārabdha-karma-prābalyāt tadvān iva vyaharati",
  "GE07bhg4c02u:1437_1": "sarvadā samādhi-niṣṭho 'pi vyuttiṣṭhati vyutthito 'pi punaḥ samādhim anubhavatīti",
  "GE07bhg4c02u:1437_2": "prārabdha-karma-vaicitryād vicitra-caritraḥ prāpta-duṣprāpa-jñānatvāt sakala-loka-spṛhaṇīyo",
  "GE07bhg4c02u:1437_3": "'ta āścaryavad eva bhavati /",
  "GE07bhg4c02u:1438": "tad etat trayam apy āścaryam ātmā taj jñānaṃ taj-jñātā ceti parama-durvijñeyam ātmānaṃ tvaṃ katham anāyāsena jānīyā ity abhiprāyaḥ /",
  "GE07bhg4c02u:1439": "īvam upadeṣṭur abhāvād apy ātmā durvijñeyaḥ /",
  "GE07bhg4c02u:1440": "yo hy ātmānaṃ jānāti sa eva tam anyasmai dhruvaṃ brūyāt /",
  "GE07bhg4c02u:1441": "ajñasyopadeṣṭṛtvāsambhavāt,",
  "GE07bhg4c02u:1442": "jānaṃs tu samāhita-cittaḥ prāyeṇa kathaṃ bravītu /",
  "GE07bhg4c02u:1443": "vyutthita-citto 'pi pareṇa jñātum aśakyaḥ /",
  "GE07bhg4c02u:1444": "yathā kathaṃcij jñāto 'pi lābha-pūjā-khyāty-ādi-prayojanānapekṣatvāc ca bravīty eva /",
  "GE07bhg4c02u:1445": "kathaṃcit kāruṇya-mātreṇa bruvaṃs tu parameśvaravad atyanta-durlabha evety āha āścaryavad vadati tathaiva cānya iti /",
  "GE07bhg4c02u:1446": "yathājānāti tathaiva vadati /",
  "GE07bhg4c02u:1447": "enam ity anukarṣaṇārthaś ca-kāraḥ /",
  "GE07bhg4c02u:1448": "sa cānyaḥ sarvājña-jana-vilakṣaṇaḥ /",
  "GE07bhg4c02u:1449": "na tu yaḥ paśyati tato 'nya iti vyāghātāt /",
  "GE07bhg4c02u:1450": "atrāpi karmaṇi kriyāyāṃ kartari cāścaryavad iti yojyam /",
  "GE07bhg4c02u:1451": "tatra karmaṇaḥ kartuś ca prāg āścaryavattvaṃ vyākhyātaṃ kriyāyās tu vyākhyāyate /",
  "GE07bhg4c02u:1452": "sarva-śabdāvācyasya śuddhasyātmano yad vacanaṃ",
  "GE07bhg4c02u:1453": "tad āścaryavat /",
  "GE07bhg4c02u:1454": "tathā ca śrutiḥ - yato vāco nivartante aprāpya manasā saha iti /",
  "GE07bhg4c02u:1455_0": "kenāpi śabdenāvācyasya śuddhasyātmano viśiṣṭa-śaktena padena jahad-ajahat-svārtha-lakṣaṇāyā",
  "GE07bhg4c02u:1455_1": "kalpita-sambandhena lakṣyatāvacchedakam antareṇaiva pratipādanaṃ tad api nirvikalpa-sākṣātkāra-rūpam",
  "GE07bhg4c02u:1455_2": "atyāścaryam ity arthaḥ /",
  "GE07bhg4c02u:1456": "athavā vinā śaktiṃ vinā lakṣaṇāṃ vinā sambandhāntaraṃ suṣuptotthāpaka-vākya-vat tattvam asyādi-vākyena yadātmatattva-pratipādanaṃ tad āścaryavat /",
  "GE07bhg4c02u:1457": "śabda-śakter acintyatvāt /",
  "GE07bhg4c02u:1458": "na ca vinā sambandhaṃ bodhanen 'tiprasaṅgaḥ lakṣaṇā-pakṣe 'pi tulyatvāt /",
  "GE07bhg4c02u:1459": "śakya-sambandhasyāneka-sādhāraṇatvāt /",
  "GE07bhg4c02u:1460": "tātparya-viśeṣān niyama iti cet, na /",
  "GE07bhg4c02u:1461": "tasyāpi sarvān praty aviśeṣāt /",
  "GE07bhg4c02u:1462": "kaścid eva tātparya-viśeṣam avadhārayati na sarva iti cet /",
  "GE07bhg4c02u:1463": "hanta tarhi puruṣa-gata eva kaścid viśeṣo nirdoṣatva-rūpo niyāmakaḥ /",
  "GE07bhg4c02u:1464": "na cāsmin pakṣe 'pi na daṇḍa-vāritaḥ /",
  "GE07bhg4c02u:1465_0": "tathā ca yādṛśasya śuddhāntaḥ-karaṇasya tātparyānusandhāna-puraḥ-saraṃ lakṣaṇayā",
  "GE07bhg4c02u:1465_1": "vākyārtha-bodho bhavadbhir aṅgī kriyate tādṛśasyaiva kevalaḥ śabda-viśeṣo 'khaṇḍa-sākṣātkāraṃ",
  "GE07bhg4c02u:1465_2": "vināpi sambandhena janayatīti kim anupapannam / etasmin",
  "GE07bhg4c02u:1466": "pakṣe śabda-vṛtty-aviṣayatvād yato vāco nivartanta iti sutarām upapannam /",
  "GE07bhg4c02u:1467": "ayaṃ ca bhagavad-abhiprāyo vārtika-kāraiḥ prapañcitaḥ -",
  "GE07bhg4c02u:1468": "durbalatvād avidyāyā ātmatvād bodha-rūpiṇaḥ /",
  "GE07bhg4c02u:1469": "śabda-śakter acitnyatvād vidmas taṃ moha-hānataḥ //",
  "GE07bhg4c02u:1470": "agṛhītvaiva sambandham abhidhānābhidheyayoḥ /",
  "GE07bhg4c02u:1471": "hitvā nidrāṃ prabudhyante suṣupter bodhitāḥ paraiḥ //",
  "GE07bhg4c02u:1472": "jāgradvan na yataḥ śabdaṃ suṣupte vetti kaścana /",
  "GE07bhg4c02u:1473": "dhvaste 'to jñānato 'jñāne brahmāsmīti bhavet phalam //",
  "GE07bhg4c02u:1474": "avidyā-ghātinaḥ śabdādyāhaṃ brahmeti dhīr bhavet /",
  "GE07bhg4c02u:1475": "naśyaty avidyayā sārdhaṃ hatvā rogam ivauṣadham // [Bṛhat.Vā 1.4.860-863]",
  "GE07bhg4c02u:1476": "ity ādinā granthena /",
  "GE07bhg4c02u:1477_0": "tad evaṃ vacana-viṣayasya vaktur vacana-kriyāyāś cātyāścarya-rūpatvād ātmano durvijñānatvam",
  "GE07bhg4c02u:1477_1": "uktvā śrotur durmilatvād api tad āha āścaryavac cainam anyaḥ śṛṇoti śrtuvā 'py enaṃ vedeti /",
  "GE07bhg4c02u:1478_0": "anyo draṣṭur vaktuśc a muktād vilakṣaṇo mumukṣur vaktāraṃ brahma-vidaṃ vidhivad upasṛtyainaṃ",
  "GE07bhg4c02u:1478_1": "śṛṇoti śravaṇākhya-vicāra-viṣayī karoti vedānta-vākya-tātparya-niścayenāvadhārayatīti yāvat /",
  "GE07bhg4c02u:1479": "śrutvā cainaṃ manana-nididhyāsana-paripākād vedāpi sākṣātkaroty api āścaryavat /",
  "GE07bhg4c02u:1480": "tathā cāścaryavat paśyati kaścid enam iti vyākhyātam /",
  "GE07bhg4c02u:1481": "atrāpi kartur āścarya-rūpatvam aneka-janmānuṣṭhita-sukṛta-kṣālita-mano-malatayātidurlabhatvāt /",
  "GE07bhg4c02u:1482": "tathā ca vakṣyati -",
  "GE07bhg4c02u:1483": "manuṣyāṇāṃ sahasreṣu kaś cid yatati siddhaye /",
  "GE07bhg4c02u:1484": "yatatām api siddhānāṃ kaś cin māṃ vetti tattvataḥ // [Gītā 7.3] iti /",
  "GE07bhg4c02u:1485": "śravaṇāyāpi bahubhir yo na labhyaḥ",
  "GE07bhg4c02u:1486": "śṛṇvanto 'pi bahavo yaṃ na vidyuḥ /",
  "GE07bhg4c02u:1487": "āścaryo vaktā kuśalo 'sya labdhā",
  "GE07bhg4c02u:1488": "āścaryo jñātā kuśalānuśiṣṭaḥ //",
  "GE07bhg4c02u:1489": "[KaṭhU 1.2.7] iti śruteś ca /",
  "GE07bhg4c02u:1490": "evaṃ śravaṇa-śrotavyayor āścaryatvaṃ prāgvad vyākhyeyam /",
  "GE07bhg4c02u:1491": "nanu yaḥ śravaṇa-mananādikaṃ karoti sa ātmānaṃ vedeti kim āścaryam ata āha - na caiva kaścid iti /",
  "GE07bhg4c02u:1492": "ca-kāraḥ kriyā-karma-padayor anuṣaṅgārthaḥ /",
  "GE07bhg4c02u:1493": "kaścid enaṃ naiva veda śravaṇādikaṃ kurvann api /",
  "GE07bhg4c02u:1494": "tad akurvaṃs tu na vedeti kim u vaktavyam /",
  "GE07bhg4c02u:1495": "aihikam aprastuta-pratibandhe tad-darśanāt [Vs. 3.4.51] iti nyāyāt /",
  "GE07bhg4c02u:1496": "uktaṃ ca vārtika-kāraiḥ -",
  "GE07bhg4c02u:1497": "kutas taj-jñānam iti cet tad dhi bandha-parikṣayāt /",
  "GE07bhg4c02u:1498": "asāv api ca bhūtau vā bhāvī vā vartate 'thavā // [Bṛh. Vā. Sa. 294] iti /",
  "GE07bhg4c02u:1499": "śravaṇādi kurvatām api pratibandha-parikṣayād eva jñānaṃ jāyate /",
  "GE07bhg4c02u:1500": "anyathā tu na /",
  "GE07bhg4c02u:1501": "sa ca pratibandha-parikṣayaḥ kasyacid bhūta eva /",
  "GE07bhg4c02u:1502": "yathā hiraṇyagarbhasya /",
  "GE07bhg4c02u:1503": "kasyacid bhāvī /",
  "GE07bhg4c02u:1504": "yathā vāsudevasya /",
  "GE07bhg4c02u:1505": "kasyacid vartate /",
  "GE07bhg4c02u:1506": "yathā śvetaketoḥ /",
  "GE07bhg4c02u:1507": "tathā ca pratibandha-kṣaya-syātidurlabhatvāt /",
  "GE07bhg4c02u:1508": "jñānam utpadyate puṃsāṃ kṣayāt pāpasya karmaṇaḥ iti smṛteś ca durvijñeyo 'yam ātmeti nirgalito 'rthaḥ /",
  "GE07bhg4c02u:1509": "yadi tu śrutvāpy enaṃ veda na caiva kaścid ity eva vyākhyāyeta tadā āścaryo jñātā kuśalānuśiṣṭaḥ [KaṭhU 1.2.7] iti śrutyaika-vākyatā na syāt /",
  "GE07bhg4c02u:1510": "yatatām api siddhānāṃ kaś cin māṃ vetti tattvataḥ [Gītā 7.3] iti bhagavad-vacana-virodhaś ceti vidvadbhir avinayaḥ kṣantavyaḥ /",
  "GE07bhg4c02u:1511_0": "athavā na caiva kaścid ity asya sarvatra sambandhaḥ kaścid enaṃ na paśyati na vadati",
  "GE07bhg4c02u:1511_1": "na śṛṇoti śrutvāpi na vedeti pañca prakārā uktāḥ kaścit paśyaty eva na vadati kaścit",
  "GE07bhg4c02u:1511_2": "paśyati na vadati ca kaścit tad-vacanaṃ śṛṇoti ca tad-arthaṃ jānāti ca kaścic chrutvāpi",
  "GE07bhg4c02u:1511_3": "na jānāti na kaścit tu sarva-bahirbhūta iti /",
  "GE07bhg4c02u:1512": "avidvat-pakṣe tu asambhāvanā-viparīta-bhāvanābhibhūtatvād āścarya-tulyatvaṃ darśana-vadana-śravaṇeṣv iti nigada-vyākhyātaḥ ślokaḥ /",
  "GE07bhg4c02u:1513": "caturtha-pāde tu dṛṣṭvoktvā śrutvāpīti yojanā //29//",
  "GE07bhg4c02u:1514": "viśvanāthaḥ :",
  "GE07bhg4c02u:1515": "nanu kim idam āścaryaṃ brūṣe /",
  "GE07bhg4c02u:1516": "kiṃ caitad apy āścaryam /",
  "GE07bhg4c02u:1517": "yad eva prabodhyamānasyāpy aviveko nāpayātīti tatra satyam evem eva ity āha āścaryavad iti /",
  "GE07bhg4c02u:1518": "enam ātmānaṃ dehaṃ ca tad-ubhaya-rūpaṃ sarva-lokam //29//",
  "GE07bhg4c02u:1519": "baladevaḥ : nanu sarvajñena tvayā bahūpadiśyamāno 'py ahaṃ śoka-nivārakam ātma-yāthātmyaṃ na budhye kim etad iti cet tatrāha āścaryavad iti /",
  "GE07bhg4c02u:1520_0": "vijñānāndobhaya-svarūpatve 'pi tad-bhedāpratiyoginaṃ vijñāna-svarūpatve 'pi vijñātṛtayā",
  "GE07bhg4c02u:1520_1": "santaṃ paramāṇutve 'pi vyāpta-bṛhat-kāyaṃ nānā-kāya-sambandhe 'pi tat-tad-vikārair",
  "GE07bhg4c02u:1520_2": "aspṛṣṭam evam ādi bahu-viruddha-dharmatayāścaryavad adbhuta-sādṛśyena sthitam enaṃ",
  "GE07bhg4c02u:1520_3": "mad-upadiṣṭaṃ jīvaṃ kaścid eva svadharmānuṣṭhānena satya-tapo-japādinā ca vimṛṣṭa-hṛd-guru-prasāda-labdha-tādṛśa-jñānaḥ",
  "GE07bhg4c02u:1520_4": "paśyati yāthātmyenānubhavati /",
  "GE07bhg4c02u:1521": "āścaryavad iti kriyā-viśeṣaṇaṃ vā kartṛ-viśeṣaṇaṃ veti vyākhyātāraḥ kaścid enam yat paśyati tad āścaryavat /",
  "GE07bhg4c02u:1522": "yaḥ kaścit paśyati so 'py āścaryavad ity arthaḥ /",
  "GE07bhg4c02u:1523": "evam agre 'pi /",
  "GE07bhg4c02u:1524": "śrutvāpy enam iti kaścit",
  "GE07bhg4c02u:1525": "samyag amṛṣṭa-hṛd ity arthaḥ /",
  "GE07bhg4c02u:1526": "tathā ca duradhigamaṃ jīvātmayāthātmyam /",
  "GE07bhg4c02u:1527": "śrutir apy evam āha -",
  "GE07bhg4c02u:1528": "śravaṇāyāpi bahubhir yo na labhyaḥ",
  "GE07bhg4c02u:1529": "śṛṇvanto 'pi bahavo yaṃ na vidyuḥ /",
  "GE07bhg4c02u:1530": "āścaryo vaktā kuśalo 'sya labdhā",
  "GE07bhg4c02u:1531": "āścaryo jñātā kuśalānuśiṣṭa // [KaṭhU 1.2.7] iti //29//",
  "GE07bhg4c02u:1532": "__________________________________________________________",
  "GE07bhg4c02u:1533": "BhG 2.30",
  "GE07bhg4c02u:1534": "dehī nityam avadhyo 'yaṃ dehe sarvasya bhārata /",
  "GE07bhg4c02u:1535": "tasmāt sarvāṇi bhūtāni na tvaṃ śocitum arhasi //30//",
  "GE07bhg4c02u:1536": "śrīdharaḥ : tad evam avadhyatvam ātmanaḥ saṅkṣepenopadiśan aśocyatvam upasaṃharati dehīty ādi /",
  "GE07bhg4c02u:1537": "spaṣṭo 'rthaḥ //30//",
  "GE07bhg4c02u:1538": "madhusūdanaḥ :",
  "GE07bhg4c02u:1539": "idānīṃ sarva-prāṇi-sādhāraṇa-bhrama-nivṛtti-sādhanam uktam upasaṃharati dehīti /",
  "GE07bhg4c02u:1540_0": "sarvasya prāṇi-jātasya dehe vadhyamāne 'py ayaṃ dehī liṅga-dehopādhir ātmā vadhyo",
  "GE07bhg4c02u:1540_1": "na bhavatīti nityaṃ niyataṃ yasmāt tasmāt sarvāṇi bhūtāni sthūlāni sūkṣmāṇi ca bhīṣmādi-bhāvāpannāny",
  "GE07bhg4c02u:1540_2": "uddiśya tvaṃ na śocitum arhasi /",
  "GE07bhg4c02u:1541": "sthūla-dehasyāśocyatvam aparihāryatvāt /",
  "GE07bhg4c02u:1542": "liṅga-dehasyāśocyatvam ātmavad evāvadhyatvād iti na sthūla-dehasya liṅga-dehasyātmano vā śocyatvaṃ yuktam iti bhāvaḥ //30//",
  "GE07bhg4c02u:1543": "viśvanāthaḥ :",
  "GE07bhg4c02u:1544": "tarhi niścitya brūhi kim ahaṃ kuryāṃ kiṃ vā na kuryām iti /",
  "GE07bhg4c02u:1545": "tatra śokaṃ mā kuru yuddhaṃ tu kurv ity āha dehīti dvābhyām //30//",
  "GE07bhg4c02u:1546": "baladevaḥ : tad evaṃ duradhigamaṃ jīva-yāthātmyaṃ samāsenopadiśann aśocyatvam upasaṃharati dehīti /",
  "GE07bhg4c02u:1547": "sarvasya jīva-gaṇasya dehe hanyamāne 'py ayaṃ dehī jīvo nityam avadhyo yasmāt tasmāt tvaṃ sarvāṇi bhūtāni bhīṣmādi-bhāvāpannāni śocituṃ nārhasi /",
  "GE07bhg4c02u:1548": "ātmanāṃ nityatvād aśocyatvaṃ tad-dehānāṃ tv avaśya-vināśatvāt tattvam ity arthaḥ //30//",
  "GE07bhg4c02u:1549": "__________________________________________________________",
  "GE07bhg4c02u:1550": "BhG 2.31",
  "GE07bhg4c02u:1551": "sva-dharmam api cāvekṣya na vikampitum arhasi /",
  "GE07bhg4c02u:1552": "dharmyād dhi yuddhāc chreyo 'nyat kṣatriyasya na vidyate //31//",
  "GE07bhg4c02u:1553": "śrīdharaḥ : yac coktam arjunena vepathuś ca śarīre me ity ādi tad apy ayuktam ity āha svadharmam apīti /",
  "GE07bhg4c02u:1554": "ātmano nāśābhāvād eva etesāṃ hanane 'pi vikampituṃ nārhasi /",
  "GE07bhg4c02u:1555": "kiṃ ca svadharmam apy avekṣya vikampitum nārhasi iti sambandhaḥ /",
  "GE07bhg4c02u:1556": "yac coktaṃ - na ca śreyo 'nupaśyāmi hatvā svajanam āhava iti tatrāha dharmyād iti /",
  "GE07bhg4c02u:1557": "dharmād anapetān nyāyād yuddhād anyat //31//",
  "GE07bhg4c02u:1558": "madhusūdanaḥ :",
  "GE07bhg4c02u:1559_0": "tad evaṃ sthūla-sūkṣma-śarīra-dvaya-tat-kāraṇāvidyākhyopādhi-trayāvivekena mithyābhūtasyāpi",
  "GE07bhg4c02u:1559_1": "saṃsārasya satyatvātma-dharmatvādi-pratibhāsa-rūpaṃ sarva-prāṇi-sādhāraṇam arjunasya",
  "GE07bhg4c02u:1559_2": "bhramaṃ nirākartum upādhi-traya-vivekenātma-svarūpam abhihitavān /",
  "GE07bhg4c02u:1560_0": "samprati yuddhākhye sva-dharme hiṃsādi-bāhulyenādharmatva-pratibhāsa-rūpam arjunasyaiva",
  "GE07bhg4c02u:1560_1": "karuṇādi-doṣa-nibandhanam asādhāraṇaṃ bhramaṃ nirākartuṃ hiṃsādimattve 'pi yuddhasya",
  "GE07bhg4c02u:1560_2": "sva-dharmatvenādharmatvābhāvaṃ bodhayati bhagavān svadharmam apīti /",
  "GE07bhg4c02u:1561_0": "na kevalaṃ paramārtha-tattvam evāvekṣya kiṃ tu svadharmam api kṣatriya-dharmam api",
  "GE07bhg4c02u:1561_1": "yuddhāparāṅmukhatva-rūpam avekṣya śāstrataḥ paryālocya vikampituṃ vicalituṃ dharmād",
  "GE07bhg4c02u:1561_2": "adharmatva-bhrāntyā nivartituṃ nārhasi /",
  "GE07bhg4c02u:1562_0": "tatraivaṃ sati yadyapy ete na paśyanti ity ādinā narake niyataṃ vāso bhavati ity",
  "GE07bhg4c02u:1562_1": "antena yuddhasya pāpa-hetutvaṃ tvayā yad uktaṃ kathaṃ bhīṣmam ahaṃ saṅkhye ity ādinā",
  "GE07bhg4c02u:1562_2": "ca guru-vadha-brahma-vadhādy-akaraṇaṃ yad abhihitaṃ tat sarvaṃ dharma-śāstra-paryālocanād evoktam /",
  "GE07bhg4c02u:1563": "kasmāt ? hi yasmād dharmyād aparāṅmukhatva-dharmād anapetād yuddhād anyat kṣatriyasya śreyaḥ śreyaḥ-sādhanaṃ na vidyate /",
  "GE07bhg4c02u:1564": "yuddham eva hi pṛthivī-jaya-dvāreṇa prajā-rakṣaṇa-brāhmaṇa-śuśrūṣādi-kṣātra-dharma-nirvāhakam iti tad eva kṣatriyasya praśastataram ity abhiprāyaḥ /",
  "GE07bhg4c02u:1565": "tathā coktaṃ parāśareṇa -",
  "GE07bhg4c02u:1566": "kṣatriyo hi prajā rakṣan śastra-pāṇiḥ pradaṇḍayan /",
  "GE07bhg4c02u:1567": "nirjitya para-sainyādi kṣitiṃ dharmeṇa pālayet //",
  "GE07bhg4c02u:1568": "[Parāśara-smṛti 1.58] iti //31//",
  "GE07bhg4c02u:1569": "manunāpi -",
  "GE07bhg4c02u:1570": "samottamādhamai rājā tv āhūtaḥ pālayan prajāḥ /",
  "GE07bhg4c02u:1571": "na nivarteta saṃgrāmāt kṣātraṃ dharmam anusmaran //",
  "GE07bhg4c02u:1572": "saṃgrāmeṣv anivartitvaṃ prajānāṃ caiva pālanam /",
  "GE07bhg4c02u:1573": "śuśrūṣā brāhmaṇānāṃ ca rājñāṃ śreyaskaraṃ param //",
  "GE07bhg4c02u:1574": "[Manu 7.88-9] ity ādinā /",
  "GE07bhg4c02u:1575": "rāja-śabdaś ca kṣatriya-jāti-mātra-vācīti sthitam eveṣṭhy-adhikaraṇe /",
  "GE07bhg4c02u:1576": "tena bhūmi-pālasyaivāyaṃ dharma iti na bhramitavyam /",
  "GE07bhg4c02u:1577": "udāhṛta-vacane 'pi kṣatriyo hīti kṣāttraṃ dharmam iti ca spaṣṭaṃ liṅgam /",
  "GE07bhg4c02u:1578": "tasmāt kṣatriyasya yuddhaṃ praśasto dharma iti sādhu bhagavato 'bhihitam /",
  "GE07bhg4c02u:1579": "apaśavo 'nye go-aśvebhyaḥ paśavo go-aśvāḥ itivat praśaṃsā-lakṣaṇayā yuddhād anyac-chreyaḥ-sādhanaṃ na vidyata ity uktam iti na doṣaḥ /",
  "GE07bhg4c02u:1580": "etena yuddhāt praśastataraṃ kiṃcid anuṣṭhātuṃ tato nivṛttir uciteti nirastam /",
  "GE07bhg4c02u:1581": "na ca śreyo 'nupaśyāmi hatvā svajanam āhave ity etad api //31//",
  "GE07bhg4c02u:1582": "viśvanāthaḥ :",
  "GE07bhg4c02u:1583": "ātmano nāśābhāvād eva vadhād vikampituṃ bhetuṃ nārhasi /",
  "GE07bhg4c02u:1584": "svadharmam api cāvekṣya na vikampitum arhasīti sambandhaḥ //31//",
  "GE07bhg4c02u:1585_0": "baladevaḥ : evaṃ paramātma-jñānopayogitvād ādau jīvātma-jñānaṃ sarvān prati taulyenopadiśya",
  "GE07bhg4c02u:1585_1": "sa-niṣṭhān prati niṣkāmatayānuṣṭhitāni karmāṇi hṛd-viśuddhi-sahakṛtām ātma-jñāna-niṣṭhāṃ",
  "GE07bhg4c02u:1585_2": "niṣpādayantīti vadiṣyan tasyāṃ pratītim utpādayituṃ sakāmatayānuṣṭhitānāṃ karmaṇāṃ",
  "GE07bhg4c02u:1585_3": "kāmya-phala-pradatvam āha dvābhyām svadharmam apīti /",
  "GE07bhg4c02u:1586": "yuddhaṃ khalu kṣatriyasya nityatam agnihotrādivad vihitam /",
  "GE07bhg4c02u:1587": "tac ca śatru-prāṇa-vihaṃsana-rūpam agniṣṭomādi-paśu-hiṃsanavan na pratyavāya-nimittam /",
  "GE07bhg4c02u:1588": "ubhayatra hiṃseyam upakṛti-rūpaiva /",
  "GE07bhg4c02u:1589": "hīnayor deha-lokayos tyāgena divyayos tayor lobhāt /",
  "GE07bhg4c02u:1590": "āha caivaṃ smṛtiḥ -",
  "GE07bhg4c02u:1591": "āhaveṣu mitho 'nyonyaṃ jighāṃsanto mahīkṣitaḥ /",
  "GE07bhg4c02u:1592": "yudhyamānāḥ paraṃ śaktyā svargaṃ yānty aparāṅmukhāḥ // [Manu 7.90]",
  "GE07bhg4c02u:1593": "yajñeṣu paśavo brahman hanyante satataṃ dvijaiḥ /",
  "GE07bhg4c02u:1594": "saṃskṛtāḥ kila mantraiś ca te 'pi svargam avāpnuvan // [?] ity ādyā /",
  "GE07bhg4c02u:1595": "evaṃ nija-dharmam avekṣya vikampituṃ dharmāt pracalituṃ nārhasi /",
  "GE07bhg4c02u:1596": "yuktaṃ na ca śreyo 'nupaśyāmīty ādinā narake nityataṃ vāso bhavatīyt antyena yuddhasya pāpa-hetutvaṃ tvayoktam /",
  "GE07bhg4c02u:1597": "tac cājñānād evety āha dharmyād iti /",
  "GE07bhg4c02u:1598": "yuddham eva bhūmi-jaya-dvārā prajā-pālana-guru-vipra-saṃsevanādi-kṣātra-dharma-nirvāhīti /",
  "GE07bhg4c02u:1599": "evam āha bhagavān parāśaraḥ -",
  "GE07bhg4c02u:1600": "kṣatriyo hi prajā rakṣan śastra-pāṇiḥ pradaṇḍayan /",
  "GE07bhg4c02u:1601": "nirjitya para-sainyādi kṣitiṃ dharmeṇa pālayet //",
  "GE07bhg4c02u:1602": "[Parāśara-smṛti 1.58] iti //31//",
  "GE07bhg4c02u:1603": "__________________________________________________________",
  "GE07bhg4c02u:1604": "BhG 2.32",
  "GE07bhg4c02u:1605": "yadṛcchayā copapannaṃ svarga-dvāram apāvṛtam /",
  "GE07bhg4c02u:1606": "sukhinaḥ kṣatriyāḥ pārtha labhante yuddham īdṛśam //32//",
  "GE07bhg4c02u:1607": "śrīdharaḥ : kiṃ ca mahati śreyasi svayam evopāgate sati kuto vikampasa iti /",
  "GE07bhg4c02u:1608": "ata āha yadṛcchayeti /",
  "GE07bhg4c02u:1609": "yadṛcchayā aprārthitam eva upapannaṃ prāptam īdṛśaṃ yuddham labhante /",
  "GE07bhg4c02u:1610": "yato nirāvaraṇaṃ svarga-dvāram evaitat /",
  "GE07bhg4c02u:1611": "yad vā ya evaṃvidhaṃ yuddhaṃ labhante ta eva sukhina ity arthaḥ /",
  "GE07bhg4c02u:1612": "etena svajanaṃ hi kathaṃ hatvā sukhinaḥ syāma mādhava iti yad uktaṃ tan nirastaṃ bhavati //32//",
  "GE07bhg4c02u:1613": "madhusūdanaḥ :",
  "GE07bhg4c02u:1614": "nanu yuddhasya kartavyatve 'pi na bhīṣma-droṇādibhir gurubhiḥ saha tat kartum ucitam atigarhitatvād ity āśaṅkyāha yadṛcchayeti /",
  "GE07bhg4c02u:1615": "yadṛcchayā sva-prayatna-vyatirekeṇa /",
  "GE07bhg4c02u:1616": "co 'vadhāraṇe /",
  "GE07bhg4c02u:1617_0": "aprārthanayaivopasthitam īdṛśaṃ bhīṣma-droṇādi-vīra-puruṣa-pratiyogikaṃ kīrti-rājya-lābha-dṛṣṭa-phala-sādhanaṃ",
  "GE07bhg4c02u:1617_1": "yuddhaṃ ye kṣatriyāḥ pratiyogitvena labhante te sukhinaḥ sukha-bhāja eva /",
  "GE07bhg4c02u:1618": "jaye satyenāyāsenaiva yaśaso rājyasya ca lābhāt /",
  "GE07bhg4c02u:1619": "parājaye cātiśīghram eva svargasya lābhād ity āha svarga-dvāram apāvṛtam iti /",
  "GE07bhg4c02u:1620": "apratibaddhaṃ svarga-sādhanaṃ yuddham avyavadhānenaiva svarga-janakaṃ jyotiṣṭhomādikaṃ tu ciratareṇa deha-pātasya pratibandhābhāvasya cāpekṣaṇād ity arthaḥ /",
  "GE07bhg4c02u:1621": "svarga-dvāram ity anena śyenādivat pratyavāya-śaṅkā parihṛtā /",
  "GE07bhg4c02u:1622": "śyenādayo hi vihitā api phala-doṣeṇa",
  "GE07bhg4c02u:1623": "duṣṭāḥ / tat-phalasya śatru-vadhasya na hiṃsyāt sarvā bhūtāni,",
  "GE07bhg4c02u:1624": "brāhmaṇaṃ na hanyāt ity ādi-śāstra-niṣiddhasya pratyavāya-janakatvāt phale vidhy-abhāvāc ca na vidhi-spṛṣṭe niṣedhānavakāśaḥ iti nyāyāvatāraḥ /",
  "GE07bhg4c02u:1625": "yuddhasya hi phalaṃ svargaḥ sa ca na niṣiddhaḥ /",
  "GE07bhg4c02u:1626": "tathā ca manuḥ --",
  "GE07bhg4c02u:1627": "āhaveṣu mitho 'nyonyaṃ jighāṃsanto mahīkṣitaḥ /",
  "GE07bhg4c02u:1628": "yudhyamānāḥ paraṃ śaktyā svargaṃ yānty aparāṅmukhāḥ // [Manu 7.90] iti /",
  "GE07bhg4c02u:1629": "yuddhaṃ tu agnīṣomīyādy-ālambha-vadha-vihitatvān na niṣedhena spraṣṭuṃ śakyate ṣoḍaśi-grahaṇādivat /",
  "GE07bhg4c02u:1630": "grahaṇāgrahayos tulya-balatayā vikalpavat sāmānya-śāstrasya viśeṣa-śāstreṇa saṅkoca-sambhavāt /",
  "GE07bhg4c02u:1631": "tathā ca vidhi-spṛṣṭe niṣedhānavakāśaḥ iti nyāyād yuddhaṃ na pratyavāya-janakaṃ nāpi bhīṣma-droṇādi-guru-brāhmaṇādi-vadha-nimitto doṣaḥ /",
  "GE07bhg4c02u:1632": "teṣām ātatāyitvāt /",
  "GE07bhg4c02u:1633": "tad uktaṃ manunā -",
  "GE07bhg4c02u:1634": "guruṃ vā bāla-vṛddhau vā brāhmaṇaṃ vā bahu-śrutam /",
  "GE07bhg4c02u:1635": "ātatāyinam āyāntaṃ hanyād evāvicārayan //",
  "GE07bhg4c02u:1636": "ātatāyinam āyāntam api vedānta-pāragam /",
  "GE07bhg4c02u:1637": "jighāṃsantaṃ jighāṃsīyān na tena brahmahā bhavet //",
  "GE07bhg4c02u:1638": "nātatāyi-vadho doṣo hantur bhavati kaścana // [Manu 8.350-351] ity ādi /",
  "GE07bhg4c02u:1639": "nanu -",
  "GE07bhg4c02u:1640": "smṛtyor virodhe nyāyas tu balavān vyavahārataḥ /",
  "GE07bhg4c02u:1641": "artha-śāstrāt tu balavad dharma-śāstram iti sthitiḥ //",
  "GE07bhg4c02u:1642": "[Yājñavalkya 2.21]",
  "GE07bhg4c02u:1643": "iti yājñavalkya-vacanād ātatāyi-brāhmaṇa-vadhe 'pi pratyavāyo 'sty eva /",
  "GE07bhg4c02u:1644": "brāhmaṇaṃ na hanyāt iti hi dṛṣṭa-prayojanānapekṣatvād dharma-śāstraṃ,",
  "GE07bhg4c02u:1645": "jighāṃsantaṃ jighāṃsīyān na tena brahmahā bhavet iti ca sva-jīvanārthatvād artha-śāstram /",
  "GE07bhg4c02u:1646": "atrocyate brahmaṇe brāhmaṇam ālabheta itivad yuddha-vidhāyakam api dharma-śāstram eva sukha-duḥkhe same kṛtvā ity atra dṛṣṭa-prayojanānapekṣatvasya vakṣyamāṇatvāt /",
  "GE07bhg4c02u:1647": "yājñavalkya-vacanaṃ tu dṛṣṭa-prayojanoddeśyaka-kūṭa-yuddhādi-kṛta-vadha-viṣayam ity adoṣaḥ /",
  "GE07bhg4c02u:1648_0": "mitākṣarākāras tu dharmārtha-sannipāte 'rtha-grāhiṇa etad eveti dvādaśa-vārṣika-prāyaścittasyaitac-chabda-parāmṛṣṭasyāpastambena",
  "GE07bhg4c02u:1648_1": "vidhānān mitra-labdhyādy-artha-śāstrānusāreṇa catuṣpād vyavahāre śatror api jaye",
  "GE07bhg4c02u:1648_2": "dharma-śāstrātikramo na kartavya ity etat paraṃ vacanam etad ity āha /",
  "GE07bhg4c02u:1649": "bhavatv evaṃ na no hāniḥ /",
  "GE07bhg4c02u:1650": "tad evaṃ yuddha-karaṇe sukhokteḥ svajanaṃ hi kathaṃ hatvā sukhinaḥ syāma mādhava ity arjunoktam apākṛtam //32//",
  "GE07bhg4c02u:1651": "viśvanāthaḥ : kiṃ ca,",
  "GE07bhg4c02u:1652": "jetṛbhyaḥ sakāśād api nyāya-yuddhe mṛtānām adhikaṃ sukham ato bhīṣmādīn hatvā tān pratyuta svato 'pi adhika-sukhinaḥ kuru ity āha yadṛcchayeti /",
  "GE07bhg4c02u:1653": "svarga-sādhanaṃ karma-yogam akṛtvāpīty arthaḥ /",
  "GE07bhg4c02u:1654": "apāvṛtam apagatāvaraṇam //32//",
  "GE07bhg4c02u:1655": "baladevaḥ : kiṃ cāyatnād āgate 'smin mahati śreyasi na yuktas te kampa ity āha yadṛcchayeti /",
  "GE07bhg4c02u:1656": "co 'vadhāraṇe /",
  "GE07bhg4c02u:1657": "yatnaṃ vinaiva copapannam īdṛśaṃ bhīṣmādibhir mahā-vīraiḥ saha yuddhaṃ sukhinaḥ sabhāgyāḥ kṣatriyā labhante /",
  "GE07bhg4c02u:1658": "vijaye satya-śrameṇa kīrti-rājyayor mṛtyau sati śīghram eva svargasya ca prāpter ity arthaḥ /",
  "GE07bhg4c02u:1659": "etad vyañjayan viśinaṣṭi - svarga-dvāram upāvṛtam iti /",
  "GE07bhg4c02u:1660": "apratiruddha-svarga-sādhanam ity arthaḥ /",
  "GE07bhg4c02u:1661": "jyotiṣṭomādikaṃ ciratareṇa svargopalambhakam iti tato 'syātiśayaḥ //32//",
  "GE07bhg4c02u:1662": "__________________________________________________________",
  "GE07bhg4c02u:1663": "BhG 2.33",
  "GE07bhg4c02u:1664": "atha cet tvam imaṃ dharmyaṃ saṃgrāmaṃ na kariṣyasi /",
  "GE07bhg4c02u:1665": "tataḥ sva-dharmaṃ kīrtiṃ ca hitvā pāpam avāpsyasi //33//",
  "GE07bhg4c02u:1666": "śrīdharaḥ : viparyaye doṣam āha atha ced iti //33//",
  "GE07bhg4c02u:1667": "madhusūdanaḥ :",
  "GE07bhg4c02u:1668": "nanu nāhaṃ yuddha-phala-kāmaḥ /",
  "GE07bhg4c02u:1669": "na kāṅkṣe vijayaṃ kṛṣṇa,",
  "GE07bhg4c02u:1670": "api trailokya-rājyasya ity uktatvāt tat kathaṃ mayā kartavyam ity āśaṅkyākaraṇe doṣam āha atha ced iti /",
  "GE07bhg4c02u:1671": "atheti pakṣāntare /",
  "GE07bhg4c02u:1672": "imaṃ bhīṣma-droṇādi-vīra-puruṣa-pratiyogikaṃ dharmyaṃ hiṃsādi-doṣaṇāduṣṭaṃ satāṃ dharmād anapetām iti vā /",
  "GE07bhg4c02u:1673": "sa ca manunā darśitaḥ -",
  "GE07bhg4c02u:1674": "na kūṭair āyudhair hanyād yudhyamāno raṇe ripūn /",
  "GE07bhg4c02u:1675": "na karṇibhir nāpi digdhair nāgni-jvalita-tejanaiḥ //",
  "GE07bhg4c02u:1676": "na ca hanyāt sthalārūḍhaṃ na klībaṃ na kṛtāñjalim /",
  "GE07bhg4c02u:1677": "na mukta-keśaṃ nāsīnaṃ na tavāsmīti vādinam //",
  "GE07bhg4c02u:1678": "na suptaṃ na visaṃnāhaṃ na nagnaṃ na nirāyudham /",
  "GE07bhg4c02u:1679": "nāyudhyamānaṃ paśyantaṃ na pareṇa samāgatam //",
  "GE07bhg4c02u:1680": "nāyudha-vyasana-prāptaṃ nārtaṃ nātiparikṣataṃ /",
  "GE07bhg4c02u:1681": "na bhītaṃ na parāvṛttaṃ satāṃ dharmam anusmaran // [Manu 7.91-94] iti /",
  "GE07bhg4c02u:1682": "satāṃ dharmam ullaṅghya yudhyamāno hi pāpīyān syāt /",
  "GE07bhg4c02u:1683_0": "tvaṃ tu parair āhūto 'pi sad-dharmopetam api saṅgrāmaṃ yuddhaṃ na kariṣyasi dharmato",
  "GE07bhg4c02u:1683_1": "lokato vā bhītaḥ parāvṛtto bhaviṣyasi cet tato nirjitya para-sainyāni kṣitiṃ dharmeṇa",
  "GE07bhg4c02u:1683_2": "pālayet [Parāśara-smṛti 1.58] ity ādi-śāstra-vihitasya yuddhasyākaraṇāt svadharmaṃ",
  "GE07bhg4c02u:1683_3": "hitvānanuṣṭhāya kīrtiṃ ca mahādevādi-samāgama-nimittāṃ hitvā na nivarteta saṅgrāmāt",
  "GE07bhg4c02u:1683_4": "ity ādi-śāstra-niṣiddha-saṅgrāma-nivṛttyā ca raṇa-janyaṃ pāpam eva kevalam avāpsyasi",
  "GE07bhg4c02u:1683_5": "na tu dharmaṃ kīrtiṃ cety abhiprāyaḥ /",
  "GE07bhg4c02u:1684": "athavā 'neka-janmārjitaṃ dharmaṃ tyaktvā rāja-kṛtaṃ pāpam evāvāpsyasīty arthaḥ /",
  "GE07bhg4c02u:1685": "yasmāt tvāṃ parāvṛttam ete duṣṭā avaśyaṃ haniṣyanti ataḥ parāvṛtta-hataḥ saṃś ciropārjita-nija-sukṛta-parityāgena paropārjita-duṣkṛta-mātra-bhāṅ mā bhūr ity abhiprāyaḥ /",
  "GE07bhg4c02u:1686": "tathā ca manuḥ -",
  "GE07bhg4c02u:1687": "yas tu bhītaḥ parāvṛttaḥ saṅgrāme hanyate paraiḥ /",
  "GE07bhg4c02u:1688": "bhartur yad duṣkṛtaṃ kiṃcit tat sarvaṃ pratipadyate //",
  "GE07bhg4c02u:1689": "yac cāsya sukṛtaṃ kiṃcid amutrārtham upārjitam /",
  "GE07bhg4c02u:1690": "bhartā tat sarvam ādatte parāvṛtta-hatasya tu // [Manu 7.95-96] iti /",
  "GE07bhg4c02u:1691": "yājñavalkyo 'pi rājā sukṛtam ādatte hatānāṃ vipalāyinām iti /",
  "GE07bhg4c02u:1692": "tena yad uktam - pāpam evāśrayed asmān hatvaitān ātatāyinaḥ [Gītā 1.36],",
  "GE07bhg4c02u:1693": "etān na hantum icchāmi ghanto 'pi madhusūdana [Gītā 1.35] iti tan nirākṛtaṃ bhavati //33//",
  "GE07bhg4c02u:1694": "viśvanāthaḥ :",
  "GE07bhg4c02u:1695": "vipakṣe doṣam āha atheti caturbhiḥ //33//",
  "GE07bhg4c02u:1696": "baladevaḥ : vipakṣe doṣān darśayati athety ādibhiḥ /",
  "GE07bhg4c02u:1697_0": "svasya tava dharmyaṃ yuddha-lakṣaṇaṃ kīrtiṃ ca rudra-santoṣaṇa-nivāta-kavacādi-vadha-labdhāṃ",
  "GE07bhg4c02u:1697_1": "hitvā pāpaṃ na nivarteta saṅgrāmād ity ādi smṛti-pratiṣiddhaṃ sva-dharma-tyāga-lakṣaṇaṃ prāpsyasi //33 //",
  "GE07bhg4c02u:1698": "__________________________________________________________",
  "GE07bhg4c02u:1699": "BhG 2.34",
  "GE07bhg4c02u:1700": "akīrtiṃ cāpi bhūtāni kathayiṣyanti te 'vyayām /",
  "GE07bhg4c02u:1701": "saṃbhāvitasya cākīrtir maraṇād atiricyate //34//",
  "GE07bhg4c02u:1702": "śrīdharaḥ : kiṃ ca akīrtim ity ādi /",
  "GE07bhg4c02u:1703": "avyayām śāśvatīm /",
  "GE07bhg4c02u:1704": "saṃbhāvitasya bahu-matasya /",
  "GE07bhg4c02u:1705": "atiricyate adhikatarā bhavati //34//",
  "GE07bhg4c02u:1706": "madhusūdanaḥ :",
  "GE07bhg4c02u:1707": "evaṃ kīrti-dharmayor iṣṭayor aprāptir aniṣṭasya ca pāpasya prāptir yuddha-parityāge darśitā /",
  "GE07bhg4c02u:1708": "tatra pāpākhyam aniṣṭaṃ vyavadhānena duḥkha-phaladam āmutrikatvāt /",
  "GE07bhg4c02u:1709": "śiṣṭa-garhā-lakṣaṇaṃ tv aniṣṭam āsanna-phaladam atyasahyam ity āha akīrtim iti /",
  "GE07bhg4c02u:1710": "bhūtāni devarṣi-manuṣyādīni te tavāvyayāṃ dīrgha-kālam akīrtiṃ na dharmātmāyaṃ na śūro 'yam ity evaṃ-rūpāṃ kathayiṣyanty anyonyaṃ kathā-prasaṅge /",
  "GE07bhg4c02u:1711": "kīrti-dharma-nāśa-samuccayārthau nipātau /",
  "GE07bhg4c02u:1712": "na kevalaṃ kīrti-dharmau hitvā pāpaṃ prāpsyasi api tu akīrtiṃ ca prāpsyasi /",
  "GE07bhg4c02u:1713": "na kevalaṃ tvam eva tāṃ prāpsyasi api tu bhūtāny api kathayiṣyantīti vā nipātayor arthaḥ /",
  "GE07bhg4c02u:1714": "nanu yuddhe sva-maraṇa-sandehāt tat-parihārārtham akīrtir api soḍhavyā ātma-rakṣaṇasyātyantāpekṣitatvāt /",
  "GE07bhg4c02u:1715": "tathā coktaṃ śānti-parvaṇi[*ENDNOTE] --",
  "GE07bhg4c02u:1716": "sāmnā dānena bhedena samastair atha vā pṛthak /",
  "GE07bhg4c02u:1717": "vijetuṃ prayatetārīn na yuddhena kadā cana //",
  "GE07bhg4c02u:1718": "anityo vijayo yasmād dṛśyate yudhyamānayoḥ /",
  "GE07bhg4c02u:1719": "parājayaś ca saṃgrāme tasmād yuddhaṃ vivarjayet //",
  "GE07bhg4c02u:1720": "trayāṇām apy upāyānāṃ pūrvoktānām asaṃbhave /",
  "GE07bhg4c02u:1721": "tathā yudhyeta saṃpanno vijayeta ripūn yathā // [ManuS 7.198-200]",
  "GE07bhg4c02u:1722": "evam eva manunāpy uktam /",
  "GE07bhg4c02u:1723_0": "tathā ca maraṇa-bhītasya kim akīrti-duḥkham iti śaṅkām apanudati sambhāvitasya dharmātmā",
  "GE07bhg4c02u:1723_1": "śūra ity evam ādibhir ananya-labhyair guṇair bahumatasya janasyākīrtir maraṇād apy",
  "GE07bhg4c02u:1723_2": "atiricyate 'dhikā bhavati /",
  "GE07bhg4c02u:1724": "co hetau /",
  "GE07bhg4c02u:1725": "evaṃ yasmād ato 'kīrter maraṇam eva varaṃ nyūnatvāt /",
  "GE07bhg4c02u:1726": "tvam apy atirsambhāvito 'si mahādevādi-samāgamena /",
  "GE07bhg4c02u:1727": "ato nākīrti-duḥkhaṃ soḍhuṃ śakṣyasīty abhiprāyaḥ /",
  "GE07bhg4c02u:1728": "udāhṛta-vacanaṃ tv artha-śāstratvāt na nivarteta saṅgrāmāt [Manu 7.88] ity ādi-dharma-śāstrād durbalam iti bhāvaḥ //34//",
  "GE07bhg4c02u:1729": "viśvanāthaḥ :",
  "GE07bhg4c02u:1730": "avyayām anaśvarām /",
  "GE07bhg4c02u:1731": "saṃbhāvitasyātipratiṣṭhitasya //34//",
  "GE07bhg4c02u:1732": "baladevaḥ : na kevalaṃ svadharmasya kīrteś ca kṣati-mātram /",
  "GE07bhg4c02u:1733": "yuddhe samārabdhe 'rjunaḥ palāyata ity avyayāṃ śāśvatīm akīrtiṃ ca tava bhūtāni sarve lokāḥ kathayiṣyanti /",
  "GE07bhg4c02u:1734": "nanu maraṇād bhītena mayā akīrtiḥ soḍhavyeti cet tatrāha sambhāvitasyātipratiṣṭhitasya /",
  "GE07bhg4c02u:1735": "atiricyate adhikā bhavati /",
  "GE07bhg4c02u:1736": "tathā ca tādṛśākīṛter maraṇam eva varam iti //34//",
  "GE07bhg4c02u:1737": "bhayād raṇād uparataṃ maṃsyante tvāṃ mahārathāḥ /",
  "GE07bhg4c02u:1738": "yeṣāṃ ca tvaṃ bahumato bhūtvā yāsyasi lāghavam //35//",
  "GE07bhg4c02u:1739": "śrīdharaḥ : kiṃ ca bhayād iti /",
  "GE07bhg4c02u:1740": "yeṣāṃ bahu-guṇatvena tvaṃ pūrvaṃ sammato 'bhūs ta eva bhayāt saṃgrāmān nivṛttaṃ tvāṃ manyeran /",
  "GE07bhg4c02u:1741": "tataś ca pūrvaṃ bahumato bhūtvā lāghavam laghutāṃ yāsyasi //35//",
  "GE07bhg4c02u:1742": "madhusūdanaḥ :",
  "GE07bhg4c02u:1743": "viśvanāthaḥ :",
  "GE07bhg4c02u:1744_0": "yeṣāṃ tvaṃ bahu-mato 'smac-chatrur arjunas tu mahāśūra iti bahu-saṃmāna-viṣayo bhūtvā",
  "GE07bhg4c02u:1744_1": "samprati yuddhād uparame sati lāghavaṃ yāsyasi te duryodhanādayo mahārathās tvāṃ",
  "GE07bhg4c02u:1744_2": "bhayād eva raṇād uparataṃ maṃsyanta ity anvayaḥ /",
  "GE07bhg4c02u:1745": "kṣatriyāṇāṃ hi bhayaṃ vinā yuddhoparati-hetur bandhu-snehādiko nopapadyata iti matveti bhāvaḥ //35//",
  "GE07bhg4c02u:1746": "baladevaḥ : nanu kula-kṣaya-doṣāt kāruṇyāc ca vinivṛttasya mama katham akīrtiḥ syād iti cet tatrāha bhayād iti /",
  "GE07bhg4c02u:1747": "mahārathā duryodhanādayas tvāṃ karṇādi-bhayān na tu bandhu-kāruṇyād raṇād uparataṃ maṃsyante /",
  "GE07bhg4c02u:1748": "na hi śūrasya śatru-bhayaṃ vinā bandhu-snehena yuddhād uparatir ity arthaḥ /",
  "GE07bhg4c02u:1749": "itaḥ pūrvaṃ yeṣāṃ tvaṃ bahumataḥ śūro vairīti bahu-guṇavattayā saṃmato 'bhūr idānīṃ yuddhe samupasthite kātaro 'yaṃ vinivṛtta ity evaṃ tat-kṛtaṃ lāghavaṃ duḥsahaṃ yāsyasi //35//",
  "GE07bhg4c02u:1750": "__________________________________________________________",
  "GE07bhg4c02u:1751": "BhG 2.36",
  "GE07bhg4c02u:1752": "avācya-vādāṃś ca bahūn vadiṣyanti tavāhitāḥ /",
  "GE07bhg4c02u:1753": "nindantas tava sāmarthyaṃ tato duḥkhataraṃ nu kim //36//",
  "GE07bhg4c02u:1754": "śrīdharaḥ : kiṃ ca avācya-vādān iti /",
  "GE07bhg4c02u:1755": "avācyān vādān vacanānarhān śabdān tava ahitāḥ tvac-chatravo vadiṣyanti //36//",
  "GE07bhg4c02u:1756": "madhusūdanaḥ :",
  "GE07bhg4c02u:1757": "nanu bhīṣmādayo mahārathā na bahu manyantāṃ duryodhanādayas tu śatravo bahu maṃsyante māṃ yuddha-nivṛttyā tad-upakāritvād ity ata āha avācyeti /",
  "GE07bhg4c02u:1758_0": "tavāsādhāraṇaṃ yat sāmarthyaṃ loka-prasiddhaṃ tan nindantas tava śatravo duryodhanādayo",
  "GE07bhg4c02u:1758_1": "'vācyān vādān vacanān arhān ṣaṇḍha-tilādi-rūpān eva śabdān bahūn aneka-prakārān vadiṣyanti",
  "GE07bhg4c02u:1758_2": "na tu bahu maṃsyanta ity abhiprāyaḥ /",
  "GE07bhg4c02u:1759": "athavā tava sāmarthyaṃ stuti-yogyatvaṃ tava nindanto 'hitā avācya-vādān vadiṣyantīty anvayaḥ /",
  "GE07bhg4c02u:1760_0": "nanu bhīṣma-droṇādi-vadha-prayuktaṃ kaṣṭataraṃ duḥkham asahamāno yuddhān nivṛttaḥ",
  "GE07bhg4c02u:1760_1": "śatru-kṛta-sāmarthya-nindanādi-duḥkhaṃ soḍhuṃ śakṣyāmīty ata āha tatas tasmān nindā-prāpti-duḥkhāt",
  "GE07bhg4c02u:1760_2": "kiṃ tu duḥkhataraṃ tato 'dhikaṃ kim api duḥkhaṃ nāstīty arthaḥ //36 //",
  "GE07bhg4c02u:1761": "viśvanāthaḥ :",
  "GE07bhg4c02u:1762": "avācya-vādān /",
  "GE07bhg4c02u:1763": "klība ity ādi kaṭūktīḥ //36//",
  "GE07bhg4c02u:1764": "baladevaḥ : kiṃ cāvācyeti /",
  "GE07bhg4c02u:1765": "ahitāḥ śatravo dhārtarāṣṭrās tava sāmarthyaṃ pūrva-siddhaṃ parākramaṃ nindantaḥ bahūn avācya-vādān śaṇḍhatilādi-śabdān vadiṣyanti /",
  "GE07bhg4c02u:1766": "tata evaṃvidhāvācya-vāda-śravaṇād atiśāyitaṃ kiṃ duḥkham asti /",
  "GE07bhg4c02u:1767": "itthaṃ caite ṣaḍbhir yuddha-vairāgyasyāsvargatvam akīrti-karatvaṃ coktaṃ darśitam //36//",
  "GE07bhg4c02u:1768": "__________________________________________________________",
  "GE07bhg4c02u:1769": "BhG 2.37",
  "GE07bhg4c02u:1770": "hato vā prāpsyasi svargaṃ jitvā vā bhokṣyase mahīm /",
  "GE07bhg4c02u:1771": "tasmād uttiṣṭha kaunteya yuddhāya kṛta-niścayaḥ //37//",
  "GE07bhg4c02u:1772": "śrīdharaḥ : yad uktaṃ na caitad vidmaḥ [Gītā 2.6] iti tatrāha hato vety ādi /",
  "GE07bhg4c02u:1773": "pakṣa-dvaye 'pi tava lābha evety arthaḥ //37//",
  "GE07bhg4c02u:1774": "madhusūdanaḥ :",
  "GE07bhg4c02u:1775_0": "nanu tarhi yuddhe gurv-ādi-vadha-vaśān madhyastha-kṛtā nindā tato nivṛttau tu śatru-kṛtā",
  "GE07bhg4c02u:1775_1": "nindety ubhayataḥ pāśā rajjur ity āśaṅkya jaye parājaye ca lābha-dhrauvyād yuddhārtham",
  "GE07bhg4c02u:1775_2": "evotthānam āvaśyakam ity āha hato veti /",
  "GE07bhg4c02u:1776": "spaṣṭaṃ pūrvārdham /",
  "GE07bhg4c02u:1777": "yasmād ubhayathāpi te lābhas tasmāj jeṣyāmi śatrūn mariṣyāmi veti kṛta-niścayaḥ san yuddhāyottiṣṭha /",
  "GE07bhg4c02u:1778": "nayatara-phala-sandehe 'pi yuddha-kartavyatāyā niścitatvāt /",
  "GE07bhg4c02u:1779": "etena na caitad vidmaḥ kataran no garīyaḥ [Gītā 2.6] ity ādi parihṛtam //37//",
  "GE07bhg4c02u:1780": "viśvanāthaḥ :",
  "GE07bhg4c02u:1781": "nanu yuddhe mama jaya eva bhāvīty api nāsti niścayaḥ /",
  "GE07bhg4c02u:1782": "tataś ca kathaṃ yuddhe pravartitavyam ity ata āha hata iti //37//",
  "GE07bhg4c02u:1783": "baladevaḥ : nanu yuddhe vijaya eva me syād iti niścayābhāvāt tato 'haṃ nivṛtto 'smīti cet tatrāha hato veti /",
  "GE07bhg4c02u:1784": "pakṣa-dvaye 'pi te lābha eveti bhāvaḥ //37//",
  "GE07bhg4c02u:1785": "__________________________________________________________",
  "GE07bhg4c02u:1786": "BhG 2.38",
  "GE07bhg4c02u:1787": "sukha-duḥkhe same kṛtvā lābhālābhau jayājayau /",
  "GE07bhg4c02u:1788": "tato yuddhāya yujyasva naivaṃ pāpam avāpsyasi //38//",
  "GE07bhg4c02u:1789": "śrīdharaḥ : yad apy uktaṃ pāpam evāśrayed asmān [Gītā 1.36] iti tatrāha sukha-duḥkhe ity ādi /",
  "GE07bhg4c02u:1790": "sukha-duḥkhe same kṛtvā /",
  "GE07bhg4c02u:1791": "tathā tayoḥ kāraṇa-bhūtau lābhālābhāv api /",
  "GE07bhg4c02u:1792": "tayor api kāraṇa-bhūtāu jayājayāv api samau kṛtvā /",
  "GE07bhg4c02u:1793": "eteṣāṃ samatve kāraṇaṃ harṣa-viṣāda-rāhityam /",
  "GE07bhg4c02u:1794": "yujyasva sannadho bhava /",
  "GE07bhg4c02u:1795": "sukhādy-abhilāsaṃ hitvā svadharma-buddhyā yudhyamānaḥ pāpaṃ na prāpsyasīty arthaḥ //38//",
  "GE07bhg4c02u:1796": "madhusūdanaḥ :",
  "GE07bhg4c02u:1797": "nanv evaṃ svargam uddiśya yuddha-karaṇe tasya nityatva-vyāghātaḥ /",
  "GE07bhg4c02u:1798": "rājyam uddiśya yuddha-karaṇe tv artha-śāstratvād dharma-śāstrāpekṣayā daurbalyaṃ syāt /",
  "GE07bhg4c02u:1799": "tataś ca kāmyasyākaraṇe kutaḥ pāpaṃ dṛṣṭārthasya guru-brāhmaṇādi-vadhasya kuto dharmatvaṃ,",
  "GE07bhg4c02u:1800": "tathā cātha ced iti ślokārtho vyāhata iti cet tatrāha sukha-duḥkhe iti /",
  "GE07bhg4c02u:1801": "samatā-karaṇaṃ rāga-dveṣa-rāhityam /",
  "GE07bhg4c02u:1802": "sukhe tat-kāraṇe lābhe tat-kāraṇe lābhe tat-kāraṇe jaye ca rāgam akṛtvā,",
  "GE07bhg4c02u:1803": "evaṃ duḥkhe tad-dhetāv alābhe tad-dhetāv ajaye ca dveṣam akṛtvā tato yuddhāya yujyasva sannadhau bhava /",
  "GE07bhg4c02u:1804": "evaṃ sukha-kāmanāṃ duḥkha-nivṛtti-kāmanāṃ vā vihāya svadharma-buddhyā yudhyamāno guru-brāhmaṇādi-vadha-nimittaṃ nitya-karmākaraṇa-nimittaṃ ca pāpaṃ na prāpsyasi /",
  "GE07bhg4c02u:1805": "yas tu phala-kāmanayā karoti sa guru-brāhmaṇādi-vadha-nimittaṃ pāpaṃ prāpnoti yo vā na karoti sa nitya-karmākaraṇa-nimittam /",
  "GE07bhg4c02u:1806": "ataḥ phala-kāmanām antareṇa kurvann ubhaya-vidham api pāpaṃ na prāpnotīti prāg eva vyākhyāto 'bhiprāyaḥ /",
  "GE07bhg4c02u:1807": "hato vā prāpsyasi svargaṃ jitvā vā bhokṣyase mahīm [Gītā 2.37] iti svānuṣaṅgika-phala-kathanam iti na doṣaḥ /",
  "GE07bhg4c02u:1808": "tathā ca āpastambaḥ smarati - tad yathāmre",
  "GE07bhg4c02u:1809": "phalārthe nimitte chāyā-gandhāvanūtpadyete evaṃ dharmaṃ caryamāṇam arthā anūtpadyante no ced anūtpadyante na dharma-hānir bhavati iti /",
  "GE07bhg4c02u:1810": "ato yuddha-śāstrasyārtha-śāstratvābhāvāt pāpam evāśrayed asmān [Gītā 1.36] ity ādi nirākṛtaṃ bhavati //38//",
  "GE07bhg4c02u:1811": "viśvanāthaḥ :",
  "GE07bhg4c02u:1812": "tasmāt tava sarvathā yuddham eva dharmas tad api yad imaṃ pāpa-kāraṇam āśaṅkase,",
  "GE07bhg4c02u:1813": "tarhi mattaḥ pāpānutpatti-prakāraṃ śikṣitvā yudhyasvety āha sukha-duḥkhe same kṛtvā /",
  "GE07bhg4c02u:1814": "tad-dhetur lābhālābhau rājya-lābha-rāja-cyūtī api /",
  "GE07bhg4c02u:1815": "tad-dhetur jayājayāv api samau kṛtvā vivekena tulyau vibhāvety arthaḥ /",
  "GE07bhg4c02u:1816": "tataś caivaṃ-bhūta-sāmya-lakṣaṇe jñānavatas tava pāpaṃ naiva bhavet /",
  "GE07bhg4c02u:1817": "yad vakṣyate lipyate na sa pāpena padma-patram ivāmbhasā [Gītā 5.10] iti //38//",
  "GE07bhg4c02u:1818": "baladevaḥ : nanu atha cet tvam ity ādi-padyārtho vyāhṛtaḥ /",
  "GE07bhg4c02u:1819": "rājyādy-uddeśena kṛtasya yuddhasya guru-viprādi-vināśa-hetutvena pāpotpādakatvād iti cen mumukṣu-vartmanā yuddhamānasya tava tad-vināśa-hetukaṃ pāpaṃ na syād ity āha sukheti /",
  "GE07bhg4c02u:1820": "sāmya-karaṇam iha tatra tatra nirvikāratvaṃ bodhyam /",
  "GE07bhg4c02u:1821": "sukhe tad-dhetau jaye ca rāgam akṛtvā duḥkhe tad-dhetāv alābhe tad-dhetau parājaye ca dveṣam akṛtvā tatra tatra nirvikāra-cittaḥ san tato yuddhāya yujyasva /",
  "GE07bhg4c02u:1822": "kevala-svadharma-dhiyā yoddhum udyukto bhavety arthaḥ /",
  "GE07bhg4c02u:1823": "evaṃ mumukṣu-rītyā yoddhā tvaṃ pāpaṃ tad-vināśa-hetukaṃ nāvāpsyasi /",
  "GE07bhg4c02u:1824": "phalecchuḥ san yo yudhyate sa tat-pāpaṃ vindati /",
  "GE07bhg4c02u:1825": "vijñānārthī tu purātanam ananta-pāpam apanudatīty arthaḥ /",
  "GE07bhg4c02u:1826": "nanu phala-rāgaṃ vinā duṣkare yuddha-dānādau kathaṃ pravṛttir iti ced anantātmānanda-rāgaṃ tatra pravartakaṃ gṛhāṇa rājyādy-anurāgam iva bhṛgu-pāte //38//",
  "GE07bhg4c02u:1827": "__________________________________________________________",
  "GE07bhg4c02u:1828": "BhG 2.39",
  "GE07bhg4c02u:1829": "eṣā te 'bhihitā sāṃkhye buddhir yoge tv imāṃ śṛṇu /",
  "GE07bhg4c02u:1830": "buddhyā yukto yayā pārtha karmabandhaṃ prahāsyasi //39//",
  "GE07bhg4c02u:1831": "śrīdharaḥ : upadiṣṭaṃ jñāna-yogam upasaṃharaṃs tat-sādhanaṃ karma-yogaṃ prastauti eṣety ādi /",
  "GE07bhg4c02u:1832": "samyak khyāyate prakāśyate vastu-tattvam anayeti saṅkhyā samyak jñānam /",
  "GE07bhg4c02u:1833": "tasyāṃ prakāśamānam ātma-tattvaṃ sāṅkhyam /",
  "GE07bhg4c02u:1834": "tasmin karaṇīyā buddhir eṣā tavābhihitā /",
  "GE07bhg4c02u:1835": "evam abhihitāyām api tava ced ātma-tattvam aparokṣaṃ na bhavati tarhy antaḥkaraṇa-śuddhi-dvārā ātma-tattvāparokṣārthaṃ karma-yoga tv imāṃ buddhiṃ śṛṇu /",
  "GE07bhg4c02u:1836": "yayā buddhyā yuktaḥ parameśvarārpita-karma-yogena śuddhāntaḥkaraṇaḥ san tat-prasāda-labdhāparokṣa-jñānena karmātmakaṃ bandhaṃ prakarṣeṇa hāsyasi tyakṣyasi //39//",
  "GE07bhg4c02u:1837": "madhusūdanaḥ :",
  "GE07bhg4c02u:1838": "nanu bhavatu svadharma-buddhyā yudhyamānasya pāpābhāvaḥ,",
  "GE07bhg4c02u:1839": "tathāpi na māṃ prati yuddha-kartavyatopadeśas tavocitaḥ /",
  "GE07bhg4c02u:1840": "ya enaṃ vetti hantāraṃ [Gītā 2.19] ity ādinā kathaṃ sa puruṣaḥ pārtha kaṃ ghātayati hanti kam [Gītā 2.21] ity antena viduṣaḥ sarva-karma-pratikṣepāt /",
  "GE07bhg4c02u:1841": "na hy akartr-bhoktṛ-śuddha-svarūpo 'ham asmi yuddhaṃ kṛtvā tat-phalaṃ bhokṣya iti ca jñānaṃ sambhavati virodhāt /",
  "GE07bhg4c02u:1842": "jñāna-karmaṇoḥ samuccayāsambhavāt prakāśa-tamasor iva /",
  "GE07bhg4c02u:1843": "ayaṃ cārjunābhiprāyo jyāyasī ced ity atra vyakto bhaviṣyati /",
  "GE07bhg4c02u:1844": "tasmād ekam eva māṃ prati jñānasya karmaṇaś copadeśo nopapadyata iti cet, na /",
  "GE07bhg4c02u:1845": "vidvad-avidvad-avasthā-bhedena jñāna-karmopadeśopapatter ity āha bhagavān eṣeti /",
  "GE07bhg4c02u:1846_0": "eṣā na tv evāham ity ādy-eka-viṃśati-ślokais te tubhyam abhihitā sāṅkhye samyak khyāyate",
  "GE07bhg4c02u:1846_1": "sarvopādhi-śūnyatayā pratipādyate paramātma-tattvam anayeti saṅkhyopaniṣat tayaiva",
  "GE07bhg4c02u:1846_2": "tāparya-parisamāptyā pratipādyate yaḥ sa sāṅkhya aupaniṣadaḥ puruṣa ity arthaḥ /",
  "GE07bhg4c02u:1847": "tasmin buddhis tan-mātra-viṣayaṃ jñānaṃ sarvānartha-nivṛtti-kāraṇaṃ tvāṃ prati mayoktaṃ naitādṛśa-jñānavataḥ kvacid api karmocyate /",
  "GE07bhg4c02u:1848": "tasya kāryaṃ na vidyata iti vakṣyamāṇatvāt /",
  "GE07bhg4c02u:1849": "yadi punar evaṃ mayokte 'pi tavaiṣā buddhir nodeti citta-doṣāt,",
  "GE07bhg4c02u:1850": "tadā tad-apanayenātma-tattva-sākṣātkārāya karma-yoga eva tvayānuṣṭheyaḥ /",
  "GE07bhg4c02u:1851": "tasmin yoge karma-yoge tu karaṇīyām imāṃ sukha-duḥkhe same kṛtvā ity atroktāṃ phalābhisandhi-tyāga-lakṣaṇāṃ buddhiṃ vistareṇa mayā vakṣyamāṇāṃ śṛṇu /",
  "GE07bhg4c02u:1852": "tu-śabdaḥ pūrva-buddher yoga-viṣayatva-vyatireka-sūcanārthaḥ /",
  "GE07bhg4c02u:1853": "tathā ca śuddhāntaḥ-karaṇaṃ prati jñānopadeśo 'śuddhāntaḥ-karaṇaṃ prati karmopadeśa iti kutaḥ samuccaya-śaṅkayā virodhāvakāśa ity abhiprāyaḥ /",
  "GE07bhg4c02u:1854_0": "yoga-viṣayāṃ buddhiṃ phala-kathanena stauti - yathā vyavasāyātmikayā buddhyā karmasu",
  "GE07bhg4c02u:1854_1": "yuktas tvaṃ karma-nimittaṃ bandha-nāśāyāśuddhi-lakṣaṇaṃ jñāna-pratibandhaṃ prakarṣeṇa",
  "GE07bhg4c02u:1854_2": "punaḥ pratibandhānutpatti-rūpeṇa hāsyasi tyakṣyasi /",
  "GE07bhg4c02u:1855": "ayaṃ bhāvaḥ - karma-nimitto jñāna-pratibandhaḥ karmaṇaiva dharmākhyenāpanetuṃ śakyate dharmeṇa pāpam apanudati [Mahānā 13.6] iti śruteḥ /",
  "GE07bhg4c02u:1856": "śravaṇādi-lakṣaṇo vicāras tu karmātmaka-pratibandha-rahitasyāsambhāvanādi-pratibandhaṃ dṛṣṭa-dvāreṇāpanayatīti na karma-bandha-nirākaraṇāyopadeṣṭuṃ śakyate /",
  "GE07bhg4c02u:1857": "ato 'tyanta-malināntaḥ-karaṇatvād bahir aṅga-sādhanaṃ karmaiva tvayānuṣṭheyaṃ,",
  "GE07bhg4c02u:1858": "nādhunā śravaṇādi-yogyatāpi tava jātā /",
  "GE07bhg4c02u:1859": "dūre tu jñāna-yogyateti /",
  "GE07bhg4c02u:1860": "tathā ca vakṣyati - karmaṇy evādhikāras te [Gītā 2.47] iti /",
  "GE07bhg4c02u:1861": "etena sāṅkhya-buddher",
  "GE07bhg4c02u:1862": "antaraṅga-sādhanaṃ śravaṇādi vihāya bahiraṅga-sādhanaṃ karmaiva bhagavatā kim ity arjunāyopadiśyata iti nirastam /",
  "GE07bhg4c02u:1863": "karma-bandhaṃ saṃsāram īśvara-prasāda-nimitta-jñāna-prāptyā prahāsyasīti prācāṃ vyākhyāne tv adhyāhāra-doṣaḥ karma-pada-vaiyarthyaṃ ca parihartavyam //39//",
  "GE07bhg4c02u:1864": "viśvanāthaḥ :",
  "GE07bhg4c02u:1865": "upadiṣṭaṃ jñāna-yogam upasaṃharati eṣeti /",
  "GE07bhg4c02u:1866": "samyak khyāyate prakāśyate vastu-tattvam aneneti sāṅkhyaṃ samyak jñānam /",
  "GE07bhg4c02u:1867": "tasmin karaṇīyā buddhir eṣa kathitā /",
  "GE07bhg4c02u:1868": "adhunā yoge bhakti-yoge imāṃ vakṣyamāṇāṃ buddhiṃ karaṇīyāṃ śṛṇu,",
  "GE07bhg4c02u:1869": "yayā bhakti-viṣayiṇyā buddhyā yuktaḥ sahitaḥ /",
  "GE07bhg4c02u:1870": "karma-bandhaṃ saṃsāram //39//",
  "GE07bhg4c02u:1871": "baladevaḥ : uktaṃ jñāna-yogam upasaṃharan tad-upāyaṃ niṣkāma-karma-yogaṃ vaktum ārabhate eṣeti /",
  "GE07bhg4c02u:1872": "saṅkhyopaniṣat samyak khyāyate nirūpyate tattvam anayā iti nirukteḥ /",
  "GE07bhg4c02u:1873": "tayā pratipādyam ātma-yāthātmyaṃ sāṅkhyam /",
  "GE07bhg4c02u:1874": "śaiṣikān tasmin kartavyaiṣā buddhis tavābhihitā /",
  "GE07bhg4c02u:1875": "ne tv evāhaṃ ity ādinā tasmāt sarvāṇi bhūtāni ity antena /",
  "GE07bhg4c02u:1876_0": "sā cet tava citta-tad-doṣān nābhyudeti tarhi yoge tam etaṃ vedānuvacanena brāhmaṇā",
  "GE07bhg4c02u:1876_1": "vividiṣanti yajñena dānena tapasā nāśakena ity ādi śruty-uktāntargata-jñāne niṣkāma-karma-yoge",
  "GE07bhg4c02u:1876_2": "kartavyām imāṃ vakṣyamāṇāṃ buddhiṃ śṛṇu /",
  "GE07bhg4c02u:1877": "phaloktyā tāṃ stauti yayeti /",
  "GE07bhg4c02u:1878": "karmāṇi kurvāṇas tvaṃ bhagavad-ājñayā mahā-prayāsāni karmāṇi kurvaṃs tat-tad-uddeśa-mahimnā tvad-antar-abhyuditayātma-jñāna-niṣṭhayā saṃsāraṃ tariṣyasīti /",
  "GE07bhg4c02u:1879": "paśu-putra-rājyādi-phalakaṃ",
  "GE07bhg4c02u:1880": "karma sa-kāmaṃ jñāna-phalakaṃ tu tan-niṣkāmam iti śāstre 'smin paribhāṣyate //39//",
  "GE07bhg4c02u:1881": "__________________________________________________________",
  "GE07bhg4c02u:1882": "BhG 2.40",
  "GE07bhg4c02u:1883": "nehābhikrama-nāśo 'sti pratyavāyo na vidyate /",
  "GE07bhg4c02u:1884": "svalpam apy asya dharmasya trāyate mahato bhayāt //40//",
  "GE07bhg4c02u:1885": "śrīdharaḥ : nanu kṛṣyādivat karmaṇāṃ kadācid vighna-bāhulyena phale vyabhicārāt mantrādy-aṅga-vaiguṇyena ca pratyavāya-sambhavaāt kutaḥ karma-yogena karma-bandha-prahāṇam /",
  "GE07bhg4c02u:1886": "tatrāha nehety ādi /",
  "GE07bhg4c02u:1887": "iha niṣkāma-karma-yoge abhikramasya prārambhasya nāśo niṣphalatvaṃ nāsti /",
  "GE07bhg4c02u:1888": "pratyavāyaś ca na vidyate /",
  "GE07bhg4c02u:1889": "īśvaroddeśenaiva vighna-vaiguṇyādy-asambhavāt /",
  "GE07bhg4c02u:1890": "kiṃ cāsya dharmasya īśvarārādhanārtha-karma-yogasya svalpam apy upakrama-mātram api kṛtaṃ mahato bhayāt saṃsāra-lakṣaṇāt trāyate rakṣati /",
  "GE07bhg4c02u:1891": "na tu kāmya-karmavat kiñcid aṅga-vaikguṇyādinā naiṣphalyam asyety arthaḥ //40//",
  "GE07bhg4c02u:1892": "madhusūdanaḥ :",
  "GE07bhg4c02u:1893_0": "nanu tam etaṃ vedānuvacanena brāhmaṇā vividiṣanti yajñena dānena tapasānāśakena [BAU",
  "GE07bhg4c02u:1893_1": "4.4.22] iti śrutyā vividiṣāṃ jñānaṃ coddiśya saṃyoga-pṛthaktva-nyāyena sarva-karmaṇāṃ",
  "GE07bhg4c02u:1893_2": "viniyogāt tatra cāntaḥ-karaṇa-śuddher dvāratvān māṃ prati karmānuṣṭhānaṃ vidhīyate /",
  "GE07bhg4c02u:1894_0": "tatra tad yatheha karma-jito lokaḥ kṣīyata evam evāmutra puṇya-jito lokaḥ kṣīyate",
  "GE07bhg4c02u:1894_1": "[Chā 8.1.6] iti śruti-bodhitasya phala-nāśasya sambhāvāj jñānaṃ vividiṣāṃ coddiśya",
  "GE07bhg4c02u:1894_2": "kriyamāṇasya yajñādeḥ kāmyatvāt sarvāṅgopasaṃhāreṇānuṣṭheyasya yat kiṃcid aṅgāsampattāv",
  "GE07bhg4c02u:1894_3": "api vaiguṇyāpatter yajñenety ādi-vākya-vihitānāṃ ca sarveṣāṃ karmaṇām ekena puruṣāyuṣa-paryavasāne",
  "GE07bhg4c02u:1894_4": "'pi kartum aśakyatvāt kutaḥ karma-bandhaṃ prahāsyasīti-phalaṃ pratyāśety ata āha bhagavān neheti /",
  "GE07bhg4c02u:1895": "abhikramyate karmaṇā prārabhyate yat phalaṃ so 'bhikramas tasya nāśas tad yathehety ādinā pratipādita iha niṣkāma-karma-yoge nāsti /",
  "GE07bhg4c02u:1896": "etat-phalasya śuddheḥ pāpa-kṣaya-rūpatvena loka-śabda-vācya-bhogyatvābhāvena ca kṣayāsambhavāt /",
  "GE07bhg4c02u:1897_0": "vedana-paryantāyā eva vividiṣāyāḥ karma-phalatvād vedanasya cāvyavadhānenājñāna-nivṛtti-phala-janakasya",
  "GE07bhg4c02u:1897_1": "phalam ajanayitvā nāśāsambhavād iha phala-nāśo nāstīti sādhūktam / tad uktaṃ -",
  "GE07bhg4c02u:1898": "tad yatheheti yā nindā sā phale na tu karmaṇi /",
  "GE07bhg4c02u:1899": "phalecchāṃ tu parityajya kṛtaṃ karma viśuddhi-kṛt // iti /",
  "GE07bhg4c02u:1900": "tathā pratyavāyo 'ṅga-vaiguṇya-nibandhanaṃ vaiguṇyam iha na vidyate tam iti vākyena nityānām evopātta-durita-kṣaya-dvāreṇa vividiṣāyāṃ viniyogāt /",
  "GE07bhg4c02u:1901": "tatra ca sarvāṅgopasaṃhāra-niyamābhāvāt /",
  "GE07bhg4c02u:1902": "kāmyānām api saṃyoga-pṛthaktva-nyāyena viniyoga iti pakṣe 'pi phalābhisandhi-rahitatvena teṣāṃ nitya-tulyatvāt /",
  "GE07bhg4c02u:1903": "nahi kāmya-nityāgnihotrayoḥ svataḥ kaścid viśeṣo 'sti /",
  "GE07bhg4c02u:1904": "phalābhisandhi-tad-abhāṣābhyām eva tu kāmyatva-nityatva-vyapadeśaḥ /",
  "GE07bhg4c02u:1905": "idaṃ ca pakṣa-dvayam uktaṃ vārtike -",
  "GE07bhg4c02u:1906": "vedānuvacanādīnām aikātmya-jñāna-janmane /",
  "GE07bhg4c02u:1907": "tam etam iti vākyena nityānāṃ vakṣyate vidhiḥ //",
  "GE07bhg4c02u:1908": "yad vā vividiṣārthatvaṃ kāmyānām api karmaṇām /",
  "GE07bhg4c02u:1909": "tam etam iti vākyena saṃyogasya pṛthaktvataḥ // iti /",
  "GE07bhg4c02u:1910_0": "tathā ca phalābhisandhinā kriyamāṇa eva karmaṇi sarvāṅgopa-saṃhāra-niyamāt tad-vilakṣaṇe",
  "GE07bhg4c02u:1910_1": "śuddhy-arthe karmaṇi pratinidhyādinā samāpti-sambhavān nāṅga-vaiguṇya-nimittaḥ pratyavāyo 'stīty arthaḥ /",
  "GE07bhg4c02u:1911_0": "tathāsya śuddhy-arthasya dharmasya tam etam ity ādi-vākya-vihitasya madhye svalpam",
  "GE07bhg4c02u:1911_1": "api saṅkhyayetikartavyatayā vā yathā-śakti-bhagavad-ārādhanārthaṃ kiṃcid apy anuṣṭhitaṃ",
  "GE07bhg4c02u:1911_2": "san mahataḥ saṃsāra-bhayāt trāyate bhagavat-prasāda-sampādanenānuṣṭhātāraṃ rakṣati /",
  "GE07bhg4c02u:1912": "sarva-pāpa-prasakto 'pi dhyāyan nimiṣam acyutam /",
  "GE07bhg4c02u:1913": "bhūyas tapasvī bhavati paṅki-pāvana-pāvanaḥ //",
  "GE07bhg4c02u:1914": "ity ādi smṛteḥ /",
  "GE07bhg4c02u:1915": "tam etam iti vākye samuccaya-vidhāyakābhāvāc cāśuddhi-tāratamyād evānuṣṭhāna-tāratamyopapatter yuktam uktaṃ karma-bandhaṃ prahāsyasi //40//",
  "GE07bhg4c02u:1916": "viśvanāthaḥ :",
  "GE07bhg4c02u:1917": "atra yogo dvividhaḥ śravaṇa-kīrtanādi-bhakti-rūpaḥ,",
  "GE07bhg4c02u:1918": "śrī-bhagavad-arpita-niṣkāma-karma-rūpaś ca /",
  "GE07bhg4c02u:1919": "tatra karmaṇy evādhikāraḥ ity ataḥ prāg bhakti-yoga eva nirūpyate /",
  "GE07bhg4c02u:1920": "nistraiguṇyo bhavārjuna ity ukter bhakter eve triguṇātītatvāt tayaiva puruṣo nistraiguṇyo bhavatīty ekādaśa-skandhe[*ENDNOTE] prasiddheḥ /",
  "GE07bhg4c02u:1921": "jñāna-karmaṇos tu sāttvikatva-rājasatvābhyāṃ nistraiguṇyatvānupapatter bhagavad-arpita-lakṣaṇā bhaktis tu karmaṇo vaiphalyābhāva-mātraṃ pratipādayati,",
  "GE07bhg4c02u:1922": "na tu svasya bhakti-vyapadeśaṃ prādhānyābhāvād eva /",
  "GE07bhg4c02u:1923": "yadi ca bhagavad-arpitaṃ karmāpi bhaktir eveti mataṃ,",
  "GE07bhg4c02u:1924": "tadā karma kiṃ syāt ?",
  "GE07bhg4c02u:1925": "yad-bhagavad-anarpita-karma,",
  "GE07bhg4c02u:1926": "tad eva karmeti cen, na /",
  "GE07bhg4c02u:1927": "naiṣkarmyam apy acyuta-bhāva-varjitaṃ",
  "GE07bhg4c02u:1928": "na śobhate jñānam alaṃ nirañjanam /",
  "GE07bhg4c02u:1929": "kutaḥ punaḥ śaśvad abhadram īśvare",
  "GE07bhg4c02u:1930": "na cārpitaṃ karma yad apy akāraṇam // [BhP 1.5.12]",
  "GE07bhg4c02u:1931": "iti nāradoktyā tasya vaiyarthya-pratipādanāt /",
  "GE07bhg4c02u:1932": "tasmād atra bhagvac-caraṇa-mādhurya-prāpti-sādhanībhūtā kevala-śravaṇa-kīrtanādi-lakṣaṇaiva bhaktir nirūpyate,",
  "GE07bhg4c02u:1933": "yathā niṣkāma-karma-yoga 'pi nirūpayitavyaḥ /",
  "GE07bhg4c02u:1934": "ubhāv apy etau buddhi-yoga-śabda-vācyau jñeyau - dadāmi buddhi-yogaṃ taṃ yena mām upayānti te [10.10],",
  "GE07bhg4c02u:1935": "dūreṇa hy avaraṃ karma buddhi-yogād dhanañjaya [2.49] iti cokteḥ /",
  "GE07bhg4c02u:1936": "atha nirguṇa-śravaṇa-kīrtanādi-bhakti-yogasya māhātmyam āha neheti /",
  "GE07bhg4c02u:1937": "iha bhakti-yoge 'bhikrame ārambha-mātre kṛte 'py asya bhaktiyogasya nāśo nāsti /",
  "GE07bhg4c02u:1938": "tataḥ pratyavāyaś ca na syāt /",
  "GE07bhg4c02u:1939": "yathā karma-yoge ārambhaṃ kṛtvā karmānuṣṭhitavataḥ karma-nāśa-pratyavāyau syātām iti bhāvaḥ /",
  "GE07bhg4c02u:1940": "nanu tarhi tasya bhakty-anuṣṭhātu-kāmasya samucita-bhakty-akaraṇāt bhakti-phalaṃ tu naiva syāt /",
  "GE07bhg4c02u:1941": "tatrāha svalpam iti /",
  "GE07bhg4c02u:1942": "asya dharmasya svalpam apy ārambha-samaye yā kiñcin-mātrī bhaktir abhūt /",
  "GE07bhg4c02u:1943": "sāpīty arthaḥ /",
  "GE07bhg4c02u:1944": "mahato bhayāt saṃsārāt trāyata eva /",
  "GE07bhg4c02u:1945": "yan-nāma sakṛc-chravaṇāt pukkaśo 'pi vimucyate saṃsārād ity [BhP 6.16.44] ādi-śravaṇāt /",
  "GE07bhg4c02u:1946": "ajāmilādau tathā darśanāc ca /",
  "GE07bhg4c02u:1947": "na hy aṅgopakrame dhvaṃso",
  "GE07bhg4c02u:1948": "mad-dharmasyoddhavāṇv api /",
  "GE07bhg4c02u:1949": "mayā vyavasitaḥ samyaṅ",
  "GE07bhg4c02u:1950": "nirguṇatvād anāśiṣaḥ // [BhP 11.29.20]",
  "GE07bhg4c02u:1951": "iti bhagavato vākyena sahāsya-vākyasyaikārtham eva dṛśyate /",
  "GE07bhg4c02u:1952": "kintu tatra nirguṇatvān na hi guṇātītaṃ vastu kadācid dhvastaṃ bhavatīti hetur upanyastaḥ /",
  "GE07bhg4c02u:1953": "sa cehāpi draṣṭavyaḥ /",
  "GE07bhg4c02u:1954": "na ca niṣkāma-karmaṇo 'pi bhagavad-arpaṇa-mahimnā nirguṇatvam eveti vācyam - mad-arpaṇaṃ niṣphalaṃ vā sāttvikaṃ nija-karma tat [BhP 11.25.23] //40//",
  "GE07bhg4c02u:1955": "baladevaḥ : vakṣyamāṇayā buddhyā yuktaṃ karma-yogaṃ stauti neheti /",
  "GE07bhg4c02u:1956": "iha tam etam ity ādi vākyokteḥ niṣkāma-karma-yoge 'bhikramasyārambhasya phalotpādakatva-nāśo nāsti /",
  "GE07bhg4c02u:1957": "ārambhasyāsamāptasya vaiphalyaṃ na bhavatīty arthaḥ /",
  "GE07bhg4c02u:1958": "mantrādy-aṅga-vaikalye ca pratyavāyo na vidyate /",
  "GE07bhg4c02u:1959": "ātmoddeśa-mahimnā oṃ tat sat iti bhagavan-nāmnā ca tasya vināśāt /",
  "GE07bhg4c02u:1960": "iha bhagavad-arpitasya niṣāma-karma-lakṣaṇa-dharmasya kiñcid apy anuṣṭhitaṃ san mahato bhayāt saṃsārāt trāyate anuṣṭhātāraṃ rakṣati /",
  "GE07bhg4c02u:1961": "vakṣyati caivaṃ pārtha naiveha nāmutra [Gītā 6.40] ity ādinā /",
  "GE07bhg4c02u:1962": "kāmya-karmāṇi sarvāṅgopasaṃhāreṇānuṣṭhitāny ukta-phalāya kalpante /",
  "GE07bhg4c02u:1963": "mantrādy-aṅga-vaikalye tu pratyavāyaṃ janayantīti /",
  "GE07bhg4c02u:1964": "niṣkāma-karmāṇi tu yathā-śakty-anuṣṭhitāni jñāna-niṣṭhā-lakṣaṇaṃ phalaṃ janayanty evokta-hetutaḥ",
  "GE07bhg4c02u:1965": "pratyavāyaṃ noptādayantīti //40//",
  "GE07bhg4c02u:1966": "__________________________________________________________",
  "GE07bhg4c02u:1967": "BhG 2.41",
  "GE07bhg4c02u:1968": "vyavasāyātmikā buddhir ekeha kuru-nandana /",
  "GE07bhg4c02u:1969": "bahu-śākhā hy anantāś ca buddhayo 'vyavasāyinām //41//",
  "GE07bhg4c02u:1970": "śrīdharaḥ : kuta ity apekṣāyām ubhayor vaiṣamyam āha vyavasāyātmiketi /",
  "GE07bhg4c02u:1971": "iha īśvarārādhana-lakṣaṇe karma-yoge vyavasāyātmikā parameśvara-bhaktyaiva dhruvaṃ tariṣyāmīti niścayātmikā ekaiva ekaniṣṭhaiva buddhir bhavati /",
  "GE07bhg4c02u:1972": "avyavasāyināṃ tu īśvarārādhana-bahirmukhānāṃ kāmināṃ kāmānām ānantyāt anantāḥ /",
  "GE07bhg4c02u:1973": "tatrāpi hi karma-phala-guṇa-phalatvādi-prakāra-bhedād bahu-śākhāś ca buddhayo bhavanti /",
  "GE07bhg4c02u:1974": "īśvarārādhanārthaṃ hi nityaṃ naimittikaṃ ca karma kiñcid aṅga-vaiguṇye 'pi na naśyati /",
  "GE07bhg4c02u:1975": "yathā śaknuyāt tathā kuryād iti hi tad vidhīyate /",
  "GE07bhg4c02u:1976": "na ca vaiguṇyam api /",
  "GE07bhg4c02u:1977": "īśvaroddeśenaiva vaiguṇyopaśamāt /",
  "GE07bhg4c02u:1978": "na tu tathā kāmyaṃ karma /",
  "GE07bhg4c02u:1979": "ato mahad vaiṣamyam iti bhāvaḥ //41//",
  "GE07bhg4c02u:1980": "madhusūdanaḥ :",
  "GE07bhg4c02u:1981": "etad-upapādanāya tam etam iti vākya-vihitānām ekārthatvam āha vyavasāyātmiketi /",
  "GE07bhg4c02u:1982_0": "he kurunandaneha śreyo-mārge tam etam iti vākye vā vyavasāyātmikātma-tattva-niścayātmikā",
  "GE07bhg4c02u:1982_1": "buddhir ekaiva caturṇām āśramāṇāṃ sādhyā vivakṣitā vedānuvacanena ity ādau tṛtīyā-vibhaktyā",
  "GE07bhg4c02u:1982_2": "pratyekaṃ nirapekṣa-sādhanatva-bodhanāt /",
  "GE07bhg4c02u:1983": "bhinnārthatve hi samuccayaḥ syāt /",
  "GE07bhg4c02u:1984": "ekārthatve 'pi darśa-pūrṇamāsābhyām itivad dvandva-samāsena yad agnaye ca prajāpataye cetivac ca-śabdena na tathātra kiṃcit pramāṇam astīty arthaḥ /",
  "GE07bhg4c02u:1985_0": "sāṅkhya-viṣayā yoga-viṣayā ca buddhir eka-phalatvād ekā vyavasāyātmikā sarva-viparīta-buddhīnāṃ",
  "GE07bhg4c02u:1985_1": "bādhikā nirdoṣa-veda-vākya-samutthatvād itarās tv avyavasāyināṃ buddhayo bādhyā ity",
  "GE07bhg4c02u:1985_2": "artha iti bhāṣya-kṛtaḥ /",
  "GE07bhg4c02u:1986": "anye tu parameśvarārādhanenaiva saṃsāraṃ tariṣyāmīti",
  "GE07bhg4c02u:1987": "niścayātmikaika-niṣṭhaiva buddhir iha karma-yoge bhavatīty artham āhuḥ /",
  "GE07bhg4c02u:1988": "sarvathāpi tu jñāna-kāṇḍānusāreṇa svalpam apy asya dharmasya trāyate mahato bhayāt ity upapannam /",
  "GE07bhg4c02u:1989": "karma-kāṇḍe punar bahu-śākhā aneka-bhedāḥ kāmānām aneka-bhedatvāt /",
  "GE07bhg4c02u:1990": "anantāś ca karma-phala-guṇa-phalādi-prakāropaśākhā-bhedāt,",
  "GE07bhg4c02u:1991": "buddhayo bhavanty avyavasāyināṃ tat-tat-phala-kāmānām /",
  "GE07bhg4c02u:1992": "buddhīnām ānantya-prasiddhi-dyotanārtho hi-śabdaḥ /",
  "GE07bhg4c02u:1993": "ataḥ kāmya-karmāpekṣayā mahad-vailakṣaṇya-śuddhy-artha-karmaṇām ity abhiprāyaḥ //41//",
  "GE07bhg4c02u:1994": "viśvanāthaḥ :",
  "GE07bhg4c02u:1995": "kiṃ ca sarvābhyo 'pi buddhibhyo bhakti-yoga-viṣayiṇy eva buddhir uktṛṣṭety āha vyavasāyeti /",
  "GE07bhg4c02u:1996": "iha bhakti-yoge vyavasāyātmikā buddhir ekaiva /",
  "GE07bhg4c02u:1997_0": "mama śrīmad-gurūpadiṣṭaṃ bhagavat-kīrtana-smaraṇa-caraṇa-paricarṇādikam etad eva",
  "GE07bhg4c02u:1997_1": "mama sādhanam etad eva mama sādhyam etad eva mama jīvātuḥ sādhana-sādhya-daśayos",
  "GE07bhg4c02u:1997_2": "tyaktum aśakyam etad eva me kāmyam etad eva me kāryam etad anyan na me kāryaṃ nāpy",
  "GE07bhg4c02u:1997_3": "abhilaṣaṇīyaṃ svapne 'pīty atra sukham astu duḥkhaṃ vāstu saṃsāro naśyatu vā na naśyatu /",
  "GE07bhg4c02u:1998": "tatra mama kāpi na kṣatir ity evaṃ niścayātmikā buddhir akaitava-bhaktāv eva sambhavet /",
  "GE07bhg4c02u:1999": "tad uktaṃ - tato bhajeta māṃ bhaktyā śraddhālur dṛḍha-niścayaḥ [BhP 11.20.28] iti /",
  "GE07bhg4c02u:2000": "tato 'nyatra naiva buddhir ekety āha bahv iti /",
  "GE07bhg4c02u:2001": "bahavaḥ śākhā yāsāṃ tāḥ /",
  "GE07bhg4c02u:2002": "tathā hi karma-yoge kāmānām ānantyād buddhayo 'nantāḥ /",
  "GE07bhg4c02u:2003": "tathaiva jñāna-yoge prathamam antaḥkaraṇa-śuddhy-arthaṃ niṣkāma-karmaṇi buddhis tatas tasmin śuddhe sati karma-saṃnyāse buddhiḥ /",
  "GE07bhg4c02u:2004": "tadā jñāne buddhiḥ /",
  "GE07bhg4c02u:2005": "jñāna-vaiphalyābhāvārthaṃ bhaktau buddhiḥ jñānaṃ ca mayi saṃnyaset iti bhagavad-ukter jñāna-saṃnyāse ca bhaktau buddhir iti buddhayo 'nantāḥ /",
  "GE07bhg4c02u:2006": "karma-jñāna-bhaktīnām avaśyānuṣṭheyatvāt tat-tac-chākhā apy anantāḥ //41//",
  "GE07bhg4c02u:2007": "baladevaḥ : kāmya-karma-viṣayaka-buddhito niṣkāma-karma-viṣayaka-buddher vaiśiṣṭyam āha vyavasāyeti /",
  "GE07bhg4c02u:2008_0": "he kurunandana iha vaidikeṣu sarveṣu karmasu vyavasāyātmikā bhagavad-arcana-rūpair",
  "GE07bhg4c02u:2008_1": "niṣkāma-karmabhir viśuddha-citto viṣorṇādivat tad-antargatena jñānenātma-yāthātmyam",
  "GE07bhg4c02u:2008_2": "aham anubhaviṣyāmīti niścaya-rūpā buddhir ekā ekav-viṣayatvāt /",
  "GE07bhg4c02u:2009": "ekasmai tad-anubhavāya teṣāṃ vihitatvād iti yāvat /",
  "GE07bhg4c02u:2010": "avyavasāyinām kāmya-karmānuṣṭhātṝṇāṃ tu buddhayo hy anantāḥ /",
  "GE07bhg4c02u:2011": "paśv-anna-putra-svargādy-ananta-kāma-viṣayatvāt /",
  "GE07bhg4c02u:2012": "tatrāpi bahu-śākhāḥ /",
  "GE07bhg4c02u:2013": "eka-phalake 'pi darśa-paurṇamāsādāv āyuḥ suprajastādy-avāntarāneka-phalāśaṃsā-śravaṇāt /",
  "GE07bhg4c02u:2014": "atra hi dehātiriktātma-jñāna-mātram apekṣate na tūktātma-yāthātmyaṃ tan niścaye kāmya-karmasu pravṛtter asambhavāt //41//",
  "GE07bhg4c02u:2015": "__________________________________________________________",
  "GE07bhg4c02u:2016": "BhG 2.42-44",
  "GE07bhg4c02u:2017": "yām imāṃ puṣpitāṃ vācaṃ pravadanty avipaścitaḥ /",
  "GE07bhg4c02u:2018": "veda-vāda-ratāḥ pārtha nānyad astīti vādinaḥ //42//",
  "GE07bhg4c02u:2019": "kāmātmānaḥ svarga-parā janma-karma-phala-pradām /",
  "GE07bhg4c02u:2020": "kriyā-viśeṣa-bahulāṃ bhogaiśvarya-gatiṃ prati //43//",
  "GE07bhg4c02u:2021": "bhogaiśvarya-prasaktānāṃ tayāpahṛta-cetasām /",
  "GE07bhg4c02u:2022": "vyavasāyātmikā buddhiḥ samādhau na vidhīyate //44//",
  "GE07bhg4c02u:2023": "śrīdharaḥ : nanu kāmino 'pi kaṣṭān kāmān vihāya vyavasāyātmikām eva buddhiṃ kim iti na kurvanti /",
  "GE07bhg4c02u:2024": "tatrāha yām imām ity ādi /",
  "GE07bhg4c02u:2025": "yām imāṃ puṣpitāṃ viṣa-latāvad āpāta-ramaṇīyāṃ prakṛṣṭāṃ paramārtha-phala-parām eva vadanti vācaṃ svargādi-phala-śrutim /",
  "GE07bhg4c02u:2026": "teṣāṃ tayā vācā 'pahṛta-cetasāṃ vyavasāyātmikā buddhiḥ samādhau na vidhīyate iti tṛtīyenānvayaḥ /",
  "GE07bhg4c02u:2027": "kim iti tathā vadanti /",
  "GE07bhg4c02u:2028": "yato 'vipaścito mūḍhāḥ /",
  "GE07bhg4c02u:2029": "tatra hetuḥ veda-vāda-ratā iti /",
  "GE07bhg4c02u:2030": "vede ye vādā artha-vādāḥ /",
  "GE07bhg4c02u:2031": "akṣayyaṃ ha vai cāturmāsya-yājinaḥ sukṛtaṃ bhavati /",
  "GE07bhg4c02u:2032": "tathā, apāṃ somam amṛtā ambhūma ity ādyāḥ /",
  "GE07bhg4c02u:2033": "teṣv eva ratāḥ prītāḥ /",
  "GE07bhg4c02u:2034": "ataevātaḥparam anyad īśvara-tattvaṃ prāpyaṃ nāstīti-vadana-śīlāḥ //42//",
  "GE07bhg4c02u:2035": "ataeva kāmātmāna iti /",
  "GE07bhg4c02u:2036": "kāmātmānaḥ kāmākulita-cittāḥ /",
  "GE07bhg4c02u:2037": "ataḥ svarga eva paraḥ puruṣārtho yeṣāṃ te /",
  "GE07bhg4c02u:2038": "janma ca tatra karmāṇi ca tat-phalāni ca pradadātīti tathā /",
  "GE07bhg4c02u:2039": "tāṃ bhogaiśvaryayor gatiṃ prāptiṃ prati sādhana-bhūtā ye kriyā-viśeṣās te bahulā yasyāṃ tāṃ pravadantīty anuṣaṅgaḥ //43//",
  "GE07bhg4c02u:2040": "tataś ca bhogaiśvarya-prasaktānām ity ādi /",
  "GE07bhg4c02u:2041": "bhogaiśvaryayoḥ prasaktānām abhiniviṣṭānāṃ tayā puṣpitayā vācāpahṛtam ākṛṣṭaṃ ceto yeṣām teṣām /",
  "GE07bhg4c02u:2042": "samādhiś cittaikāgryam /",
  "GE07bhg4c02u:2043": "parameśvarābhimukhatvam iti yāvat /",
  "GE07bhg4c02u:2044": "tasmin niścayātmikā buddhis tu na vidhīyate /",
  "GE07bhg4c02u:2045": "karma-kartari prayogaḥ /",
  "GE07bhg4c02u:2046": "sā notpadyata iti bhāvaḥ //44//",
  "GE07bhg4c02u:2047": "madhusūdanaḥ :",
  "GE07bhg4c02u:2048": "avyavasayinām api vyavasāyātmikā buddhiḥ kuto na bhavati pramāṇasya tulyatvād ity āśaṅkya pratibandhaka-sad-bhāvān na bhavatīty āha yām imām iti tribhiḥ /",
  "GE07bhg4c02u:2049_0": "kuta evam ata āha bhogaiśvarya-gatiṃ prati kriyā-viśeṣa-bahulām amṛta-pānorvaśī-vihāra-pārijāta-parimalādi-nibandhano",
  "GE07bhg4c02u:2049_1": "yo bhogas tat-kāraṇaṃ ca yad aiśvaryaṃ devādi-svāmitvaṃ tayor gatiṃ prāptiṃ prati",
  "GE07bhg4c02u:2049_2": "sādhana-bhūtā ye kriyā-viśeṣā agnihotra-darśa-pūrṇamāsa-jyotiṣṭomādayas tair bahulāṃ",
  "GE07bhg4c02u:2049_3": "vistṛtām atibāhulyena bhogaiśvarya-sādhana-kriyā-kalāpa-pratipādikām iti yāvat /",
  "GE07bhg4c02u:2050": "karma-kāṇḍasya hi jñāna-kāṇḍāpekṣayā sarvatrātivistṛtatvaṃ prasiddham /",
  "GE07bhg4c02u:2051": "etādṛśīṃ karma-kāṇḍa-lakṣaṇāṃ vācaṃ pravadanti prakṛṣṭāṃ paramārtha-svargādi-phalām abhyupagacchanti /",
  "GE07bhg4c02u:2052": "ke ye 'vipaścito vicāra-janya-tātparya-parijñāna-śūnyāḥ /",
  "GE07bhg4c02u:2053_0": "ataeva veda-vāda-ratā vede ye santi vādā artha-vādāḥ akṣayyaṃ ha vai cāturmāsya-yājinaḥ",
  "GE07bhg4c02u:2053_1": "sukṛtaṃ bhavati ity evam ādayas teṣv eva ratā vedārtha-satyatvenaivam evaitad iti",
  "GE07bhg4c02u:2053_2": "mithyā-viśvāsena santuṣṭāḥ /",
  "GE07bhg4c02u:2054": "he pārtha /",
  "GE07bhg4c02u:2055": "ataeva nānyad astīti-vādinaḥ karma-kāṇḍāpekṣayā nāsty anyaj jñāna-kāṇḍaṃ sarvasyāpi vedasya kārya-paratvāt /",
  "GE07bhg4c02u:2056": "karma-phalāpekṣayā ca nāsty anyan niratiśayaṃ jñāna-phalam iti vadana-śīlā mahatā prabandhena jñāna-kāṇḍa-viruddhārtha-bhāṣiṇa ity arthaḥ /",
  "GE07bhg4c02u:2057": "kuto mokṣa-dveṣiṇyas te ?",
  "GE07bhg4c02u:2058": "yataḥ kāmātmānaḥ kāmyamāna-viṣaya-śatākula-cittatvena kāma-mayāḥ /",
  "GE07bhg4c02u:2059": "evaṃ sati mokṣam api kuto na kāmayante ?",
  "GE07bhg4c02u:2060": "yataḥ svarga-parāḥ svarga evorvaśy-ādy-apetatvena para utkṛṣṭo yeṣāṃ te tathā /",
  "GE07bhg4c02u:2061": "svargātiriktaḥ",
  "GE07bhg4c02u:2062": "puruṣārtho nāstīti bhrāmyanto viveka-vairāgyābhāvān mokṣa-kathām api soḍhum akṣamā iti yāvat /",
  "GE07bhg4c02u:2063_0": "teṣāṃ ca pūrvokta-bhogaiśvaryayoḥ prasaktānāṃ kṣayitvādi-doṣādarśanena niviṣṭāntaḥ-karaṇānāṃ",
  "GE07bhg4c02u:2063_1": "tayā kriyā-viśeṣa-bhulayā vācāpahṛtam ācchāditaṃ ceto viveka-jñānaṃ yeṣāṃ tathā-bhūtānām",
  "GE07bhg4c02u:2063_2": "artha-vādāḥ stuty-arthās tātparya-viṣaye pramāṇāntarābādhite vedasya prāmāṇyam iti",
  "GE07bhg4c02u:2063_3": "suprasiddham api jñātum aśaktānāṃ samādhāv antaḥ-karaṇe vayavasāyātmikā buddhir na",
  "GE07bhg4c02u:2063_4": "vidhīyate na bhavatīty arthaḥ /",
  "GE07bhg4c02u:2064": "samādhi-viṣayā vyavasāyātmikā buddhis teṣāṃ na bhavatīti vā adhikaraṇe viṣaye vā sapatamyās tulyatvāt /",
  "GE07bhg4c02u:2065": "vidhīyata iti karma-kartari la-kāraḥ /",
  "GE07bhg4c02u:2066": "samādhīyate 'smin sarvam iti vyutpattyā samādhir antaḥ-karaṇaṃ vā paramātmā veti nāprasiddhārtha-kalpanam /",
  "GE07bhg4c02u:2067": "ahaṃ brahmety avasthānaṃ samādhis tan-nimittaṃ vyavasāyātmikā buddhir noptadyata iti vyākhyāne tu",
  "GE07bhg4c02u:2068": "rūḍhir evādṛtā /",
  "GE07bhg4c02u:2069": "ayaṃ bhāvaḥ -- yadyapi kāmyāny agnihotrādīni śuddhy-arthebhyo na viśiṣyante tathāpi phalābhisandhi-doṣān nāśaya-śuddhiṃ sampādayanti /",
  "GE07bhg4c02u:2070": "bhogānuguṇā tu śuddhir na jñānopayoginī /",
  "GE07bhg4c02u:2071": "etad eva darśayituṃ bhogaiśvarya-prasaktānām iti punar upāttam /",
  "GE07bhg4c02u:2072": "phalābhisandhim antareṇa tu kṛtāni jñānopayoginīṃ śuddhim ādadhatīti siddhaṃ vipaścid-avipaścitoḥ phala-vailakṣaṇyam /",
  "GE07bhg4c02u:2073": "vistareṇa caitad agre pratipādayiṣyate //42-44//",
  "GE07bhg4c02u:2074": "viśvanāthaḥ :",
  "GE07bhg4c02u:2075": "tasmād avyavasāyinaḥ sakāma-karmiṇas tv atimandā ity āha yām imām iti /",
  "GE07bhg4c02u:2076": "puṣpitāṃ vācaṃ puṣpitāṃ viphalatām ivāpātato ramaṇīyam /",
  "GE07bhg4c02u:2077": "pravadanti prakarṣeṇa sarvataḥ prakṛṣṭā iyam eva veda-vāg iti ye vadanti,",
  "GE07bhg4c02u:2078": "teṣāṃ tayā vācā apahṛta-cetasāṃ ca vyavasāyātmikā buddhir na vidhīyate iti tṛtīyenānvayaḥ /",
  "GE07bhg4c02u:2079": "teṣu tasyā asambhavāt sā teṣu nopadiśyata ity arthaḥ /",
  "GE07bhg4c02u:2080": "kim iti te tathā vadanti,",
  "GE07bhg4c02u:2081": "yato 'vipaścito mūrkhāḥ /",
  "GE07bhg4c02u:2082": "tatra hetuḥ vedeṣu ye 'rtha-vādāḥ - akṣayyaṃ vai cāturmāsya-yājinaḥ sukṛtaṃ bhavati,",
  "GE07bhg4c02u:2083": "apāṃ somam amṛtā ambhūma ity ādyāḥ /",
  "GE07bhg4c02u:2084": "anyad īśvara-tattvaṃ nāstīti prajalpinas te kīdṛśīṃ vācaṃ pravadanti /",
  "GE07bhg4c02u:2085": "janma-karma-phala-pradāyinīṃ bhogaiśvarya-gatiṃ prati ye kriyā-viśeṣās tān bahu yathā syāt tathā lāti dadāti pratipādayatīti tām",
  "GE07bhg4c02u:2086": "//42-43//",
  "GE07bhg4c02u:2087": "tataś ca bhogaiśvaryayoḥ prasaktānām tayā puṣpitayā vācā apahṛtam ākṛṣṭaṃ ceto yeṣām te /",
  "GE07bhg4c02u:2088": "tathā teṣām samādhiś cittaikāgryam parameśvaraikonmukhatvaṃ tasmin niścayātmikā buddhir na vidhīyate /",
  "GE07bhg4c02u:2089": "karma-kartari prayogaḥ /",
  "GE07bhg4c02u:2090": "sā notpadyata iti bhāvaḥ iti svāmi-vacanaiḥ //44//",
  "GE07bhg4c02u:2091": "baladevaḥ : nanv eṣāṃ vyavasāyātmikā buddhir bhavet śrutes taulyād iti cec citta-doṣān na bhaved ity āha yām iti tribhiḥ /",
  "GE07bhg4c02u:2092": "avipaścito 'lpa-jñāḥ yām imāṃ jyotiṣṭomena svarga-kāmo yajetety ādikāṃ vācaṃ pravadanti iyam eva prakṛṣṭā vedavāg iti kalpayanti /",
  "GE07bhg4c02u:2093": "tayā vācāpahṛta-cetasāṃ teṣāṃ samādhau manasi vyavasāyātmikā buddhir na vidhīyate nābhyudeti ity anuṣaṅgaḥ /",
  "GE07bhg4c02u:2094": "kīdṛśīṃ vācam ity āha puṣpitām iti //",
  "GE07bhg4c02u:2095": "kusumita-viṣa-latāvad āpāta-manojñāṃ niṣphalām ity arthaḥ /",
  "GE07bhg4c02u:2096": "evaṃ kutas te vadanti tatrāha vedeti /",
  "GE07bhg4c02u:2097": "vedeṣu ye vādāḥ apāṃ somam amṛtā ambhūma,",
  "GE07bhg4c02u:2098": "akṣayyaṃ ha vai cāturmāsya-yājinaḥ sukṛtaṃ bhavati ity ādayo 'rthavādās teṣv eva ratāḥ vedasya satya-bhāṣitvād evam evaitad iti pratītimantaḥ /",
  "GE07bhg4c02u:2099": "ataeva nānyad iti karma-phalāt svargād anyat jīvāṃśi-paramārtha-jñānaṃ",
  "GE07bhg4c02u:2100": "labhyaṃ mokṣa-lakṣaṇaṃ niratiśayaṃ nitya-sukhaṃ nāsti /",
  "GE07bhg4c02u:2101": "tat-pratipādikānāṃ vedānta-vācāṃ karmāṅga-kartṛ-devatād ekatayā tac-cheṣatvād iti vadana-śīlā ity arthaḥ //42//",
  "GE07bhg4c02u:2102": "citta-doṣam āha kāmātmānaḥ vaiṣayika-sukha-vāsanā-grasta-cittāḥ /",
  "GE07bhg4c02u:2103": "evaṃ cet tādṛśaṃ mokṣaṃ kuto necchanti tatrāha svargeti /",
  "GE07bhg4c02u:2104": "svarga eva sudhā devāṅganādy-upetatvena paraḥ śreṣṭho yeṣāṃ te /",
  "GE07bhg4c02u:2105": "tādṛg-vāsanā-grastatvāt teṣāṃ nānyad bhāṣata ity arthaḥ /",
  "GE07bhg4c02u:2106": "janma karmeti janma ca dehendriya-sambandha-laksaṇaṃ,",
  "GE07bhg4c02u:2107": "tatra karma ca tat-tad-varṇāśrama-vihitaṃ,",
  "GE07bhg4c02u:2108": "phalaṃ ca vināśi-paśv-anna-svargādi /",
  "GE07bhg4c02u:2109": "tāni prakarṣeṇāvicchedena dadāti tāṃ bhogaiśvaryayor gatiṃ prāptiṃ prati ye kriyā-viśeṣā jyotiṣṭpmādayas te bahulāḥ pracurā yatra tāṃ vācaṃ vadantīti pūrveṇānvayaḥ /",
  "GE07bhg4c02u:2110": "bhogaḥ sudhā-pāna-devāṅganādiḥ,",
  "GE07bhg4c02u:2111": "aiśvaryaṃ ca devādi-svāmitvaṃ tayor gatim ity arthaḥ //43//",
  "GE07bhg4c02u:2112_0": "baladevaḥ : bhogeti teṣāṃ pūrvoktayor bhogaiśvaryayoḥ prasaktānāṃ kṣayitva-doṣāsphūrtyā",
  "GE07bhg4c02u:2112_1": "tayor abhiniviṣṭānāṃ tayā puṣpitayā vācāpahṛtam viluptaṃ ceto viveka-jñānaṃ yeṣām",
  "GE07bhg4c02u:2112_2": "tādṛśānāṃ samādhāv iti yo 'yam /",
  "GE07bhg4c02u:2113": "samyag ādhīyate 'sminn ātma-tattva-yāthātmyam iti nirukteḥ samādhir manas tasminn ity arthaḥ //44//",
  "GE07bhg4c02u:2114": "__________________________________________________________",
  "GE07bhg4c02u:2115": "BhG 2.45",
  "GE07bhg4c02u:2116": "traiguṇya-viṣayā vedā nistraiguṇyo bhavārjuna /",
  "GE07bhg4c02u:2117": "nirdvandvo nitya-sattva-stho niryoga-kṣema ātmavān //45//",
  "GE07bhg4c02u:2118": "śrīdharaḥ : nanu svargādikaṃ paramaṃ phalaṃ yadi na bhavati,",
  "GE07bhg4c02u:2119": "tarhi kim iti vedas tat-sādhanatayā karmāṇi vidhīyante /",
  "GE07bhg4c02u:2120": "tatrāha traiguṇya-viṣayā iti /",
  "GE07bhg4c02u:2121": "triguṇātmakāḥ sakāmā ye 'dhikāriṇas tad-viṣayās teṣāṃ karma-phala-sambandha-pratipādakā vedāḥ /",
  "GE07bhg4c02u:2122": "tvaṃ tu nistraiguṇyo niṣkāmo bhava /",
  "GE07bhg4c02u:2123": "tatropāyam āha - nirdvandvaḥ /",
  "GE07bhg4c02u:2124": "sukha-duḥkha-śītoṣṇādi-yugalāni dvandvāni /",
  "GE07bhg4c02u:2125": "tad-rahito bhava /",
  "GE07bhg4c02u:2126": "tāni sahasvety arthaḥ /",
  "GE07bhg4c02u:2127": "katham iti /",
  "GE07bhg4c02u:2128": "ata āha nitya-sattva-sthaḥ san /",
  "GE07bhg4c02u:2129": "dhryam avalambyety arthaḥ /",
  "GE07bhg4c02u:2130": "tathā niryoga-kṣemaḥ /",
  "GE07bhg4c02u:2131": "aprāpta-svīkāro yogaḥ,",
  "GE07bhg4c02u:2132": "prāpta-pālanaṃ kṣemaḥ /",
  "GE07bhg4c02u:2133": "tad-rahitaḥ /",
  "GE07bhg4c02u:2134": "ātmavān apramattaḥ /",
  "GE07bhg4c02u:2135": "nahi dvandvākulasya yoga-kṣema-vyāpṛtasya ca pramādinas traiguṇyātikramaḥ sambhavatīti //45//",
  "GE07bhg4c02u:2136": "madhusūdanaḥ :",
  "GE07bhg4c02u:2137": "nanu sakāmānāṃ mā bhūd āśaya-doṣād vyavasāyātmikā buddhiḥ /",
  "GE07bhg4c02u:2138": "niṣkāmānāṃ tu vyavasāyātmaka-buddhyā karma kurvatāṃ karma-svābhāvyāt svargādi-phala-prāptau jñāna-pratibandhaḥ samāna ity āśaṅkyāha traiguṇyeti /",
  "GE07bhg4c02u:2139": "trayāṇāṃ guṇānāṃ karma traiguṇyaṃ kāma-mūlaḥ saṃsāraḥ /",
  "GE07bhg4c02u:2140": "sa eva prakāśatvena viṣayo yeṣāṃ tādṛśā vedāḥ karma-kāṇḍātmakā yo yat-phala-kāmas tasyaiva tat-phalaṃ bodhayantīty arthaḥ /",
  "GE07bhg4c02u:2141": "na hi saarvebhyaḥ kāmebhyo darśa-pūrṇamāsāv iti viniyoge 'pi sakṛd-anuṣṭhānāt sarva-phala-prāptir bhavati tat-tat-kāmanāvirahāt /",
  "GE07bhg4c02u:2142": "yat-phala-kāmanayānutiṣṭhati tad eva phalaṃ tasmin prayoga iti sthitaṃ yogasiddhy-adhikaraṇe /",
  "GE07bhg4c02u:2143": "yasmād evaṃ kāmā-virahe phala-virahas tasmāt tvaṃ nistraiguṇyo niṣkāmo bhava /",
  "GE07bhg4c02u:2144": "he arjuna /",
  "GE07bhg4c02u:2145": "etena karma-svābhāvyāt",
  "GE07bhg4c02u:2146": "saṃsāro nirastaḥ /",
  "GE07bhg4c02u:2147": "nanu śītoṣṇādi-dvandva-pratīkārāya vastrādy-apekṣaṇāt kuto niṣkāmatvam ata āha nirdvandvaḥ /",
  "GE07bhg4c02u:2148": "sarvatra bhaveti sambadhyate /",
  "GE07bhg4c02u:2149": "mātrā-sparśās tv ity ukta-nyāyena śītoṣṇādi-dvandva-sahiṣṇur bhava /",
  "GE07bhg4c02u:2150": "tasmiṃs tiṣṭhatīti tathā /",
  "GE07bhg4c02u:2151": "rajas-tamobhyām abhibhūta-sattvo hi śītoṣṇādi-pīḍayā mariṣyāmīti manvāno dharmād vimukho bhavati /",
  "GE07bhg4c02u:2152": "tvaṃ tu rajas tamasī abhibhūya sattva-mātrālambano bhava /",
  "GE07bhg4c02u:2153_0": "nanu śītoṣṇādi-sahane 'pi kṣut-pipāsādi-pratīkārārthaṃ kiṃcid anupāttam upādeyam",
  "GE07bhg4c02u:2153_1": "upāttaṃ ca rakṣaṇīyam iti tad-arthaṃ yatne kriyamāṇe kutaḥ sattva-sthatvam ity ata",
  "GE07bhg4c02u:2153_2": "āha niryoga-kṣemaḥ /",
  "GE07bhg4c02u:2154": "alabdha-lābho yogaḥ,",
  "GE07bhg4c02u:2155": "labdha-parirakṣaṇaṃ kṣemas,",
  "GE07bhg4c02u:2156": "tad-rahito bhava /",
  "GE07bhg4c02u:2157": "citta-vikṣepa-kāri-parigraha-rahito bhavety arthaḥ /",
  "GE07bhg4c02u:2158": "na caivaṃ cintā kartavyā katham evaṃ sati jīviṣyāmīti /",
  "GE07bhg4c02u:2159": "yataḥ sarvāntaryāmī parameśvara eva tava yoga-kṣemādi nirvāhayiṣyatīty āha ātmavān /",
  "GE07bhg4c02u:2160": "ātmā paramātmā dhyeyatvena yoga-kṣemādi-nirvāhakatvena ca vartate yasya sa ātmavān /",
  "GE07bhg4c02u:2161": "sarva-kāmanā-parityāgena parameśvaram ārādhayato mama sa eva deha-yātrā-mātram apekṣitaṃ sampādayiṣyatīti niścitya niścinto bhavety arthaḥ /",
  "GE07bhg4c02u:2162": "ātmavān apramatto bhaveti vā //45//",
  "GE07bhg4c02u:2163": "viśvanāthaḥ :",
  "GE07bhg4c02u:2164": "tvaṃ tu catur-varga-sādhanebhyo virajya kevalaṃ bhakti-yogam evāśrayasvety āha traiguṇyeti /",
  "GE07bhg4c02u:2165": "traiguṇyās triguṇātmikāḥ karma-jñānādyāḥ prakāśyatvena viṣayā yeṣāṃ te traiguṇya-viṣayā vedāḥ svārthe ṣyañ,",
  "GE07bhg4c02u:2166": "etac ca bhūmnā vyapadeśā bhavanti iti nyāyenoktam /",
  "GE07bhg4c02u:2167": "kintu bhaktir evainaṃ nayati iti /",
  "GE07bhg4c02u:2168": "yasya deve parā bhaktir yathā deve tathā gurau ity ādi śrutayaḥ /",
  "GE07bhg4c02u:2169": "pañcarātrādi-smṛtayaś ca gītopaniṣad-gopāla-tāpanyādy-upaniṣadaś ca nirguṇāṃ bhaktim api viṣayīkurvanty eva vedoktatvābhāve bhakter aprāmāṇyam eva syāt /",
  "GE07bhg4c02u:2170": "tataś ca vedoktā ye triguṇamayā jñāna-karma-vidhayas tebhya eva nirgato bhava tān na kuru /",
  "GE07bhg4c02u:2171": "ye tu vedoktā bhakti-vidhayas tāṃs tu sarvathaivānutiṣṭha /",
  "GE07bhg4c02u:2172": "tad-anuṣṭhāne -",
  "GE07bhg4c02u:2173": "śruti-smṛti-purāṇādi-pāñcarātra-vidhiṃ vinā /",
  "GE07bhg4c02u:2174": "aikāntikī harer bhaktir utpātāyaiva kalpyate //",
  "GE07bhg4c02u:2175": "iti doṣo durvāra eva /",
  "GE07bhg4c02u:2176": "tena sa-guṇānāṃ guṇātītānām api,",
  "GE07bhg4c02u:2177": "vedānā-viṣayās traiguṇyā nistraiguṇyāś ca /",
  "GE07bhg4c02u:2178": "tatra tvaṃ tu nistraiguṇyo bhava /",
  "GE07bhg4c02u:2179": "nirguṇayā mad-bhaktyaiva triguṇātmakebhyas tebhyo niṣkrānto bhava /",
  "GE07bhg4c02u:2180": "tata eva nirdvandvo guṇamaya-mānāpamānādi-rahitaḥ /",
  "GE07bhg4c02u:2181": "ataeva nityaiḥ sattvaiḥ prāṇibhir mad-bhaktair eva saha tiṣṭhatīti tathā saḥ /",
  "GE07bhg4c02u:2182": "nityaṃ sattva-guṇastho bhaveti vyākhyāyāṃ nistraiguṇyo bhaeti vyākhyāyāṃ virodhaḥ syāt /",
  "GE07bhg4c02u:2183": "alabdha-lābho yogaḥ,",
  "GE07bhg4c02u:2184": "labdhasya rakṣaṇaṃ kṣemas tad-rahitaḥ /",
  "GE07bhg4c02u:2185": "mad-bhakti-rasāsvāda-vaśād eva tayor ananusandhānāt /",
  "GE07bhg4c02u:2186": "yoga-kṣemaṃ vahāmy aham it bhakta-vatsalena mayaiva tad-bhāra-vahanāt /",
  "GE07bhg4c02u:2187": "ātmavān mad-datta-buddhi-yuktaḥ /",
  "GE07bhg4c02u:2188": "atra nistraiguṇya-traiguṇyayor vivecanam /",
  "GE07bhg4c02u:2189": "yad uktam ekādaśe -",
  "GE07bhg4c02u:2190": "mad-arpaṇaṃ niṣphalaṃ vā sāttvikaṃ nija-karma yat /",
  "GE07bhg4c02u:2191": "rājasaṃ phala-saṅkalpaṃ hiṃsā-prāyādi tāmasam // [BhP 11.25.23]",
  "GE07bhg4c02u:2192": "niṣphalaṃ veti naimittikaṃ nija-karma-phalākāṅkṣyā-rahitam ity arthaḥ /",
  "GE07bhg4c02u:2193": "kaivalyaṃ sāttvikaṃ jñānaṃ rajo vaikalpikaṃ tu yat /",
  "GE07bhg4c02u:2194": "prākṛtaṃ tāmasaṃ jñānaṃ man-niṣṭhaṃ nirguṇaṃ smṛtam //",
  "GE07bhg4c02u:2195": "vanaṃ tu sāttviko vāso grāmo rājasa ucyate /",
  "GE07bhg4c02u:2196": "tāmasaṃ dyuta-sadanaṃ man-niketaṃ tu nirguṇam //",
  "GE07bhg4c02u:2197": "sāttvikaḥ kārako 'saṅgī rāgāndho rājasaḥ smṛtaḥ /",
  "GE07bhg4c02u:2198": "tāmasaḥ smṛti-vibhraṣṭo nirguṇo mad-apāśrayaḥ //",
  "GE07bhg4c02u:2199": "sāttvikyādhyātmikī śraddhā karma-śraddhā tu rājasī /",
  "GE07bhg4c02u:2200": "tāmasy adharme yā śraddhā mat-sevāyāṃ tu nirguṇā //",
  "GE07bhg4c02u:2201": "pathyaṃ pūtam anāyastam āhāryaṃ sāttvikaṃ smṛtam /",
  "GE07bhg4c02u:2202": "rājasaṃ cendriya-preṣṭhaṃ tāmasaṃ cārtidāśuci //",
  "GE07bhg4c02u:2203": "sāttvikaṃ sukham ātmotthaṃ viṣayotthaṃ tu rājasam /",
  "GE07bhg4c02u:2204": "tāmasaṃ moha-dainyotthaṃ nirguṇaṃ mad-apāśrayam // [BhP 11.25.24-29] iti /",
  "GE07bhg4c02u:2205": "ity antena granthena traiguṇya-vastūny api bhaktyā svasmin kathañcit sthitasya traiguṇyasya nirjayo 'py uktas tad-anantaram eva / yathā -",
  "GE07bhg4c02u:2206": "dravyaṃ deśas tathā kālo jñānaṃ karma ca kārakaḥ /",
  "GE07bhg4c02u:2207": "śraddhāvasthā-kṛtir niṣṭhā traiguṇyaḥ sarva eva hi //",
  "GE07bhg4c02u:2208": "sarve guṇamayā bhāvāḥ puruṣāvyakta-dhiṣṭhitāḥ /",
  "GE07bhg4c02u:2209": "dṛṣṭaṃ śrutam anudhyātaṃ buddhyā vā puruṣarṣabha //",
  "GE07bhg4c02u:2210": "etāḥ saṃsṛtayaḥ puṃso guṇa-karma-nibandhanāḥ /",
  "GE07bhg4c02u:2211": "yeneme nirjitāḥ saumya guṇājīvena cittajāḥ /",
  "GE07bhg4c02u:2212": "bhakti-yogena man-niṣṭho mad-bhāvāya prapadyate // [BhP 11.25.30-32]",
  "GE07bhg4c02u:2213": "tasmād bhaktyaiva nirguṇayā traiguṇyajayo nānyathā /",
  "GE07bhg4c02u:2214": "atrāpy agre kathaṃ caitāṃs trīn guṇān ativartate iti praśne vakṣyate --",
  "GE07bhg4c02u:2215": "māṃ ca yo 'vyabhicāreṇa bhakti-yogena sevate /",
  "GE07bhg4c02u:2216": "sa guṇān samatītyaitān brahma-bhūyāya kalpate // [Gītā 14.26]",
  "GE07bhg4c02u:2217": "śrī-svāmi-caraṇānāṃ vyākhyā ca - ca-kāro 'trāvadhāraṇārthaḥ /",
  "GE07bhg4c02u:2218": "mām eva parameśvaram avyabhicāreṇa bhakti-yogena yaḥ sevate ity eṣā /",
  "GE07bhg4c02u:2219": "nistraiguṇyo bhavārjuna nirdvandvo nityasattvastho niryogakṣema ātmavān //45//",
  "GE07bhg4c02u:2220": "baladevaḥ : nanu phalanairapekṣyeṇa karmāṇi kurvāṇān api tāni sva-phalair yojayeyus tat svābhāvyāt tataḥ kathaṃ tad-buddheḥ sambhava iti cet tatrāha traiguṇyeti /",
  "GE07bhg4c02u:2221": "trayāṇāṃ guṇānāṃ karma traiguṇyam /",
  "GE07bhg4c02u:2222": "guṇa-vacana-brāhmaṇādibhyaḥ karmaṇi ca iti sūtrāt [Pāṇ 5.1.124] ṣyañ-sakāmatvam ity arthaḥ /",
  "GE07bhg4c02u:2223": "tad-viṣayā vedāḥ karma-kāṇḍāni tvaṃ tu tac-chiro-bhūta-vedānta-niṣṭho nistraiguṇyo niṣkāmo bhava /",
  "GE07bhg4c02u:2224_0": "ayam arthaḥ - pitṛ-koṭi-vatsalo hi vedo 'nādi-bhagavad-vimukhān māyā-guṇair nibaddhāṃs",
  "GE07bhg4c02u:2224_1": "tad-guṇa-sṛṣṭa-sāttvikādi-sukha-saktān prati tat-kāmān anurudhya phalāni prakāśayan",
  "GE07bhg4c02u:2224_2": "svasmiṃs tān viśrambhayati /",
  "GE07bhg4c02u:2225": "tad-viśrambheṇa tat-pariśīlinas te tan-mūrdha-bhūtopanisat-pratīta-yāthātmya-niścayena tāṃ buddhiṃ yāntīti na cākāmitāny api tāny āpateyuḥ kāmitānām eva teṣāṃ phalatva-śravaṇāt /",
  "GE07bhg4c02u:2226": "na ca sarveṣāṃ vedānāṃ traiguṇya-viṣayatvaṃ nistraiguṇyatāyā aprāmāṇikatvāpatteḥ /",
  "GE07bhg4c02u:2227": "nanu śītoṣṇādi-nivāraṇāya mātrāsparśās tu kaunteyety ādi vimarśena dvandva-saho bhava /",
  "GE07bhg4c02u:2228": "tatra hetur nityeti /",
  "GE07bhg4c02u:2229": "nityaṃ yat sattvam apariṇāmitvaṃ jīva-niṣṭhaṃ tat-sthas tad-vibhāvyety arthaḥ /",
  "GE07bhg4c02u:2230": "tata eva niryogakṣemaḥ /",
  "GE07bhg4c02u:2231": "alabdha-lābho yogaḥ labdhasya parirakṣaṇaṃ kṣemaṃ tad-rahito bhavety arthaḥ /",
  "GE07bhg4c02u:2232": "nanu kṣut-pipāse tathāpi vādhike iti cet tatrāha ātmavān iti /",
  "GE07bhg4c02u:2233": "ātmā viśvambharaḥ paramātmā sa yasya dhyeyatayāsti tādṛśo bhavety arthaḥ /",
  "GE07bhg4c02u:2234": "sa te deha-yātrāṃ sampādayed ity arthaḥ //45//",
  "GE07bhg4c02u:2235": "__________________________________________________________",
  "GE07bhg4c02u:2236": "BhG 2.46",
  "GE07bhg4c02u:2237": "yāvān artha udapāne sarvataḥ saṃplutodake /",
  "GE07bhg4c02u:2238": "tāvān sarveṣu vedeṣu brāhmaṇasya vijānataḥ //46//",
  "GE07bhg4c02u:2239": "śrīdharaḥ : nanu vedokta-nānā-phala-tyāgena niṣāmatayeśvarārādhana-viṣayā vyavasāyātmikā buddhiḥ kubuddhir evety āśaḍkyāha yāvān iti /",
  "GE07bhg4c02u:2240": "udakaṃ pīyate yasmiṃs tad udapānaṃ vāpī-kūpa-taḍāg-ādi /",
  "GE07bhg4c02u:2241_0": "tasmin svalpodaka ekatra kṛtsnārthasyāsambhavāt tatra tatra paribhramaṇena vibhāgaśo",
  "GE07bhg4c02u:2241_1": "yāvān snāna-pānādir arthaḥ prayojanaṃ bhavati tāvān sarvo 'py arthaḥ sarvataḥ saṃplutodake",
  "GE07bhg4c02u:2241_2": "mahā-hrade ekatraiva yathā bhavati /",
  "GE07bhg4c02u:2242": "evaṃ yāvān sarveṣu vedeṣu tat-tat-karma-phala-rūpo 'rthas tāvān sarvo 'pi vijānato vyavasāyātmikā-buddhi-yuktasya brāhmaṇasya brahma-niṣṭhasya bhavaty eva /",
  "GE07bhg4c02u:2243": "brahmānande kṣudānandānām antarbhāvāt /",
  "GE07bhg4c02u:2244": "etasyaivānandasyānyāni bhūtāni mātrām upajīvanti iti śruteḥ /",
  "GE07bhg4c02u:2245": "tasmād iyam eva subuddhir ity arthaḥ //46//",
  "GE07bhg4c02u:2246": "madhusūdanaḥ :",
  "GE07bhg4c02u:2247": "na caivaṃ śaṅkanīyaṃ sarva-kāmanā-parityāgena karma kurvann ahaṃ tais taiḥ karma-janitair ānandair vañcitaḥ syām iti /",
  "GE07bhg4c02u:2248": "yasmāt yāvān iti /",
  "GE07bhg4c02u:2249": "udapāne kṣudra-jalāśaye /",
  "GE07bhg4c02u:2250": "jātāv eka-vacanam /",
  "GE07bhg4c02u:2251": "yāvān artho yāvat-snāna-pānādi-prayojanaṃ bhavati sarvataḥ saṃplutodake mahati jalāśaye tāvān artho bhavaty eva /",
  "GE07bhg4c02u:2252_0": "yathā hi parvata-nirjharāḥ sarvataḥ sravantaḥ kvacid upatyakāyām ekatra milanti tatra",
  "GE07bhg4c02u:2252_1": "pratyekaṃ jāyamānam udaka-prayojanaṃ samudite sutarāṃ bhavati sarveṣāṃ nirjharāṇām",
  "GE07bhg4c02u:2252_2": "ekatraiva kāsāre 'ntarbhāvāt /",
  "GE07bhg4c02u:2253": "evaṃ sarveṣu vedeṣu vedokteṣu kāmya-karmasu yāvān artho hairaṇyagarbhānanda-paryantas tāvān vijānato brahma-tattvaṃ sākṣāt-kṛtavato brāhmaṇasya brahma-bubhūṣor bhavaty eva /",
  "GE07bhg4c02u:2254": "kṣudānandānām brahmānandāṃśatvāt tatra kṣudrānandānām antarbhāvāt /",
  "GE07bhg4c02u:2255": "etasyaivānandasyānyāni bhūtāni mātrām upajīvanti iti śruteḥ /",
  "GE07bhg4c02u:2256": "ekasyāpy ānandasyāvidyā-kalpita-tat-tad-upādhi-paricchedam ādāyāṃśāṃśivad vyapadeśa ākāśasyeva ghaṭādy-avaccheda-kalpanayā /",
  "GE07bhg4c02u:2257": "tathā ca niṣkāma-karmabhiḥ śuddhāntaḥ-karaṇasya tavātma-jñānodaye para-brahmānanda-prāptiḥ syāt tathaiva ca sarvānanda-prāptau na kṣudrānanda-prāpti-nibandhana-vaiyagryāvakāśaḥ /",
  "GE07bhg4c02u:2258": "ataḥ paramānanda-prāpakāya tattva-jñānāya niṣkāma-karmāṇi kurv ity abhiprāyaḥ /",
  "GE07bhg4c02u:2259": "atra yathā tathā bhavatīti-pada-trayādhyāhāro yāvāṃs tāvān iti pada-dvayānuṣaṅgaś ca dārṣṭāntike draṣṭavyaḥ //46//",
  "GE07bhg4c02u:2260": "viśvanāthaḥ :",
  "GE07bhg4c02u:2261": "hanta kiṃ vaktavyaṃ niṣkāmasya nirguṇasya bhaktiyogasya māhātmyaṃ yasyaivārambhaṇa-mātre 'pi nāśa-pratyavāyau na staḥ /",
  "GE07bhg4c02u:2262": "svalpa-mātreṇāpi kṛtārthatety ekādaśe 'py uddhavāyāpi vakṣyate -",
  "GE07bhg4c02u:2263": "na hy aṅgopakrame dhvaṃso",
  "GE07bhg4c02u:2264": "mad-dharmasyoddhavāṇv api /",
  "GE07bhg4c02u:2265": "mayā vyavasitaḥ samyaṅ",
  "GE07bhg4c02u:2266": "nirguṇatvād anāśiṣaḥ // iti / [BhP 11.29.20]",
  "GE07bhg4c02u:2267": "kintu sa-kāmo bhakti-yogo 'pi vyavasāyātmika-buddhi-śabdenocyate /",
  "GE07bhg4c02u:2268": "iti dṛṣṭāntena sādhayati yāvān iti /",
  "GE07bhg4c02u:2269": "udapāna iti jātyaika-vacanam udapāneṣu kūpeṣu /",
  "GE07bhg4c02u:2270": "yāvān artha iti kaścit kūpaḥ śauca-karmārthakaḥ,",
  "GE07bhg4c02u:2271": "kaścid dānta-dhāvanārthakaḥ,",
  "GE07bhg4c02u:2272": "kaścid vastra-dhāvanādy-arthakaḥ,",
  "GE07bhg4c02u:2273": "kaścit keśādi-mārjanārthakaḥ,",
  "GE07bhg4c02u:2274": "kaścit snānārthakaḥ,",
  "GE07bhg4c02u:2275": "kaścit pānārthaka ity evaṃ sarvataḥ sarveṣudapāneṣu yāvān artho yāvanti prayojanānīty arthaḥ tasmin ekasminn eva śaucādi-karma-siddheḥ /",
  "GE07bhg4c02u:2276": "kiṃ ca, tat-tat-kūpeṣu pṛthak pṛthak paribhramaṇa-śrameṇa,",
  "GE07bhg4c02u:2277": "sarovare tu taṃ vinaiva /",
  "GE07bhg4c02u:2278": "tathā kūpeṣu virasa-jalena sarovare tu surama-jalenaivety api viśeṣo draṣṭavyaḥ /",
  "GE07bhg4c02u:2279": "evaṃ sarveṣu vedeṣu tat-tad-devatārādhanena yāvanto 'rthās tāvanta ekasya bhagavad-ārādhanena vijānato vijñasya brāhmaṇasyeti brahma vedaṃ bettīti",
  "GE07bhg4c02u:2280": "brahmaṇas tasya vijānato vedajñatve 'pi veda-tātparyaṃ bhaktiṃ viśeṣato jānataḥ /",
  "GE07bhg4c02u:2281": "yathā dvitīya-skandhe -",
  "GE07bhg4c02u:2282": "brahma-varcasa-kāmas tu yajeta brahmaṇaḥ patim /",
  "GE07bhg4c02u:2283": "indram indriya-kāmas tu prajā-kāmaḥ prajāpatim // [BhP 2.3.2]",
  "GE07bhg4c02u:2284": "daivīṃ māyāṃ tu śrī-kāmaḥ ity ādy-uktyā,",
  "GE07bhg4c02u:2285": "akāmaḥ sarva-kāmo vā mokṣa-kāma udāra-dhīḥ /",
  "GE07bhg4c02u:2286": "tīvreṇa bhakti-yogena yajeta puruṣaṃ param // [BhP 2.3.10]",
  "GE07bhg4c02u:2287": "iti meghādy-amiśrasya saura-kiraṇasya tīvratvam iva bhaktiyogasya jñāna-karmādy-amiśratvaṃ tīvratvaṃ jñeyam /",
  "GE07bhg4c02u:2288": "atra bahubhyo bahu-kāma-siddhir iti sarvathā bahu-buddhitvam eva /",
  "GE07bhg4c02u:2289": "ekasmād bhagavata eva sarva-kāma-siddhir ity aṃśenaika-buddhitvād eka-buddhitvam eva viṣaya-sādguṇyāj jñeyam //46//",
  "GE07bhg4c02u:2290": "baladevaḥ : mami sarvān vedān adhīyānasya bahu-kāla-vyayād bahu-vikṣepa-sambhavāc ca kathaṃ tad-buddher abhudayas tatrāha yāvān iti /",
  "GE07bhg4c02u:2291": "sarvataḥ samplutodaketi /",
  "GE07bhg4c02u:2292": "vistīrṇe udapāne jalāśaye snānādy-arthino yāvān snāna-pānādir arthaḥ prayojanaṃ tāvān eva sa tena tasmāt sampadyate /",
  "GE07bhg4c02u:2293_0": "evaṃ sarveṣu sopaniṣatsu vedeṣu brāhmaṇasya vedādhyāyino vijānata ātma-yāthātmya-jñānaṃ",
  "GE07bhg4c02u:2293_1": "labdhu-kāmasya yāvān taj-jñāna-siddhi-lakṣaṇo 'rthaḥ syāt tāvān eva tena tebhyaḥ",
  "GE07bhg4c02u:2293_2": "sampādyate ity arthaḥ /",
  "GE07bhg4c02u:2294": "tathā ca sva-śākhayaiva sopaniṣadācireṇaiva tat siddhau tad buddhir abhudiyād eveti /",
  "GE07bhg4c02u:2295": "iha dārṣṭāntike 'pi yāvāṃs tāvān iti pada-dvayam anuṣañjanīyam //46//",
  "GE07bhg4c02u:2296": "__________________________________________________________",
  "GE07bhg4c02u:2297": "BhG 2.47",
  "GE07bhg4c02u:2298": "karmaṇy evādhikāras te mā phaleṣu kadācana /",
  "GE07bhg4c02u:2299": "mā karma-phala-hetur bhūr mā te saṅgo 'stv akarmaṇi //47//",
  "GE07bhg4c02u:2300": "śrīdharaḥ : tarhi sarvāṇi karma-phalāni parameśvarārādhanād eva bhaviṣyantīty abhisandhāya pravarteta /",
  "GE07bhg4c02u:2301": "kiṃ karmaṇā ity āśaṅkya tad vārayann āha karmaṇy eveti /",
  "GE07bhg4c02u:2302": "te tava tattva-jñānārthinaḥ karmaṇy evādhikāraḥ /",
  "GE07bhg4c02u:2303": "tat-phaleṣu adhikāraḥ kāmo māstu /",
  "GE07bhg4c02u:2304": "nanu karmaṇi kṛti tat-phalaṃ syād eva bhojane kṛte tṛptivat /",
  "GE07bhg4c02u:2305": "ity āśaṅkyāha meti /",
  "GE07bhg4c02u:2306": "mā karma-phala-hetur bhūḥ /",
  "GE07bhg4c02u:2307": "karma-phalaṃ pravṛtti-hetur yasya sa tathābhūto mā bhūḥ /",
  "GE07bhg4c02u:2308": "kāmyamānasyaiva svargāder niyojya-viśeṣaṇatvena phalatvād akāmitaṃ phalaṃ na syād iti bhāvaḥ /",
  "GE07bhg4c02u:2309": "ataeva phalaṃ bandhakaṃ bhaviṣyatīti bhayād akarmaṇi karmākaraṇe 'pi tava saṅgo niṣṭhā māstu //47//",
  "GE07bhg4c02u:2310": "madhusūdanaḥ :",
  "GE07bhg4c02u:2311_0": "nanu niṣkāma-karmabhir ātma-jñānaṃ sampādya parānanda-prāptiḥ kriyate ced ātma-jñānam",
  "GE07bhg4c02u:2311_1": "eva tarhi sampādyaṃ kiṃ bahvāyāsaiḥ karmabhir bahiraṅga-sādhana-bhūtair ity āśaṅkyāha karmaṇy eveti /",
  "GE07bhg4c02u:2312": "te tavāśuddhāntaḥkaraṇasya tāttvika-jñānotpatty-ayogyasya karmaṇy evāntaḥkaraṇa-śodhake 'dhikāro mayedaṃ kartavyam iti bodho 'stu na jñāna-niṣṭhā-rūpaṃ vedānta-vākya-vicārādau /",
  "GE07bhg4c02u:2313": "karma ca kurvatas tava tat-phaleṣu svargādiṣu kadācana kasyāṃcid apy avasthāyāṃ karmānuṣṭhānāt prāg ūrdhvaṃ tat-kāle vādhikāro mayedaṃ bhoktavyam iti bodho māstu /",
  "GE07bhg4c02u:2314": "nanu mayedaṃ bhoktavyam iti buddhy-abhāve 'pi karma sva-sāmārthyād eva phalaṃ janayiṣyatīti cen nety āha mā karma-phala-hetur bhūḥ /",
  "GE07bhg4c02u:2315": "phala-kāmanayā hi karma kurvan phalasya heteur utpādako bhavati /",
  "GE07bhg4c02u:2316": "tvaṃ tu niṣkāmaḥ san karma-phala-hetur mā bhūḥ /",
  "GE07bhg4c02u:2317": "na hi niṣkāmena bhagavad-arpaṇa-buddhyā kṛtaṃ karma phalāya kalpata ity uktam /",
  "GE07bhg4c02u:2318": "phalābhāve kiṃ karmaṇety ata āha - mā te saṅgo 'stv akarmaṇi /",
  "GE07bhg4c02u:2319": "yadi phalaṃ neṣyate kiṃ karmaṇā duḥkha-rūpeṇety akaraṇe tava prītir mā bhūt //47//",
  "GE07bhg4c02u:2320": "viśvanāthaḥ :",
  "GE07bhg4c02u:2321_0": "evam ekam evārjunaṃ sva-priya-sakhaṃ lakṣīkṛtya jñāna-bhakti-karma-yogān ācikhyāsur",
  "GE07bhg4c02u:2321_1": "bhagavān jñāna-bhakti-yogau procya tayor arjunasyānadhikāraḥ vimṛśya niṣkāma-karma-yogam āha karmaṇīti /",
  "GE07bhg4c02u:2322": "mā phaleṣv iti - phalākāṅkṣiṇo 'py atyanta-śuddha-cittā bhavanti /",
  "GE07bhg4c02u:2323": "tvaṃ tu prāyaḥ śuddha-citta iti mayā jñātvaivocyasa iti bhāvaḥ /",
  "GE07bhg4c02u:2324": "nanu karmaṇi kṛte phalam avaśyaṃ bhaviṣyaty eveti /",
  "GE07bhg4c02u:2325": "tatrāha mā karma-phala-hetur bhūḥ phala-kāmanayā hi karma kurvan phalasya hetur utpādako bhavati /",
  "GE07bhg4c02u:2326": "tvaṃ tu tādṛśo mā bhūr ity āśīr mayā dīyata ity arthaḥ /",
  "GE07bhg4c02u:2327": "akarmaṇi sva-dharmākaraṇe vikarmaṇi pāpe vā saṅgas tava māstu,",
  "GE07bhg4c02u:2328": "kintu dveṣa evāstv iti punar apy āśīr dīyata iti /",
  "GE07bhg4c02u:2329": "atrāgrimādhyāye vyāmiśreṇaiva vākyena buddhiṃ mohayasīva me ity arjunokti-darśanād atrādhyāye pūrvottara-vākyānām avatārikābhir nātīva saṅgatir vidhitsiteti jñeyam /",
  "GE07bhg4c02u:2330": "kintu tva-ājñāyāṃ sārathy-ādau yathāhaṃ tiṣṭhāmi,",
  "GE07bhg4c02u:2331": "tathā tvam api mad-ājñāyāṃ tiṣṭheti kṛṣṇārjunayor mano 'nulāpo 'yam atra draṣṭavyaḥ //47//",
  "GE07bhg4c02u:2332": "baladevaḥ : nanu karmabhir jñāna-siddhir iṣyate cet tarhi tasya śamādīny evāntaraṅgatvād anuṣṭheyāni santu kiṃ bahu prayāsais tair iti cet tatrāha - karmaṇy eveti /",
  "GE07bhg4c02u:2333": "jātāv eka-vacanam /",
  "GE07bhg4c02u:2334_0": "te tava sva-dharme 'pi yuddhe 'dharma-buddher aśuddha-cittasya tāvat karmasv eva",
  "GE07bhg4c02u:2334_1": "yuddhādiṣv adhikāro 'stu mayaitāni bhoktavyānīti tat phaleṣu bandhakeṣu tavādhikāro",
  "GE07bhg4c02u:2334_2": "māstu mayaitāni bhoktavyānīti /",
  "GE07bhg4c02u:2335": "nanu phalecchā-virahe 'pi tāni sva-phaair yojayeyur iti cet tatrāha mā karmeti /",
  "GE07bhg4c02u:2336": "karma-phalānāṃ hetur utpādakas tvaṃ mābhūḥ kāmanayā kṛtāni tāni sva-phalair yojayanti kāmitānām eva phalānāṃ niyojya-viśeṣaṇatvena phalatvāmnātāt /",
  "GE07bhg4c02u:2337": "ataeva bandhakāni phalāni āpatiṣyantīti bhayād akarmaṇi karmākaraṇe tava saṅgaḥ prītir māstu kintu vidveṣa evāstv ity arthaḥ /",
  "GE07bhg4c02u:2338": "niṣkāmatayānuṣṭhitāni karmāṇi yaṣṭidhānyavad antar eva jñāna-niṣṭhāṃ niṣpādayiṣyanti /",
  "GE07bhg4c02u:2339": "śamādīni tu tat-pṛṣṭha-lagnāny eva syur iti bhāvaḥ //47//",
  "GE07bhg4c02u:2340": "__________________________________________________________",
  "GE07bhg4c02u:2341": "BhG 2.48",
  "GE07bhg4c02u:2342": "yogasthaḥ kuru karmāṇi saṅgaṃ tyaktvā dhanaṃjaya /",
  "GE07bhg4c02u:2343": "siddhy-asiddhyoḥ samo bhūtvā samatvaṃ yoga ucyate //48//",
  "GE07bhg4c02u:2344": "śrīdharaḥ : kiṃ tarhi ?",
  "GE07bhg4c02u:2345": "yoga-stha iti /",
  "GE07bhg4c02u:2346": "yogaḥ parameśvaraikaparatā /",
  "GE07bhg4c02u:2347": "tatra sthitaḥ karmāṇi kuru /",
  "GE07bhg4c02u:2348": "tathā saṅgaṃ kartṛtvābhiniveśaṃ tyaktvā kevalam īśvarāśrayeṇaiva kuru /",
  "GE07bhg4c02u:2349": "tat-phalasya jñānasyāpi siddhy-asiddhyoḥ samo bhūtvā kevalam īśvarāśrayeṇaiva kuru /",
  "GE07bhg4c02u:2350": "yata evaṃbhūtaṃ samatvam eva yoga ucyate sadbhiḥ citta-samādhāna-rūpatvāt //48//",
  "GE07bhg4c02u:2351": "madhusūdanaḥ :",
  "GE07bhg4c02u:2352": "pūrvoktam eva vivṛṇoti yoga-stha iti /",
  "GE07bhg4c02u:2353": "he dhanañjaya tvaṃ yogasthaḥ san saṅgaṃ phalābhilāṣaṃ kartṛtvābhiniveśaṃ ca tyaktvā karmāṇi kuru /",
  "GE07bhg4c02u:2354": "atra bahu-vacanāt karmaṇy evādhikāras ta ity atra jātāv eka-vacanam /",
  "GE07bhg4c02u:2355": "saṅga-tyāgopāyam āha siddhy-asiddhyoḥ samo bhūtvā phala-siddhau harṣaṃ phalāsiddhau ca viṣādaṃ tyaktvā kevalam īśvarārādhana-buddhyā karmāṇi kurv iti /",
  "GE07bhg4c02u:2356": "nanu yoga-śabdena prāk-karmoktam /",
  "GE07bhg4c02u:2357": "atra tu yoga-sthaḥ karmāṇi kurv ity ucyate /",
  "GE07bhg4c02u:2358": "ataḥ katham etad boddhyṃ śakyam ity ata āha samatvaṃ yoga ucyate /",
  "GE07bhg4c02u:2359": "yad etat siddhy-asiddhyoḥ samatvam idam eva yoga-stha ity atra yoga-śabdenocyate na tu karmeti na ko 'pi virodha ity arthaḥ /",
  "GE07bhg4c02u:2360": "atra pūrvārdhasyottarārdhena vyākhyānaṃ kriyata ity apaunaruktyam iti bhāṣyakārīyaḥ panthāḥ /",
  "GE07bhg4c02u:2361": "sukha-duḥkhe same kṛtvā ity atra jayājaya-sāmyena yuddha-mātra-kartavyatā prakṛtatvād uktā /",
  "GE07bhg4c02u:2362": "iha tu dṛṣṭādṛṣṭa-sarva-phala-parityāgena sarva-karma-kartavyateti viśeṣaḥ //48//",
  "GE07bhg4c02u:2363": "viśvanāthaḥ :",
  "GE07bhg4c02u:2364": "niṣkāma-karmaṇaḥ prakāraṃ śikṣayati yoga-stha iti /",
  "GE07bhg4c02u:2365": "tena jayājayayos tulya-buddhiḥ san saṅgrāmam eva sva-dharmaṃ kurv iti bhāvaḥ /",
  "GE07bhg4c02u:2366": "ayaṃ niṣkāma-karma-yoga eva jñāna-yogatvena pariṇamatīti /",
  "GE07bhg4c02u:2367": "jñāna-yogo 'py evaṃ pūrvottara-granthārtha-tātparyato jñeyaḥ //48//",
  "GE07bhg4c02u:2368": "baladevaḥ : pūrvoktaṃ viśadayati yoga-stha iti /",
  "GE07bhg4c02u:2369": "tvaṃ saṅgaṃ phalābhilāṣaṃ kartṛtvābhiniveśaṃ ca tyaktvā yogasthaḥ san karmāṇi kuru yuddhādīni /",
  "GE07bhg4c02u:2370": "ādyena māyā-nimajjanam eva /",
  "GE07bhg4c02u:2371": "dvitīyena tu svātantrya-lakṣaṇa-pareśa-dharma-cauryam /",
  "GE07bhg4c02u:2372": "tena tan-māyā-vyākopaḥ /",
  "GE07bhg4c02u:2373": "atas tayoḥ parityāga iti bhāvaḥ /",
  "GE07bhg4c02u:2374": "yogastha-padaṃ vivṛṇoti -- siddhy-asiddhyor iti /",
  "GE07bhg4c02u:2375": "tad-anuṣaṅga-phalānāṃ jayādīnāṃ siddhāv asiddhau ca samo bhūtvā rāga-dveṣa-rahitaḥ san kuru /",
  "GE07bhg4c02u:2376": "idam eva samatvaṃ mayā yoga-stha ity atra yoga-śabdenoktaṃ citta-samādhi-rūpatvāt //48//",
  "GE07bhg4c02u:2377": "__________________________________________________________",
  "GE07bhg4c02u:2378": "BhG 2.49",
  "GE07bhg4c02u:2379": "dūreṇa hy avaraṃ karma buddhi-yogād dhanaṃjaya /",
  "GE07bhg4c02u:2380": "buddhau śaraṇam anviccha kṛpaṇāḥ phala-hetavaḥ //49//",
  "GE07bhg4c02u:2381": "śrīdharaḥ : kāmyaṃ tu karmātinikṛṣṭam ity āha dūreṇeti /",
  "GE07bhg4c02u:2382": "buddhyā vyavasāyātmikayā kṛtaḥ karma-yogo buddhi-yogo buddhi-sādhana-bhūto vā,",
  "GE07bhg4c02u:2383": "tasmāt sakāśād anyat sādhana-bhūtaṃ kāmyaṃ karma dūreṇa avaraṃ atyantam apakṛṣṭaṃ hi /",
  "GE07bhg4c02u:2384": "yasmād evaṃ tasmād buddhau jñāne śaraṇam āśrayaṃ karma-yogam anviccha anutiṣṭha /",
  "GE07bhg4c02u:2385": "yad vā buddhau śaraṇaṃ trātāram īśvaram āśrayety arthaḥ /",
  "GE07bhg4c02u:2386": "phalahetur astu sakāmā narāḥ kṛpaṇā dīnāḥ yo vā etad akṣaram gārgy aviditvā asmāl lokāt praiti sa kṛpaṇa [BAU 3.8.10] iti śruteḥ //49//",
  "GE07bhg4c02u:2387": "madhusūdanaḥ :",
  "GE07bhg4c02u:2388": "nanu kiṃ karmānuṣṭhānam eva puruṣārtho yena niṣphalam eva sadā kartavyam ity ucyate prayojanam anuddiśya na mando 'pi pravartate iti nyāyāt /",
  "GE07bhg4c02u:2389": "tad varaṃ phala-kāmanayaiva karmānuṣṭhānam iti cen nety āha dūreṇeti /",
  "GE07bhg4c02u:2390": "buddhi-yogād ātma-buddhi-sādhana-bhūtān niṣkāma-karma-yogād dūreṇātiviprakarṣeṇāvaram adhamaṃ karma phalābhisandhinā kriyamāṇaṃ janma-maraṇa-hetu-bhūtam /",
  "GE07bhg4c02u:2391": "athavā paramātma-buddhi-yogād dūreṇāvaraṃ sarvam api karma yasmād,",
  "GE07bhg4c02u:2392": "he dhanañjaya,",
  "GE07bhg4c02u:2393": "tasmād buddhau paramātma-buddhau sarvānartha-nivartikāyāṃ śaraṇaṃ pratibandhaka-pāpa-kṣayeṇa rakṣakaṃ niṣkāma-karma-yogam anviccha kartum iccha /",
  "GE07bhg4c02u:2394": "ye tu phala-hetavaḥ phala-kāmā avaraṃ karma kurvanti te kṛpaṇāḥ sarvadā janma-maraṇādi-ghaṭī-yantra-bhramaṇena para-vaśā atyanta-dīnā",
  "GE07bhg4c02u:2395": "ity arthaḥ / yo vā etad akṣaram gārgy aviditvā asmāl lokāt praiti sa kṛpaṇa [BAU 3.8.10] iti śruteḥ /",
  "GE07bhg4c02u:2396": "tathā ca tvam api kṛpaṇo mā bhūḥ kintu sarvānartha-nivartakātma-jñānotpādakaṃ niṣkāma-karma-yogam evānutiṣṭhety abhiprāyaḥ /",
  "GE07bhg4c02u:2397_0": "yathā hi kṛpaṇā janā atiduḥkhena dhanam arjayanto yat kiṃcid dṛṣṭa-sukha-mātra-lobhena",
  "GE07bhg4c02u:2397_1": "dānādi-janitaṃ mahat sukham anubhavituṃ na śaknuvantīty ātmānam eva vañcayanti tathā",
  "GE07bhg4c02u:2397_2": "mahatā duḥkhena karmāṇi kurvāṇāḥ kṣudra-phala-mātra-lobhena paramānandā-nubhavena",
  "GE07bhg4c02u:2397_3": "vañcitā ity aho daurbhāgyaṃ mauḍhyaṃ ca teṣām iti kṛpaṇa-padena dhvanitam //49 //",
  "GE07bhg4c02u:2398": "viśvanāthaḥ :",
  "GE07bhg4c02u:2399": "sakāma-karma nindati dūreṇeti /",
  "GE07bhg4c02u:2400": "avaram atinikṛṣṭaṃ kāmyaṃ karma /",
  "GE07bhg4c02u:2401": "buddhi-yogāt parameśvarārpita-niṣāma-karma-yogāt /",
  "GE07bhg4c02u:2402": "buddhau niṣkāma-karmaṇy eva buddhi-yogo niṣkāma-karma-yogaḥ //49//",
  "GE07bhg4c02u:2403": "baladevaḥ : atha kāmya-karmaṇo nikṛṣṭatvam āha dūreṇeti /",
  "GE07bhg4c02u:2404": "buddhi-yogād avaraṃ karma dūreṇa,",
  "GE07bhg4c02u:2405": "he dhanañjaya,",
  "GE07bhg4c02u:2406": "ātma-yāthātmya-buddhi-sādhana-bhūtān niṣkāma-karma-yogāt dūreṇātiviprakarṣeṇāvaram atyapakṛṣṭaṃ janma-maraṇādy-anartha-nimittaṃ kāmyaṃ karmety arthaḥ /",
  "GE07bhg4c02u:2407": "hi yasmād evam atas tvaṃ buddhau tad-yāthātmya-jñāne śaraṇam āśrayaṃ niṣkāma-karma-yogam anviccha kuru /",
  "GE07bhg4c02u:2408": "ye tu phala-hetavaḥ phala-kāmā avara-karma-kāriṇas te kṛpaṇās tat-phala-janma-karmādi-pravāha-paravaśā dīnā ity arthaḥ /",
  "GE07bhg4c02u:2409_0": "tathā ca tvaṃ kṛpaṇo mābhūr iti iha kṛpaṇāḥ khalu kaṣṭopārjita-vittādṛṣṭa-sukha-lava-lubdhā",
  "GE07bhg4c02u:2409_1": "vittāni dātum asamarthā mahatā dāna-sukhena vañcitās tathā kaṣṭānuṣṭhita-karmāṇas",
  "GE07bhg4c02u:2409_2": "tuccha-tat-phala-lubdhā mahatātma-sukhena vañcitā bhavantīti vyajyate",
  "GE07bhg4c02u:2410": "//49//",
  "GE07bhg4c02u:2411": "__________________________________________________________",
  "GE07bhg4c02u:2412": "BhG 2.50",
  "GE07bhg4c02u:2413": "buddhi-yukto jahātīha ubhe sukṛta-duṣkṛte /",
  "GE07bhg4c02u:2414": "tasmād yogāya yujyasva yogaḥ karmasu kauśalam //50//",
  "GE07bhg4c02u:2415": "śrīdharaḥ : buddhi-yoga-yuktas tu śreṣṭha ity āha buddhi-yukta iti /",
  "GE07bhg4c02u:2416": "sukṛtaṃ svargādi-prāpakaṃ duṣkṛtaṃ nirayādi-prāpakam /",
  "GE07bhg4c02u:2417": "te ubhe ihaiva janmani parameśvara-prasādena tyajati /",
  "GE07bhg4c02u:2418": "tasmād yogāya tad-arthāya karma-yogāya yujyasva ghaṭasva /",
  "GE07bhg4c02u:2419": "yogo hi karmasu kauśalam /",
  "GE07bhg4c02u:2420": "sva-dharmākhyeṣu karmasu vartamānasya yā siddhy-asiddhyoḥ samatva-buddhir īśvarārpita-cetastayā tat kauśalaṃ kuśala-bhāvaḥ /",
  "GE07bhg4c02u:2421": "tad dhi kauśalaṃ yad bandha-svabhāvāny api karmāṇi samatva-buddhyā svabhāvān nivartante /",
  "GE07bhg4c02u:2422": "tasmāt samatva-buddhi-yukto bhava tvam //50//",
  "GE07bhg4c02u:2423": "madhusūdanaḥ :",
  "GE07bhg4c02u:2424": "evaṃ buddhi-yogābhāve doṣam uktvā tad-bhāve guṇam āha buddhīti /",
  "GE07bhg4c02u:2425": "iha karmasu buddhi-yuktaḥ samatva-buddhyā yukto jahāti parityajati ubhe sukṛta-duṣkṛte puṇya-pāpe sattva-śuddhi-jñāna-prāpti-dvāreṇa /",
  "GE07bhg4c02u:2426": "yasmād evaṃ tasmāt samatva-buddhi-yogāya tvaṃ yujyasva ghaṭasvodyukto bhava /",
  "GE07bhg4c02u:2427_0": "yasmād īdṛśaḥ samatva-buddhi-yoga īśvarārpita-cetasaḥ karmasu pravartamānasya kauśalaṃ",
  "GE07bhg4c02u:2427_1": "kuśala-bhāvo yad-bandha-hetūnām api karmaṇāṃ tad-abhāvo mokṣa-paryavasāyitvaṃ ca",
  "GE07bhg4c02u:2427_2": "tan mahat kauśalam /",
  "GE07bhg4c02u:2428": "samatva-buddhi-yuktaḥ karma-yogaḥ karmātmāpi san duṣṭa-karma-kṣayaṃ karotīti mahā-kuśalaḥ /",
  "GE07bhg4c02u:2429": "tvaṃ tu na kuśalo yataś cetano 'pi san sajātīya-duṣṭa-kṣayaṃ na karoṣīti vyatireko 'tra dhvanitaḥ /",
  "GE07bhg4c02u:2430": "athavā iha samatva-buddhi-yukte karmaṇi kṛte sati sattva-śuddhi-dvāreṇa buddhi-yuktaḥ paramātma-sākṣātkāravān sañjahāty ubhe sukṛta-duṣkṛte /",
  "GE07bhg4c02u:2431": "tasmāt samatva-buddhi-yuktāya karma-yogāya yujyasva /",
  "GE07bhg4c02u:2432": "yasmāt karmasu madhye samatva-buddhi-yuktaḥ karma-yogaḥ kauśalaṃ kuśalo duṣṭa-karma-nivāraṇa-catura ity arthaḥ //50//",
  "GE07bhg4c02u:2433": "viśvanāthaḥ :",
  "GE07bhg4c02u:2434": "yogāyokta-lakṣaṇāya yujyasva ghaṭasva /",
  "GE07bhg4c02u:2435": "yataḥ karmasu sakāma-niṣkāmeṣu madhye yoga evodāsīnatvena karma-karaṇam eva /",
  "GE07bhg4c02u:2436": "kauśalaṃ naipuṇyam ity arthaḥ //50//",
  "GE07bhg4c02u:2437": "baladevaḥ : uktasya buddhi-yogasya prabhāvam āha buddhīti /",
  "GE07bhg4c02u:2438": "iha karmasu yo buddhi-yuktaḥ pradhāna-phala-tyāga-viṣayānuṣaṅga-phala-siddhy-asiddhi-samatva-viṣayayā ca buddhyā yuktas tāni karoti,",
  "GE07bhg4c02u:2439": "sa ubhe anādi-kāla-sañcite jñāna-pratibandhake sukṛta-duṣkṛte jahāti vināśayatīty arthaḥ /",
  "GE07bhg4c02u:2440": "tasmād uktāya buddhi-yogāya yujyasva ghaṭasva /",
  "GE07bhg4c02u:2441": "yasmāt karma-yogas tādṛśa-buddhi-sambandhaḥ /",
  "GE07bhg4c02u:2442": "kauśalam cāturyaṃ bandhakānām eva buddhi-samparkād viśodhita-viṣa-pārada-nyāyena mocakatvena pariṇāmāt //50//",
  "GE07bhg4c02u:2443": "__________________________________________________________",
  "GE07bhg4c02u:2444": "BhG 2.51",
  "GE07bhg4c02u:2445": "karmajaṃ buddhi-yuktā hi phalaṃ tyaktvā manīṣiṇaḥ /",
  "GE07bhg4c02u:2446": "janma-bandha-vinirmuktāḥ padaṃ gacchanty anāmayam //51//",
  "GE07bhg4c02u:2447": "śrīdharaḥ : karmaṇāṃ mokṣa-sādhanatva-prakāram āha karma-jam iti /",
  "GE07bhg4c02u:2448_0": "karmajaṃ phalaṃ tyaktvā kevalam īśvarārādhanārthaṃ karma kurvāṇo manīṣiṇo jñānino",
  "GE07bhg4c02u:2448_1": "bhūtvā janma-rūpeṇa bandhena vinirmuktāḥ santo 'nāmayaṃ sarvopadrava-rahitaṃ viṣṇoḥ",
  "GE07bhg4c02u:2448_2": "padaṃ mokṣākhyaṃ gacchanti //51 //",
  "GE07bhg4c02u:2449": "madhusūdanaḥ :",
  "GE07bhg4c02u:2450": "nanu duṣkṛta-hānam apekṣitaṃ na tu sukṛta-hānaṃ puruṣārtha-bhraṃśāpatter ity āśaṅkya tuccha-phala-tyāgena parama-puruṣārtha-prāptiṃ phalam āha karma-jam iti /",
  "GE07bhg4c02u:2451_0": "samatva-buddhi-yuktā hi yasmāt karmajaṃ phalaṃ tyaktvā kevalam īśvarārādhanārthaṃ",
  "GE07bhg4c02u:2451_1": "karmāṇi kurvāṇāḥ sattva-śuddhi-dvāreṇa manīṣiṇas tat tvam asi ity ādi-vākya-janyātma-manīṣāvanto bhavanti /",
  "GE07bhg4c02u:2452_0": "tādṛśāś ca santo janmātmakena bandhena vinirmuktā viśeṣeṇātyantikatva-lakṣaṇena niravaśeṣaṃ",
  "GE07bhg4c02u:2452_1": "muktāḥ padaṃ padanīyam ātma-tattvam ānanda-rūpaṃ brahmānāmayam avidyā-tat-kāryātmaka-roga-rahitābhayaṃ",
  "GE07bhg4c02u:2452_2": "mokṣākhyaṃ puruṣārthaṃ gacchanty abhedena prāpnuvantīty arthaḥ /",
  "GE07bhg4c02u:2453_0": "yasmād evaṃ phala-kāmanāṃ tyaktvā samatva-buddhyā karmāṇy anutiṣṭhantas taiḥ kṛtāntaḥkaraṇa-śuddhayas",
  "GE07bhg4c02u:2453_1": "tat tvam asy ādi-pramāṇotpannātma-tattva-jñāna-tat-kāryāḥ santaḥ sakalānartha-nivṛtti-paramānanda-prāpti-rūpaṃ",
  "GE07bhg4c02u:2453_2": "mokṣākhyaṃ viṣṇoḥ paramaṃ padaṃ gacchanti tasmāt tvam api yac chreyaḥ syān niścitaṃ",
  "GE07bhg4c02u:2453_3": "brūhi tan me [Gītā 2.7] ity ukteḥ śreyo jijñāsur evaṃvidhaṃ karma-yogam anutiṣṭheti",
  "GE07bhg4c02u:2453_4": "bhagavato 'bhiprāyaḥ //51 //",
  "GE07bhg4c02u:2454": "viśvanāthaḥ : Nothing.",
  "GE07bhg4c02u:2455": "baladevaḥ : karmajam iti /",
  "GE07bhg4c02u:2456_0": "buddhi-yuktās tādṛśa-buddhimantaḥ karmajaṃ phalaṃ tyaktvā karmāṇy anutiṣṭhanto manīṣiṇaḥ",
  "GE07bhg4c02u:2456_1": "karmāntargatātma-yāthātmya-prajñāvanto bhūtvā janma-bandhena vinirmuktāḥ santo 'nāmayaṃ",
  "GE07bhg4c02u:2456_2": "kleśa-śūnyaṃ padaṃ vaikuṇṭhaṃ gacchantīti /",
  "GE07bhg4c02u:2457": "tasmāt tvam api śreyo jijñāsur evaṃ vidhāni karmāṇi kurv iti bhāvaḥ /",
  "GE07bhg4c02u:2458": "svātma-jñānasya paramātma-jñāna-hetutvāt tasyāpi tat-pada-gati-hetutvaṃ yuktam //51//",
  "GE07bhg4c02u:2459": "__________________________________________________________",
  "GE07bhg4c02u:2460": "BhG 2.52",
  "GE07bhg4c02u:2461": "yadā te mohakalilaṃ buddhir vyatitariṣyati /",
  "GE07bhg4c02u:2462": "tadā gantāsi nirvedaṃ śrotavyasya śrutasya ca //52//",
  "GE07bhg4c02u:2463": "śrīdharaḥ : kadāhaṃ tat padaṃ prāpsyāmi ity apekṣāyām āha yadeti dvābhyām /",
  "GE07bhg4c02u:2464": "moho dehādiṣu ātma-buddhiḥ /",
  "GE07bhg4c02u:2465": "tad eva kalilaṃ gahanam /",
  "GE07bhg4c02u:2466": "kalilaṃ gahanaṃ vidur ity abhidhāna-koṣa-smṛteḥ /",
  "GE07bhg4c02u:2467": "tataś cāyam arthaḥ /",
  "GE07bhg4c02u:2468_0": "evaṃ parameśvarārādhane kriyamāṇe yadā tat-prasādena tava buddhir dehābhimāna-lakṣaṇaṃ",
  "GE07bhg4c02u:2468_1": "moha-mayaṃ gahanaṃ durgaṃ viśeṣeṇātitariṣyati tadā śrotavyasya śrutasya cārthasya",
  "GE07bhg4c02u:2468_2": "nirvedaṃ vairāgyaṃ gantāsi prāpsyasi /",
  "GE07bhg4c02u:2469": "tayor anupādeyatvena jijñāsām na kariṣyasīty arthaḥ //52//",
  "GE07bhg4c02u:2470": "madhusūdanaḥ :",
  "GE07bhg4c02u:2471": "evaṃ karmāṇy anutiṣṭhataḥ kadā me sattva-śuddhiḥ syād ity ata āha yadeti /",
  "GE07bhg4c02u:2472": "na hy etāvatā kālena sattva-śuddhir bhavatīti kāla-niyamo 'sti /",
  "GE07bhg4c02u:2473_0": "kintu yadā yasmin kāle te tava buddhir antaḥkaraṇaṃ moha-kalilaṃ vyatitariṣyati avivekātmakaṃ",
  "GE07bhg4c02u:2473_1": "kāluṣam aham idaṃ mamedaṃ ity ādy-ajñāna-vilasitam atigahanam vyatikramiṣyati rajas-tamo-malam",
  "GE07bhg4c02u:2473_2": "apahāya śuddha-bhāvam āpatsyata iti yāvat /",
  "GE07bhg4c02u:2474": "tadā tasmin kāle śrotavyasya śrutasya ca karma-phalasya nirvedaṃ vaitṛṣṇyaṃ gantāsi prāptāsi /",
  "GE07bhg4c02u:2475": "parīkṣya lokān karma-citān brāhmaṇo nirvedam āyāt [MuṇḍU 1.2.12] iti śruteḥ /",
  "GE07bhg4c02u:2476": "nirvedena phalenāntaḥkaraṇa-śuddhiṃ jñāsyasīty abhiprāyaḥ //52//",
  "GE07bhg4c02u:2477": "viśvanāthaḥ :",
  "GE07bhg4c02u:2478": "evaṃ parameśvarārpita-niṣkāma-karmābhyāsāt tava yogo bhaviṣyatīty āha yadeti /",
  "GE07bhg4c02u:2479": "tava buddhir antaḥkaraṇaṃ moha-kalilaṃ moha-rūpaṃ gahanaṃ viśeṣato 'tiśayena tariṣyati,",
  "GE07bhg4c02u:2480": "tadā śrotavyasya śrotavyeṣv artheṣu śrutasya śruteṣv apy artheṣu nirvedaṃ prāpsyasi asambhāvanā-viparīta-bhāvanayor naṣṭatvāt kiṃ me śāstropadeśa-vākya-śravaṇena /",
  "GE07bhg4c02u:2481": "sāmprataṃ me sādhaneṣv eva pratikṣaṇam abhyāsaḥ sarvathocita iti maṃsyasa iti bhāvaḥ //52//",
  "GE07bhg4c02u:2482": "baladevaḥ : nanu niṣkāmāṇi karmāṇi kurvato me kadātma-viṣayā manīṣābhyudiyād iti cet tatrāha yadeti /",
  "GE07bhg4c02u:2483": "yadā te buddhir antaḥkaraṇaṃ moha-kalilaṃ tuccha-phalābhilāṣa-hetum ajñāna-gahanaṃ vyatitariṣyati parityakṣyatīty arthaḥ,",
  "GE07bhg4c02u:2484": "tadā pūrvaṃ śrutasyānantaraṃ śrotavyasya ca tasya tuccha-phalasya sambandhinaṃ nirvedaṃ gantāsi gamiṣyasi /",
  "GE07bhg4c02u:2485": "parīkṣya lokān karma-citān brāhmaṇo nirvedaṃ āyāt iti śravaṇāt /",
  "GE07bhg4c02u:2486": "nirvedena phalena tad-viṣayāṃ tāṃ pariceṣyati iti nāsty atra kāla-niyama ity arthaḥ //52//",
  "GE07bhg4c02u:2487": "__________________________________________________________",
  "GE07bhg4c02u:2488": "BhG 2.53",
  "GE07bhg4c02u:2489": "śruti-vipratipannā te yadā sthāsyati niścalā /",
  "GE07bhg4c02u:2490": "samādhāv acalā buddhis tadā yogam avāpsyasyi //53//",
  "GE07bhg4c02u:2491": "śrīdharaḥ : tataś ca śrutīti /",
  "GE07bhg4c02u:2492": "śrutibhir nānā-laukika-vaidikārtha-śravaṇair vipratipannā /",
  "GE07bhg4c02u:2493": "itaḥ pūrvaṃ vikṣiptā satī tava buddhir yadā samādhau sthāsyati /",
  "GE07bhg4c02u:2494": "samādhīyate cittam asminn iti samādhiḥ parameśvaraḥ /",
  "GE07bhg4c02u:2495": "tasmin niścalā viṣayair antarair anākṛṣṭā /",
  "GE07bhg4c02u:2496": "ataevācalā /",
  "GE07bhg4c02u:2497": "abhyāsa-pāṭavena tatraiva sthirā ca satī yogaṃ yoga-phalaṃ tattva-jñānam avāpsyasi //53//",
  "GE07bhg4c02u:2498": "madhusūdanaḥ :",
  "GE07bhg4c02u:2499": "antaḥkaraṇa-śuddhyaivaṃ jāta-nirvedasya kadā jñāna-prāptir ity apekṣāyām āha śrutīti /",
  "GE07bhg4c02u:2500": "te tava buddhiḥ śrutibhir nānā-vidha-phala-śravaṇair avicārita-tātparyair vipratipannā 'neka-vidha-saṃśaya-viparyāsavattvena vikṣiptā prāk /",
  "GE07bhg4c02u:2501_0": "yadā yasmin kāle śuddhija-viveka-janitena doṣa-darśanena taṃ vikṣepaṃ parityajya",
  "GE07bhg4c02u:2501_1": "samādhau parmātmani niścalā jāgrat-svapna-darśana-lakṣaṇa-vikṣepa-rahitācalā suṣupti-mūrcchā-stabdhībhāvādi-rūpa-laya-lakṣaṇa-calana-rahitā",
  "GE07bhg4c02u:2501_2": "satī sthāsyati laya-vikṣepa-lakṣaṇau doṣau parityajya samāhitā bhaviṣyatīti yāvat /",
  "GE07bhg4c02u:2502": "athavā niścalāsambhāvanā-viparīta-bhāvanā-rahitācalā dīrgha-kālādara-nairantarya-satkāra-sevanair vijātīya-pratyayādūṣitā satī nirvāta-pradīpavad ātmani sthāsyatīti yojanā /",
  "GE07bhg4c02u:2503": "tadā tasmin kāle yogaṃ jīva-paramātmaikya-lakṣaṇaṃ",
  "GE07bhg4c02u:2504": "tat-tvam-asīty ādi-vākya-janyam akhaṇḍa-sākṣātkāraṃ sarva-yoga-phalam avāpsyasi /",
  "GE07bhg4c02u:2505": "tadā punaḥ sādhyāntarābhāvāt kṛta-kṛtyaḥ sthita-prajño bhaviṣyasīty abhiprāyaḥ //53//",
  "GE07bhg4c02u:2506": "viśvanāthaḥ :",
  "GE07bhg4c02u:2507": "tataś ca śrutiṣu nānā-laukika-vaidikārtha-śravaṇeṣu vipratipannā asammatā viraketit yāvat /",
  "GE07bhg4c02u:2508": "tatra hetuḥ niścalā teṣu teṣv artheṣu calituṃ vimukhībhūtety arthaḥ /",
  "GE07bhg4c02u:2509": "kintu samādhau ṣaṣṭhe 'dhyāye vakṣyamāṇa-lakṣaṇe 'calā sthairyavatī /",
  "GE07bhg4c02u:2510": "tadā yogam aparokṣānubhava-prāptyā,",
  "GE07bhg4c02u:2511": "jīvan-mukta ity arthaḥ //53//",
  "GE07bhg4c02u:2512": "baladevaḥ : nanu karma-phala-nirviṇṇatayā karmānuṣṭhānena labdha-hṛd-viśuddher abhyuditātma-jñānasya me kadātma-sākṣāt-kṛtir iti cet tatrāha śrutīti /",
  "GE07bhg4c02u:2513_0": "śrutyā karmaṇāṃ jñāna-garbhatāṃ prabodhayantyā tam etam ity ādikayā vipratipannā",
  "GE07bhg4c02u:2513_1": "viśeṣeṇa saṃsiddhā te buddhir acalā asambhāvanā-viparīta-bhāvanābhyāṃ virahitā yadā",
  "GE07bhg4c02u:2513_2": "samādhau manasi nirvāta-dīpa-śikheva niścalā sthāsyati tadā yogam ātmānubhava-lakṣaṇam avāpsyasi /",
  "GE07bhg4c02u:2514": "ayam arthaḥ phalābhilāṣa-śūnyatayānuṣṭhitāni karmāṇi sthita-prajñatā-rūpāṃ jñāna-niṣṭhāṃ sādhayanti /",
  "GE07bhg4c02u:2515": "jñāna-niṣṭhā-rūpā sthita-prajñatā tv ātmānubhavam iti //53//",
  "GE07bhg4c02u:2516": "__________________________________________________________",
  "GE07bhg4c02u:2517": "BhG 2.54",
  "GE07bhg4c02u:2518": "arjuna uvāca",
  "GE07bhg4c02u:2519": "sthita-prajñasya kā bhāṣā samādhi-sthasya keśava /",
  "GE07bhg4c02u:2520": "sthita-dhīḥ kiṃ prabhāṣeta kim āsīta vrajeta kim //54//",
  "GE07bhg4c02u:2521": "śrīdharaḥ : pūrva-ślokoktasyātma-tattva-jñasya lakṣaṇaṃ jijñāsur arjuna uvāca - sthita-prajñasyeti /",
  "GE07bhg4c02u:2522": "svābhāvike samādhau sthitasya,",
  "GE07bhg4c02u:2523": "ataeva sthitā niścalā prajñā buddhir yasya tasya bhāṣā kā ?",
  "GE07bhg4c02u:2524": "bhāṣyate 'nayā iti bhāṣā lakṣaṇam iti yāvat /",
  "GE07bhg4c02u:2525": "sa kena lakṣaṇena sthita-prajña ucyate ity arthaḥ /",
  "GE07bhg4c02u:2526": "tathā sthita-dhīḥ kiṃ kathaṃ bhāṣaṇam āsanaṃ vrajanaṃ ca kuryād ity arthaḥ //54//",
  "GE07bhg4c02u:2527": "madhusūdanaḥ :",
  "GE07bhg4c02u:2528": "evam labdhāvasaraḥ sthita-prajña-lakṣaṇaṃ jñātum arjuna uvāca /",
  "GE07bhg4c02u:2529": "yāny eva hi jīvan-muktānāṃ lakṣaṇāni tāny eva mumukṣūṇāṃ mokṣopāya-bhūtānīti manvānaḥ /",
  "GE07bhg4c02u:2530": "sthitā niścalā ahaṃ-brahmāsmi iti prajñā yasya sa sthita-prajño 'vasthā-dvayavān samādhistho vyutthita-cittaś ceti /",
  "GE07bhg4c02u:2531": "ato viśinaṣṭi samādhi-sthasya sthita-prajñasya kā bhāṣā ?",
  "GE07bhg4c02u:2532": "karmaṇi ṣaṣṭhī /",
  "GE07bhg4c02u:2533": "bhāṣyate 'nayeti bhāṣā lakṣaṇam /",
  "GE07bhg4c02u:2534": "samādhi-sthaḥ sthita-prajñaḥ kena lakṣaṇenānyair vyavahriyata ity arthaḥ /",
  "GE07bhg4c02u:2535": "sa ca vyutthita-cittaḥ sthita-dhīḥ sthita-prajñaḥ svayaṃ kiṃ prabhāṣeta ?",
  "GE07bhg4c02u:2536": "stuti-nindādāv abhinandana-dveṣādi-lakṣaṇaṃ kiṃ kathaṃ prabhāṣeta ?",
  "GE07bhg4c02u:2537": "sarvatra sambhāvanāyāṃ liṅ /",
  "GE07bhg4c02u:2538": "tathā kim āsīteti vyutthita-citta-nigrahāya kathaṃ bahir indriyāṇāṃ nigrahaṃ karoti ?",
  "GE07bhg4c02u:2539": "tan-nigrāhābhāva-kāle kiṃ vrajeta kathaṃ viṣayān prāpnoti ?",
  "GE07bhg4c02u:2540": "tat-kartṛka-bhāṣaṇāsana-vrajanāni mūḍha-jana-vilakṣaṇāni kīdṛśānīity arthaḥ /",
  "GE07bhg4c02u:2541": "tad evaṃ catvāraḥ praśnāḥ samādhi-sthe sthita-prajña ekaḥ /",
  "GE07bhg4c02u:2542": "vyutthite sthita-prajñe traya iti /",
  "GE07bhg4c02u:2543": "keśaveti sambodhayan sarvāntaryāmitayā tvam evaitādṛśaṃ rahasyaṃ vaktuṃ samartho 'sīti sūcayati //54//",
  "GE07bhg4c02u:2544": "viśvanāthaḥ :",
  "GE07bhg4c02u:2545": "samādhāv acalā buddhir iti śrutvā tattvato yogino lakṣaṇaṃ pṛcchati sthita-prajñasyeti /",
  "GE07bhg4c02u:2546": "sthitā sthirācalā prajña buddhir yasyeti /",
  "GE07bhg4c02u:2547": "kā bhāṣā ? bhāṣyate 'nayeti bhāṣā lakṣaṇaṃ kiṃ lakṣaṇam ity arthaḥ /",
  "GE07bhg4c02u:2548": "kīdṛśasya samādhi-sthasyeti samādhau sthāsyatīti /",
  "GE07bhg4c02u:2549": "asyārthaḥ - evaṃ ca sthita-prajña iti /",
  "GE07bhg4c02u:2550": "samādhi-stha iti jīvan-muktasya saṃjñā-dvayam /",
  "GE07bhg4c02u:2551": "kiṃ prabhāṣeteti sukha-duḥkhayor mānāpamānayoḥ stuti-nindayoḥ sneha-dveṣayor vā samupasthitayoḥ kiṃ prabhāṣeta ?",
  "GE07bhg4c02u:2552": "spaṣṭaṃ svagataṃ vā kiṃ vaded ity arthaḥ /",
  "GE07bhg4c02u:2553": "kim āsīta ? tad indriyāṇāṃ bāhya-viṣayeṣu calanābhāvaḥ kīdṛśaḥ ?",
  "GE07bhg4c02u:2554": "vrajeta kim ?",
  "GE07bhg4c02u:2555": "teṣu calanaṃ vā kīdṛśam iti //54//",
  "GE07bhg4c02u:2556": "baladevaḥ : evam ukto 'rjunaḥ pūrva-padyoktasya sthita-prajñasya lakṣaṇaṃ jñātuṃ pṛcchati sthiteti /",
  "GE07bhg4c02u:2557": "sthita-prajñe 'tra catvāraḥ praśnāḥ - samādhisthe ekaḥ,",
  "GE07bhg4c02u:2558": "vyutthite tu trayaḥ /",
  "GE07bhg4c02u:2559": "tathā hi - sthitā sthirā prajña dhīr yasya tasya samādhi-sthasya kā bhāṣā kiṃ lakṣaṇam ?",
  "GE07bhg4c02u:2560": "bhāṣyate 'nayeti vyutpatteḥ /",
  "GE07bhg4c02u:2561": "kena lakṣaṇena sthita-prajño 'bhidhīyata ity arthaḥ /",
  "GE07bhg4c02u:2562": "tathā vyutthitaḥ sthita-prajñaḥ kathaṃ bhāṣaṇādīni kuryāt ?",
  "GE07bhg4c02u:2563": "tadīyāni tāni pṛthag-jana-vilakṣaṇāni kīdṛśānīty arthaḥ /",
  "GE07bhg4c02u:2564": "tatra kiṃ prabhāṣeta ?",
  "GE07bhg4c02u:2565": "svayoḥ stuti-nindayoḥ sneha-dveṣayoś ca prāptayor mukhataḥ svagataṃ vā kiṃ brūyāt ?",
  "GE07bhg4c02u:2566": "kim āsīta bāhya-viṣayeṣu katham indriyāṇāṃ nigrahaṃ kuryāt ?",
  "GE07bhg4c02u:2567": "vrajeta kim ?",
  "GE07bhg4c02u:2568": "kiṃ tan-nigrāhābhāve ca kathaṃ viṣayānavāpnuyād ity arthaḥ /",
  "GE07bhg4c02u:2569": "triṣu sambhāvanāyām //54//",
  "GE07bhg4c02u:2570": "__________________________________________________________",
  "GE07bhg4c02u:2571": "BhG 2.55",
  "GE07bhg4c02u:2572": "śrī-bhagavān uvāca",
  "GE07bhg4c02u:2573": "prajahāti yadā kāmān sarvān pārtha mano-gatān /",
  "GE07bhg4c02u:2574": "ātmany evātmanā tuṣṭaḥ sthita-prajñas tadocyate //55//",
  "GE07bhg4c02u:2575": "śrīdharaḥ : atra ca yāni sādhakasya jñāna-sādhanāni tāny eva svābhāvikāni siddhasya lakṣaṇāni /",
  "GE07bhg4c02u:2576": "ataḥ siddhasya lakṣaṇāni kathayann evāntaraṅgāni jñāna-sādhanāny āha yāvad adhyāya-samāpti /",
  "GE07bhg4c02u:2577": "tatra prathama-praśnasyottaram āha prajahātīti dvābhyām /",
  "GE07bhg4c02u:2578": "manasi sthitān kāmān yadā prakarṣeṇa jahāti /",
  "GE07bhg4c02u:2579": "tyāge hetum āha ātmanīti /",
  "GE07bhg4c02u:2580": "ātmany eva svasminn eva paramānanda-rūpe ātmanā svayam eva tuṣṭa ity ātmārāmaḥ san yadā kṣudra-viṣayābhilāṣāṃs tyajati tadā tena lakṣaṇena muniḥ sthita-prajña ucyate //55//",
  "GE07bhg4c02u:2581": "madhusūdanaḥ :",
  "GE07bhg4c02u:2582": "eteṣāṃ catūrṇāṃ praśnānāṃ krameṇottaraṃ bhagavān uvāca prajahātīti yāvad-adhyāya-samāpti /",
  "GE07bhg4c02u:2583_0": "kāmān kāma-saṅkalpādīn mano-vṛtti-viśeṣān pramāṇa-viparyaya-vikalpa-nidrā-smṛti-bhedena",
  "GE07bhg4c02u:2583_1": "tantrāntare pañcadhā prapañcitān sarvān niravaśeṣān prakarṣeṇa kāraṇa-bādhena yadā",
  "GE07bhg4c02u:2583_2": "jahāti parityajati sarva-vṛtti-śūnya eva yadā bhavati sthita-prajñas tadocyate samādhistha iti śeṣaḥ /",
  "GE07bhg4c02u:2584": "kāmānām anātma-dharmatvena parityāga-yogyatām āha manogatān iti /",
  "GE07bhg4c02u:2585": "yadi hy ātma-dharmāḥ syus tadā na tyaktuṃ śakyeran vahny-auṣṇyavat svābhāvikatvāt /",
  "GE07bhg4c02u:2586": "manasas tu dharmā ete /",
  "GE07bhg4c02u:2587": "atas tat-parityāgena parityaktuaṃ śakyā evety arthaḥ /",
  "GE07bhg4c02u:2588_0": "nanu sthita-prajñasya mukha-prasāda-liṅga-gamyaḥ santoṣa-viśeṣaḥ pratīyate sa kathaṃ",
  "GE07bhg4c02u:2588_1": "sarva-kāma-parityāge syād ity āha - ātmany eva paramānanda-rūpe na tv anātmani tuccha",
  "GE07bhg4c02u:2588_2": "ātmnaā svaprakāśa-cid-rūpeṇa bhāsamānena na tu vṛttyā tuṣṭaḥ paritṛptaḥ parama-puruṣārtha-lābhāt /",
  "GE07bhg4c02u:2589": "tathā ca śrutiḥ -",
  "GE07bhg4c02u:2590": "yadā sarve pramucyante kāmā ye 'sya hṛdi śritāḥ /",
  "GE07bhg4c02u:2591": "atha martyo 'mṛto bhavaty atra brahma samaśnute // [KaṭhU 2.3.14] iti /",
  "GE07bhg4c02u:2592": "tathā ca samādhi-sthaḥ sthita-prajña evaṃvidhair lakṣaṇa-vācibhiḥ śabdair bhāṣyata iti prathama-praśnasyottaram //55//",
  "GE07bhg4c02u:2593": "viśvanāthaḥ :",
  "GE07bhg4c02u:2594": "catūrṇāṃ praśnānāṃ krameṇottaram āha prajahātīti yāvad adhyāya-samāptiḥ /",
  "GE07bhg4c02u:2595": "sarvān iti kasminn apy arthe yasya kiṃcin mātro 'pi nābhilāṣa ity arthaḥ /",
  "GE07bhg4c02u:2596": "mano-gatān iti kāmānām ātma-dharmatvena parityāge yogyatā darśitā /",
  "GE07bhg4c02u:2597": "yadi te hy ātma-dharmāḥ syus tadā tāṃs tyaktum aśakyeran vahner auṣṇyavad iti bhāvaḥ /",
  "GE07bhg4c02u:2598": "tatra hetuḥ - ātmani pratyāhṛte manasi prāpto ya ātmānanda-rūpas tena tuṣṭaḥ /",
  "GE07bhg4c02u:2599": "tathā ca śrutiḥ -",
  "GE07bhg4c02u:2600": "yadā sarve pramucyante kāmā ye 'sya hṛdi śritāḥ /",
  "GE07bhg4c02u:2601": "atha martyo 'mṛto bhavaty atra brahma samaśnute // [KaṭhU 2.3.14] iti //55//",
  "GE07bhg4c02u:2602": "baladevaḥ : evaṃ pṛṣṭo bhagavān krameṇa catūrṇāṃ uttaram āha yāvad adhyāya-pūrtiḥ /",
  "GE07bhg4c02u:2603": "tatra prathamasyāha prajahātīty ekena /",
  "GE07bhg4c02u:2604": "he pārtha /",
  "GE07bhg4c02u:2605": "yadā mano-gatān manasi sthitān kāmān sarvān prajahāti saṃtyajati tadā sthita-prajña ucyate /",
  "GE07bhg4c02u:2606": "kāmānām mano-dharmatvāt parityāgo yuktaḥ /",
  "GE07bhg4c02u:2607": "ātma-dharmatve duḥśakyaḥ sa syād vahny-uṣṇatādīnām iveti bhāvaḥ /",
  "GE07bhg4c02u:2608": "nanu śuṣka-kāṣṭhavat kathaṃ tiṣṭhatīti cet tatrāha ātmany eveti /",
  "GE07bhg4c02u:2609": "ātmani pratyāhṛte manasi bhāsamānena sva-prakāśānanda-rūpeṇātmanā svarūpeṇa tuṣṭaḥ paritṛptaḥ kṣudra-viṣayābhilāṣān saṃtyajyātmānandārāmaḥ samādhisthaḥ sthita-prajña ity arthaḥ /",
  "GE07bhg4c02u:2610": "ātmā puṃsi svabhāve 'pi prayanta-manasor api /",
  "GE07bhg4c02u:2611": "dhṛtāv api manīṣāyāṃ śarīra-brahmaṇor api //",
  "GE07bhg4c02u:2612": "iti medinī-kāraḥ /",
  "GE07bhg4c02u:2613": "brahma cātra jīveśvarānyatarad-grāhyam //55//",
  "GE07bhg4c02u:2614": "__________________________________________________________",
  "GE07bhg4c02u:2615": "BhG 2.56",
  "GE07bhg4c02u:2616": "duḥkheṣv anudvigna-manāḥ sukheṣu vigata-spṛhaḥ /",
  "GE07bhg4c02u:2617": "vīta-rāga-bhaya-krodhaḥ sthita-dhīr munir ucyate //56//",
  "GE07bhg4c02u:2618": "śrīdharaḥ : kiṃ ca duḥkheṣv iti /",
  "GE07bhg4c02u:2619": "duḥkheṣu prāpteṣv api anudvignam akṣubhitaṃ mano yasya saḥ /",
  "GE07bhg4c02u:2620": "sukheṣu vigatā spṛhā yasya saḥ /",
  "GE07bhg4c02u:2621": "tatra hetuḥ - vītā apagatā rāga-bhaya-krodhā yasmāt /",
  "GE07bhg4c02u:2622": "tatra rāgaḥ prītiḥ /",
  "GE07bhg4c02u:2623": "sa muniḥ sthita-dhīr ucyate //56//",
  "GE07bhg4c02u:2624": "madhusūdanaḥ :",
  "GE07bhg4c02u:2625": "idānīṃ vyutthitasya sthita-prajñasya bhāṣaṇopaveśana-gamanāni mūḍha-jana-vilakṣaṇāni vyākhyeyāni /",
  "GE07bhg4c02u:2626": "tatra kiṃ prabhāṣetety asyottaram āha duḥkheṣv iti dvyābhyām /",
  "GE07bhg4c02u:2627_0": "duḥkhāni trividhāni śoka-moha-jvara-śiro-rogādi-nimittāny ādhyātmikāni vyāghra-sarpādi-prayuktāny",
  "GE07bhg4c02u:2627_1": "ādhibhautikāni ativātātivṛṣṭy-ādi-hetukāny ādhidaivikāni teṣu duḥkheṣu rajaḥ-pariṇāma-santāpātmaka-citta-vṛtti-viśeṣeṣu",
  "GE07bhg4c02u:2627_2": "prārabdha-pāpa-karma-prāpiteṣu nodvignaṃ duḥkha-parihārākṣamatayā vyākulaṃ na bhavati",
  "GE07bhg4c02u:2627_3": "mano yasya so 'nudvigna-manāḥ /",
  "GE07bhg4c02u:2628_0": "avivekino hi duḥkha-prāptau satyām aho pāpo 'haṃ dhiṅ māṃ durātmānam etādṛśa-duḥkha-bhāginaṃ",
  "GE07bhg4c02u:2628_1": "ko me duḥkham īdṛśaṃ nirākuryād ity anutāpātmako bhrānti-rūpas tāmasaś citta-vṛtti-viśeṣa udvegākhyo jāyate",
  "GE07bhg4c02u:2629": "/ yady ayaṃ pāpānuṣṭhāna-samaye syāt tadā tat-pravṛtti-pratibandhakatvena saphalaḥ syāt /",
  "GE07bhg4c02u:2630_0": "bhoga-kāle tu bhavan kāraṇe sati kāryasyocchettum aśakyatvān niṣprayojano duḥkha-kāraṇe",
  "GE07bhg4c02u:2630_1": "saty api kim iti mama duḥkhaṃ jāyate iti avivekaja-bhrama-rūpatvān na vivekinaḥ sthita-prajñasya sambhavati /",
  "GE07bhg4c02u:2631": "duḥkha-mātraṃ hi prārabdha-karmaṇā prāpyate na tu tad-uttara-kālīno bhramo 'pi /",
  "GE07bhg4c02u:2632": "nanu duḥkhāntara-kāraṇatvāt so 'pi prārabdha-karmāntareṇa prāpyatām iti cet, na /",
  "GE07bhg4c02u:2633": "sthita-prajñasya bhramopādānājñāna-nāśena bhramāsambhavaāt taj-janya-duḥkha-prāpaka-prārabdhābhāvāt /",
  "GE07bhg4c02u:2634": "yathā-kathaṃcid deha-yātrā-mātra-nirvāhaka-prārabdha-karma-phalasya bhramābhāve 'pi bādhitānuvṛttyopapatter iti vistareṇāgre vakṣyate /",
  "GE07bhg4c02u:2635": "tathā sukheṣu sattva-pariṇāma-rūpa-prītyātmaka-citta-vṛtti-viśeṣeṣu trividheṣu prārabdha-puṇya-karma-prāpiteṣu vigata-spṛha āgāmi-taj-jātīya-sukha-spṛhā-rahitaḥ /",
  "GE07bhg4c02u:2636": "spṛhā hi nāma sukhānubhava-kāle taj-jātīya-sukhasya kāraṇaṃ dharmam ananuṣṭhāya vṛthaiva tad-ākāṅkṣā-rūpā tāmasī citta-vṛttir bhrāntir eva /",
  "GE07bhg4c02u:2637": "sā cāvivekina eva jāyate /",
  "GE07bhg4c02u:2638": "na hi kāraṇābhāve kāryaṃ bhavitum arhati /",
  "GE07bhg4c02u:2639_0": "ato yathā sati kāraṇe kāryaṃ mā bhūd iti vṛthākāṅkṣā-rūpa udvego vivekino na sambhavati",
  "GE07bhg4c02u:2639_1": "tathaivāsati kāraṇe kāryaṃ bhūyād iti vṛthākāṅkṣā-rūpā tṛṣṇātmikā spṛhāpi nopapadyate",
  "GE07bhg4c02u:2639_2": "prārabdha-karmaṇaḥ sukha-mātra-prāpakatvāt /",
  "GE07bhg4c02u:2640": "harṣātmikā vā citta-vṛttiḥ spṛhā-śabdenoktā /",
  "GE07bhg4c02u:2641": "sāpi bhrāntir eva /",
  "GE07bhg4c02u:2642": "aho dhanyo 'haṃ yasya mamedṛśaṃ sukham upasthitaṃ ko vā mayā tulas tribhuvane kena vopāyena mamedṛśaṃ sukhaṃ na vicchidyetety evam ātmikotphullatā-rūpā tāmasī citta-vṛttiḥ /",
  "GE07bhg4c02u:2643": "ataevoktaṃ bhāṣye - nāgnir ivendhanādy-ādhāne yaḥ sukhāny anuvivardhate sa vigata-spṛhaḥ iti /",
  "GE07bhg4c02u:2644": "vakṣyati ca -- na prahṛṣyet priyaṃ prāpya nodvijet prāpya cāpriyam [Gītā 5.20] iti /",
  "GE07bhg4c02u:2645": "sāpi na vivekinaḥ sambhavati bhrāntitvāt /",
  "GE07bhg4c02u:2646": "tathā vīta-rāga-bhaya-krodhaḥ /",
  "GE07bhg4c02u:2647": "rāgaḥ śobhanādhyāsa-nibandhano viṣayeṣu rañjanātmakaś citta-vṛtti-viśeṣo 'tyantābhiniveśa-rūpaḥ /",
  "GE07bhg4c02u:2648": "rāga-viṣayasya nāśake samupasthite tan-nivāraṇāsāmarthyam ātmano manyamānasya dainyātmakaś citta-vṛtti-viśeṣo bhayam /",
  "GE07bhg4c02u:2649": "evaṃ rāga-viṣaya-vināśake samupasthite tan-nivāraṇa-sāmarthyam ātmano manyamānasyābhijvalanātmakaś citta-vṛtti-viśeṣaḥ krodhaḥ /",
  "GE07bhg4c02u:2650": "te sarve viparyaya-rūpatvād vigatā yasmāt sa tathā /",
  "GE07bhg4c02u:2651": "etādṛśo munir manana-śīlaḥ saṃnyāsī sthita-prajña ucyate /",
  "GE07bhg4c02u:2652": "evaṃ-lakṣaṇaḥ sthita-dhīḥ svānubhava-prakaṭanena śiṣya-śikṣārtham anudvega-nispṛhatvādi-vācaḥ prabhāṣeta ity anvaya uktaḥ /",
  "GE07bhg4c02u:2653": "evaṃ cānyo 'pi mumukṣur duḥkhe nodvijet sukhe na prahṛṣyet,",
  "GE07bhg4c02u:2654": "rāga-bhaya-krodha-rahitaś ca bhaved ity abhiprāyaḥ //56//",
  "GE07bhg4c02u:2655": "viśvanāthaḥ :",
  "GE07bhg4c02u:2656_0": "kiṃ prabhāṣetety asya uttaram āha duḥkheṣu kṣut-pipāsa-jvara-śiro-rogādiṣv ādhyātmikeṣu",
  "GE07bhg4c02u:2656_1": "sarpa-vyāghrādy-utthiteṣv anudvigna-manāḥ prārabdhaṃ duḥkham idaṃ mayāvaśyaṃ bhoktavyam",
  "GE07bhg4c02u:2656_2": "iti svagataṃ kenacit pṛṣṭaḥ san spaṣṭaṃ ca bruvan /",
  "GE07bhg4c02u:2657": "na duḥkheṣūdvijata ity arthaḥ /",
  "GE07bhg4c02u:2658": "tasya tādṛśa-mukha-vikriyābhāva evānudvega-liṅgaṃ sudhiyā gamyam /",
  "GE07bhg4c02u:2659": "kṛtrimānudvega-liṅgavāṃs tu kapaṭī /",
  "GE07bhg4c02u:2660": "sudhiyā paricito bhraṣṭa evocyata iti bhāvaḥ /",
  "GE07bhg4c02u:2661": "evaṃ sukheṣv apy upasthiteṣu vigata-spṛha iti prārabdham idam avaśya-bhogyam iti svagataṃ spaṣṭaṃ ca bruvāṇasya tasya sukha-spṛhā-rāhitya-liṅgaṃ sudhiyā gamyam eveti bhāvaḥ /",
  "GE07bhg4c02u:2662": "tat-tal-liṅgam eva spaṣṭīkṛtya darśayati vīto vigato rāgo 'nurāgaḥ sukheṣu bandhu-janeṣu yasya saḥ /",
  "GE07bhg4c02u:2663": "yathaivādi-bharatasya devyāḥ",
  "GE07bhg4c02u:2664": "pārśvaṃ prāpitasya svaccheda-cikīrṣor vṛṣala-rājān na bhayam /",
  "GE07bhg4c02u:2665": "nāpi tatra krodho 'bhūd iti //56//",
  "GE07bhg4c02u:2666": "baladevaḥ : atha vyutthitaḥ sthita-prajñaḥ kiṃ bhāṣetety asyottaram āha duḥkheṣv iti dvyābhyām /",
  "GE07bhg4c02u:2667_0": "trividheṣv adhyātmikādiṣu duḥkheṣu samutthiteṣu satsv anudvigna-manāḥ prārabdha-phalāny",
  "GE07bhg4c02u:2667_1": "amūni mayāvaśyaṃ bhoktavyānīti kenacit pṛṣṭaḥ svagataṃ vā bruvan tebhyo nodvijata ity arthaḥ /",
  "GE07bhg4c02u:2668_0": "sukheṣu cottamāhāra-satkārādinā samupasthiteṣu vigata-spṛhas tṛṣṇā-śūnyaḥ prārabdhākṛṣṭāny",
  "GE07bhg4c02u:2668_1": "amūni mayāvaśya-bhoktavyānīti kenacit pṛṣṭaṃ svagataṃ vā bruvan tair upasthitaḥ prahṛṣṭa-mukho",
  "GE07bhg4c02u:2668_2": "na bhavatīty arthaḥ /",
  "GE07bhg4c02u:2669": "vīteti - vīta-rāgaḥ kamanīyeṣu prīti-śūnyaḥ /",
  "GE07bhg4c02u:2670": "vīta-bhayaḥ viṣayāpahartṛṣu prāpteṣu durlabhasya mamaitāni dharmyair bhavadbhir hriyanta iti dainya-śūnyaḥ /",
  "GE07bhg4c02u:2671": "vīta-krodhaḥ teṣv eva prabalasya mamaitāni tucchair bhavadbhiḥ katham apahartavyānīti",
  "GE07bhg4c02u:2672": "krodha-śūnyaś ca /",
  "GE07bhg4c02u:2673": "evaṃvidho munir ātma-manana-śīlaḥ sthita-prajña ity arthaḥ /",
  "GE07bhg4c02u:2674": "itthaṃ svānubhavaṃ parān prati svagataṃ vā vadan naudvego nispṛhatādi-vacaḥ prabhāṣate ity uttaram //56//",
  "GE07bhg4c02u:2675": "__________________________________________________________",
  "GE07bhg4c02u:2676": "BhG 2.57",
  "GE07bhg4c02u:2677": "yaḥ sarvatrānabhisnehas tat tat prāpya śubhāśubham /",
  "GE07bhg4c02u:2678": "nābhinandati na dveṣṭi tasya prajñā pratiṣṭhitā //57//",
  "GE07bhg4c02u:2679": "śrīdharaḥ : kathaṃ bhāṣeta ity asyottaram āha ya iti /",
  "GE07bhg4c02u:2680": "yaḥ sarvatra putra-mitrādiṣv apy anabhisnehaḥ sneha-varjitaḥ /",
  "GE07bhg4c02u:2681": "ataeva bādhitānuvṛttyā tat tat śubham anukūlaṃ prāpya nābhinandati aśubhaṃ pratikūlaṃ prāpya na dveṣṭi na nindati /",
  "GE07bhg4c02u:2682": "kintu kevalam udāsīna eva bhāṣate /",
  "GE07bhg4c02u:2683": "tasya prajñā pratiṣṭhitety arthaḥ //57//",
  "GE07bhg4c02u:2684": "madhusūdanaḥ : kiṃ ca /",
  "GE07bhg4c02u:2685": "sarva-deheṣu jīvanādiṣv api yo munir anabhisnehaḥ,",
  "GE07bhg4c02u:2686": "yasmin saty anyadīye hāni-vṛddhī svasminn āropyete sa tādṛśo 'nya-viṣayaḥ premāpara-paryāyas tāmaso vṛtti-viśeṣaḥ snehaḥ sarva-prakāreṇa tad-rahito 'nabhisnehaḥ /",
  "GE07bhg4c02u:2687": "bhagavati paramātmani tu sarvathābhisnehavān bhaved eva /",
  "GE07bhg4c02u:2688": "anātman-snehābhāvasya tad-arthatvād iti draṣṭavyam /",
  "GE07bhg4c02u:2689": "tat-tat-prārabdha-karma-pariprāpitaṃ śubhaṃ sukha-hetuṃ viṣayaṃ prāpya nābhinandati harṣa-viśeṣa-puraḥsaraṃ na praśaṃsati /",
  "GE07bhg4c02u:2690": "aśubhaṃ duḥkha-hetuṃ viṣayaṃ prāpya na dveṣṭi antar-asūyā-pūrvakaṃ na nindati /",
  "GE07bhg4c02u:2691": "ajñasya hi sukha-hetur yaḥ sva-kalatrādiḥ sa śubho viṣayas tad-guṇa-kathanādi-pravartikā dhī-vṛttir bhrānti-rūpābhinandaḥ /",
  "GE07bhg4c02u:2692": "sa ca tāmasaḥ,",
  "GE07bhg4c02u:2693": "tad-guṇa-kathanādeḥ para-prarocanārthatvābhāvena vyarthatvāt /",
  "GE07bhg4c02u:2694": "evam asūyotpādanena duḥkha-hetuḥ parakīya-vidyā-prakarṣādir enaṃ pratyaśubho viṣayas tan-nindādi-pravartikā bhrānti-rūpā dhī-vṛtti-viśeṣaḥ /",
  "GE07bhg4c02u:2695": "so 'pi tāmasaḥ /",
  "GE07bhg4c02u:2696": "tan-nindāyā nivāraṇārthatvābhāvena vyarthatvāt /",
  "GE07bhg4c02u:2697": "tāv abhinanda-dveṣau bhrānti-rūpau tāmasau katham abhrānte śuddha-sattve sthita-prajñe sambhavatām /",
  "GE07bhg4c02u:2698": "tasmād vicālakābhāvāt tasyānabhisnehasya",
  "GE07bhg4c02u:2699": "harṣa-viṣāda-rahitasya muneḥ prajñā paramātma-tattva-viṣayā pratiṣṭhitā phala-paryavasāyinī sa sthita-prajña ity arthaḥ /",
  "GE07bhg4c02u:2700": "evam anyo 'pi mumukṣuḥ sarvatrānabhisneho bhavet /",
  "GE07bhg4c02u:2701": "śubhaṃ prāpya na praśaṃset,",
  "GE07bhg4c02u:2702": "aśubhaṃ prāpya na ninded ity abhiprāyaḥ /",
  "GE07bhg4c02u:2703": "atra ca nindā-praśaṃsādi-rūpā vāco na prabhāṣeteti vyatireka uktaḥ //57//",
  "GE07bhg4c02u:2704": "viśvanāthaḥ :",
  "GE07bhg4c02u:2705": "anabhisnehaḥ sopādhi-sneha-śūnyo dayālutvān nirupādhir īṣan-mātra-snehas tu tiṣṭhed eva /",
  "GE07bhg4c02u:2706": "tat tat prasiddhaṃ sammāna-bhojanādibhyaḥ sva-paricaraṇaṃ śubhaṃ prāpyāśubham anādaraṇaṃ muṣṭi-prahārādikaṃ ca prāpya krameṇa nābhinandati /",
  "GE07bhg4c02u:2707": "na praśaṃsati tvaṃ dhārmikaḥ paramahaṃsa-sevī sukhī bhaveti na brūte /",
  "GE07bhg4c02u:2708": "na dveṣṭi tvaṃ pāpātmā narake pateti nābhiśapati /",
  "GE07bhg4c02u:2709": "tasya prajñā pratiṣṭhitā samādhiṃ prati sthitā susthira-prajñā ucyata ity arthaḥ //57//",
  "GE07bhg4c02u:2710": "baladevaḥ : ya iti sarveṣu prāṇiṣu anabhisneha aupādhika-sneha-śūnyaḥ /",
  "GE07bhg4c02u:2711": "kāruṇikatvān nirupādhir īṣad-snehas tv asty eva /",
  "GE07bhg4c02u:2712": "tat tat prasiddhaṃ śubham uttama-bhojana-srak-candanārpaṇa-rūpaṃ prāpya nābhinandati tad-arpakaṃ prati dharmiṣṭhas tvaṃ ciraṃ jīveti na vadati /",
  "GE07bhg4c02u:2713": "aśubham apamānaṃ yaṣṭi-prahārādikaṃ ca prāpya na dveṣṭi,",
  "GE07bhg4c02u:2714": "pāpiṣṭhas tvaṃ miryasveti nābhiśapati /",
  "GE07bhg4c02u:2715": "tasya prajñeti sa sthita-prajña ity arthaḥ /",
  "GE07bhg4c02u:2716": "atra stuti-nindā-rūpaṃ vaco na bhāṣata iti vyatirekeṇa tal lakṣaṇam //57//",
  "GE07bhg4c02u:2717": "__________________________________________________________",
  "GE07bhg4c02u:2718": "BhG 2.58",
  "GE07bhg4c02u:2719": "yadā saṃharate cāyaṃ kūrmo 'ṅgānīva sarvaśaḥ /",
  "GE07bhg4c02u:2720": "indriyāṇīndriyārthebhyas tasya prajñā pratiṣṭhitā //58//",
  "GE07bhg4c02u:2721": "śrīdharaḥ : kiṃ ca yadeti /",
  "GE07bhg4c02u:2722": "yadā cāyaṃ yogī indriyārthebhyaḥ śabdādibhyaḥ sakāśād indriyāṇi saṃharate sarvata evaṃ jñāna-niṣṭha indriyāṇīnidryārthebhyaḥ sarva-viṣayebhyaḥ upasaṃharate /",
  "GE07bhg4c02u:2723": "tasya prajñā pratiṣṭhitā /",
  "GE07bhg4c02u:2724": "ity uktārthaṃ vākyam //58//",
  "GE07bhg4c02u:2725": "madhusūdanaḥ :",
  "GE07bhg4c02u:2726": "idānīṃ kim āsīteti praśnasyottaraṃ vaktum ārabhate bhagavān ṣaḍbhiḥ ślokaiḥ /",
  "GE07bhg4c02u:2727": "tatra prārabdha-karma-vaśād vyutthānena vikṣiptānīndriyāṇi punar upasaṃhṛtya samādhy-artham eva sthita-prajñasyopaveśanam iti darśayitum āha yadeti /",
  "GE07bhg4c02u:2728": "ayaṃ vyutthitaḥ sarvaśaḥ sarvāṇīndriyārthebhyaḥ śabdādibhyaḥ sarvebhyaḥ /",
  "GE07bhg4c02u:2729": "caḥ punar-arthe /",
  "GE07bhg4c02u:2730": "yadā saṃharate punar upasaṃharati saṅkocayati /",
  "GE07bhg4c02u:2731": "tatra dṛṣṭāntaḥ kūrmo 'ṅgānīva /",
  "GE07bhg4c02u:2732": "tadā tasya prajñāḥ pratiṣṭhiteti spaṣṭam /",
  "GE07bhg4c02u:2733": "pūrva-ślokābhyāṃ vyutthāna-daśāyām api sakala-tāmasa-vṛtty-abhāva uktaḥ /",
  "GE07bhg4c02u:2734": "adhunā tu punaḥ samādhy-avasthāyāṃ sakala-vṛtty-abhāva iti viśeṣaḥ //58//",
  "GE07bhg4c02u:2735": "viśvanāthaḥ :",
  "GE07bhg4c02u:2736": "kim āsītety asyottaram āha yadeti /",
  "GE07bhg4c02u:2737": "indriyārthebhyaḥ śabdādibhya indriyāṇi śrotrādīni saṃharate /",
  "GE07bhg4c02u:2738": "svādhīnānām indriyāṇāṃ bāhya-viṣayeṣu calanaṃ niṣidhyāntareva niścalatayā sthāpanaṃ sthita-prajñasyāsanam ity arthaḥ /",
  "GE07bhg4c02u:2739": "tatra dṛṣṭāntaḥ /",
  "GE07bhg4c02u:2740": "kūrmo 'ṅgāni mukha-netrādīni yathā svāntar eva svecchayā sthāpayati //58//",
  "GE07bhg4c02u:2741": "baladevaḥ : atha kim āsītety asyottaram āha yadety ādibhiḥ ṣaḍbhir /",
  "GE07bhg4c02u:2742": "ayaṃ yogī yadā cendriyārthebhyaḥ śabdādibhyaḥ svādhīnānīndriyāṇi śrotrādīny anāyāsena saṃharati samākarṣati tadā tasya prajñā pratiṣṭhitety anvayaḥ /",
  "GE07bhg4c02u:2743": "atra dṛṣṭāntaḥ kūrmo 'ṅgānīveti /",
  "GE07bhg4c02u:2744": "mukha-kara-caraṇāni yathānāyasena kamaṭhaḥ saṃharati tadvat viṣayebhyaḥ samākṛṣṭendriyāṇām antaḥ-sthāpanaṃ sthita-prajñasyāsanam //58//",
  "GE07bhg4c02u:2745": "__________________________________________________________",
  "GE07bhg4c02u:2746": "BhG 2.59",
  "GE07bhg4c02u:2747": "viṣayā vinivartante nirāhārasya dehinaḥ /",
  "GE07bhg4c02u:2748": "rasa-varjaṃ raso 'py asya paraṃ dṛṣṭvā nivartate //59//",
  "GE07bhg4c02u:2749": "śrīdharaḥ : nanu nendriyāṇāṃ viṣayeṣv apravṛttir sthita-prajñasya lakṣaṇaṃ bhavitum arhati /",
  "GE07bhg4c02u:2750": "jaḍānām āturāṇām upavāsa-parāṇāṃ ca viṣayeṣv pravṛtter aviśeṣāt /",
  "GE07bhg4c02u:2751": "tatrāha viṣayā iti /",
  "GE07bhg4c02u:2752": "indriyāir viṣayāṇām āharaṇaṃ grahaṇam āhāraḥ /",
  "GE07bhg4c02u:2753": "nirāhārasya indriyāir viṣaya-grahaṇam akurvato dehino dehābhimānino 'jñasya rāgo 'bhilāṣas tad-varjaṃ /",
  "GE07bhg4c02u:2754": "abhilāṣasya na nivartata ity arthaḥ /",
  "GE07bhg4c02u:2755": "yad vā nirāhārasya upavāsa-parasya viṣayāḥ prāyaśo nivartante kṣudhā-santaptasya śabda-sparśādy-apekṣābhāvāt,",
  "GE07bhg4c02u:2756": "kintu rasa-varjaṃ rasāpekṣā tu na nivartata ity arthaḥ /",
  "GE07bhg4c02u:2757": "śeṣaṃ samānam //59//",
  "GE07bhg4c02u:2758": "madhusūdanaḥ :",
  "GE07bhg4c02u:2759": "nanu mūḍhasyāpi rogādi-vaśād viṣayebhya indriyāṇām upasaṃharaṇaṃ bhavati tat kathaṃ tasya prajñā pratiṣṭhitety uktam ?",
  "GE07bhg4c02u:2760": "ata āha viṣayā iti /",
  "GE07bhg4c02u:2761_0": "nirāhārasya indriyāir indriyāir viṣayān anāharato dehino dehābhimānavato mūḍhasyāpi",
  "GE07bhg4c02u:2761_1": "rogiṇaḥ kāṣṭha-tapasvino vā viṣayāḥ śabdādayo vinivartante kintu rasa-varjaṃ rasa-tṛṣṇā taṃ varjayitvā /",
  "GE07bhg4c02u:2762": "ajñasya viṣayā nivartante tad-viṣayo rāgas tu na nivartata ity arthaḥ /",
  "GE07bhg4c02u:2763": "asya tu sthita-prajñasya paraṃ puruṣārthaṃ dṛṣṭvā tad evāham asmīti sākṣātkṛtya sthitasya raso 'pi kṣudra-sukha-rāgo 'pi nivartate /",
  "GE07bhg4c02u:2764": "api-śabdād viṣayāś ca /",
  "GE07bhg4c02u:2765": "tathā ca yāvān artha ity ādau vyākhyātam /",
  "GE07bhg4c02u:2766": "evaṃ ca sa-rāga-viṣaya-nivṛttiḥ sthita-prajña-lakṣaṇam iti na mūḍhe vyabhicāra ity arthaḥ /",
  "GE07bhg4c02u:2767": "yasmān nāsati paramātma-samyag-darśane sa-rāga-viṣayocchedas",
  "GE07bhg4c02u:2768": "tasmāt sa-rāga-viṣayocchedikāyāḥ samyag-darśanātmikāyāḥ prajñāyāḥ sthairyaṃ mahatā yatnena sampādayed ity abhiprāyaḥ //59//",
  "GE07bhg4c02u:2769": "viśvanāthaḥ :",
  "GE07bhg4c02u:2770": "mūḍhasyāpi upavāsato rogādi-vaśād vendriyāṇāṃ viṣayeṣv acalanaṃ sambhavet tatrāha viṣayā iti /",
  "GE07bhg4c02u:2771": "rasa-varjaṃ raso rāgo 'bhilāṣas taṃ varjayitvā /",
  "GE07bhg4c02u:2772": "abhilāṣas tu viṣayeṣu na nivartanta ity arthaḥ /",
  "GE07bhg4c02u:2773": "asya sthita-prajñasya tu paraṃ paramātmānaṃ dṛṣṭvā viṣayeṣv abhilāṣo nivartata iti na lakṣaṇa-vyabhicāraḥ /",
  "GE07bhg4c02u:2774": "ātma-sākṣātkāra-samarthasya tu sādhakatvam eva,",
  "GE07bhg4c02u:2775": "na tu siddhatvam iti bhāvaḥ //59//",
  "GE07bhg4c02u:2776": "baladevaḥ : nanu mūḍhasyāmaya-grastasya viṣayeṣv indriyāpravṛtti-dṛṣṭā tat katham etat sthita-prajñasya lakṣaṇaṃ tatrāha viṣayā iti /",
  "GE07bhg4c02u:2777": "nirāhārasya roga-bhayād bhojanādīny akurvato mūḍhasyāpi dehino janasya viṣayās tad-anubhavā vinivartante /",
  "GE07bhg4c02u:2778": "kintu raso rāga-tṛṣṇā tad-varjaṃ viṣaya-tṛṣṇā tu na nivartata ity arthaḥ /",
  "GE07bhg4c02u:2779_0": "asya sthita-prajñasya tu raso 'pi viṣaya-rāgo 'pi viṣayebhyaḥ paraṃ sva-prakāśānandam",
  "GE07bhg4c02u:2779_1": "ātmānaṃ dṛṣṭvānubhūya nivartate vinaśyatīti sa-rāga-viṣaya-nivṛttis tasya lakṣaṇam",
  "GE07bhg4c02u:2779_2": "iti na vyabhicāraḥ //59 //",
  "GE07bhg4c02u:2780": "__________________________________________________________",
  "GE07bhg4c02u:2781": "BhG 2.60",
  "GE07bhg4c02u:2782": "yatato hy api kaunteya puruṣasya vipaścitaḥ /",
  "GE07bhg4c02u:2783": "indriyāṇi pramāthīni haranti prasabhaṃ manaḥ //60//",
  "GE07bhg4c02u:2784": "śrīdharaḥ : indriya-saṃyamaṃ vinā sthita-prajñatā na sambhavati /",
  "GE07bhg4c02u:2785": "ataḥ sādhakāvasthāyāṃ tatra mahān prayatnaḥ kartavya ity āha yatato hy apīti dvābhyām /",
  "GE07bhg4c02u:2786": "yatato mokṣārthaṃ prayatamānasya /",
  "GE07bhg4c02u:2787": "vipaścito vivekino 'pi /",
  "GE07bhg4c02u:2788": "mana indriyāṇi prasabhaṃ balād haranti /",
  "GE07bhg4c02u:2789": "yataḥ pramāthīni pramathana-śīlāni kṣobhakānīty arthaḥ //60//",
  "GE07bhg4c02u:2790": "madhusūdanaḥ :",
  "GE07bhg4c02u:2791_0": "tatra prajñā-sthairye bāhyendriya-nigraho mano-nigrahaś cāsādhāraṇaṃ kāraṇaṃ tad-ubhayābhāve",
  "GE07bhg4c02u:2791_1": "prajñā-nāśa-darśanād iti vaktuṃ bāhyendriya-nigrahābhāve prathamaṃ doṣam āha yatata iti /",
  "GE07bhg4c02u:2792": "he kaunteya /",
  "GE07bhg4c02u:2793": "yatato bhūyo bhūyo viṣaya-doṣa-darśanātmakaṃ yatnaṃ kurvato 'pi,",
  "GE07bhg4c02u:2794": "cakṣiṅo ṅitva-karaṇād anudātteto 'nāvaśyakam ātmanepadam iti jñāpanāt parasmaipadam aviruddham /",
  "GE07bhg4c02u:2795": "vipaścito 'tyanta-vivekino 'pi puruṣasya manaḥ kṣaṇa-mātraṃ nirvikāraṃ kṛtam apīndriyāṇi haranti vikāraṃ prāpayanti /",
  "GE07bhg4c02u:2796": "nanu virodhinī viveke sati kuto vikāra-prāptis tatrāha pramāthīni pramathana-śīlāni atibalīyastvād vivekopamardana-kṣamāṇi /",
  "GE07bhg4c02u:2797_0": "ataḥ prasabhaṃ prasahya balātkāreṇa paśyaty eva vipaściti svāmini viveke ca rakṣake",
  "GE07bhg4c02u:2797_1": "sati sarva-pramāthītvād evendriyāṇi vivekaja-prajñāyāṃ praviṣṭaṃ manas tataḥ pracyāvya",
  "GE07bhg4c02u:2797_2": "sva-viṣayāviṣṭatvena harantīty arthaḥ /",
  "GE07bhg4c02u:2798": "hi-śabdaḥ prasiddhiṃ dyotayati /",
  "GE07bhg4c02u:2799_0": "prasiddho hy ayam artho loke yathā pramāthino dasyavaḥ prasabham eva dhaninaṃ dhana-rakṣakaṃ",
  "GE07bhg4c02u:2799_1": "cābhibhūya tayoḥ paśyator eva dhanaṃ haranti tathendriyāṇy api viṣaya-sannidhāne",
  "GE07bhg4c02u:2799_2": "mano harantīti //60 //",
  "GE07bhg4c02u:2800": "viśvanāthaḥ :",
  "GE07bhg4c02u:2801": "sādhakāvasthāyāṃ tu yatna eva mahān,",
  "GE07bhg4c02u:2802": "na tv indriyāṇi parāvartayituṃ sarvathā śaktir ity āha yatata iti /",
  "GE07bhg4c02u:2803": "pramāthīni pramathana-śīlāni kṣobhakānīty arthaḥ //60//",
  "GE07bhg4c02u:2804": "baladevaḥ : athāsyā jñāna-niṣṭhayā daurlabhyam āha yatato hīti /",
  "GE07bhg4c02u:2805": "vipaścito viṣayātma-svarūpa-vivekajñasya tata indriya-jaye prayatamānasyāpi puruṣasya indriyāṇi śrotrādīni kartṝṇi manaḥ parasabhaṃ balād iva haranti /",
  "GE07bhg4c02u:2806": "hṛtvā viṣaya-pravaṇaṃ kurvantīty arthaḥ /",
  "GE07bhg4c02u:2807": "nanu virodhini viveka-jñāne sthite kathaṃ haranti tatrāha pramāthīnīti ati-baliṣṭhatvāt taj-jñānopamardana-kṣamāṇīty arthaḥ /",
  "GE07bhg4c02u:2808": "tasmāt caurebhyo mahā-nidher ivendriyebhyo jñāna-niṣṭhāyāḥ saṃrakṣaṇaṃ sthita-prajñasyāsanam iti //60//",
  "GE07bhg4c02u:2809": "__________________________________________________________",
  "GE07bhg4c02u:2810": "BhG 2.61",
  "GE07bhg4c02u:2811": "tāni sarvāṇi saṃyamya yukta āsīta mat-paraḥ /",
  "GE07bhg4c02u:2812": "vaśe hi yasyendriyāṇi tasya prajñā pratiṣṭhitā //61//",
  "GE07bhg4c02u:2813": "śrīdharaḥ : yasmād evaṃ tasmāt tānīti /",
  "GE07bhg4c02u:2814": "yukto yogī tāni indriyāṇi saṃyamya mat-paraḥ sann āsīta /",
  "GE07bhg4c02u:2815": "yasya vaśe vaśavartinīndriyāṇi /",
  "GE07bhg4c02u:2816": "etena ca katham āsīteti praśnasya vaśīkṛtendriyaḥ sann āsīteti //61//",
  "GE07bhg4c02u:2817": "madhusūdanaḥ :",
  "GE07bhg4c02u:2818": "evaṃ tarhi tatra kaḥ pratīkāra ity ata āha tānīti /",
  "GE07bhg4c02u:2819": "tānīndriyāṇi sarvāṇi jñāna-karma-sādhana-bhūtāni saṃyamya vaśīkṛtya yuktaḥ samāhito nigṛhīta-manāḥ sann āsīta nirvāpāras tiṣṭhet /",
  "GE07bhg4c02u:2820": "pramāthināṃ kathaṃ sva-vaśīkaraṇam iti cet tatrāha mat-para iti /",
  "GE07bhg4c02u:2821": "ahaṃ sarvātmā vāsudeva eva para utkṛṣṭa upādeyo yasya sa mat-para ekānta-mad-bhakta ity arthaḥ /",
  "GE07bhg4c02u:2822": "tathā coktam na vāsudeva-bhaktānām aśubhaṃ vidyate kvacit iti /",
  "GE07bhg4c02u:2823_0": "yathā hi loke balavantaṃ rājānam āśritya dasyavo nigṛhyante rājāśrito 'yam iti jñātvā",
  "GE07bhg4c02u:2823_1": "ca svayam eva tad-vaśyā bhavanti tathaiva bhagavantaṃ sarvāntaryāminam āśritya tat-prabhāveṇaiva",
  "GE07bhg4c02u:2823_2": "duṣṭānīndriyāṇi nigrāhyāṇi punaś ca bhagavad-āśrito 'yam iti matvā tāni tad-vaśyāny",
  "GE07bhg4c02u:2823_3": "eva bhavantīti bhāvaḥ /",
  "GE07bhg4c02u:2824": "yathā ca bhagavad-bhakter mahā-prabhāvatvaṃ",
  "GE07bhg4c02u:2825": "tathā vistareṇāgre vyākhyāsyāmaḥ /",
  "GE07bhg4c02u:2826": "indriya-vaśīkāre phalam āha vaśe hīti /",
  "GE07bhg4c02u:2827": "spaṣṭam /",
  "GE07bhg4c02u:2828": "tad etad vaśīkṛtendriyaḥ sann āsīteti kim āsīteti praśnasyottaram uktaṃ bhavati //61//",
  "GE07bhg4c02u:2829": "viśvanāthaḥ :",
  "GE07bhg4c02u:2830": "mat-paro mad-bhakta iti /",
  "GE07bhg4c02u:2831": "mad-bhaktiṃ vinā naivendriya-jaya ity agrima-granthe 'pi sarvatra draṣṭavyam /",
  "GE07bhg4c02u:2832": "yad uktam uddhavena -",
  "GE07bhg4c02u:2833": "prāyaśaḥ puṇḍarīkākṣa yuñjanto yogino manaḥ /",
  "GE07bhg4c02u:2834": "viṣīdanty asamādhānān mano-nigraha-karśitāḥ /",
  "GE07bhg4c02u:2835": "athāta ānanda-dughaṃ padāmbujaṃ haṃsāḥ śrayeran // [BhP 11.29.1-2] iti /",
  "GE07bhg4c02u:2836": "vaśe hīti sthita-prajñasyendriyāṇi vaśībhūtāni bhavantīti sādhakād viśeṣa uktaḥ //61//",
  "GE07bhg4c02u:2837": "baladevaḥ : nanu nirjitendriyāṇām apy ātmānubhavo na pratītas tatra ko 'bhyupāya iti cet tatrāha tānīti /",
  "GE07bhg4c02u:2838": "tāni sarvāṇi saṃyamya mat-paro man-niṣṭhaḥ san yuktaḥ kṛtāma-samādhir āsīta tiṣṭheta /",
  "GE07bhg4c02u:2839": "mad-bhakti-prabhāvena sarvendriya-vijaya-pūrvikā svātma-dṛṣṭiḥ sulabheti bhāvaḥ /",
  "GE07bhg4c02u:2840": "evaṃ smaranti -",
  "GE07bhg4c02u:2841": "yathāgnir uddhata-śikhaḥ kakṣaṃ dahati sānilaḥ /",
  "GE07bhg4c02u:2842": "tathā citta-sthito viṣṇur yogināṃ sarva-kilbiṣam // [ViP 6.7.74] ity ādi /",
  "GE07bhg4c02u:2843": "vaśe hīti spaṣṭam /",
  "GE07bhg4c02u:2844": "itthaṃ ca vaśīkṛtendriyatayāvasthitiḥ kim āsītety asyottaram uktam //61//",
  "GE07bhg4c02u:2845": "__________________________________________________________",
  "GE07bhg4c02u:2846": "BhG 2.62-63",
  "GE07bhg4c02u:2847": "dhyāyato viṣayān puṃsaḥ saṅgas teṣūpajāyate /",
  "GE07bhg4c02u:2848": "saṅgāt saṃjāyate kāmaḥ kāmāt krodho 'bhijāyate //62//",
  "GE07bhg4c02u:2849": "krodhād bhavati saṃmohaḥ saṃmohāt smṛti-vibhramaḥ /",
  "GE07bhg4c02u:2850": "smṛti-bhraṃśād buddhi-nāśo buddhi-nāśāt praṇaśyati //63//",
  "GE07bhg4c02u:2851": "śrīdharaḥ : bāhyendriya-saṃyamābhāve doṣam uktvā manaḥ-saṃyamābhāve doṣam āha dhyāyata iti dvābhyām /",
  "GE07bhg4c02u:2852": "guṇa-buddhyā viṣayān dhyāyataḥ puṃsaḥ teṣu saṅga āsaktir bhavati /",
  "GE07bhg4c02u:2853": "āsaktyā ca teṣu adhikaḥ kāmo bhavati /",
  "GE07bhg4c02u:2854": "kāmāc ca kenacit pratihatāt krodho bhavati /",
  "GE07bhg4c02u:2855": "kiṃ ca, krodhād iti /",
  "GE07bhg4c02u:2856": "krodhāt saṃmohaḥ kāryākārya-vivekābhāvaḥ /",
  "GE07bhg4c02u:2857": "tataḥ śāstrācāryopadiṣṭa-smṛter vibhramo vicalanaṃ bhraṃśaḥ /",
  "GE07bhg4c02u:2858": "tato buddheś cetanāyā nāśaḥ /",
  "GE07bhg4c02u:2859": "vṛkṣādiṣv ivābhibhavaḥ /",
  "GE07bhg4c02u:2860": "tataḥ praṇaśyati mṛta-tulyo bhavati //62-63//",
  "GE07bhg4c02u:2861": "madhusūdanaḥ :",
  "GE07bhg4c02u:2862_0": "nigṛhīta-bāhyendriyasyāpi śabdādīnviṣayān dhyāyato manasā punaḥ punaś cintayataḥ",
  "GE07bhg4c02u:2862_1": "puṃsas teṣu viṣayeṣu saṅga āsaṅgo mamātyantaṃ sukha-hetava eta ity evaṃ śobhanādhyāsa-lakṣaṇaḥ",
  "GE07bhg4c02u:2862_2": "prīti-viśeṣa upajāyate saṅgāt sukha-hetutva-jñāna-lakṣaṇāt saṃjāyate kāmo mamaite",
  "GE07bhg4c02u:2862_3": "bhavantv iti tṛṣṇā-viśeṣaḥ /",
  "GE07bhg4c02u:2863": "tasmāt kāmāt kutaścit pratihanyamānāt tat-pratighāta-viṣayaḥ krodho 'bhijvalanātmābhijāyate /",
  "GE07bhg4c02u:2864": "krodhād bhavati saṃmohaḥ kāryākārya-vivekābhāva-rūpaḥ /",
  "GE07bhg4c02u:2865": "saṃmohāt smṛti-vibhramaḥ smṛteḥ śāstrācāryopadiṣṭārthānusandhānasya vibhramo vicalanaṃ vibhraṃśaḥ /",
  "GE07bhg4c02u:2866": "tasmāc ca smṛti-bhraṃśād buddher aikātmyākāra-mano-vṛtter nāśo viparīta-bhāvanopacaya-doṣeṇa pratibandhād anutpattir utpannāyāś ca phalāyogyatvena vilayaḥ",
  "GE07bhg4c02u:2867": "/ buddhi-nāśāt praṇaśyati tasyāś ca phala-bhūtāyā buddher vilopāt praṇaśyati sarva-puruṣārthāyogyo bhavati /",
  "GE07bhg4c02u:2868": "yo hi puruṣārthāyogyo jātaḥ sa mṛta eveti loke vyavahriyate /",
  "GE07bhg4c02u:2869": "ataḥ praṇaśyatīty uktam /",
  "GE07bhg4c02u:2870": "yasmād evaṃ manaso nigrahābhāve nigṛhīta-bāhyendriyasyāpi paramānartha-prāptis taramān mahatā prayatnena mano nigṛhṇīyād ity abhiprāyaḥ /",
  "GE07bhg4c02u:2871": "ato yuktam uktaṃ tāni sarvāṇi saṃyamya yukta āsīteti //62-63//",
  "GE07bhg4c02u:2872": "viśvanāthaḥ :",
  "GE07bhg4c02u:2873": "sthita-prajñasya mano-vaśīkāra eva bāhyendriya-vaśīkāra-kāraṇaṃ sarvathā mano-vaśīkārābhāve tu yat syāt tat śṛṇv ity āha dhyāyata iti /",
  "GE07bhg4c02u:2874": "saṅga āsaktiḥ /",
  "GE07bhg4c02u:2875": "āsaktyā ca teṣv adhikaḥ kāmo 'bhilāṣaḥ /",
  "GE07bhg4c02u:2876": "kāmāc ca kenacit pratihatāt krodhaḥ /",
  "GE07bhg4c02u:2877": "krodhāt saṃmohaḥ kāryākārya-vivekābhāvaḥ /",
  "GE07bhg4c02u:2878": "tasmāc ca śāstropadiṣṭa-svārthasya smṛti-nāśaḥ /",
  "GE07bhg4c02u:2879": "tasmāc ca buddheḥ sad-vyavasāyasya nāśaḥ /",
  "GE07bhg4c02u:2880": "tataḥ praṇaśyati saṃsāra-kūpe patati //62-63//",
  "GE07bhg4c02u:2881": "baladevaḥ : vijitendriyasyāpi mayy aniveśita-manasaḥ punar anartho durvāra ity āha dhyāyata iti dvyābhyām /",
  "GE07bhg4c02u:2882": "viṣayān śabdādīn sukha-hetutva-buddhyā dhyāyataḥ punaḥ punaś cintayato yoginas teṣu saṅga āsaktir bhavati /",
  "GE07bhg4c02u:2883": "saṅgād dhetos teṣu kāma-tṛṣṇā jāyate /",
  "GE07bhg4c02u:2884": "kāmāc ca kenacit pratihatāt krodhaś citta-jvālas tat-pratighātako bhavati /",
  "GE07bhg4c02u:2885": "krodhāt saṃmohaḥ kāryākārya-viveka-vijñāna-vilopaḥ /",
  "GE07bhg4c02u:2886": "saṃmohāt smṛter indriya-vijayādi-prayatnānusandher vibhramo vibhraṃśaḥ /",
  "GE07bhg4c02u:2887": "smṛti-bhraṃśād buddher ātma-jñānārthakasyādhyavasāyasya nāśaḥ /",
  "GE07bhg4c02u:2888": "buddhi-nāśāt praṇaśyati punar viṣaya-bhoga-nimagno bhavati saṃsaratīty arthaḥ /",
  "GE07bhg4c02u:2889": "madanāśrayaṇād durbalaṃ manas tāni sva-viṣayair yojayantīti bhāvaḥ /",
  "GE07bhg4c02u:2890": "tathā ca mano-vijigīṣuṇā mad-upāsanaṃ vidheyam //62-63//",
  "GE07bhg4c02u:2891": "__________________________________________________________",
  "GE07bhg4c02u:2892": "BhG 2.64",
  "GE07bhg4c02u:2893": "rāga-dveṣa-viyuktais tu viṣayān indriyaiś caran /",
  "GE07bhg4c02u:2894": "ātma-vaśyair vidheyātmā prasādam adhigacchati //64//",
  "GE07bhg4c02u:2895": "śrīdharaḥ : nanv indriyāṇāṃ viṣaya-pravaṇa-svabhāvānāṃ niroddhum aśakyatvād ayaṃ doṣo duṣparihara iti sthita-prajñatvaṃ kathaṃ syāt ?",
  "GE07bhg4c02u:2896": "ity āśaṅkyāha rāga-dveṣa iti dvābhyām /",
  "GE07bhg4c02u:2897": "rāga-dveṣa-rahitaiḥ vigata-darpair indriyaiḥ viṣayāṃś carann upabhuñjāno 'pi prasādaṃ śāntiṃ prāpnoti /",
  "GE07bhg4c02u:2898": "rāga-dveṣa-rāhityam evāha ātmeti /",
  "GE07bhg4c02u:2899": "ātmano manasaḥ vaśyair indriyaiḥ vidheyo vaśavartī ātmā mano yasyeti /",
  "GE07bhg4c02u:2900": "anenaiva kathaṃ vrajetety asya caturtha-praśnasya svādhīnair indriyair viṣayān gacchatīty uttaram uktaṃ bhavati //64//",
  "GE07bhg4c02u:2901": "madhusūdanaḥ :",
  "GE07bhg4c02u:2902": "manasi nigṛhīte tu bāhyendriya-nigrahābhāve 'pi na doṣa iti vadan kiṃ vrajetety asyottaram āhāṣṭabhiḥ /",
  "GE07bhg4c02u:2903": "yo 'samāhita-cetāḥ sa bāhyendriyāṇi nigṛhyāpi rāga-dveṣa-duṣṭena manasā viṣayāṃś cintayan puruṣārthād bhraṣṭo bhavati /",
  "GE07bhg4c02u:2904": "vidheyātmā tu tu-śabdhaḥ pūrvasmād vyatirekārthaḥ /",
  "GE07bhg4c02u:2905_0": "vaśīkṛtāntaḥ-karaṇas tu ātma-vaśyair mano 'dhīnaiḥ svādhīnair iti vā rāga-dveṣābhyāṃ",
  "GE07bhg4c02u:2905_1": "viyuktair virahitair indriyaiḥ śrotrādibhir viṣayān śabdādīn aniṣiddhāṃś carann upalabhamānaḥ",
  "GE07bhg4c02u:2905_2": "prasādaṃ prasannātāṃ cittasya svacchatāṃ paramātma-sākṣātkāra-yogyatām adhigacchati /",
  "GE07bhg4c02u:2906": "rāga-dveṣa-prayuktānīndriyāṇi doṣa-hetutāṃ pratipadyante /",
  "GE07bhg4c02u:2907": "manasi sva-vaśe tu na rāga-dveṣau /",
  "GE07bhg4c02u:2908": "tayor abhāve ca na tad-adhīnendriya-pravṛttiḥ /",
  "GE07bhg4c02u:2909": "avarjanīyatayā tu viṣayopalambho",
  "GE07bhg4c02u:2910": "na doṣam āvahatīti na śuddhi-vyāghāta iti bhāvaḥ /",
  "GE07bhg4c02u:2911": "etena viṣayāṇāṃ smaraṇam api ced anartha-kāraṇaṃ sutarāṃ tarhi bhogas tena jīvanārthaṃ viṣayān bhuñjānaḥ katham anarthaṃ na pratipadyeteti śaṅkā nirastā /",
  "GE07bhg4c02u:2912": "svādhīnair indriyair viṣayān prāpnotīti ca kiṃ vrajeteti praśnasyottaram uktaṃ bhavati //64//",
  "GE07bhg4c02u:2913": "viśvanāthaḥ :",
  "GE07bhg4c02u:2914": "mānasa-viṣaya-grahaṇābhāve sati sva-vaśyair indriyair viṣaya-grahaṇe 'pi na doṣa iti vadan sthita-prajño vrajeta kim ity asyottaram āha rāgeti /",
  "GE07bhg4c02u:2915": "vidheyo vacane sthta ātmā mano yasya saḥ /",
  "GE07bhg4c02u:2916": "vidheyo vinaya-grāhī vacane sthita āśravaḥ /",
  "GE07bhg4c02u:2917": "vaśyaḥ praṇayo nibhṛta-vinīta-praśritāḥ // ity amaraḥ /",
  "GE07bhg4c02u:2918": "prasādam adhigacchatīty etādṛśasyādhikāriṇo viṣaya-grahaṇam api na doṣa iti kiṃ vaktavyam ?",
  "GE07bhg4c02u:2919": "pratyuta guṇa eveti /",
  "GE07bhg4c02u:2920": "sthita-prajñasya viṣaya-tyāga-svīkārāv eva āsana-vrajane te ubhe api tasya bhadre iti bhāvaḥ //64//",
  "GE07bhg4c02u:2921": "baladevaḥ : manasi nirjite śrotrādi-nirjayābhāvo 'pi na doṣa iti bruvan vrajeta kim ity asottaram āha rāgeti ādibhir aṣṭabhiḥ /",
  "GE07bhg4c02u:2922": "vijita-bahir-indriyo 'pi mad-anarpita-manāḥ paramārthād vicyuta ity uktam /",
  "GE07bhg4c02u:2923_0": "yo vidheyātmā svādhīna-manā mad-arpita-manās tata eva nidagdha-rāgādi-mano-malaḥ",
  "GE07bhg4c02u:2923_1": "sa tv ātma-vaśyair mano 'dhīnair ata eva rāga-dveṣābhyāṃ viyuktair indriyaiḥ śrotrādyair",
  "GE07bhg4c02u:2923_2": "viṣayān niṣiddhān śabdādīṃś caran bhuñjāno 'pi prasādaṃ viṣayāsakty-ādi-malānāgamād",
  "GE07bhg4c02u:2923_3": "vimala-manas tam adhigacchatīty prāpnotīty arthaḥ //64 //",
  "GE07bhg4c02u:2924": "__________________________________________________________",
  "GE07bhg4c02u:2925": "BhG 2.65",
  "GE07bhg4c02u:2926": "prasāde sarva-duḥkhānāṃ hānir asyopajāyate /",
  "GE07bhg4c02u:2927": "prasanna-cetaso hy āśu buddhiḥ paryavatiṣṭhate //65//",
  "GE07bhg4c02u:2928": "śrīdharaḥ : prasāde sati kiṃ syād ity atrāha prasāda iti /",
  "GE07bhg4c02u:2929": "prasāde sati sarva-duḥkha-nāśaḥ /",
  "GE07bhg4c02u:2930": "tataś ca prasanna-cetaso buddhiḥ pratiṣṭhitā bhavatīty arthaḥ //65//",
  "GE07bhg4c02u:2931": "madhusūdanaḥ :",
  "GE07bhg4c02u:2932": "prasādam adhigacchatīty uktaṃ tatra prasāde sati kiṃ syād ity ucyate prasāda iti /",
  "GE07bhg4c02u:2933": "cittasya prasāde svacchatva-rūpe sati sarva-duḥkhānām ādhyātmikādīnām ajñāna-vilasitānāṃ hānir vināśo 'sya yater upajāyate /",
  "GE07bhg4c02u:2934": "hi yasmāt prasanna-cetaso yater āśu śīghram eva buddhir brahmātmaikyākārā paryavatiṣṭhate pari samantād avatiṣṭhate sthirā bhavati viparīta-bhāvanādi-pratibandhābhāvāt /",
  "GE07bhg4c02u:2935": "tataś ca prasāde sati buddhi-paryavasthānaṃ tatas tad-virodhy-ajñāna-nivṛttiḥ /",
  "GE07bhg4c02u:2936": "tatas tat-kārya-sakala-duḥkha-hānir iti krame 'pi prasāde yatrādhikyāya sarva-duḥkha-hāni-karatva-kathanam iti na virodhaḥ //65//",
  "GE07bhg4c02u:2937": "viśvanāthaḥ :",
  "GE07bhg4c02u:2938": "buddhiḥ paryavatiṣṭhate sarvato-bhāvena svābhīṣṭaṃprati sthirī-bhavatīti viṣaya-grahaṇābhāvād api samucita-viṣaya-grahaṇaṃ tasya sukham iti bhāvaḥ /",
  "GE07bhg4c02u:2939": "prasanna-cetaso iti citta-prasādo bhaktyaiveti jñeyam /",
  "GE07bhg4c02u:2940": "tayā vinā tu na citta-prasāda iti prathama-skandha eva prapañcitam /",
  "GE07bhg4c02u:2941": "kṛta-vedānta-śāstrasyāpi vyāsasyāprasanna-cittasya śrī-nāradopadiṣṭayā bhaktyaiva citta-prasāda-dṛṣṭeḥ //65//",
  "GE07bhg4c02u:2942": "baladevaḥ : prasāde sati kiṃ syād ity āha asya yogino manaḥ prasāde sati sarveṣāṃ prakṛti-saṃsarga-kṛtānāṃ duḥkhānāṃ hānir upajāyate /",
  "GE07bhg4c02u:2943": "prasanna-cetasaḥ svātma-yāthātmya-viṣayā buddhiḥ paryavatiṣṭhate sthirā bhavati //65//",
  "GE07bhg4c02u:2944": "__________________________________________________________",
  "GE07bhg4c02u:2945": "BhG 2.66",
  "GE07bhg4c02u:2946": "nāsti buddhir ayuktasya na cāyuktasya bhāvanā /",
  "GE07bhg4c02u:2947": "na cābhāvayataḥ śāntir aśāntasya kutaḥ sukham //66//",
  "GE07bhg4c02u:2948": "śrīdharaḥ : indriya-nigrahasya sthita-prajñatā-sādhanatvaṃ vyatireka-mukhenopapādayati nāstīti /",
  "GE07bhg4c02u:2949": "ayuktasya avaśī-kṛtendriyasya nāsti buddhiḥ /",
  "GE07bhg4c02u:2950": "śāstrācāryopadeśābhyām ātma-viṣayā buddhiḥ prajñaiva notpadyate /",
  "GE07bhg4c02u:2951": "kutas tasyāḥ pratiṣṭhā-vārtā /",
  "GE07bhg4c02u:2952": "kuta ity atrāha na ceti /",
  "GE07bhg4c02u:2953": "na cāyuktasya bhāvanā dhyānam /",
  "GE07bhg4c02u:2954": "bhāvanayā hi buddher ātmani pratiṣṭhā bhavati,",
  "GE07bhg4c02u:2955": "sā ca ayuktasya yato nāsti /",
  "GE07bhg4c02u:2956": "na cābhāvayataḥ ātma-dhyānam akurvataḥ śāntiḥ ātmani cittoparamaḥ /",
  "GE07bhg4c02u:2957": "aśāntasya kutaḥ sukham mokṣānanda ity arthaḥ //66//",
  "GE07bhg4c02u:2958": "madhusūdanaḥ :",
  "GE07bhg4c02u:2959": "imam evārthaṃ vyatireka-mukhena draḍhayati nāstīti /",
  "GE07bhg4c02u:2960": "ayuktasyājita-cittasya buddhir ātma-viṣayā śravaṇa-mananākhya-vedānta-vicāra-janyā nāsti notpadyate /",
  "GE07bhg4c02u:2961": "tad-buddhy-abhāve na cāyuktasya bhāvanā nididhyāsanātmikā vijātīya-pratyayānantaritasajātīya-pratyaya-pravāha-rūpā /",
  "GE07bhg4c02u:2962": "sarvatra naño 'stīty anenānvayaḥ /",
  "GE07bhg4c02u:2963": "na cābhāvayata ātmānaṃ śāntiḥ sakāryāvidyā-nivṛtti-rūpā vedānta-vākya-janyā brahmātmaikya-sākṣāt-kṛtiḥ /",
  "GE07bhg4c02u:2964": "aśāntasyātma-sākṣātkāra-śūnyasya kutaḥ sukhaṃ mokṣānanda ity arthaḥ //66//",
  "GE07bhg4c02u:2965": "viśvanāthaḥ :",
  "GE07bhg4c02u:2966": "uktam arthaṃ vyatireka-mukhena draḍhayati nāstīti /",
  "GE07bhg4c02u:2967": "ayuktasyāvaśīkṛta-manaso buddhir ātma-viṣayiṇī prajñā nāsti /",
  "GE07bhg4c02u:2968": "ayuktasya tādṛśa-prajñā-rahitasya bhāvanā parameśvara-dhyānaṃ ca /",
  "GE07bhg4c02u:2969": "abhāvayato 'kṛta-dhyānasya śāntir viṣayoparamo nāsti /",
  "GE07bhg4c02u:2970": "aśāntasya sukham ātmānandaḥ //66//",
  "GE07bhg4c02u:2971": "baladevaḥ : pūrvoktam arthaṃ vyatireka-mukhenāha ayuktasyāyogino mad-aniveśita-manaso buddhir ukta-lakṣaṇā nāsti na bhavati /",
  "GE07bhg4c02u:2972": "ataeva tasya bhāvanā tādṛg-ātma-cintāpi nāsti /",
  "GE07bhg4c02u:2973": "tādṛśam ātmānam abhāvayataḥ śāntir viṣaya-tṛṣṇā-nivṛttir nāsti /",
  "GE07bhg4c02u:2974": "aśāntasya tat-tṛṣṇākulasya sukham sva-prakāśānandātmānubhava-lakṣaṇaṃ kutaḥ syāt //66//",
  "GE07bhg4c02u:2975": "__________________________________________________________",
  "GE07bhg4c02u:2976": "BhG 2.67",
  "GE07bhg4c02u:2977": "indriyāṇāṃ hi caratāṃ yan mano 'nuvidhīyate /",
  "GE07bhg4c02u:2978": "tad asya harati prajñāṃ vāyur nāvam ivāmbhasi //67//",
  "GE07bhg4c02u:2979": "śrīdharaḥ : nāsti buddhir ayuktasya [Gītā 2.66] ity atra hetum āha indriyāṇām iti /",
  "GE07bhg4c02u:2980": "indriyāṇām avaśīkṛtānāṃ svairaṃ viṣayeṣu caratāṃ madhye yadaivaikam indriyaṃ mano 'nuvidhīyate /",
  "GE07bhg4c02u:2981": "vaśīkṛtaṃ sad-indriyeṇa saha gacchati,",
  "GE07bhg4c02u:2982": "tadaivaikam indriyasya manasaḥ puruṣasya vā prajñāṃ buddhiṃ harati viṣaya-vikṣiptāṃ karoti /",
  "GE07bhg4c02u:2983": "kim uta vaktavyaṃ bahūni prajñāṃ harantīti /",
  "GE07bhg4c02u:2984": "yathā pramattasya karṇadhārasya nāvaṃ vāyuḥ sarvataḥ paribhramayati tadvad iti //67//",
  "GE07bhg4c02u:2985": "madhusūdanaḥ :",
  "GE07bhg4c02u:2986": "ayuktasya kuto nāsti buddhir ity ata āha indriyāṇām iti /",
  "GE07bhg4c02u:2987": "caratāṃ sva-viṣayeṣu sva-sva-viṣayeṣu pravartamānānām avaśīkṛtānām indriyāṇāṃ madhye yad ekam apīndriyam anulakṣyīkṛtya mano vidhīyate preryate pravartate iti yāvat /",
  "GE07bhg4c02u:2988": "karma-kartari la-kāraḥ /",
  "GE07bhg4c02u:2989": "tat indriyam ekam api manasānusṛtam asya sādhakasya manaso vā prajñām ātma-viṣayāṃ śāstrīyāṃ harati apanayati manasas tad-viṣayāviṣṭatvāt /",
  "GE07bhg4c02u:2990": "yadaikam apīndriyaṃ prajñāṃ harati tadā sarvāṇi harantīti kim u vaktavyam ity arthaḥ /",
  "GE07bhg4c02u:2991": "dṛṣṭāntas tu spaṣṭaḥ /",
  "GE07bhg4c02u:2992": "abhyasyeti vāyor naukā-haraṇa-sāmarthyaṃ na bhuvīti sūcayitum ambhasīty uktam /",
  "GE07bhg4c02u:2993": "evaṃ dārṣṭāntike 'py ambhaḥ-sthānīye manaś cāñcalye saty eva prajñā-haraṇa-sāmarthyam indriyasya na tu bhū-sthānīye manaḥ-sthairya iti sūcitam //67//",
  "GE07bhg4c02u:2994": "viśvanāthaḥ :",
  "GE07bhg4c02u:2995": "ayuktasya buddhir nāstīty upapādayati indriyāṇāṃ sva-sva-viṣayeṣu caratāṃ madhye yan mama ekam indriyam anuvidhīyate /",
  "GE07bhg4c02u:2996": "puṃsāṃ sarvendriyānuvartiḥ kriyate,",
  "GE07bhg4c02u:2997": "tad eva mano 'sya prajñāṃ buddhiṃ harati /",
  "GE07bhg4c02u:2998": "yathāmbhasi nīyamānāṃ nāvaṃ pratikūlo vāyuḥ //67//",
  "GE07bhg4c02u:2999": "baladevaḥ : man-niveśita-manaskatayeindriya-niyamanābhāve doṣam āha indriyāṇām iti /",
  "GE07bhg4c02u:3000": "viṣayeṣu caratām avijitānām indriyāṇāṃ madhye yad ekaṃ śrotraṃ vā cakṣur vānulakṣyīkṛtya mano vidhīyate pravartate,",
  "GE07bhg4c02u:3001": "tad ekam evendriyaṃ manasānugatam asya pravartakasya prajñāṃ viviktātma-viṣayāṃ haraty apanayati manasasas tad-viṣayākṛṣṭatvāt /",
  "GE07bhg4c02u:3002": "kiṃ punaḥ ? sarvāṇi tānīti /",
  "GE07bhg4c02u:3003": "pratikūlo vāyur yathāmbhasi nīyamānāṃ nāvaṃ tadvat //67//",
  "GE07bhg4c02u:3004": "__________________________________________________________",
  "GE07bhg4c02u:3005": "BhG 2.68",
  "GE07bhg4c02u:3006": "tasmād yasya mahābāho nigṛhītāni sarvaśaḥ /",
  "GE07bhg4c02u:3007": "indriyāṇīndriyārthebhyas tasya prajñā pratiṣṭhitā //68//",
  "GE07bhg4c02u:3008": "śrīdharaḥ : indriya-saṃyamasya sthita-prajñatve sādhanatvaṃ coktam upasaṃharati tasmād iti /",
  "GE07bhg4c02u:3009": "sādhanatvopasaṃhāre tasya prajñā pratiṣṭhitā jñātavyety arthaḥ /",
  "GE07bhg4c02u:3010": "mahābāho /",
  "GE07bhg4c02u:3011": "iti sambodhayan vairi-nigrahe samarthasya tavātrāpi sāmarthyaṃ bhaved iti sūcayati //68//",
  "GE07bhg4c02u:3012": "madhusūdanaḥ :",
  "GE07bhg4c02u:3013": "hi yasmād evaṃ tasmād iti /",
  "GE07bhg4c02u:3014": "sarvaśaḥ sarvāṇi samanaskāni /",
  "GE07bhg4c02u:3015": "he mahābāho iti sambodhayan sarva-śatru-nivāraṇa-kṣamatvād indriya-śatru-nivāraṇe 'pi tvaṃ kṣamo 'sīti sūcayati /",
  "GE07bhg4c02u:3016": "spaṣṭam anyat /",
  "GE07bhg4c02u:3017": "tasyeti siddhasya sādhakasya ca parāmarśaḥ /",
  "GE07bhg4c02u:3018": "indriya-saṃyamasya sthita-prajñaṃ prati lakṣaṇatvasya mumukṣuṃ prati prajñā-sādhanatvasya copasaṃharaṇīyatvāt //68//",
  "GE07bhg4c02u:3019": "viśvanāthaḥ :",
  "GE07bhg4c02u:3020": "yasya nigṛhīta-manasaḥ /",
  "GE07bhg4c02u:3021": "he mahā-bāho /",
  "GE07bhg4c02u:3022": "iti yathā śatrūn nigṛhṇāsi,",
  "GE07bhg4c02u:3023": "tathā mano 'pi nigṛhāṇeti bhāvaḥ //68//",
  "GE07bhg4c02u:3024": "baladevaḥ : tasmād iti /",
  "GE07bhg4c02u:3025": "yasya man-niṣṭha-manasaḥ pratiṣṭhitātma-niṣṭhā bhavati /",
  "GE07bhg4c02u:3026": "he mahābāho iti yathā ripūn nigṛhṇāsi tathendriyāṇi nigṛhāṇety arthaḥ /",
  "GE07bhg4c02u:3027": "ebhiḥ ślokair bhagavan-niviṣṭatayendriya-vijayaḥ sthita-prajñasya siddhasya svābhāvikaḥ /",
  "GE07bhg4c02u:3028": "sādhakasya tu sādhana-bhūta iti bodhyam //68//",
  "GE07bhg4c02u:3029": "__________________________________________________________",
  "GE07bhg4c02u:3030": "BhG 2.69",
  "GE07bhg4c02u:3031": "yā niśā sarva-bhūtānāṃ tasyāṃ jāgarti saṃyamī /",
  "GE07bhg4c02u:3032": "yasyāṃ jāgrati bhūtāni sā niśā paśyato muneḥ //69//",
  "GE07bhg4c02u:3033": "śrīdharaḥ : nanu na kaścid api prasupta iva darśanādi-vyāpāra-śūnyaḥ sarvātmanā nigṛhītendriyo loke dṛśyate /",
  "GE07bhg4c02u:3034": "ato 'saktāvitam idaṃ lakṣaṇam ity āśaṅkyāha yā niśeti /",
  "GE07bhg4c02u:3035": "sarveṣāṃ bhūtānāṃ yā niśā /",
  "GE07bhg4c02u:3036": "niśeva niśā ātma-niṣṭhā /",
  "GE07bhg4c02u:3037": "ajñāna-dhvāntāvṛta-matīnāṃ tasyāṃ darśanādi-vyāpārābhāvāt /",
  "GE07bhg4c02u:3038": "tasyāṃ ātma-niṣṭhāyāṃ saṃyamī nigṛhītendriyo jāgrati prabudhyante /",
  "GE07bhg4c02u:3039": "sātma-tattvaṃ paśyato muner niśā /",
  "GE07bhg4c02u:3040": "tasyāṃ darśanādi-vyāpāras tasya nāsti ity arthaḥ /",
  "GE07bhg4c02u:3041": "etad uktaṃ bhavati - yathā divāndhānām ulukādīnāṃ rātrāv eva darśanaṃ na tu divase /",
  "GE07bhg4c02u:3042": "evaṃ brahmajñasyonmīlitākṣasyāpi brahmaṇy eva dṛṣṭiḥ /",
  "GE07bhg4c02u:3043": "na tu viṣayeṣu /",
  "GE07bhg4c02u:3044": "ato nāsambhāvitam idaṃ lakṣaṇam iti //69//",
  "GE07bhg4c02u:3045": "madhusūdanaḥ :",
  "GE07bhg4c02u:3046": "tad evaṃ mumukṣuṇā prajñā-sthairyāya prayatna-pūrvakam indriya-saṃyamaḥ kartavya ity uktaṃ sthita-prajñasya tu svataḥ siddha eva sarvendriya-saṃyama ity āha yā niśeti /",
  "GE07bhg4c02u:3047": "yā vedānta-vākya-janita-sākṣātkāra-rūpāhaṃ brahmāsmīti prajñā sarva-bhūtānām ajñānāṃ niśeva niśā tān praty aprakāśa-rūpatvāt /",
  "GE07bhg4c02u:3048": "tasyāṃ brahma-vidyā-lakṣaṇāyāṃ sarva-bhūta-niśāyāṃ jāgarti ajñāna-nidrāyāḥ prabuddhaḥ san sāvadhāno vartate saṃyamīndriya-saṃyamavān sthita-prajña ity arthaḥ /",
  "GE07bhg4c02u:3049_0": "yasyāṃ tu dvaita-darśana-lakṣaṇāyām avidyā-nidrāyāṃ prasuptāny eva bhūtāni jāgrati",
  "GE07bhg4c02u:3049_1": "svapnavad vyavaharanti sā niśā na prakāśata ātma-tattvaṃ paśyato 'parokṣatayā muneḥ sthita-prajñasya /",
  "GE07bhg4c02u:3050": "yāvad dhi na prabudhyate tāvad eva svapna-darśanaṃ bodhya-paryantatvād bhramasya tattva-jñāna-kāle",
  "GE07bhg4c02u:3051": "tu na bhrama-nimittaḥ kaścid vyavahāraḥ /",
  "GE07bhg4c02u:3052": "tad uktaṃ vārtika-kāraiḥ -",
  "GE07bhg4c02u:3053": "kāraka-vyavahāre hi śuddhaṃ vastu na vīkṣyante /",
  "GE07bhg4c02u:3054": "śuddhe vastuni siddhe ca kāraka-vyāpṛtis tathā //",
  "GE07bhg4c02u:3055": "kākolūka-niśevāyaṃ saṃsāro 'jñātma-vedinoḥ /",
  "GE07bhg4c02u:3056": "yā niśā sarva-bhūtānām ity avocat svayaṃ hariḥ // iti /",
  "GE07bhg4c02u:3057": "tathā ca yasya viparīta-darśanaṃ tasya na vastu-darśanaṃ viparīta-darśanasya vastv-adarśana-janyatvāt /",
  "GE07bhg4c02u:3058": "yasya ca vastu-darśanaṃ tasya na viparīta-darśanaṃ viparīta-darśana-kāraṇasya vastv-adarśanasya vastu-darśanena bādhitatvāt /",
  "GE07bhg4c02u:3059": "tathā ca śrutiḥ - yatra vā anyad iva syāt tatrānyo 'nyat paśyet /",
  "GE07bhg4c02u:3060": "yatra svasya sarvam ātmaivābhūt tat kena kaṃ paśyet //",
  "GE07bhg4c02u:3061": "iti vidyāvidyayor vyavasthām āha /",
  "GE07bhg4c02u:3062": "yathā kākasya rātry-andhasya dinam ulūkasya divāndhasya niśā rātrau paśyataś colūkasya yad dinaṃ rātrir eva sā kākasyeti mahad āścaryam etat /",
  "GE07bhg4c02u:3063": "atas tattva-darśibhiḥ katham āvidyaka-kriyā-kārakādi-vyavahāraḥ syād iti svataḥ siddha eva tasyendriya-saṃyama ity arthaḥ //69//",
  "GE07bhg4c02u:3064": "viśvanāthaḥ :",
  "GE07bhg4c02u:3065": "sthita-prajñasya tu svataḥ-siddha eva sarvendriya-nigraha ity āha yeti /",
  "GE07bhg4c02u:3066": "buddhir hi dvividhā bhavati ātma-pravaṇā viṣaya-pravaṇā ca /",
  "GE07bhg4c02u:3067": "tatra yā ātma-pravaṇā buddhiḥ sā sarva-bhūtānāṃ niśā /",
  "GE07bhg4c02u:3068": "niśāyāṃ kiṃ kiṃ syād iti tasyāṃ svapanto janā yathā na jānanti,",
  "GE07bhg4c02u:3069": "tathaiva ātma-pravaṇa-buddhau prāpyamāṇaṃ vastu sarva-bhūtāni na jānanti /",
  "GE07bhg4c02u:3070": "kintu tasyāṃ saṃyamī sthita-prajño jāgarti /",
  "GE07bhg4c02u:3071": "na tu svapiti /",
  "GE07bhg4c02u:3072": "ata ātma-buddhi-niṣṭham ānandaṃ sākṣād anubhavati /",
  "GE07bhg4c02u:3073": "yasyāṃ viṣaya-pravaṇāyāṃ buddhau bhūtāni jāgrati,",
  "GE07bhg4c02u:3074": "tan-niṣṭhaṃ viṣaya-sukha-śoka-mohādikaṃ sākṣād anubhavanti na tu tatra svapanti /",
  "GE07bhg4c02u:3075": "sā muneḥ sthita-prajñasya niśā tan-niṣṭhaṃ kim api nānubhavati ity arthaḥ /",
  "GE07bhg4c02u:3076": "kintu paśyataḥ sāṃsārikānāṃ sukha-duḥkha-pradān viṣayān tatraudāsīnyenāvalokayataḥ svabhogyān",
  "GE07bhg4c02u:3077": "viṣayān api yathocitaṃ nirlepam ādadānasyety arthaḥ //69//",
  "GE07bhg4c02u:3078": "baladevaḥ : sādhakāvasthasya sthita-prajñasyendriya-saṃyamaḥ prayatna-sādhya ity uktam /",
  "GE07bhg4c02u:3079": "siddhāvasthasya tu tasya tan-niyamaḥ svābhāvika ity āha yā niśeti /",
  "GE07bhg4c02u:3080": "viviktātma-niṣṭhā viṣaya-niṣṭhā ceti buddhir dvividhā /",
  "GE07bhg4c02u:3081": "yātma-niṣṭhā buddhiḥ sarva-bhūtānāṃ niśā-rūpakeṇopamātra vyajyate rātri-tulyā tadvad aprakāśikā /",
  "GE07bhg4c02u:3082": "rātrāv ivātma-niṣṭhāyāṃ buddhau svapanto janās tal-labhyam ātmānaṃ sarve nānubhavantīty arthaḥ /",
  "GE07bhg4c02u:3083": "saṃyamī jitendriyas tu tasyāṃ jāgarti na tu svapiti /",
  "GE07bhg4c02u:3084": "tayā labhyam ātmānam anubhavatīty arthaḥ /",
  "GE07bhg4c02u:3085": "yasyāṃ viṣya-niṣṭhāyāṃ buddhau bhūtānio jāgrati viṣaya-bhogān anubhavanti na tu tatra svapanti sā muneḥ sthita-prajñasya niśā /",
  "GE07bhg4c02u:3086": "tasya viṣaya-bhogāprakāśikety arthaḥ /",
  "GE07bhg4c02u:3087": "kīdṛśasyety āha paśyata iti /",
  "GE07bhg4c02u:3088": "ātmānaṃ sākṣād anubhavataḥ prārabdhaākṛṣṭān viṣayān",
  "GE07bhg4c02u:3089": "apy audāsīnyena bhuñjānasya cety arthaḥ /",
  "GE07bhg4c02u:3090": "nartakī-mūrdha-ghaṭāvadhāna-nyāyenātma-dṛṣṭer na tad-anya-rasa-graha iti bhāvaḥ /",
  "GE07bhg4c02u:3091": "__________________________________________________________",
  "GE07bhg4c02u:3092": "BhG 2.70",
  "GE07bhg4c02u:3093": "āpūryamāṇam acala-pratiṣṭhaṃ",
  "GE07bhg4c02u:3094": "samudram āpaḥ praviśanti yadvat /",
  "GE07bhg4c02u:3095": "tadvat kāmā yaṃ praviśanti sarve",
  "GE07bhg4c02u:3096": "sa śāntim āpnoti na kāma-kāmī //70//",
  "GE07bhg4c02u:3097": "śrīdharaḥ : nanu viṣayeṣu dṛṣṭy-abhāve katham asau tān bhuṅkte ity apekṣāyām āha āpūryamāṇam iti /",
  "GE07bhg4c02u:3098_0": "nānā-nada-nadīnbhir āpūryamāṇam api acala-pratiṣṭham anatikrānta-maryādam eva samudraṃ",
  "GE07bhg4c02u:3098_1": "punar api anyā āpo yathā praviśanti tathā kāmā viṣayā yaṃ munim antar-dṛṣṭiṃ bhogair",
  "GE07bhg4c02u:3098_2": "avikriyamāṇam eva prārabdha-karmabhir ākṣiptāḥ santaḥ praviśanti sa śāntim kaivalyaṃ prāpnoti /",
  "GE07bhg4c02u:3099": "na tu kāma-kāmī bhoga-kāmanā-śīlaḥ //70//",
  "GE07bhg4c02u:3100": "madhusūdanaḥ :",
  "GE07bhg4c02u:3101": "etādṛśasya sthita-prajñasya sarva-vikṣepa-śāntir apy artha-siddheti sa-dṛṣṭāntam āha āpūryamāṇam iti /",
  "GE07bhg4c02u:3102": "sarvābhir nadībhir āpūryamāṇaṃ santaṃ vṛṣṭy-ādi-prabhavā api sarvā āpaḥ samudraṃ praviśanti /",
  "GE07bhg4c02u:3103": "kīdṛśam acala-pratiṣṭham anatikrānta-maryādam /",
  "GE07bhg4c02u:3104": "acalānāṃ mainākādīnāṃ pratiṣṭhā yasminn iti vā gāmbhīryātiśaya uktaḥ /",
  "GE07bhg4c02u:3105_0": "yadvad yena prakāreṇa nirvikāratvena tadvat tenaiva nirvikāratva-prakāreṇa yaṃ sthita-prajñaṃ",
  "GE07bhg4c02u:3105_1": "nirvikāram eva santaṃ kāmā ajñair lokaiḥ kāmyamānāḥ śabdādyāḥ sarve viṣayā avarjanīyatayā",
  "GE07bhg4c02u:3105_2": "prārabdha-karma-vaśāt praviśanti na tu vikartuṃ śaknuvanti sa mahā-samudra-sthānīyaḥ",
  "GE07bhg4c02u:3105_3": "sthita-prajñaḥ śāntiṃ sarva-laukikālaukika-karma-vikṣepa-nivṛttiṃ bādhitānuvṛttāvidyā-kārya-nivṛttiṃ",
  "GE07bhg4c02u:3105_4": "cāpnoti jñāna-balena",
  "GE07bhg4c02u:3106": "/ na kāma-kāmī kāmān viṣayān kāmayituṃ śīlaṃ yasya sa kāma-kāmy ajñaḥ śāntiṃ samākhyātāṃ nāpnoti /",
  "GE07bhg4c02u:3107": "api tu sarvadā laukikālaukika-karma-vikṣepeṇa mahati kleśārṇave magno bhavatīti vākyārthaḥ /",
  "GE07bhg4c02u:3108": "etena jñānina eva phala-bhūto vidvat-saṃnyāsas tasyaiva ca sarva-vikṣepa-nivṛtti-rūpā jīvan-muktir daivāddhnīna-viṣaya-bhoge 'pi nirvikāratety-ādikam uktaṃ veditavyam //70//",
  "GE07bhg4c02u:3109": "viśvanāthaḥ :",
  "GE07bhg4c02u:3110": "viṣaya-grahaṇe kṣobha-rāhityam eva nirlepety āha āpūryamāṇam iti /",
  "GE07bhg4c02u:3111": "yathā varṣāsu itas tataḥ nādeyā āpaḥ samudraṃ praviśanti kīdṛśam /",
  "GE07bhg4c02u:3112": "ā īṣad api āpūryamāṇam tāvatībhir apy adbhiḥ pūrayituṃ na śakyam /",
  "GE07bhg4c02u:3113": "acala-pratiṣṭham anatikrānta-maryādaṃ tadvad eva kāmā viṣayā yaṃ praviśanti bhogyatvenāyānti /",
  "GE07bhg4c02u:3114": "yathā apāṃ praveśe apraveśe vā samudro na kam api viśeṣam āpadyate /",
  "GE07bhg4c02u:3115": "evam eva yaḥ kāmānāṃ bhoge abhoge ca kṣobha-rahita eva syāt sa sthita-prajñaḥ /",
  "GE07bhg4c02u:3116": "śāntiṃ jñānam //70//",
  "GE07bhg4c02u:3117": "baladevaḥ : uktaṃ bhāvaṃ sphuṭayann āha āpūryeti /",
  "GE07bhg4c02u:3118": "svarūpeṇaivāpūryamāṇaṃ tathāpy acala-pratiṣṭham anullaṅghita-velaṃ samudraṃ yathāpo 'nyā varṣodbhavā nadyaḥ praviśanti,",
  "GE07bhg4c02u:3119": "na tu tatra kiñcid viśeṣaṃ śaknuvanti kartuṃ,",
  "GE07bhg4c02u:3120": "tadvat sarve kāmāḥ prārabdhākṛṣṭā viṣayā yaṃ praviśanti na tu vikartuṃ prabhavanti sa śāntim āpnoti /",
  "GE07bhg4c02u:3121": "śabdādiṣu tad indriya-gocareṣv api sat svātmānandānubhava-tṛptair vikāra-leśam apy avindan sthita-prajña ity arthaḥ /",
  "GE07bhg4c02u:3122": "yaḥ kāma-kāmī viṣaya-lipsuḥ sa tūkta-lakṣaṇāṃ śāntiṃ nāpnoti //70//",
  "GE07bhg4c02u:3123": "__________________________________________________________",
  "GE07bhg4c02u:3124": "BhG 2.71",
  "GE07bhg4c02u:3125": "vihāya kāmān yaḥ sarvān pumāṃś carati niḥspṛhaḥ /",
  "GE07bhg4c02u:3126": "nirmamo nirahaṃkāraḥ sa śāntim adhigacchati //71//",
  "GE07bhg4c02u:3127": "śrīdharaḥ : yasmād evaṃ tasmāt vihāyeti /",
  "GE07bhg4c02u:3128": "prāptān kāmān vihāya tyaktvopekṣya aprāpteṣu ca niḥspṛhaḥ yato nirahaṅkāro 'taeva tad-bhoga-sādhaneṣu nirmamaḥ sann antar-dṛṣṭir bhūtvā yaś carati prārabdha-vaśena bhogān bhuṅkte /",
  "GE07bhg4c02u:3129": "yatra kutrāpi gacchati vā /",
  "GE07bhg4c02u:3130": "sa śāntim prāpnoti //71//",
  "GE07bhg4c02u:3131": "madhusūdanaḥ :",
  "GE07bhg4c02u:3132": "yasmād evaṃ tasmāt vihāyeti /",
  "GE07bhg4c02u:3133_0": "prāptān api sarvān bāhyān gṛha-kṣetrādīnāntarān manorājya-rūpān vāsanā-mātra-rūpāṃś",
  "GE07bhg4c02u:3133_1": "ca pathi gacchaṃs tṛṇa-sparśa-rūpān kāmāṃs trividhān vihāyopekṣya śarīra-jīvana-mātre 'pi nispṛhaḥ san /",
  "GE07bhg4c02u:3134": "yato nirahaṅkāra śarīrendriyādāv ayam aham ity abhimāna-śūnyaḥ /",
  "GE07bhg4c02u:3135": "vidyāvattvādi-nimittātma-sambhāvanā-rahita iti vā /",
  "GE07bhg4c02u:3136_0": "ato nirmamaḥ śarīra-yātrā-mātrārthe 'pi prārabdha-karmākṣipte kaupīnācchādanādau",
  "GE07bhg4c02u:3136_1": "mamedam ity abhimāna-varjitaḥ san yaḥ pumāṃś carati prārabdha-karma-vaśena bhogān",
  "GE07bhg4c02u:3136_2": "bhuṅkte yādṛcchikatayā yatra kvāpi gacchatīti vā /",
  "GE07bhg4c02u:3137": "sa evaṃbhūtaḥ sthita-prajñaḥ śāntiṃ sarva-saṃsāra-duḥkhoparama-lakṣaṇām avidyā-tat-kārya-nivṛttim adhigacchati jñāna-balena prāpnoti /",
  "GE07bhg4c02u:3138": "tad etad īdṛśaṃ vrajanaṃ",
  "GE07bhg4c02u:3139": "sthita-prajñasyeti caturtha-praśnasyottaraṃ parisamāptam //71//",
  "GE07bhg4c02u:3140": "viśvanāthaḥ :",
  "GE07bhg4c02u:3141": "kaścit tu kāmeṣu aviśvasan naiva tān bhuṅkte ity āha /",
  "GE07bhg4c02u:3142": "vihāyeti nirahaṅkāro nirmama iti deha-daihikeṣu ahaṃtā-mamatā-śūnyaḥ //71//",
  "GE07bhg4c02u:3143": "baladevaḥ : vihāyeti /",
  "GE07bhg4c02u:3144_0": "prāptān kāmān viṣayān sarvān vihāya śarīropajīvana-mātre 'pi nirmamo mamtā-śūnyaḥ",
  "GE07bhg4c02u:3144_1": "nirahaṅkāro 'nātmani śarīre ātmābhimāna-śūnyaś carati tad-upajīvana-mātraṃ bhakṣayati",
  "GE07bhg4c02u:3144_2": "yatra kvāpi gacchati vā sa śāntiṃ labhate iti vrajeta kim ity asyottaram //71 //",
  "GE07bhg4c02u:3145": "__________________________________________________________",
  "GE07bhg4c02u:3146": "BhG 2.72",
  "GE07bhg4c02u:3147": "eṣā brāhmī sthitiḥ pārtha naināṃ prāpya vimuhyati /",
  "GE07bhg4c02u:3148": "sthitvāsyām anta-kāle 'pi brahma-nirvāṇam ṛcchati //72//",
  "GE07bhg4c02u:3149": "śrīdharaḥ : uktāṃ jñāna-niṣṭhāṃ stuvann upasaṃharati eṣeti /",
  "GE07bhg4c02u:3150": "brāhmī sthitir brahma-jñāna-niṣṭhā /",
  "GE07bhg4c02u:3151": "eṣaivaṃvidhā /",
  "GE07bhg4c02u:3152": "enāṃ parameśvarārādhanena viśuddhāntaḥkaraṇaḥ pumān prāpya na vimuhyati /",
  "GE07bhg4c02u:3153": "punaḥ saṃsāra-mohaṃ na prāpnoti /",
  "GE07bhg4c02u:3154": "yato 'nta-kāle mṛtyu-samaye 'py asyāṃ lakṣa-mātram api sthitvā brahma-nirvāṇam brahmaṇi nirvāṇaṃ layam ṛcchati prāpnoti /",
  "GE07bhg4c02u:3155": "kiṃ punar vaktavyaṃ bālyam ārabhya sthitvā prāpnotīti //72//",
  "GE07bhg4c02u:3156": "śoka-paṅka-nimagnaṃ yaḥ sāṅkhya-yogopadeśataḥ /",
  "GE07bhg4c02u:3157": "ujjahārārjunaṃ bhaktaṃ sa kṛṣṇa-śaraṇaṃ mama //",
  "GE07bhg4c02u:3158": "iti śrī-śrīdhara-svāmikṛtāyāṃ bhagavad-gītā-ṭīkāyāṃ subodhinyāṃ",
  "GE07bhg4c02u:3159": "dvitīyo 'dhyāyaḥ",
  "GE07bhg4c02u:3160": "//2//",
  "GE07bhg4c02u:3161": "madhusūdanaḥ :",
  "GE07bhg4c02u:3162": "tad evaṃ caturṇāṃ praśnānām uttara-vyājena sarvāṇi sthita-prajña-lakṣaṇāni mumukṣu-kartavyatayā kathitāni /",
  "GE07bhg4c02u:3163": "samprati karma-yoga-phala-bhūtāṃ sāṅkhya-niṣṭhāṃ stuvann upasaṃharati eṣeti /",
  "GE07bhg4c02u:3164": "eṣā sthita-prajña-lakṣaṇa-vyājena kathitā /",
  "GE07bhg4c02u:3165": "eṣā te 'bhihitā sāṅkhye buddhir iti ca prāg uktā sthitir niṣṭhā sarva-karma-saṃnyāsa-pūrvaka-paramātma-jñāna-lakṣaṇā brāhmī brahma-viṣayā /",
  "GE07bhg4c02u:3166": "he pārtha /",
  "GE07bhg4c02u:3167": "enāṃ sthitiṃ prāpya yaḥ kaścid api pnar na vimuhyati /",
  "GE07bhg4c02u:3168": "na hi jñāna-bādhitasyājñānasya punaḥ sambhavo 'sti anāditvenotpatty-asambhavāt /",
  "GE07bhg4c02u:3169": "asyāṃ sthitāv anta-kāle 'pi antye 'pi vaayasi sthitvā brahma-nirvāṇaṃ brahmaṇi nirvāṇaṃ nirvṛttiṃ brahma-rūpaṃ nirvāṇam iti vā /",
  "GE07bhg4c02u:3170": "ṛcchati gacchaty abhedena /",
  "GE07bhg4c02u:3171": "kim u vaktavyaṃ yo bramacaryād eva saṃnyasya yāvaj-jīvam asyāṃ brāhmyāṃ",
  "GE07bhg4c02u:3172": "sthitāv avatiṣṭhate sa brahma-nirvāṇam ṛcchatīty api-śabdārthaḥ //72//",
  "GE07bhg4c02u:3173_0": "iti śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ",
  "GE07bhg4c02u:3173_1": "śrīmad-bhagavad-gītā-gūḍhārtha-dīpikāyām sarva-gītārtha-sūtraṇaṃ nāma",
  "GE07bhg4c02u:3174": "dvitīyo 'dhyāyaḥ //2//",
  "GE07bhg4c02u:3175": "viśvanāthaḥ :",
  "GE07bhg4c02u:3176": "upasaṃharati eṣeti /",
  "GE07bhg4c02u:3177": "brāhmī brahma-prāpikā /",
  "GE07bhg4c02u:3178": "anta-kāle mṛtyu-samaye 'pi /",
  "GE07bhg4c02u:3179": "kiṃ punar ābālyam //72//",
  "GE07bhg4c02u:3180": "jñānaṃ karma ca vispaṣṭam aspaṣṭaṃ bhaktim uktavān /",
  "GE07bhg4c02u:3181": "ataevāyam adhyāyaḥ śrī-gītā-sūtram ucyate //",
  "GE07bhg4c02u:3182": "iti sārārtha-varṣiṇyāṃ harṣiṇyāṃ bhakta-cetasām /",
  "GE07bhg4c02u:3183": "śrī-gītāsu dvitīyo 'yaṃ saṅgataḥ saṅgataḥ satām //2//",
  "GE07bhg4c02u:3184": "baladevaḥ : sthita-prajñatāṃ stauti eṣeti /",
  "GE07bhg4c02u:3185": "brāhmī brahma-prāpikā /",
  "GE07bhg4c02u:3186": "anta-kāle carame vayasi /",
  "GE07bhg4c02u:3187": "kiṃ punar ākaumāraṃ brahma ṛcchati labhate /",
  "GE07bhg4c02u:3188": "nirvāṇam amṛta-rūpaṃ tat pradam ity arthaḥ /",
  "GE07bhg4c02u:3189": "nanu tasyāṃ sthitaḥ kathaṃ brahma prāpnoti /",
  "GE07bhg4c02u:3190": "tat-prāptes tad-bhakti-hetukatvād iti ced ucyate /",
  "GE07bhg4c02u:3191": "tasyās tad-bhakti-hetukatvāt tad-bhakti-hetutvāc ca tat-prāpakateti //72//",
  "GE07bhg4c02u:3192": "niṣkāma-karmabhir jñānī harim eva smaran bhavet /",
  "GE07bhg4c02u:3193": "anyathā vighna eveti dvitīyo 'dhyāya-nirṇayaḥ //",
  "GE07bhg4c02u:3194": "iti śrīmad-bhagavad-gītopaniṣad-bhāṣye dvitīyo 'dhyāyaḥ /",
  "GE07bhg4c02u:3195": "//2//",
  "GE07bhg4c02u:3196": "[*ENDNOTE] Only found in Manu.",
  "GE07bhg4c02u:3197": "[*ENDNOTE] This is a reference to chapter 11.25. See VCT to 18.28."
}