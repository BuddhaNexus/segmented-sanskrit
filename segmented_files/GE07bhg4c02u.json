{
    "GE07bhg4c02u:0": "BhG 2.1",
    "GE07bhg4c02u:1": "saṃjaya uvāca taṃ tathā kṛpayāviṣṭam aśrupūrṇākulekṣaṇam |",
    "GE07bhg4c02u:2": "viṣīdantam idaṃ vākyam uvāca madhusūdanaḥ ||1||",
    "GE07bhg4c02u:3": "śrīdharaḥ : dvitīye śoka-saṃtaptam arjunaṃ brahma-vidyayā |",
    "GE07bhg4c02u:4": "pratibodhya hariś cakre sthita-prajñasya lakṣaṇam |",
    "GE07bhg4c02u:5": "tataḥ kiṃ vṛttam ity apekṣāyāṃ sañjaya uvāca - taṃ tathety ādi |",
    "GE07bhg4c02u:6": "aśrubhiḥ pūrṇe ākule īkṣaṇe yasya taṃ",
    "GE07bhg4c02u:7": "tathā, ukta-prakāreṇa visam arjunaṃ prati madhusūdana idaṃ vākyam uvāca",
    "GE07bhg4c02u:8": "madhusūdanaḥ : ahiṃsā paramo dharmo bhikṣāśanaṃ cety evaṃ-lakṣaṇayā",
    "GE07bhg4c02u:9": "buddhyā yuddha-vaimukhyam arjunasya śrutvā svaputrāṇāṃ rājyam apracalitam avadhārya svastha-hṛdayasya dhṛtarāṣṭrasya harṣa-nimittāṃ tataḥ kiṃ vṛttam",
    "GE07bhg4c02u:10": "ity ākāṅkṣām apaninīṣuḥ saṃjayas taṃ pratyuktavān ity āha vaiśampāyanaḥ |",
    "GE07bhg4c02u:11": "kṛpā mamaita iti vyāmoha-nimittaḥ sneha-viśeṣaḥ |",
    "GE07bhg4c02u:12": "tayāviṣṭaṃ",
    "GE07bhg4c02u:13": "svabhāva-siddhyā vyāptam |",
    "GE07bhg4c02u:14": "arjunasya karmatvaṃ kṛpāyāś ca kartṛtvaṃ vadatā tasyā āgantukatvaṃ vyudastam |",
    "GE07bhg4c02u:15": "ataeva viṣīdantaṃ sneha-viṣayī-bhūta-svajana-vicchedāśaṅkā-nimittaḥ śokāpara-paryāyaś",
    "GE07bhg4c02u:16": "citta-vyākulī-bhāvo viṣādas taṃ prāpnuvantam |",
    "GE07bhg4c02u:17": "atra viṣādasya karmatvenārjunasya kartṛtvena ca tasyāgantukatvaṃ sūcitam |",
    "GE07bhg4c02u:18": "ataeva kṛpā-viṣāda-vaśād aśrubhiḥ pūrṇe ākule darśanākṣame cekṣaṇe yasya",
    "GE07bhg4c02u:19": "tam |",
    "GE07bhg4c02u:20": "evam aśru-pāta-vyākulī-bhāvākhya-kārya-dvaya-janakatayā paripoṣaṃ gatābhyāṃ kṛpā-viṣādābhyām udvignaṃ tam arjunam idaṃ sopapattikaṃ vakṣyamāṇaṃ vākyam uvāca na tūpekṣitavān |",
    "GE07bhg4c02u:21": "madhusūdana iti |",
    "GE07bhg4c02u:22": "svayaṃ",
    "GE07bhg4c02u:23": "duṣṭa-nigraha-kartārjunaṃ praty api tathaiva vakṣyatīti bhāvaḥ ||1||",
    "GE07bhg4c02u:24": "viśvanāthaḥ :",
    "GE07bhg4c02u:25": "ātmānātma-vivekena śoka-moha-tamo nudan |",
    "GE07bhg4c02u:26": "dvitīye kṛṣṇa-candro 'tra proce muktasya lakṣaṇam ||1||",
    "GE07bhg4c02u:27": "baladevaḥ :",
    "GE07bhg4c02u:28": "dvitīye jīva-yāthātmya-jñānaṃ tat-sādhanaṃ hariḥ |",
    "GE07bhg4c02u:29": "niṣkāma-karma ca proce sthita-prajñasya lakṣaṇam ||",
    "GE07bhg4c02u:30": "evam arjuna-vairāgyam upaśrutya sva-putra-rājyābhraṃśāśayā hṛṣyantaṃ dhṛtarāṣṭram ālakṣya sañjaya uvāca taṃ tatheti |",
    "GE07bhg4c02u:31": "madhusūdana iti tasya śokam api madhuvan nihaniṣyatīti bhāvaḥ ||1||",
    "GE07bhg4c02u:32": "BhG 2.2",
    "GE07bhg4c02u:33": "śrī-bhagavān uvāca kutas tvā kaśmalam idaṃ viṣame samupasthitam |",
    "GE07bhg4c02u:34": "anārya-juṣṭam asvargyam akīrti-karam arjuna ||2||",
    "GE07bhg4c02u:35": "śrīdharaḥ : tad eva vākyam āha śrī-bhagavān uvāca kuta iti |",
    "GE07bhg4c02u:36": "kuto hetos tvā tvāṃ viṣame saṅkaṭe idaṃ kuśalaṃ samupasthitam ayaṃ mohaḥ prāptaḥ,",
    "GE07bhg4c02u:37": "yata āryair asevitam |",
    "GE07bhg4c02u:38": "asvargyam adharmyam ayaśaskaraṃ ca ||2||",
    "GE07bhg4c02u:39": "madhusūdanaḥ : tad eva bhagavato vākyam avatārayati kutas tveti |",
    "GE07bhg4c02u:40": "aiśvaryasya samagrasya dharmasya yaśasaḥ śriyaḥ |",
    "GE07bhg4c02u:41": "vairāgyasyātha mokṣasya ṣaṇṇāṃ bhaga itīṅganā || [ViP 6.74]",
    "GE07bhg4c02u:42": "samagasyeti pratyekaṃ sambandhaḥ |",
    "GE07bhg4c02u:43": "mokṣasyeti tat-sādhanasya jñānasya |",
    "GE07bhg4c02u:44": "iṅganā saṃjñā |",
    "GE07bhg4c02u:45": "etādṛśaṃ samagramaiśvaryādikaṃ nityam apratibandhena yatra vartate sa bhagavān |",
    "GE07bhg4c02u:46": "nitya-yoge matup |",
    "GE07bhg4c02u:47": "tathā-",
    "GE07bhg4c02u:48": "utpattiṃ ca vināśaṃ ca bhūtānām āgatiṃ gatim |",
    "GE07bhg4c02u:49": "vetti vidyām avidyāṃ ca sa vācyo bhagavān iti || [ViP 6.78]",
    "GE07bhg4c02u:50": "atra bhūtānām iti pratyekaṃ sambadhyate |",
    "GE07bhg4c02u:51": "utpatti-vināśa-śabdau",
    "GE07bhg4c02u:52": "tat-kāraṇasyāpy upalakṣakau |",
    "GE07bhg4c02u:53": "āgati-gatī āgaminyau sampadāpadau |",
    "GE07bhg4c02u:54": "etādṛśo",
    "GE07bhg4c02u:55": "bhagavac-chabdārthaḥ śrī-vāsudeva eva paryavasita iti tathocyate |",
    "GE07bhg4c02u:56": "idaṃ svadharmāt parāṅmukhatvaṃ kṛpā-vyāmohāśru-pātādi-puraḥ-saraṃ kaśmalaṃ",
    "GE07bhg4c02u:57": "śiṣṭa-garhitatvena malinaṃ viṣame sa-bhaye sthāne tvā tvāṃ",
    "GE07bhg4c02u:58": "sarva-kṣatriya-pravaraṃ kuto hetoḥ samupasthitaṃ prāptam ? kiṃ mokṣecchātaḥ ? kiṃ vā svargecchātaḥ ? iti kiṃ-śabdenākṣipyate |",
    "GE07bhg4c02u:59": "hetu-trayam api niṣedhati tribhir viśesaṇair uttarārdhena |",
    "GE07bhg4c02u:60": "āryair mumukṣubhir na juṣṭam asevitam |",
    "GE07bhg4c02u:61": "sva-dharmair āśaya-śuddhi-dvārā moks icchadbhir apakva-kaṣāyair mumukṣubhiḥ kathaṃ sva-dharmas tyājya ity arthaḥ |",
    "GE07bhg4c02u:62": "saṃnyāsādhikārī tu pakva-kaṣāyo 'gre vakṣyate |",
    "GE07bhg4c02u:63": "asvargyaṃ",
    "GE07bhg4c02u:64": "svarga-hetu-dharma-virodhitvān na svargecchayā sevyam |",
    "GE07bhg4c02u:65": "akīrtikaraṃ",
    "GE07bhg4c02u:66": "kīrty-abhāva-karam apakīrtikaraṃ vā na kīrtīcchayā sevyam |",
    "GE07bhg4c02u:67": "tathā ca mokṣa-kāmaiḥ svarga-kāmaiḥ kīrti-kāmaiś ca varjanīyam |",
    "GE07bhg4c02u:68": "tat kāma eva tvaṃ sevasva ity aho anucitaṃ ceṣṭitaṃ taveti bhāvaḥ ||2||",
    "GE07bhg4c02u:69": "viśvanāthaḥ : kaśmalaṃ mohaḥ |",
    "GE07bhg4c02u:70": "viṣame 'tra saṅgrāma-saṅkaṭe |",
    "GE07bhg4c02u:71": "kuto hetoḥ |",
    "GE07bhg4c02u:72": "upasthitaṃ tvāṃ prāptam abhūt |",
    "GE07bhg4c02u:73": "anārya-juṣṭaṃ supratiṣṭhita-lokair",
    "GE07bhg4c02u:74": "asevitam |",
    "GE07bhg4c02u:75": "asvargyam akīrtikaram iti pāratrikaihika-sukha-pratikūlam ity arthaḥ ||2||",
    "GE07bhg4c02u:76": "baladevaḥ : tad vākyam anuvadati śrī-bhagavān iti |",
    "GE07bhg4c02u:77": "aiśvaryasya samagrasya dharmasya yaśasaḥ śriyaḥ |",
    "GE07bhg4c02u:78": "vairāgyasyātha mokṣasya ṣaṇṇāṃ bhaga itīṅganā || [ViP 6.74]",
    "GE07bhg4c02u:79": "iti parāśaroktaiśvaryādibhiḥ ṣaḍbhir nityaṃ viśiṣṭaḥ |",
    "GE07bhg4c02u:80": "samagrasyety etat ṣaṭsu yojyam |",
    "GE07bhg4c02u:81": "he arjuna ! idaṃ sva-dharma-vaimukhyaṃ kaśmalaṃ",
    "GE07bhg4c02u:82": "śiṣṭa-nindyatvān malinaṃ kuto hetos tvāṃ kṣatriya-cūḍāmaṇiṃ samupasthitam abhūt ? viṣame yuddha-samaye",
    "GE07bhg4c02u:83": "na ca mokṣāya svargāya kīrtaye vaitad-yuddha-vairāgyam ity āha anāryeti |",
    "GE07bhg4c02u:84": "āryair mumukṣubhir na juṣṭam sevitam |",
    "GE07bhg4c02u:85": "āryāḥ khalu hṛd-viśuddhaye svadharmān ācaranti |",
    "GE07bhg4c02u:86": "asvargyaṃ",
    "GE07bhg4c02u:87": "svargopalambhaka-dharma-viruddham |",
    "GE07bhg4c02u:88": "akīrti-karaṃ kīrti-viplāvakam ||2||",
    "GE07bhg4c02u:89": "BhG 2.3",
    "GE07bhg4c02u:90": "klaibyaṃ mā sma gamaḥ pārtha naitat tvayy upapadyate |",
    "GE07bhg4c02u:91": "kṣudraṃ hṛdaya-daurbalyaṃ tyaktvottiṣṭha paraṃtapa ||3||",
    "GE07bhg4c02u:92": "śrīdharaḥ : klaibyaṃ mā sma gama iti |",
    "GE07bhg4c02u:93": "tasmāt he pārtha ! klaibyaṃ kātaryaṃ mā sma gamaḥ |",
    "GE07bhg4c02u:94": "na prāpnuhi |",
    "GE07bhg4c02u:95": "yatas tvayi etan nopapadyate yogyaṃ na bhavati |",
    "GE07bhg4c02u:96": "kṣudraṃ tucchaṃ hṛdaya-daurbalyaṃ kātaryaṃ yuddhāya uttiṣṭha,",
    "GE07bhg4c02u:97": "he parantapa śatru-tāpana ! ||3||",
    "GE07bhg4c02u:98": "madhusūdanaḥ : nanu bandhu-senāvekṣaṇa-jātenādhairyeṇa dhanur api dhārayitum aśaknuvatā mayā kiṃ kartuṃ śakyam ity ata āha klaibyam iti |",
    "GE07bhg4c02u:99": "klaibyaṃ klīb-bhāvam adhairyam ojas-teja-ādi-bhaṅga-rūpaṃ mā sma gamo mā gā |",
    "GE07bhg4c02u:100": "he pārtha pṛthā-tanaya! pṛthayā deva-prasāda-labdhe tat-tanaya-mātre",
    "GE07bhg4c02u:101": "vīryātiśayasya prasiddhatvāt pṛthā-tanayatvena tvaṃ klaibyāyogya ity",
    "GE07bhg4c02u:102": "arthaḥ |",
    "GE07bhg4c02u:103": "arjunatvenāpi tad-ayogyatvam āha naitad iti |",
    "GE07bhg4c02u:104": "tvayi arjune sākṣān-maheśvareṇāpi saha kṛtāhave prakhyāta-mahā-prabhāve nopapadyate na yujyata etat-klaibyam ity asādhāraṇyena tad-ayogyatva-nirdeśaḥ |",
    "GE07bhg4c02u:105": "nanu na ca śaknomy avasthātuṃ bhramatīva ca me manaḥ iti pūrvam eva mayoktam ity āśaṅkyāha kṣudram iti |",
    "GE07bhg4c02u:106": "hṛdaya-daurbalyaṃ manaso",
    "GE07bhg4c02u:107": "bhramaṇādi-rūpam adhairyaṃ kṣudratva-kāraṇatvāt kṣudraṃ sunirasanaṃ vā",
    "GE07bhg4c02u:108": "tyaktvā vivekenāpanīyottiṣṭha yuddhāya sajjo bhava |",
    "GE07bhg4c02u:109": "he parantapa ! paraṃ śatruṃ tāpayatīti tathā saṃbodhyate hetu-garbham ||3||",
    "GE07bhg4c02u:110": "viśvanāthaḥ : klaibyaṃ klīb-dharmaṃ kātaryam |",
    "GE07bhg4c02u:111": "he pārtheti tvaṃ",
    "GE07bhg4c02u:112": "pṛthā-putraḥ sann api gacchasi |",
    "GE07bhg4c02u:113": "tasmān mā sma gamaḥ, mā prāpnuhi,",
    "GE07bhg4c02u:114": "anyasmin kṣatra-bandhau varam idam upapadyatām, tvayi mat-sakhau tu nopayujyate |",
    "GE07bhg4c02u:115": "nanv idaṃ śauryābhāva-lakṣaṇaṃ klaibyaṃ mā śaṅkiṣṭhāḥ |",
    "GE07bhg4c02u:116": "kintu",
    "GE07bhg4c02u:117": "bhīṣma-droṇādi-guruṣu dharma-dṛṣṭyā viveko 'yaṃ dhārtarāṣṭreṣu tu durbaleṣu mad-astrāghātam āsādya martum udyateṣu dayaiveyam iti tatrāha",
    "GE07bhg4c02u:118": "kṣudram iti |",
    "GE07bhg4c02u:119": "naite tava viveka-daye, kintu śoka-mohāv eva |",
    "GE07bhg4c02u:120": "tau ca manaso",
    "GE07bhg4c02u:121": "daurbalya-vyañjakau |",
    "GE07bhg4c02u:122": "tasmāt hṛdaya-daurbalyam idaṃ tyaktvā uttiṣṭha |",
    "GE07bhg4c02u:123": "he parantapa ! parān śatrūn tāpayan yudhyasva ||3||",
    "GE07bhg4c02u:124": "baladevaḥ : nanu bandhu-kṣayādhyavasāya-doṣāt prakampitena mayā kiṃ",
    "GE07bhg4c02u:125": "bhāvyam iti cet tatrāha klaibyam iti |",
    "GE07bhg4c02u:126": "he pārtha ! devarāja-prasādāt",
    "GE07bhg4c02u:127": "pṛthāyām utpanna ! klaibyaṃ kātaryaṃ mā sma gamaḥ prāpnuhi |",
    "GE07bhg4c02u:128": "tvayi",
    "GE07bhg4c02u:129": "viśva-vijetari mat-sakhe 'rjune kṣatra-bandhāv ivaitad īdṛśaṃ klaibyaṃ",
    "GE07bhg4c02u:130": "nopayujyate |",
    "GE07bhg4c02u:131": "nanu na me śauryābhāva-rūpaṃ klaibyaṃ kintu bhīṣmādiṣu pūjyeṣu",
    "GE07bhg4c02u:132": "dharma-buddhyā viveko 'yaṃ duryodhanādiṣu bhrātṛṣu mac-chastra-prahāreṇa",
    "GE07bhg4c02u:133": "mariṣyatsu kṛpeyam iti cet tatrāha kṣudram iti |",
    "GE07bhg4c02u:134": "naite tava viveka-kṛpe,",
    "GE07bhg4c02u:135": "kintu kṣudraṃ laghiṣṭhaṃ hṛdaya-daurbalyam eva |",
    "GE07bhg4c02u:136": "tasmāt tat tyaktvā yuddhāyottiṣṭha sajjībhava |",
    "GE07bhg4c02u:137": "he parantapa ! śatru-tāpaneti",
    "GE07bhg4c02u:138": "śatru-hāsa-pātratāṃ mā gāḥ ||3||",
    "GE07bhg4c02u:139": "BhG 2.4",
    "GE07bhg4c02u:140": "arjuna uvāca kathaṃ bhīṣmam ahaṃ saṃkhye droṇaṃ ca madhusūdana |",
    "GE07bhg4c02u:141": "iṣubhiḥ pratiyotsyāmi pūjārhāv arisūdana ||4||",
    "GE07bhg4c02u:142": "śrīdharaḥ : nāhaṃ kātaratvena yuddhāt uparato 'smi, kintu yuddhasya anyāyyatvād adharmyatvāc cety āha arjuna uvāca katham iti |",
    "GE07bhg4c02u:143": "bhīṣma-droṇau",
    "GE07bhg4c02u:144": "pūjārhau pūjāyām arho yogyau tau prati katham ahaṃ yotsyāmi, tatrāpi iṣubhiḥ yatra vācāpi yotsyāmīti vaktum anucitaṃ tatra bāṇaiḥ kathaṃ yotsyāmīty arthaḥ |",
    "GE07bhg4c02u:145": "he ari-sūdana śatru-mardana ||4||",
    "GE07bhg4c02u:146": "madhusūdanaḥ : nanu nāyaṃ svadharmasya tyāgaḥ śoka-mohādi-vaśāt kintu dharatvābhāvād adharmatvāc cāsya yuddhasya tyāgo mayā kriyata iti",
    "GE07bhg4c02u:147": "bhagavad-abhiprāyam apratipadyamānasyārjunasyābhiprāyam avatārayati katham iti |",
    "GE07bhg4c02u:149": "bhīṣmaṃ pitāmahaṃ droṇām cācāryaṃ saṅkhye raṇa iṣubhiḥ sāyakaiḥ pratiyotsyāmi prahariṣyāmi katham ? na kathaṃcid apīty arthaḥ |",
    "GE07bhg4c02u:150": "yatas tau pūjārhau kusumādibhir arcana-yogyau |",
    "GE07bhg4c02u:151": "pūjārhābhyāṃ saha krīḍā-sthāne 'pi",
    "GE07bhg4c02u:152": "vācāpi harṣa-phalam api līlā-yuddham anucitaṃ kiṃ punar yuddha-bhūmau",
    "GE07bhg4c02u:153": "śaraiḥ prāṇa-tyāga-phalakaṃ praharaṇam ity arthaḥ |",
    "GE07bhg4c02u:154": "madhusūdanārisūdaneti sambodhana-dvayaṃ śoka-vyākulatvena",
    "GE07bhg4c02u:155": "pūrvāpara-parāmarśa-vaikalyāt |",
    "GE07bhg4c02u:156": "ato na madhusūdanārisūdanety asyārthasya punar uktatvaṃ doṣaḥ |",
    "GE07bhg4c02u:157": "yuddha-mātram api yatra nocitaṃ dūre tatra vadha",
    "GE07bhg4c02u:158": "iti pratiyotsyāmīty anena sūcitam |",
    "GE07bhg4c02u:159": "athavā pūjārhau kathaṃ pratiyotsyāmi |",
    "GE07bhg4c02u:160": "pūjārhayor eva vivaraṇaṃ bhīṣmaṃ droṇaṃ ceti |",
    "GE07bhg4c02u:161": "dvau brāhmaṇau bhojaya deva-dattaṃ yajña-dattaṃ cetivat sambandhaḥ |",
    "GE07bhg4c02u:162": "ayaṃ bhāvaḥ - duryodhanādayo nāpuraskṛtya bhīṣma-droṇau",
    "GE07bhg4c02u:163": "yuddhāya sajjībhavanti |",
    "GE07bhg4c02u:164": "tatra tābhyāṃ saha yuddhaṃ na tāvad dharmaḥ pūjādivad avihitatvāt |",
    "GE07bhg4c02u:165": "na cāyam aniṣiddhatvād adharmo 'pi na bhavatīti vācyam |",
    "GE07bhg4c02u:166": "guruṃ huṅkṛtya tvaṃkṛtya ity ādinā śabda-mātreṇāpi guru-droho",
    "GE07bhg4c02u:167": "yadāniṣṭa-phalatva-pradarśanena niṣiddhas tadā kiṃ vācyaṃ tābhyāṃ saha",
    "GE07bhg4c02u:168": "saṅgrāmasyādharmatve niṣiddhatve ceti ||4||",
    "GE07bhg4c02u:169": "viśvanāthaḥ : nanu pratibadhnāti hi śreyaḥ pūjya-pūjā-vyatikramaḥ iti",
    "GE07bhg4c02u:170": "dharma-śāstram |",
    "GE07bhg4c02u:171": "ato 'haṃ yuddhān nivarta ity āha katham iti |",
    "GE07bhg4c02u:172": "pratiyotsyāmi pratiyotsye |",
    "GE07bhg4c02u:173": "nanv etau yudhyete tarhy anayoḥ pratiyoddhā bhavituṃ tvaṃ kiṃ na śaknoṣi ? satyaṃ na śaknomy evety āha pūjārhāv iti |",
    "GE07bhg4c02u:174": "anayoś caraṇeṣu bhaktyā kusumāny eva dātum arhāmi na tu krodhena",
    "GE07bhg4c02u:175": "tīkṣṇa-śarān iti bhāvaḥ |",
    "GE07bhg4c02u:176": "bho vayasya kṛṣṇa tvam api śatrūn eva yuddhe haṃsi, na tu sandīpaniṃ sva-guruṃ, nāpi bandhūn yadūn ity āha he",
    "GE07bhg4c02u:177": "madhusūdaneti |",
    "GE07bhg4c02u:178": "nanu mādhavo yadava eva |",
    "GE07bhg4c02u:179": "tatrāha he arisūdana ! madhur nāma daityo yas tavārir iti bravīmīti ||4||",
    "GE07bhg4c02u:180": "baladevaḥ : nanu bhīṣmādiṣu pratiyoddhṛṣu satsu tvayā kathaṃ na yoddhavyam |",
    "GE07bhg4c02u:181": "āhūto na nivarteta iti yuddha-vidhānāc ca kṣatriyasyeti cet tatrāha katham iti |",
    "GE07bhg4c02u:182": "bhīṣmaṃ pitāmahaṃ droṇaṃ ca vidyā-gurum |",
    "GE07bhg4c02u:183": "iṣubhiḥ kathaṃ yotsye ? yad imau pūjārhau puṣpādibhir abhyarcyau, parihāsa-vāgbhir api yābhyāṃ yuddhaṃ na yuktam |",
    "GE07bhg4c02u:184": "tābhyāṃ saheṣubhis tat kathaṃ yujyeta ?",
    "GE07bhg4c02u:185": "pratibadhnāti hi śreyaḥ pūjya- pūjya-pūjā-vyatikramaḥ iti smṛteś ca |",
    "GE07bhg4c02u:186": "madhusūdanārisūdaneti sambodhana-punar-uktiḥ |",
    "GE07bhg4c02u:187": "śokākulasya",
    "GE07bhg4c02u:188": "pūrvottarānusandhi-virahāt |",
    "GE07bhg4c02u:189": "tad-bhāvaś ca tvam api śatrūn eva yuddhe",
    "GE07bhg4c02u:190": "nihaṃsi na tūgrasena-sāndīpany-ādīn pūjyān iti ||4||",
    "GE07bhg4c02u:191": "BhG 2.5",
    "GE07bhg4c02u:192": "gurūn ahatvā hi mahānubhāvāñ śreyo bhoktuṃ bhaikṣyam apīha loke |",
    "GE07bhg4c02u:193": "hatvārtha-kāmāṃs tu gurūn ihaiva",
    "GE07bhg4c02u:194": "bhuñjīya bhogān rudhira-pradigdhān ||5||",
    "GE07bhg4c02u:195": "śrīdharaḥ : tarhi tān ahatvā tava deha-yātrāpi na syād iti cet, tatrāha gurūn iti |",
    "GE07bhg4c02u:196": "gurūn droṇācāryādīn ahatvā para-loka-viruddhaṃ guru-vadham",
    "GE07bhg4c02u:197": "akṛtvā iha-loke bhaikṣyaṃ bhikṣānnam api bhoktuṃ śreya ucitam |",
    "GE07bhg4c02u:198": "vipakṣe tu na kevalaṃ paratra duḥkhaṃ, kintu ihaiva ca naraka-duḥkham anubhaveyam ity āha hatveti |",
    "GE07bhg4c02u:199": "gurūn hatvā ihaiva tu rudhireṇa pradigdhān prakarṣeṇa liptān artha-kāmātmakān bhogān ahaṃ bhuñjīya aśnīyām |",
    "GE07bhg4c02u:200": "yad vā artha-kāmān iti gurūṇāṃ viśeṣaṇam |",
    "GE07bhg4c02u:201": "artha-tṛṣṇākulatvād ete tāvad yuddhān na nivarteran tasmād etad vadhaḥ prasajyetaivety arthaḥ |",
    "GE07bhg4c02u:202": "tathā ca yudhiṣṭhiraṃ prati bhīṣmeṇoktaṃ -",
    "GE07bhg4c02u:203": "arthasya puruṣo dāso dāsas tv artho na kasyacit |",
    "GE07bhg4c02u:204": "iti satyaṃ mahārāja baddho 'smy arthena kauravaiḥ || iti [ṃBh 6.41.36]",
    "GE07bhg4c02u:205": "madhusūdanaḥ : nanu bhīṣma-droṇayoḥ pūjārhatvaṃ gurutvenaiva, evam anyeṣām api kṛpādīnāṃ, na ca teṣāṃ gurutvena svīkāraḥ sāmpratam ucitaḥ -",
    "GE07bhg4c02u:206": "guror apy avaliptasya kāryākāryam ajānataḥ |",
    "GE07bhg4c02u:207": "utpathapratipannasya parityāgo vidhīyate || [ṃbh 5.178.24]",
    "GE07bhg4c02u:208": "iti smṛteḥ |",
    "GE07bhg4c02u:209": "tasmād eṣāṃ yuddha-garveṇāvaliptānām anyāya-rājya-grahaṇena",
    "GE07bhg4c02u:210": "śiṣya-droheṇa ca kāryākārya-viveka-śūnyānām utpatha-niṣṭhānāṃ vadha eva śreyān ity āśaṅkyāha gurūn iti |",
    "GE07bhg4c02u:211": "gurūn ahatvā para-lokas tāvad asty eva |",
    "GE07bhg4c02u:212": "asmiṃs tu loke tair hṛta-rājyānāṃ",
    "GE07bhg4c02u:213": "no nṛpādīnāṃ niṣiddhaṃ bhaikṣam api bhoktuṃ śreyaḥ praśasyataram ucitaṃ na tu tad-vadhena rājyam api śreya iti dharme 'pi yuddhe",
    "GE07bhg4c02u:214": "vṛtti-mātra-phalatvaṃ gṛhītvā pāpam āropya vrate |",
    "GE07bhg4c02u:215": "nanv avaliptatvādinā teṣāṃ gurutvābhāva ukta ity āśaṅkyāha mahānubhāvān iti |",
    "GE07bhg4c02u:216": "mahānubhāvaḥ śrutādhyayana-tapa-ācārādi-nibandhanaḥ prabhāvo yeṣāṃ tān |",
    "GE07bhg4c02u:217": "tathā ca kāla-kāmādayo 'pi yair vaśīkṛtās teṣāṃ puṇyātiśaya-śālināṃ",
    "GE07bhg4c02u:218": "nāvaliptatvādi-kṣudra-pāpma-saṃśleṣa ity arthaḥ |",
    "GE07bhg4c02u:219": "himahānubhāvān ity ekaṃ vā padam |",
    "GE07bhg4c02u:220": "himaṃ jāḍyam apahantīti himahā ādityo 'gnir vā tasyaivānubhāvaḥ sāmarthyaṃ yeṣāṃ tān |",
    "GE07bhg4c02u:221": "tathā cātitejasvitvāt teṣām avaliptatvādi-doṣo",
    "GE07bhg4c02u:222": "nāsty eva |",
    "GE07bhg4c02u:223": "dharma-vyatikramo dṛṣṭa īśvarāṇāṃ ca sāhasam |",
    "GE07bhg4c02u:224": "tejīyasāṃ na doṣāya vahneḥ sarva-bhujo yathā || [BhP 10.33.30]",
    "GE07bhg4c02u:225": "nanu yadārtha-lubdhāḥ santo yuddhe pravṛttās tadaiṣāṃ vikrītātmanāṃ kutastyaṃ pūrvoktaṃ māhātmyaṃ, tathā coktaṃ bhīṣmeṇa yudhiṣṭhiraṃ prati -",
    "GE07bhg4c02u:226": "arthasya puruṣo dāso dāsas tv artho na kasyacit |",
    "GE07bhg4c02u:227": "iti satyaṃ mahārāja baddho 'smy arthena kauravaiḥ || [ṃBh 6.41.36]",
    "GE07bhg4c02u:228": "ity āśaṅkyāha hatveti |",
    "GE07bhg4c02u:229": "artha-lubdhā api te mad-apekṣayā guravo bhavanty eveti punar guru-grahaṇenoktam |",
    "GE07bhg4c02u:230": "tu-śabdo 'py arthe īdṛśān api gurūn hatvā bhogān eva bhuñjīya na tu mokṣaṃ labheya |",
    "GE07bhg4c02u:231": "bhujyanta iti bhogā viṣayāḥ karmaṇi ghañ |",
    "GE07bhg4c02u:232": "te ca bhogā ihaiva na para-loke |",
    "GE07bhg4c02u:233": "ihāpi ca rudhira-pradigdhā ivāpayaśo-vyāptatvenātyanta-jugupsitā ity arthaḥ |",
    "GE07bhg4c02u:234": "yadehāpy evaṃ tadā para-loka-duḥkhaṃ kiyad varṇanīyam iti bhāvaḥ |",
    "GE07bhg4c02u:235": "athavā gurūn hatvārtha-kāmātmakān bhogān eva bhuñjīya na tu dharma-mokṣāv",
    "GE07bhg4c02u:236": "ity artha-kāma-padasya bhoga-viśeṣaṇatayā vyākhyānāntaraṃ draṣṭavyam ||5||",
    "GE07bhg4c02u:237": "viśvanāthaḥ : nanv evaṃ te yadi svarājye 'smin nāsti jighṛkṣā, tarhi kayā vṛttyā jīviṣyasīty atrāha gurūn ahatveti |",
    "GE07bhg4c02u:238": "guru-vadham akṛtvā bhaikṣyaṃ kṣatriyair vigītam api bhikṣānnam api bhoktuṃ śreyaḥ |",
    "GE07bhg4c02u:239": "aihika-duryaśo-lābhe 'pi pāratrikam amaṅgalaṃ tu naiva syād iti bhāvaḥ |",
    "GE07bhg4c02u:240": "na caiva guravo 'valiptāḥ kāryākāryam ajānantaś cādhārmika-duryodhanādy-anugatās tyājyā eva |",
    "GE07bhg4c02u:241": "yad uktaṃ -",
    "GE07bhg4c02u:242": "guror apy avaliptasya kāryākāryam ajānataḥ |",
    "GE07bhg4c02u:243": "utpatha-pratipannasya parityāgo vidhīyate || [ṃbh 5.178.24] iti vācyam |",
    "GE07bhg4c02u:244": "ity āha - mahānubhāvān iti |",
    "GE07bhg4c02u:245": "kāla-kāmādayo 'pi yair vaśīkṛtās teṣāṃ",
    "GE07bhg4c02u:246": "bhīṣmādīnāṃ kutas tad-doṣa-sambhava iti bhāvaḥ |",
    "GE07bhg4c02u:247": "nanu -",
    "GE07bhg4c02u:248": "arthasya puruṣo dāso dāsas tv artho na kasyacit |",
    "GE07bhg4c02u:249": "iti satyaṃ mahārāja baddho 'smy arthena kauravaiḥ || [ṃBh 6.41.36]",
    "GE07bhg4c02u:250": "iti yudhiṣṭhiraṃ prati bhīṣmeṇaivoktam ataḥ sāmpratam artha-kāmatvād",
    "GE07bhg4c02u:251": "eteṣāṃ mahānubhāvatvaṃ prāktanaṃ vigalitam ? satyam, tad apy etān hatavato mama duḥkham eva syād ity āha artha-kāmānartha-lubdhān apy etān kurūn",
    "GE07bhg4c02u:252": "hatvāhaṃ bhogān bhuñjīya kintv eteṣāṃ rudhireṇa pradigdhān praliptān eva |",
    "GE07bhg4c02u:253": "ayam arthaḥ - eteṣām artha-lubdhatve 'pi mad-gurutvam asty eva,",
    "GE07bhg4c02u:254": "ataevaitad-vadhe sati guru-drohiṇo mama khalu bhogo duṣkṛti-miśraḥ syād iti ||5||",
    "GE07bhg4c02u:255": "baladevaḥ : nanu svarājye spṛhā cet tava nāsti tarhi deha-yātrā vā kathaṃ setsyatīti cet tatrāha gurūn iti |",
    "GE07bhg4c02u:256": "gurūn ahatvā guru-vadham akṛtvā sthitasya me bhaikṣyānnaṃ kṣatriyāṇāṃ nindyam api bhoktuṃ",
    "GE07bhg4c02u:257": "praśastataram |",
    "GE07bhg4c02u:258": "aihika-duryaśo-hetutve 'pi para-lokāvighātitvāt |",
    "GE07bhg4c02u:259": "nanv ete bhīṣmādayo guravo 'pi yuddha-garvāvalepāt chadmanā",
    "GE07bhg4c02u:260": "yuṣmad-rājyāpahāraṃ yuṣmad-drohaṃ ca kurvatāṃ duryodhanādīnāṃ saṃsargeṇa",
    "GE07bhg4c02u:261": "kāryākārya-viveka-virahāc ca samprati tyājyā eva-",
    "GE07bhg4c02u:262": "guror apy avaliptasya kāryākāryam ajānataḥ |",
    "GE07bhg4c02u:263": "utpathapratipannasya parityāgo vidhīyate || [ṃbh 5.178.24] iti smṛteḥ |",
    "GE07bhg4c02u:264": "iti cet tatrāha - mahānubhāvān iti |",
    "GE07bhg4c02u:265": "mahān sarvotkṛṣṭo 'nubhāvo",
    "GE07bhg4c02u:266": "vedādhyayana-brahmacaryādi-hetukaḥ prabhāvo yeṣāṃ tān |",
    "GE07bhg4c02u:267": "kāla-kāmādayo 'pi",
    "GE07bhg4c02u:268": "yad-vaśyās teṣāṃ tad-doṣa-sambandho neti bhāvaḥ |",
    "GE07bhg4c02u:269": "nanu -",
    "GE07bhg4c02u:270": "arthasya puruṣo dāso dāsas tv artho na kasyacit |",
    "GE07bhg4c02u:271": "iti satyaṃ mahārāja baddho 'smy arthena kauravaiḥ || [ṃBh 6.41.36]",
    "GE07bhg4c02u:272": "iti bhīṣmokter artha-lobhena vikrītātmanāṃ teṣāṃ kuto mahānubhāvatā ? tato yuddhe hantavyās te iti cet tatrāha hatvārtha-kāmān iti |",
    "GE07bhg4c02u:273": "artha-kāmān api gurūn hatvāham ihaiva loke bhogān bhuñjīya, na tu para-loke |",
    "GE07bhg4c02u:274": "tāṃś ca rudhira-pradigdhān tad-rudhira-miśrān eva, na tu śuddhān bhuñjīya",
    "GE07bhg4c02u:275": "tad-dhiṃsayā tal-lābhāt |",
    "GE07bhg4c02u:276": "tathā ca yuddha-garvāvalepādi-mattve 'pi teṣāṃ",
    "GE07bhg4c02u:277": "mad-gurutvam asty eveti punar guru-grahaṇena sūcyate ||5||",
    "GE07bhg4c02u:278": "BhG 2.6",
    "GE07bhg4c02u:279": "na caitad vidmaḥ kataran no garīyo yad vā jayema yadi vā no jayeyuḥ |",
    "GE07bhg4c02u:280": "yān eva hatvā na jijīviṣāmas te 'vasthitāḥ pramukhe dhārtarāṣṭrāḥ ||6||",
    "GE07bhg4c02u:281": "śrīdharaḥ : kiṃ ca yadyapy adharmam aṅgīkariṣyāmaḥ tathāpi kim asmākaṃ jayaḥ parājayo vā garīyān bhaved iti na jñāyata ity āha na ced ity ādi |",
    "GE07bhg4c02u:282": "etad dvayor madhye no 'smākaṃ katarat kiṃ nāma garīyo 'dhikataraṃ",
    "GE07bhg4c02u:283": "bhaviṣyatīti na vidmaḥ |",
    "GE07bhg4c02u:284": "tad eva dvayaṃ darśayati |",
    "GE07bhg4c02u:285": "yad vā etān vayaṃ jayema jeṣyāmaḥ yadi vā no 'smān ete jayeyuḥ jeṣyantīti |",
    "GE07bhg4c02u:286": "jayo 'pi kiṃ cāsmākaṃ katarat jaya-parājayayor madhye kiṃ khalu garīyo 'dhikataraṃ",
    "GE07bhg4c02u:287": "bhaviṣyati etan na vidmaḥ |",
    "GE07bhg4c02u:288": "tad eva pakṣa-dvayaṃ darśayati etān vayaṃ",
    "GE07bhg4c02u:289": "jayema, no 'smān vā ete jayeyur iti |",
    "GE07bhg4c02u:290": "kiṃ ca jayo 'py asmākaṃ phalataḥ parājaya evety āha yān eveti ||6||",
    "GE07bhg4c02u:291": "madhusūdanaḥ : nanu bhikṣāśanasya kṣatriyaṃ prati niṣiddhatvād yuddhasya",
    "GE07bhg4c02u:292": "ca vihitatvāt svadharmatvena yuddham eva tatra śreyaskaram ity āśaṅkyāha na caitad iti |",
    "GE07bhg4c02u:293": "etad api na jānīmo bhaikṣa-yuddhayor madhye kataran no",
    "GE07bhg4c02u:294": "'smākaṃ garīyaḥ śreṣṭham |",
    "GE07bhg4c02u:295": "kiṃ bhaikṣaṃ hiṃsā-śūnyatvād uta yuddhaṃ svadharmatvād iti |",
    "GE07bhg4c02u:296": "idaṃ ca na vidma ārabdhe 'pi yuddhe yad vā vayaṃ jayemātiśayīmahi yadi vā no 'smān jayeyur dhārtarāṣṭrāḥ |",
    "GE07bhg4c02u:297": "ubhayoḥ",
    "GE07bhg4c02u:298": "sāmya-pakṣo 'py arthād boddhavyaḥ |",
    "GE07bhg4c02u:299": "kiṃ ca jāto 'pi jayo naḥ phalataḥ parājaya eva |",
    "GE07bhg4c02u:300": "yato yān bandhūn hatvā jīvitum api vayaṃ necchāmaḥ kiṃ punar viṣayānupabhoktum ? ta evāvasthitāḥ saṃmukhe dhārtarāṣṭrā dhṛtarāṣṭra-sambandhino bhīṣma-droṇādayaḥ sarve 'pi",
    "GE07bhg4c02u:301": "| tasmād bhaikṣād yuddhasya śreṣṭhatvaṃ na siddham ity arthaḥ |",
    "GE07bhg4c02u:302": "tad evaṃ prāktanena granthena saṃsāra-doṣa-nirūpaṇād adhikāri-viśeṣaṇāny",
    "GE07bhg4c02u:303": "uktāni |",
    "GE07bhg4c02u:304": "tatra na ca śreyo 'nupaśyāmi hatvā svajanam āhave ity atra raṇe",
    "GE07bhg4c02u:305": "hatasya parivrāṭ-samāna-yoga-kṣematvokteḥ anyac chreyo 'nyad utaiva preyaḥ [KaṭhU 2.1] ity ādi-śruti-siddhaṃ śreyo mokṣākhyam upanyastam |",
    "GE07bhg4c02u:306": "arthāc ca tad itarad aśreya iti nityānitya-vastu-viveko darśitaḥ, na kāṅkṣe vijayaṃ",
    "GE07bhg4c02u:307": "kṛṣṇety [Gītā 1.32] atraihika-phala-virāgaḥ |",
    "GE07bhg4c02u:308": "api trailokya-rājyasya [Gītā",
    "GE07bhg4c02u:309": "1.35] hetor ity atra pāralaukika-phala-virāgaḥ |",
    "GE07bhg4c02u:310": "narake niyataṃ vāsa [Gītā",
    "GE07bhg4c02u:311": "1.44] ity atra sthūla-dehātirikta ātmā, kiṃ no rājyena [Gītā 1.32] iti",
    "GE07bhg4c02u:312": "vyākhyāta-vartmanā śamaḥ |",
    "GE07bhg4c02u:313": "kiṃ bhogair [Gītā 1.32] iti damaḥ |",
    "GE07bhg4c02u:314": "yadyapy ete na paśyanti [Gītā 1.38] ity atra nirlobhatā |",
    "GE07bhg4c02u:315": "tan me kṣemataraṃ bhaved",
    "GE07bhg4c02u:316": "[Gītā 1.46] ity atra titikṣā |",
    "GE07bhg4c02u:317": "iti prathamādhyāyārthaḥ saṃnyāsa-sādhana-sūcanam |",
    "GE07bhg4c02u:318": "asmiṃs tv adhyāye śreyo bhoktuṃ bhaikṣam api",
    "GE07bhg4c02u:319": "[Gītā 2.5] ity atra bhikṣā-caryopalakṣitaḥ saṃnyāsaḥ pratipāditaḥ ||6||",
    "GE07bhg4c02u:320": "viśvanāthaḥ : kiṃ ca guru-drohe pravṛttasyāpi mama jayaḥ parājayo vā bhaved ity api na jñāyata ity āha na caitad ity ādi |",
    "GE07bhg4c02u:321": "tathāpi no 'smākaṃ",
    "GE07bhg4c02u:322": "katarat jaya-parājayayor madhye kiṃ khalu garīyo 'dhikataraṃ bhaviṣyati etan na vidmaḥ |",
    "GE07bhg4c02u:323": "tad eva pakṣa-dvayaṃ darśayati -- etān vayaṃ jayema, no",
    "GE07bhg4c02u:324": "'smān vā ete jayeyur iti |",
    "GE07bhg4c02u:325": "kiṃ ca jayo 'py asmākaṃ phalataḥ parājaya evety āha yān eveti ||6||",
    "GE07bhg4c02u:326": "baladevaḥ : nanu bhaikṣa-bhojanaṃ kṣatriyasya vigarhitaṃ, yuddhaṃ ca sva-dharmaṃ vijānann api vibhāṣase iti cet tatrāha na caitad iti |",
    "GE07bhg4c02u:327": "etad vayaṃ na vidmaḥ |",
    "GE07bhg4c02u:328": "bhaikṣya-yuddhayor madhye no 'smākaṃ katarad garīyaḥ praśastataram |",
    "GE07bhg4c02u:329": "hiṃsā-virahād bhaikṣaṃ garīyaḥ svadharmatvād yuddhaṃ veti,",
    "GE07bhg4c02u:330": "etac ca na vidmaḥ |",
    "GE07bhg4c02u:331": "samārabdhe yuddhe vayaṃ dhārtarāṣṭrān jayema te vā no 'smān jayeyur iti |",
    "GE07bhg4c02u:332": "nanu mahā-vikramiṇāṃ dharmiṣṭhānāṃ ca bhavatām eva vijayo bhāvīti cet tatrāha yān eveti |",
    "GE07bhg4c02u:333": "yān dhārtarāṣṭrān bhīṣmādīn sarvān |",
    "GE07bhg4c02u:334": "na jijīviṣāmo jīvitum api necchāmaḥ kiṃ punar bhogān bhoktum ity arthaḥ |",
    "GE07bhg4c02u:335": "tathā ca vijayo 'py asmākaṃ phalataḥ parājaya eveti |",
    "GE07bhg4c02u:336": "tasmād yuddhasya bhaikṣād garīyas tvam aprasiddham iti |",
    "GE07bhg4c02u:337": "evam etāvatā granthena tasmād evaṃvic chānta-dānta uparatas titikṣuḥ śraddhānvito bhūtvātmany evātmānaṃ paśyet",
    "GE07bhg4c02u:338": "iti śruti-prasiddham arjunasya jñānādhikāritvaṃ darśitam |",
    "GE07bhg4c02u:339": "tatra kiṃ no rājyena [Gītā 1.32] iti śama-damau |",
    "GE07bhg4c02u:340": "api trailokya-rājyasya [Gītā 1.35]",
    "GE07bhg4c02u:341": "ity aihika-pāratrika-bhogopekṣā-lakṣaṇā uparatiḥ |",
    "GE07bhg4c02u:342": "bhaikṣaṃ bhoktuṃ śreya iti dvandva-sahiṣṇutva-lakṣaṇā titikṣā |",
    "GE07bhg4c02u:343": "guru-vākya-dṛḍha-viśvāsa-lakṣaṇā",
    "GE07bhg4c02u:344": "śraddhā tūttara-vākye vyaktībhaviṣyati, na khalu śamādi-śūnyasya jñāne",
    "GE07bhg4c02u:345": "'sty adhikāraḥ paṅgāder iva karmaṇīti ||6||",
    "GE07bhg4c02u:346": "BhG 2.7",
    "GE07bhg4c02u:347": "kārpaṇya-doṣopahata-svabhāvaḥ",
    "GE07bhg4c02u:348": "pṛcchāmi tvāṃ dharma-saṃmūḍha-cetāḥ |",
    "GE07bhg4c02u:349": "yac chreyaḥ syān niścitaṃ brūhi tan me śiṣyas te 'haṃ śādhi māṃ tvāṃ prapannam ||7||",
    "GE07bhg4c02u:350": "śrīdharaḥ : upadeśa-grahaṇe svādhikāraṃ sūcayati kārpaṇyety ādi |",
    "GE07bhg4c02u:351": "arthāt",
    "GE07bhg4c02u:352": "kārpaṇya-doṣopahata-svabhāvaḥ etān hatvā kathaṃ jīviṣyāma iti kārpaṇyaṃ",
    "GE07bhg4c02u:353": "dosaś ca svakula-kṣaya-kṛtaḥ, tābhyām upahato 'bhibhūtaḥ svabhāvaḥ",
    "GE07bhg4c02u:354": "śauryādi-lakṣaṇo yasya so 'haṃ tvāṃ pṛcchāmi, tathā dharme saṃmūḍhaṃ ceto yasya saḥ |",
    "GE07bhg4c02u:355": "yuddhaṃ tyaktvā bhikṣāṭanam api kṣatriyasya dharmo 'dharmo",
    "GE07bhg4c02u:356": "veti sandigdha-cittaḥ sann ity arthaḥ |",
    "GE07bhg4c02u:357": "ato me yan niścitaṃ śreyaḥ yuktaṃ syāt tad brūhi |",
    "GE07bhg4c02u:358": "kiṃ ca te 'haṃ śiṣyaḥ śāsanārhaḥ |",
    "GE07bhg4c02u:359": "atas tvāṃ prapannaṃ śaraṇāgataṃ māṃ śādhi śikṣaya ||7||",
    "GE07bhg4c02u:360": "madhusūdanaḥ : gurūpasadanam idānīṃ pratipādyate",
    "GE07bhg4c02u:361": "samadhigata-saṃsāra-doṣa-jātasyātitarāṃ nirviṇṇasya vidhivad gurum",
    "GE07bhg4c02u:362": "upasannasyaiva vidyā-grahaṇe 'dhikārāt |",
    "GE07bhg4c02u:363": "tad evaṃ bhīṣmādi-saṃkaṭa-vaśāt |",
    "GE07bhg4c02u:364": "vyutthāyātha bhikṣācaryaṃ caranti [BAU 3.5.1] iti",
    "GE07bhg4c02u:365": "śruti-siddha-bhikṣā-carye 'rjunasyābhilāṣaṃ pradarśya vidhivad gurūpasattim api tat-saṅkaṭa-vyājenaiva darśayati kārpaṇyeti |",
    "GE07bhg4c02u:366": "yaḥ svalpām api citta-kṣatiṃ na kṣamate sa kṛpaṇa iti loke prasiddhaḥ |",
    "GE07bhg4c02u:367": "tad-vidhatvād akhilo 'nātma-vid aprāpta-puruṣārthatayā kṛpaṇo bhavati |",
    "GE07bhg4c02u:368": "yo vā etad akṣaram gārgy aviditvā asmāl lokāt praiti sa kṛpaṇa [BAU 3.8.10]",
    "GE07bhg4c02u:369": "iti śruteḥ |",
    "GE07bhg4c02u:370": "tasya bhāvaḥ kārpaṇyam anātmādhyāsavattvaṃ tan-nimitto 'smin",
    "GE07bhg4c02u:371": "janmany eta eva madīyās teṣu hateṣu kiṃ jīvitenety abhiniveśa-rūpo",
    "GE07bhg4c02u:372": "mamatā-lakṣaṇo doṣas tenopahatas tiraskṛtaḥ svabhāvaḥ kṣātro yuddhodyoga-lakṣaṇo yasya sa tathā |",
    "GE07bhg4c02u:373": "dharme viṣaye nirṇāyaka-pramāṇaādarśanāt saṃmūḍhaṃ kim eteṣāṃ vadho dharmaḥ kim",
    "GE07bhg4c02u:374": "etat-paripālanaṃ dharmaḥ |",
    "GE07bhg4c02u:375": "tathā kiṃ pṛthvī-paripālanaṃ dharmaḥ kiṃ vā",
    "GE07bhg4c02u:376": "yathāvasthito 'raṇya-nivāsa eva dharma ity ādi-saṃśayair vyāptaṃ ceto yasya sa tathā |",
    "GE07bhg4c02u:377": "na caitad vidmaḥ kataran no garīya ity atra vyākhyātam etat |",
    "GE07bhg4c02u:378": "evaṃvidhaḥ sann ahaṃ tvā tvām idānīṃ pṛcchāmi śreya ity anuṣaṅgaḥ |",
    "GE07bhg4c02u:379": "ato yan niścitam aikāntikam ātyantikaṃ ca śreyaḥ parama-pumartha-bhūtaṃ",
    "GE07bhg4c02u:380": "phalaṃ syāt tan me mahyaṃ brūhi |",
    "GE07bhg4c02u:381": "sādhanānantaram avaśyambhāvitvam aikāntikatavaṃ, jātasyāvināśa ātyantikatvam |",
    "GE07bhg4c02u:382": "yathā hy auṣadhe kṛte kadācid roga-nivṛttir na bhaved api jātāpi ca roga-nivṛttiḥ punar api rogotpattyā vināśyate |",
    "GE07bhg4c02u:383": "evaṃ kṛte 'pi yāge pratibandha-vaśāt svargo na bhaved api jāto 'pi svargo duḥkhākrānto naśyati ceti naikāntikatvam ātyantikatvaṃ vā tayoḥ |",
    "GE07bhg4c02u:384": "tad uktam -",
    "GE07bhg4c02u:385": "duḥkha-trayābhighātāj jijñāsā tad-apaghātake hetau |",
    "GE07bhg4c02u:386": "dṛṣṭe sāpārthā cen naikāntātyantato 'bhāvāt || (Sa.K. 1) iti |",
    "GE07bhg4c02u:387": "dṛṣṭavad ānuśravikaḥ sa hy avaiśuddhi-kṣayātiśaya-yuktaḥ |",
    "GE07bhg4c02u:388": "tad-viparītaḥ śreyān vyaktāvyaktajña-vijñānāt || (Sa.K. 1) iti |",
    "GE07bhg4c02u:389": "nanu tvaṃ mama sakhā na tu śiṣyo 'ta āha śiṣyas te 'ham iti |",
    "GE07bhg4c02u:390": "tvad-anuśāsanayogyatvād ahaṃ tava śiṣya eva bhavāmi na sakhā",
    "GE07bhg4c02u:391": "nyūna-jñānatvāt |",
    "GE07bhg4c02u:392": "atas tvāṃ prapannaṃ śaraṇāgataṃ māṃ śādhi śikṣaya karuṇayā na tv aśiṣyatva-śaṅkayopekṣaṇīyo 'ham ity arthaḥ |",
    "GE07bhg4c02u:393": "etena - tad vijñānārthaṃ sa gurum evābhigacchet samit-pāṇiḥ śrotriyaṃ brahma-niṣṭham",
    "GE07bhg4c02u:394": "[ṃuṇḍU 1.2.11], bhṛgur vai vāruṇiḥ |",
    "GE07bhg4c02u:395": "varuṇaṃ pitaram upasasāra |",
    "GE07bhg4c02u:396": "adhīhi bhagavo brahmeti [TaittU 3.1] ity ādi-gurūpasatti-pratipādakaḥ śruty-artho",
    "GE07bhg4c02u:397": "darśitaḥ ||7||",
    "GE07bhg4c02u:398": "viśvanāthaḥ : nanu tarhi sopapattikaṃ śāstrārthaṃ tvam eva bruvāṇaḥ kṣatriyo bhūtvā bhikṣāṭanaṃ niścinoṣi tarhy alaṃ mad-uktyeti tatrāha kārpaṇyeti |",
    "GE07bhg4c02u:399": "svābhāvikasya śauryasya tyāga eva me kārpaṇyam |",
    "GE07bhg4c02u:400": "dharmasya sūkṣmā gatir ity ato dharma-vyavasthāyām apy ahaṃ mūḍha-buddhir evāsmi |",
    "GE07bhg4c02u:401": "atas tvam eva niścitya śreyo brūhi |",
    "GE07bhg4c02u:402": "nanu mad-vācas tvaṃ paṇḍata-mānitvena khaṇḍayasi cet, kathaṃ brūyām ?",
    "GE07bhg4c02u:403": "tatrāha śiṣyas te 'ham asmi |",
    "GE07bhg4c02u:404": "nātaṃ paraṃ vṛthā khaṇḍayāmīti bhāvaḥ ||7||",
    "GE07bhg4c02u:405": "baladevaḥ : atha tad vijñānārthaṃ sa gurum evābhigacchet samit-pāṇiḥ",
    "GE07bhg4c02u:406": "śrotriyaṃ brahma-niṣṭham [ṃuṇḍU 1.2.11], ācāryavān puruṣo veda [Chā",
    "GE07bhg4c02u:407": "6.14.2] ity ādi śruti-siddhāṃ gurūpasattiṃ darśayati kārpaṇyeti |",
    "GE07bhg4c02u:408": "yo vā etad akṣaram gārgy aviditvā asmāl lokāt praiti sa kṛpaṇa [BAU 3.8.10] iti śravaṇād abrahmavittvaṃ kārpaṇyam |",
    "GE07bhg4c02u:409": "tena hetunā yo doṣo yān eva hatveti",
    "GE07bhg4c02u:410": "bandhu-vargam amatālakṣaṇas tenopahata-svabhāvo yuddha-spṛhā-lakṣaṇaḥ",
    "GE07bhg4c02u:411": "svadharmo yasya saḥ |",
    "GE07bhg4c02u:412": "dharme saṃmūḍhaṃ kṣatriyasya me yuddhaṃ svadharmas tad vihāya bhikṣāṭanaṃ vety evaṃ sandihānaṃ ceto yasya saḥ |",
    "GE07bhg4c02u:413": "īdṛśaḥ sann ahaṃ tvām idānīṃ pṛcchāmi - tasmān niścitaṃ ekāntikaṃ ātyantikaṃ yan me",
    "GE07bhg4c02u:414": "śreyaḥ syāt tat tvaṃ brūhi |",
    "GE07bhg4c02u:415": "sādhanottaram avaśyaṃbhāvitvaṃ aikāntikatvaṃ,",
    "GE07bhg4c02u:416": "bhūtasyāvināśitvaṃ ātyantikatvam |",
    "GE07bhg4c02u:417": "nanu śaraṇāgatasyopadeśaḥ tad vijñānārthaṃ sa gurum evābhigacchet ity ādi-śruteḥ |",
    "GE07bhg4c02u:418": "sakhāyaṃ tvāṃ katham upadiśāmīti cet tatrāha śiṣyas te 'ham iti |",
    "GE07bhg4c02u:420": "śādhi śikṣaya ||7||",
    "GE07bhg4c02u:421": "BhG 2.8",
    "GE07bhg4c02u:422": "na hi prapaśyāmi mamāpanudyād yac chokam ucchoṣaṇam indriyāṇām |",
    "GE07bhg4c02u:423": "avāpya bhūmāv asapatnam ṛddhaṃ rājyaṃ surāṇām api cādhipatyam ||8||",
    "GE07bhg4c02u:424": "śrīdharaḥ : tvam eva vicārya yad yuktaṃ tat kurv iti cet, tatrāha na hi",
    "GE07bhg4c02u:425": "prapaśyāmīti |",
    "GE07bhg4c02u:426": "indriyāṇām ucchoṣaṇam atiśoṣaṇa-karaṃ madīyaṃ śokaṃ yat",
    "GE07bhg4c02u:427": "karma apanudyāt apanayet tad ahaṃ na prapaśyāmīti |",
    "GE07bhg4c02u:428": "yadyapi bhūmau niṣkaṇṭakaṃ samṛddhaṃ rājyaṃ prāpsyāmi |",
    "GE07bhg4c02u:429": "tathā surendratvam api yadi prāpsyāmi evam abhīṣṭaṃ tat tat sarvam avāpyāpi śokāpanodanopāyaṃ na prapaśyāmīty anvayaḥ ||8||",
    "GE07bhg4c02u:430": "madhusūdanaḥ : nanu svayam eva tvaṃ śreyo vicāraya śruta-sampanno 'si kiṃ",
    "GE07bhg4c02u:431": "para-śiṣyatvenety ata āha nahīti |",
    "GE07bhg4c02u:432": "yac-chreyaḥ prāptaṃ sat-kartṛ mama śokam apanudyād apanuden nivārayet tan na paśyāmi hi yasmāt tasmān māṃ",
    "GE07bhg4c02u:433": "śādhīti so 'haṃ bhagavaḥ śocāmi taṃ mā bhagavāñ chokasya pāraṃ tārayatu [ChāU 7.1.3] iti śruty-artho darśitaḥ |",
    "GE07bhg4c02u:434": "śokānapanode ko doṣa ity āśaṅkya tad-viśeṣaṇam āha indriyāṇām ucchoṣaṇam iti |",
    "GE07bhg4c02u:435": "sarvadā santāpa-karam ity arthaḥ |",
    "GE07bhg4c02u:436": "nanu yuddhe prayatamānasya tava śoka-nivṛttir bhaviṣyati jeṣyasi cet tadā",
    "GE07bhg4c02u:437": "rājya-prāptyā dvāv etau puruṣau loke ity ādi-dharma-śāstrād ity āśaṅkyāha avāpyety ādinā",
    "GE07bhg4c02u:438": "śatru-varjitaṃ sasyādi-sampannaṃ ca rājyaṃ tathā surāṇām ādhipatyaṃ hiraṇyagarbhatva-paryantam aiśvaryam avāpya sthitasyāpi mama yac chokam apanudyāt tan na paśyāmīty anvayaḥ |",
    "GE07bhg4c02u:439": "tad yatheha karma-jito",
    "GE07bhg4c02u:440": "lokaḥ kṣīyata evam evāmutra puṇya-jito lokaḥ kṣīyate [Chā 8.1.6] iti śruteḥ |",
    "GE07bhg4c02u:441": "yat-kṛtakaṃ tad-anityam ity anumānāt pratyakṣeṇāpy aihikānāṃ",
    "GE07bhg4c02u:442": "vināśa-darśanāc ca naihika āmutriko vā bhogaḥ śoka-nivartakaḥ kintu",
    "GE07bhg4c02u:443": "sva-sattā-kāle 'pi bhoga-pāratantryādinā vināśa-kāle 'pi vicchedāc",
    "GE07bhg4c02u:444": "choka-janaka eveti na yuddhaṃ śoka-nivṛttaye 'nuṣṭheyam ity arthaḥ |",
    "GE07bhg4c02u:445": "etenehāmutra-bhoga-virāgo 'dhikāri-viśeṣaṇatvena darśitaḥ ||8||",
    "GE07bhg4c02u:446": "viśvanāthaḥ : nanu mayi tava sakhya-bhāva eva, na tu gauravam |",
    "GE07bhg4c02u:447": "atas tvāṃ katham ahaṃ śiṣyaṃ karomi ? tasmād yatra tava gauravaṃ taṃ kam api dvaipāyanādikaṃ prapadyasva ity ata āha na hīti |",
    "GE07bhg4c02u:448": "mama śokam apanudyāt dūrīkuryād evaṃ janaṃ na prakarṣeṇa paśyāmi trijagaty ekaṃ tvāṃ vinā",
    "GE07bhg4c02u:449": "svasmād adhika-buddhimantaṃ bṛhaspatim api na jānāmīty ataḥ śokārta eva khalu kaṃ prapadyeya iti bhāvaḥ |",
    "GE07bhg4c02u:450": "yad yataḥ śokād indriyāṇām ucchoṣaṇaṃ mahā-nidāghāt kṣudra-sarasām iva utkarṣeṇa śoṣo bhavati",
    "GE07bhg4c02u:451": "nanu tarhi sāmprataṃ tvaṃ śokārta eva khalu yudhyasva |",
    "GE07bhg4c02u:452": "tataś caitān jitvā rājyaṃ prātavatas tava rājya-bhogābhiniveśenaiva śoko 'payāsyatīty āha avāpyeti |",
    "GE07bhg4c02u:453": "bhūmau niṣkaṇṭakaṃ rājyaṃ svarge surāṇām ādhipatyaṃ vā prāpyāpi sthitasya mamendriyāṇām etad ucchoṣaṇam evety arthaḥ ||8||",
    "GE07bhg4c02u:454": "baladevaḥ : nanu tvaṃ śāstrajño 'si sva-hitaṃ vicāryānutiṣṭha, sakhyur me śiṣyaḥ kathaṃ bhaver iti cet tatrāha na hīti |",
    "GE07bhg4c02u:455": "yat karma mama śokam apanudyād dūrīkuryāt tad ahaṃ na prapaśyāmi |",
    "GE07bhg4c02u:456": "śokaṃ viśinaṣṭi - indriyāṇām ucchoṣaṇam iti |",
    "GE07bhg4c02u:457": "tasmāc choka-vināśāya tvāṃ prapanno 'smīti |",
    "GE07bhg4c02u:458": "itthaṃ ca so",
    "GE07bhg4c02u:459": "'haṃ bhagavaḥ śocāmi taṃ māṃ bhavān śokasya pāraṃ tārayatu iti śruty-artho",
    "GE07bhg4c02u:460": "darśitaḥ |",
    "GE07bhg4c02u:461": "nanu tvam adhunā śokākulaḥ prapadyase yuddhāt sukha-samṛddhi-lābhe viśoko bhaviṣyasīti cet tatrāha avāpyeti |",
    "GE07bhg4c02u:462_0": "yadi yuddhe vijayī syāṃ tadā bhūmāv asapatnaṃ niṣkaṇṭakaṃ rājyaṃ prāpya yadi ca tatra",
    "GE07bhg4c02u:462_1": "hataḥ syāṃ tadā svarge surāṇām ādhipatyaṃ prāpya sthitasya me viśokatvaṃ na bhaved",
    "GE07bhg4c02u:462_2": "ity arthaḥ |",
    "GE07bhg4c02u:463": "tad yatheha karma-jito lokaḥ kṣīyata evam evāmutra puṇya-jito lokaḥ kṣīyate [ChāU 8.1.6] iti śruter naihikaṃ pāratrikaṃ vā yuddha-labdhaṃ",
    "GE07bhg4c02u:464": "sukhaṃ śokāpahaṃ tasmāt tādṛśam eva śreyastvaṃ brūhīti na yuddhaṃ",
    "GE07bhg4c02u:465": "śoka-haram ||8||",
    "GE07bhg4c02u:466": "BhG 2.9",
    "GE07bhg4c02u:467": "saṃjaya uvāca evam uktvā hṛṣīkeśaṃ guḍākeśaḥ parantapaḥ |",
    "GE07bhg4c02u:468": "na yotsya iti govindam uktvā tūṣṇīṃ babhūva ha ||9||",
    "GE07bhg4c02u:469": "śrīdharaḥ : evam uktvārjunaḥ kiṃ kṛtavān ity apekṣāyāṃ sañjaya uvāca evam",
    "GE07bhg4c02u:470": "ity ādi |",
    "GE07bhg4c02u:471": "spaṣṭārthaḥ ||9||",
    "GE07bhg4c02u:472": "madhusūdanaḥ : tad-anantaram arjunaḥ kiṃ kṛtavān iti dhṛtarāṣṭrākāṅkṣāyāṃ sañjaya uvāca evam ity ādi |",
    "GE07bhg4c02u:473": "guḍākeśo jitālasyaḥ parantapaḥ śatru-tāpano",
    "GE07bhg4c02u:474_0": "'rjuno hṛṣīkeśaṃ sarvendriya-pravartakatvenāntaryāmiṇaṃ govindaṃ gāṃ veda-lakṣaṇāṃ",
    "GE07bhg4c02u:474_1": "vāṇīṃ vindatīti vyutpattyā sarva-vedopādānatvena sarvajñam ādāv evaṃ kathaṃ bhīṣmam",
    "GE07bhg4c02u:474_2": "ahaṃ saṅkhya ity ādinā yuddha-svarūpāyogyatām",
    "GE07bhg4c02u:475": "uktvā tad-anantaraṃ na yotsya iti yuddha-phalābhāvaṃ coktvā tūṣṇīṃ babhūva",
    "GE07bhg4c02u:476": "bāhyendriya-vyāpārasya yuddhārthaṃ pūrvaṃ kṛtasya nivṛttyā nirvyāpāro jāta",
    "GE07bhg4c02u:477": "ity arthaḥ |",
    "GE07bhg4c02u:478": "svabhāvato jitālasye sarva-śatru-tāpane ca tasminn āgantukam",
    "GE07bhg4c02u:479": "ālasyam atāpakatvaṃ ca nāspadam ādhāsyatīti dyotayituṃ ha-śabdaḥ |",
    "GE07bhg4c02u:480": "govinda-hṛṣīkeśa-padābhyāṃ sarvajñatva-sarva-śaktitva-sūcakābhyāṃ",
    "GE07bhg4c02u:481": "bhagavatas tan-mohāpanodanam anāyāsa-sādhyam iti sūcitam ||9||",
    "GE07bhg4c02u:482": "viśvanāthaḥ : Nothing.",
    "GE07bhg4c02u:483": "baladevaḥ : tato 'rjunaḥ kim akarod ity apekṣāyāṃ sañjaya uvāca evam uktvety ādi |",
    "GE07bhg4c02u:484": "guḍākeśo hṛṣīkeśaṃ prati evaṃ na hi prapaśyāmīty ādinā yuddhasya śokānivartakatvam uktvā parantapo 'pi govindaṃ sarva-vedajñaṃ",
    "GE07bhg4c02u:485": "prati na yotsye iti coktveti yojyam |",
    "GE07bhg4c02u:486": "tatra hṛṣīkeśatvād buddhiṃ yuddhe pravartayiṣyati |",
    "GE07bhg4c02u:487": "sarva-veda-vittvād yuddhe sva-dharmatvaṃ grāhayiṣyatīti vyajya dhṛtarāṣṭra-hṛdi saṃjātā sva-putra-rājyāśā nirasyate ||9||",
    "GE07bhg4c02u:488": "BhG 2.10",
    "GE07bhg4c02u:489": "tam uvāca hṛṣīkeśaḥ prahasann iva bhārata |",
    "GE07bhg4c02u:490": "senayor ubhayor madhye viṣīdantam idaṃ vacaḥ ||10||",
    "GE07bhg4c02u:491": "śrīdharaḥ : tataḥ kiṃ vṛttam ity apekṣāyām āha tam uvāceti |",
    "GE07bhg4c02u:492": "prahasann iva prasanna-mukhaḥ sann ity arthaḥ ||10||",
    "GE07bhg4c02u:493": "madhusūdanaḥ : evaṃ yuddham upekṣitavaty apy arjune bhagavān nopekṣitavān iti dhṛtarāṣṭra-durāśā-nirāsāyā 'ha tam uvāceti |",
    "GE07bhg4c02u:494_0": "senayor ubhayor madhye yuddhodyamenāgatya tad-virodhinaṃ viṣādaṃ mohaṃ prāpnuvantaṃ",
    "GE07bhg4c02u:494_1": "tam arjunaṃ prahasann ivānucitācāraṇa-prakāśanena lajjāmbudhau majjayann iva hṛṣīkeśaḥ",
    "GE07bhg4c02u:494_2": "sarvāntaryāmī bhagavān idaṃ vakṣyamāṇam aśocyān ity ādi vacaḥ",
    "GE07bhg4c02u:495": "parama-gambhīrārtham anucitācaraṇa-prakāśakam uktavān na t”pekṣitavān ity arthaḥ |",
    "GE07bhg4c02u:496": "anucitācaraṇa-prakāśanena lajjotpādanaṃ prahāsaḥ |",
    "GE07bhg4c02u:497": "lajjā ca duḥkhātmiketi",
    "GE07bhg4c02u:498": "dveṣa-viṣaya eva sa mukhyaḥ |",
    "GE07bhg4c02u:499": "arjunasya tu bhagavat-kṛpā-viṣayatvād",
    "GE07bhg4c02u:500": "anucitācaraṇa-prakāśanasya ca vivekotpatti-hetutvād eka-dalābhāvena gauṇa evāyaṃ prahāsa iti kathayitum iva-śabdaḥ |",
    "GE07bhg4c02u:501": "lajjām utpādayitum iva vivkam utpādayitum arjunasyānucitācaraṇaṃ bhagavatā prakāśyate |",
    "GE07bhg4c02u:502": "lajjotpattis tu nāntarīyakatayāstu māstu veti na vivakṣiteti bhāvaḥ |",
    "GE07bhg4c02u:503": "yadi hi yuddhārambhāt prāg eva sthito yuddham upekṣeta tadā nānucitaṃ kuryāt |",
    "GE07bhg4c02u:504": "mahatā saṃrambheṇa tu yuddha-bhūmāv āgatya tad-upekṣaṇam",
    "GE07bhg4c02u:505": "atīvānucitam iti kathayituṃ senayor ity ādi-viśeṣaṇam |",
    "GE07bhg4c02u:506": "etac cāśocyānityādau spaṣṭaṃ bhaviṣyati ||10||",
    "GE07bhg4c02u:507": "viśvanāthaḥ : aho tvāpy etāvān khalv aviveka iti sakhya-bhāvena taṃ prahasan anaucitya-prakāśena lajjāmbudhau nimajjayan iveti tadānīṃ",
    "GE07bhg4c02u:508": "śiṣya-bhāvaṃ prāpte tasmin hāsyam anucitam ity adharoṣṭha-nikuñcanena",
    "GE07bhg4c02u:509": "hāsyam āvṛṇvaṃś cety arthaḥ |",
    "GE07bhg4c02u:510": "hṛṣīkeśa iti pūrvaṃ",
    "GE07bhg4c02u:511": "premāivārjuna-vāṅ-niyamyo 'pi sāmpratam arjuna-hita-kāritvāt",
    "GE07bhg4c02u:512": "premṇaivārjuna-mano-niyantāpi bhavatīti bhāvaḥ |",
    "GE07bhg4c02u:513": "senayor ubhayor madhe ity arjunasya viṣādo bhagavatā prabodhaś ca ubhābhyāṃ senābhyāṃ sāmānyato dṛṣṭa eveti bhāvaḥ ||10||",
    "GE07bhg4c02u:514": "baladevaḥ : vyaṅgam arthaṃ prakāśayann āha tam uvāceti taṃ viṣīdantam arjunaṃ prati hṛṣīkeśo bhagavān aśocyān ity ādikam atigambhīrārthaṃ vacanam uvāca |",
    "GE07bhg4c02u:515": "ahotavāpīdṛg vivekaḥ iti sakhya-bhāvena prahasan |",
    "GE07bhg4c02u:516": "anaucitya-bhāṣitvena trapā-sindhau nimajjayan ity arthaḥ |",
    "GE07bhg4c02u:517": "iveti tadaiva śiṣyatāṃ prāpte tasmin hāsānaucityādīṣad adharollāsaṃ kurvann ity arthaḥ |",
    "GE07bhg4c02u:518": "arjunasya viṣādo bhagavatā tasyopadeśaś ca sarva-sākṣika iti bodhayituṃ senayor ubhayor ity etat ||10||",
    "GE07bhg4c02u:519": "BhG 2.11",
    "GE07bhg4c02u:520": "śrī-bhagavān uvāca aśocyān anvaśocas tvaṃ prajñā-vādāṃś ca bhāṣase |",
    "GE07bhg4c02u:521": "gatāsūn agatāsūṃś ca nānuśocanti paṇḍitāḥ ||11||",
    "GE07bhg4c02u:522": "śrīdharaḥ : dehātmanor avivekād asyaivaṃ śoko bhavatīti tad-viveka-darśanārthaṃ śrī-bhagavān uvāca aśocyān ity ādi |",
    "GE07bhg4c02u:523": "śokasyāviṣayī-bhūtān eva bandhūn tvam anvaśocaḥ anuśocitavān asi dṛṣṭvemān svajanān kṛṣṇa ity ādinā |",
    "GE07bhg4c02u:524_0": "tatra kutas tvā kaśmalam idaṃ viṣame samupasthitam ity ādinā mayā bodhito 'pi punaś",
    "GE07bhg4c02u:524_1": "ca prajñāvatāṃ paṇḍitānāṃ vādān śabdān kathaṃ bhīṣmam ahaṃ saṅkhye ity ādīn kevalaṃ",
    "GE07bhg4c02u:524_2": "bhāṣase, na tu paṇḍito 'si, yataḥ gatāsūn gata-prāṇān bandhūn agatāsūṃś ca jīvato",
    "GE07bhg4c02u:524_3": "'pi,",
    "GE07bhg4c02u:525": "bandhu-hīnā ete kathaṃ jīviṣyantīti nānuśocanti paṇḍitā vivekinaḥ ||11||",
    "GE07bhg4c02u:526": "madhusūdanaḥ : HERE viśvanāthaḥ : bho arjuna ! tavāyaṃ bandha-vadha-hetukaḥ śoko bhrama-mūlaka",
    "GE07bhg4c02u:527": "eva, tathā kathaṃ bhīṣmam ahaṃ saṅkhye ity ādiko vivekaś cāprajñā-mūlaka",
    "GE07bhg4c02u:528": "evety āha aśocyān ity ādi |",
    "GE07bhg4c02u:529": "aśocyān śokānārhān eva tvam anvaśoco 'nuśocitavān asi |",
    "GE07bhg4c02u:530": "tathā tvāṃ prabodhayantaṃ māṃ prati prajñā-vādān",
    "GE07bhg4c02u:531": "prajñāyāṃ satyām eva ye vādāḥ kathaṃ bhīṣmam ahaṃ saṅkhye ity ādīni vākyāni tān bhāṣase, na tu tava kāpi prajñā vartate iti bhāvaḥ |",
    "GE07bhg4c02u:532": "yataḥ paṇḍitāḥ prajñāvanto gatāsūn gatā niḥsṛtā bhavanty asavo yebhyas tān",
    "GE07bhg4c02u:533": "sthūla-dehān na śocanti, teṣāṃ naśvara-bhāvatvād iti bhāvaḥ |",
    "GE07bhg4c02u:534": "agatāsūn",
    "GE07bhg4c02u:535": "aniḥsṛta-prāṇān sūkṣma-dehān api na śocanti, te hi mukteḥ pūrvaṃ naśvarā eva |",
    "GE07bhg4c02u:536": "ubhayeṣām api tathā tathā svabhāvasya duṣpariharatvāt |",
    "GE07bhg4c02u:537": "mūrkhās tu pirtrādi-dehebhyaḥ prāṇeṣu niḥsṛteṣv eva śocanti, sūkṣma-dehāṃs tu na, te prāyaḥ paricinvantyas atas tair alam |",
    "GE07bhg4c02u:538": "ete hi sarve bhīṣmādayaḥ",
    "GE07bhg4c02u:539": "sthūla-sūkṣma-deha-sahitā ātmāna eva |",
    "GE07bhg4c02u:540": "ātmanāṃ tu ityatvāt teṣu",
    "GE07bhg4c02u:541": "śoka-pravṛttir eva nāstīty atas tvayā yat pūrvam artha-śāstrāt",
    "GE07bhg4c02u:542": "dharma-śāstraṃ balavad ity uktaṃ tatra mayā tu dharma-śāstrād api",
    "GE07bhg4c02u:543": "jñāna-śāstraṃ balavad ity ucyata iti bhāvaḥ ||11||",
    "GE07bhg4c02u:544": "baladevaḥ : evaṃ arjune tūṣṇīṃ sthite tad-buddhim ākṣipan bhagavān āha",
    "GE07bhg4c02u:545": "aśocyān iti |",
    "GE07bhg4c02u:546": "he arjuna ! aśocyān śocitum ayogyān eva dhārtarāṣṭrāṃs tvaṃ",
    "GE07bhg4c02u:547": "anvaśocaḥ śocitavān asi |",
    "GE07bhg4c02u:548": "tathā māṃ prati prajñā-vādān prajñāvatām iva vacanāni dṛṣṭvemaṃ svajanam ity ādīni, kathaṃ bhīṣmam ity ādīni ca bhāṣase, na ca te prajñā-leśo 'py astīti bhāvaḥ |",
    "GE07bhg4c02u:549": "ye tu prajñāvantas te gatāsūn nirgata-prāṇān sthūla-dehān, agatāsūṃś cānirgata-prāṇān",
    "GE07bhg4c02u:550": "sūkṣma-dehāṃś ca, śabdād ātmanaś ca na śocanti |",
    "GE07bhg4c02u:551": "ayam arthaḥ - śokaḥ",
    "GE07bhg4c02u:552": "sthūla-dehānāṃ vināśitvāt, nāntyaḥ sūkṣma-dehānāṃ mukteḥ prāg avaināśitvāt",
    "GE07bhg4c02u:553": "tadvatām ātmanāṃ tu ṣaḍ-bhāva-vikāra-varjitānāṃ nityatvān na śocyāteti |",
    "GE07bhg4c02u:554": "dehātma-svabhāva-vidāṃ na ko 'pi śoka-hetuḥ |",
    "GE07bhg4c02u:555": "yad-artha-śāstrād",
    "GE07bhg4c02u:556": "dharma-śāstrasya balavattvam ucyate |",
    "GE07bhg4c02u:557": "tat kila tato 'pi balavatā",
    "GE07bhg4c02u:558": "jñāna-śāstreṇa pratyucyate |",
    "GE07bhg4c02u:559": "tasmād aśocye śocya-bhramaḥ pāmara-sādhāraṇaḥ",
    "GE07bhg4c02u:560": "paṇḍitasya te na yogya iti bhāvaḥ ||11||",
    "GE07bhg4c02u:561": "BhG 2.12",
    "GE07bhg4c02u:562": "na tv evāhaṃ jātu nāsaṃ na tvaṃ neme janādhipāḥ |",
    "GE07bhg4c02u:563": "na caiva na bhaviṣyāmaḥ sarve vayam ataḥ param ||12||",
    "GE07bhg4c02u:564": "śrīdharaḥ : aśocyatve hetum āha na tv evāham iti |",
    "GE07bhg4c02u:565": "yathāhaṃ parameśvaro jātu kadācit līlā-vigrahasyāvirbhāva-tirobhāvato nāsam iti tu naiva |",
    "GE07bhg4c02u:566": "api tv āsam eva anāditvāt |",
    "GE07bhg4c02u:567": "na ca tvaṃ nāsīḥ nābhūḥ, api tv āsīr eva |",
    "GE07bhg4c02u:568": "ime vā janādhipā nṛpā nāsann iti na, api tu āsann eva mad-aṃśatvāt |",
    "GE07bhg4c02u:569": "tathātaḥ param ita upary api na bhaviṣyāmo na sthāsyāma iti ca naiva, api tu sthāsyāma eveti janma-maraṇa-śūnyatvād aśocyā ity arthaḥ ||12||",
    "GE07bhg4c02u:570": "madhusūdanaḥ :",
    "GE07bhg4c02u:571": "viśvanāthaḥ : athavā sakhe tvām aham evaṃ pṛcchāmi |",
    "GE07bhg4c02u:572": "kiṃ ca prītyāspadasya maraṇe dṛṣṭe sati śoko jāyate, tatreha prītyāspadam ātmā deho vā ?",
    "GE07bhg4c02u:573_0": "sarveṣām eva bhūtānāṃ nṛpa svātmaiva vallabhaḥ [BhP 10.14.57] iti śukokter ātmaiva",
    "GE07bhg4c02u:573_1": "prīty-āspadam iti cet tarhi jīveśvara-bhedena dvividhasyaivātmano nityatvād eva maraṇābhāvād",
    "GE07bhg4c02u:573_2": "ātmā śokasya viṣayo nety āha na tv evāham iti |",
    "GE07bhg4c02u:574": "ahaṃ paramātmā jātu kadācid api pūrvaṃ nāsam iti na, api tv āsam eva |",
    "GE07bhg4c02u:575": "tathā tvam api jīvātmā āsīr eva |",
    "GE07bhg4c02u:576": "tatheme janādhipā rājānaś ca jīvātmāna āsann eveti prāg-abhāvābhāvo darśitaḥ |",
    "GE07bhg4c02u:577": "tathā sarve vayam ahaṃ tvam ime janādhipāś cātaḥ paraṃ na bhaviṣyāmo na sthāsyāma iti na, api tu sthāsyāma",
    "GE07bhg4c02u:578": "eveti dhvaṃsābhāvaś ca darśita iti paramātmano jīvātmanāṃ ca nityatvād ātmā na śoka-viṣaya iti sādhitam |",
    "GE07bhg4c02u:579": "atra śrutayaḥ - nityo nityānāṃ cetanaś",
    "GE07bhg4c02u:580": "cetanānām eko bahūnāṃ yo vidadhāti kāmān [ŚvetU 6.13] ity ādyāḥ ||12||",
    "GE07bhg4c02u:581": "baladevaḥ : evam asthāna-śocitvād apāṇḍityam arjunasyāpādya tattva-jijñāsuṃ niyojitāñjaliṃ taṃ prati sarveśvaro bhagavān nityo",
    "GE07bhg4c02u:582": "nityānāṃ cetanaś cetanānām eko bahūnāṃ yo vidadhāti kāmān [ŚvetU 6.13] iti",
    "GE07bhg4c02u:583": "śruti-siddhaṃ svasmāj jīvānāṃ ca pāramarthikaṃ bhedam āha na tv evāham iti",
    "GE07bhg4c02u:584": "| he arjuna ! ahaṃ sarveśvaro bhagavān itaḥ pūrvasminn ādau kāle jātu kadācin nāsam iti na, api tv āsam eva |",
    "GE07bhg4c02u:585": "tathā tvam arjuno nāsīr iti na, kintv āsīr eva |",
    "GE07bhg4c02u:586": "ime janādhipā rājāno nāsann iti na, kintv āsann eva |",
    "GE07bhg4c02u:587": "tathetaḥ parasminn ante kāle sarve vayam ahaṃ ca tvaṃ ca ime ca na bhaviṣyāma iti na, kintu bhaviṣyāma eveti |",
    "GE07bhg4c02u:588": "sarveśvaravaj jīvānāṃ ca traikālika-sattā-yogitvāt tad-viṣayako na śoko yukta ity arthaḥ",
    "GE07bhg4c02u:589": "na cāvidyā-kṛtatvād vyavahāriko 'yaṃ bhedaḥ |",
    "GE07bhg4c02u:590": "sarvajñe bhagavaty avidyā-yogāt |",
    "GE07bhg4c02u:591": "idaṃ jñānam upāśritya ity ādinā mokṣe 'pi",
    "GE07bhg4c02u:592": "tasyābhidāsyamānatvāc ca |",
    "GE07bhg4c02u:593": "na cābhedajñasyāpi harer",
    "GE07bhg4c02u:594": "bādhitānuvṛtti-nyāyeneyam arjunādi-bheda-dṛṣṭir iti vācyam |",
    "GE07bhg4c02u:595": "tathā saty upadeśāsiddheḥ |",
    "GE07bhg4c02u:596": "maru-marīcikādāv udaka-buddhir bādhitāpy anuvartamānā mithyārtha-viṣayatva-niścayān nodakāharaṇādau pravartayed evam",
    "GE07bhg4c02u:597": "abheda-bodha-bādhitāpy anuvartamānārjunādi-bheda-dṛṣṭis tattva-niścayān",
    "GE07bhg4c02u:598": "nopadeśādau pravartayiṣyatīti yat kiñcid etat |",
    "GE07bhg4c02u:599": "nanu phalavaty ajñāte 'rthe śāstra-tātparya-vīkṣaṇāt tādṛśo 'bhedas",
    "GE07bhg4c02u:600": "tātparya-viṣayo vaiphalyāj jñātatvāc ca |",
    "GE07bhg4c02u:601": "bhedas tad-viṣayo na syāt, kintu adbhyo vā eṣa prātar udety apaḥ sāyaṃ praviśati ity ādi-śruty-arthavad",
    "GE07bhg4c02u:602": "anuvādya eva sa iti cen mandam etat |",
    "GE07bhg4c02u:603": "pṛthag ātmānaṃ preritāraṃ ca matvā juṣṭas tatas tenāmṛtatvam eti [ŚvetU 1.6] ity ādinā bheda",
    "GE07bhg4c02u:604": "evāmṛtatva-phala-śravaṇāt |",
    "GE07bhg4c02u:605": "viruddha-dharmāvacchinna-pratiyogikatayā loke tasyājñātatvāc ca |",
    "GE07bhg4c02u:606": "te ca dharmā vibhutvāṇutva-svāmitva-bhṛtyatvādayaḥ",
    "GE07bhg4c02u:607": "śāstraika-gamyā mitho viruddhā bodhyāḥ |",
    "GE07bhg4c02u:608": "abhedas tv aphalas tatra phalānaṅgīkārāt |",
    "GE07bhg4c02u:609": "ajñātaś ca śaśa-śṛṅgavad asattvāt |",
    "GE07bhg4c02u:610": "tasmāt paramārthikas tad-bhedaḥ siddhaḥ ||12||",
    "GE07bhg4c02u:611": "BhG 2.13",
    "GE07bhg4c02u:612": "dehino 'smin yathā dehe kaumāraṃ yauvanaṃ jarā |",
    "GE07bhg4c02u:613": "tathā dehāntara-prāptir dhīras tatra na muhyati ||13||",
    "GE07bhg4c02u:614": "śrīdharaḥ : nanv īśvarasya tava janmādi-śūnyatvaṃ satyam eva, jīvānāṃ tu janma-maraṇe prasiddhe",
    "GE07bhg4c02u:615": "tatrāha dehina ity ādi |",
    "GE07bhg4c02u:616": "dehino dehābhimānino jīvasya yathāsmin sthūla-dehe kaumārādy-avasthās tad-deha-nibandhanā",
    "GE07bhg4c02u:617": "na tu svataḥ, pūrvāvāsthā-nāśe |vasthāntarotpattāv api sa evāham iti pratyabhijñānāt |",
    "GE07bhg4c02u:618": "tathaiva etad-deha-nāśe dehāntara-prāptir api",
    "GE07bhg4c02u:619": "liṅga-deha-nibandhanaiva |",
    "GE07bhg4c02u:620": "na tāvad ātmano nāśaḥ, jāta-mātrasya",
    "GE07bhg4c02u:621": "pūrva-saṃskāreṇa stanya-pānādau pravṛtti-darśanāt |",
    "GE07bhg4c02u:622": "ato dhīro dhīmān tatra tayor deha-nāśotpattyor na muhyati |",
    "GE07bhg4c02u:623": "ātmaiva mṛto jātaś ceti na manyate",
    "GE07bhg4c02u:624": "madhusūdanaḥ :",
    "GE07bhg4c02u:625": "viśvanāthaḥ : nanu cātma-sambandhena deho 'pi prīty-āspadaṃ syāt,",
    "GE07bhg4c02u:626": "deha-sambandhena putra-bhrātrādayo 'pi, tat-sambandhena tat-putrādayo 'pi",
    "GE07bhg4c02u:627": "| atas teṣāṃ nāśe śokaḥ syād eveti ced ata āha dehina iti |",
    "GE07bhg4c02u:628": "dehino jīvasyāsmin dehe kaumāra kaumāraṃ kaumāra-prāptir bhavati, tataḥ",
    "GE07bhg4c02u:629": "kaumāra-nāśānantaraṃ jarā-prāptir yathā tathaiva dehāntara-prāptir iti |",
    "GE07bhg4c02u:630": "tatas cātma-sambandhināṃ kaumārādīnāṃ prīty-āspadānāṃ nāśe yathā śoko na kriyate tathā dehasyāpi ātma-sambandhinaḥ prītyāspadasya nāśe śoko na kartavyaḥ |",
    "GE07bhg4c02u:631": "yauvanasya nāśe jarā-prāptau śoko jāyate iti cet kaumārasya nāśe yauvana-prāptau harṣo 'pi jāyate ity ato bhīṣma-droṇādīnāṃ",
    "GE07bhg4c02u:632": "jīrṇa-deha-nāśe khalu navya-dehāntara-prāptau tarhi harṣaḥ kriyatām iti bhāvaḥ |",
    "GE07bhg4c02u:633": "yad vā, ekasminn api dehe kaumārādīnāṃ yathā prāptis",
    "GE07bhg4c02u:634": "tathaivaikasyāpi dehino jīvasya nānā-dehānāṃ prāptir iti ||13||",
    "GE07bhg4c02u:635": "baladevaḥ : nanu bhīṣmādi-dehāvacchinnānām ātmanāṃ nityatve 'pi",
    "GE07bhg4c02u:636": "tad-dehānāṃ tad-bhogāyatanānāṃ nāśe yuktaḥ śoka iti cet tatrāha dehino",
    "GE07bhg4c02u:637": "'sminn iti |",
    "GE07bhg4c02u:638": "traikālikā bahavo dehā yasya santi, tasya dehino jīvasyāsmin",
    "GE07bhg4c02u:639": "vartamāne dehe kramāt kaumāra-yauvana-jarās tisro 'vasthā bhavanti |",
    "GE07bhg4c02u:640": "tāsām",
    "GE07bhg4c02u:641": "ātma-sambandhināṃ tad-bhogopayuktānāṃ pūrva-pūrva-vināśena",
    "GE07bhg4c02u:642": "para-para-prāptau yathā na śokas tathaiva tad-deha-vināśe sati",
    "GE07bhg4c02u:643": "dehāntara-prāptir yayāti-yauvana-prāpti-nyāyena harṣa-hetur eveti, na",
    "GE07bhg4c02u:644": "tad-deha-vināśa-hetukaḥ śokas tavocita iti bhāvaḥ |",
    "GE07bhg4c02u:645": "dhīro dhīmān deha-svabhāva-jīva-karma-vipāka-svarūpa-jñaḥ |",
    "GE07bhg4c02u:646": "atra dehina ity eka-vacanaṃ",
    "GE07bhg4c02u:647": "jāty-abhiprāyeṇa bodhyaṃ pūrvatrātma-bahutvokteḥ |",
    "GE07bhg4c02u:648": "atrāhuḥ - eka eva viśuddhātmā tasyāvidyayāparicchinnasya tasyāṃ pratibimbitasya vā nānātmatvam",
    "GE07bhg4c02u:649": "śrutiś caivam āha ākāśam ekaṃ hi yathā ghaṭādiṣu pṛthag bhavet, tathātmaiko hy anekastho jalādhāreṣv ivāṃśumān iti |",
    "GE07bhg4c02u:650": "tad-vijñānena tasya vināśe tu tan-nānātva-nivṛttyā tad-aikyaṃ",
    "GE07bhg4c02u:651": "sidhyatīty eka-vacanenaitat pārtha-sārathir āheti |",
    "GE07bhg4c02u:652": "tan-mandaṃ jaḍayā tayā caitanya-rāśeś chedāsambhavāt |",
    "GE07bhg4c02u:653": "tair api tad-viṣayatvānaṅgīkārāc ca |",
    "GE07bhg4c02u:654": "vāstave cchede vikāritvādy-āpattiḥ ṭaṅka-chinna-pāṣāṇavat syāt - nīrūpasya vibhoḥ pratibimbāsambhavāc ca |",
    "GE07bhg4c02u:655": "anyathākāśādi-gādīnāṃ tad-āpattiḥ |",
    "GE07bhg4c02u:656": "na ca pratīty-anyathānupapattir evākāśasya pratibimbe mānaṃ",
    "GE07bhg4c02u:657": "tad-varti-graha-nakṣatra-prabhā-maṇḍalaṃ tasyiavāmbhasi bhāsamānatvena pratīteḥ |",
    "GE07bhg4c02u:658": "ākāśam ekaṃ hi iti śrutis tu paramātma-viṣayā tasyākāśavat sūryavac ca bahu-vṛttikatvaṃ vadatīty aviruddham |",
    "GE07bhg4c02u:659": "na cātmaikyasyopadeṣṭā sambhavati |",
    "GE07bhg4c02u:660": "sa hi tattvavin na vā ? ādye 'dvitīyam ātmānaṃ vijānatas tasyopadeśyāpari-sphūrtiḥ |",
    "GE07bhg4c02u:661": "antye tv ajñatvād eva nātma-jñānopadeṣṭṛtvam |",
    "GE07bhg4c02u:662": "bādhitānuvṛttyāśrayaṇaṃ tu pūrva-nirastam ||13||",
    "GE07bhg4c02u:663": "BhG 2.14",
    "GE07bhg4c02u:664": "mātrā-sparśās tu kaunteya śītoṣṇa-sukha-duḥkhadāḥ |",
    "GE07bhg4c02u:665": "āgamāpāyino 'nityās tāṃs titikṣasva bhārata ||14||",
    "GE07bhg4c02u:666": "śrīdharaḥ : nanu tān ahaṃ na śocāmi, kintu tad-viyogādi-duḥkha-bhājaṃ mām eveti cet tatrāha mātrā-sparśā iti |",
    "GE07bhg4c02u:667": "mīyante jāyante viṣayā ābhir iti mātrā indriya-vṛttayaḥ, tāsāṃ sparśā viṣayeṣu sambaddhāḥ,",
    "GE07bhg4c02u:668": "śītoṣṇādi-pradā bhavanti |",
    "GE07bhg4c02u:669": "te tu āgamāpāyitvād anityā asthirāḥ |",
    "GE07bhg4c02u:670": "atas tān titikṣasva sahasva |",
    "GE07bhg4c02u:671": "yathā jalātapādi-saṃsargās tat-tat-kāla-kṛtāḥ",
    "GE07bhg4c02u:672": "svabhāvataḥ śītoṣṇādi prayacchanti evam iṣṭa-saṃyoga-viyogā api",
    "GE07bhg4c02u:673": "sukha-duḥkhāni prayacchanti, teṣāṃ cāsthiratvāt sahanaṃ tava dhīrasyocitaṃ na tu tan-nimitta-harṣa-viṣāda-pāravaśyam ity arthaḥ ||14||",
    "GE07bhg4c02u:674": "madhusūdanaḥ :",
    "GE07bhg4c02u:675": "viśvanāthaḥ : nanu satyam eva tattvam |",
    "GE07bhg4c02u:676": "tad apy avivekino mama mana evānarthakāni vṛtahiva śoka-moha-vyāptaṃ duḥkhayatīti |",
    "GE07bhg4c02u:677": "tatra na kevalam ekaṃ mana evāpi tu manaso vṛttayo 'pi sarvās tv agādīndriya-rūpāḥ",
    "GE07bhg4c02u:678": "sva-viṣayān anubhāvyānarthakāriṇya ity āha mātrā indriya-grāhya-viṣayās",
    "GE07bhg4c02u:679": "teṣāṃ sparśā anubhavāḥ |",
    "GE07bhg4c02u:680": "śītoṣṇety āgamāpāyina iti yad eva śītala-jalādikam uṣṇa-kāle sukhadam |",
    "GE07bhg4c02u:681": "tad eva śīta-kāle duḥkhadam ato 'niyatatvād āgamāpāyitvāc ca tān viṣayānubhavān titikṣasva sahasva |",
    "GE07bhg4c02u:682": "teṣāṃ sahanam eva śāstra-vihito dharmaḥ |",
    "GE07bhg4c02u:683": "nahi māghe māsi jalasya",
    "GE07bhg4c02u:684": "duḥkhatva-buddhyaiva śāstre vihitaḥ snāna-rūpo dharmas tyajyate |",
    "GE07bhg4c02u:685": "dharma eva kāle sarvānartha-nivartako bhavati |",
    "GE07bhg4c02u:686": "evam eva ye",
    "GE07bhg4c02u:687": "putra-bhrātrādyotpatti-kāle dhanādy-upārjana-kāle ca sukhadās ta eva",
    "GE07bhg4c02u:688": "mṛtyu-kāle duḥkhadā āgamāpāyino 'nityās tān api titikṣasva |",
    "GE07bhg4c02u:689": "na tu tad-anurodhena yuddha-rūpaḥ śāstra-vihitaḥ sva-dharmas tyājyo",
    "GE07bhg4c02u:690": "vihita-dharmānācaraṇaṃ khalu kāle mahānarthakṛd eveti bhāvaḥ ||14||",
    "GE07bhg4c02u:691": "baladevaḥ : nanu bhīṣmādayo mṛtāḥ kathaṃ bhaviṣyantīti tad-duḥkha-nimittaḥ",
    "GE07bhg4c02u:692": "śoko mābhūt |",
    "GE07bhg4c02u:693": "tad-viccheda-duḥkha-nimittas tu me mana-prabhṛtīni",
    "GE07bhg4c02u:694": "pradahantīti cet tatrāha mātreti |",
    "GE07bhg4c02u:695": "mātrās tv agādīndriya-vṛttayaḥ mīyante paricchidyante viṣayā abhir iti vyutpatteḥ |",
    "GE07bhg4c02u:696": "sparśās tābhir viṣayāṇām anubhavānte khalu śītoṣṇa-sukha-duḥkhadā bhavanti |",
    "GE07bhg4c02u:697": "yad eva śītalam udakaṃ grīṣme sukhadaṃ tad eva hemante duḥkhadam ity ato 'niyatatvād",
    "GE07bhg4c02u:698": "āgamāpāyitvāc cānityān asthirāṃs tān titikṣasva sahasva |",
    "GE07bhg4c02u:699": "etad uktaṃ bhavati māgha-snānaṃ duḥkha-karam api dharmatayā vidhānād yathā kriyate tathā bhīṣmādibhiḥ saha yuddhaṃ duḥkha-karam api tathā vidhānāt kāryam eva |",
    "GE07bhg4c02u:700": "tatratyo duḥkhānubhavas tv āgantuko dharma-siddhatvāt soḍhavyaḥ |",
    "GE07bhg4c02u:701": "dharmāj jñānodayena mokṣa-lābhe tūttaratra tasya nānuvṛttiś ca",
    "GE07bhg4c02u:702": "jñāna-niṣṭhā paripākaṃ vinaiva dharma-tyāgas tv anartha-hetur iti |",
    "GE07bhg4c02u:703": "kaunteya bhārateti padābhyām ubhaya-kula-śuddhasya te dharma-bhraṃśo",
    "GE07bhg4c02u:704": "nocita iti sūcyate ||14||",
    "GE07bhg4c02u:705": "BhG 2.15",
    "GE07bhg4c02u:706": "yaṃ hi na vyathayanty ete puruṣaṃ puruṣarṣabha |",
    "GE07bhg4c02u:707": "sama-duḥkha-sukhaṃ dhīraṃ so 'mṛtatvāya kalpate ||15||",
    "GE07bhg4c02u:708": "śrīdharaḥ : tat-pratikāra-prayatnād api tat-sahanam evocitaṃ",
    "GE07bhg4c02u:709": "mahā-phalatvād ity āha yaṃ hīti |",
    "GE07bhg4c02u:710": "ete mātrā-sparśā yaṃ puruṣaṃ na",
    "GE07bhg4c02u:711": "vyathayanti nābhibhavanti |",
    "GE07bhg4c02u:712": "same duḥkha-sukhe sa tam |",
    "GE07bhg4c02u:713": "sa tair avikṣipyamāṇo dharma-jñāna-dvārā amṛtatvāya mokṣāya kalpate yogyo bhavati ||15||",
    "GE07bhg4c02u:714": "madhusūdanaḥ :",
    "GE07bhg4c02u:715": "viśvanāthaḥ : evaṃ vicāreṇa tat-tat-sahanābhyāse sati te viṣayānubhavāḥ",
    "GE07bhg4c02u:716": "kāle kila nāpi duḥkhayanti |",
    "GE07bhg4c02u:717": "yadi ca na duḥkhayanti, tadātma-muktiḥ",
    "GE07bhg4c02u:718": "sva-pratyāsannaivety āha yam iti |",
    "GE07bhg4c02u:719": "amṛtatvāya mokṣāya ||15||",
    "GE07bhg4c02u:720": "baladevaḥ : dharmārtha-duḥkha-sahanābhyāsasyottaratra sukha-hetutvaṃ",
    "GE07bhg4c02u:721": "darśayann āha yaṃ hīti |",
    "GE07bhg4c02u:722_0": "ete mātrā-sparśāḥ priyāpriya-viṣayānubhāvā yaṃ dhīraṃ dhiyam īrayati dharmeṣv iti",
    "GE07bhg4c02u:722_1": "vyutpatter dharma-niṣṭhaṃ puruṣaṃ na vyathayanti sukha-duḥkha-mūrcchitaṃ na kurvanti",
    "GE07bhg4c02u:722_2": "so 'mṛtatvāya muktaye kalpyate |",
    "GE07bhg4c02u:723": "na tu tādṛśo duḥkha-sukha-mūrcchita ity arthaḥ |",
    "GE07bhg4c02u:724": "uktam arthaṃ sphuṭayan puruṣaṃ viśinaṣṭi sameti |",
    "GE07bhg4c02u:725": "dharmānuṣṭhānasya kaṣṭa-sādhyatvād",
    "GE07bhg4c02u:726": "duḥkham anuṣaṅga-labdhaṃ sukhaṃ ca yasya samaṃ bhavati tābhyāṃ",
    "GE07bhg4c02u:727": "mukha-mlānitollāsa-rahitam ity arthaḥ ||15||",
    "GE07bhg4c02u:728": "BhG 2.16",
    "GE07bhg4c02u:729": "nāsato vidyate bhāvo nābhāvo vidyate sataḥ |",
    "GE07bhg4c02u:730": "ubhayor api dṛṣṭo 'ntas tv anayos tattva-darśibhiḥ ||16||",
    "GE07bhg4c02u:731": "śrīdharaḥ : nanu tathāpi śītoṣṇādikam atiduḥsahaṃ kathaṃ soḍhavyam |",
    "GE07bhg4c02u:732": "atyantaṃ tat-sahane ca kadācid deha-nāśaḥ syād ity āśaṅkya",
    "GE07bhg4c02u:733": "tattva-vicārataḥ sarvaṃ soḍhuṃ śakyam ity āśayenāha nāsato vidyata iti |",
    "GE07bhg4c02u:734": "asato 'nātma-dharmatvād avidyamānasya śītoṣṇāder ātmani bhāvaḥ sattā na",
    "GE07bhg4c02u:735": "vidyate |",
    "GE07bhg4c02u:736": "tathā sataḥ sat-svabhāvasyātmano 'bhāvo nāśo na vidyate |",
    "GE07bhg4c02u:737": "evam ubhayoḥ sad-asator anto nirṇayo dṛṣṭaḥ |",
    "GE07bhg4c02u:738": "kaiḥ ? tattva-darśibhiḥ",
    "GE07bhg4c02u:739": "vastu-yāthārthya-vedibhiḥ |",
    "GE07bhg4c02u:740": "evambhūta-vivekena sahasvety arthaḥ ||16||",
    "GE07bhg4c02u:741": "madhusūdanaḥ :",
    "GE07bhg4c02u:742": "viśvanāthaḥ : etac ca viveka-daśān adhirūḍhān prati uktam |",
    "GE07bhg4c02u:743": "vastutas tu asaṅgo hy ayaṃ puruṣaḥ iti śruter jīvātmanaś ca sthūla-sūkṣma-dehābhyāṃ",
    "GE07bhg4c02u:744": "tad-dharmaiḥ śoka-mohādibhiś ca sambandho nāsty eva |",
    "GE07bhg4c02u:745": "tat-sambandhasya",
    "GE07bhg4c02u:746": "avidyā kalpitatvād ity āha neti |",
    "GE07bhg4c02u:747": "asato 'nātma-dharmatvād ātmani jīve avartamānasya śoka-mohādes tad-āśrayasya dehasya ca bhāvaḥ sattā nāsti |",
    "GE07bhg4c02u:748": "tathā sataḥ satya-rūpasya jīvātmano 'bhāvo nāśo nāsti |",
    "GE07bhg4c02u:749": "tasmād ubhayor etayor asat-sator anto nirṇayo 'yaṃ dṛṣṭaḥ |",
    "GE07bhg4c02u:750": "tena bhīṣmādiṣu tvad-ādiṣu ca jīvātmasu satyatvād anaśvareṣu deha-daihika-viveka-śoka-mohādayo naiva santi kathaṃ bhīṣmādayo naṅkṣanti |",
    "GE07bhg4c02u:751": "kathaṃ vā tāṃs tvaṃ śocasīti bhāvaḥ",
    "GE07bhg4c02u:752": "baladevaḥ : tad evaṃ bhagavatā pārthasyāsthānāśocitvena tat-pāṇḍityam",
    "GE07bhg4c02u:753": "ākṣiptam |",
    "GE07bhg4c02u:754": "śoka-haraṃ ca svopāsanam eva tac copāsopāsaka-bheda-ghaṭitam",
    "GE07bhg4c02u:755": "ity upāsyāj jīvāṃśinaḥ svasmād upāsakānāṃ jīvāṃśānāṃ tāttvikaṃ dvaitam upadiṣṭam |",
    "GE07bhg4c02u:756_0": "atha yad ātma-tattvena tu brahma-tattvaṃ dīpopameneha yuktaḥ prapaśyet [ŚvetU 2.15]",
    "GE07bhg4c02u:756_1": "ity ādāv aṃśa-svarūpa-jñānasyāṃśi-svarūpa-jñānopayogitva-śravaṇāt tad ādau saniṣṭhādīn",
    "GE07bhg4c02u:756_2": "sarvān pratyaviśeṣeṇopadeśyaṃ tac ca dehātmanor",
    "GE07bhg4c02u:757": "vaidharmya-dhiyam antarā na syād iti tad-vaidharmya-bodhāyārabhyate nāsata ity ādibhiḥ |",
    "GE07bhg4c02u:758": "asataḥ pariṇāmino dehāder bhāvo 'pariṇāmitvaṃ na vidyate |",
    "GE07bhg4c02u:759": "sato ' pariṇāmina ātmanas tv abhāvaḥ pariṇāmitvaṃ na vidyate |",
    "GE07bhg4c02u:760": "dehātmānau",
    "GE07bhg4c02u:761": "pariṇāmāpariṇāma-svabhāvau bhavataḥ |",
    "GE07bhg4c02u:762": "evam ubhayor asat-sac-chabditayor",
    "GE07bhg4c02u:763": "dehātmanor anto nirṇayas tattva-darśibhis tad-ubhaya-svabhāva-vedibhiḥ",
    "GE07bhg4c02u:764": "puruṣair dṛṣṭo 'nubhūtaḥ |",
    "GE07bhg4c02u:765": "atrāsac-chabdena vinaśvaraṃ dehādi jaḍaṃ",
    "GE07bhg4c02u:766": "sac-chabdena tv avinaśvaram ātma-caitanyam ucyate |",
    "GE07bhg4c02u:767": "evam eva śrī-viṣṇu-purāṇe 'pi nirṇītaṃ dṛṣṭaṃ jyotīṃṣi viṣṇur bhuvanāni viṣṇur [ViP",
    "GE07bhg4c02u:768": "2.12.38] ity upakramya yad asti yan nāsti ca vipra-varya [?] ity asti |",
    "GE07bhg4c02u:769": "nāsti-śabda-vācyayoś cetana-jaḍayos tathātvaṃ vastv asti kiṃ kutradcid ity",
    "GE07bhg4c02u:770": "ādibhir nirūpitaḥ |",
    "GE07bhg4c02u:771": "tatra nāsti śabda-vācyaṃ jaḍam |",
    "GE07bhg4c02u:772": "asti-śabdavātyaṃ tu caitanyam iti svayam eva vivṛtam |",
    "GE07bhg4c02u:773": "yat tu sat-kārya-vāda-sthāpanāyai",
    "GE07bhg4c02u:774": "tat-padyam ity āhus tan-niravadhānaṃ dehātma-svabhāvānabhijñāna-mohitaṃ",
    "GE07bhg4c02u:775": "prati tan-moha-vinivṛttaye tat-svabhāvābhijñāpanasya prakṛtatvāt ||16||",
    "GE07bhg4c02u:776": "BhG 2.17",
    "GE07bhg4c02u:777": "avināśi tu tad viddhi yena sarvam idaṃ tatam |",
    "GE07bhg4c02u:778": "vināśam avyayasyāsya na kaścit kartum arhati ||17||",
    "GE07bhg4c02u:779": "śrīdharaḥ : atra sat-svabhāvam avināśi vastu sāmānyenoktaṃ tataṃ",
    "GE07bhg4c02u:780": "tat-sākṣitvena vyāptaṃ taṃ tu ātma-svarūpam avināśi vināśa-śūnyaṃ viddhi jānīhi |",
    "GE07bhg4c02u:781": "tatra hetum āha vināśam iti ||17||",
    "GE07bhg4c02u:782": "madhusūdanaḥ :",
    "GE07bhg4c02u:783": "viśvanāthaḥ : nābhāvo vidyate sataḥ ity asyārthaṃ spaṣṭayati avināśīti |",
    "GE07bhg4c02u:784": "taṃ jīvātma-svarūpaṃ yena sarvam idaṃ śarīraṃ tataṃ vyāptam |",
    "GE07bhg4c02u:785": "nanu",
    "GE07bhg4c02u:786": "śarīra-mātra-vyāpi-caitanyatve jīvātmano madhyama-parimāṇatvena",
    "GE07bhg4c02u:787": "anityatva-prasaktiḥ ? maivam |",
    "GE07bhg4c02u:788": "sūkṣmāṇām apy ahaṃ jīvaḥ iti bhagavad-ukteḥ",
    "GE07bhg4c02u:789": "| eṣoṇur ātmā cetasā veditavyo yasmin prāṇaḥ pañcadhā saṃviveśa iti,",
    "GE07bhg4c02u:790": "bālāgra-śata-bhāgasya śatadhā kalpitasya ca |",
    "GE07bhg4c02u:791": "bhāgo jīvaḥ sa vijñeyaḥ [ŚvetU 5.9] iti,",
    "GE07bhg4c02u:792": "ārāgra-mātro hy aparo 'pi dṛṣṭaḥ iti śrutibhyaś ca tasya paramāṇu-parimāṇatvam eva |",
    "GE07bhg4c02u:793": "tad api sampūrṇa-deha-vyāpi-śaktimattvaṃ",
    "GE07bhg4c02u:794": "jatu-jaṭitasya mahā-maṇer mahauṣadhi-khaṇḍasya vā śirasy urasi vā dhṛtasya sampūrṇa-deha-puṣṭi-karaṇa-śaktimattvam iva nāsamañjasam |",
    "GE07bhg4c02u:795": "svarga-naraka-nānā-yoniṣu gamanaṃ ca tasyopādhi-pāravaśyād eva |",
    "GE07bhg4c02u:796": "tad uktaṃ prāṇam adhikṛtya dattātrayeṇa yena saṃsarate pumān iti |",
    "GE07bhg4c02u:797": "ataevāsya",
    "GE07bhg4c02u:798": "sarva-gatatvam apy agrima-śloke vakṣyamāṇaṃ nāsamañjasam |",
    "GE07bhg4c02u:799": "ataevāvyayasya nityasya nityo nityānāṃ cetanaś cetanānām eko bahūnāṃ yo vidadhāti kāmān [ŚvetU 6.13] iti śruteḥ |",
    "GE07bhg4c02u:800": "yad vā, nanu deho jīvātmā paramātmety etad vastu-trikaṃ",
    "GE07bhg4c02u:801": "manuṣya-tiryag-ādiṣu sarvatra dṛśyate, tatrādyayor deha-jīvayos tattvaṃ nāsato vidyate bhāvaḥ ity anenoktam |",
    "GE07bhg4c02u:802": "tṛtīyasya paramātma-vastunaḥ kiṃ tattvam ity ata āha avināśi tv iti |",
    "GE07bhg4c02u:803": "tu bhinnopakrame |",
    "GE07bhg4c02u:804": "paramātmano",
    "GE07bhg4c02u:805": "māyā-jīvābhyāṃ svarūpataḥ pārthakyād idaṃ jagat ||17||",
    "GE07bhg4c02u:806": "baladevaḥ : uktaṃ jīvātma-dehayoḥ svabhāvaṃ viśadayaty avināśīti dvābhyām",
    "GE07bhg4c02u:807": "| taj jīvātma-tattvam avināśi nityaṃ viddhi |",
    "GE07bhg4c02u:808": "yena sarvam idaṃ śarīraṃ tataṃ dharma-bhūtena jñānena vyāptam asti |",
    "GE07bhg4c02u:809": "asyāvyayasya parmāṇutvena ca vināśānarhasya vināśaṃ na kaścit sthūlo 'rthaḥ kartum arhati",
    "GE07bhg4c02u:810": "dehaḥ |",
    "GE07bhg4c02u:811": "iha jīvātmano deha-parimitatvaṃ na pratyetavyam |",
    "GE07bhg4c02u:812": "eṣo 'ṇur ātmā cetasā veditavyo yasmin prāṇaḥ pañcadhā saṃviveśa [ṃuṇḍU 3.1.9] ity ādiṣu tasya paramāṇutva-śravaṇāt |",
    "GE07bhg4c02u:813": "tādṛśasya nikhila-deha-vyāptis tu",
    "GE07bhg4c02u:814": "dharma-bhūta-jñānenaiva syāt |",
    "GE07bhg4c02u:815": "evam āha bhagavān sūtrakāraḥ - guṇād vālokavad [Vs. 2.3.26] iti |",
    "GE07bhg4c02u:816": "ihāpi svayaṃ vakṣyati yathā prakāśayaty ekaḥ",
    "GE07bhg4c02u:817": "[Gītā 13.33] ity ādinā ||17||",
    "GE07bhg4c02u:818": "BhG 2.18",
    "GE07bhg4c02u:819": "antavanta ime dehā nityasyoktāḥ śarīriṇaḥ |",
    "GE07bhg4c02u:820": "anāśino 'prameyasya tasmād yudhyasva bhārata ||18||",
    "GE07bhg4c02u:821": "śrīdharaḥ : āgamāpāya-dharmakaṃ sandarśyati antavanta iti |",
    "GE07bhg4c02u:822": "anto vināśo vidyate yeṣāṃ te antavantaḥ |",
    "GE07bhg4c02u:823": "nityasya sarvadaika-rūpasya śarīriṇaḥ śarīravataḥ |",
    "GE07bhg4c02u:824": "ataevānāśino vināśa-rahitasya aprameyasyaparicchinnasyātmana ime sukha-duḥkhādi-dharmaka-dehā uktās tattva-darśibhiḥ |",
    "GE07bhg4c02u:825": "yasmād evam ātmano na vināśaḥ, na ca sukha-duḥkhādi-sambandhaḥ, tasmān mohajaṃ śoktaṃ",
    "GE07bhg4c02u:826": "tyaktvā yudhyasva |",
    "GE07bhg4c02u:827": "svadharmaṃ mā tyakṣīr ity arthaḥ ||18||",
    "GE07bhg4c02u:828": "madhusūdanaḥ : nanu sphuraṇa-rūpasya sataḥ katham avināśitvaṃ tasya",
    "GE07bhg4c02u:829": "deha-dharmatvād dehasya cānukṣaṇa-vināśād iti bhūta-caitanya-vādinas tān nirākurvann āsato vidyate bhāva ity etad vivṛṇoti antavanta iti |",
    "GE07bhg4c02u:830": "antavanto vināśina ime 'parokṣā dehā upacitāpacita-rūpatvāc charīrāṇi |",
    "GE07bhg4c02u:831": "bahu-vacanāt sthūla-sūkṣma-kāraṇa-rūpā virāṭ-sūtrāvyākṛtākhyāḥ",
    "GE07bhg4c02u:832": "samaṣṭi-vyaṣṭy-ātmanaḥ sarve nityasyāvināśina eva śarīriṇa",
    "GE07bhg4c02u:833": "ādhyāsika-sambandhena śarīravataekasyātmanaḥ sva-prakāśa-sphuraṇa-rūpasya",
    "GE07bhg4c02u:834": "sambandhino dṛśyatvena bhogyatvena coktāḥ śrutibhir brahma-vādibhiś ca |",
    "GE07bhg4c02u:835": "tathā ca taittirīyake 'nnamayādyānandamayānantān pañca kośān kalpayitvā",
    "GE07bhg4c02u:836": "tad-adhiṣṭhānam akalpitaṃ brahma pucchaṃ pratiṣṭhā [TaittU 2.5] iti darśitam |",
    "GE07bhg4c02u:837": "tatra pañcīkṛta-pañca-mahābhūta-tat-kāryātmako",
    "GE07bhg4c02u:838": "virāṇ-mūrta-rāśir anna-maya-kośaḥ sthūla-samaṣṭiḥ |",
    "GE07bhg4c02u:839": "tat-kāraṇī-bhūto",
    "GE07bhg4c02u:840": "'pañcīkṛta-pañca-mahā-bhūta-tat-kāryātmako hiraṇyagarbhaḥ sūtram amūrta-rāśiḥ sūkṣma-samaṣṭiḥ trayaṃ vā idaṃ nāma rūpaṃ karma [BAU 1.6.1]",
    "GE07bhg4c02u:841": "iti bṛhad-āraṇyakokta-try-annātmakaḥ sarva-karmātmakatvena",
    "GE07bhg4c02u:842": "kriyā-śakti-mātram ādāya prāṇa-maya-kośa uktaḥ |",
    "GE07bhg4c02u:843": "nāmātmakatvena",
    "GE07bhg4c02u:844": "jñāna-śakti-mātram ādāyamanomaya-kośa uktaḥ |",
    "GE07bhg4c02u:845": "rūpātmakatvena",
    "GE07bhg4c02u:846": "tad-ubhayāśrayatayā kartṛtvam ādāya vijñāna-maya-kośa uktaḥ |",
    "GE07bhg4c02u:847": "tataḥ",
    "GE07bhg4c02u:848": "prāṇa-maya-mano-maya-vijñāna-mayātmaika eva hiraṇyagarbhākhyo liṅga-śarīra-kośaḥ |",
    "GE07bhg4c02u:849": "tat-kāraṇībhūtas tu māyopahita-caitanyātmā",
    "GE07bhg4c02u:850": "sarva-saṃskāra-śeṣo 'vyākṛtākhya ānanda-maya-kośaḥ |",
    "GE07bhg4c02u:851": "te ca sarva ekasyaivātmanaḥ śarīrāṇīty uktam |",
    "GE07bhg4c02u:852": "tasyaiṣa eva śārīra ātmā yaḥ pūrvasya",
    "GE07bhg4c02u:853": "[TaittU 2.3.4] iti |",
    "GE07bhg4c02u:854": "tasya prāṇa-mayasyaiṣa eva śarīre bhavaḥ śārīra ātmā yaḥ satya-jñānādi-lakṣaṇo guhā-nihitatvenoktaḥ pūrvasyānna-mayasya |",
    "GE07bhg4c02u:855": "evaṃ",
    "GE07bhg4c02u:856": "prāṇa-maya-mano-maya-vijñāna-mayānanda-mayeṣu yojyam |",
    "GE07bhg4c02u:857": "athaveme sarve dehās trailokya-varti-sarva-prāṇi-sambandhina",
    "GE07bhg4c02u:858": "ekasyaivātmana uktā iti yojanā |",
    "GE07bhg4c02u:859": "tathā ca śrutiḥ -",
    "GE07bhg4c02u:860": "eko devaḥ sarva-bhūteṣu gūḍhaḥ",
    "GE07bhg4c02u:861": "sarva-vyāpī sarva-bhūtāntarātmā |",
    "GE07bhg4c02u:862": "karmādhyakṣaḥ sarva-bhūtādhivāsaḥ",
    "GE07bhg4c02u:863": "sākṣī ceto kevalo nirguṇaś ca || [ŚvetU 6.11]",
    "GE07bhg4c02u:864": "iti sarva-śarīra-sambandhinam ekam ātmānaṃ nityaṃ vibhuṃ darśayati |",
    "GE07bhg4c02u:865": "nanu nityatvaṃ yāvat-kāla-sthāyitvaṃ tathā cāvidyādivat kālena saha nāśe 'pi tad-upapannam ity ata āha anāśina iti |",
    "GE07bhg4c02u:866": "deśataḥ kālato vastutaś caparicchinasyāvidyādeḥ kalpitatvenānityatve 'pi",
    "GE07bhg4c02u:867": "yāvat-kāla-sthāyi-svarūpam aupacārikaṃ nityatvaṃ vyavahriyate",
    "GE07bhg4c02u:868": "yāvad-vikāraṃ tu vibhāgo lokavat [Vs 2.3.7] iti nyāyāt |",
    "GE07bhg4c02u:869": "ātmanas tu pariccheda-traya-śūnyasyākalpitasya vināśa-hetv-abhāvān mukhyam eva kūṭastha-nityatvaṃ na tu pariṇāmi-nityatvaṃ yāvat-kāla-sthāyitvaṃ cety abhiprāyaḥ |",
    "GE07bhg4c02u:870": "nanv etādṛśe dehini kiṃcit pramāṇam avaśyaṃ vācyam anyathā niṣpramāṇasya tasyālīkatvāpatteḥ śāstrārambha-vaiyarthyāpatteś ca |",
    "GE07bhg4c02u:871": "tathā ca vastu-paricchedo duṣpariharaḥ śāstra-yonitvāt [Vs 1.1.3] iti nyāyāc ca |",
    "GE07bhg4c02u:872": "ata āha aprameyasyeti |",
    "GE07bhg4c02u:873": "ekadhaivānudraṣṭavyam etad apramayaṃ dhruvam [BAU",
    "GE07bhg4c02u:874": "4.7.2] apramayam aprameyam |",
    "GE07bhg4c02u:875": "na tatra sūryo bhāti na candra-tārakaṃ",
    "GE07bhg4c02u:876": "nemā vidyuto bhānti kuto 'yam agniḥ |",
    "GE07bhg4c02u:877": "[KaṭhU 5.15]",
    "GE07bhg4c02u:878": "tam eva bhāntam anubhāti sarvaṃ tasya bhāsā sarvam idaṃ vibhāti [ṃuṇḍU 2.2.10]",
    "GE07bhg4c02u:879": "iti ca śruteḥ sva-prakāśa-caitanya-rūpa evātmātas tasya sarva-bhāsakasya",
    "GE07bhg4c02u:880": "svabhānārthaṃ na svabhāsyāpekṣā, kintu",
    "GE07bhg4c02u:881": "kalpitājñāna-tat-kārya-nivṛtty-arthaṃ kalpita-vṛtti-viśeṣāpekṣā |",
    "GE07bhg4c02u:882": "kalpitasyaiva kalpita-virodhitvāt |",
    "GE07bhg4c02u:883": "yakṣānurūpo baliḥ iti nyāyāt |",
    "GE07bhg4c02u:884": "tathā ca sarva-kalpita-nivartaka-vṛtti-viśeṣotpatty-arthaṃ śāstrārambhaḥ, tasya tattvam asy ādi-vākya-mātrādhīnatvāt |",
    "GE07bhg4c02u:885": "svataḥ sarvadābhāsamānatvāt sarva-kalpanādhiṣṭhānatvād dṛśyamātra-bhāsakatvāc ca na tasya",
    "GE07bhg4c02u:886": "tucchatvāpattiḥ |",
    "GE07bhg4c02u:887": "tathā caikam evādvitīyaṃ satyaṃ jñānam anantaṃ brahmety",
    "GE07bhg4c02u:888": "ādi-śāstram eva sva-prameyānurodhena svasyāpi kalpitatvam āpādayati",
    "GE07bhg4c02u:889": "anyathā sva-prāmāṇyānupapatteḥ |",
    "GE07bhg4c02u:890": "kalpitasya cākalpita-paricchedakatvaṃ nāstīti prāk-pratipāditam |",
    "GE07bhg4c02u:891": "ātmanaḥ svaprakāśatvaṃ ca yuktito 'pi bhagavat-pūjyapādair upapāditam |",
    "GE07bhg4c02u:892": "tathā hi -",
    "GE07bhg4c02u:893": "yatra jijñāsoḥ saṃśaya-viparyaya-vyatireka-pramāṇānām anyatamam api nāsti",
    "GE07bhg4c02u:894": "tatra tad-virodhi jñānam iti sarvatra dṛṣṭam |",
    "GE07bhg4c02u:895": "anyathā tritayānyatamāpatteḥ |",
    "GE07bhg4c02u:896": "ātmani cāhaṃ vā nāhaṃ veti na kasyacit saṃśayaḥ |",
    "GE07bhg4c02u:897": "nāpi nāham iti viparyayo vyatirekaḥ pramā veti tat-svarūpa-pramā",
    "GE07bhg4c02u:898": "sarvadāstīti vācyaṃ tasya sarva-saṃśaya-viparyaya-dharmitvāt |",
    "GE07bhg4c02u:899": "dharmyaśe sarvam abhrāntaṃ prakāre tu viparyayaḥ iti nyāyāt |",
    "GE07bhg4c02u:900": "ata evoktam -",
    "GE07bhg4c02u:901": "pramāṇam apramāṇaṃ ca pramābhāsas tathaiva ca |",
    "GE07bhg4c02u:902": "kurvanty eva pramāṃ yatra tad-asambhāvanā kutaḥ || [Bṛhad-vāmanaP 1.4.874]",
    "GE07bhg4c02u:903": "pramābhāsaḥ saṃśayaḥ |",
    "GE07bhg4c02u:904": "sva-prakāśe sad-rūpe dharmiṇi pramāṇāpramāṇayor viśeṣo nāstīty arthaḥ |",
    "GE07bhg4c02u:905": "ātmano 'bhāsamānatve ca ghaṭa-jñānaṃ mayi jātaṃ na",
    "GE07bhg4c02u:906": "vety ādi-saṃśayaḥ syāt |",
    "GE07bhg4c02u:907": "na cāntara-padārthe viṣayasyaiva",
    "GE07bhg4c02u:908": "saṃśayādi-pratibandhakatva-svabhāvaḥ |",
    "GE07bhg4c02u:909": "bāhya-padārthe k ptena virodhi-jñānenaiva saṃśayādi-pratibandha-saṃbhava āntara-padārthe",
    "GE07bhg4c02u:910": "svabhāva-bheda-kalpanāyā anaucityāt |",
    "GE07bhg4c02u:911": "anyathā sarva-viplavāpatteḥ |",
    "GE07bhg4c02u:912": "ātma-mano-yoga-mātraṃ cātma-sākṣātkāre hetuḥ |",
    "GE07bhg4c02u:913": "yasya ca jñāna-mātre",
    "GE07bhg4c02u:914": "hetutvād ghaṭādi-bhāne 'py ātma-bhānaṃ samūhālambana-nyāyena tārkikāṇāṃ pravareṇāpi durnivāraṃ",
    "GE07bhg4c02u:915": "na ca cākṣuṣatva-māna-sattvādi-saṅkaraḥ |",
    "GE07bhg4c02u:916": "laukikatvālaukikatvavad aṃśa-bhedenopapatteḥ |",
    "GE07bhg4c02u:917": "saṅkarasyādoṣatvāc cākṣuṣatvāder jātitvānabhyupagamād vā |",
    "GE07bhg4c02u:918": "vyavasāyamātra",
    "GE07bhg4c02u:919": "evātmabhāna-sāmagryā vidyamānatvād anuvyavasāyo 'py apāstaḥ |",
    "GE07bhg4c02u:920": "na ca vyavasāya-bhānārthaṃ sa tasya dīpavat sva-vyavahāre sajātīyānapekṣatvāt |",
    "GE07bhg4c02u:921": "na hi ghaṭa-taj-jñānayor iva vyavasāyānuvyavasāyayor api",
    "GE07bhg4c02u:922": "viṣayatva-viṣayitva-vyavasthāpakaṃ vaijātyam asti vyakti-bhedātirikta-vaidharmyānabhyupagamāt",
    "GE07bhg4c02u:923": "viṣayatvāvacchedaka-rūpeṇaiva viṣayitvābhyupagame ghaṭa-taj-jñānayor api",
    "GE07bhg4c02u:924": "tad-bhāvāpattir aviśeṣāt |",
    "GE07bhg4c02u:925_0": "nanu yathā ghaṭa-vyavahārārthaṃ ghaṭa-jñānam abhyupeyate tathā ghaṭa-jñāna-vyavahārārthaṃ",
    "GE07bhg4c02u:925_1": "ghaṭa-jñāna-viṣayaṃ jñānam abhyupeyaṃ vyavahārāsya vyavahartavya-jñāna-sādhyatvād",
    "GE07bhg4c02u:925_2": "iti cet kānupapattir udbhāvitā devānāṃ-priyeṇa sva-prakāśa-vādinaḥ |",
    "GE07bhg4c02u:926": "nahi",
    "GE07bhg4c02u:927": "vyavahartavya-bhinnatvam api jñāna-viśeṣaṇaṃ vyavahāra-hetutāvacchedakaṃ",
    "GE07bhg4c02u:928": "gauravāt |",
    "GE07bhg4c02u:929": "tathā ceśvara-jñānavadyogi-jñānavat prameyam iti jñānavac ca svenaiva sva-vyavahāropapattau na jñānāntara-kalpanāvakāśaḥ |",
    "GE07bhg4c02u:930": "anuvyavasāyasyāpi ghaṭa-jñāna-vyavahāra-hetutvaṃ kiṃ",
    "GE07bhg4c02u:931": "ghaṭa-jñāna-jñānatvena kiṃ vā ghaṭa-jñānatvenaiveti vivecanīyam |",
    "GE07bhg4c02u:932": "ubhayasyāpi tatra sattvāt |",
    "GE07bhg4c02u:933": "tatra ghaṭa-vyavahāre ghaṭa-jñānatvenaiva",
    "GE07bhg4c02u:934": "hetutāyāḥ k ptatvāt tenaiva rūpeṇa ghata-jñāna-vyavahāre,pi hetutopapattau na ghaṭa-jñāna-jñānatvaṃ hetutāvacchedakaṃ gauravān mānābhāvāc ca |",
    "GE07bhg4c02u:935": "tathā ca nānuvyavasāya-siddhir ekasyaiva vyavasāyasya vayvasātari vyavaseye vyavasāye ca vyavahāra-janakatvopapatter iti tripuṭī-pratyakṣa-vādinaḥ",
    "GE07bhg4c02u:936": "prābhākarāḥ |",
    "GE07bhg4c02u:937": "aupaniṣadāstu manyante sva-prakāśa-jñāna-rūpa evātmā na svaprakāśa-jñānāśrayaḥ kartṛ-karma-virodhena tad-bhānānupapatteḥ |",
    "GE07bhg4c02u:938": "jñāna-bhinnatve ghaṭādivaj-jaḍatvena kalpitatvāpatteś ca |",
    "GE07bhg4c02u:939": "svaprakāśa-jñāna-mātra-svarūpo 'py ātmāvidyopahitaḥ san sākṣīty ucyate |",
    "GE07bhg4c02u:940": "vṛtti-mad-antaḥkaraṇopahitaḥ pramātety ucyate |",
    "GE07bhg4c02u:941": "tasya cakṣur-ādīni",
    "GE07bhg4c02u:942": "karaṇāni |",
    "GE07bhg4c02u:943": "sa cakṣur-ādi-dvārāntaḥ-karaṇa-pariṇāmena ghaṭādīn vyāpya tad-ākāro bhavati |",
    "GE07bhg4c02u:944": "tato ghaṭāvacchinna-caitanyaṃ pramātra-bhedāt",
    "GE07bhg4c02u:945": "svājñānaṃ nāśayad aparokṣaṃ bhavati |",
    "GE07bhg4c02u:946": "ghaṭaṃ ca svāvacchedakaṃ",
    "GE07bhg4c02u:947": "sva-tādātmyādhyāsād bhāsayati |",
    "GE07bhg4c02u:948": "antaḥ-karaṇa-pariṇāmaś ca vṛttyākhyo 'tisvacchaḥ svāvacchinnenaiva caitanyena bhāsyata",
    "GE07bhg4c02u:949": "antaḥ-karaṇa-tad-vṛtti-ghaṭānām aparokṣatā |",
    "GE07bhg4c02u:950": "tad etad ākāra-trayam ahaṃ jānāmi ghaṭam iti |",
    "GE07bhg4c02u:951": "bhāsaka-caitanyasyaika-rūpatve 'pi ghaṭaṃ prati vṛtty-apekṣatvāt pramātṛtā |",
    "GE07bhg4c02u:952": "antaḥkaraṇa-tad-vṛttīḥ prati tu vṛtty-anapekṣatvāt sākṣiteti vivekaḥ |",
    "GE07bhg4c02u:953": "advaita-siddhau siddhānta-bindau ca vistaraḥ |",
    "GE07bhg4c02u:954_0": "yasmād evaṃ prāg-ukta-nyāyena ntiyo vibhur asaṃsārī sarvadaika-rūpaś cātmā tasmāt",
    "GE07bhg4c02u:954_1": "tan-nāśa-śaṅkayā svadharme yuddhe prāk-pravṛttasya tava tasmād uparatir na yukteti",
    "GE07bhg4c02u:954_2": "yuddhābhyanujñayā bhagavān āha - tasmād yudhyasva bhārateti |",
    "GE07bhg4c02u:955": "arjunasya svadharme yuddhe pravṛttasya tata uparati-kāraṇaṃ",
    "GE07bhg4c02u:956": "śoka-mohau |",
    "GE07bhg4c02u:957": "tau ca vicāra-janitena vijñānena vādhitāv ity apavādāpavāda utsargasya sthitir iti nyāyena yudhyasvety anuvādo na vidhiḥ |",
    "GE07bhg4c02u:958": "yathā",
    "GE07bhg4c02u:959": "kartṛ-karmaṇoḥ kṛti [Pāṇ 2.3.65] ity utsargaḥ |",
    "GE07bhg4c02u:960": "ubhaya-prāptau karmaṇi",
    "GE07bhg4c02u:961": "[Pāṇ 2.3.66] ity apavādaḥ |",
    "GE07bhg4c02u:962": "akākārayoḥ strī-pratyayayoḥ prayoge neti vaktavyam iti tad-apavādaḥ |",
    "GE07bhg4c02u:963": "tathā ca mumukṣor brahmaṇor jijñāsety atrāpavādāpavāde punar utsarga-sthiteḥ kartṛ-karmaṇoḥ kṛtīty anenaiva ṣaṣṭhī |",
    "GE07bhg4c02u:964": "tathā ca karmaṇi ceti niṣedhā-prasārād brahma-jijñāseti",
    "GE07bhg4c02u:965": "karma-ṣaṣṭhī-samāsaḥ siddho bhavati |",
    "GE07bhg4c02u:966": "kaścit tv etasmād eva vidher mokṣe",
    "GE07bhg4c02u:967": "jñāna-karmaṇoḥ samuccaya iti pralapati |",
    "GE07bhg4c02u:968": "tac ca yudhyasvety ato mokṣasya jñāna-karma-samuccaya-sādhyatvāpratīteḥ |",
    "GE07bhg4c02u:969": "vistareṇa caitad agre",
    "GE07bhg4c02u:970": "bhagavad-gītā-vacana-virodhenaiva nirākariṣyāmaḥ ||18||",
    "GE07bhg4c02u:971": "viśvanāthaḥ : nāsato vidyate bhāvaḥ ity asyārthaṃ spaṣṭayati antavanta iti |",
    "GE07bhg4c02u:972": "śarīriṇo jīvasyāprameyasyāti-sūkṣmatvād durjñeyasya |",
    "GE07bhg4c02u:973": "tasmād yudhyasva iti śāstra-vihitasya svadharmasya tyāgo 'nucita iti bhāvaḥ ||18||",
    "GE07bhg4c02u:974": "baladevaḥ : antavanto vināśi-svabhāvāḥ, śarīriṇo jīvātmanaḥ |",
    "GE07bhg4c02u:975": "aprameyasyātisūkṣmatvād vijñāna-vijñātṛ-svarūpatvāc ca pramātum aśakyasyety arthaḥ |",
    "GE07bhg4c02u:976": "tathā cedṛśa-svabhāvatvāj jīva-tad-dehau na",
    "GE07bhg4c02u:977": "śoka-sthānam iti jīvātmano deho dharmānuṣṭānuṣṭhāna-dvārā tasya bhogāya mokṣāya ca pareśena sṛjyate |",
    "GE07bhg4c02u:978": "sa ca sa ca dharmeṇa bhavet tasmād yudhyasva bhārata ||18||",
    "GE07bhg4c02u:979": "BhG 2.19",
    "GE07bhg4c02u:980": "ya enaṃ vetti hantāraṃ yaś cainaṃ manyate hatam |",
    "GE07bhg4c02u:981": "ubhau tau na vijānīto nāyaṃ hanti na hanyate ||19||",
    "GE07bhg4c02u:982_0": "śrīdharaḥ : tad evaṃ bhīṣmādi-mṛtyu-nimittaḥ śoko nivāritaḥ, yac cātmano hantṛtva-nimittaṃ",
    "GE07bhg4c02u:982_1": "duḥkham uktam etān na hantum icchāmi ity ādinā, tad api tavad eva nirnimittam ity",
    "GE07bhg4c02u:982_2": "āha ya enam iti |",
    "GE07bhg4c02u:983": "enam ātmānam |",
    "GE07bhg4c02u:984": "ātmano",
    "GE07bhg4c02u:985": "hanana-kriyāyāḥ karmatvaṃ kartṛtvam api nāstīty arthaḥ |",
    "GE07bhg4c02u:986": "tatra hetur nāyam iti ||19||",
    "GE07bhg4c02u:987": "madhusūdanaḥ : nanv evam aśocyān anvaśocacas tvam ity ādinā",
    "GE07bhg4c02u:988": "bhīṣmādi-bandhu-viccheda-nibandhane śoke 'panīte 'pi",
    "GE07bhg4c02u:989": "tad-vadha-kartṛtva-nibandhanasya pāpasya nāsti pratīkāraḥ |",
    "GE07bhg4c02u:990": "nahi yatra śoko nāsti tatra pāpaṃ nāstīti niyamaḥ |",
    "GE07bhg4c02u:991": "dveṣya-brāhmaṇa-vadhe",
    "GE07bhg4c02u:992": "pāpābhāva-prasaṅgāt |",
    "GE07bhg4c02u:993": "ato 'haṃ kartā tvaṃ preraka iti dvayor api",
    "GE07bhg4c02u:994": "hiṃsā-nimitta-pātakāpatter ayuktam idaṃ vacanaṃ tasmād yudhyasva bhāratety",
    "GE07bhg4c02u:995": "āśaṅkya kāṭhaka-paṭhitaya rcā pariharati bhagavān ya enam iti |",
    "GE07bhg4c02u:996": "enaṃ prakṛtaṃ dehinam adṛśyatvādi-guṇakaṃ yo hantāraṃ hanana-kriyāyāḥ",
    "GE07bhg4c02u:997": "kartāraṃ vetti aham asya hanteti vijānāti |",
    "GE07bhg4c02u:998": "yaś cānya enaṃ manyate hataṃ hanana-kriyāyāḥ karma-bhūtaṃ deha-hananena hato 'ham iti vijānāti",
    "GE07bhg4c02u:999": "tāv ubhau dehābhimānitvād enam avikāriṇam akāraka-svabhāvam ātmānaṃ na vijānīto na vivekena jānītaḥ śāstrāt |",
    "GE07bhg4c02u:1000": "kasmāt yasmān nāyaṃ hanti na hanyate kartā karma ca na bahvatīty arthaḥ |",
    "GE07bhg4c02u:1001": "atra ya enaṃ vetti hantāraṃ hataṃ cety etāvati vaktavye padānām āvṛttir vākyālaṅkārārthā |",
    "GE07bhg4c02u:1002": "athavā ya enaṃ vetti hantāraṃ tārkikādir ātmanaḥ kartṛtvābhyupagamāt |",
    "GE07bhg4c02u:1003": "tathā yaś cainaṃ manyate hataṃ cārvākādir ātmano vināśitvābhyupagamāt |",
    "GE07bhg4c02u:1004": "tāv ubhau na vijānīta iti yojyam |",
    "GE07bhg4c02u:1005": "vādi-bheda-khyāpanāya pṛthag upanyāsaḥ |",
    "GE07bhg4c02u:1006": "atiśūrātikātara-viṣayatayā vā",
    "GE07bhg4c02u:1007": "pṛthag-upadeśaḥ |",
    "GE07bhg4c02u:1008": "hantā cen manyate hantuṃ hataś cen manyate hatam [KaṭhU",
    "GE07bhg4c02u:1009": "1.2.19] iti pūrvārdhe śrautaḥ pāṭhaḥ ||19||",
    "GE07bhg4c02u:1010": "viśvanāthaḥ : bho vayasya arjuna ! tvam ātmā |",
    "GE07bhg4c02u:1011": "na hanteḥ kartā, nāpi hanteḥ karma ity āha ya iti |",
    "GE07bhg4c02u:1012": "enaṃ jīvātmānaṃ hantāraṃ vetti bhīṣmādīn arjuno hantīti yo vettīty arthaḥ, hatam iti bhīṣmādibhir arjuno hanyate iti yo vetti, tāv ubhāv apy ajñāninau |",
    "GE07bhg4c02u:1013": "ato 'rjuno 'yaṃ guru-janaṃ hantīty",
    "GE07bhg4c02u:1014": "ajñāni-loka-gītād duryaśaḥ kā te bhītir iti bhāvaḥ ||19||",
    "GE07bhg4c02u:1015": "baladevaḥ : uktam avināśitvaṃ draḍhayati |",
    "GE07bhg4c02u:1016": "enam ukta-svabhāvam ātmānaṃ jīvaṃ yo hantāraṃ khaḍgādinā hiṃsakaṃ vetti yaś cainaṃ tena hataṃ",
    "GE07bhg4c02u:1017": "manyate tāv ubhau tat-svarūpaṃ na vijānītaḥ |",
    "GE07bhg4c02u:1018": "atisūkṣmasya caitanyasya tasya chedādy-asambhavān nāyam ātmā hanti na hanyate |",
    "GE07bhg4c02u:1019": "hanteḥ kartā karma ca bhavatīty arthaḥ |",
    "GE07bhg4c02u:1020": "hanter deha-viyogārthatvān na tenātmanāṃ nāśo",
    "GE07bhg4c02u:1021": "mantavyaḥ |",
    "GE07bhg4c02u:1022": "śrutiś caivam āha - hantā cen manyate hantuṃ hataś cen manyate hatam [KaṭhU 1.2.19] ity ādinā",
    "GE07bhg4c02u:1023": "etena mā hiṃsyāt sarva-bhūtāni ity",
    "GE07bhg4c02u:1024": "ādi-vākyaṃ deha-viyoga-paraṃ vyākhyātam |",
    "GE07bhg4c02u:1025": "na cātrātmanaḥ kartṛtvaṃ prasiddham iti vācyam |",
    "GE07bhg4c02u:1026": "deha-viyojane tat tasya sattvāt ||19||",
    "GE07bhg4c02u:1027": "BhG 2.20",
    "GE07bhg4c02u:1028": "na jāyate mriyate vā kadācin nāyaṃ bhūtvā bhavitā vā na bhūyaḥ |",
    "GE07bhg4c02u:1029": "ajo nityaḥ śāśvato 'yaṃ purāṇo na hanyate hanyamāne śarīre ||20||",
    "GE07bhg4c02u:1030": "śrīdharaḥ : na hanyata ity etad eva ṣaḍ-bhāva-vikāra-śūnyatvena draḍhayati neti |",
    "GE07bhg4c02u:1031": "na jāyata ity ādi |",
    "GE07bhg4c02u:1032": "na jāyata iti janma-pratiṣedhaḥ |",
    "GE07bhg4c02u:1033": "na mriyata iti vināśa-pratiṣedhaḥ |",
    "GE07bhg4c02u:1034": "vā-śabdau cārthe |",
    "GE07bhg4c02u:1035": "na cāyaṃ bhūtvā utpadya bhavitā bhavati astitvaṃ bhajate, kintu prāg eva svataḥ sad-rūpa iti",
    "GE07bhg4c02u:1036": "janmāntarāstitva-lakṣaṇa-dvitīya-vikāra-pratiṣedhaḥ |",
    "GE07bhg4c02u:1037": "tatra hetuḥ yasmād ajaḥ |",
    "GE07bhg4c02u:1038": "yo hi na jāyate sa hi janmāntaram astitvaṃ bhajate, na tu yaḥ",
    "GE07bhg4c02u:1039": "svayam evāsti sa bhūyo 'pi anyad astitvaṃ bhajate ity arthaḥ |",
    "GE07bhg4c02u:1040": "nityaḥ",
    "GE07bhg4c02u:1041": "sarvdaika-rūpa iti vṛddhi-pratiṣedhaḥ |",
    "GE07bhg4c02u:1042": "śāśvataḥ śaśvad-bhava iti",
    "GE07bhg4c02u:1043": "apakṣaya-pratiṣedhaḥ |",
    "GE07bhg4c02u:1044": "purāṇa iti vipariṇāma-pratiṣedhaḥ |",
    "GE07bhg4c02u:1045": "purāpi nava eva na tu pariṇāmataḥ rūpāntaraṃ prāpya navo bhavatīty arthaḥ |",
    "GE07bhg4c02u:1046": "yad vā na bhavitety asyānuṣaṅgaṃ kṛtvā bhūyo 'dhikaṃ yathā bhaviteti tathā",
    "GE07bhg4c02u:1047": "na bhavatīti vṛddhi-pratiṣedhaḥ |",
    "GE07bhg4c02u:1048": "ajo nitya iti cobhaya-vṛddhy-ādy-abhāve",
    "GE07bhg4c02u:1049": "hetur iti na paunaruktyam |",
    "GE07bhg4c02u:1050": "tad evaṃ jāyate asti vardhate vipariṇamate apakṣīyate naśyaty evaṃ yāskādibhir veda-vādibhir uktāḥ ṣaḍ-bhāva-vikārā",
    "GE07bhg4c02u:1051": "nirastāḥ |",
    "GE07bhg4c02u:1052": "yad artham ete vikārā nirastās taṃ prastutaṃ vināśābhāvam upasaṃharati na hanyate hanyamāne śarīra iti ||20||",
    "GE07bhg4c02u:1053": "madhusūdanaḥ : kasmād ayam ātmā hanana-kriyāyāḥ kartā karma ca na bhavati ? avikriyatvād ity āha dvitīyena mantreṇa |",
    "GE07bhg4c02u:1054": "jāyate 'sti vardhate vipariṇamate 'pakṣīyate vinaśyatīti ṣaḍ-bhāva-vikārā iti vārṣyāyaṇiḥ",
    "GE07bhg4c02u:1055": "nairuktāḥ |",
    "GE07bhg4c02u:1056": "tatrādy-antayor niṣedhaḥ kriyate na jāyate mriyate veti |",
    "GE07bhg4c02u:1057": "vā-śabdaḥ samuccayārthaḥ |",
    "GE07bhg4c02u:1058": "na jāyate na mriyate cety arthaḥ |",
    "GE07bhg4c02u:1059": "kasmād ayam ātmā notpadyate ? yasmād ayam ātmā kadācit kasminn api kāle na bhūtvābhūtvā prāg bhūyaḥ punar api bhavitā na |",
    "GE07bhg4c02u:1060": "yo hy abhūtvā bhavati sa utpatti-lakṣaṇāṃ vikriyām anubhavati |",
    "GE07bhg4c02u:1061": "ayaṃ tu prāg api sattvādyato notpadyate 'to 'jaḥ |",
    "GE07bhg4c02u:1062": "tathāyam ātmā bhūtvā prāk kadācid bhūyaḥ punar na bhavitā |",
    "GE07bhg4c02u:1063": "na vā-śabdād vākya-vipari-vṛttiḥ |",
    "GE07bhg4c02u:1064": "yo hi prāg-bhūtvottara-kāle",
    "GE07bhg4c02u:1065": "na bhavati sa mṛt-lakṣaṇāṃ vikriyām anubhavati |",
    "GE07bhg4c02u:1066": "ayaṃ tūttara-kāle 'pi",
    "GE07bhg4c02u:1067": "sattvādyato na miryate 'to nityo vināśāyogya ity arthaḥ |",
    "GE07bhg4c02u:1068": "atra na bhūtvety atra samāsābhāve 'pi nānupapattir nānuyojeṣv ativat |",
    "GE07bhg4c02u:1069": "bhagavatā pāṇininā mahā-vibhāṣādhikāre nañ-samāsa-pāṭhāt |",
    "GE07bhg4c02u:1070": "yat tu kātyāyanenoktaṃ",
    "GE07bhg4c02u:1071": "samāsa-nityatābhiprāyeṇa vā-vacanānarthakyaṃ tu svabhāva-siddhatvāt iti",
    "GE07bhg4c02u:1072": "tad-bhagavat-pāṇiini-vacana-virodhād anādeyam |",
    "GE07bhg4c02u:1073": "tad uktam ācārya-śavara-svāminā - asad-vādī hi kātyāyanaḥ iti |",
    "GE07bhg4c02u:1074": "atra na jāyate mriyate veti pratijñā |",
    "GE07bhg4c02u:1075": "kadācin nāyaṃ bhūtvā bhavitā vā na bhūya iti tad-upapādanam |",
    "GE07bhg4c02u:1076": "ajo nitya iti tad-upasaṃhāra iti vibhāgaḥ |",
    "GE07bhg4c02u:1077": "ādyantayor vikārayor niṣedhena madhyavarti-vikārāṇāṃ tad-vyāpyānāṃ niṣedhe jāte 'pi gamanādi-vikārāṇām anuktānām apy upalakṣaṇāyāpakṣayaś ca vṛddhiś ca sva-śabdenaiva nirākriyete |",
    "GE07bhg4c02u:1078": "tatra kūṭastha-nityatvād ātmano nirguṇatvāc ca na svarūpato guṇato vāpakṣayaḥ sambhavatīty uktaṃ śāśvata iti |",
    "GE07bhg4c02u:1079": "śaśvat sarvadā bhavati nāpakṣīyate nāpacīyata ity arthaḥ |",
    "GE07bhg4c02u:1080": "yadi nāpakṣīyate tarhi vardhatām iti nety āha purāṇa iti |",
    "GE07bhg4c02u:1081": "purāpi nava eka-rūpo",
    "GE07bhg4c02u:1082": "na tv adhunā nūtanāṃ kāñcid avasthām anubhavati |",
    "GE07bhg4c02u:1083": "yo hi nūtanāṃ kāñcid upacayāvasthām anubhavati sa vardhata ity ucyate loke |",
    "GE07bhg4c02u:1084": "ayaṃ tu sarvadaika-rūpatvān nāpacīyate nopacīyate cety arthaḥ |",
    "GE07bhg4c02u:1085": "astitva-vipariṇāmau tu janma-vināśāntarbhūtatvāt pṛthaṅ na niṣiddhau |",
    "GE07bhg4c02u:1086": "yasmād evaṃ sarva-vikāra-śūnya ātmā tasmāc charīre hanyamāne tat-sambaddho",
    "GE07bhg4c02u:1087": "'pi kenāpy upāyena na hanyate na hantuṃ śakyata ity upasaṃhāraḥ ||20||",
    "GE07bhg4c02u:1088": "viśvanāthaḥ : jīvātmano nityatvaṃ spaṣṭatayā sādhayati na jāyate miryate iti janma-maraṇayor vartamānatva-niṣedhaḥ |",
    "GE07bhg4c02u:1089": "nāyaṃ bhūtvā bhavitā iti tayor bhūtatva-bhaviṣyatva-niṣedhaḥ |",
    "GE07bhg4c02u:1090": "ataeva aja iti kāla-traye 'pi ajasya janmābhāvān nāsya prāg-abhāvaḥ |",
    "GE07bhg4c02u:1091": "śāśvataḥ śaśvat sarva-kāla eva vartata iti nāsya kāla-traye 'pi dhvaṃsaḥ |",
    "GE07bhg4c02u:1092": "ataevāyaṃ nityaḥ |",
    "GE07bhg4c02u:1093": "tarhi",
    "GE07bhg4c02u:1094": "bahu-kāla-sthāyitvāj jarā-grasto 'yam iti cen na |",
    "GE07bhg4c02u:1095": "purāṇaḥ purāpi navaḥ prācīno 'py ayaṃ navīna iveti ṣaḍ-bhāva-vikārābhāvād iti bhāvaḥ |",
    "GE07bhg4c02u:1096": "nanu śarīrasya maraṇād aupacārikaṃ tu maraṇam asyāstu ? tatrāha neti |",
    "GE07bhg4c02u:1097": "śarīreṇa saha sambaddhābhāvāt na upacāraḥ ||20||",
    "GE07bhg4c02u:1098": "baladevaḥ : atha jāyate asti vardhate viparaṇamate apakṣīyate vinaśyati iti yāskādy-ukta-ṣaḍ-bhāva-vikāra-rāhityena prāg-ukta-nityatvaṃ draḍhayati na jāyate iti |",
    "GE07bhg4c02u:1099": "cārthe vā-śabdau |",
    "GE07bhg4c02u:1100": "ayam ātmā jīvaḥ kadācid api kāle na jāyate na mriyate ceti janma-vināśayoḥ pratiṣedhaḥ |",
    "GE07bhg4c02u:1101": "na cāyam ātmā bhūtvotpadya bhavitā bhaviṣyatīti janmāntarasyāstitvasya pratiṣedhaḥ |",
    "GE07bhg4c02u:1102": "na bhūya iti ayam ātmā bhūyo 'dhikaṃ yathā syāt tathā na bhavatīti buddheḥ",
    "GE07bhg4c02u:1103": "pratiṣedhaḥ |",
    "GE07bhg4c02u:1104": "kuto bhūyo na bhavatīty atra hetur ajo nitya iti |",
    "GE07bhg4c02u:1105": "utpatti-vināśa-yogī khalu vṛkṣādir utpadya vṛddhiṃ gacchan naṣṭaḥ |",
    "GE07bhg4c02u:1106": "ātmanas tu tad-ubhayābhāvāt na vṛddhir ity arthaḥ |",
    "GE07bhg4c02u:1107": "śāśvata ity apakṣayasya pratiṣedhaḥ |",
    "GE07bhg4c02u:1108": "śaśvat sarvadā bhavati nāpakṣīyate nāpakṣayaṃ bhajatīty arthaḥ |",
    "GE07bhg4c02u:1109": "purāṇa iti vipariṇāmasya pratiṣedhaḥ |",
    "GE07bhg4c02u:1110": "purāṇaṃ purāpi navo na tu kiṃcin nūtanaṃ rūpāntaram adhunā na labdha ity arthaḥ |",
    "GE07bhg4c02u:1111": "tad evaṃ ṣaḍ-bhāva-vikāra-śūnyatvād ātmā nityaḥ |",
    "GE07bhg4c02u:1112": "yasmād īdṛśas tasmāc charīre hanyamāne 'pi sa na hanyate |",
    "GE07bhg4c02u:1113": "tathā cārjuno 'yaṃ guru-hantety avijñoktyā duṣkīrter abibhyatā tvayā śāstrīyaṃ dharma-yuddhaṃ vidheyam ||20||",
    "GE07bhg4c02u:1114": "BhG 2.21",
    "GE07bhg4c02u:1115": "vedāvināśinaṃ nityaṃ ya enam ajam avyayam |",
    "GE07bhg4c02u:1116": "kathaṃ sa puruṣaḥ pārtha kaṃ ghātayati hanti kam ||21||",
    "GE07bhg4c02u:1117": "śrīdharaḥ : ataeva hantṛtvābhāvo 'pi pūrvoktaḥ prasiddha ity āha vedāvināśinam ity ādi |",
    "GE07bhg4c02u:1118": "nityaṃ vṛddhi-śūnyam |",
    "GE07bhg4c02u:1119": "avyayam apakṣaya-śūnyam |",
    "GE07bhg4c02u:1120": "ajam avināśinaṃ ca |",
    "GE07bhg4c02u:1121": "yo veda sa puruṣaḥ kaṃ hanti |",
    "GE07bhg4c02u:1122": "kathaṃ vā hanti ?",
    "GE07bhg4c02u:1123": "evaṃ-bhūtasya vadhe sādhanābhāvāt |",
    "GE07bhg4c02u:1124": "tathā svayaṃ prayojako bhūtvānyena kaṃ ghātayati ? kathaṃ vā ghātayati ? na kiñcid api |",
    "GE07bhg4c02u:1125": "na kathañcid api ity arthaḥ |",
    "GE07bhg4c02u:1126": "anena mayy api prayojakatvād doṣa-dṛṣṭiṃ mā kārṣīr ity uktaṃ bhavati ||21||",
    "GE07bhg4c02u:1127": "madhusūdanaḥ : nāyaṃ hanti na hanyata iti pratijñāya na hanyata ity",
    "GE07bhg4c02u:1128": "upapāditam idānīṃ na hantīty upapādayann upasaṃharati |",
    "GE07bhg4c02u:1129": "na vinaṣṭuṃ śīlaṃ yasya tam avināśinam antya-vikāra-rahitam |",
    "GE07bhg4c02u:1130": "tatra hetuḥ - avyayaṃ na vidyate vyayo 'vayavāpacayo guṇāpacayo vā yasya tam avyayam |",
    "GE07bhg4c02u:1131": "avayavāpacayena guṇāpacayena vā vināśa-darśanāt tad-ubhaya-rahitasya na vināśaḥ sambhavatīty arthaḥ |",
    "GE07bhg4c02u:1132": "nanu janyatvena vināśitvam anumāsyāmahe nety āha - ajam iti |",
    "GE07bhg4c02u:1133": "na jāyate ity ajam ādya-vikāra-rahitam |",
    "GE07bhg4c02u:1134": "tatra hetuḥ - nityaṃ sarvadā vidyāmānaṃ,",
    "GE07bhg4c02u:1135": "prāg-avidyamānasya hi janma dṛṣṭaṃ na tu sarvatā sata ity abhiprāyaḥ |",
    "GE07bhg4c02u:1136": "athavāvināśinam abādhyaṃ satyam iti yāvat |",
    "GE07bhg4c02u:1137": "nityaṃ sarva-vyāpakam |",
    "GE07bhg4c02u:1138": "tatra hetuḥ - ajam avyayaṃ |",
    "GE07bhg4c02u:1139": "janma-vināśa-śūnyaṃ jāyamānasya vinaśyataś ca",
    "GE07bhg4c02u:1140": "sarva-vyāpakatva-satyatvayor ayogāt |",
    "GE07bhg4c02u:1141": "evaṃ sarva-vikriyā-śūnyaṃ prakṛtam enaṃ dehinaṃ svam ātmānaṃ yo veda vijānāti śāstrācāryopadeśābhyāṃ sākṣātkaroti ahaṃ sarva-vikriyā-śūnyaḥ",
    "GE07bhg4c02u:1142": "sarva-bhāsakaḥ sarva-dvaita-rahitaḥ paramānanda-bodha-rūpa iti sa evaṃ",
    "GE07bhg4c02u:1143": "vidvān puruṣaḥ pūrṇa-rūpaḥ kaṃ hanti ? kathaṃ hanti ? kiṃ-śabda ākṣepe |",
    "GE07bhg4c02u:1144": "na kam api hanti na katham api hantīty arthaḥ |",
    "GE07bhg4c02u:1145": "tathā kaṃ ghātayati kathaṃ ghātayati kam api na ghātayati katham api na ghātayatīty arthaḥ",
    "GE07bhg4c02u:1146": "nahi",
    "GE07bhg4c02u:1147": "sarva-vikāra-śūnyasyākartur hanana-kriyāyāṃ kartṛtvaṃ sambhavati |",
    "GE07bhg4c02u:1148": "tathā ca śrutiḥ -",
    "GE07bhg4c02u:1149": "ātmānaṃ ced vijānīyād ayam asmīti pūruṣaḥ |",
    "GE07bhg4c02u:1150": "kim icchan kasya kāmāya śarīram anusaṃjvaret || [BAU 4.4.12]",
    "GE07bhg4c02u:1151": "iti śuddham ātmānaṃ viduṣas tad-ajñāna-nibandhanādhyāsa-nivṛttau",
    "GE07bhg4c02u:1152": "tan-mūla-rāga-dveṣādy-abhāvāt-kartṛtva-bhoktṛtvādy-abhāvaṃ darśayati |",
    "GE07bhg4c02u:1153": "ayam atrābhiprāyo bhagavataḥ |",
    "GE07bhg4c02u:1154": "vastu-gatyā ko 'pi nakaroti na kārayati ca kiṃcit sarva-vikriyā-śūnya-svabhāvatvāt paraṃ tu svapna ivāvidyayā kartṛtvādikam ātmany abhimanyate mūḍhaḥ |",
    "GE07bhg4c02u:1155": "tad uktam ubhau tau na vijānītaḥ",
    "GE07bhg4c02u:1156": "[Gītā 2.19] iti |",
    "GE07bhg4c02u:1157": "śrutiś ca - dhyāyatīva lelāyatīva [BAU 4.3.7] ity ādiḥ |",
    "GE07bhg4c02u:1158": "ataeva sarvāṇi śāstrāṇy avidvad-adhikārikāṇi |",
    "GE07bhg4c02u:1159": "vidvāṃs tu samūlādhyāsa-bādhān nātmani kartṛtvādikam abhimanyate sthāṇu-svarūpaṃ",
    "GE07bhg4c02u:1160": "vidvān iva coratvam |",
    "GE07bhg4c02u:1161": "ato vikriyā-rahitatvād advitīyatvāc ca vidvān na karoti kārayati cety ucyate |",
    "GE07bhg4c02u:1162": "tathā ca śrutiḥ -- vidvān na bibheti",
    "GE07bhg4c02u:1163": "kutaścana [TaittU 2.9.1] iti |",
    "GE07bhg4c02u:1164": "arjuno hi svasmin kartṛtvaṃ bhagavati ca kārayitṛtvam adhyasya hiṃsā-nimittaṃ doṣam ubhayatrāpy āśaśaṅke |",
    "GE07bhg4c02u:1165": "bhagavān api viditābhiprāyo hanti ghātayatīti tad-ubhayam ācikṣepa |",
    "GE07bhg4c02u:1166": "ātmani kartṛtvaṃ mayi ca kārayitṛtvam āropya pratyavāya-śaṅkāṃ mā kārṣīr ity",
    "GE07bhg4c02u:1167": "abhiprāyaḥ |",
    "GE07bhg4c02u:1168": "avikriyatva-pradarśanenātmanaḥ kartṛtva-pratiṣedhāt sarva-karmākṣepe",
    "GE07bhg4c02u:1169": "bhagavad-abhiprete hantir upalakṣaṇārthaḥ puraḥ-sphūrtikatvāt |",
    "GE07bhg4c02u:1170": "pratiṣedha-hetos tulyatvāt karmāntarābhyanujñānupapatteḥ |",
    "GE07bhg4c02u:1171": "tathā ca vakṣyati tasya kāryaṃ na vidyata [Gītā 3.17] iti |",
    "GE07bhg4c02u:1172": "ato 'tra",
    "GE07bhg4c02u:1173": "hanana-mātrākṣepeṇa karmāntaraṃ bhagavatābhyanujñāyata iti",
    "GE07bhg4c02u:1174": "mūḍha-jana-jalpitam apāstam |",
    "GE07bhg4c02u:1175": "tasmād yudhyasvety atra hananasya bhagavatābhyanujñānād vāstava-kartṛtvādy-abhāvasya karma-mātre samatvād iti dik ||21||",
    "GE07bhg4c02u:1176": "viśvanāthaḥ : ata evambhūta-jñāne sati tvaṃ yudhyamāno 'pi ahaṃ yuddhe prerayann api doṣa-bhājau naiva bhavāva ity āha vedeti |",
    "GE07bhg4c02u:1177": "nityam iti kriyā-viśeṣaṇam |",
    "GE07bhg4c02u:1178": "avināśinam iti, ajam iti, avyayam ity etair vināśa-janyā",
    "GE07bhg4c02u:1179": "apekṣayā niṣiddhāḥ |",
    "GE07bhg4c02u:1180": "sa puruṣo mal-lakṣaṇaḥ kaṃ ghātayati, kathaṃ vā ghātayati, sa puruṣas tval-lakṣaṇaḥ kaṃ hanti ? kathaṃ vā hanti ? ||21||",
    "GE07bhg4c02u:1181": "baladevaḥ : evaṃ tattva-jñānavān yo dharma-buddhyā yuddhe pravartate yaś",
    "GE07bhg4c02u:1182": "ca pravartayati, tasya tasya ca ko 'pi na doṣa-gandha ity āha vedeti |",
    "GE07bhg4c02u:1183": "enaṃ prakṛtam ātmānam avināśinam ajam avyayam apakṣaya-śūnyaṃ ca yo veda",
    "GE07bhg4c02u:1184": "śāstra-yuktibhyāṃ jānāti, sa puruṣo yuddhe pravṛtto 'pi kaṃ hanti kathaṃ",
    "GE07bhg4c02u:1185": "vā hanti ? tatra pravartayann api kaṃ ghātayati kathaṃ vā ghātayati ? kim ākṣepe - na kam api na katham apīty arthaḥ |",
    "GE07bhg4c02u:1186": "ntiyam iti vedana-kriyā-viśeṣaṇam ||21||",
    "GE07bhg4c02u:1187": "BhG 2.22",
    "GE07bhg4c02u:1188": "vāsāṃsi jīrṇāni yathā vihāya navāni gṛhṇāti naro 'parāṇi |",
    "GE07bhg4c02u:1189": "tathā śarīrāṇi vihāya jīrṇāni anyāni saṃyāti navāni dehī ||22||",
    "GE07bhg4c02u:1190": "śrīdharaḥ : nanv ātmano 'vināśe 'pi tadīya-śarīra-nāśaṃ paryālocya śocāmīiti cet ? tatrāha vāsāṃsīti |",
    "GE07bhg4c02u:1191": "karmaṇi bandhanānāṃ nūtanānāṃ dehānām avaśyambhāvitvāt na taj-jīrṇa-deha-nāśe śokāvakāśa ity arthaḥ ||22||",
    "GE07bhg4c02u:1192": "madhusūdanaḥ : nanv evam ātmano vināśitvābhāve 'pi dehānāṃ vināśitvād yuddhasya ca tan-nāśakatvāt kathaṃ bhīṣmādi-dehānām",
    "GE07bhg4c02u:1193": "aneka-sukṛta-sādhanānāṃ mayā yuddhena vināśaḥ kārya ity āśaṅkāyā uttaram vāsāṃsīti |",
    "GE07bhg4c02u:1194": "jīrṇāni vihāya vastrāṇi navāni gṛhṇāti vikriyā-śūnya eva naro yathety",
    "GE07bhg4c02u:1195": "etāvataiva virvāhe 'parāṇīit viśeṣaṇam utkarṣātiśaya-khyāpanārtham |",
    "GE07bhg4c02u:1196": "tena yathā nikṛṣṭāni vastrāṇi vihāyotkṛṣṭāni jano gṛhṇātīty aucityāyātam |",
    "GE07bhg4c02u:1197": "tathā jīrṇāni vayasā tapasā ca kṛśāni bhīṣmādi-śarīrāṇi vihāyānyāni",
    "GE07bhg4c02u:1198": "devādi-śarīrāṇi sarvotkṛṣṭāni ciropārjita-dharma-phala-bhogāya saṃyāti",
    "GE07bhg4c02u:1199": "samyag-garbha-vāsādi-kleśa-vyatirekeṇa prāpnoti dehī prakṛṣṭa-dharmānuṣṭhātṛ-dehavān bhīṣmādir ity arthaḥ |",
    "GE07bhg4c02u:1200": "anyan navataraṃ kalyāṇataraṃ rūpaṃ kurute pitryaṃ vā gandharvaṃ vā daivaṃ vā prājāpatyaṃ vā brāhmaṃ vā ity ādi śruteḥ |",
    "GE07bhg4c02u:1201": "etad uktaṃ bhavati bhīṣmādayo hi yāvaj jīvaṃ dharmānuṣṭhāna-kleśenaiva",
    "GE07bhg4c02u:1202": "jarjara-śarīrā vartamāna-śarīra-pātam antareṇa tat-phala-bhogāyāsam arthā yadi dharma-yuddhena svarga-pratibandhakāni jarjarāṇi śarīrāṇi pātayitvā",
    "GE07bhg4c02u:1203": "divya-deha-sampādanena svarga-bhoga-yogyāḥ kriyante tvayā tad-atyantam",
    "GE07bhg4c02u:1204": "upakṛtvā eva te |",
    "GE07bhg4c02u:1205": "duryodhanādīnām api svarga-bhoga-yogya-deha-sampādanān",
    "GE07bhg4c02u:1206": "mahān upakāra eva |",
    "GE07bhg4c02u:1207": "tathā cātyantam upakārake yuddhe 'pakārakatva-bhramaṃ",
    "GE07bhg4c02u:1208": "mā kārṣīr iti |",
    "GE07bhg4c02u:1209": "aparāṇi anyāni saṃyātīti pada-traya-vaśād",
    "GE07bhg4c02u:1210": "bhagavad-abhiprāya evam abhyūhitaḥ |",
    "GE07bhg4c02u:1211": "anena dṛṣṭāntenāvikṛta-pratipādanam",
    "GE07bhg4c02u:1212": "ātmanaḥ kriyata iti tu prācāṃ vyākhyānam atispaṣṭam ||22||",
    "GE07bhg4c02u:1213": "viśvanāthaḥ : nanu madīya-yuddhād bhīṣma-saṃjñakaṃ śarīraṃ tu jīvātmā",
    "GE07bhg4c02u:1214": "tyakṣyaty eva ity atas tvaṃ cāhaṃ ca tatra hetu bhavāva eva ity ata āha vāsāṃsīti |",
    "GE07bhg4c02u:1215": "navīnaṃ vastraṃ paridhāpayituṃ jīrṇa-vastrasya tyajane kaścit kiṃ doṣo bhavatīti bhāvaḥ",
    "GE07bhg4c02u:1216": "tathā śarīrāṇīti bhīṣmo jīrṇa-śarīraṃ",
    "GE07bhg4c02u:1217": "parityajya divyaṃ navyaṃ anyac charīraṃ prāpsyatīti kas tava vā mama vā doṣo bhavatīti bhāvaḥ",
    "GE07bhg4c02u:1218": "baladevaḥ : nanu mā bhūd ātmanāṃ vināśo bhīṣmādi-saṃjñānāṃ tac-charīrāṇāṃ",
    "GE07bhg4c02u:1219": "tat-sukha-sādhanānāṃ yuddhena vināśe tat-sukha-viccheda-hetuko doṣaḥ syād eva |",
    "GE07bhg4c02u:1220": "anyathā prāyaścitta-śāstrāṇi nirviṣayāṇi syur iti cet tatrāha vāsāṃsīti |",
    "GE07bhg4c02u:1221": "sthūla-jīrṇa-vāsas-tyāgena navīna-vāso-dhāraṇam iva",
    "GE07bhg4c02u:1222": "vṛddha-nṛ-deha-tyāgena yuva-deva-deha-dhāraṇaṃ teṣām ātmanām atisukhakaram",
    "GE07bhg4c02u:1223": "eva |",
    "GE07bhg4c02u:1224": "tad ubhayaṃ ca yuddhenaiva kṣipraṃ bhaved ity upakārakāt tasmān mā viraṃsīr iti bhāvaḥ |",
    "GE07bhg4c02u:1225": "saṃyātīti samyag-garbha-vāsādi-yātanāṃ vinaiva śīghram eva prāpnotīty arthaḥ |",
    "GE07bhg4c02u:1226": "prāyaścitta-vākyāni tu yajña-yuddha-vadhād",
    "GE07bhg4c02u:1227": "anyasmin vadhe neyāni ||22||",
    "GE07bhg4c02u:1228": "BhG 2.23",
    "GE07bhg4c02u:1229": "nainaṃ chindanti śastrāṇi nainaṃ dahati pāvakaḥ |",
    "GE07bhg4c02u:1230": "na cainaṃ kledayanty āpo na śoṣayati mārutaḥ ||23||",
    "GE07bhg4c02u:1231": "śrīdharaḥ : kathaṃ hantīti anena uktaṃ vadha-sādhanābhāvaṃ darśayann avināśitvam ātmanaḥ sphuṭīkaroti nainam ity ādi |",
    "GE07bhg4c02u:1232": "āpo kledayanti mṛdu-karaṇena śithilaṃ na kurvanti |",
    "GE07bhg4c02u:1233": "māruto 'py enaṃ na śoṣayati ||23||",
    "GE07bhg4c02u:1234": "madhusūdanaḥ :",
    "GE07bhg4c02u:1235": "viśvanāthaḥ : na ca yuddhe tvayā prayuktebhyaḥ śastrāstrebhyaḥ kāpy ātmano vyathā sambhaved ity āha nainam iti |",
    "GE07bhg4c02u:1236": "śastrāṇi khaḍgādīni |",
    "GE07bhg4c02u:1237": "pāvaka āgneyāstram api yuṣmad-ādi-prayuktam |",
    "GE07bhg4c02u:1238": "āpaḥ pārjanyāstram api |",
    "GE07bhg4c02u:1239": "māruto vāyavyāstram ||23||",
    "GE07bhg4c02u:1240": "baladevaḥ : nanu śastra-pātaiḥ śarīra-vināśe tad-antaḥ-sthasyātmano",
    "GE07bhg4c02u:1241": "vināśaḥ syāt gṛha-dāhe tan-madhya-sthasyaiva jantor iti cet tatrāha nainam iti |",
    "GE07bhg4c02u:1242": "śastrāṇi khaḍgādīni |",
    "GE07bhg4c02u:1243": "pāvaka āgneyāstram |",
    "GE07bhg4c02u:1244": "āpaḥ pārjanyāstram api |",
    "GE07bhg4c02u:1245": "māruto vāyavyāstram |",
    "GE07bhg4c02u:1246": "tathā ca tat-prayuktaiḥ śastrāstrair nātmanaḥ kācid",
    "GE07bhg4c02u:1247": "vyatheti ||23||",
    "GE07bhg4c02u:1248": "BhG 2.24",
    "GE07bhg4c02u:1249": "acchedyo 'yam adāhyo 'yam akledyo 'śoṣya eva ca |",
    "GE07bhg4c02u:1250": "nityaḥ sarva-gataḥ sthāṇur acalo 'yaṃ sanātanaḥ ||24||",
    "GE07bhg4c02u:1251": "śrīdharaḥ : tatra hetum āha acchedya ity ādinā sārdhena |",
    "GE07bhg4c02u:1252": "niravayavatvād acchedyo 'kledyaś ca |",
    "GE07bhg4c02u:1253": "amūrtatvād adāhyaḥ |",
    "GE07bhg4c02u:1254": "dravatvābhāvād aśoṣya iti bhāvaḥ |",
    "GE07bhg4c02u:1255": "itaś ca chedādi-yogyo na bhavati |",
    "GE07bhg4c02u:1256": "yato nityo 'vināśī |",
    "GE07bhg4c02u:1257": "sarva-gataḥ sthāṇuḥ sthira-svabhāvo rūpāntarāpatti-śūnyaḥ |",
    "GE07bhg4c02u:1258": "acalaḥ",
    "GE07bhg4c02u:1259": "pūrva-rūpāparityāgī |",
    "GE07bhg4c02u:1260": "sanātano 'nādiḥ ||24||",
    "GE07bhg4c02u:1261": "madhusūdanaḥ : śastrādīnāṃ tan-nāśakatvāsāmarthye tasya",
    "GE07bhg4c02u:1262": "taj-janita-nāśānarhatve hetum āha acchedya iti |",
    "GE07bhg4c02u:1263": "yato 'cchedyo 'yam ato nainaṃ chindanti śastrāṇi |",
    "GE07bhg4c02u:1264": "adāhyo 'yaṃ yato 'to nainaṃ dahati pāvakaḥ |",
    "GE07bhg4c02u:1265": "yato 'kledyo 'yam ato nainaṃ kledayanty āpaḥ |",
    "GE07bhg4c02u:1266": "yato 'śoṣyo 'yam ato nainaṃ śoṣayati māruta iti krameṇa yojanīyam |",
    "GE07bhg4c02u:1267": "eva-kāraḥ pratyekaṃ sambadhyamāno 'cchedyatvādy-avadhāraṇārthaḥ |",
    "GE07bhg4c02u:1268": "caḥ samuccaye hetau vā |",
    "GE07bhg4c02u:1269": "chedādy-anarhatve",
    "GE07bhg4c02u:1270": "hetum āhottarārdhena |",
    "GE07bhg4c02u:1271": "nityo 'yaṃ pūrvāpara-koṭi-rahito 'to 'nutpādyaḥ |",
    "GE07bhg4c02u:1272": "asarvagatatve hy anityatvaṃ syāt |",
    "GE07bhg4c02u:1273": "yāvad-vikāraṃ tu vibhāgaḥ iti nyāyāt",
    "GE07bhg4c02u:1274": "parābhyupagata-paramāṇv-ādīnām anabhyupagamāt |",
    "GE07bhg4c02u:1275": "ayaṃ tu sarva-gato vibhur ato nitya eva |",
    "GE07bhg4c02u:1276": "etena prāpyatvaṃ parākṛtam |",
    "GE07bhg4c02u:1277": "yadi cāyaṃ vikārī syāt tadā sarva-gato na syāt |",
    "GE07bhg4c02u:1278": "ayaṃ tu sthāṇur avikārī |",
    "GE07bhg4c02u:1279": "ataḥ sarva-gata eva |",
    "GE07bhg4c02u:1280": "etena vikāryatvam apākṛtam |",
    "GE07bhg4c02u:1281": "yadi cāyaṃ calaḥ kriyāvān syāt tadā vikārī syād ghaṭādivat |",
    "GE07bhg4c02u:1282": "ayaṃ tv acalo 'to na vikārī |",
    "GE07bhg4c02u:1283": "etena saṃskāryatvaṃ nirākṛtam |",
    "GE07bhg4c02u:1284": "pūrvāvasthā-parityāgenāvasthāntarāpattir vikriyā |",
    "GE07bhg4c02u:1285": "avasthaikye 'pi",
    "GE07bhg4c02u:1286": "calana-mātraṃ kriyeti viśeṣaḥ |",
    "GE07bhg4c02u:1287": "yasmād evaṃ tasmāt sanātano 'yaṃ",
    "GE07bhg4c02u:1288": "sarvadaika-rūpo na kasyā api kriyāyāḥ karmety arthaḥ |",
    "GE07bhg4c02u:1289": "utpatty-āpti-vikṛti-saṃskṛty-anyatara-kriyā-phala-yoge hi karmatvaṃ syāt |",
    "GE07bhg4c02u:1290": "ayaṃ tu nityatvān notpādyaḥ |",
    "GE07bhg4c02u:1291": "anityasyaiva ghaṭāder utpādyatvāt |",
    "GE07bhg4c02u:1292": "sarvagatatvān na prāpyaḥ paricchinnasyaiva paya-ādeḥ prāpyatvāt |",
    "GE07bhg4c02u:1293": "sthāṇutvād avikāryaḥ |",
    "GE07bhg4c02u:1294": "vikriyāvato ghṛtāder eva vikāryatvāt |",
    "GE07bhg4c02u:1295": "acalatvād asaṃskāryaḥ sakriyasyaiva darpaṇādeḥ saṃskāryatvāt |",
    "GE07bhg4c02u:1296": "tathā ca śrutayaḥ -",
    "GE07bhg4c02u:1297": "ākāśavat sarva-gataś ca nityaḥ [ChāU 3.14.3], vṛkṣa iva stabdho divi tiṣṭhaty ekaḥ [ŚvetU 3.9], niṣkalaṃ niṣkriyaṃ śāntaṃ [ŚvetU 6.19], ity ādayaḥ |",
    "GE07bhg4c02u:1298_0": "yaḥ pṛthivyāṃ tiṣṭhan pṛthivyā antaro yo 'psu tiṣṭhann adbhyo 'ntaro yas tejasi tiṣṭhaṃs",
    "GE07bhg4c02u:1298_1": "tejaso 'ntaro yo vāyau tiṣṭan vāyor antaraḥ [BAU 3.7.3 ff] ity ādyā ca śrutiḥ sarvagatasya",
    "GE07bhg4c02u:1298_2": "sarvāntaryāmitayā",
    "GE07bhg4c02u:1299": "tad-aviṣayatvaṃ darśayati |",
    "GE07bhg4c02u:1300": "yo hi śastrādau na tiṣṭhati taṃ śastrādayaś chindanti |",
    "GE07bhg4c02u:1301": "ayaṃ tu śastrādīnāṃ sattā-sphūrti-pradatvena tat-prerakas",
    "GE07bhg4c02u:1302": "tad-antaryāmī |",
    "GE07bhg4c02u:1303": "ataḥ katham enaṃ śastrādīni sva-vyāpāra-viṣayī kuryur ity abhiprāyaḥ |",
    "GE07bhg4c02u:1304": "atra yena sūryas tapati tejaseddhaḥ [Taitt. Br. 3.12.97] ity ādi śrutayo 'nusandheyāḥ |",
    "GE07bhg4c02u:1305": "saptamādhyāye ca prakaṭīkariṣyati śrī-bhagavān",
    "GE07bhg4c02u:1306": "iti dik ||24||",
    "GE07bhg4c02u:1307": "viśvanāthaḥ : tasmād ātmāyam evam ucyata ity āha acchedya iti |",
    "GE07bhg4c02u:1308": "atra prakaraṇe jīvātmano nityatvasya śabdato 'rthataś ca paunaruktyaṃ nirdhāraṇa-prayojakaṃ sandigdhadhīṣu jñeyam |",
    "GE07bhg4c02u:1309": "yathā kalāv asmin dharmo",
    "GE07bhg4c02u:1310": "'sti dharmo 'stīti tri-caturdhā-prayogād dharmo 'sty eveti niḥsaṃśayā pratītiḥ syād iti jñeyam |",
    "GE07bhg4c02u:1311": "sarva-gataḥ svakarma-vaśād",
    "GE07bhg4c02u:1312": "deva-manuṣya-tiryag-ādi-sarva-deha-gataḥ |",
    "GE07bhg4c02u:1313": "sthāṇur acala iti paunaruktyaṃ",
    "GE07bhg4c02u:1314": "sthairya-nirdhāraṇārtham |",
    "GE07bhg4c02u:1315": "atisūkṣmatvād avyaktas tad api",
    "GE07bhg4c02u:1316": "deha-vyāpi-caitanyatvād acintyo 'tarkyaḥ |",
    "GE07bhg4c02u:1317": "janmādi-ṣaḍ-vikārānarhatvād",
    "GE07bhg4c02u:1318": "avikāryaḥ ||24-25||",
    "GE07bhg4c02u:1319": "baladevaḥ : chedādy-abhāvād eva tat-tan-nāmabhir ayam ākhyāyata ity āha acchedyo 'yam iti",
    "GE07bhg4c02u:1320": "eva-kāraḥ sarvaiḥ sambadhyate |",
    "GE07bhg4c02u:1321": "sarva-gataḥ",
    "GE07bhg4c02u:1322": "sva-karma-hetukeṣu deva-mānavādiṣu paśu-pakṣy-ādiṣu ca sarveṣu śarīreṣu",
    "GE07bhg4c02u:1323": "paryāyeṇa gataḥ prāpto 'pīty arthaḥ |",
    "GE07bhg4c02u:1324": "sthāṇuḥ sthira-svarūpaḥ |",
    "GE07bhg4c02u:1325": "acalaḥ",
    "GE07bhg4c02u:1326": "sthira-guṇakaḥ |",
    "GE07bhg4c02u:1327": "avināśī vā are 'yam ātmānucchitti-dharmā [Bau 4.5.14] iti śruter ity arthaḥ |",
    "GE07bhg4c02u:1328": "na cānucchittir eva dharmo yasyeti vyākhyeyaṃ tasyārthasyāvināśīty anenaiva lābhāt |",
    "GE07bhg4c02u:1329": "tasmād anucchittayo nityā dharmā yasya sa tathety evārthaḥ |",
    "GE07bhg4c02u:1330": "sanātanaḥ śāśvataḥ paunarukta-doṣas tv agre parihariṣyate ||24||",
    "GE07bhg4c02u:1331": "BhG 2.25",
    "GE07bhg4c02u:1332": "avyakto 'yam acintyo 'yam avikāryo 'yam ucyate |",
    "GE07bhg4c02u:1333": "tasmād evaṃ viditvainaṃ nānuśocitum arhasi ||25||",
    "GE07bhg4c02u:1334": "śrīdharaḥ : kiṃ ca avyakta iti |",
    "GE07bhg4c02u:1335": "avyaktaś cakṣur-ādy-aviṣayaḥ |",
    "GE07bhg4c02u:1336": "acintyo manaso 'py aviṣayaḥ |",
    "GE07bhg4c02u:1337": "avikāryaḥ karmendriyāṇām apy agocara ity arthaḥ |",
    "GE07bhg4c02u:1338": "ucyata iti nityatvādibhiyuktoktiṃ pramāṇayati |",
    "GE07bhg4c02u:1339": "upasaṃharati tasmād evam ity ādi |",
    "GE07bhg4c02u:1340": "tad evam ātmano janma-vināśābhāvān na śokaḥ kārya ity uktam ||25||",
    "GE07bhg4c02u:1341": "madhusūdanaḥ : chedyatvādi-grāhaka-pramāṇa-bhāvād api tad-abhāva ity āha -",
    "GE07bhg4c02u:1342": "avyakto 'yam ity-ādy-ardhena |",
    "GE07bhg4c02u:1343": "yo hīndriya-gocaro bhavati sa pratyakṣatvād",
    "GE07bhg4c02u:1344": "vyakta ity ucyate |",
    "GE07bhg4c02u:1345": "ayaṃ tu rūpādi-hīnatvān na tathā |",
    "GE07bhg4c02u:1346": "ato na pratyakṣaṃ tatra cchedyatvādi-grāhakam ity arthaḥ |",
    "GE07bhg4c02u:1347": "pratyakṣābhāve 'py anumānaṃ syād ity ata āha acintyo 'yaṃ cintyo 'numeyas",
    "GE07bhg4c02u:1348": "tad-vilakṣaṇo 'yam |",
    "GE07bhg4c02u:1349": "kvacit pratyakṣo hi vahny-ādir gṛhīta-vyāptikasya",
    "GE07bhg4c02u:1350": "dhūmāder darśanāt kvacid anumeyo bhavati |",
    "GE07bhg4c02u:1351": "apratyakṣe tu vyāpti-grahaṇāsambhavān nānumeyatvam iti bhāvaḥ |",
    "GE07bhg4c02u:1352_0": "apratyakṣasyāpīndriyādeḥ sāmānyato dṛṣṭānumāna-viṣayatvaṃ dṛṣṭam ata āha avikāryo",
    "GE07bhg4c02u:1352_1": "'yaṃ yad vikriyāvac cakṣur-ādikaṃ tat-svakāryānyathānupapattyā kalpyamānam arthāpatteḥ",
    "GE07bhg4c02u:1352_2": "sāmānyatodṛṣṭānumānasya ca viṣayo bhavati |",
    "GE07bhg4c02u:1353": "ayaṃ tu na vikāryo na vikriyāvān ato nārthāpatteḥ sāmānyato-dṛṣṭasya vā viṣaya ity arthaḥ",
    "GE07bhg4c02u:1354": "laukika-śabdasyāpi pratyakṣādi-pūrvakatvāt tan-niṣedhenaiva niṣedhaḥ |",
    "GE07bhg4c02u:1355": "nanu vedenaiva tatra ccehdyatvādi grahīṣyata ity ata āha - ucyate vedena sopakaraṇenācchedyāvyaktādi-rūpa evāyam ucyate tātparyeṇa pratipādyate |",
    "GE07bhg4c02u:1356": "ato na vedasya tat-pratipādikasyāpi cchedyatvādi-pratipādakatvam ity arthaḥ |",
    "GE07bhg4c02u:1357": "atra nainaṃ chindanti [Gītā 2.23] ity atra śastrādīnāṃ",
    "GE07bhg4c02u:1358": "tan-nāśaka-sāmarthyābhāva uktaḥ |",
    "GE07bhg4c02u:1359": "acchedyo 'yam ity ādau tasya",
    "GE07bhg4c02u:1360": "cchedādi-karmatvāyogyatvam uktam |",
    "GE07bhg4c02u:1361": "avyakto 'yam ity atra tac-chedādi-grāhaka-mānābhāva ukta ity apaunaruktyaṃ draṣṭavyam |",
    "GE07bhg4c02u:1362": "vedāvināśinam ity ādīnāṃ tu ślokānām arthataḥ śabdataś ca paunaruktyaṃ",
    "GE07bhg4c02u:1363": "bhāṣya-kṛdbhiḥ parihṛtam |",
    "GE07bhg4c02u:1364": "durbodhatvād ātma-vastunaḥ punaḥ punaḥ prasaṅgam āpādya śabdāntareṇa tad eva vastu nirūpayati bhagavān vāsudevaḥ",
    "GE07bhg4c02u:1365": "kathaṃ nu nāma saṃsāriṇām buddhi-gocaratām āpannaṃ tattvaṃ saṃsāra-nivṛttaye syāt iti [Śaṅkara-bhāṣya 2.24] iti vadadbhiḥ |",
    "GE07bhg4c02u:1366": "evaṃ pūrvokta-yuktibhir ātmano nityatve nirvikāratve ca siddhe tava śoko nopapanna ity upasaṃharati tasmād ity ardhena |",
    "GE07bhg4c02u:1367": "etādṛśātma-svarūpa-vedanasya śoka-kāraṇa-nivartakatvāt tasmin sati śoko",
    "GE07bhg4c02u:1368": "nocitaḥ kāraṇa-bhāve kāryābhāvasyāvaśyakatvāt |",
    "GE07bhg4c02u:1369": "tenātmānam aviditvā yad anvaśocas tad yuktam eva |",
    "GE07bhg4c02u:1370": "ātmānaṃ viditvā tu nānuśocitum arhasīty abhiprāyaḥ ||25||",
    "GE07bhg4c02u:1371": "viśvanāthaḥ : None.",
    "GE07bhg4c02u:1372": "baladevaḥ : avyaktaḥ pratyaṅ cakṣur-ādy-agrāhyaḥ |",
    "GE07bhg4c02u:1373": "acintyas tarkāgocaraḥ śruti-mātra-gamyaḥ |",
    "GE07bhg4c02u:1374": "jñāna-svarūpo jñātety ādikaṃ śrutyaiva pratīyate |",
    "GE07bhg4c02u:1375": "avikāryaḥ ṣaḍ-bhāva-vikārānarhaḥ |",
    "GE07bhg4c02u:1376": "atra avināśi tu tad viddhi ity ādibhir",
    "GE07bhg4c02u:1377": "ātma-tattvam upadiśan hariḥ śabdato 'rthataś ca yat punaḥ punar avocat tasya durbodhasya saubodhyārtham evety adoṣaḥ |",
    "GE07bhg4c02u:1378": "nirdhāraṇārthaṃ vā |",
    "GE07bhg4c02u:1379": "ayaṃ dharmaṃ vettīty uktau tad vedanaṃ niścitaṃ yathā syāt tadvat |",
    "GE07bhg4c02u:1380": "evam evāgre vakṣyati āścaryavat paśyati kaścit ity ādinā ||25||",
    "GE07bhg4c02u:1381": "BhG 2.26",
    "GE07bhg4c02u:1382": "atha cainaṃ nityajātaṃ nityaṃ vā manyase mṛtam |",
    "GE07bhg4c02u:1383": "tathāpi tvaṃ mahābāho naivaṃ śocitum arhasi ||26||",
    "GE07bhg4c02u:1384": "śrīdharaḥ : idānīṃ dehena saha ātmano janma tad-vināśena ca vināśam aṅgīkṛtyāpi śoko na kārya ity āha atha cainam ity ādi |",
    "GE07bhg4c02u:1385": "atha ca yadyapy enam ātmānam nityajātaṃ nityaṃ vā manyase mṛtam tathāpi tvaṃ mahābāho naivaṃ śocitum arhasi ||26||",
    "GE07bhg4c02u:1386": "madhusūdanaḥ : evam ātmano nirvikāratvenāśocyatvam uktam idānīṃ vikāravattvam abhyupetyāpi śloka-dvayenāśocyatvaṃ pratipādayati bhagavān |",
    "GE07bhg4c02u:1387": "tatrātmā jñāna-svarūpaḥ pratikṣaṇa-vināśīti saugatāḥ |",
    "GE07bhg4c02u:1388": "deha evātmā sa ca sthiro 'py anukṣaṇa-pariṇāmī jāyate naśyati ceti pratyakṣa-siddham evaitad iti lokāyatikāḥ |",
    "GE07bhg4c02u:1389": "dehātirikto 'pi dehena sahaiva jāyate naśyati cety anye",
    "GE07bhg4c02u:1390": "| sargādya-kāla evākāśavaj jāyate deha-bhede 'py anuvartamāna",
    "GE07bhg4c02u:1391": "evākalpa-sthāyī naśyati pralaya ity apare |",
    "GE07bhg4c02u:1392": "nitya evātmā jāyate mriyate ceti tārkikāḥ |",
    "GE07bhg4c02u:1393": "tathā hi - pretya-bhāvo janma |",
    "GE07bhg4c02u:1394": "sa",
    "GE07bhg4c02u:1395": "cāpūrva-dehendriyādi-sambandhaḥ |",
    "GE07bhg4c02u:1396": "evaṃ maraṇam api",
    "GE07bhg4c02u:1397": "pūrva-dehendriyādi-vicchedaḥ |",
    "GE07bhg4c02u:1398": "idaṃ cobhayaṃ dharmādharma-nimittatvāt",
    "GE07bhg4c02u:1399": "tad-ādhārasya nityasyaiva mukhyam |",
    "GE07bhg4c02u:1400": "anityasya tu kṛta-hānya-kṛtābhyāgama-prasaṅgena dharmādharmādhāratvānupapatter na janma-maraṇe mukhye iti vadanti |",
    "GE07bhg4c02u:1401": "ntiyasyām evety anye |",
    "GE07bhg4c02u:1402": "tatrānityatva-pakṣe 'pi śocyatvam ātmano niṣedhati atha cainam iti |",
    "GE07bhg4c02u:1403": "atheti pakṣāntare |",
    "GE07bhg4c02u:1404": "co 'py arthe |",
    "GE07bhg4c02u:1405": "yadi durbodhatvād ātma-vastuno",
    "GE07bhg4c02u:1406": "'sakṛc-chravaṇe 'py avadhāraṇā-sāmarthyān mad-ukta-pakṣānaṅgīkāreṇa",
    "GE07bhg4c02u:1407": "pakṣāntaram abhyupaiṣi |",
    "GE07bhg4c02u:1408": "tatrāpy anityatva-pakṣam evāśritya yady enam",
    "GE07bhg4c02u:1409": "ātmānaṃ nityaṃ jātaṃ nityaṃ mṛtaṃ vā manyase |",
    "GE07bhg4c02u:1410": "vā-śabdaś cārthe |",
    "GE07bhg4c02u:1411": "kṣaṇikatva-pakṣe nityaṃ pratikṣaṇaṃ pakṣāntare āvaśyakatvān nityaṃ niyataṃ",
    "GE07bhg4c02u:1412": "jāto 'yaṃ mṛto 'yam iti laukika-pratyaya-vaśena yadi kalpayasi tathāpi he mahābāho ! puruṣa-dhaureyeti sopahāsaṃ kumatābhyupagamāt |",
    "GE07bhg4c02u:1413": "tvayy etādṛśī kudṛṣṭir na sambhavatīti sānukampaṃ vā |",
    "GE07bhg4c02u:1414": "evaṃ aha bata mahat pāpaṃ kartuṃ vyavasitā vayam [Gītā 1.45] ity ādi yathā śocasi evaṃ prakāram anuśokaṃ kartuṃ svayam api tvaṃ tādṛśa eva san nārhasi yogyo na bhavasi |",
    "GE07bhg4c02u:1415": "kṣaṇikatva-pakṣe dehātma-vāda-pakṣe dehena saha janma-vināśa-pakṣe ca janmāntarābhāvena pāpa-bhayāsambhavāt pāpa-bhayenaiva khalu tvam anuśocasi",
    "GE07bhg4c02u:1416": "| tac caitādṛśe darśane na sambhavati bandhu-vināśa-darśitvābhāvād ity adhikaṃ |",
    "GE07bhg4c02u:1417": "pakṣāntare dṛṣṭa-duḥkha-nimittaṃ śokam abhyanujñātum evaṃ-kāraḥ",
    "GE07bhg4c02u:1418": "| dṛṣṭa-duḥkha-nimitta-śoka-sambhave 'py adṛṣṭa-duḥkha-nimittaḥ śokaḥ sarvathā nocita ity arthaḥ prathama-ślokasya ||26||",
    "GE07bhg4c02u:1419": "viśvanāthaḥ : tad evaṃ śāstrīya-tattva-dṛṣṭyā tvām ahaṃ prabodhayan |",
    "GE07bhg4c02u:1420": "vyāvahārahika-tattva-dṛṣṭyāpi prabodhayāmi avadhehīty āha atheti |",
    "GE07bhg4c02u:1421": "nitya-jātaṃ dehe jāte saty enaṃ nityaṃ niyataṃ jātaṃ manyase |",
    "GE07bhg4c02u:1422": "tathā deha eva mṛte mṛtaṃ nityaṃ niyataṃ manyase |",
    "GE07bhg4c02u:1423": "mahā-bāho iti parākramavataḥ kṣatriyasya tava tad api yuddham avaśyakaṃ svadharmaḥ |",
    "GE07bhg4c02u:1424": "yad uktaṃ -",
    "GE07bhg4c02u:1425": "kṣatriyāṇām ayaṃ dharmaḥ prajāpati-vinirmitaḥ |",
    "GE07bhg4c02u:1426": "bhrātāpi bhrātaraṃ hanyād yena ghorataras tataḥ || iti bhāvaḥ ||26||",
    "GE07bhg4c02u:1427": "baladevaḥ : evaṃ svoktasya jīvātmano 'śocyatvam uktvā paroktasyāpi tasya",
    "GE07bhg4c02u:1428": "tad ucyate para-mata-jñānāya |",
    "GE07bhg4c02u:1429": "tad-abhijñaḥ khalu śiṣyas tad-avakarais tan nirasya vijayī san sva-mate sthairyam āsīt |",
    "GE07bhg4c02u:1430": "tathā hi manuṣyatvādi-viśiṣṭe",
    "GE07bhg4c02u:1431": "bhūmy-ādi-bhūta-catuṣṭaye tāmbūla-rāgavat mada-śaktivac ca caitanyam utpadyate |",
    "GE07bhg4c02u:1432": "tādṛśas tac-catuṣṭaya-bhūto deha evātmā |",
    "GE07bhg4c02u:1433": "sa ca sthiro 'pi",
    "GE07bhg4c02u:1434": "pratikṣaṇa-pariṇāmād utpatti-vināśa-yogīti loka-pratyakṣa-siddham iti lokāyatikā manyante",
    "GE07bhg4c02u:1435": "dehād bhinno vijñāna-svarūpo 'py ātmā",
    "GE07bhg4c02u:1436": "pratikṣaṇa-vināśīti vaibhāṣikādayo bauddhā vadanti |",
    "GE07bhg4c02u:1437": "tad etad ubhaya-mate",
    "GE07bhg4c02u:1438": "'py ātmanaḥ śocyatvaṃ pratiṣedhati |",
    "GE07bhg4c02u:1439": "atheti pakṣāntare |",
    "GE07bhg4c02u:1440": "co 'py-arthe |",
    "GE07bhg4c02u:1441": "tvaṃ cen mad-ukta-jīvātma-yāthātmyāvagāhanāsamartho lokāyatikādi-pakṣam",
    "GE07bhg4c02u:1442": "ālambase, tatra dehātma-pakṣe enaṃ deha-lakṣaṇam ātmānaṃ nityaṃ vā mṛtaṃ manyase |",
    "GE07bhg4c02u:1443": "vā-śabdaś cārthe |",
    "GE07bhg4c02u:1444": "tathāpi tvam enaṃ aho bata mahat pāpaṃ ity ādi-vacanaiḥ śocituṃ nārhasi |",
    "GE07bhg4c02u:1445": "pariṇāma-svabhāvasya tasya tasya cātmano",
    "GE07bhg4c02u:1446": "janma-vināśayor anivāryatvāj janmāntarābhāvena pāpa-bhayāsambhavāc ca |",
    "GE07bhg4c02u:1447": "he mahābāho iti sopahāsaṃ sambodhanaṃ kṣatriya-varyasya vaidikasya ca te",
    "GE07bhg4c02u:1448": "nedṛśaṃ kumataṃ dhāryam iti bhāvaḥ ||26|",
    "GE07bhg4c02u:1449": "BhG 2.27",
    "GE07bhg4c02u:1450": "jātasya hi dhruvo mṛtyur dhruvaṃ janma mṛtasya ca |",
    "GE07bhg4c02u:1451": "tasmād aparihārye 'rthe na tvaṃ śocitum arhasi ||27||",
    "GE07bhg4c02u:1452": "śrīdharaḥ : kuta iti ? ata āha jātasyety-ādi |",
    "GE07bhg4c02u:1453": "hi yasmāj jātasya",
    "GE07bhg4c02u:1454": "svārambhaka-karma-kṣaye mṛtyur dhruvo niścitaḥ |",
    "GE07bhg4c02u:1455": "mṛtasya ca tad-deha-kṛtena karmaṇā janmāpi dhruvam eva |",
    "GE07bhg4c02u:1456": "tasmād evam aparihārye 'rthe",
    "GE07bhg4c02u:1457": "avaśyambhāvini janma-maraṇa-lakṣaṇe 'rthe tvaṃ vidvān śocitum nārhasi yogyo na bhavasi ||27||",
    "GE07bhg4c02u:1458": "madhusūdanaḥ : nanv ātmana ābhūta-saṃplava-sthāyitva-pakṣe ca",
    "GE07bhg4c02u:1459": "dṛṣṭādṛṣṭa-duḥkha-sambhavāt tad-bhayena śocāmīty ata āha dvitīya-ślokena",
    "GE07bhg4c02u:1460": "jātasya hīti |",
    "GE07bhg4c02u:1461": "hi yasmāj jātasya sva-kṛta-dharmādharmādi-vaśāl",
    "GE07bhg4c02u:1462": "labdha-śarīrendriyādi-sambandhasya sthirasyātmano dhruva āvaśyako mṛtyus",
    "GE07bhg4c02u:1463": "tac-charīrādi-vicchedas tad-ārambhaka-karma-kṣaya-nimittaḥ saṃyogasya viyogāvasānatvāt |",
    "GE07bhg4c02u:1464": "tathā dhruvaṃ janma mṛtasya ca prāg-deha-kṛta-karma-phalopabhogārthaṃ sānuśayasyaiva prastutatvān",
    "GE07bhg4c02u:1465": "jīvan-mukte vyabhicāraḥ |",
    "GE07bhg4c02u:1466": "tasmād evam aparihārye parihartum aśakye 'smin",
    "GE07bhg4c02u:1467": "janma-maraṇa-lakṣaṇe 'rthe viṣaye tvam evaṃ vidvān na śocitum arhasi |",
    "GE07bhg4c02u:1468": "tathā ca vakṣyati ṛte 'pi tvāṃ na bhaviṣyanti sarve [Gītā 11.32] iti |",
    "GE07bhg4c02u:1469": "yadi hi tvayā yuddhe 'nāhanyamānā ete jīveyur eva tadā yuddhāya śokas",
    "GE07bhg4c02u:1470": "tavocitaḥ syāt |",
    "GE07bhg4c02u:1471": "ete tu karma-kṣayāt svayam eva mriyanta iti",
    "GE07bhg4c02u:1472": "tat-parihārāsamarthasya tava dṛṣṭ-duḥkha-nimittaḥ śoko nocita iti bhāvaḥ |",
    "GE07bhg4c02u:1473": "evam adṛṣṭa-duḥkha-nimitte 'pi śoke tasmād aparihārye 'rthe ity evottaram |",
    "GE07bhg4c02u:1474": "yuddhākhyaṃ hi karma kṣatriyasya niyatam agnihotrādivat |",
    "GE07bhg4c02u:1475": "tac ca yudha samprahāre ity asmād dhātor niṣpannaṃ śatru-prāṇa-viyogānukūla-śastra-prahāra-rūpaṃ",
    "GE07bhg4c02u:1476": "vihitatvāgnīṣomīyādi-siṃhāvan na pratyavāya-janakam |",
    "GE07bhg4c02u:1477": "tathā ca gautamaḥ smarati na doṣo hiṃsāyām āhave 'nyatra",
    "GE07bhg4c02u:1478": "vyaśvāsārathyanuyudha-kṛtāñjali-prakīrṇa-keśa-parāṅmukhopaviṣṭa-sthala-vṛkṣārūḍha-dūta-go-brāhmaṇa-vādibhyaḥ iti |",
    "GE07bhg4c02u:1480": "brāhmaṇa-grahaṇaṃcātrāyoddhṛ-brāhmaṇa-viṣayaṃ gavādi-prāya-pāṭhād",
    "GE07bhg4c02u:1481": "iti sthitam |",
    "GE07bhg4c02u:1482": "etac ca sarvaṃ svadharmam api cāvekṣyety atra spaṣṭīkariṣyati |",
    "GE07bhg4c02u:1483": "tathā ca yuddha-lakṣaṇe 'rthe 'gnihotrādivad vihitatvād aparihārye parihartum aśakye tad-akaraṇe pratyavāya-prasaṅgāt tvam",
    "GE07bhg4c02u:1484": "adṛṣṭa-duḥkha-bhayena śocituṃ nārahasīti pūrvavat |",
    "GE07bhg4c02u:1485": "yadi tu yuddhākhyaṃ karma kāmyam eva -",
    "GE07bhg4c02u:1486": "ya āhaveṣu yudhyante bhūmy-artham aparāṅmukhāḥ |",
    "GE07bhg4c02u:1487": "akūṭair āyudhair yānti te svargaṃ yogino yathā || [Yajñ. 13.324]",
    "GE07bhg4c02u:1488": "iti yājñavalkya-vacanāt |",
    "GE07bhg4c02u:1489": "hato vā prāpsyasi svargaṃ jitvā vā bhokṣyase mahīm [Gītā 2.37] iti bhagavad-vacanāc ca |",
    "GE07bhg4c02u:1490": "tadāpi prārabdhasya kāmyasyāpi",
    "GE07bhg4c02u:1491": "avaśya-parisamāpanīyatvena nitya-tulyatvāt tvayā ca yuddhasya",
    "GE07bhg4c02u:1492": "prārabdhatvād aparihāryatvaṃ tyulyam eva |",
    "GE07bhg4c02u:1493": "athavātma-nityatva-pakṣa eva śloka-dvayam arjunasya paramāstikasya veda-bāhya-matābhyupagamāsambhavāt",
    "GE07bhg4c02u:1494": "akṣara-yojanā tu nityaś cāsau",
    "GE07bhg4c02u:1495": "dehendriyādi-sambandha-vaśāj jātaś ceti nitya-jātas tam enam ātmānaṃ",
    "GE07bhg4c02u:1496": "nityam api santaṃ jātaṃ cen manyase tathā nityam api santaṃ mṛtaṃ cen manyase tathāpi tvaṃ nānuśocitum arhasīti hetum āha jātasya hīty ādinā |",
    "GE07bhg4c02u:1497": "nityasya jātatvaṃ mṛtatvaṃ ca prāg-vyākhyātam |",
    "GE07bhg4c02u:1498": "spaṣṭam anyat |",
    "GE07bhg4c02u:1499": "bhāṣyam apy asmin pakṣe yojanīyam ||27||",
    "GE07bhg4c02u:1500": "viśvanāthaḥ : hi yasmāt tasya svārambhaka-karma-kṣaye mṛtyur dhruvo niścitaḥ |",
    "GE07bhg4c02u:1501": "mṛtasya ca tad-deha-kṛtena karmaṇā janmāpi dhruvam eva |",
    "GE07bhg4c02u:1502": "aparihārye 'rthe iti mṛtyur janma ca parihartum a]cakyam eva ity arthaḥ",
    "GE07bhg4c02u:1503": "baladevaḥ : atha śarīrātirikto nitya ātmā |",
    "GE07bhg4c02u:1504": "tasyāpūrva-śarīrendriya-yogo",
    "GE07bhg4c02u:1505": "janma |",
    "GE07bhg4c02u:1506": "pūrva-śarīrendriya-viyogas tu maraṇaṃ tad-ubhayaṃ ca",
    "GE07bhg4c02u:1507": "dharmādharma-hetukatvāt tad-āśrayasya nityasyātmano mukhyaṃ,",
    "GE07bhg4c02u:1508": "tad-atiriktasya śarīrasya tu gauṇam |",
    "GE07bhg4c02u:1509": "tasyānityasya",
    "GE07bhg4c02u:1510": "kṛta-hānya-kṛtābhyāgama-prasaṅgena tad-āśrayatvānupapatter iti tārkikā manyante |",
    "GE07bhg4c02u:1511": "tat-pakṣe 'py ātmanaḥ śocyatvaṃ pariharati jātasyeti |",
    "GE07bhg4c02u:1512": "hir hetau |",
    "GE07bhg4c02u:1513": "jātasya sva-karma-vaśāt prāpta-śarīrādi-yogasya nityasyāpy ātmanas tad-ārambhaka-karma-kṣaya-hetuko mṛtyur dhruvo niścitaḥ |",
    "GE07bhg4c02u:1514": "mṛtasya",
    "GE07bhg4c02u:1515": "tac-charīra-kṛta-karma-hetukaṃ janma ca dhruvaṃ syāt |",
    "GE07bhg4c02u:1516": "tasmād evam aparihārye parihartum aśakye janma-maraṇātmake 'rthe tvaṃ vidvān śocituṃ",
    "GE07bhg4c02u:1517": "nārhasi |",
    "GE07bhg4c02u:1518": "tvayi yuddhān nivṛtte 'py ete svārambhake karmaṇi kṣīṇe sati mariṣyanty eva |",
    "GE07bhg4c02u:1519": "tava tu svadharmād vicyutir bhāvinīti bhāvaḥ ||27||",
    "GE07bhg4c02u:1520": "BhG 2.28",
    "GE07bhg4c02u:1521": "avyaktādīni bhūtāni vyakta-madhyāni bhārata |",
    "GE07bhg4c02u:1522": "avyakta-nidhanāny eva tatra kā paridevanā ||28||",
    "GE07bhg4c02u:1523": "śrīdharaḥ : kiṃ ca dehānāṃ svabhāvaṃ paryālocya tad-upādhike ātmano",
    "GE07bhg4c02u:1524": "janma-maraṇe śoko na kārya iti |",
    "GE07bhg4c02u:1525": "ata āha avyaktādīnīty ādi |",
    "GE07bhg4c02u:1526": "avyaktaṃ pradhānam |",
    "GE07bhg4c02u:1527": "tad eva ādir utpatteḥ pūrva-rūpaṃ yeṣāṃ tāni avyaktādīni |",
    "GE07bhg4c02u:1528": "bhūtāni śarīrāṇi |",
    "GE07bhg4c02u:1529": "kāraṇātmanāpi sthitānām eva utpatteḥ |",
    "GE07bhg4c02u:1530": "tathā vyaktam abhivyaktaṃ madhyaṃ janma-maraṇāntarālaṃ sthiti-lakṣaṇaṃ yeṣāṃ tāni vyakta-madhyāni",
    "GE07bhg4c02u:1531": "avyakte nidhanaṃ layo yeṣāṃ tānīmāny evaṃ-bhūtāny eva |",
    "GE07bhg4c02u:1532": "tatra teṣu kā paridevanā ? kaḥ śoka-nimitto vilāpaḥ ? pratibuddhasya",
    "GE07bhg4c02u:1533": "svapna-dṛṣṭa-vastuṣv iva śoko na yujyata ity arthaḥ ||28||",
    "GE07bhg4c02u:1534_0": "madhusūdanaḥ : tad evaṃ sarva-prakāreṇātmano 'śocyatvam upapāditam athedānīm ātmano",
    "GE07bhg4c02u:1534_1": "'śocyatve 'pi bhūta-saṅghātātmakāni śarīrāṇy uddiśya śocāmīty arjunāśaṅkām apanudati",
    "GE07bhg4c02u:1534_2": "bhagavān avyaktādīnīti ādau janmanaḥ prāg-avyaktāni anupalabdhāni bhūtāni pṛthivyādi-bhūta-mayāni",
    "GE07bhg4c02u:1534_3": "śarīrāṇi madhye janmānantaraṃ maraṇāt prāg-vyaktāni upalabdhāni santi |",
    "GE07bhg4c02u:1535": "nidhane punar avyaktāny eva bhavanti |",
    "GE07bhg4c02u:1536": "yathā svapnendrajālādau pratibhāsa-mātra-jīvanāni śukti-rūpyādivan na tu jñānāt prāg ūrdhvaṃ",
    "GE07bhg4c02u:1537": "sthitāni dṛṣṭi-sṛṣṭy-abhyupagamāt |",
    "GE07bhg4c02u:1538": "tathā ca - ādāv ante ca yan nāsti vartamāne 'pi tat tathā [ṃā. Kā. 2.6] iti nyāyena madhye 'pi na santy evaitāni |",
    "GE07bhg4c02u:1539": "nāsato vidyate bhāvaḥ [Gītā 2.16] iti prāg-ukteś ca |",
    "GE07bhg4c02u:1540": "evaṃ sati tatra teṣu mithyā-bhūteṣv atyanta-tuccheṣu bhūteṣu kā paridevanā",
    "GE07bhg4c02u:1541": "ko vā duḥkha-pralāpo na ko 'py ucita ity arthaḥ |",
    "GE07bhg4c02u:1542": "na hi svapne vividhān bandhūn upalabhya pratibuddhas tad-vicchedena śocati pṛthag-jano 'pi etad evoktaṃ purāṇe adarśanād āpatitaḥ punaś cādarśanaṃ gataḥ bhūta-saṅgha iti śeṣaḥ |",
    "GE07bhg4c02u:1543": "tathā ca śarīrāṇy apy uddiśya śoko nocita iti bhāvaḥ |",
    "GE07bhg4c02u:1544": "ākāśādi-mahā-bhūtābhiprāyeṇa vā śloko yojyaḥ |",
    "GE07bhg4c02u:1545": "avyaktam avyākṛtam avidyopahita-caitanyam ādiḥ prāg avasthā yeṣāṃ tāni tathā vyaktaṃ",
    "GE07bhg4c02u:1546": "nāma-rūpābhyām evāvidyakābhyāṃ prakaṭībhūtaṃ na tu svena paramārtha-sadātmanā madhyaṃ sthity-avasthā yeṣāṃ tādṛśāni bhūtāni",
    "GE07bhg4c02u:1547": "ākāśādīni avyakta-nidhanāny evāvyakte sva-kāraṇe mṛd iva ghaṭādīnāṃ",
    "GE07bhg4c02u:1548": "nidhanaṃ pralayo yeṣāṃ teṣu bhūteṣu kā paridevaneti pūrvavat |",
    "GE07bhg4c02u:1549": "tathā ca śrutiḥ - tad dhedaṃ tarhy avyākṛtam āsīt tan-nāma-rūpābhyām eva vyākriyata [BAU 1.4.7] ity ādir avyaktopādānatāṃ sarvasya prapañcasya darśayati |",
    "GE07bhg4c02u:1550": "laya-sthānatvaṃ tu tasyārtha-siddhaṃ kāraṇa eva kārya-layasya darśanāt |",
    "GE07bhg4c02u:1551": "granthāntare tu vistaraḥ |",
    "GE07bhg4c02u:1552": "tathā cājñāna-kalpitatvena tucchāny",
    "GE07bhg4c02u:1553": "ākāśādi-bhūtāny apy uddiśya śoko nocitaś cet tat-kāryāṇy uddiśya nocita iti kim u vaktavyam iti bhāvaḥ |",
    "GE07bhg4c02u:1554": "athavā sarvadā teṣām avyakta-rūpeṇa vidyamānatvād vicchedābhāvena tan-nimittaḥ pralāpo nocita ity arthaḥ |",
    "GE07bhg4c02u:1555": "bhāratety anena sambodhayan",
    "GE07bhg4c02u:1556": "śuddha-vaṃśodbhavatvena śāstrīyam arthaṃ pratipattum arho 'si kim iti na",
    "GE07bhg4c02u:1557": "pratipadyasa iti sūcayati ||28||",
    "GE07bhg4c02u:1558": "viśvanāthaḥ : tad evaṃ na jāyate na mriyate ity-ādinā, deha-pakṣe ca jātasya hi dhruvo mṛtyuḥ ity anena śoka-viṣayaṃ nirākṛtya idānīm ubhaya-pakṣe 'pi nirākaroti avyakteti |",
    "GE07bhg4c02u:1559": "bhūtāni deva-manuṣya-tiryag-ādīni",
    "GE07bhg4c02u:1560": "| avyaktāni na vyaktaṃ vyaktir ādau janma-pūrva-kāle yeṣāṃ, kintu tadānīm api liṅga-dehaḥ sthūla-dehaś ca svārambhaka-pṛthivy-ādi-sattvāt",
    "GE07bhg4c02u:1561": "kāraṇātmanā vartamāno 'spaṣṭam āsīd evety arthaḥ |",
    "GE07bhg4c02u:1562": "vyaktaṃ vyaktir madhye yeṣāṃ tāni |",
    "GE07bhg4c02u:1563": "na vyakti nidhanād anantaraṃ yeṣāṃ tāni |",
    "GE07bhg4c02u:1564": "mahā-pralaye 'pi",
    "GE07bhg4c02u:1565": "karma-mātrādīnāṃ sattvāt sūkṣma-rūpeṇa bhūtāni santy eva |",
    "GE07bhg4c02u:1566": "tasmāt",
    "GE07bhg4c02u:1567": "sarva-bhūtāni ādy-antarayor avyaktāni madhye vyaktānīty arthaḥ |",
    "GE07bhg4c02u:1568": "yad uktaṃ śrutibhiḥ - sthira-cara-jātayaḥ syur ajayottha-nimitta-yujaḥ iti |",
    "GE07bhg4c02u:1569": "kā paridevanā kaḥ śoka-nimittaḥ vilāpaḥ ? tathā coktaṃ nāradena -",
    "GE07bhg4c02u:1570": "yan manyase dhruvaṃ lokam adhruvaṃ vā na cobhayam |",
    "GE07bhg4c02u:1571": "sarvathā na hi śocyās te snehād anyatra mohajāt || [BhP 1.13.44] iti",
    "GE07bhg4c02u:1572": "baladevaḥ : atha dehātma-pakṣe ātmātirikta-deha-pakṣe ca",
    "GE07bhg4c02u:1573": "deha-vināśa-hetuka-śoko na yuktas tad-ārambhakāṇāṃ bhūta-mātrāṇām avināśād ity āha avyaktādīnīti",
    "GE07bhg4c02u:1574": "avyaktaṃ nāma-rūpa-virahāt sūkṣmaṃ pradhānam ādi",
    "GE07bhg4c02u:1575": "ādi-rūpaṃ yeṣāṃ tāni avyakta-nidhanāni |",
    "GE07bhg4c02u:1576": "avyakte tādṛśi pradhāne nidhanaṃ",
    "GE07bhg4c02u:1577": "nāma-rūpa-vimardana-lakṣaṇo nāśo yeṣāṃ tāni |",
    "GE07bhg4c02u:1578": "mṛd-ādike sad-rūpe dravye",
    "GE07bhg4c02u:1579": "kambu-grīvādy-avasthā-yoge ghaṭasyotpattis",
    "GE07bhg4c02u:1580": "tad-virodhi-kapālādy-avasthā-yogas tu tasya vināśaḥ kathyate |",
    "GE07bhg4c02u:1581": "tad-dravyaṃ",
    "GE07bhg4c02u:1582": "sarvadā sthāyīti |",
    "GE07bhg4c02u:1583": "evam evāha bhagavān parāśaraḥ - mahī ghaṭatvaṃ ghaṭataḥ",
    "GE07bhg4c02u:1584": "kapālikā cūrṇa-rajas tato 'ṇuḥ [ViP 2.12.42] iti |",
    "GE07bhg4c02u:1585": "evaṃ śarīrāṇy ādy-antayor nāma-rūpāyogād avyaktimanti |",
    "GE07bhg4c02u:1586": "madhye tu tad-yogād vyaktimanti",
    "GE07bhg4c02u:1587": "| tad-ārambhakāni bhūtāni tu sarvadā santīti teṣu vastutaḥ satsu kā paridevanā kaḥ śoka-nimitta-vilāpa ity arthaḥ |",
    "GE07bhg4c02u:1588": "dehānya-nityātma-pakṣe tu vāsāṃsi ity ādikaṃ na vismartavyam |",
    "GE07bhg4c02u:1589": "yat tv ādy-antayor asattvān madhye 'pi bhūtāny asanty evātaḥ svāpnika-rathāśvādi-prakhyāni mṛṣā-bhūtāny eva tena tad-viyoga-hetukaḥ śokaḥ pratibuddhasya na dṛṣṭa iti dṛṣṭi-sṛṣṭim",
    "GE07bhg4c02u:1590": "abhyupaityāhus tan mandaṃ tad-abhyupagame vaidikāsatkāryavādāpatteḥ |",
    "GE07bhg4c02u:1591": "tad evaṃ mata-dvaye 'pi deha-vināśa-hetukaḥ śoko nāstīti siddham ||28||",
    "GE07bhg4c02u:1592": "BhG 2.29",
    "GE07bhg4c02u:1593": "āścaryavat paśyati kaścid enam āścaryavad vadati tathaiva cānyaḥ |",
    "GE07bhg4c02u:1594": "āścaryavac cainam anyaḥ śṛṇoti śrutvāpy enaṃ veda na caiva kaścit ||29||",
    "GE07bhg4c02u:1595": "śrīdharaḥ : kutas tarhi vidvāṃso 'pi loke śocanti ? ātmā-jñānād eva ity āśayenātmano durvijñeyatvam āha āścaryavad ityādi |",
    "GE07bhg4c02u:1596": "kaścid enam ātmānaṃ śāstrācāryopadeśābhyāṃ paśyann āścaryavat paśyati |",
    "GE07bhg4c02u:1597": "sarva-gatasya",
    "GE07bhg4c02u:1598": "nitya-jñānānada-svabhāvasyātmanaḥ alaukikatvād aindrajālikavad ghaṭamānaṃ",
    "GE07bhg4c02u:1599": "paśyann iva vismayena paśyati asambhāvanābhibhūtatvāt |",
    "GE07bhg4c02u:1600": "tathā āścaryavad anyo vadati ca |",
    "GE07bhg4c02u:1601": "śṛṇoti cānyaḥ |",
    "GE07bhg4c02u:1602": "kaścit punaḥ viparīta-bhāvanābhibhūtaḥ",
    "GE07bhg4c02u:1603": "śrutvāpi naiva veda |",
    "GE07bhg4c02u:1604": "ca-śabdād uktvāpi na dṛṣṭvāpi na samyag vedeti",
    "GE07bhg4c02u:1605": "draṣṭavyam ||29||",
    "GE07bhg4c02u:1606": "madhusūdanaḥ : nanu vidvāṃso 'pi bahavaḥ śocanti tat kiṃ mām eva punaḥ punar evam upālabhase",
    "GE07bhg4c02u:1607": "anyac ca vaktur eva hi taj jāḍyaṃ śrotā yatra na budhyate iti nyāyāt tvad-vacanārthāpartipattiś ca tavāpy anyeṣām iva",
    "GE07bhg4c02u:1608": "svāśaya-doṣād iti nokta-doṣa-dvayam ity abhipretyātmano durvijñeyatām āha āścaryavad iti |",
    "GE07bhg4c02u:1609": "enaṃ prakṛtaṃ dehinam āścaryeṇādbhutena tulyatayā vartamānam",
    "GE07bhg4c02u:1610": "āvidyaka-nānā-vidha-viruddha-dharmavattayā satanm apy asantam iva",
    "GE07bhg4c02u:1611": "sva-prakāśa-caitanya-rūpam api jaḍam ivānanda-ghanam api duḥkhitam iva",
    "GE07bhg4c02u:1612_0": "nirvikāram api savikāram iva nityam anityam iva prakāśamānam apy aprakāśamānam iva",
    "GE07bhg4c02u:1612_1": "brahmābhinnam api tad-bhinnam iva muktam api baddham ivādvitīyam api sa-dvitīyam",
    "GE07bhg4c02u:1612_2": "iva sambhāvita-vicitrānekākāra-pratīti-viṣayaṃ",
    "GE07bhg4c02u:1613": "paśyati śāstrācāryopadeśābhyām āvidyaka-sarva-dvaita-niṣedhena",
    "GE07bhg4c02u:1614": "paramātma-svarūpa-mātrākārāyāṃ vedānta-mahā-vākya-janyāyāṃ",
    "GE07bhg4c02u:1615": "sarva-sukṛta-phala-bhūtāyām antaḥkaraṇa-vṛttau pratiphalitaṃ",
    "GE07bhg4c02u:1616": "samādhi-paripākena sākṣātkaroti kaścic chama-damādi-sādhana-sampanna-carama-śarīraḥ kaścid eva na tu sarvaḥ |",
    "GE07bhg4c02u:1617": "tathā kaścid enaṃ yat paśyati tad āścaryavad iti kriyā-viśeṣaṇam |",
    "GE07bhg4c02u:1618": "ātma-darśanam apy āścaryavad eva yat svarūpato mithyā-bhūtam api satyasya vyañjakam āvidyakam apy avidyāyā vighātakam avidyām upaghnat tat-kāryatayā",
    "GE07bhg4c02u:1619": "svātmānam apy upahantīti |",
    "GE07bhg4c02u:1620": "tathā yaḥ kaścid enaṃ paśyati sa āścaryavad iti kartṛ-viśeṣaṇam |",
    "GE07bhg4c02u:1621": "yato 'sau nivṛttāvidyātat-kāryo 'pi",
    "GE07bhg4c02u:1622": "prārabdha-karma-prābalyāt tadvān iva vyaharati sarvadā samādhi-niṣṭho 'pi",
    "GE07bhg4c02u:1623": "vyuttiṣṭhati vyutthito 'pi punaḥ samādhim anubhavatīti",
    "GE07bhg4c02u:1624": "prārabdha-karma-vaicitryād vicitra-caritraḥ prāpta-duṣprāpa-jñānatvāt",
    "GE07bhg4c02u:1625": "sakala-loka-spṛhaṇīyo 'ta āścaryavad eva bhavati |",
    "GE07bhg4c02u:1626": "tad etat trayam apy āścaryam ātmā taj jñānaṃ taj-jñātā ceti parama-durvijñeyam ātmānaṃ tvaṃ katham anāyāsena jānīyā ity abhiprāyaḥ |",
    "GE07bhg4c02u:1627": "īvam upadeṣṭur abhāvād apy ātmā durvijñeyaḥ |",
    "GE07bhg4c02u:1628": "yo hy ātmānaṃ jānāti sa eva tam anyasmai dhruvaṃ brūyāt |",
    "GE07bhg4c02u:1629": "ajñasyopadeṣṭṛtvāsambhavāt, jānaṃs tu samāhita-cittaḥ prāyeṇa kathaṃ bravītu |",
    "GE07bhg4c02u:1630": "vyutthita-citto 'pi pareṇa jñātum aśakyaḥ |",
    "GE07bhg4c02u:1631": "yathā kathaṃcij jñāto 'pi",
    "GE07bhg4c02u:1632": "lābha-pūjā-khyāty-ādi-prayojanānapekṣatvāc ca bravīty eva |",
    "GE07bhg4c02u:1633": "kathaṃcit",
    "GE07bhg4c02u:1634": "kāruṇya-mātreṇa bruvaṃs tu parameśvaravad atyanta-durlabha evety āha āścaryavad vadati tathaiva cānya iti |",
    "GE07bhg4c02u:1635": "yathājānāti tathaiva vadati |",
    "GE07bhg4c02u:1636": "enam ity anukarṣaṇārthaś ca-kāraḥ |",
    "GE07bhg4c02u:1637": "sa cānyaḥ sarvājña-jana-vilakṣaṇaḥ |",
    "GE07bhg4c02u:1638": "na tu yaḥ paśyati tato 'nya iti vyāghātāt |",
    "GE07bhg4c02u:1639": "atrāpi karmaṇi kriyāyāṃ kartari cāścaryavad iti yojyam |",
    "GE07bhg4c02u:1640": "tatra karmaṇaḥ kartuś ca prāg āścaryavattvaṃ vyākhyātaṃ kriyāyās tu vyākhyāyate |",
    "GE07bhg4c02u:1641": "sarva-śabdāvācyasya śuddhasyātmano yad vacanaṃ tad āścaryavat |",
    "GE07bhg4c02u:1642": "tathā ca śrutiḥ - yato vāco nivartante",
    "GE07bhg4c02u:1643": "aprāpya manasā saha iti |",
    "GE07bhg4c02u:1644": "kenāpi śabdenāvācyasya śuddhasyātmano",
    "GE07bhg4c02u:1645": "viśiṣṭa-śaktena padena jahad-ajahat-svārtha-lakṣaṇāyā kalpita-sambandhena",
    "GE07bhg4c02u:1646": "lakṣyatāvacchedakam antareṇaiva pratipādanaṃ tad api nirvikalpa-sākṣātkāra-rūpam atyāścaryam ity arthaḥ |",
    "GE07bhg4c02u:1647": "athavā vinā śaktiṃ vinā lakṣaṇāṃ vinā sambandhāntaraṃ",
    "GE07bhg4c02u:1648": "suṣuptotthāpaka-vākya-vat tattvam asyādi-vākyena",
    "GE07bhg4c02u:1649": "yadātmatattva-pratipādanaṃ tad āścaryavat |",
    "GE07bhg4c02u:1650": "śabda-śakter acintyatvāt |",
    "GE07bhg4c02u:1651": "na ca vinā sambandhaṃ bodhanen 'tiprasaṅgaḥ lakṣaṇā-pakṣe 'pi tulyatvāt |",
    "GE07bhg4c02u:1652": "śakya-sambandhasyāneka-sādhāraṇatvāt |",
    "GE07bhg4c02u:1653": "tātparya-viśeṣān niyama iti cet, na",
    "GE07bhg4c02u:1654": "| tasyāpi sarvān praty aviśeṣāt |",
    "GE07bhg4c02u:1655": "kaścid eva tātparya-viśeṣam avadhārayati na sarva iti cet |",
    "GE07bhg4c02u:1656": "hanta tarhi puruṣa-gata eva kaścid viśeṣo",
    "GE07bhg4c02u:1657": "nirdoṣatva-rūpo niyāmakaḥ |",
    "GE07bhg4c02u:1658": "na cāsmin pakṣe 'pi na daṇḍa-vāritaḥ |",
    "GE07bhg4c02u:1659": "tathā ca yādṛśasya śuddhāntaḥ-karaṇasya tātparyānusandhāna-puraḥ-saraṃ lakṣaṇayā",
    "GE07bhg4c02u:1660": "vākyārtha-bodho bhavadbhir aṅgī kriyate tādṛśasyaiva kevalaḥ śabda-viśeṣo",
    "GE07bhg4c02u:1661": "'khaṇḍa-sākṣātkāraṃ vināpi sambandhena janayatīti kim anupapannam |",
    "GE07bhg4c02u:1662": "etasmin pakṣe śabda-vṛtty-aviṣayatvād yato vāco nivartanta iti sutarām upapannam |",
    "GE07bhg4c02u:1663": "ayaṃ ca bhagavad-abhiprāyo vārtika-kāraiḥ prapañcitaḥ -",
    "GE07bhg4c02u:1664": "durbalatvād avidyāyā ātmatvād bodha-rūpiṇaḥ |",
    "GE07bhg4c02u:1665": "śabda-śakter acitnyatvād vidmas taṃ moha-hānataḥ ||",
    "GE07bhg4c02u:1666": "agṛhītvaiva sambandham abhidhānābhidheyayoḥ |",
    "GE07bhg4c02u:1667": "hitvā nidrāṃ prabudhyante suṣupter bodhitāḥ paraiḥ ||",
    "GE07bhg4c02u:1668": "jāgradvan na yataḥ śabdaṃ suṣupte vetti kaścana |",
    "GE07bhg4c02u:1669": "dhvaste 'to jñānato 'jñāne brahmāsmīti bhavet phalam ||",
    "GE07bhg4c02u:1670": "avidyā-ghātinaḥ śabdādyāhaṃ brahmeti dhīr bhavet |",
    "GE07bhg4c02u:1671": "naśyaty avidyayā sārdhaṃ hatvā rogam ivauṣadham || [Bṛhat.Vā 1.4.860-863]",
    "GE07bhg4c02u:1672": "ity ādinā granthena |",
    "GE07bhg4c02u:1673": "tad evaṃ vacana-viṣayasya vaktur vacana-kriyāyāś cātyāścarya-rūpatvād",
    "GE07bhg4c02u:1674": "ātmano durvijñānatvam uktvā śrotur durmilatvād api tad āha āścaryavac cainam anyaḥ śṛṇoti śrtuvā 'py enaṃ vedeti |",
    "GE07bhg4c02u:1675": "anyo draṣṭur vaktuśc a muktād vilakṣaṇo mumukṣur vaktāraṃ brahma-vidaṃ vidhivad upasṛtyainaṃ",
    "GE07bhg4c02u:1676": "śravaṇākhya-vicāra-viṣayī karoti",
    "GE07bhg4c02u:1677": "vedānta-vākya-tātparya-niścayenāvadhārayatīti yāvat |",
    "GE07bhg4c02u:1678": "śrutvā cainaṃ manana-nididhyāsana-paripākād vedāpi sākṣātkaroty api āścaryavat |",
    "GE07bhg4c02u:1679": "tathā cāścaryavat paśyati kaścid enam iti vyākhyātam |",
    "GE07bhg4c02u:1680": "atrāpi kartur āścarya-rūpatvam",
    "GE07bhg4c02u:1681": "aneka-janmānuṣṭhita-sukṛta-kṣālita-mano-malatayātidurlabhatvāt |",
    "GE07bhg4c02u:1682": "tathā ca vakṣyati -",
    "GE07bhg4c02u:1683": "manuṣyāṇāṃ sahasreṣu kaś cid yatati siddhaye |",
    "GE07bhg4c02u:1684": "yatatām api siddhānāṃ kaś cin māṃ vetti tattvataḥ || [Gītā 7.3] iti |",
    "GE07bhg4c02u:1685": "śravaṇāyāpi bahubhir yo na labhyaḥ śṛṇvanto 'pi bahavo yaṃ na vidyuḥ |",
    "GE07bhg4c02u:1686": "āścaryo vaktā kuśalo 'sya labdhā āścaryo jñātā kuśalānuśiṣṭaḥ || [KaṭhU 1.2.7] iti śruteś ca |",
    "GE07bhg4c02u:1687": "evaṃ śravaṇa-śrotavyayor āścaryatvaṃ prāgvad vyākhyeyam |",
    "GE07bhg4c02u:1688": "nanu yaḥ śravaṇa-mananādikaṃ karoti sa ātmānaṃ vedeti kim āścaryam ata āha - na caiva kaścid iti |",
    "GE07bhg4c02u:1689": "ca-kāraḥ kriyā-karma-padayor anuṣaṅgārthaḥ |",
    "GE07bhg4c02u:1690": "kaścid enaṃ naiva veda śravaṇādikaṃ kurvann api |",
    "GE07bhg4c02u:1691": "tad akurvaṃs tu na vedeti kim u vaktavyam |",
    "GE07bhg4c02u:1692": "aihikam aprastuta-pratibandhe tad-darśanāt [Vs.",
    "GE07bhg4c02u:1693": "3.4.51] iti nyāyāt |",
    "GE07bhg4c02u:1694": "uktaṃ ca vārtika-kāraiḥ -",
    "GE07bhg4c02u:1695": "kutas taj-jñānam iti cet tad dhi bandha-parikṣayāt |",
    "GE07bhg4c02u:1696": "asāv api ca bhūtau vā bhāvī vā vartate 'thavā || [Bṛh. Vā. Sa. 294] iti |",
    "GE07bhg4c02u:1697": "śravaṇādi kurvatām api pratibandha-parikṣayād eva jñānaṃ jāyate |",
    "GE07bhg4c02u:1698": "anyathā tu na |",
    "GE07bhg4c02u:1699": "sa ca pratibandha-parikṣayaḥ kasyacid bhūta eva |",
    "GE07bhg4c02u:1700": "yathā hiraṇyagarbhasya |",
    "GE07bhg4c02u:1701": "kasyacid bhāvī |",
    "GE07bhg4c02u:1702": "yathā vāsudevasya |",
    "GE07bhg4c02u:1703": "kasyacid vartate |",
    "GE07bhg4c02u:1704": "yathā śvetaketoḥ |",
    "GE07bhg4c02u:1705": "tathā ca pratibandha-kṣaya-syātidurlabhatvāt |",
    "GE07bhg4c02u:1706": "jñānam utpadyate puṃsāṃ kṣayāt pāpasya karmaṇaḥ iti smṛteś ca durvijñeyo 'yam",
    "GE07bhg4c02u:1707": "ātmeti nirgalito 'rthaḥ |",
    "GE07bhg4c02u:1708": "yadi tu śrutvāpy enaṃ veda na caiva kaścid ity eva vyākhyāyeta tadā āścaryo jñātā kuśalānuśiṣṭaḥ [KaṭhU 1.2.7] iti śrutyaika-vākyatā na syāt |",
    "GE07bhg4c02u:1709": "yatatām api siddhānāṃ kaś cin māṃ vetti tattvataḥ [Gītā 7.3] iti",
    "GE07bhg4c02u:1710": "bhagavad-vacana-virodhaś ceti vidvadbhir avinayaḥ kṣantavyaḥ |",
    "GE07bhg4c02u:1711_0": "athavā na caiva kaścid ity asya sarvatra sambandhaḥ kaścid enaṃ na paśyati na vadati",
    "GE07bhg4c02u:1711_1": "na śṛṇoti śrutvāpi na vedeti pañca prakārā uktāḥ kaścit paśyaty eva na vadati kaścit",
    "GE07bhg4c02u:1711_2": "paśyati na vadati ca kaścit tad-vacanaṃ śṛṇoti ca tad-arthaṃ",
    "GE07bhg4c02u:1712": "jānāti ca kaścic chrutvāpi na jānāti na kaścit tu sarva-bahirbhūta iti |",
    "GE07bhg4c02u:1713": "avidvat-pakṣe tu asambhāvanā-viparīta-bhāvanābhibhūtatvād",
    "GE07bhg4c02u:1714": "āścarya-tulyatvaṃ darśana-vadana-śravaṇeṣv iti nigada-vyākhyātaḥ ślokaḥ |",
    "GE07bhg4c02u:1715": "caturtha-pāde tu dṛṣṭvoktvā śrutvāpīti yojanā ||29||",
    "GE07bhg4c02u:1716": "viśvanāthaḥ : nanu kim idam āścaryaṃ brūṣe |",
    "GE07bhg4c02u:1717": "kiṃ caitad apy āścaryam |",
    "GE07bhg4c02u:1718": "yad eva prabodhyamānasyāpy aviveko nāpayātīti tatra satyam evem eva ity āha āścaryavad iti",
    "GE07bhg4c02u:1719": "enam ātmānaṃ dehaṃ ca tad-ubhaya-rūpaṃ sarva-lokam ||29||",
    "GE07bhg4c02u:1720": "baladevaḥ : nanu sarvajñena tvayā bahūpadiśyamāno 'py ahaṃ śoka-nivārakam",
    "GE07bhg4c02u:1721": "ātma-yāthātmyaṃ na budhye kim etad iti cet tatrāha āścaryavad iti |",
    "GE07bhg4c02u:1722": "vijñānāndobhaya-svarūpatve 'pi tad-bhedāpratiyoginaṃ vijñāna-svarūpatve",
    "GE07bhg4c02u:1723": "'pi vijñātṛtayā santaṃ paramāṇutve 'pi vyāpta-bṛhat-kāyaṃ",
    "GE07bhg4c02u:1724": "nānā-kāya-sambandhe 'pi tat-tad-vikārair aspṛṣṭam evam ādi",
    "GE07bhg4c02u:1725": "bahu-viruddha-dharmatayāścaryavad adbhuta-sādṛśyena sthitam enaṃ mad-upadiṣṭaṃ jīvaṃ kaścid eva svadharmānuṣṭhānena satya-tapo-japādinā ca",
    "GE07bhg4c02u:1726": "vimṛṣṭa-hṛd-guru-prasāda-labdha-tādṛśa-jñānaḥ paśyati yāthātmyenānubhavati |",
    "GE07bhg4c02u:1727": "āścaryavad iti kriyā-viśeṣaṇaṃ vā kartṛ-viśeṣaṇaṃ veti vyākhyātāraḥ kaścid enam yat paśyati tad āścaryavat |",
    "GE07bhg4c02u:1728": "yaḥ kaścit paśyati so 'py",
    "GE07bhg4c02u:1729": "āścaryavad ity arthaḥ |",
    "GE07bhg4c02u:1730": "evam agre 'pi |",
    "GE07bhg4c02u:1731": "śrutvāpy enam iti kaścit samyag amṛṣṭa-hṛd ity arthaḥ |",
    "GE07bhg4c02u:1732": "tathā ca duradhigamaṃ jīvātmayāthātmyam |",
    "GE07bhg4c02u:1733": "śrutir apy evam āha -",
    "GE07bhg4c02u:1734": "śravaṇāyāpi bahubhir yo na labhyaḥ śṛṇvanto 'pi bahavo yaṃ na vidyuḥ |",
    "GE07bhg4c02u:1735": "āścaryo vaktā kuśalo 'sya labdhā āścaryo jñātā kuśalānuśiṣṭa || [KaṭhU 1.2.7] iti ||29||",
    "GE07bhg4c02u:1736": "BhG 2.30",
    "GE07bhg4c02u:1737": "dehī nityam avadhyo 'yaṃ dehe sarvasya bhārata |",
    "GE07bhg4c02u:1738": "tasmāt sarvāṇi bhūtāni na tvaṃ śocitum arhasi ||30||",
    "GE07bhg4c02u:1739": "śrīdharaḥ : tad evam avadhyatvam ātmanaḥ saṅkṣepenopadiśan aśocyatvam",
    "GE07bhg4c02u:1740": "upasaṃharati dehīty ādi |",
    "GE07bhg4c02u:1741": "spaṣṭo 'rthaḥ ||30||",
    "GE07bhg4c02u:1742": "madhusūdanaḥ : idānīṃ sarva-prāṇi-sādhāraṇa-bhrama-nivṛtti-sādhanam uktam upasaṃharati dehīti",
    "GE07bhg4c02u:1743_0": "sarvasya prāṇi-jātasya dehe vadhyamāne 'py ayaṃ dehī liṅga-dehopādhir ātmā vadhyo",
    "GE07bhg4c02u:1743_1": "na bhavatīti nityaṃ niyataṃ yasmāt tasmāt sarvāṇi bhūtāni sthūlāni sūkṣmāṇi ca bhīṣmādi-bhāvāpannāny",
    "GE07bhg4c02u:1743_2": "uddiśya tvaṃ na",
    "GE07bhg4c02u:1744": "śocitum arhasi |",
    "GE07bhg4c02u:1745": "sthūla-dehasyāśocyatvam aparihāryatvāt |",
    "GE07bhg4c02u:1746": "liṅga-dehasyāśocyatvam ātmavad evāvadhyatvād iti na sthūla-dehasya",
    "GE07bhg4c02u:1747": "liṅga-dehasyātmano vā śocyatvaṃ yuktam iti bhāvaḥ ||30||",
    "GE07bhg4c02u:1748": "viśvanāthaḥ : tarhi niścitya brūhi kim ahaṃ kuryāṃ kiṃ vā na kuryām iti |",
    "GE07bhg4c02u:1749": "tatra śokaṃ mā kuru yuddhaṃ tu kurv ity āha dehīti dvābhyām ||30||",
    "GE07bhg4c02u:1750": "baladevaḥ : tad evaṃ duradhigamaṃ jīva-yāthātmyaṃ samāsenopadiśann aśocyatvam upasaṃharati dehīti |",
    "GE07bhg4c02u:1751": "sarvasya jīva-gaṇasya dehe hanyamāne 'py",
    "GE07bhg4c02u:1752": "ayaṃ dehī jīvo nityam avadhyo yasmāt tasmāt tvaṃ sarvāṇi bhūtāni",
    "GE07bhg4c02u:1753": "bhīṣmādi-bhāvāpannāni śocituṃ nārhasi |",
    "GE07bhg4c02u:1754": "ātmanāṃ nityatvād aśocyatvaṃ",
    "GE07bhg4c02u:1755": "tad-dehānāṃ tv avaśya-vināśatvāt tattvam ity arthaḥ ||30||",
    "GE07bhg4c02u:1756": "BhG 2.31",
    "GE07bhg4c02u:1757": "sva-dharmam api cāvekṣya na vikampitum arhasi |",
    "GE07bhg4c02u:1758": "dharmyād dhi yuddhāc chreyo 'nyat kṣatriyasya na vidyate ||31||",
    "GE07bhg4c02u:1759": "śrīdharaḥ : yac coktam arjunena vepathuś ca śarīre me ity ādi tad apy ayuktam ity āha svadharmam apīti |",
    "GE07bhg4c02u:1760": "ātmano nāśābhāvād eva etesāṃ hanane 'pi",
    "GE07bhg4c02u:1761": "vikampituṃ nārhasi |",
    "GE07bhg4c02u:1762": "kiṃ ca svadharmam apy avekṣya vikampitum nārhasi iti sambandhaḥ |",
    "GE07bhg4c02u:1763": "yac coktaṃ - na ca śreyo 'nupaśyāmi hatvā svajanam āhava iti tatrāha dharmyād iti |",
    "GE07bhg4c02u:1764": "dharmād anapetān nyāyād yuddhād anyat ||31||",
    "GE07bhg4c02u:1765": "madhusūdanaḥ : tad evaṃ sthūla-sūkṣma-śarīra-dvaya-tat-kāraṇāvidyākhyopādhi-trayāvivekena",
    "GE07bhg4c02u:1766": "mithyābhūtasyāpi saṃsārasya satyatvātma-dharmatvādi-pratibhāsa-rūpaṃ",
    "GE07bhg4c02u:1767": "sarva-prāṇi-sādhāraṇam arjunasya bhramaṃ nirākartum",
    "GE07bhg4c02u:1768": "upādhi-traya-vivekenātma-svarūpam abhihitavān |",
    "GE07bhg4c02u:1769": "samprati yuddhākhye sva-dharme hiṃsādi-bāhulyenādharmatva-pratibhāsa-rūpam arjunasyaiva",
    "GE07bhg4c02u:1770": "karuṇādi-doṣa-nibandhanam asādhāraṇaṃ bhramaṃ nirākartuṃ hiṃsādimattve 'pi",
    "GE07bhg4c02u:1771": "yuddhasya sva-dharmatvenādharmatvābhāvaṃ bodhayati bhagavān svadharmam",
    "GE07bhg4c02u:1772": "apīti |",
    "GE07bhg4c02u:1773_0": "na kevalaṃ paramārtha-tattvam evāvekṣya kiṃ tu svadharmam api kṣatriya-dharmam api",
    "GE07bhg4c02u:1773_1": "yuddhāparāṅmukhatva-rūpam avekṣya śāstrataḥ paryālocya vikampituṃ vicalituṃ dharmād",
    "GE07bhg4c02u:1773_2": "adharmatva-bhrāntyā nivartituṃ nārhasi |",
    "GE07bhg4c02u:1774_0": "tatraivaṃ sati yadyapy ete na paśyanti ity ādinā narake niyataṃ vāso bhavati ity",
    "GE07bhg4c02u:1774_1": "antena yuddhasya pāpa-hetutvaṃ tvayā yad uktaṃ kathaṃ bhīṣmam ahaṃ saṅkhye ity ādinā",
    "GE07bhg4c02u:1774_2": "ca guru-vadha-brahma-vadhādy-akaraṇaṃ yad abhihitaṃ tat sarvaṃ dharma-śāstra-paryālocanād",
    "GE07bhg4c02u:1774_3": "evoktam |",
    "GE07bhg4c02u:1775": "kasmāt ? hi yasmād dharmyād aparāṅmukhatva-dharmād anapetād yuddhād anyat kṣatriyasya śreyaḥ śreyaḥ-sādhanaṃ na vidyate |",
    "GE07bhg4c02u:1776": "yuddham eva hi pṛthivī-jaya-dvāreṇa",
    "GE07bhg4c02u:1777": "prajā-rakṣaṇa-brāhmaṇa-śuśrūṣādi-kṣātra-dharma-nirvāhakam iti tad eva",
    "GE07bhg4c02u:1778": "kṣatriyasya praśastataram ity abhiprāyaḥ |",
    "GE07bhg4c02u:1779": "tathā coktaṃ parāśareṇa -",
    "GE07bhg4c02u:1780": "kṣatriyo hi prajā rakṣan śastra-pāṇiḥ pradaṇḍayan |",
    "GE07bhg4c02u:1781": "nirjitya para-sainyādi kṣitiṃ dharmeṇa pālayet || [Parāśara-smṛti 1.58]",
    "GE07bhg4c02u:1782": "iti ||31||",
    "GE07bhg4c02u:1783": "manunāpi -",
    "GE07bhg4c02u:1784": "samottamādhamai rājā tv āhūtaḥ pālayan prajāḥ |",
    "GE07bhg4c02u:1785": "na nivarteta saṃgrāmāt kṣātraṃ dharmam anusmaran ||",
    "GE07bhg4c02u:1786": "saṃgrāmeṣv anivartitvaṃ prajānāṃ caiva pālanam |",
    "GE07bhg4c02u:1787": "śuśrūṣā brāhmaṇānāṃ ca rājñāṃ śreyaskaraṃ param || [Manu 7.88-9] ity ādinā |",
    "GE07bhg4c02u:1788": "rāja-śabdaś ca kṣatriya-jāti-mātra-vācīti sthitam eveṣṭhy-adhikaraṇe |",
    "GE07bhg4c02u:1789": "tena bhūmi-pālasyaivāyaṃ dharma iti na bhramitavyam |",
    "GE07bhg4c02u:1790": "udāhṛta-vacane 'pi",
    "GE07bhg4c02u:1791": "kṣatriyo hīti kṣāttraṃ dharmam iti ca spaṣṭaṃ liṅgam |",
    "GE07bhg4c02u:1792": "tasmāt kṣatriyasya yuddhaṃ praśasto dharma iti sādhu bhagavato 'bhihitam |",
    "GE07bhg4c02u:1793": "apaśavo 'nye",
    "GE07bhg4c02u:1794": "go-aśvebhyaḥ paśavo go-aśvāḥ itivat praśaṃsā-lakṣaṇayā yuddhād",
    "GE07bhg4c02u:1795": "anyac-chreyaḥ-sādhanaṃ na vidyata ity uktam iti na doṣaḥ |",
    "GE07bhg4c02u:1796": "etena yuddhāt praśastataraṃ kiṃcid anuṣṭhātuṃ tato nivṛttir uciteti nirastam |",
    "GE07bhg4c02u:1797": "na ca śreyo 'nupaśyāmi hatvā svajanam āhave ity etad api ||31||",
    "GE07bhg4c02u:1798": "viśvanāthaḥ : ātmano nāśābhāvād eva vadhād vikampituṃ bhetuṃ nārhasi |",
    "GE07bhg4c02u:1799": "svadharmam api cāvekṣya na vikampitum arhasīti sambandhaḥ ||31||",
    "GE07bhg4c02u:1800": "baladevaḥ : evaṃ paramātma-jñānopayogitvād ādau jīvātma-jñānaṃ sarvān prati taulyenopadiśya sa-niṣṭhān prati niṣkāmatayānuṣṭhitāni karmāṇi",
    "GE07bhg4c02u:1801": "hṛd-viśuddhi-sahakṛtām ātma-jñāna-niṣṭhāṃ niṣpādayantīti vadiṣyan tasyāṃ",
    "GE07bhg4c02u:1802": "pratītim utpādayituṃ sakāmatayānuṣṭhitānāṃ karmaṇāṃ kāmya-phala-pradatvam",
    "GE07bhg4c02u:1803": "āha dvābhyām svadharmam apīti |",
    "GE07bhg4c02u:1804": "yuddhaṃ khalu kṣatriyasya nityatam agnihotrādivad vihitam |",
    "GE07bhg4c02u:1805": "tac ca śatru-prāṇa-vihaṃsana-rūpam agniṣṭomādi-paśu-hiṃsanavan na",
    "GE07bhg4c02u:1806": "pratyavāya-nimittam |",
    "GE07bhg4c02u:1807": "ubhayatra hiṃseyam upakṛti-rūpaiva |",
    "GE07bhg4c02u:1808": "hīnayor",
    "GE07bhg4c02u:1809": "deha-lokayos tyāgena divyayos tayor lobhāt |",
    "GE07bhg4c02u:1810": "āha caivaṃ smṛtiḥ -",
    "GE07bhg4c02u:1811": "āhaveṣu mitho 'nyonyaṃ jighāṃsanto mahīkṣitaḥ |",
    "GE07bhg4c02u:1812": "yudhyamānāḥ paraṃ śaktyā svargaṃ yānty aparāṅmukhāḥ || [Manu 7.90]",
    "GE07bhg4c02u:1813": "yajñeṣu paśavo brahman hanyante satataṃ dvijaiḥ |",
    "GE07bhg4c02u:1814": "saṃskṛtāḥ kila mantraiś ca te 'pi svargam avāpnuvan || [?] ity ādyā |",
    "GE07bhg4c02u:1815": "evaṃ nija-dharmam avekṣya vikampituṃ dharmāt pracalituṃ nārhasi |",
    "GE07bhg4c02u:1816": "yuktaṃ na ca śreyo 'nupaśyāmīty ādinā narake nityataṃ vāso bhavatīyt antyena",
    "GE07bhg4c02u:1817": "yuddhasya pāpa-hetutvaṃ tvayoktam |",
    "GE07bhg4c02u:1818": "tac cājñānād evety āha dharmyād iti |",
    "GE07bhg4c02u:1819": "yuddham eva bhūmi-jaya-dvārā",
    "GE07bhg4c02u:1820": "prajā-pālana-guru-vipra-saṃsevanādi-kṣātra-dharma-nirvāhīti |",
    "GE07bhg4c02u:1821": "evam āha bhagavān parāśaraḥ -",
    "GE07bhg4c02u:1822": "kṣatriyo hi prajā rakṣan śastra-pāṇiḥ pradaṇḍayan |",
    "GE07bhg4c02u:1823": "nirjitya para-sainyādi kṣitiṃ dharmeṇa pālayet || [Parāśara-smṛti 1.58]",
    "GE07bhg4c02u:1824": "iti ||31||",
    "GE07bhg4c02u:1825": "BhG 2.32",
    "GE07bhg4c02u:1826": "yadṛcchayā copapannaṃ svarga-dvāram apāvṛtam |",
    "GE07bhg4c02u:1827": "sukhinaḥ kṣatriyāḥ pārtha labhante yuddham īdṛśam ||32||",
    "GE07bhg4c02u:1828": "śrīdharaḥ : kiṃ ca mahati śreyasi svayam evopāgate sati kuto vikampasa iti",
    "GE07bhg4c02u:1829": "| ata āha yadṛcchayeti |",
    "GE07bhg4c02u:1830": "yadṛcchayā aprārthitam eva upapannaṃ prāptam īdṛśaṃ yuddham labhante |",
    "GE07bhg4c02u:1831": "yato nirāvaraṇaṃ svarga-dvāram evaitat |",
    "GE07bhg4c02u:1832": "yad vā ya evaṃvidhaṃ yuddhaṃ labhante ta eva sukhina ity arthaḥ |",
    "GE07bhg4c02u:1833": "etena svajanaṃ hi kathaṃ hatvā sukhinaḥ syāma mādhava iti yad uktaṃ tan nirastaṃ bhavati",
    "GE07bhg4c02u:1834": "madhusūdanaḥ : nanu yuddhasya kartavyatve 'pi na bhīṣma-droṇādibhir",
    "GE07bhg4c02u:1835": "gurubhiḥ saha tat kartum ucitam atigarhitatvād ity āśaṅkyāha yadṛcchayeti",
    "GE07bhg4c02u:1836": "| yadṛcchayā sva-prayatna-vyatirekeṇa |",
    "GE07bhg4c02u:1837": "co 'vadhāraṇe |",
    "GE07bhg4c02u:1838": "aprārthanayaivopasthitam īdṛśaṃ bhīṣma-droṇādi-vīra-puruṣa-pratiyogikaṃ",
    "GE07bhg4c02u:1839": "kīrti-rājya-lābha-dṛṣṭa-phala-sādhanaṃ yuddhaṃ ye kṣatriyāḥ pratiyogitvena labhante te sukhinaḥ sukha-bhāja eva |",
    "GE07bhg4c02u:1840": "jaye satyenāyāsenaiva yaśaso rājyasya ca lābhāt |",
    "GE07bhg4c02u:1841": "parājaye cātiśīghram eva svargasya lābhād ity āha",
    "GE07bhg4c02u:1842": "svarga-dvāram apāvṛtam iti |",
    "GE07bhg4c02u:1843": "apratibaddhaṃ svarga-sādhanaṃ yuddham avyavadhānenaiva svarga-janakaṃ jyotiṣṭhomādikaṃ tu",
    "GE07bhg4c02u:1844": "deha-pātasya pratibandhābhāvasya cāpekṣaṇād ity arthaḥ |",
    "GE07bhg4c02u:1845": "svarga-dvāram ity anena śyenādivat pratyavāya-śaṅkā parihṛtā |",
    "GE07bhg4c02u:1846": "śyenādayo hi vihitā api",
    "GE07bhg4c02u:1847": "phala-doṣeṇa duṣṭāḥ |",
    "GE07bhg4c02u:1848": "tat-phalasya śatru-vadhasya na hiṃsyāt sarvā",
    "GE07bhg4c02u:1849": "bhūtāni, brāhmaṇaṃ na hanyāt ity ādi-śāstra-niṣiddhasya",
    "GE07bhg4c02u:1850": "pratyavāya-janakatvāt phale vidhy-abhāvāc ca na vidhi-spṛṣṭe",
    "GE07bhg4c02u:1851": "niṣedhānavakāśaḥ iti nyāyāvatāraḥ |",
    "GE07bhg4c02u:1852": "yuddhasya hi phalaṃ svargaḥ sa ca na niṣiddhaḥ |",
    "GE07bhg4c02u:1853": "tathā ca manuḥ --",
    "GE07bhg4c02u:1854": "āhaveṣu mitho 'nyonyaṃ jighāṃsanto mahīkṣitaḥ |",
    "GE07bhg4c02u:1855": "yudhyamānāḥ paraṃ śaktyā svargaṃ yānty aparāṅmukhāḥ || [Manu 7.90] iti |",
    "GE07bhg4c02u:1856": "yuddhaṃ tu agnīṣomīyādy-ālambha-vadha-vihitatvān na niṣedhena spraṣṭuṃ",
    "GE07bhg4c02u:1857": "śakyate ṣoḍaśi-grahaṇādivat |",
    "GE07bhg4c02u:1858": "grahaṇāgrahayos tulya-balatayā vikalpavat",
    "GE07bhg4c02u:1859": "sāmānya-śāstrasya viśeṣa-śāstreṇa saṅkoca-sambhavāt |",
    "GE07bhg4c02u:1860": "tathā ca vidhi-spṛṣṭe niṣedhānavakāśaḥ iti nyāyād yuddhaṃ na pratyavāya-janakaṃ",
    "GE07bhg4c02u:1861": "nāpi bhīṣma-droṇādi-guru-brāhmaṇādi-vadha-nimitto doṣaḥ |",
    "GE07bhg4c02u:1862": "teṣām ātatāyitvāt |",
    "GE07bhg4c02u:1863": "tad uktaṃ manunā -",
    "GE07bhg4c02u:1864": "guruṃ vā bāla-vṛddhau vā brāhmaṇaṃ vā bahu-śrutam |",
    "GE07bhg4c02u:1865": "ātatāyinam āyāntaṃ hanyād evāvicārayan ||",
    "GE07bhg4c02u:1866": "ātatāyinam āyāntam api vedānta-pāragam |",
    "GE07bhg4c02u:1867": "jighāṃsantaṃ jighāṃsīyān na tena brahmahā bhavet ||",
    "GE07bhg4c02u:1868": "nātatāyi-vadho doṣo hantur bhavati kaścana || [Manu 8.350-351] ity ādi |",
    "GE07bhg4c02u:1869": "nanu -",
    "GE07bhg4c02u:1870": "smṛtyor virodhe nyāyas tu balavān vyavahārataḥ |",
    "GE07bhg4c02u:1871": "artha-śāstrāt tu balavad dharma-śāstram iti sthitiḥ || [Yājñavalkya 2.21]",
    "GE07bhg4c02u:1872": "iti yājñavalkya-vacanād ātatāyi-brāhmaṇa-vadhe 'pi pratyavāyo 'sty eva |",
    "GE07bhg4c02u:1873": "brāhmaṇaṃ na hanyāt iti hi dṛṣṭa-prayojanānapekṣatvād dharma-śāstraṃ,",
    "GE07bhg4c02u:1874": "jighāṃsantaṃ jighāṃsīyān na tena brahmahā bhavet iti ca sva-jīvanārthatvād",
    "GE07bhg4c02u:1875": "artha-śāstram |",
    "GE07bhg4c02u:1876": "atrocyate brahmaṇe brāhmaṇam ālabheta itivad yuddha-vidhāyakam api",
    "GE07bhg4c02u:1877": "dharma-śāstram eva sukha-duḥkhe same kṛtvā ity atra",
    "GE07bhg4c02u:1878": "dṛṣṭa-prayojanānapekṣatvasya vakṣyamāṇatvāt |",
    "GE07bhg4c02u:1879": "yājñavalkya-vacanaṃ tu",
    "GE07bhg4c02u:1880": "dṛṣṭa-prayojanoddeśyaka-kūṭa-yuddhādi-kṛta-vadha-viṣayam ity adoṣaḥ |",
    "GE07bhg4c02u:1881": "mitākṣarākāras tu dharmārtha-sannipāte 'rtha-grāhiṇa etad eveti dvādaśa-vārṣika-prāyaścittasyaitac-chabda-parāmṛṣṭasyāpastambena",
    "GE07bhg4c02u:1882": "mitra-labdhyādy-artha-śāstrānusāreṇa catuṣpād vyavahāre śatror api jaye dharma-śāstrātikramo na kartavya ity etat paraṃ vacanam etad ity āha |",
    "GE07bhg4c02u:1883": "bhavatv evaṃ na no hāniḥ |",
    "GE07bhg4c02u:1884": "tad evaṃ yuddha-karaṇe sukhokteḥ svajanaṃ hi",
    "GE07bhg4c02u:1885": "kathaṃ hatvā sukhinaḥ syāma mādhava ity arjunoktam apākṛtam ||32||",
    "GE07bhg4c02u:1886": "viśvanāthaḥ : kiṃ ca, jetṛbhyaḥ sakāśād api nyāya-yuddhe mṛtānām adhikaṃ sukham ato bhīṣmādīn hatvā tān pratyuta svato 'pi adhika-sukhinaḥ kuru ity āha yadṛcchayeti |",
    "GE07bhg4c02u:1887": "svarga-sādhanaṃ karma-yogam akṛtvāpīty arthaḥ |",
    "GE07bhg4c02u:1888": "apāvṛtam apagatāvaraṇam ||32||",
    "GE07bhg4c02u:1889": "baladevaḥ : kiṃ cāyatnād āgate 'smin mahati śreyasi na yuktas te kampa ity āha yadṛcchayeti",
    "GE07bhg4c02u:1890": "co 'vadhāraṇe |",
    "GE07bhg4c02u:1891": "yatnaṃ vinaiva copapannam īdṛśaṃ bhīṣmādibhir mahā-vīraiḥ saha yuddhaṃ sukhinaḥ sabhāgyāḥ kṣatriyā labhante",
    "GE07bhg4c02u:1892": "| vijaye satya-śrameṇa kīrti-rājyayor mṛtyau sati śīghram eva svargasya ca",
    "GE07bhg4c02u:1893": "prāpter ity arthaḥ |",
    "GE07bhg4c02u:1894": "etad vyañjayan viśinaṣṭi - svarga-dvāram upāvṛtam iti |",
    "GE07bhg4c02u:1895": "apratiruddha-svarga-sādhanam ity arthaḥ |",
    "GE07bhg4c02u:1896": "jyotiṣṭomādikaṃ ciratareṇa svargopalambhakam iti tato 'syātiśayaḥ ||32||",
    "GE07bhg4c02u:1897": "BhG 2.33",
    "GE07bhg4c02u:1898": "atha cet tvam imaṃ dharmyaṃ saṃgrāmaṃ na kariṣyasi |",
    "GE07bhg4c02u:1899": "tataḥ sva-dharmaṃ kīrtiṃ ca hitvā pāpam avāpsyasi ||33||",
    "GE07bhg4c02u:1900": "śrīdharaḥ : viparyaye doṣam āha atha ced iti ||33||",
    "GE07bhg4c02u:1901": "madhusūdanaḥ : nanu nāhaṃ yuddha-phala-kāmaḥ |",
    "GE07bhg4c02u:1902": "na kāṅkṣe vijayaṃ kṛṣṇa,",
    "GE07bhg4c02u:1903": "api trailokya-rājyasya ity uktatvāt tat kathaṃ mayā kartavyam ity āśaṅkyākaraṇe doṣam āha atha ced iti |",
    "GE07bhg4c02u:1904": "atheti pakṣāntare |",
    "GE07bhg4c02u:1905": "imaṃ",
    "GE07bhg4c02u:1906": "bhīṣma-droṇādi-vīra-puruṣa-pratiyogikaṃ dharmyaṃ hiṃsādi-doṣaṇāduṣṭaṃ",
    "GE07bhg4c02u:1907": "satāṃ dharmād anapetām iti vā |",
    "GE07bhg4c02u:1908": "sa ca manunā darśitaḥ -",
    "GE07bhg4c02u:1909": "na kūṭair āyudhair hanyād yudhyamāno raṇe ripūn |",
    "GE07bhg4c02u:1910": "na karṇibhir nāpi digdhair nāgni-jvalita-tejanaiḥ ||",
    "GE07bhg4c02u:1911": "na ca hanyāt sthalārūḍhaṃ na klībaṃ na kṛtāñjalim |",
    "GE07bhg4c02u:1912": "na mukta-keśaṃ nāsīnaṃ na tavāsmīti vādinam ||",
    "GE07bhg4c02u:1913": "na suptaṃ na visaṃnāhaṃ na nagnaṃ na nirāyudham |",
    "GE07bhg4c02u:1914": "nāyudhyamānaṃ paśyantaṃ na pareṇa samāgatam ||",
    "GE07bhg4c02u:1915": "nāyudha-vyasana-prāptaṃ nārtaṃ nātiparikṣataṃ |",
    "GE07bhg4c02u:1916": "na bhītaṃ na parāvṛttaṃ satāṃ dharmam anusmaran || [Manu 7.91-94] iti |",
    "GE07bhg4c02u:1917": "satāṃ dharmam ullaṅghya yudhyamāno hi pāpīyān syāt |",
    "GE07bhg4c02u:1918": "tvaṃ tu parair āhūto",
    "GE07bhg4c02u:1919_0": "'pi sad-dharmopetam api saṅgrāmaṃ yuddhaṃ na kariṣyasi dharmato lokato vā bhītaḥ",
    "GE07bhg4c02u:1919_1": "parāvṛtto bhaviṣyasi cet tato nirjitya para-sainyāni kṣitiṃ dharmeṇa pālayet [Parāśara-smṛti",
    "GE07bhg4c02u:1919_2": "1.58] ity ādi-śāstra-vihitasya",
    "GE07bhg4c02u:1920_0": "yuddhasyākaraṇāt svadharmaṃ hitvānanuṣṭhāya kīrtiṃ ca mahādevādi-samāgama-nimittāṃ",
    "GE07bhg4c02u:1920_1": "hitvā na nivarteta saṅgrāmāt ity ādi-śāstra-niṣiddha-saṅgrāma-nivṛttyā ca raṇa-janyaṃ",
    "GE07bhg4c02u:1920_2": "pāpam eva kevalam",
    "GE07bhg4c02u:1921": "avāpsyasi na tu dharmaṃ kīrtiṃ cety abhiprāyaḥ |",
    "GE07bhg4c02u:1922": "athavā 'neka-janmārjitaṃ dharmaṃ tyaktvā rāja-kṛtaṃ pāpam evāvāpsyasīty arthaḥ |",
    "GE07bhg4c02u:1923": "yasmāt tvāṃ parāvṛttam ete duṣṭā avaśyaṃ haniṣyanti ataḥ parāvṛtta-hataḥ saṃś ciropārjita-nija-sukṛta-parityāgena",
    "GE07bhg4c02u:1924": "paropārjita-duṣkṛta-mātra-bhāṅ mā bhūr ity abhiprāyaḥ |",
    "GE07bhg4c02u:1925": "tathā ca manuḥ -",
    "GE07bhg4c02u:1926": "yas tu bhītaḥ parāvṛttaḥ saṅgrāme hanyate paraiḥ |",
    "GE07bhg4c02u:1927": "bhartur yad duṣkṛtaṃ kiṃcit tat sarvaṃ pratipadyate ||",
    "GE07bhg4c02u:1928": "yac cāsya sukṛtaṃ kiṃcid amutrārtham upārjitam |",
    "GE07bhg4c02u:1929": "bhartā tat sarvam ādatte parāvṛtta-hatasya tu || [Manu 7.95-96] iti |",
    "GE07bhg4c02u:1930": "yājñavalkyo 'pi rājā sukṛtam ādatte hatānāṃ vipalāyinām iti |",
    "GE07bhg4c02u:1931": "tena yad uktam - pāpam evāśrayed asmān hatvaitān ātatāyinaḥ [Gītā 1.36], etān na hantum icchāmi ghanto 'pi madhusūdana [Gītā 1.35] iti tan nirākṛtaṃ",
    "GE07bhg4c02u:1932": "bhavati ||33||",
    "GE07bhg4c02u:1933": "viśvanāthaḥ : vipakṣe doṣam āha atheti caturbhiḥ ||33||",
    "GE07bhg4c02u:1934": "baladevaḥ : vipakṣe doṣān darśayati athety ādibhiḥ |",
    "GE07bhg4c02u:1935": "svasya tava dharmyaṃ",
    "GE07bhg4c02u:1936": "yuddha-lakṣaṇaṃ kīrtiṃ ca rudra-santoṣaṇa-nivāta-kavacādi-vadha-labdhāṃ",
    "GE07bhg4c02u:1937": "hitvā pāpaṃ na nivarteta saṅgrāmād ity ādi smṛti-pratiṣiddhaṃ",
    "GE07bhg4c02u:1938": "sva-dharma-tyāga-lakṣaṇaṃ prāpsyasi ||33||",
    "GE07bhg4c02u:1939": "BhG 2.34",
    "GE07bhg4c02u:1940": "akīrtiṃ cāpi bhūtāni kathayiṣyanti te 'vyayām |",
    "GE07bhg4c02u:1941": "saṃbhāvitasya cākīrtir maraṇād atiricyate ||34||",
    "GE07bhg4c02u:1942": "śrīdharaḥ : kiṃ ca akīrtim ity ādi |",
    "GE07bhg4c02u:1943": "avyayām śāśvatīm |",
    "GE07bhg4c02u:1944": "saṃbhāvitasya",
    "GE07bhg4c02u:1945": "bahu-matasya |",
    "GE07bhg4c02u:1946": "atiricyate adhikatarā bhavati ||34||",
    "GE07bhg4c02u:1947": "madhusūdanaḥ : evaṃ kīrti-dharmayor iṣṭayor aprāptir aniṣṭasya ca pāpasya prāptir yuddha-parityāge darśitā |",
    "GE07bhg4c02u:1948": "tatra pāpākhyam aniṣṭaṃ vyavadhānena",
    "GE07bhg4c02u:1949": "duḥkha-phaladam āmutrikatvāt |",
    "GE07bhg4c02u:1950": "śiṣṭa-garhā-lakṣaṇaṃ tv aniṣṭam āsanna-phaladam atyasahyam ity āha akīrtim iti |",
    "GE07bhg4c02u:1951": "bhūtāni",
    "GE07bhg4c02u:1952": "devarṣi-manuṣyādīni te tavāvyayāṃ dīrgha-kālam akīrtiṃ na dharmātmāyaṃ na śūro 'yam ity evaṃ-rūpāṃ kathayiṣyanty anyonyaṃ kathā-prasaṅge |",
    "GE07bhg4c02u:1953": "kīrti-dharma-nāśa-samuccayārthau nipātau |",
    "GE07bhg4c02u:1954": "na kevalaṃ kīrti-dharmau hitvā pāpaṃ prāpsyasi api tu akīrtiṃ ca prāpsyasi |",
    "GE07bhg4c02u:1955": "na kevalaṃ tvam eva tāṃ prāpsyasi api tu bhūtāny api kathayiṣyantīti vā nipātayor arthaḥ |",
    "GE07bhg4c02u:1956": "nanu yuddhe sva-maraṇa-sandehāt tat-parihārārtham akīrtir api soḍhavyā",
    "GE07bhg4c02u:1957": "ātma-rakṣaṇasyātyantāpekṣitatvāt |",
    "GE07bhg4c02u:1958": "tathā coktaṃ śānti-parvaṇi[*ENDNOTE] --",
    "GE07bhg4c02u:1959": "sāmnā dānena bhedena samastair atha vā pṛthak |",
    "GE07bhg4c02u:1960": "vijetuṃ prayatetārīn na yuddhena kadā cana ||",
    "GE07bhg4c02u:1961": "anityo vijayo yasmād dṛśyate yudhyamānayoḥ |",
    "GE07bhg4c02u:1962": "parājayaś ca saṃgrāme tasmād yuddhaṃ vivarjayet ||",
    "GE07bhg4c02u:1963": "trayāṇām apy upāyānāṃ pūrvoktānām asaṃbhave |",
    "GE07bhg4c02u:1964": "tathā yudhyeta saṃpanno vijayeta ripūn yathā || [ManuS 7.198-200]",
    "GE07bhg4c02u:1965": "evam eva manunāpy uktam |",
    "GE07bhg4c02u:1966": "tathā ca maraṇa-bhītasya kim akīrti-duḥkham iti śaṅkām apanudati",
    "GE07bhg4c02u:1967": "sambhāvitasya dharmātmā śūra ity evam ādibhir ananya-labhyair guṇair bahumatasya janasyākīrtir maraṇād apy atiricyate 'dhikā bhavati |",
    "GE07bhg4c02u:1968": "co hetau |",
    "GE07bhg4c02u:1969": "evaṃ yasmād ato 'kīrter maraṇam eva varaṃ nyūnatvāt |",
    "GE07bhg4c02u:1970": "tvam apy atirsambhāvito 'si mahādevādi-samāgamena |",
    "GE07bhg4c02u:1971": "ato nākīrti-duḥkhaṃ soḍhuṃ śakṣyasīty abhiprāyaḥ |",
    "GE07bhg4c02u:1972": "udāhṛta-vacanaṃ tv artha-śāstratvāt na nivarteta saṅgrāmāt [Manu 7.88] ity ādi-dharma-śāstrād durbalam iti bhāvaḥ ||34||",
    "GE07bhg4c02u:1973": "viśvanāthaḥ : avyayām anaśvarām |",
    "GE07bhg4c02u:1974": "saṃbhāvitasyātipratiṣṭhitasya ||34||",
    "GE07bhg4c02u:1975": "baladevaḥ : na kevalaṃ svadharmasya kīrteś ca kṣati-mātram |",
    "GE07bhg4c02u:1976": "yuddhe samārabdhe 'rjunaḥ palāyata ity avyayāṃ śāśvatīm akīrtiṃ ca tava bhūtāni sarve lokāḥ kathayiṣyanti |",
    "GE07bhg4c02u:1977": "nanu maraṇād bhītena mayā akīrtiḥ soḍhavyeti cet tatrāha sambhāvitasyātipratiṣṭhitasya |",
    "GE07bhg4c02u:1978": "atiricyate adhikā bhavati |",
    "GE07bhg4c02u:1979": "tathā ca tādṛśākīṛter maraṇam eva varam iti ||34||",
    "GE07bhg4c02u:1980": "bhayād raṇād uparataṃ maṃsyante tvāṃ mahārathāḥ |",
    "GE07bhg4c02u:1981": "yeṣāṃ ca tvaṃ bahumato bhūtvā yāsyasi lāghavam ||35||",
    "GE07bhg4c02u:1982": "śrīdharaḥ : kiṃ ca bhayād iti |",
    "GE07bhg4c02u:1983": "yeṣāṃ bahu-guṇatvena tvaṃ pūrvaṃ sammato",
    "GE07bhg4c02u:1984": "'bhūs ta eva bhayāt saṃgrāmān nivṛttaṃ tvāṃ manyeran |",
    "GE07bhg4c02u:1985": "tataś ca pūrvaṃ bahumato bhūtvā lāghavam laghutāṃ yāsyasi ||35||",
    "GE07bhg4c02u:1986": "madhusūdanaḥ :",
    "GE07bhg4c02u:1987": "viśvanāthaḥ : yeṣāṃ tvaṃ bahu-mato 'smac-chatrur arjunas tu mahāśūra iti",
    "GE07bhg4c02u:1988": "bahu-saṃmāna-viṣayo bhūtvā samprati yuddhād uparame sati lāghavaṃ yāsyasi te duryodhanādayo mahārathās tvāṃ bhayād eva raṇād uparataṃ maṃsyanta ity anvayaḥ |",
    "GE07bhg4c02u:1989": "kṣatriyāṇāṃ hi bhayaṃ vinā yuddhoparati-hetur bandhu-snehādiko",
    "GE07bhg4c02u:1990": "nopapadyata iti matveti bhāvaḥ ||35||",
    "GE07bhg4c02u:1991": "baladevaḥ : nanu kula-kṣaya-doṣāt kāruṇyāc ca vinivṛttasya mama katham akīrtiḥ syād iti cet tatrāha bhayād iti |",
    "GE07bhg4c02u:1992": "mahārathā duryodhanādayas tvāṃ",
    "GE07bhg4c02u:1993": "karṇādi-bhayān na tu bandhu-kāruṇyād raṇād uparataṃ maṃsyante |",
    "GE07bhg4c02u:1994": "na hi śūrasya śatru-bhayaṃ vinā bandhu-snehena yuddhād uparatir ity arthaḥ |",
    "GE07bhg4c02u:1995": "itaḥ pūrvaṃ yeṣāṃ tvaṃ bahumataḥ śūro vairīti bahu-guṇavattayā saṃmato",
    "GE07bhg4c02u:1996": "'bhūr idānīṃ yuddhe samupasthite kātaro 'yaṃ vinivṛtta ity evaṃ tat-kṛtaṃ",
    "GE07bhg4c02u:1997": "lāghavaṃ duḥsahaṃ yāsyasi ||35||",
    "GE07bhg4c02u:1998": "BhG 2.36",
    "GE07bhg4c02u:1999": "avācya-vādāṃś ca bahūn vadiṣyanti tavāhitāḥ |",
    "GE07bhg4c02u:2000": "nindantas tava sāmarthyaṃ tato duḥkhataraṃ nu kim ||36||",
    "GE07bhg4c02u:2001": "śrīdharaḥ : kiṃ ca avācya-vādān iti |",
    "GE07bhg4c02u:2002": "avācyān vādān vacanānarhān śabdān tava ahitāḥ tvac-chatravo vadiṣyanti ||36||",
    "GE07bhg4c02u:2003": "madhusūdanaḥ : nanu bhīṣmādayo mahārathā na bahu manyantāṃ duryodhanādayas tu śatravo bahu maṃsyante māṃ yuddha-nivṛttyā tad-upakāritvād ity ata āha",
    "GE07bhg4c02u:2004": "avācyeti |",
    "GE07bhg4c02u:2005": "tavāsādhāraṇaṃ yat sāmarthyaṃ loka-prasiddhaṃ tan nindantas tava śatravo duryodhanādayo 'vācyān vādān vacanān arhān",
    "GE07bhg4c02u:2006": "ṣaṇḍha-tilādi-rūpān eva śabdān bahūn aneka-prakārān vadiṣyanti na tu bahu maṃsyanta ity abhiprāyaḥ",
    "GE07bhg4c02u:2007": "athavā tava sāmarthyaṃ stuti-yogyatvaṃ tava nindanto 'hitā avācya-vādān vadiṣyantīty anvayaḥ",
    "GE07bhg4c02u:2008_0": "nanu bhīṣma-droṇādi-vadha-prayuktaṃ kaṣṭataraṃ duḥkham asahamāno yuddhān nivṛttaḥ",
    "GE07bhg4c02u:2008_1": "śatru-kṛta-sāmarthya-nindanādi-duḥkhaṃ soḍhuṃ śakṣyāmīty ata āha tatas tasmān nindā-prāpti-duḥkhāt",
    "GE07bhg4c02u:2008_2": "kiṃ tu duḥkhataraṃ tato 'dhikaṃ kim api duḥkhaṃ nāstīty arthaḥ ||36 ||",
    "GE07bhg4c02u:2009": "viśvanāthaḥ : avācya-vādān |",
    "GE07bhg4c02u:2010": "klība ity ādi kaṭūktīḥ ||36||",
    "GE07bhg4c02u:2011": "baladevaḥ : kiṃ cāvācyeti |",
    "GE07bhg4c02u:2012": "ahitāḥ śatravo dhārtarāṣṭrās tava sāmarthyaṃ pūrva-siddhaṃ parākramaṃ nindantaḥ bahūn avācya-vādān",
    "GE07bhg4c02u:2013": "vadiṣyanti |",
    "GE07bhg4c02u:2014": "tata evaṃvidhāvācya-vāda-śravaṇād atiśāyitaṃ kiṃ duḥkham asti",
    "GE07bhg4c02u:2015": "| itthaṃ caite ṣaḍbhir yuddha-vairāgyasyāsvargatvam akīrti-karatvaṃ coktaṃ darśitam ||36||",
    "GE07bhg4c02u:2016": "BhG 2.37",
    "GE07bhg4c02u:2017": "hato vā prāpsyasi svargaṃ jitvā vā bhokṣyase mahīm |",
    "GE07bhg4c02u:2018": "tasmād uttiṣṭha kaunteya yuddhāya kṛta-niścayaḥ ||37||",
    "GE07bhg4c02u:2019": "śrīdharaḥ : yad uktaṃ na caitad vidmaḥ [Gītā 2.6] iti tatrāha hato vety ādi |",
    "GE07bhg4c02u:2020": "pakṣa-dvaye 'pi tava lābha evety arthaḥ ||37||",
    "GE07bhg4c02u:2021": "madhusūdanaḥ : nanu tarhi yuddhe gurv-ādi-vadha-vaśān madhyastha-kṛtā",
    "GE07bhg4c02u:2022": "nindā tato nivṛttau tu śatru-kṛtā nindety ubhayataḥ pāśā rajjur ity āśaṅkya jaye parājaye ca lābha-dhrauvyād yuddhārtham evotthānam āvaśyakam",
    "GE07bhg4c02u:2023": "ity āha hato veti |",
    "GE07bhg4c02u:2024": "spaṣṭaṃ pūrvārdham |",
    "GE07bhg4c02u:2025": "yasmād ubhayathāpi te lābhas tasmāj jeṣyāmi śatrūn mariṣyāmi veti kṛta-niścayaḥ san yuddhāyottiṣṭha",
    "GE07bhg4c02u:2026": "nayatara-phala-sandehe 'pi yuddha-kartavyatāyā niścitatvāt |",
    "GE07bhg4c02u:2027": "etena na caitad vidmaḥ kataran no garīyaḥ [Gītā 2.6] ity ādi parihṛtam ||37||",
    "GE07bhg4c02u:2028": "viśvanāthaḥ : nanu yuddhe mama jaya eva bhāvīty api nāsti niścayaḥ |",
    "GE07bhg4c02u:2029": "tataś ca kathaṃ yuddhe pravartitavyam ity ata āha hata iti ||37||",
    "GE07bhg4c02u:2030": "baladevaḥ : nanu yuddhe vijaya eva me syād iti niścayābhāvāt tato 'haṃ",
    "GE07bhg4c02u:2031": "nivṛtto 'smīti cet tatrāha hato veti |",
    "GE07bhg4c02u:2032": "pakṣa-dvaye 'pi te lābha eveti",
    "GE07bhg4c02u:2033": "bhāvaḥ ||37||",
    "GE07bhg4c02u:2034": "BhG 2.38",
    "GE07bhg4c02u:2035": "sukha-duḥkhe same kṛtvā lābhālābhau jayājayau |",
    "GE07bhg4c02u:2036": "tato yuddhāya yujyasva naivaṃ pāpam avāpsyasi ||38||",
    "GE07bhg4c02u:2037": "śrīdharaḥ : yad apy uktaṃ pāpam evāśrayed asmān [Gītā 1.36] iti tatrāha sukha-duḥkhe ity ādi |",
    "GE07bhg4c02u:2038": "sukha-duḥkhe same kṛtvā |",
    "GE07bhg4c02u:2039": "tathā tayoḥ kāraṇa-bhūtau",
    "GE07bhg4c02u:2040": "lābhālābhāv api |",
    "GE07bhg4c02u:2041": "tayor api kāraṇa-bhūtāu jayājayāv api samau kṛtvā |",
    "GE07bhg4c02u:2042": "eteṣāṃ samatve kāraṇaṃ harṣa-viṣāda-rāhityam |",
    "GE07bhg4c02u:2043": "yujyasva sannadho bhava |",
    "GE07bhg4c02u:2044": "sukhādy-abhilāsaṃ hitvā svadharma-buddhyā yudhyamānaḥ pāpaṃ na prāpsyasīty arthaḥ ||38||",
    "GE07bhg4c02u:2045": "madhusūdanaḥ : nanv evaṃ svargam uddiśya yuddha-karaṇe tasya",
    "GE07bhg4c02u:2046": "nityatva-vyāghātaḥ |",
    "GE07bhg4c02u:2047": "rājyam uddiśya yuddha-karaṇe tv artha-śāstratvād",
    "GE07bhg4c02u:2048": "dharma-śāstrāpekṣayā daurbalyaṃ syāt |",
    "GE07bhg4c02u:2049": "tataś ca kāmyasyākaraṇe kutaḥ pāpaṃ dṛṣṭārthasya guru-brāhmaṇādi-vadhasya kuto dharmatvaṃ, tathā cātha ced iti ślokārtho vyāhata iti cet tatrāha sukha-duḥkhe iti |",
    "GE07bhg4c02u:2050": "samatā-karaṇaṃ rāga-dveṣa-rāhityam |",
    "GE07bhg4c02u:2051": "sukhe tat-kāraṇe lābhe tat-kāraṇe",
    "GE07bhg4c02u:2052": "lābhe tat-kāraṇe jaye ca rāgam akṛtvā, evaṃ duḥkhe tad-dhetāv alābhe",
    "GE07bhg4c02u:2053": "tad-dhetāv ajaye ca dveṣam akṛtvā tato yuddhāya yujyasva sannadhau bhava |",
    "GE07bhg4c02u:2054": "evaṃ sukha-kāmanāṃ duḥkha-nivṛtti-kāmanāṃ vā vihāya svadharma-buddhyā",
    "GE07bhg4c02u:2055": "yudhyamāno guru-brāhmaṇādi-vadha-nimittaṃ nitya-karmākaraṇa-nimittaṃ ca pāpaṃ na prāpsyasi",
    "GE07bhg4c02u:2056": "yas tu phala-kāmanayā karoti sa guru-brāhmaṇādi-vadha-nimittaṃ pāpaṃ prāpnoti yo vā na karoti sa",
    "GE07bhg4c02u:2057": "nitya-karmākaraṇa-nimittam |",
    "GE07bhg4c02u:2058": "ataḥ phala-kāmanām antareṇa kurvann ubhaya-vidham api pāpaṃ na prāpnotīti prāg eva vyākhyāto 'bhiprāyaḥ |",
    "GE07bhg4c02u:2059": "hato vā prāpsyasi svargaṃ jitvā vā bhokṣyase mahīm [Gītā 2.37] iti",
    "GE07bhg4c02u:2060": "svānuṣaṅgika-phala-kathanam iti na doṣaḥ |",
    "GE07bhg4c02u:2061": "tathā ca āpastambaḥ smarati -",
    "GE07bhg4c02u:2062": "tad yathāmre phalārthe nimitte chāyā-gandhāvanūtpadyete evaṃ dharmaṃ caryamāṇam arthā anūtpadyante no ced anūtpadyante na dharma-hānir bhavati iti |",
    "GE07bhg4c02u:2063": "ato yuddha-śāstrasyārtha-śāstratvābhāvāt pāpam evāśrayed asmān [Gītā",
    "GE07bhg4c02u:2064": "1.36] ity ādi nirākṛtaṃ bhavati ||38||",
    "GE07bhg4c02u:2065": "viśvanāthaḥ : tasmāt tava sarvathā yuddham eva dharmas tad api yad imaṃ",
    "GE07bhg4c02u:2066": "pāpa-kāraṇam āśaṅkase, tarhi mattaḥ pāpānutpatti-prakāraṃ śikṣitvā yudhyasvety āha sukha-duḥkhe same kṛtvā |",
    "GE07bhg4c02u:2067": "tad-dhetur lābhālābhau",
    "GE07bhg4c02u:2068": "rājya-lābha-rāja-cyūtī api |",
    "GE07bhg4c02u:2069": "tad-dhetur jayājayāv api samau kṛtvā vivekena tulyau vibhāvety arthaḥ |",
    "GE07bhg4c02u:2070": "tataś caivaṃ-bhūta-sāmya-lakṣaṇe jñānavatas tava pāpaṃ naiva bhavet |",
    "GE07bhg4c02u:2071": "yad vakṣyate lipyate na sa pāpena padma-patram",
    "GE07bhg4c02u:2072": "ivāmbhasā [Gītā 5.10] iti ||38||",
    "GE07bhg4c02u:2073": "baladevaḥ : nanu atha cet tvam ity ādi-padyārtho vyāhṛtaḥ |",
    "GE07bhg4c02u:2074": "rājyādy-uddeśena kṛtasya yuddhasya guru-viprādi-vināśa-hetutvena",
    "GE07bhg4c02u:2075": "pāpotpādakatvād iti cen mumukṣu-vartmanā yuddhamānasya tava tad-vināśa-hetukaṃ pāpaṃ na syād ity āha sukheti |",
    "GE07bhg4c02u:2076": "sāmya-karaṇam iha tatra tatra nirvikāratvaṃ bodhyam |",
    "GE07bhg4c02u:2077": "sukhe tad-dhetau jaye ca rāgam akṛtvā duḥkhe tad-dhetāv alābhe tad-dhetau parājaye ca dveṣam akṛtvā tatra tatra",
    "GE07bhg4c02u:2078": "nirvikāra-cittaḥ san tato yuddhāya yujyasva |",
    "GE07bhg4c02u:2079": "kevala-svadharma-dhiyā",
    "GE07bhg4c02u:2080": "yoddhum udyukto bhavety arthaḥ |",
    "GE07bhg4c02u:2081": "evaṃ mumukṣu-rītyā yoddhā tvaṃ pāpaṃ",
    "GE07bhg4c02u:2082": "tad-vināśa-hetukaṃ nāvāpsyasi |",
    "GE07bhg4c02u:2083": "phalecchuḥ san yo yudhyate sa tat-pāpaṃ",
    "GE07bhg4c02u:2084": "vindati |",
    "GE07bhg4c02u:2085": "vijñānārthī tu purātanam ananta-pāpam apanudatīty arthaḥ |",
    "GE07bhg4c02u:2086": "nanu phala-rāgaṃ vinā duṣkare yuddha-dānādau kathaṃ pravṛttir iti ced",
    "GE07bhg4c02u:2087": "anantātmānanda-rāgaṃ tatra pravartakaṃ gṛhāṇa rājyādy-anurāgam iva",
    "GE07bhg4c02u:2088": "bhṛgu-pāte ||38||",
    "GE07bhg4c02u:2089": "BhG 2.39",
    "GE07bhg4c02u:2090": "eṣā te 'bhihitā sāṃkhye buddhir yoge tv imāṃ śṛṇu |",
    "GE07bhg4c02u:2091": "buddhyā yukto yayā pārtha karmabandhaṃ prahāsyasi ||39||",
    "GE07bhg4c02u:2092": "śrīdharaḥ : upadiṣṭaṃ jñāna-yogam upasaṃharaṃs tat-sādhanaṃ karma-yogaṃ",
    "GE07bhg4c02u:2093": "prastauti eṣety ādi |",
    "GE07bhg4c02u:2094": "samyak khyāyate prakāśyate vastu-tattvam anayeti saṅkhyā samyak jñānam |",
    "GE07bhg4c02u:2095": "tasyāṃ prakāśamānam ātma-tattvaṃ sāṅkhyam |",
    "GE07bhg4c02u:2096": "tasmin karaṇīyā buddhir eṣā tavābhihitā |",
    "GE07bhg4c02u:2097": "evam abhihitāyām api tava ced ātma-tattvam aparokṣaṃ na bhavati tarhy antaḥkaraṇa-śuddhi-dvārā",
    "GE07bhg4c02u:2098": "ātma-tattvāparokṣārthaṃ karma-yoga tv imāṃ buddhiṃ śṛṇu |",
    "GE07bhg4c02u:2099": "yayā buddhyā yuktaḥ parameśvarārpita-karma-yogena śuddhāntaḥkaraṇaḥ san tat-prasāda-labdhāparokṣa-jñānena karmātmakaṃ bandhaṃ prakarṣeṇa hāsyasi tyakṣyasi ||39||",
    "GE07bhg4c02u:2100": "madhusūdanaḥ : nanu bhavatu svadharma-buddhyā yudhyamānasya pāpābhāvaḥ,",
    "GE07bhg4c02u:2101": "tathāpi na māṃ prati yuddha-kartavyatopadeśas tavocitaḥ |",
    "GE07bhg4c02u:2102": "ya enaṃ vetti hantāraṃ [Gītā 2.19] ity ādinā kathaṃ sa puruṣaḥ pārtha kaṃ ghātayati hanti kam [Gītā 2.21] ity antena viduṣaḥ sarva-karma-pratikṣepāt |",
    "GE07bhg4c02u:2103": "na hy akartr-bhoktṛ-śuddha-svarūpo 'ham asmi yuddhaṃ kṛtvā tat-phalaṃ bhokṣya iti ca jñānaṃ sambhavati virodhāt |",
    "GE07bhg4c02u:2104": "jñāna-karmaṇoḥ samuccayāsambhavāt",
    "GE07bhg4c02u:2105": "prakāśa-tamasor iva |",
    "GE07bhg4c02u:2106": "ayaṃ cārjunābhiprāyo jyāyasī ced ity atra vyakto bhaviṣyati |",
    "GE07bhg4c02u:2107": "tasmād ekam eva māṃ prati jñānasya karmaṇaś copadeśo nopapadyata iti cet, na |",
    "GE07bhg4c02u:2108": "vidvad-avidvad-avasthā-bhedena",
    "GE07bhg4c02u:2109": "jñāna-karmopadeśopapatter ity āha bhagavān eṣeti |",
    "GE07bhg4c02u:2110": "eṣā na tv evāham ity ādy-eka-viṃśati-ślokais te tubhyam abhihitā sāṅkhye samyak khyāyate sarvopādhi-śūnyatayā pratipādyate paramātma-tattvam",
    "GE07bhg4c02u:2111": "anayeti saṅkhyopaniṣat tayaiva tāparya-parisamāptyā pratipādyate yaḥ sa",
    "GE07bhg4c02u:2112": "sāṅkhya aupaniṣadaḥ puruṣa ity arthaḥ |",
    "GE07bhg4c02u:2113": "tasmin buddhis tan-mātra-viṣayaṃ",
    "GE07bhg4c02u:2114": "jñānaṃ sarvānartha-nivṛtti-kāraṇaṃ tvāṃ prati mayoktaṃ",
    "GE07bhg4c02u:2115": "naitādṛśa-jñānavataḥ kvacid api karmocyate |",
    "GE07bhg4c02u:2116": "tasya kāryaṃ na vidyata iti vakṣyamāṇatvāt |",
    "GE07bhg4c02u:2117": "yadi punar evaṃ mayokte 'pi tavaiṣā buddhir nodeti citta-doṣāt, tadā",
    "GE07bhg4c02u:2118": "tad-apanayenātma-tattva-sākṣātkārāya karma-yoga eva tvayānuṣṭheyaḥ |",
    "GE07bhg4c02u:2119": "tasmin yoge karma-yoge tu karaṇīyām imāṃ sukha-duḥkhe same kṛtvā ity",
    "GE07bhg4c02u:2120": "atroktāṃ phalābhisandhi-tyāga-lakṣaṇāṃ buddhiṃ vistareṇa mayā vakṣyamāṇāṃ śṛṇu |",
    "GE07bhg4c02u:2121": "tu-śabdaḥ pūrva-buddher yoga-viṣayatva-vyatireka-sūcanārthaḥ |",
    "GE07bhg4c02u:2122": "tathā ca śuddhāntaḥ-karaṇaṃ prati jñānopadeśo 'śuddhāntaḥ-karaṇaṃ prati karmopadeśa iti kutaḥ samuccaya-śaṅkayā virodhāvakāśa ity abhiprāyaḥ |",
    "GE07bhg4c02u:2123": "yoga-viṣayāṃ buddhiṃ phala-kathanena stauti - yathā vyavasāyātmikayā buddhyā karmasu yuktas tvaṃ karma-nimittaṃ bandha-nāśāyāśuddhi-lakṣaṇaṃ",
    "GE07bhg4c02u:2124": "jñāna-pratibandhaṃ prakarṣeṇa punaḥ pratibandhānutpatti-rūpeṇa hāsyasi tyakṣyasi |",
    "GE07bhg4c02u:2125": "ayaṃ bhāvaḥ - karma-nimitto jñāna-pratibandhaḥ karmaṇaiva dharmākhyenāpanetuṃ śakyate dharmeṇa pāpam apanudati [Mahānā 13.6] iti śruteḥ |",
    "GE07bhg4c02u:2126": "śravaṇādi-lakṣaṇo vicāras tu karmātmaka-pratibandha-rahitasyāsambhāvanādi-pratibandhaṃ",
    "GE07bhg4c02u:2127": "dṛṣṭa-dvāreṇāpanayatīti na karma-bandha-nirākaraṇāyopadeṣṭuṃ śakyate |",
    "GE07bhg4c02u:2128": "ato",
    "GE07bhg4c02u:2129": "'tyanta-malināntaḥ-karaṇatvād bahir aṅga-sādhanaṃ karmaiva tvayānuṣṭheyaṃ,",
    "GE07bhg4c02u:2130": "nādhunā śravaṇādi-yogyatāpi tava jātā |",
    "GE07bhg4c02u:2131": "dūre tu jñāna-yogyateti |",
    "GE07bhg4c02u:2132": "tathā ca vakṣyati - karmaṇy evādhikāras te [Gītā 2.47] iti |",
    "GE07bhg4c02u:2133": "etena sāṅkhya-buddher",
    "GE07bhg4c02u:2134": "antaraṅga-sādhanaṃ śravaṇādi vihāya bahiraṅga-sādhanaṃ karmaiva bhagavatā kim ity arjunāyopadiśyata iti nirastam |",
    "GE07bhg4c02u:2135": "karma-bandhaṃ saṃsāram",
    "GE07bhg4c02u:2136": "īśvara-prasāda-nimitta-jñāna-prāptyā prahāsyasīti prācāṃ vyākhyāne tv",
    "GE07bhg4c02u:2137": "adhyāhāra-doṣaḥ karma-pada-vaiyarthyaṃ ca parihartavyam ||39||",
    "GE07bhg4c02u:2138": "viśvanāthaḥ : upadiṣṭaṃ jñāna-yogam upasaṃharati eṣeti |",
    "GE07bhg4c02u:2139": "samyak khyāyate prakāśyate vastu-tattvam aneneti sāṅkhyaṃ samyak jñānam |",
    "GE07bhg4c02u:2140": "tasmin karaṇīyā buddhir eṣa kathitā |",
    "GE07bhg4c02u:2141": "adhunā yoge bhakti-yoge imāṃ vakṣyamāṇāṃ buddhiṃ",
    "GE07bhg4c02u:2142": "karaṇīyāṃ śṛṇu, yayā bhakti-viṣayiṇyā buddhyā yuktaḥ sahitaḥ |",
    "GE07bhg4c02u:2143": "karma-bandhaṃ saṃsāram ||39||",
    "GE07bhg4c02u:2144": "baladevaḥ : uktaṃ jñāna-yogam upasaṃharan tad-upāyaṃ niṣkāma-karma-yogaṃ",
    "GE07bhg4c02u:2145": "vaktum ārabhate eṣeti |",
    "GE07bhg4c02u:2146": "saṅkhyopaniṣat samyak khyāyate nirūpyate tattvam anayā iti nirukteḥ |",
    "GE07bhg4c02u:2147": "tayā pratipādyam ātma-yāthātmyaṃ sāṅkhyam |",
    "GE07bhg4c02u:2148": "śaiṣikān tasmin kartavyaiṣā buddhis tavābhihitā |",
    "GE07bhg4c02u:2149": "ne tv evāhaṃ ity ādinā tasmāt sarvāṇi bhūtāni ity antena |",
    "GE07bhg4c02u:2150": "sā cet tava citta-tad-doṣān nābhyudeti tarhi yoge tam etaṃ vedānuvacanena brāhmaṇā vividiṣanti yajñena dānena tapasā",
    "GE07bhg4c02u:2151": "nāśakena ity ādi śruty-uktāntargata-jñāne niṣkāma-karma-yoge kartavyām imāṃ vakṣyamāṇāṃ buddhiṃ śṛṇu |",
    "GE07bhg4c02u:2152": "phaloktyā tāṃ stauti yayeti |",
    "GE07bhg4c02u:2153": "karmāṇi kurvāṇas tvaṃ bhagavad-ājñayā mahā-prayāsāni karmāṇi kurvaṃs tat-tad-uddeśa-mahimnā tvad-antar-abhyuditayātma-jñāna-niṣṭhayā saṃsāraṃ tariṣyasīti |",
    "GE07bhg4c02u:2154": "paśu-putra-rājyādi-phalakaṃ karma sa-kāmaṃ jñāna-phalakaṃ tu",
    "GE07bhg4c02u:2155": "tan-niṣkāmam iti śāstre 'smin paribhāṣyate ||39||",
    "GE07bhg4c02u:2156": "BhG 2.40",
    "GE07bhg4c02u:2157": "nehābhikrama-nāśo 'sti pratyavāyo na vidyate |",
    "GE07bhg4c02u:2158": "svalpam apy asya dharmasya trāyate mahato bhayāt ||40||",
    "GE07bhg4c02u:2159": "śrīdharaḥ : nanu kṛṣyādivat karmaṇāṃ kadācid vighna-bāhulyena phale vyabhicārāt mantrādy-aṅga-vaiguṇyena ca pratyavāya-sambhavaāt kutaḥ",
    "GE07bhg4c02u:2160": "karma-yogena karma-bandha-prahāṇam |",
    "GE07bhg4c02u:2161": "tatrāha nehety ādi |",
    "GE07bhg4c02u:2162": "iha",
    "GE07bhg4c02u:2163": "niṣkāma-karma-yoge abhikramasya prārambhasya nāśo niṣphalatvaṃ nāsti |",
    "GE07bhg4c02u:2164": "pratyavāyaś ca na vidyate |",
    "GE07bhg4c02u:2165": "īśvaroddeśenaiva vighna-vaiguṇyādy-asambhavāt",
    "GE07bhg4c02u:2166": "| kiṃ cāsya dharmasya īśvarārādhanārtha-karma-yogasya svalpam apy upakrama-mātram api kṛtaṃ mahato bhayāt saṃsāra-lakṣaṇāt trāyate rakṣati |",
    "GE07bhg4c02u:2167": "na tu kāmya-karmavat kiñcid aṅga-vaikguṇyādinā naiṣphalyam asyety arthaḥ",
    "GE07bhg4c02u:2168_0": "madhusūdanaḥ : nanu tam etaṃ vedānuvacanena brāhmaṇā vividiṣanti yajñena dānena tapasānāśakena",
    "GE07bhg4c02u:2168_1": "[BAU 4.4.22] iti śrutyā vividiṣāṃ jñānaṃ coddiśya saṃyoga-pṛthaktva-nyāyena sarva-karmaṇāṃ",
    "GE07bhg4c02u:2168_2": "viniyogāt tatra cāntaḥ-karaṇa-śuddher dvāratvān māṃ prati karmānuṣṭhānaṃ vidhīyate |",
    "GE07bhg4c02u:2169_0": "tatra tad yatheha karma-jito lokaḥ kṣīyata evam evāmutra puṇya-jito lokaḥ kṣīyate",
    "GE07bhg4c02u:2169_1": "[Chā 8.1.6] iti śruti-bodhitasya phala-nāśasya sambhāvāj jñānaṃ vividiṣāṃ coddiśya",
    "GE07bhg4c02u:2169_2": "kriyamāṇasya yajñādeḥ kāmyatvāt sarvāṅgopasaṃhāreṇānuṣṭheyasya yat kiṃcid aṅgāsampattāv",
    "GE07bhg4c02u:2169_3": "api vaiguṇyāpatter",
    "GE07bhg4c02u:2170": "yajñenety ādi-vākya-vihitānāṃ ca sarveṣāṃ karmaṇām ekena",
    "GE07bhg4c02u:2171": "puruṣāyuṣa-paryavasāne 'pi kartum aśakyatvāt kutaḥ karma-bandhaṃ",
    "GE07bhg4c02u:2172": "prahāsyasīti-phalaṃ pratyāśety ata āha bhagavān neheti |",
    "GE07bhg4c02u:2173": "abhikramyate karmaṇā prārabhyate yat phalaṃ so 'bhikramas tasya nāśas tad",
    "GE07bhg4c02u:2174": "yathehety ādinā pratipādita iha niṣkāma-karma-yoge nāsti |",
    "GE07bhg4c02u:2175": "etat-phalasya",
    "GE07bhg4c02u:2176": "śuddheḥ pāpa-kṣaya-rūpatvena loka-śabda-vācya-bhogyatvābhāvena ca kṣayāsambhavāt |",
    "GE07bhg4c02u:2177": "vedana-paryantāyā eva vividiṣāyāḥ karma-phalatvād",
    "GE07bhg4c02u:2178": "vedanasya cāvyavadhānenājñāna-nivṛtti-phala-janakasya phalam ajanayitvā nāśāsambhavād iha phala-nāśo nāstīti sādhūktam |",
    "GE07bhg4c02u:2179": "tad uktaṃ -",
    "GE07bhg4c02u:2180": "tad yatheheti yā nindā sā phale na tu karmaṇi |",
    "GE07bhg4c02u:2181": "phalecchāṃ tu parityajya kṛtaṃ karma viśuddhi-kṛt || iti |",
    "GE07bhg4c02u:2182": "tathā pratyavāyo 'ṅga-vaiguṇya-nibandhanaṃ vaiguṇyam iha na vidyate tam iti vākyena nityānām evopātta-durita-kṣaya-dvāreṇa vividiṣāyāṃ viniyogāt |",
    "GE07bhg4c02u:2183": "tatra ca sarvāṅgopasaṃhāra-niyamābhāvāt |",
    "GE07bhg4c02u:2184": "kāmyānām api saṃyoga-pṛthaktva-nyāyena viniyoga iti pakṣe 'pi",
    "GE07bhg4c02u:2185": "phalābhisandhi-rahitatvena teṣāṃ nitya-tulyatvāt |",
    "GE07bhg4c02u:2186": "nahi",
    "GE07bhg4c02u:2187": "kāmya-nityāgnihotrayoḥ svataḥ kaścid viśeṣo 'sti |",
    "GE07bhg4c02u:2188": "phalābhisandhi-tad-abhāṣābhyām eva tu kāmyatva-nityatva-vyapadeśaḥ |",
    "GE07bhg4c02u:2189": "idaṃ ca pakṣa-dvayam uktaṃ vārtike -",
    "GE07bhg4c02u:2190": "vedānuvacanādīnām aikātmya-jñāna-janmane |",
    "GE07bhg4c02u:2191": "tam etam iti vākyena nityānāṃ vakṣyate vidhiḥ ||",
    "GE07bhg4c02u:2192": "yad vā vividiṣārthatvaṃ kāmyānām api karmaṇām |",
    "GE07bhg4c02u:2193": "tam etam iti vākyena saṃyogasya pṛthaktvataḥ || iti |",
    "GE07bhg4c02u:2194": "tathā ca phalābhisandhinā kriyamāṇa eva karmaṇi sarvāṅgopa-saṃhāra-niyamāt",
    "GE07bhg4c02u:2195": "tad-vilakṣaṇe śuddhy-arthe karmaṇi pratinidhyādinā samāpti-sambhavān",
    "GE07bhg4c02u:2196": "nāṅga-vaiguṇya-nimittaḥ pratyavāyo 'stīty arthaḥ |",
    "GE07bhg4c02u:2197": "tathāsya",
    "GE07bhg4c02u:2198_0": "śuddhy-arthasya dharmasya tam etam ity ādi-vākya-vihitasya madhye svalpam api saṅkhyayetikartavyatayā",
    "GE07bhg4c02u:2198_1": "vā yathā-śakti-bhagavad-ārādhanārthaṃ kiṃcid apy anuṣṭhitaṃ san mahataḥ saṃsāra-bhayāt",
    "GE07bhg4c02u:2198_2": "trāyate",
    "GE07bhg4c02u:2199": "bhagavat-prasāda-sampādanenānuṣṭhātāraṃ rakṣati |",
    "GE07bhg4c02u:2200": "sarva-pāpa-prasakto 'pi dhyāyan nimiṣam acyutam |",
    "GE07bhg4c02u:2201": "bhūyas tapasvī bhavati paṅki-pāvana-pāvanaḥ || ity ādi smṛteḥ |",
    "GE07bhg4c02u:2202": "tam etam iti vākye samuccaya-vidhāyakābhāvāc cāśuddhi-tāratamyād",
    "GE07bhg4c02u:2203": "evānuṣṭhāna-tāratamyopapatter yuktam uktaṃ karma-bandhaṃ prahāsyasi ||40||",
    "GE07bhg4c02u:2204": "viśvanāthaḥ : atra yogo dvividhaḥ śravaṇa-kīrtanādi-bhakti-rūpaḥ,",
    "GE07bhg4c02u:2205": "śrī-bhagavad-arpita-niṣkāma-karma-rūpaś ca |",
    "GE07bhg4c02u:2206": "tatra karmaṇy evādhikāraḥ ity ataḥ prāg bhakti-yoga eva nirūpyate |",
    "GE07bhg4c02u:2207": "nistraiguṇyo bhavārjuna ity ukter bhakter eve triguṇātītatvāt tayaiva puruṣo nistraiguṇyo bhavatīty ekādaśa-skandhe[*ENDNOTE] prasiddheḥ |",
    "GE07bhg4c02u:2208": "jñāna-karmaṇos tu",
    "GE07bhg4c02u:2209": "sāttvikatva-rājasatvābhyāṃ nistraiguṇyatvānupapatter",
    "GE07bhg4c02u:2210": "bhagavad-arpita-lakṣaṇā bhaktis tu karmaṇo vaiphalyābhāva-mātraṃ",
    "GE07bhg4c02u:2211": "pratipādayati, na tu svasya bhakti-vyapadeśaṃ prādhānyābhāvād eva |",
    "GE07bhg4c02u:2212": "yadi ca bhagavad-arpitaṃ karmāpi bhaktir eveti mataṃ, tadā karma kiṃ syāt ?",
    "GE07bhg4c02u:2213": "yad-bhagavad-anarpita-karma, tad eva karmeti cen, na |",
    "GE07bhg4c02u:2214": "naiṣkarmyam apy acyuta-bhāva-varjitaṃ",
    "GE07bhg4c02u:2215": "na śobhate jñānam alaṃ nirañjanam |",
    "GE07bhg4c02u:2216": "kutaḥ punaḥ śaśvad abhadram īśvare na cārpitaṃ karma yad apy akāraṇam || [BhP 1.5.12]",
    "GE07bhg4c02u:2217": "iti nāradoktyā tasya vaiyarthya-pratipādanāt |",
    "GE07bhg4c02u:2218": "tasmād atra bhagvac-caraṇa-mādhurya-prāpti-sādhanībhūtā",
    "GE07bhg4c02u:2219": "kevala-śravaṇa-kīrtanādi-lakṣaṇaiva bhaktir nirūpyate, yathā",
    "GE07bhg4c02u:2220": "niṣkāma-karma-yoga 'pi nirūpayitavyaḥ |",
    "GE07bhg4c02u:2221": "ubhāv apy etau",
    "GE07bhg4c02u:2222": "buddhi-yoga-śabda-vācyau jñeyau - dadāmi buddhi-yogaṃ taṃ yena mām",
    "GE07bhg4c02u:2223": "upayānti te [10.10], dūreṇa hy avaraṃ karma buddhi-yogād dhanañjaya [2.49]",
    "GE07bhg4c02u:2224": "iti cokteḥ |",
    "GE07bhg4c02u:2225": "atha nirguṇa-śravaṇa-kīrtanādi-bhakti-yogasya māhātmyam āha neheti |",
    "GE07bhg4c02u:2226": "iha",
    "GE07bhg4c02u:2227": "bhakti-yoge 'bhikrame ārambha-mātre kṛte 'py asya bhaktiyogasya nāśo nāsti",
    "GE07bhg4c02u:2228": "| tataḥ pratyavāyaś ca na syāt |",
    "GE07bhg4c02u:2229": "yathā karma-yoge ārambhaṃ kṛtvā karmānuṣṭhitavataḥ karma-nāśa-pratyavāyau syātām iti bhāvaḥ",
    "GE07bhg4c02u:2230": "nanu tarhi tasya bhakty-anuṣṭhātu-kāmasya samucita-bhakty-akaraṇāt",
    "GE07bhg4c02u:2231": "bhakti-phalaṃ tu naiva syāt |",
    "GE07bhg4c02u:2232": "tatrāha svalpam iti |",
    "GE07bhg4c02u:2233": "asya dharmasya svalpam apy ārambha-samaye yā kiñcin-mātrī bhaktir abhūt |",
    "GE07bhg4c02u:2234": "sāpīty arthaḥ |",
    "GE07bhg4c02u:2235": "mahato bhayāt saṃsārāt trāyata eva |",
    "GE07bhg4c02u:2236": "yan-nāma sakṛc-chravaṇāt pukkaśo 'pi",
    "GE07bhg4c02u:2237": "vimucyate saṃsārād ity [BhP 6.16.44] ādi-śravaṇāt |",
    "GE07bhg4c02u:2238": "ajāmilādau tathā darśanāc ca |",
    "GE07bhg4c02u:2239": "na hy aṅgopakrame dhvaṃso",
    "GE07bhg4c02u:2240": "mad-dharmasyoddhavāṇv api |",
    "GE07bhg4c02u:2241": "mayā vyavasitaḥ samyaṅ nirguṇatvād anāśiṣaḥ || [BhP 11.29.20]",
    "GE07bhg4c02u:2242": "iti bhagavato vākyena sahāsya-vākyasyaikārtham eva dṛśyate |",
    "GE07bhg4c02u:2243": "kintu tatra nirguṇatvān na hi guṇātītaṃ vastu kadācid dhvastaṃ bhavatīti hetur upanyastaḥ",
    "GE07bhg4c02u:2244": "sa cehāpi draṣṭavyaḥ |",
    "GE07bhg4c02u:2245": "na ca niṣkāma-karmaṇo 'pi",
    "GE07bhg4c02u:2246": "bhagavad-arpaṇa-mahimnā nirguṇatvam eveti vācyam - mad-arpaṇaṃ niṣphalaṃ vā sāttvikaṃ nija-karma tat [BhP 11.25.23] ||40||",
    "GE07bhg4c02u:2247": "baladevaḥ : vakṣyamāṇayā buddhyā yuktaṃ karma-yogaṃ stauti neheti |",
    "GE07bhg4c02u:2248": "iha tam etam ity ādi vākyokteḥ niṣkāma-karma-yoge 'bhikramasyārambhasya",
    "GE07bhg4c02u:2249": "phalotpādakatva-nāśo nāsti |",
    "GE07bhg4c02u:2250": "ārambhasyāsamāptasya vaiphalyaṃ na bhavatīty arthaḥ |",
    "GE07bhg4c02u:2251": "mantrādy-aṅga-vaikalye ca pratyavāyo na vidyate |",
    "GE07bhg4c02u:2252": "ātmoddeśa-mahimnā oṃ tat sat iti bhagavan-nāmnā ca tasya vināśāt |",
    "GE07bhg4c02u:2253": "iha",
    "GE07bhg4c02u:2254": "bhagavad-arpitasya niṣāma-karma-lakṣaṇa-dharmasya kiñcid apy anuṣṭhitaṃ",
    "GE07bhg4c02u:2255": "san mahato bhayāt saṃsārāt trāyate anuṣṭhātāraṃ rakṣati |",
    "GE07bhg4c02u:2256": "vakṣyati caivaṃ pārtha naiveha nāmutra [Gītā 6.40] ity ādinā |",
    "GE07bhg4c02u:2257": "kāmya-karmāṇi",
    "GE07bhg4c02u:2258": "sarvāṅgopasaṃhāreṇānuṣṭhitāny ukta-phalāya kalpante |",
    "GE07bhg4c02u:2259": "mantrādy-aṅga-vaikalye tu pratyavāyaṃ janayantīti |",
    "GE07bhg4c02u:2260": "niṣkāma-karmāṇi tu",
    "GE07bhg4c02u:2261": "yathā-śakty-anuṣṭhitāni jñāna-niṣṭhā-lakṣaṇaṃ phalaṃ janayanty evokta-hetutaḥ pratyavāyaṃ noptādayantīti ||40||",
    "GE07bhg4c02u:2262": "BhG 2.41",
    "GE07bhg4c02u:2263": "vyavasāyātmikā buddhir ekeha kuru-nandana |",
    "GE07bhg4c02u:2264": "bahu-śākhā hy anantāś ca buddhayo 'vyavasāyinām ||41||",
    "GE07bhg4c02u:2265": "śrīdharaḥ : kuta ity apekṣāyām ubhayor vaiṣamyam āha vyavasāyātmiketi |",
    "GE07bhg4c02u:2266": "iha īśvarārādhana-lakṣaṇe karma-yoge vyavasāyātmikā parameśvara-bhaktyaiva",
    "GE07bhg4c02u:2267": "dhruvaṃ tariṣyāmīti niścayātmikā ekaiva ekaniṣṭhaiva buddhir bhavati |",
    "GE07bhg4c02u:2268": "avyavasāyināṃ tu īśvarārādhana-bahirmukhānāṃ kāmināṃ kāmānām ānantyāt",
    "GE07bhg4c02u:2269": "anantāḥ |",
    "GE07bhg4c02u:2270": "tatrāpi hi karma-phala-guṇa-phalatvādi-prakāra-bhedād",
    "GE07bhg4c02u:2271": "bahu-śākhāś ca buddhayo bhavanti |",
    "GE07bhg4c02u:2272": "īśvarārādhanārthaṃ hi nityaṃ naimittikaṃ ca karma kiñcid aṅga-vaiguṇye 'pi na naśyati |",
    "GE07bhg4c02u:2273": "yathā śaknuyāt tathā kuryād iti hi tad vidhīyate |",
    "GE07bhg4c02u:2274": "na ca vaiguṇyam api |",
    "GE07bhg4c02u:2275": "īśvaroddeśenaiva vaiguṇyopaśamāt |",
    "GE07bhg4c02u:2276": "na tu tathā kāmyaṃ karma |",
    "GE07bhg4c02u:2277": "ato mahad vaiṣamyam iti bhāvaḥ ||41||",
    "GE07bhg4c02u:2278": "madhusūdanaḥ : etad-upapādanāya tam etam iti vākya-vihitānām ekārthatvam āha vyavasāyātmiketi",
    "GE07bhg4c02u:2279_0": "he kurunandaneha śreyo-mārge tam etam iti vākye vā vyavasāyātmikātma-tattva-niścayātmikā",
    "GE07bhg4c02u:2279_1": "buddhir ekaiva caturṇām āśramāṇāṃ sādhyā vivakṣitā vedānuvacanena ity ādau tṛtīyā-vibhaktyā",
    "GE07bhg4c02u:2279_2": "pratyekaṃ",
    "GE07bhg4c02u:2280": "nirapekṣa-sādhanatva-bodhanāt |",
    "GE07bhg4c02u:2281": "bhinnārthatve hi samuccayaḥ syāt |",
    "GE07bhg4c02u:2282": "ekārthatve 'pi darśa-pūrṇamāsābhyām itivad dvandva-samāsena yad agnaye ca",
    "GE07bhg4c02u:2283": "prajāpataye cetivac ca-śabdena na tathātra kiṃcit pramāṇam astīty arthaḥ |",
    "GE07bhg4c02u:2284_0": "sāṅkhya-viṣayā yoga-viṣayā ca buddhir eka-phalatvād ekā vyavasāyātmikā sarva-viparīta-buddhīnāṃ",
    "GE07bhg4c02u:2284_1": "bādhikā nirdoṣa-veda-vākya-samutthatvād itarās tv avyavasāyināṃ buddhayo bādhyā ity",
    "GE07bhg4c02u:2284_2": "artha iti bhāṣya-kṛtaḥ |",
    "GE07bhg4c02u:2285": "anye tu parameśvarārādhanenaiva saṃsāraṃ tariṣyāmīti niścayātmikaika-niṣṭhaiva",
    "GE07bhg4c02u:2286": "buddhir iha karma-yoge bhavatīty artham āhuḥ |",
    "GE07bhg4c02u:2287": "sarvathāpi tu jñāna-kāṇḍānusāreṇa svalpam apy asya dharmasya trāyate mahato bhayāt ity upapannam |",
    "GE07bhg4c02u:2288": "karma-kāṇḍe punar bahu-śākhā aneka-bhedāḥ kāmānām",
    "GE07bhg4c02u:2289": "aneka-bhedatvāt |",
    "GE07bhg4c02u:2290": "anantāś ca karma-phala-guṇa-phalādi-prakāropaśākhā-bhedāt, buddhayo bhavanty avyavasāyināṃ tat-tat-phala-kāmānām |",
    "GE07bhg4c02u:2291": "buddhīnām",
    "GE07bhg4c02u:2292": "ānantya-prasiddhi-dyotanārtho hi-śabdaḥ |",
    "GE07bhg4c02u:2293": "ataḥ kāmya-karmāpekṣayā",
    "GE07bhg4c02u:2294": "mahad-vailakṣaṇya-śuddhy-artha-karmaṇām ity abhiprāyaḥ ||41||",
    "GE07bhg4c02u:2295": "viśvanāthaḥ : kiṃ ca sarvābhyo 'pi buddhibhyo bhakti-yoga-viṣayiṇy eva buddhir uktṛṣṭety āha vyavasāyeti |",
    "GE07bhg4c02u:2296": "iha bhakti-yoge vyavasāyātmikā buddhir ekaiva |",
    "GE07bhg4c02u:2297": "mama śrīmad-gurūpadiṣṭaṃ",
    "GE07bhg4c02u:2298_0": "bhagavat-kīrtana-smaraṇa-caraṇa-paricarṇādikam etad eva mama sādhanam etad eva mama",
    "GE07bhg4c02u:2298_1": "sādhyam etad eva mama jīvātuḥ sādhana-sādhya-daśayos tyaktum aśakyam etad eva me",
    "GE07bhg4c02u:2298_2": "kāmyam etad eva me kāryam etad anyan na me kāryaṃ nāpy abhilaṣaṇīyaṃ svapne 'pīty",
    "GE07bhg4c02u:2298_3": "atra sukham astu duḥkhaṃ vāstu saṃsāro naśyatu vā na naśyatu |",
    "GE07bhg4c02u:2299": "tatra mama kāpi na kṣatir ity evaṃ niścayātmikā buddhir",
    "GE07bhg4c02u:2300": "akaitava-bhaktāv eva sambhavet |",
    "GE07bhg4c02u:2301": "tad uktaṃ - tato bhajeta māṃ bhaktyā śraddhālur dṛḍha-niścayaḥ [BhP 11.20.28] iti |",
    "GE07bhg4c02u:2302": "tato 'nyatra naiva buddhir ekety āha bahv iti |",
    "GE07bhg4c02u:2303": "bahavaḥ śākhā yāsāṃ tāḥ |",
    "GE07bhg4c02u:2304": "tathā hi karma-yoge kāmānām ānantyād buddhayo 'nantāḥ |",
    "GE07bhg4c02u:2305": "tathaiva",
    "GE07bhg4c02u:2306": "jñāna-yoge prathamam antaḥkaraṇa-śuddhy-arthaṃ niṣkāma-karmaṇi buddhis tatas tasmin śuddhe sati karma-saṃnyāse buddhiḥ |",
    "GE07bhg4c02u:2307": "tadā jñāne buddhiḥ |",
    "GE07bhg4c02u:2308": "jñāna-vaiphalyābhāvārthaṃ bhaktau buddhiḥ jñānaṃ ca mayi saṃnyaset iti",
    "GE07bhg4c02u:2309": "bhagavad-ukter jñāna-saṃnyāse ca bhaktau buddhir iti buddhayo 'nantāḥ |",
    "GE07bhg4c02u:2310": "karma-jñāna-bhaktīnām avaśyānuṣṭheyatvāt tat-tac-chākhā apy anantāḥ ||41||",
    "GE07bhg4c02u:2311": "baladevaḥ : kāmya-karma-viṣayaka-buddhito niṣkāma-karma-viṣayaka-buddher",
    "GE07bhg4c02u:2312": "vaiśiṣṭyam āha vyavasāyeti |",
    "GE07bhg4c02u:2313": "he kurunandana iha vaidikeṣu sarveṣu karmasu vyavasāyātmikā bhagavad-arcana-rūpair niṣkāma-karmabhir",
    "GE07bhg4c02u:2314": "viṣorṇādivat tad-antargatena jñānenātma-yāthātmyam aham anubhaviṣyāmīti niścaya-rūpā buddhir ekā ekav-viṣayatvāt |",
    "GE07bhg4c02u:2315": "ekasmai tad-anubhavāya teṣāṃ vihitatvād iti yāvat |",
    "GE07bhg4c02u:2316": "avyavasāyinām kāmya-karmānuṣṭhātṝṇāṃ tu buddhayo hy",
    "GE07bhg4c02u:2317": "anantāḥ |",
    "GE07bhg4c02u:2318": "paśv-anna-putra-svargādy-ananta-kāma-viṣayatvāt |",
    "GE07bhg4c02u:2319": "tatrāpi",
    "GE07bhg4c02u:2320": "bahu-śākhāḥ |",
    "GE07bhg4c02u:2321": "eka-phalake 'pi darśa-paurṇamāsādāv āyuḥ",
    "GE07bhg4c02u:2322": "suprajastādy-avāntarāneka-phalāśaṃsā-śravaṇāt |",
    "GE07bhg4c02u:2323": "atra hi dehātiriktātma-jñāna-mātram apekṣate na tūktātma-yāthātmyaṃ tan niścaye kāmya-karmasu pravṛtter asambhavāt ||41||",
    "GE07bhg4c02u:2324": "BhG 2.42-44",
    "GE07bhg4c02u:2325": "yām imāṃ puṣpitāṃ vācaṃ pravadanty avipaścitaḥ |",
    "GE07bhg4c02u:2326": "veda-vāda-ratāḥ pārtha nānyad astīti vādinaḥ ||42||",
    "GE07bhg4c02u:2327": "kāmātmānaḥ svarga-parā janma-karma-phala-pradām |",
    "GE07bhg4c02u:2328": "kriyā-viśeṣa-bahulāṃ bhogaiśvarya-gatiṃ prati ||43||",
    "GE07bhg4c02u:2329": "bhogaiśvarya-prasaktānāṃ tayāpahṛta-cetasām |",
    "GE07bhg4c02u:2330": "vyavasāyātmikā buddhiḥ samādhau na vidhīyate ||44||",
    "GE07bhg4c02u:2331": "śrīdharaḥ : nanu kāmino 'pi kaṣṭān kāmān vihāya vyavasāyātmikām eva buddhiṃ kim iti na kurvanti |",
    "GE07bhg4c02u:2332": "tatrāha yām imām ity ādi |",
    "GE07bhg4c02u:2333": "yām imāṃ puṣpitāṃ",
    "GE07bhg4c02u:2334": "viṣa-latāvad āpāta-ramaṇīyāṃ prakṛṣṭāṃ paramārtha-phala-parām eva vadanti vācaṃ svargādi-phala-śrutim",
    "GE07bhg4c02u:2335": "teṣāṃ tayā vācā 'pahṛta-cetasāṃ",
    "GE07bhg4c02u:2336": "vyavasāyātmikā buddhiḥ samādhau na vidhīyate iti tṛtīyenānvayaḥ |",
    "GE07bhg4c02u:2337": "kim iti tathā vadanti |",
    "GE07bhg4c02u:2338": "yato 'vipaścito mūḍhāḥ |",
    "GE07bhg4c02u:2339": "tatra hetuḥ veda-vāda-ratā iti |",
    "GE07bhg4c02u:2340": "vede ye vādā artha-vādāḥ |",
    "GE07bhg4c02u:2341": "akṣayyaṃ ha vai cāturmāsya-yājinaḥ sukṛtaṃ bhavati |",
    "GE07bhg4c02u:2342": "tathā, apāṃ somam amṛtā ambhūma ity ādyāḥ |",
    "GE07bhg4c02u:2343": "teṣv eva ratāḥ prītāḥ |",
    "GE07bhg4c02u:2344": "ataevātaḥparam anyad īśvara-tattvaṃ prāpyaṃ nāstīti-vadana-śīlāḥ",
    "GE07bhg4c02u:2345": "ataeva kāmātmāna iti |",
    "GE07bhg4c02u:2346": "kāmātmānaḥ kāmākulita-cittāḥ |",
    "GE07bhg4c02u:2347": "ataḥ svarga eva paraḥ puruṣārtho yeṣāṃ te |",
    "GE07bhg4c02u:2348": "janma ca tatra karmāṇi ca tat-phalāni ca pradadātīti tathā |",
    "GE07bhg4c02u:2349": "tāṃ bhogaiśvaryayor gatiṃ prāptiṃ prati sādhana-bhūtā",
    "GE07bhg4c02u:2350": "ye kriyā-viśeṣās te bahulā yasyāṃ tāṃ pravadantīty anuṣaṅgaḥ ||43||",
    "GE07bhg4c02u:2351": "tataś ca bhogaiśvarya-prasaktānām ity ādi |",
    "GE07bhg4c02u:2352": "bhogaiśvaryayoḥ prasaktānām abhiniviṣṭānāṃ tayā puṣpitayā vācāpahṛtam ākṛṣṭaṃ ceto yeṣām teṣām",
    "GE07bhg4c02u:2353": "samādhiś cittaikāgryam |",
    "GE07bhg4c02u:2354": "parameśvarābhimukhatvam iti yāvat |",
    "GE07bhg4c02u:2355": "tasmin niścayātmikā buddhis tu na vidhīyate |",
    "GE07bhg4c02u:2356": "karma-kartari prayogaḥ |",
    "GE07bhg4c02u:2357": "sā notpadyata iti bhāvaḥ ||44||",
    "GE07bhg4c02u:2358": "madhusūdanaḥ : avyavasayinām api vyavasāyātmikā buddhiḥ kuto na bhavati pramāṇasya tulyatvād ity āśaṅkya pratibandhaka-sad-bhāvān na bhavatīty āha",
    "GE07bhg4c02u:2359": "yām imām iti tribhiḥ |",
    "GE07bhg4c02u:2360": "kuta evam ata āha bhogaiśvarya-gatiṃ prati",
    "GE07bhg4c02u:2361": "kriyā-viśeṣa-bahulām amṛta-pānorvaśī-vihāra-pārijāta-parimalādi-nibandhano",
    "GE07bhg4c02u:2362": "yo bhogas tat-kāraṇaṃ ca yad aiśvaryaṃ devādi-svāmitvaṃ tayor gatiṃ prāptiṃ prati sādhana-bhūtā ye kriyā-viśeṣā",
    "GE07bhg4c02u:2363": "agnihotra-darśa-pūrṇamāsa-jyotiṣṭomādayas tair bahulāṃ vistṛtām",
    "GE07bhg4c02u:2364": "atibāhulyena bhogaiśvarya-sādhana-kriyā-kalāpa-pratipādikām iti yāvat |",
    "GE07bhg4c02u:2365": "karma-kāṇḍasya hi jñāna-kāṇḍāpekṣayā sarvatrātivistṛtatvaṃ prasiddham |",
    "GE07bhg4c02u:2366": "etādṛśīṃ karma-kāṇḍa-lakṣaṇāṃ vācaṃ pravadanti prakṛṣṭāṃ",
    "GE07bhg4c02u:2367": "paramārtha-svargādi-phalām abhyupagacchanti |",
    "GE07bhg4c02u:2368": "ke ye 'vipaścito vicāra-janya-tātparya-parijñāna-śūnyāḥ |",
    "GE07bhg4c02u:2369": "ataeva",
    "GE07bhg4c02u:2370": "veda-vāda-ratā vede ye santi vādā artha-vādāḥ akṣayyaṃ ha vai",
    "GE07bhg4c02u:2371": "cāturmāsya-yājinaḥ sukṛtaṃ bhavati ity evam ādayas teṣv eva ratā vedārtha-satyatvenaivam evaitad iti mithyā-viśvāsena santuṣṭāḥ |",
    "GE07bhg4c02u:2372": "he pārtha ! ataeva nānyad astīti-vādinaḥ karma-kāṇḍāpekṣayā nāsty anyaj jñāna-kāṇḍaṃ",
    "GE07bhg4c02u:2373": "sarvasyāpi vedasya kārya-paratvāt |",
    "GE07bhg4c02u:2374": "karma-phalāpekṣayā ca nāsty anyan",
    "GE07bhg4c02u:2375": "niratiśayaṃ jñāna-phalam iti vadana-śīlā mahatā prabandhena jñāna-kāṇḍa-viruddhārtha-bhāṣiṇa ity arthaḥ |",
    "GE07bhg4c02u:2376": "kuto mokṣa-dveṣiṇyas te ?",
    "GE07bhg4c02u:2377": "yataḥ kāmātmānaḥ kāmyamāna-viṣaya-śatākula-cittatvena kāma-mayāḥ |",
    "GE07bhg4c02u:2378": "evaṃ sati mokṣam api kuto na kāmayante ? yataḥ svarga-parāḥ svarga",
    "GE07bhg4c02u:2379": "evorvaśy-ādy-apetatvena para utkṛṣṭo yeṣāṃ te tathā |",
    "GE07bhg4c02u:2380": "svargātiriktaḥ puruṣārtho nāstīti bhrāmyanto viveka-vairāgyābhāvān mokṣa-kathām api soḍhum akṣamā iti yāvat |",
    "GE07bhg4c02u:2381": "teṣāṃ ca pūrvokta-bhogaiśvaryayoḥ prasaktānāṃ kṣayitvādi-doṣādarśanena",
    "GE07bhg4c02u:2382": "niviṣṭāntaḥ-karaṇānāṃ tayā kriyā-viśeṣa-bhulayā vācāpahṛtam ācchāditaṃ ceto viveka-jñānaṃ yeṣāṃ tathā-bhūtānām artha-vādāḥ stuty-arthās",
    "GE07bhg4c02u:2383": "tātparya-viṣaye pramāṇāntarābādhite vedasya prāmāṇyam iti suprasiddham api",
    "GE07bhg4c02u:2384": "jñātum aśaktānāṃ samādhāv antaḥ-karaṇe vayavasāyātmikā buddhir na",
    "GE07bhg4c02u:2385": "vidhīyate na bhavatīty arthaḥ |",
    "GE07bhg4c02u:2386": "samādhi-viṣayā vyavasāyātmikā buddhis teṣāṃ na bhavatīti vā adhikaraṇe viṣaye vā sapatamyās tulyatvāt |",
    "GE07bhg4c02u:2387": "vidhīyata iti karma-kartari la-kāraḥ |",
    "GE07bhg4c02u:2388": "samādhīyate 'smin sarvam iti vyutpattyā samādhir antaḥ-karaṇaṃ vā paramātmā veti",
    "GE07bhg4c02u:2389": "nāprasiddhārtha-kalpanam |",
    "GE07bhg4c02u:2390": "ahaṃ brahmety avasthānaṃ samādhis tan-nimittaṃ",
    "GE07bhg4c02u:2391": "vyavasāyātmikā buddhir noptadyata iti vyākhyāne tu rūḍhir evādṛtā |",
    "GE07bhg4c02u:2392": "ayaṃ bhāvaḥ -- yadyapi kāmyāny agnihotrādīni śuddhy-arthebhyo na viśiṣyante tathāpi phalābhisandhi-doṣān nāśaya-śuddhiṃ sampādayanti |",
    "GE07bhg4c02u:2393": "bhogānuguṇā tu śuddhir na jñānopayoginī |",
    "GE07bhg4c02u:2394": "etad eva darśayituṃ",
    "GE07bhg4c02u:2395": "bhogaiśvarya-prasaktānām iti punar upāttam |",
    "GE07bhg4c02u:2396": "phalābhisandhim antareṇa tu kṛtāni jñānopayoginīṃ śuddhim ādadhatīti siddhaṃ vipaścid-avipaścitoḥ",
    "GE07bhg4c02u:2397": "phala-vailakṣaṇyam |",
    "GE07bhg4c02u:2398": "vistareṇa caitad agre pratipādayiṣyate ||42-44||",
    "GE07bhg4c02u:2399": "viśvanāthaḥ : tasmād avyavasāyinaḥ sakāma-karmiṇas tv atimandā ity āha yām imām iti |",
    "GE07bhg4c02u:2400": "puṣpitāṃ vācaṃ puṣpitāṃ viphalatām ivāpātato ramaṇīyam |",
    "GE07bhg4c02u:2401": "pravadanti prakarṣeṇa sarvataḥ prakṛṣṭā iyam eva veda-vāg iti ye vadanti,",
    "GE07bhg4c02u:2402": "teṣāṃ tayā vācā apahṛta-cetasāṃ ca vyavasāyātmikā buddhir na vidhīyate iti",
    "GE07bhg4c02u:2403": "tṛtīyenānvayaḥ |",
    "GE07bhg4c02u:2404": "teṣu tasyā asambhavāt sā teṣu nopadiśyata ity arthaḥ |",
    "GE07bhg4c02u:2405": "kim iti te tathā vadanti, yato 'vipaścito mūrkhāḥ |",
    "GE07bhg4c02u:2406": "tatra hetuḥ vedeṣu ye",
    "GE07bhg4c02u:2407": "'rtha-vādāḥ - akṣayyaṃ vai cāturmāsya-yājinaḥ sukṛtaṃ bhavati, apāṃ somam amṛtā ambhūma ity ādyāḥ |",
    "GE07bhg4c02u:2408": "anyad īśvara-tattvaṃ nāstīti prajalpinas te",
    "GE07bhg4c02u:2409": "kīdṛśīṃ vācaṃ pravadanti |",
    "GE07bhg4c02u:2410": "janma-karma-phala-pradāyinīṃ bhogaiśvarya-gatiṃ",
    "GE07bhg4c02u:2411": "prati ye kriyā-viśeṣās tān bahu yathā syāt tathā lāti dadāti pratipādayatīti tām ||42-43||",
    "GE07bhg4c02u:2412": "tataś ca bhogaiśvaryayoḥ prasaktānām tayā puṣpitayā vācā apahṛtam ākṛṣṭaṃ ceto yeṣām te |",
    "GE07bhg4c02u:2413": "tathā teṣām samādhiś cittaikāgryam parameśvaraikonmukhatvaṃ tasmin niścayātmikā buddhir na vidhīyate |",
    "GE07bhg4c02u:2414": "karma-kartari prayogaḥ |",
    "GE07bhg4c02u:2415": "sā notpadyata iti bhāvaḥ iti svāmi-vacanaiḥ",
    "GE07bhg4c02u:2416": "baladevaḥ : nanv eṣāṃ vyavasāyātmikā buddhir bhavet śrutes taulyād iti cec",
    "GE07bhg4c02u:2417": "citta-doṣān na bhaved ity āha yām iti tribhiḥ |",
    "GE07bhg4c02u:2418": "avipaścito 'lpa-jñāḥ yām imāṃ jyotiṣṭomena svarga-kāmo yajetety ādikāṃ vācaṃ pravadanti iyam",
    "GE07bhg4c02u:2419": "prakṛṣṭā vedavāg iti kalpayanti |",
    "GE07bhg4c02u:2420": "tayā vācāpahṛta-cetasāṃ teṣāṃ samādhau manasi vyavasāyātmikā buddhir na vidhīyate nābhyudeti ity anuṣaṅgaḥ |",
    "GE07bhg4c02u:2421": "kīdṛśīṃ vācam ity āha puṣpitām iti || kusumita-viṣa-latāvad āpāta-manojñāṃ",
    "GE07bhg4c02u:2422": "niṣphalām ity arthaḥ |",
    "GE07bhg4c02u:2423": "evaṃ kutas te vadanti tatrāha vedeti |",
    "GE07bhg4c02u:2424_0": "vedeṣu ye vādāḥ apāṃ somam amṛtā ambhūma, akṣayyaṃ ha vai cāturmāsya-yājinaḥ sukṛtaṃ",
    "GE07bhg4c02u:2424_1": "bhavati ity ādayo 'rthavādās teṣv eva ratāḥ vedasya satya-bhāṣitvād evam evaitad",
    "GE07bhg4c02u:2424_2": "iti pratītimantaḥ ataeva nānyad iti karma-phalāt svargād anyat jīvāṃśi-paramārtha-jñānaṃ",
    "GE07bhg4c02u:2424_3": "labhyaṃ mokṣa-lakṣaṇaṃ niratiśayaṃ nitya-sukhaṃ",
    "GE07bhg4c02u:2425": "nāsti |",
    "GE07bhg4c02u:2426": "tat-pratipādikānāṃ vedānta-vācāṃ karmāṅga-kartṛ-devatād ekatayā",
    "GE07bhg4c02u:2427": "tac-cheṣatvād iti vadana-śīlā ity arthaḥ ||42||",
    "GE07bhg4c02u:2428": "citta-doṣam āha kāmātmānaḥ vaiṣayika-sukha-vāsanā-grasta-cittāḥ |",
    "GE07bhg4c02u:2429": "evaṃ cet tādṛśaṃ mokṣaṃ kuto necchanti tatrāha svargeti |",
    "GE07bhg4c02u:2430": "svarga eva sudhā",
    "GE07bhg4c02u:2431": "devāṅganādy-upetatvena paraḥ śreṣṭho yeṣāṃ te |",
    "GE07bhg4c02u:2432": "tādṛg-vāsanā-grastatvāt",
    "GE07bhg4c02u:2433": "teṣāṃ nānyad bhāṣata ity arthaḥ |",
    "GE07bhg4c02u:2434": "janma karmeti janma ca",
    "GE07bhg4c02u:2435": "dehendriya-sambandha-laksaṇaṃ, tatra karma ca tat-tad-varṇāśrama-vihitaṃ,",
    "GE07bhg4c02u:2436": "phalaṃ ca vināśi-paśv-anna-svargādi |",
    "GE07bhg4c02u:2437": "tāni prakarṣeṇāvicchedena dadāti tāṃ bhogaiśvaryayor gatiṃ prāptiṃ prati ye kriyā-viśeṣā jyotiṣṭpmādayas te bahulāḥ pracurā yatra tāṃ vācaṃ vadantīti pūrveṇānvayaḥ |",
    "GE07bhg4c02u:2438": "bhogaḥ",
    "GE07bhg4c02u:2439": "sudhā-pāna-devāṅganādiḥ, aiśvaryaṃ ca devādi-svāmitvaṃ tayor gatim ity",
    "GE07bhg4c02u:2440": "arthaḥ ||43||",
    "GE07bhg4c02u:2441_0": "baladevaḥ : bhogeti teṣāṃ pūrvoktayor bhogaiśvaryayoḥ prasaktānāṃ kṣayitva-doṣāsphūrtyā",
    "GE07bhg4c02u:2441_1": "tayor abhiniviṣṭānāṃ tayā puṣpitayā vācāpahṛtam viluptaṃ ceto viveka-jñānaṃ yeṣām",
    "GE07bhg4c02u:2441_2": "tādṛśānāṃ samādhāv iti yo 'yam |",
    "GE07bhg4c02u:2442": "samyag ādhīyate 'sminn ātma-tattva-yāthātmyam iti nirukteḥ samādhir manas tasminn ity arthaḥ",
    "GE07bhg4c02u:2443": "BhG 2.45",
    "GE07bhg4c02u:2444": "traiguṇya-viṣayā vedā nistraiguṇyo bhavārjuna |",
    "GE07bhg4c02u:2445": "nirdvandvo nitya-sattva-stho niryoga-kṣema ātmavān ||45||",
    "GE07bhg4c02u:2446": "śrīdharaḥ : nanu svargādikaṃ paramaṃ phalaṃ yadi na bhavati, tarhi kim iti",
    "GE07bhg4c02u:2447": "vedas tat-sādhanatayā karmāṇi vidhīyante |",
    "GE07bhg4c02u:2448": "tatrāha traiguṇya-viṣayā iti |",
    "GE07bhg4c02u:2449": "triguṇātmakāḥ sakāmā ye 'dhikāriṇas tad-viṣayās teṣāṃ",
    "GE07bhg4c02u:2450": "karma-phala-sambandha-pratipādakā vedāḥ |",
    "GE07bhg4c02u:2451": "tvaṃ tu nistraiguṇyo niṣkāmo bhava |",
    "GE07bhg4c02u:2452": "tatropāyam āha - nirdvandvaḥ |",
    "GE07bhg4c02u:2453": "sukha-duḥkha-śītoṣṇādi-yugalāni",
    "GE07bhg4c02u:2454": "dvandvāni |",
    "GE07bhg4c02u:2455": "tad-rahito bhava |",
    "GE07bhg4c02u:2456": "tāni sahasvety arthaḥ |",
    "GE07bhg4c02u:2457": "katham iti |",
    "GE07bhg4c02u:2458": "ata āha nitya-sattva-sthaḥ san |",
    "GE07bhg4c02u:2459": "dhryam avalambyety arthaḥ |",
    "GE07bhg4c02u:2460": "tathā",
    "GE07bhg4c02u:2461": "niryoga-kṣemaḥ |",
    "GE07bhg4c02u:2462": "aprāpta-svīkāro yogaḥ, prāpta-pālanaṃ kṣemaḥ |",
    "GE07bhg4c02u:2463": "tad-rahitaḥ |",
    "GE07bhg4c02u:2464": "ātmavān apramattaḥ |",
    "GE07bhg4c02u:2465": "nahi dvandvākulasya yoga-kṣema-vyāpṛtasya ca pramādinas traiguṇyātikramaḥ sambhavatīti",
    "GE07bhg4c02u:2466": "madhusūdanaḥ : nanu sakāmānāṃ mā bhūd āśaya-doṣād vyavasāyātmikā buddhiḥ |",
    "GE07bhg4c02u:2467": "niṣkāmānāṃ tu vyavasāyātmaka-buddhyā karma kurvatāṃ karma-svābhāvyāt",
    "GE07bhg4c02u:2468": "svargādi-phala-prāptau jñāna-pratibandhaḥ samāna ity āśaṅkyāha traiguṇyeti",
    "GE07bhg4c02u:2469": "| trayāṇāṃ guṇānāṃ karma traiguṇyaṃ kāma-mūlaḥ saṃsāraḥ |",
    "GE07bhg4c02u:2470": "sa eva prakāśatvena viṣayo yeṣāṃ tādṛśā vedāḥ karma-kāṇḍātmakā yo yat-phala-kāmas",
    "GE07bhg4c02u:2471": "tasyaiva tat-phalaṃ bodhayantīty arthaḥ |",
    "GE07bhg4c02u:2472": "na hi saarvebhyaḥ kāmebhyo",
    "GE07bhg4c02u:2473": "darśa-pūrṇamāsāv iti viniyoge 'pi sakṛd-anuṣṭhānāt sarva-phala-prāptir",
    "GE07bhg4c02u:2474": "bhavati tat-tat-kāmanāvirahāt |",
    "GE07bhg4c02u:2475": "yat-phala-kāmanayānutiṣṭhati tad eva phalaṃ tasmin prayoga iti sthitaṃ yogasiddhy-adhikaraṇe",
    "GE07bhg4c02u:2476": "yasmād evaṃ kāmā-virahe phala-virahas tasmāt tvaṃ nistraiguṇyo niṣkāmo bhava |",
    "GE07bhg4c02u:2477": "he arjuna ! etena karma-svābhāvyāt saṃsāro nirastaḥ |",
    "GE07bhg4c02u:2478": "nanu śītoṣṇādi-dvandva-pratīkārāya vastrādy-apekṣaṇāt kuto niṣkāmatvam ata",
    "GE07bhg4c02u:2479": "āha nirdvandvaḥ |",
    "GE07bhg4c02u:2480": "sarvatra bhaveti sambadhyate |",
    "GE07bhg4c02u:2481": "mātrā-sparśās tv ity ukta-nyāyena śītoṣṇādi-dvandva-sahiṣṇur bhava |",
    "GE07bhg4c02u:2482": "tasmiṃs tiṣṭhatīti tathā |",
    "GE07bhg4c02u:2483": "rajas-tamobhyām abhibhūta-sattvo hi śītoṣṇādi-pīḍayā mariṣyāmīti manvāno dharmād vimukho bhavati |",
    "GE07bhg4c02u:2484": "tvaṃ tu rajas tamasī abhibhūya sattva-mātrālambano bhava |",
    "GE07bhg4c02u:2485": "nanu śītoṣṇādi-sahane 'pi kṣut-pipāsādi-pratīkārārthaṃ kiṃcid anupāttam upādeyam upāttaṃ ca rakṣaṇīyam iti tad-arthaṃ yatne kriyamāṇe kutaḥ",
    "GE07bhg4c02u:2486": "sattva-sthatvam ity ata āha niryoga-kṣemaḥ |",
    "GE07bhg4c02u:2487": "alabdha-lābho yogaḥ,",
    "GE07bhg4c02u:2488": "labdha-parirakṣaṇaṃ kṣemas, tad-rahito bhava |",
    "GE07bhg4c02u:2489": "citta-vikṣepa-kāri-parigraha-rahito bhavety arthaḥ |",
    "GE07bhg4c02u:2490": "na caivaṃ cintā kartavyā katham evaṃ sati jīviṣyāmīti |",
    "GE07bhg4c02u:2491": "yataḥ sarvāntaryāmī parameśvara eva tava yoga-kṣemādi nirvāhayiṣyatīty āha ātmavān |",
    "GE07bhg4c02u:2492": "ātmā paramātmā dhyeyatvena yoga-kṣemādi-nirvāhakatvena ca vartate yasya sa ātmavān |",
    "GE07bhg4c02u:2493": "sarva-kāmanā-parityāgena parameśvaram ārādhayato mama sa eva deha-yātrā-mātram apekṣitaṃ sampādayiṣyatīti niścitya niścinto bhavety arthaḥ |",
    "GE07bhg4c02u:2494": "ātmavān apramatto bhaveti vā ||45||",
    "GE07bhg4c02u:2495": "viśvanāthaḥ : tvaṃ tu catur-varga-sādhanebhyo virajya kevalaṃ bhakti-yogam",
    "GE07bhg4c02u:2496": "evāśrayasvety āha traiguṇyeti |",
    "GE07bhg4c02u:2497": "traiguṇyās triguṇātmikāḥ karma-jñānādyāḥ",
    "GE07bhg4c02u:2498": "prakāśyatvena viṣayā yeṣāṃ te traiguṇya-viṣayā vedāḥ svārthe ṣyañ, etac ca bhūmnā vyapadeśā bhavanti iti nyāyenoktam |",
    "GE07bhg4c02u:2499": "kintu bhaktir evainaṃ nayati iti |",
    "GE07bhg4c02u:2500": "yasya deve parā bhaktir yathā deve tathā gurau ity ādi śrutayaḥ |",
    "GE07bhg4c02u:2501": "pañcarātrādi-smṛtayaś ca gītopaniṣad-gopāla-tāpanyādy-upaniṣadaś ca nirguṇāṃ bhaktim api viṣayīkurvanty eva vedoktatvābhāve bhakter aprāmāṇyam",
    "GE07bhg4c02u:2502": "eva syāt |",
    "GE07bhg4c02u:2503": "tataś ca vedoktā ye triguṇamayā jñāna-karma-vidhayas tebhya eva nirgato bhava tān na kuru",
    "GE07bhg4c02u:2504": "ye tu vedoktā bhakti-vidhayas tāṃs tu sarvathaivānutiṣṭha |",
    "GE07bhg4c02u:2505": "tad-anuṣṭhāne -",
    "GE07bhg4c02u:2506": "śruti-smṛti-purāṇādi-pāñcarātra-vidhiṃ vinā |",
    "GE07bhg4c02u:2507": "aikāntikī harer bhaktir utpātāyaiva kalpyate ||",
    "GE07bhg4c02u:2508": "iti doṣo durvāra eva |",
    "GE07bhg4c02u:2509": "tena sa-guṇānāṃ guṇātītānām api, vedānā-viṣayās",
    "GE07bhg4c02u:2510": "traiguṇyā nistraiguṇyāś ca |",
    "GE07bhg4c02u:2511": "tatra tvaṃ tu nistraiguṇyo bhava |",
    "GE07bhg4c02u:2512": "nirguṇayā",
    "GE07bhg4c02u:2513": "mad-bhaktyaiva triguṇātmakebhyas tebhyo niṣkrānto bhava |",
    "GE07bhg4c02u:2514": "tata eva nirdvandvo guṇamaya-mānāpamānādi-rahitaḥ |",
    "GE07bhg4c02u:2515": "ataeva nityaiḥ sattvaiḥ prāṇibhir mad-bhaktair eva saha tiṣṭhatīti tathā saḥ |",
    "GE07bhg4c02u:2516": "nityaṃ",
    "GE07bhg4c02u:2517": "sattva-guṇastho bhaveti vyākhyāyāṃ nistraiguṇyo bhaeti vyākhyāyāṃ virodhaḥ",
    "GE07bhg4c02u:2518": "syāt |",
    "GE07bhg4c02u:2519": "alabdha-lābho yogaḥ, labdhasya rakṣaṇaṃ kṣemas tad-rahitaḥ |",
    "GE07bhg4c02u:2520": "mad-bhakti-rasāsvāda-vaśād eva tayor ananusandhānāt |",
    "GE07bhg4c02u:2521": "yoga-kṣemaṃ vahāmy aham it bhakta-vatsalena mayaiva tad-bhāra-vahanāt |",
    "GE07bhg4c02u:2522": "ātmavān",
    "GE07bhg4c02u:2523": "mad-datta-buddhi-yuktaḥ |",
    "GE07bhg4c02u:2524": "atra nistraiguṇya-traiguṇyayor vivecanam |",
    "GE07bhg4c02u:2525": "yad uktam ekādaśe -",
    "GE07bhg4c02u:2526": "mad-arpaṇaṃ niṣphalaṃ vā sāttvikaṃ nija-karma yat |",
    "GE07bhg4c02u:2527": "rājasaṃ phala-saṅkalpaṃ hiṃsā-prāyādi tāmasam || [BhP 11.25.23]",
    "GE07bhg4c02u:2528": "niṣphalaṃ veti naimittikaṃ nija-karma-phalākāṅkṣyā-rahitam ity arthaḥ |",
    "GE07bhg4c02u:2529": "kaivalyaṃ sāttvikaṃ jñānaṃ rajo vaikalpikaṃ tu yat |",
    "GE07bhg4c02u:2530": "prākṛtaṃ tāmasaṃ jñānaṃ man-niṣṭhaṃ nirguṇaṃ smṛtam ||",
    "GE07bhg4c02u:2531": "vanaṃ tu sāttviko vāso grāmo rājasa ucyate |",
    "GE07bhg4c02u:2532": "tāmasaṃ dyuta-sadanaṃ man-niketaṃ tu nirguṇam ||",
    "GE07bhg4c02u:2533": "sāttvikaḥ kārako 'saṅgī rāgāndho rājasaḥ smṛtaḥ |",
    "GE07bhg4c02u:2534": "tāmasaḥ smṛti-vibhraṣṭo nirguṇo mad-apāśrayaḥ ||",
    "GE07bhg4c02u:2535": "sāttvikyādhyātmikī śraddhā karma-śraddhā tu rājasī |",
    "GE07bhg4c02u:2536": "tāmasy adharme yā śraddhā mat-sevāyāṃ tu nirguṇā ||",
    "GE07bhg4c02u:2537": "pathyaṃ pūtam anāyastam āhāryaṃ sāttvikaṃ smṛtam |",
    "GE07bhg4c02u:2538": "rājasaṃ cendriya-preṣṭhaṃ tāmasaṃ cārtidāśuci ||",
    "GE07bhg4c02u:2539": "sāttvikaṃ sukham ātmotthaṃ viṣayotthaṃ tu rājasam |",
    "GE07bhg4c02u:2540": "tāmasaṃ moha-dainyotthaṃ nirguṇaṃ mad-apāśrayam || [BhP 11.25.24-29] iti |",
    "GE07bhg4c02u:2541": "ity antena granthena traiguṇya-vastūny api bhaktyā svasmin kathañcit sthitasya traiguṇyasya nirjayo 'py uktas tad-anantaram eva |",
    "GE07bhg4c02u:2542": "yathā -",
    "GE07bhg4c02u:2543": "dravyaṃ deśas tathā kālo jñānaṃ karma ca kārakaḥ |",
    "GE07bhg4c02u:2544": "śraddhāvasthā-kṛtir niṣṭhā traiguṇyaḥ sarva eva hi ||",
    "GE07bhg4c02u:2545": "sarve guṇamayā bhāvāḥ puruṣāvyakta-dhiṣṭhitāḥ |",
    "GE07bhg4c02u:2546": "dṛṣṭaṃ śrutam anudhyātaṃ buddhyā vā puruṣarṣabha ||",
    "GE07bhg4c02u:2547": "etāḥ saṃsṛtayaḥ puṃso guṇa-karma-nibandhanāḥ |",
    "GE07bhg4c02u:2548": "yeneme nirjitāḥ saumya guṇājīvena cittajāḥ |",
    "GE07bhg4c02u:2549": "bhakti-yogena man-niṣṭho mad-bhāvāya prapadyate || [BhP 11.25.30-32]",
    "GE07bhg4c02u:2550": "tasmād bhaktyaiva nirguṇayā traiguṇyajayo nānyathā |",
    "GE07bhg4c02u:2551": "atrāpy agre kathaṃ caitāṃs trīn guṇān ativartate iti praśne vakṣyate --",
    "GE07bhg4c02u:2552": "māṃ ca yo 'vyabhicāreṇa bhakti-yogena sevate |",
    "GE07bhg4c02u:2553": "sa guṇān samatītyaitān brahma-bhūyāya kalpate || [Gītā 14.26]",
    "GE07bhg4c02u:2554": "śrī-svāmi-caraṇānāṃ vyākhyā ca - ca-kāro 'trāvadhāraṇārthaḥ |",
    "GE07bhg4c02u:2555": "mām eva parameśvaram avyabhicāreṇa bhakti-yogena yaḥ sevate ity eṣā |",
    "GE07bhg4c02u:2556": "nistraiguṇyo bhavārjuna nirdvandvo nityasattvastho niryogakṣema ātmavān",
    "GE07bhg4c02u:2557": "baladevaḥ : nanu phalanairapekṣyeṇa karmāṇi kurvāṇān api tāni sva-phalair",
    "GE07bhg4c02u:2558": "yojayeyus tat svābhāvyāt tataḥ kathaṃ tad-buddheḥ sambhava iti cet tatrāha traiguṇyeti |",
    "GE07bhg4c02u:2559": "trayāṇāṃ guṇānāṃ karma traiguṇyam |",
    "GE07bhg4c02u:2560": "guṇa-vacana-brāhmaṇādibhyaḥ karmaṇi ca iti sūtrāt [Pāṇ 5.1.124]",
    "GE07bhg4c02u:2561": "ṣyañ-sakāmatvam ity arthaḥ |",
    "GE07bhg4c02u:2562": "tad-viṣayā vedāḥ karma-kāṇḍāni tvaṃ tu tac-chiro-bhūta-vedānta-niṣṭho nistraiguṇyo niṣkāmo bhava |",
    "GE07bhg4c02u:2563": "ayam arthaḥ - pitṛ-koṭi-vatsalo hi vedo 'nādi-bhagavad-vimukhān",
    "GE07bhg4c02u:2564": "māyā-guṇair nibaddhāṃs tad-guṇa-sṛṣṭa-sāttvikādi-sukha-saktān prati",
    "GE07bhg4c02u:2565": "tat-kāmān anurudhya phalāni prakāśayan svasmiṃs tān viśrambhayati |",
    "GE07bhg4c02u:2566": "tad-viśrambheṇa tat-pariśīlinas te",
    "GE07bhg4c02u:2567": "tan-mūrdha-bhūtopanisat-pratīta-yāthātmya-niścayena tāṃ buddhiṃ yāntīti na cākāmitāny api tāny āpateyuḥ kāmitānām eva teṣāṃ phalatva-śravaṇāt |",
    "GE07bhg4c02u:2568": "na ca sarveṣāṃ vedānāṃ traiguṇya-viṣayatvaṃ nistraiguṇyatāyā aprāmāṇikatvāpatteḥ |",
    "GE07bhg4c02u:2569": "nanu śītoṣṇādi-nivāraṇāya mātrāsparśās tu kaunteyety ādi vimarśena dvandva-saho bhava |",
    "GE07bhg4c02u:2570": "tatra hetur nityeti |",
    "GE07bhg4c02u:2571": "nityaṃ yat sattvam apariṇāmitvaṃ jīva-niṣṭhaṃ tat-sthas tad-vibhāvyety arthaḥ |",
    "GE07bhg4c02u:2572": "tata eva niryogakṣemaḥ |",
    "GE07bhg4c02u:2573": "alabdha-lābho yogaḥ labdhasya parirakṣaṇaṃ kṣemaṃ",
    "GE07bhg4c02u:2574": "tad-rahito bhavety arthaḥ |",
    "GE07bhg4c02u:2575": "nanu kṣut-pipāse tathāpi vādhike iti cet tatrāha ātmavān iti |",
    "GE07bhg4c02u:2576": "ātmā viśvambharaḥ paramātmā sa yasya dhyeyatayāsti tādṛśo bhavety arthaḥ |",
    "GE07bhg4c02u:2577": "sa te deha-yātrāṃ sampādayed ity arthaḥ ||45||",
    "GE07bhg4c02u:2578": "BhG 2.46",
    "GE07bhg4c02u:2579": "yāvān artha udapāne sarvataḥ saṃplutodake |",
    "GE07bhg4c02u:2580": "tāvān sarveṣu vedeṣu brāhmaṇasya vijānataḥ ||46||",
    "GE07bhg4c02u:2581": "śrīdharaḥ : nanu vedokta-nānā-phala-tyāgena niṣāmatayeśvarārādhana-viṣayā",
    "GE07bhg4c02u:2582": "vyavasāyātmikā buddhiḥ kubuddhir evety āśaḍkyāha yāvān iti |",
    "GE07bhg4c02u:2583": "udakaṃ pīyate yasmiṃs tad udapānaṃ vāpī-kūpa-taḍāg-ādi |",
    "GE07bhg4c02u:2584": "tasmin svalpodaka ekatra kṛtsnārthasyāsambhavāt tatra tatra paribhramaṇena vibhāgaśo yāvān",
    "GE07bhg4c02u:2585": "snāna-pānādir arthaḥ prayojanaṃ bhavati tāvān sarvo 'py arthaḥ sarvataḥ saṃplutodake mahā-hrade ekatraiva yathā bhavati |",
    "GE07bhg4c02u:2586": "evaṃ yāvān sarveṣu vedeṣu tat-tat-karma-phala-rūpo 'rthas tāvān sarvo 'pi vijānato",
    "GE07bhg4c02u:2587": "vyavasāyātmikā-buddhi-yuktasya brāhmaṇasya brahma-niṣṭhasya bhavaty eva |",
    "GE07bhg4c02u:2588": "brahmānande kṣudānandānām antarbhāvāt |",
    "GE07bhg4c02u:2589": "etasyaivānandasyānyāni bhūtāni mātrām upajīvanti iti śruteḥ |",
    "GE07bhg4c02u:2590": "tasmād iyam eva subuddhir ity arthaḥ ||46||",
    "GE07bhg4c02u:2591": "madhusūdanaḥ : na caivaṃ śaṅkanīyaṃ sarva-kāmanā-parityāgena karma kurvann ahaṃ tais taiḥ karma-janitair ānandair vañcitaḥ syām iti |",
    "GE07bhg4c02u:2592": "yasmāt yāvān iti |",
    "GE07bhg4c02u:2593": "udapāne kṣudra-jalāśaye |",
    "GE07bhg4c02u:2594": "jātāv eka-vacanam |",
    "GE07bhg4c02u:2595": "yāvān artho yāvat-snāna-pānādi-prayojanaṃ bhavati sarvataḥ saṃplutodake mahati jalāśaye tāvān artho bhavaty eva |",
    "GE07bhg4c02u:2596": "yathā hi parvata-nirjharāḥ sarvataḥ sravantaḥ kvacid upatyakāyām ekatra milanti tatra pratyekaṃ",
    "GE07bhg4c02u:2597": "udaka-prayojanaṃ samudite sutarāṃ bhavati sarveṣāṃ nirjharāṇām ekatraiva",
    "GE07bhg4c02u:2598": "kāsāre 'ntarbhāvāt |",
    "GE07bhg4c02u:2599": "evaṃ sarveṣu vedeṣu vedokteṣu kāmya-karmasu yāvān artho hairaṇyagarbhānanda-paryantas tāvān vijānato brahma-tattvaṃ",
    "GE07bhg4c02u:2600": "sākṣāt-kṛtavato brāhmaṇasya brahma-bubhūṣor bhavaty eva |",
    "GE07bhg4c02u:2601": "kṣudānandānām brahmānandāṃśatvāt tatra kṣudrānandānām antarbhāvāt |",
    "GE07bhg4c02u:2602": "etasyaivānandasyānyāni bhūtāni mātrām upajīvanti iti śruteḥ |",
    "GE07bhg4c02u:2603": "ekasyāpy",
    "GE07bhg4c02u:2604": "ānandasyāvidyā-kalpita-tat-tad-upādhi-paricchedam ādāyāṃśāṃśivad vyapadeśa ākāśasyeva ghaṭādy-avaccheda-kalpanayā",
    "GE07bhg4c02u:2605": "tathā ca niṣkāma-karmabhiḥ śuddhāntaḥ-karaṇasya tavātma-jñānodaye",
    "GE07bhg4c02u:2606": "para-brahmānanda-prāptiḥ syāt tathaiva ca sarvānanda-prāptau na",
    "GE07bhg4c02u:2607": "kṣudrānanda-prāpti-nibandhana-vaiyagryāvakāśaḥ |",
    "GE07bhg4c02u:2608": "ataḥ",
    "GE07bhg4c02u:2609": "paramānanda-prāpakāya tattva-jñānāya niṣkāma-karmāṇi kurv ity abhiprāyaḥ |",
    "GE07bhg4c02u:2610": "atra yathā tathā bhavatīti-pada-trayādhyāhāro yāvāṃs tāvān iti",
    "GE07bhg4c02u:2611": "pada-dvayānuṣaṅgaś ca dārṣṭāntike draṣṭavyaḥ ||46||",
    "GE07bhg4c02u:2612": "viśvanāthaḥ : hanta kiṃ vaktavyaṃ niṣkāmasya nirguṇasya bhaktiyogasya",
    "GE07bhg4c02u:2613": "māhātmyaṃ yasyaivārambhaṇa-mātre 'pi nāśa-pratyavāyau na staḥ |",
    "GE07bhg4c02u:2614": "svalpa-mātreṇāpi kṛtārthatety ekādaśe 'py uddhavāyāpi vakṣyate -",
    "GE07bhg4c02u:2615": "na hy aṅgopakrame dhvaṃso",
    "GE07bhg4c02u:2616": "mad-dharmasyoddhavāṇv api |",
    "GE07bhg4c02u:2617": "mayā vyavasitaḥ samyaṅ nirguṇatvād anāśiṣaḥ || iti |",
    "GE07bhg4c02u:2618": "[BhP 11.29.20]",
    "GE07bhg4c02u:2619": "kintu sa-kāmo bhakti-yogo 'pi vyavasāyātmika-buddhi-śabdenocyate |",
    "GE07bhg4c02u:2620": "iti dṛṣṭāntena sādhayati yāvān iti |",
    "GE07bhg4c02u:2621": "udapāna iti jātyaika-vacanam udapāneṣu kūpeṣu |",
    "GE07bhg4c02u:2622": "yāvān artha iti kaścit kūpaḥ śauca-karmārthakaḥ, kaścid",
    "GE07bhg4c02u:2623": "dānta-dhāvanārthakaḥ, kaścid vastra-dhāvanādy-arthakaḥ, kaścit",
    "GE07bhg4c02u:2624": "keśādi-mārjanārthakaḥ, kaścit snānārthakaḥ, kaścit pānārthaka ity evaṃ sarvataḥ sarveṣudapāneṣu yāvān artho yāvanti prayojanānīty arthaḥ tasmin",
    "GE07bhg4c02u:2625": "ekasminn eva śaucādi-karma-siddheḥ |",
    "GE07bhg4c02u:2626": "kiṃ ca, tat-tat-kūpeṣu pṛthak pṛthak paribhramaṇa-śrameṇa, sarovare tu taṃ vinaiva |",
    "GE07bhg4c02u:2627": "tathā kūpeṣu virasa-jalena",
    "GE07bhg4c02u:2628": "sarovare tu surama-jalenaivety api viśeṣo draṣṭavyaḥ |",
    "GE07bhg4c02u:2629": "evaṃ sarveṣu vedeṣu",
    "GE07bhg4c02u:2630": "tat-tad-devatārādhanena yāvanto 'rthās tāvanta ekasya bhagavad-ārādhanena",
    "GE07bhg4c02u:2631": "vijānato vijñasya brāhmaṇasyeti brahma vedaṃ bettīti brahmaṇas tasya vijānato vedajñatve 'pi veda-tātparyaṃ bhaktiṃ viśeṣato jānataḥ |",
    "GE07bhg4c02u:2632": "yathā",
    "GE07bhg4c02u:2633": "dvitīya-skandhe -",
    "GE07bhg4c02u:2634": "brahma-varcasa-kāmas tu yajeta brahmaṇaḥ patim |",
    "GE07bhg4c02u:2635": "indram indriya-kāmas tu prajā-kāmaḥ prajāpatim || [BhP 2.3.2]",
    "GE07bhg4c02u:2636": "daivīṃ māyāṃ tu śrī-kāmaḥ ity ādy-uktyā,",
    "GE07bhg4c02u:2637": "akāmaḥ sarva-kāmo vā mokṣa-kāma udāra-dhīḥ |",
    "GE07bhg4c02u:2638": "tīvreṇa bhakti-yogena yajeta puruṣaṃ param || [BhP 2.3.10]",
    "GE07bhg4c02u:2639": "iti meghādy-amiśrasya saura-kiraṇasya tīvratvam iva bhaktiyogasya",
    "GE07bhg4c02u:2640": "jñāna-karmādy-amiśratvaṃ tīvratvaṃ jñeyam |",
    "GE07bhg4c02u:2641": "atra bahubhyo bahu-kāma-siddhir iti sarvathā bahu-buddhitvam eva |",
    "GE07bhg4c02u:2642": "ekasmād bhagavata eva",
    "GE07bhg4c02u:2643": "sarva-kāma-siddhir ity aṃśenaika-buddhitvād eka-buddhitvam eva",
    "GE07bhg4c02u:2644": "viṣaya-sādguṇyāj jñeyam ||46||",
    "GE07bhg4c02u:2645": "baladevaḥ : mami sarvān vedān adhīyānasya bahu-kāla-vyayād",
    "GE07bhg4c02u:2646": "bahu-vikṣepa-sambhavāc ca kathaṃ tad-buddher abhudayas tatrāha yāvān iti |",
    "GE07bhg4c02u:2647": "sarvataḥ samplutodaketi |",
    "GE07bhg4c02u:2648": "vistīrṇe udapāne jalāśaye snānādy-arthino yāvān",
    "GE07bhg4c02u:2649": "snāna-pānādir arthaḥ prayojanaṃ tāvān eva sa tena tasmāt sampadyate |",
    "GE07bhg4c02u:2650": "evaṃ sarveṣu sopaniṣatsu vedeṣu brāhmaṇasya vedādhyāyino vijānata",
    "GE07bhg4c02u:2651": "ātma-yāthātmya-jñānaṃ labdhu-kāmasya yāvān taj-jñāna-siddhi-lakṣaṇo 'rthaḥ",
    "GE07bhg4c02u:2652": "syāt tāvān eva tena tebhyaḥ sampādyate ity arthaḥ |",
    "GE07bhg4c02u:2653": "tathā ca sva-śākhayaiva sopaniṣadācireṇaiva tat siddhau tad buddhir abhudiyād eveti",
    "GE07bhg4c02u:2654": "| iha dārṣṭāntike 'pi yāvāṃs tāvān iti pada-dvayam anuṣañjanīyam ||46||",
    "GE07bhg4c02u:2655": "BhG 2.47",
    "GE07bhg4c02u:2656": "karmaṇy evādhikāras te mā phaleṣu kadācana |",
    "GE07bhg4c02u:2657": "mā karma-phala-hetur bhūr mā te saṅgo 'stv akarmaṇi ||47||",
    "GE07bhg4c02u:2658": "śrīdharaḥ : tarhi sarvāṇi karma-phalāni parameśvarārādhanād eva bhaviṣyantīty abhisandhāya pravarteta |",
    "GE07bhg4c02u:2659": "kiṃ karmaṇā ity āśaṅkya tad vārayann āha karmaṇy eveti |",
    "GE07bhg4c02u:2660": "te tava tattva-jñānārthinaḥ karmaṇy evādhikāraḥ |",
    "GE07bhg4c02u:2661": "tat-phaleṣu adhikāraḥ kāmo māstu |",
    "GE07bhg4c02u:2662": "nanu karmaṇi kṛti",
    "GE07bhg4c02u:2663": "tat-phalaṃ syād eva bhojane kṛte tṛptivat |",
    "GE07bhg4c02u:2664": "ity āśaṅkyāha meti |",
    "GE07bhg4c02u:2665": "mā",
    "GE07bhg4c02u:2666": "karma-phala-hetur bhūḥ |",
    "GE07bhg4c02u:2667": "karma-phalaṃ pravṛtti-hetur yasya sa tathābhūto",
    "GE07bhg4c02u:2668": "mā bhūḥ |",
    "GE07bhg4c02u:2669": "kāmyamānasyaiva svargāder niyojya-viśeṣaṇatvena phalatvād akāmitaṃ phalaṃ na syād iti bhāvaḥ",
    "GE07bhg4c02u:2670": "ataeva phalaṃ bandhakaṃ bhaviṣyatīti bhayād akarmaṇi karmākaraṇe 'pi tava saṅgo niṣṭhā māstu",
    "GE07bhg4c02u:2671": "madhusūdanaḥ : nanu niṣkāma-karmabhir ātma-jñānaṃ sampādya",
    "GE07bhg4c02u:2672": "parānanda-prāptiḥ kriyate ced ātma-jñānam eva tarhi sampādyaṃ kiṃ bahvāyāsaiḥ karmabhir bahiraṅga-sādhana-bhūtair ity āśaṅkyāha karmaṇy",
    "GE07bhg4c02u:2673": "eveti |",
    "GE07bhg4c02u:2674": "te tavāśuddhāntaḥkaraṇasya tāttvika-jñānotpatty-ayogyasya karmaṇy",
    "GE07bhg4c02u:2675": "evāntaḥkaraṇa-śodhake 'dhikāro mayedaṃ kartavyam iti bodho 'stu na",
    "GE07bhg4c02u:2676": "jñāna-niṣṭhā-rūpaṃ vedānta-vākya-vicārādau |",
    "GE07bhg4c02u:2677": "karma ca kurvatas tava",
    "GE07bhg4c02u:2678": "tat-phaleṣu svargādiṣu kadācana kasyāṃcid apy avasthāyāṃ karmānuṣṭhānāt",
    "GE07bhg4c02u:2679": "prāg ūrdhvaṃ tat-kāle vādhikāro mayedaṃ bhoktavyam iti bodho māstu |",
    "GE07bhg4c02u:2680": "nanu mayedaṃ bhoktavyam iti buddhy-abhāve 'pi karma sva-sāmārthyād eva phalaṃ janayiṣyatīti cen nety āha mā karma-phala-hetur bhūḥ |",
    "GE07bhg4c02u:2681": "phala-kāmanayā hi karma kurvan phalasya heteur utpādako bhavati |",
    "GE07bhg4c02u:2682": "tvaṃ tu niṣkāmaḥ san karma-phala-hetur mā bhūḥ |",
    "GE07bhg4c02u:2683": "na hi niṣkāmena",
    "GE07bhg4c02u:2684": "bhagavad-arpaṇa-buddhyā kṛtaṃ karma phalāya kalpata ity uktam |",
    "GE07bhg4c02u:2685": "phalābhāve kiṃ karmaṇety ata āha - mā te saṅgo 'stv akarmaṇi |",
    "GE07bhg4c02u:2686": "yadi phalaṃ neṣyate kiṃ karmaṇā duḥkha-rūpeṇety akaraṇe tava prītir mā bhūt ||47||",
    "GE07bhg4c02u:2687": "viśvanāthaḥ : evam ekam evārjunaṃ sva-priya-sakhaṃ lakṣīkṛtya",
    "GE07bhg4c02u:2688": "jñāna-bhakti-karma-yogān ācikhyāsur bhagavān jñāna-bhakti-yogau procya tayor arjunasyānadhikāraḥ vimṛśya niṣkāma-karma-yogam āha karmaṇīti |",
    "GE07bhg4c02u:2689": "mā phaleṣv iti - phalākāṅkṣiṇo 'py atyanta-śuddha-cittā bhavanti |",
    "GE07bhg4c02u:2690": "tvaṃ tu prāyaḥ śuddha-citta iti mayā jñātvaivocyasa iti bhāvaḥ |",
    "GE07bhg4c02u:2691": "nanu karmaṇi kṛte phalam avaśyaṃ bhaviṣyaty eveti |",
    "GE07bhg4c02u:2692": "tatrāha mā karma-phala-hetur bhūḥ phala-kāmanayā hi karma kurvan phalasya hetur utpādako bhavati |",
    "GE07bhg4c02u:2693": "tvaṃ tu tādṛśo mā bhūr ity āśīr mayā dīyata ity arthaḥ |",
    "GE07bhg4c02u:2694": "akarmaṇi sva-dharmākaraṇe vikarmaṇi pāpe vā saṅgas tava māstu, kintu dveṣa evāstv iti punar apy āśīr dīyata iti |",
    "GE07bhg4c02u:2695": "atrāgrimādhyāye vyāmiśreṇaiva vākyena buddhiṃ mohayasīva me ity arjunokti-darśanād atrādhyāye",
    "GE07bhg4c02u:2696": "pūrvottara-vākyānām avatārikābhir nātīva saṅgatir vidhitsiteti jñeyam |",
    "GE07bhg4c02u:2697": "kintu tva-ājñāyāṃ sārathy-ādau yathāhaṃ tiṣṭhāmi, tathā tvam api",
    "GE07bhg4c02u:2698": "mad-ājñāyāṃ tiṣṭheti kṛṣṇārjunayor mano 'nulāpo 'yam atra draṣṭavyaḥ ||47||",
    "GE07bhg4c02u:2699": "baladevaḥ : nanu karmabhir jñāna-siddhir iṣyate cet tarhi tasya śamādīny evāntaraṅgatvād anuṣṭheyāni santu kiṃ bahu prayāsais tair iti cet tatrāha",
    "GE07bhg4c02u:2700": "- karmaṇy eveti |",
    "GE07bhg4c02u:2701": "jātāv eka-vacanam |",
    "GE07bhg4c02u:2702": "te tava sva-dharme 'pi yuddhe",
    "GE07bhg4c02u:2703": "'dharma-buddher aśuddha-cittasya tāvat karmasv eva yuddhādiṣv adhikāro 'stu mayaitāni bhoktavyānīti tat phaleṣu bandhakeṣu tavādhikāro māstu mayaitāni bhoktavyānīti |",
    "GE07bhg4c02u:2704": "nanu phalecchā-virahe 'pi tāni sva-phaair yojayeyur iti cet tatrāha mā karmeti |",
    "GE07bhg4c02u:2705": "karma-phalānāṃ hetur utpādakas tvaṃ mābhūḥ kāmanayā kṛtāni tāni",
    "GE07bhg4c02u:2706": "sva-phalair yojayanti kāmitānām eva phalānāṃ niyojya-viśeṣaṇatvena",
    "GE07bhg4c02u:2707": "phalatvāmnātāt |",
    "GE07bhg4c02u:2708": "ataeva bandhakāni phalāni āpatiṣyantīti bhayād akarmaṇi karmākaraṇe tava saṅgaḥ prītir māstu kintu vidveṣa evāstv ity arthaḥ |",
    "GE07bhg4c02u:2709": "niṣkāmatayānuṣṭhitāni karmāṇi yaṣṭidhānyavad antar eva jñāna-niṣṭhāṃ",
    "GE07bhg4c02u:2710": "niṣpādayiṣyanti |",
    "GE07bhg4c02u:2711": "śamādīni tu tat-pṛṣṭha-lagnāny eva syur iti bhāvaḥ",
    "GE07bhg4c02u:2712": "BhG 2.48",
    "GE07bhg4c02u:2713": "yogasthaḥ kuru karmāṇi saṅgaṃ tyaktvā dhanaṃjaya |",
    "GE07bhg4c02u:2714": "siddhy-asiddhyoḥ samo bhūtvā samatvaṃ yoga ucyate ||48||",
    "GE07bhg4c02u:2715": "śrīdharaḥ : kiṃ tarhi ? yoga-stha iti |",
    "GE07bhg4c02u:2716": "yogaḥ parameśvaraikaparatā |",
    "GE07bhg4c02u:2717": "tatra sthitaḥ karmāṇi kuru |",
    "GE07bhg4c02u:2718": "tathā saṅgaṃ kartṛtvābhiniveśaṃ tyaktvā kevalam īśvarāśrayeṇaiva kuru |",
    "GE07bhg4c02u:2719": "tat-phalasya jñānasyāpi siddhy-asiddhyoḥ samo bhūtvā kevalam īśvarāśrayeṇaiva kuru |",
    "GE07bhg4c02u:2720": "yata evaṃbhūtaṃ samatvam eva yoga ucyate sadbhiḥ citta-samādhāna-rūpatvāt ||48||",
    "GE07bhg4c02u:2721": "madhusūdanaḥ : pūrvoktam eva vivṛṇoti yoga-stha iti |",
    "GE07bhg4c02u:2722": "he dhanañjaya tvaṃ yogasthaḥ san saṅgaṃ phalābhilāṣaṃ kartṛtvābhiniveśaṃ ca tyaktvā karmāṇi kuru |",
    "GE07bhg4c02u:2723": "atra bahu-vacanāt karmaṇy evādhikāras ta ity atra jātāv eka-vacanam",
    "GE07bhg4c02u:2724": "| saṅga-tyāgopāyam āha siddhy-asiddhyoḥ samo bhūtvā phala-siddhau harṣaṃ phalāsiddhau ca viṣādaṃ tyaktvā kevalam īśvarārādhana-buddhyā karmāṇi kurv iti |",
    "GE07bhg4c02u:2725": "nanu yoga-śabdena prāk-karmoktam |",
    "GE07bhg4c02u:2726": "atra tu yoga-sthaḥ karmāṇi kurv ity",
    "GE07bhg4c02u:2727": "ucyate |",
    "GE07bhg4c02u:2728": "ataḥ katham etad boddhyṃ śakyam ity ata āha samatvaṃ yoga ucyate |",
    "GE07bhg4c02u:2729": "yad etat siddhy-asiddhyoḥ samatvam idam eva yoga-stha ity atra yoga-śabdenocyate na tu karmeti na ko 'pi virodha ity arthaḥ |",
    "GE07bhg4c02u:2730": "atra pūrvārdhasyottarārdhena vyākhyānaṃ kriyata ity apaunaruktyam iti bhāṣyakārīyaḥ panthāḥ",
    "GE07bhg4c02u:2731": "sukha-duḥkhe same kṛtvā ity atra jayājaya-sāmyena",
    "GE07bhg4c02u:2732": "yuddha-mātra-kartavyatā prakṛtatvād uktā |",
    "GE07bhg4c02u:2733": "iha tu dṛṣṭādṛṣṭa-sarva-phala-parityāgena sarva-karma-kartavyateti viśeṣaḥ ||48||",
    "GE07bhg4c02u:2734": "viśvanāthaḥ : niṣkāma-karmaṇaḥ prakāraṃ śikṣayati yoga-stha iti |",
    "GE07bhg4c02u:2735": "tena jayājayayos tulya-buddhiḥ san saṅgrāmam eva sva-dharmaṃ kurv iti bhāvaḥ |",
    "GE07bhg4c02u:2736": "ayaṃ niṣkāma-karma-yoga eva jñāna-yogatvena pariṇamatīti |",
    "GE07bhg4c02u:2737": "jñāna-yogo 'py",
    "GE07bhg4c02u:2738": "evaṃ pūrvottara-granthārtha-tātparyato jñeyaḥ ||48||",
    "GE07bhg4c02u:2739": "baladevaḥ : pūrvoktaṃ viśadayati yoga-stha iti |",
    "GE07bhg4c02u:2740": "tvaṃ saṅgaṃ phalābhilāṣaṃ kartṛtvābhiniveśaṃ ca tyaktvā yogasthaḥ san karmāṇi kuru yuddhādīni",
    "GE07bhg4c02u:2741": "ādyena māyā-nimajjanam eva |",
    "GE07bhg4c02u:2742": "dvitīyena tu svātantrya-lakṣaṇa-pareśa-dharma-cauryam |",
    "GE07bhg4c02u:2743": "tena tan-māyā-vyākopaḥ |",
    "GE07bhg4c02u:2744": "atas tayoḥ parityāga iti bhāvaḥ |",
    "GE07bhg4c02u:2745": "yogastha-padaṃ vivṛṇoti -- siddhy-asiddhyor iti |",
    "GE07bhg4c02u:2747": "tad-anuṣaṅga-phalānāṃ jayādīnāṃ siddhāv asiddhau ca samo bhūtvā",
    "GE07bhg4c02u:2748": "rāga-dveṣa-rahitaḥ san kuru |",
    "GE07bhg4c02u:2749": "idam eva samatvaṃ mayā yoga-stha ity atra yoga-śabdenoktaṃ citta-samādhi-rūpatvāt ||48||",
    "GE07bhg4c02u:2750": "BhG 2.49",
    "GE07bhg4c02u:2751": "dūreṇa hy avaraṃ karma buddhi-yogād dhanaṃjaya |",
    "GE07bhg4c02u:2752": "buddhau śaraṇam anviccha kṛpaṇāḥ phala-hetavaḥ ||49||",
    "GE07bhg4c02u:2753": "śrīdharaḥ : kāmyaṃ tu karmātinikṛṣṭam ity āha dūreṇeti |",
    "GE07bhg4c02u:2754": "buddhyā vyavasāyātmikayā kṛtaḥ karma-yogo buddhi-yogo buddhi-sādhana-bhūto vā,",
    "GE07bhg4c02u:2755": "tasmāt sakāśād anyat sādhana-bhūtaṃ kāmyaṃ karma dūreṇa avaraṃ atyantam apakṛṣṭaṃ hi |",
    "GE07bhg4c02u:2756": "yasmād evaṃ tasmād buddhau jñāne śaraṇam āśrayaṃ",
    "GE07bhg4c02u:2757": "karma-yogam anviccha anutiṣṭha |",
    "GE07bhg4c02u:2758": "yad vā buddhau śaraṇaṃ trātāram īśvaram āśrayety arthaḥ |",
    "GE07bhg4c02u:2759": "phalahetur astu sakāmā narāḥ kṛpaṇā dīnāḥ yo vā etad akṣaram gārgy aviditvā asmāl lokāt praiti sa kṛpaṇa [BAU 3.8.10] iti śruteḥ ||49||",
    "GE07bhg4c02u:2760": "madhusūdanaḥ : nanu kiṃ karmānuṣṭhānam eva puruṣārtho yena niṣphalam eva sadā kartavyam ity ucyate prayojanam anuddiśya na mando 'pi pravartate iti nyāyāt |",
    "GE07bhg4c02u:2761": "tad varaṃ phala-kāmanayaiva karmānuṣṭhānam iti cen nety āha dūreṇeti |",
    "GE07bhg4c02u:2762": "buddhi-yogād ātma-buddhi-sādhana-bhūtān niṣkāma-karma-yogād",
    "GE07bhg4c02u:2763": "dūreṇātiviprakarṣeṇāvaram adhamaṃ karma phalābhisandhinā kriyamāṇaṃ janma-maraṇa-hetu-bhūtam",
    "GE07bhg4c02u:2764": "athavā paramātma-buddhi-yogād dūreṇāvaraṃ sarvam api karma yasmād, he dhanañjaya, tasmād buddhau",
    "GE07bhg4c02u:2765": "sarvānartha-nivartikāyāṃ śaraṇaṃ pratibandhaka-pāpa-kṣayeṇa rakṣakaṃ",
    "GE07bhg4c02u:2766": "niṣkāma-karma-yogam anviccha kartum iccha |",
    "GE07bhg4c02u:2767": "ye tu phala-hetavaḥ phala-kāmā",
    "GE07bhg4c02u:2768": "avaraṃ karma kurvanti te kṛpaṇāḥ sarvadā",
    "GE07bhg4c02u:2769": "janma-maraṇādi-ghaṭī-yantra-bhramaṇena para-vaśā atyanta-dīnā ity arthaḥ |",
    "GE07bhg4c02u:2770": "yo vā etad akṣaram gārgy aviditvā asmāl lokāt praiti sa kṛpaṇa [BAU",
    "GE07bhg4c02u:2771": "3.8.10] iti śruteḥ |",
    "GE07bhg4c02u:2772": "tathā ca tvam api kṛpaṇo mā bhūḥ kintu sarvānartha-nivartakātma-jñānotpādakaṃ niṣkāma-karma-yogam evānutiṣṭhety abhiprāyaḥ |",
    "GE07bhg4c02u:2773": "yathā hi kṛpaṇā janā atiduḥkhena dhanam arjayanto yat kiṃcid",
    "GE07bhg4c02u:2774": "dṛṣṭa-sukha-mātra-lobhena dānādi-janitaṃ mahat sukham anubhavituṃ na śaknuvantīty ātmānam eva vañcayanti tathā mahatā duḥkhena karmāṇi kurvāṇāḥ",
    "GE07bhg4c02u:2775": "kṣudra-phala-mātra-lobhena paramānandā-nubhavena vañcitā ity aho",
    "GE07bhg4c02u:2776": "daurbhāgyaṃ mauḍhyaṃ ca teṣām iti kṛpaṇa-padena dhvanitam ||49||",
    "GE07bhg4c02u:2777": "viśvanāthaḥ : sakāma-karma nindati dūreṇeti |",
    "GE07bhg4c02u:2778": "avaram atinikṛṣṭaṃ kāmyaṃ karma |",
    "GE07bhg4c02u:2779": "buddhi-yogāt parameśvarārpita-niṣāma-karma-yogāt |",
    "GE07bhg4c02u:2780": "buddhau",
    "GE07bhg4c02u:2781": "niṣkāma-karmaṇy eva buddhi-yogo niṣkāma-karma-yogaḥ ||49||",
    "GE07bhg4c02u:2782": "baladevaḥ : atha kāmya-karmaṇo nikṛṣṭatvam āha dūreṇeti |",
    "GE07bhg4c02u:2783": "buddhi-yogād",
    "GE07bhg4c02u:2784": "avaraṃ karma dūreṇa, he dhanañjaya, ātma-yāthātmya-buddhi-sādhana-bhūtān",
    "GE07bhg4c02u:2785": "niṣkāma-karma-yogāt dūreṇātiviprakarṣeṇāvaram atyapakṛṣṭaṃ janma-maraṇādy-anartha-nimittaṃ kāmyaṃ karmety arthaḥ |",
    "GE07bhg4c02u:2786": "hi yasmād evam atas tvaṃ buddhau tad-yāthātmya-jñāne śaraṇam āśrayaṃ niṣkāma-karma-yogam",
    "GE07bhg4c02u:2787": "anviccha kuru |",
    "GE07bhg4c02u:2788": "ye tu phala-hetavaḥ phala-kāmā avara-karma-kāriṇas te kṛpaṇās tat-phala-janma-karmādi-pravāha-paravaśā dīnā ity arthaḥ |",
    "GE07bhg4c02u:2789": "tathā ca tvaṃ kṛpaṇo mābhūr iti iha kṛpaṇāḥ khalu",
    "GE07bhg4c02u:2790": "kaṣṭopārjita-vittādṛṣṭa-sukha-lava-lubdhā vittāni dātum asamarthā mahatā",
    "GE07bhg4c02u:2791": "dāna-sukhena vañcitās tathā kaṣṭānuṣṭhita-karmāṇas tuccha-tat-phala-lubdhā",
    "GE07bhg4c02u:2792": "mahatātma-sukhena vañcitā bhavantīti vyajyate ||49||",
    "GE07bhg4c02u:2793": "BhG 2.50",
    "GE07bhg4c02u:2794": "buddhi-yukto jahātīha ubhe sukṛta-duṣkṛte |",
    "GE07bhg4c02u:2795": "tasmād yogāya yujyasva yogaḥ karmasu kauśalam ||50||",
    "GE07bhg4c02u:2796": "śrīdharaḥ : buddhi-yoga-yuktas tu śreṣṭha ity āha buddhi-yukta iti |",
    "GE07bhg4c02u:2797": "sukṛtaṃ svargādi-prāpakaṃ duṣkṛtaṃ nirayādi-prāpakam |",
    "GE07bhg4c02u:2798": "te ubhe ihaiva janmani parameśvara-prasādena tyajati |",
    "GE07bhg4c02u:2799": "tasmād yogāya tad-arthāya",
    "GE07bhg4c02u:2800": "karma-yogāya yujyasva ghaṭasva |",
    "GE07bhg4c02u:2801": "yogo hi karmasu kauśalam |",
    "GE07bhg4c02u:2802": "sva-dharmākhyeṣu karmasu vartamānasya yā siddhy-asiddhyoḥ samatva-buddhir",
    "GE07bhg4c02u:2803": "īśvarārpita-cetastayā tat kauśalaṃ kuśala-bhāvaḥ |",
    "GE07bhg4c02u:2804": "tad dhi kauśalaṃ yad",
    "GE07bhg4c02u:2805": "bandha-svabhāvāny api karmāṇi samatva-buddhyā svabhāvān nivartante |",
    "GE07bhg4c02u:2806": "tasmāt samatva-buddhi-yukto bhava tvam ||50||",
    "GE07bhg4c02u:2807": "madhusūdanaḥ : evaṃ buddhi-yogābhāve doṣam uktvā tad-bhāve guṇam āha buddhīti |",
    "GE07bhg4c02u:2808": "iha karmasu buddhi-yuktaḥ samatva-buddhyā yukto jahāti parityajati ubhe sukṛta-duṣkṛte",
    "GE07bhg4c02u:2809": "sattva-śuddhi-jñāna-prāpti-dvāreṇa |",
    "GE07bhg4c02u:2810": "yasmād evaṃ tasmāt",
    "GE07bhg4c02u:2811": "samatva-buddhi-yogāya tvaṃ yujyasva ghaṭasvodyukto bhava |",
    "GE07bhg4c02u:2812": "yasmād īdṛśaḥ samatva-buddhi-yoga īśvarārpita-cetasaḥ karmasu pravartamānasya kauśalaṃ",
    "GE07bhg4c02u:2813": "kuśala-bhāvo yad-bandha-hetūnām api karmaṇāṃ tad-abhāvo",
    "GE07bhg4c02u:2814": "mokṣa-paryavasāyitvaṃ ca tan mahat kauśalam |",
    "GE07bhg4c02u:2815": "samatva-buddhi-yuktaḥ karma-yogaḥ karmātmāpi san duṣṭa-karma-kṣayaṃ",
    "GE07bhg4c02u:2816": "karotīti mahā-kuśalaḥ |",
    "GE07bhg4c02u:2817": "tvaṃ tu na kuśalo yataś cetano 'pi san",
    "GE07bhg4c02u:2818": "sajātīya-duṣṭa-kṣayaṃ na karoṣīti vyatireko 'tra dhvanitaḥ |",
    "GE07bhg4c02u:2819": "athavā iha samatva-buddhi-yukte karmaṇi kṛte sati sattva-śuddhi-dvāreṇa buddhi-yuktaḥ",
    "GE07bhg4c02u:2820": "paramātma-sākṣātkāravān sañjahāty ubhe sukṛta-duṣkṛte |",
    "GE07bhg4c02u:2821": "tasmāt",
    "GE07bhg4c02u:2822": "samatva-buddhi-yuktāya karma-yogāya yujyasva |",
    "GE07bhg4c02u:2823": "yasmāt karmasu madhye",
    "GE07bhg4c02u:2824": "samatva-buddhi-yuktaḥ karma-yogaḥ kauśalaṃ kuśalo duṣṭa-karma-nivāraṇa-catura ity arthaḥ",
    "GE07bhg4c02u:2825": "viśvanāthaḥ : yogāyokta-lakṣaṇāya yujyasva ghaṭasva |",
    "GE07bhg4c02u:2826": "yataḥ karmasu sakāma-niṣkāmeṣu madhye yoga evodāsīnatvena karma-karaṇam eva |",
    "GE07bhg4c02u:2827": "kauśalaṃ naipuṇyam ity arthaḥ ||50||",
    "GE07bhg4c02u:2828": "baladevaḥ : uktasya buddhi-yogasya prabhāvam āha buddhīti |",
    "GE07bhg4c02u:2829": "iha karmasu yo",
    "GE07bhg4c02u:2830": "buddhi-yuktaḥ",
    "GE07bhg4c02u:2831": "pradhāna-phala-tyāga-viṣayānuṣaṅga-phala-siddhy-asiddhi-samatva-viṣayayā",
    "GE07bhg4c02u:2832": "ca buddhyā yuktas tāni karoti, sa ubhe anādi-kāla-sañcite",
    "GE07bhg4c02u:2833": "jñāna-pratibandhake sukṛta-duṣkṛte jahāti vināśayatīty arthaḥ |",
    "GE07bhg4c02u:2834": "tasmād uktāya buddhi-yogāya yujyasva ghaṭasva |",
    "GE07bhg4c02u:2835": "yasmāt karma-yogas",
    "GE07bhg4c02u:2836": "tādṛśa-buddhi-sambandhaḥ |",
    "GE07bhg4c02u:2837": "kauśalam cāturyaṃ bandhakānām eva",
    "GE07bhg4c02u:2838": "buddhi-samparkād viśodhita-viṣa-pārada-nyāyena mocakatvena pariṇāmāt ||50||",
    "GE07bhg4c02u:2839": "BhG 2.51",
    "GE07bhg4c02u:2840": "karmajaṃ buddhi-yuktā hi phalaṃ tyaktvā manīṣiṇaḥ |",
    "GE07bhg4c02u:2841": "janma-bandha-vinirmuktāḥ padaṃ gacchanty anāmayam ||51||",
    "GE07bhg4c02u:2842": "śrīdharaḥ : karmaṇāṃ mokṣa-sādhanatva-prakāram āha karma-jam iti |",
    "GE07bhg4c02u:2843": "karmajaṃ phalaṃ tyaktvā kevalam īśvarārādhanārthaṃ karma kurvāṇo manīṣiṇo jñānino bhūtvā janma-rūpeṇa bandhena vinirmuktāḥ santo 'nāmayaṃ",
    "GE07bhg4c02u:2844": "sarvopadrava-rahitaṃ viṣṇoḥ padaṃ mokṣākhyaṃ gacchanti ||51||",
    "GE07bhg4c02u:2845": "madhusūdanaḥ : nanu duṣkṛta-hānam apekṣitaṃ na tu sukṛta-hānaṃ",
    "GE07bhg4c02u:2846": "puruṣārtha-bhraṃśāpatter ity āśaṅkya tuccha-phala-tyāgena",
    "GE07bhg4c02u:2847": "parama-puruṣārtha-prāptiṃ phalam āha karma-jam iti |",
    "GE07bhg4c02u:2848": "samatva-buddhi-yuktā",
    "GE07bhg4c02u:2849": "hi yasmāt karmajaṃ phalaṃ tyaktvā kevalam īśvarārādhanārthaṃ karmāṇi kurvāṇāḥ sattva-śuddhi-dvāreṇa manīṣiṇas tat tvam asi ity ādi-vākya-janyātma-manīṣāvanto bhavanti |",
    "GE07bhg4c02u:2850": "tādṛśāś ca santo janmātmakena bandhena vinirmuktā viśeṣeṇātyantikatva-lakṣaṇena niravaśeṣaṃ muktāḥ padaṃ",
    "GE07bhg4c02u:2851": "padanīyam ātma-tattvam ānanda-rūpaṃ brahmānāmayam",
    "GE07bhg4c02u:2852": "avidyā-tat-kāryātmaka-roga-rahitābhayaṃ mokṣākhyaṃ puruṣārthaṃ gacchanty",
    "GE07bhg4c02u:2853": "abhedena prāpnuvantīty arthaḥ |",
    "GE07bhg4c02u:2854": "yasmād evaṃ phala-kāmanāṃ tyaktvā samatva-buddhyā karmāṇy anutiṣṭhantas taiḥ kṛtāntaḥkaraṇa-śuddhayas tat tvam asy",
    "GE07bhg4c02u:2855": "ādi-pramāṇotpannātma-tattva-jñāna-tat-kāryāḥ santaḥ",
    "GE07bhg4c02u:2856": "sakalānartha-nivṛtti-paramānanda-prāpti-rūpaṃ mokṣākhyaṃ viṣṇoḥ paramaṃ",
    "GE07bhg4c02u:2857": "padaṃ gacchanti tasmāt tvam api yac chreyaḥ syān niścitaṃ brūhi tan me",
    "GE07bhg4c02u:2858": "[Gītā 2.7] ity ukteḥ śreyo jijñāsur evaṃvidhaṃ karma-yogam anutiṣṭheti bhagavato 'bhiprāyaḥ",
    "GE07bhg4c02u:2859": "viśvanāthaḥ : Nothing.",
    "GE07bhg4c02u:2860": "baladevaḥ : karmajam iti |",
    "GE07bhg4c02u:2861": "buddhi-yuktās tādṛśa-buddhimantaḥ karmajaṃ phalaṃ tyaktvā karmāṇy anutiṣṭhanto manīṣiṇaḥ",
    "GE07bhg4c02u:2862": "karmāntargatātma-yāthātmya-prajñāvanto bhūtvā janma-bandhena vinirmuktāḥ santo 'nāmayaṃ kleśa-śūnyaṃ padaṃ vaikuṇṭhaṃ gacchantīti |",
    "GE07bhg4c02u:2863": "tasmāt tvam api śreyo jijñāsur evaṃ vidhāni karmāṇi kurv iti bhāvaḥ |",
    "GE07bhg4c02u:2864": "svātma-jñānasya",
    "GE07bhg4c02u:2865": "paramātma-jñāna-hetutvāt tasyāpi tat-pada-gati-hetutvaṃ yuktam ||51||",
    "GE07bhg4c02u:2866": "BhG 2.52",
    "GE07bhg4c02u:2867": "yadā te mohakalilaṃ buddhir vyatitariṣyati |",
    "GE07bhg4c02u:2868": "tadā gantāsi nirvedaṃ śrotavyasya śrutasya ca ||52||",
    "GE07bhg4c02u:2869": "śrīdharaḥ : kadāhaṃ tat padaṃ prāpsyāmi ity apekṣāyām āha yadeti dvābhyām",
    "GE07bhg4c02u:2870": "| moho dehādiṣu ātma-buddhiḥ |",
    "GE07bhg4c02u:2871": "tad eva kalilaṃ gahanam |",
    "GE07bhg4c02u:2872": "kalilaṃ gahanaṃ vidur ity abhidhāna-koṣa-smṛteḥ |",
    "GE07bhg4c02u:2873": "tataś cāyam arthaḥ |",
    "GE07bhg4c02u:2874_0": "evaṃ parameśvarārādhane kriyamāṇe yadā tat-prasādena tava buddhir dehābhimāna-lakṣaṇaṃ",
    "GE07bhg4c02u:2874_1": "moha-mayaṃ gahanaṃ durgaṃ viśeṣeṇātitariṣyati tadā śrotavyasya śrutasya cārthasya",
    "GE07bhg4c02u:2874_2": "nirvedaṃ vairāgyaṃ gantāsi prāpsyasi |",
    "GE07bhg4c02u:2875": "tayor anupādeyatvena jijñāsām na kariṣyasīty arthaḥ ||52||",
    "GE07bhg4c02u:2876": "madhusūdanaḥ : evaṃ karmāṇy anutiṣṭhataḥ kadā me sattva-śuddhiḥ syād ity ata āha yadeti",
    "GE07bhg4c02u:2877": "na hy etāvatā kālena sattva-śuddhir bhavatīti kāla-niyamo",
    "GE07bhg4c02u:2878": "'sti |",
    "GE07bhg4c02u:2879": "kintu yadā yasmin kāle te tava buddhir antaḥkaraṇaṃ moha-kalilaṃ",
    "GE07bhg4c02u:2880": "vyatitariṣyati avivekātmakaṃ kāluṣam aham idaṃ mamedaṃ ity",
    "GE07bhg4c02u:2881": "ādy-ajñāna-vilasitam atigahanam vyatikramiṣyati rajas-tamo-malam apahāya",
    "GE07bhg4c02u:2882": "śuddha-bhāvam āpatsyata iti yāvat |",
    "GE07bhg4c02u:2883": "tadā tasmin kāle śrotavyasya śrutasya ca karma-phalasya nirvedaṃ vaitṛṣṇyaṃ gantāsi prāptāsi",
    "GE07bhg4c02u:2884": "parīkṣya lokān karma-citān brāhmaṇo nirvedam āyāt [MuṇḍU 1.2.12] iti śruteḥ |",
    "GE07bhg4c02u:2885": "nirvedena",
    "GE07bhg4c02u:2886": "phalenāntaḥkaraṇa-śuddhiṃ jñāsyasīty abhiprāyaḥ ||52||",
    "GE07bhg4c02u:2887": "viśvanāthaḥ : evaṃ parameśvarārpita-niṣkāma-karmābhyāsāt tava yogo bhaviṣyatīty āha yadeti",
    "GE07bhg4c02u:2888": "tava buddhir antaḥkaraṇaṃ moha-kalilaṃ",
    "GE07bhg4c02u:2889_0": "moha-rūpaṃ gahanaṃ viśeṣato 'tiśayena tariṣyati, tadā śrotavyasya śrotavyeṣv artheṣu",
    "GE07bhg4c02u:2889_1": "śrutasya śruteṣv apy artheṣu nirvedaṃ prāpsyasi asambhāvanā-viparīta-bhāvanayor naṣṭatvāt",
    "GE07bhg4c02u:2889_2": "kiṃ me",
    "GE07bhg4c02u:2890": "śāstropadeśa-vākya-śravaṇena |",
    "GE07bhg4c02u:2891": "sāmprataṃ me sādhaneṣv eva pratikṣaṇam abhyāsaḥ sarvathocita iti maṃsyasa iti bhāvaḥ ||52||",
    "GE07bhg4c02u:2892": "baladevaḥ : nanu niṣkāmāṇi karmāṇi kurvato me kadātma-viṣayā",
    "GE07bhg4c02u:2893": "manīṣābhyudiyād iti cet tatrāha yadeti |",
    "GE07bhg4c02u:2894": "yadā te buddhir antaḥkaraṇaṃ",
    "GE07bhg4c02u:2895": "moha-kalilaṃ tuccha-phalābhilāṣa-hetum ajñāna-gahanaṃ vyatitariṣyati parityakṣyatīty arthaḥ, tadā pūrvaṃ śrutasyānantaraṃ śrotavyasya ca tasya",
    "GE07bhg4c02u:2896": "tuccha-phalasya sambandhinaṃ nirvedaṃ gantāsi gamiṣyasi |",
    "GE07bhg4c02u:2897": "parīkṣya lokān karma-citān brāhmaṇo nirvedaṃ āyāt iti śravaṇāt |",
    "GE07bhg4c02u:2898": "nirvedena phalena tad-viṣayāṃ tāṃ pariceṣyati iti nāsty atra kāla-niyama ity arthaḥ ||52||",
    "GE07bhg4c02u:2899": "BhG 2.53",
    "GE07bhg4c02u:2900": "śruti-vipratipannā te yadā sthāsyati niścalā |",
    "GE07bhg4c02u:2901": "samādhāv acalā buddhis tadā yogam avāpsyasyi ||53||",
    "GE07bhg4c02u:2902": "śrīdharaḥ : tataś ca śrutīti |",
    "GE07bhg4c02u:2903": "śrutibhir",
    "GE07bhg4c02u:2904": "nānā-laukika-vaidikārtha-śravaṇair vipratipannā |",
    "GE07bhg4c02u:2905": "itaḥ pūrvaṃ vikṣiptā satī tava buddhir yadā samādhau sthāsyati |",
    "GE07bhg4c02u:2906": "samādhīyate cittam asminn iti samādhiḥ parameśvaraḥ |",
    "GE07bhg4c02u:2907": "tasmin niścalā viṣayair antarair anākṛṣṭā |",
    "GE07bhg4c02u:2908": "ataevācalā |",
    "GE07bhg4c02u:2909": "abhyāsa-pāṭavena tatraiva sthirā ca satī yogaṃ yoga-phalaṃ",
    "GE07bhg4c02u:2910": "tattva-jñānam avāpsyasi ||53||",
    "GE07bhg4c02u:2911": "madhusūdanaḥ : antaḥkaraṇa-śuddhyaivaṃ jāta-nirvedasya kadā jñāna-prāptir",
    "GE07bhg4c02u:2912": "ity apekṣāyām āha śrutīti |",
    "GE07bhg4c02u:2913": "te tava buddhiḥ śrutibhir",
    "GE07bhg4c02u:2914": "nānā-vidha-phala-śravaṇair avicārita-tātparyair vipratipannā",
    "GE07bhg4c02u:2915": "'neka-vidha-saṃśaya-viparyāsavattvena vikṣiptā prāk |",
    "GE07bhg4c02u:2916": "yadā yasmin kāle",
    "GE07bhg4c02u:2917": "śuddhija-viveka-janitena doṣa-darśanena taṃ vikṣepaṃ parityajya samādhau parmātmani niścalā",
    "GE07bhg4c02u:2918": "suṣupti-mūrcchā-stabdhībhāvādi-rūpa-laya-lakṣaṇa-calana-rahitā satī sthāsyati laya-vikṣepa-lakṣaṇau doṣau parityajya samāhitā bhaviṣyatīti yāvat |",
    "GE07bhg4c02u:2919": "athavā niścalāsambhāvanā-viparīta-bhāvanā-rahitācalā",
    "GE07bhg4c02u:2920": "dīrgha-kālādara-nairantarya-satkāra-sevanair vijātīya-pratyayādūṣitā satī",
    "GE07bhg4c02u:2921": "nirvāta-pradīpavad ātmani sthāsyatīti yojanā |",
    "GE07bhg4c02u:2922": "tadā tasmin kāle yogaṃ",
    "GE07bhg4c02u:2923": "jīva-paramātmaikya-lakṣaṇaṃ tat-tvam-asīty ādi-vākya-janyam",
    "GE07bhg4c02u:2924": "akhaṇḍa-sākṣātkāraṃ sarva-yoga-phalam avāpsyasi |",
    "GE07bhg4c02u:2925": "tadā punaḥ sādhyāntarābhāvāt kṛta-kṛtyaḥ sthita-prajño bhaviṣyasīty abhiprāyaḥ ||53||",
    "GE07bhg4c02u:2926": "viśvanāthaḥ : tataś ca śrutiṣu nānā-laukika-vaidikārtha-śravaṇeṣu",
    "GE07bhg4c02u:2927": "vipratipannā asammatā viraketit yāvat |",
    "GE07bhg4c02u:2928": "tatra hetuḥ niścalā teṣu teṣv artheṣu calituṃ vimukhībhūtety arthaḥ |",
    "GE07bhg4c02u:2929": "kintu samādhau ṣaṣṭhe 'dhyāye",
    "GE07bhg4c02u:2930": "vakṣyamāṇa-lakṣaṇe 'calā sthairyavatī |",
    "GE07bhg4c02u:2931": "tadā yogam aparokṣānubhava-prāptyā, jīvan-mukta ity arthaḥ ||53||",
    "GE07bhg4c02u:2932": "baladevaḥ : nanu karma-phala-nirviṇṇatayā karmānuṣṭhānena",
    "GE07bhg4c02u:2933": "labdha-hṛd-viśuddher abhyuditātma-jñānasya me kadātma-sākṣāt-kṛtir iti cet tatrāha śrutīti",
    "GE07bhg4c02u:2934": "śrutyā karmaṇāṃ jñāna-garbhatāṃ prabodhayantyā tam etam",
    "GE07bhg4c02u:2935": "ity ādikayā vipratipannā viśeṣeṇa saṃsiddhā te buddhir acalā asambhāvanā-viparīta-bhāvanābhyāṃ virahitā yadā samādhau manasi",
    "GE07bhg4c02u:2936": "nirvāta-dīpa-śikheva niścalā sthāsyati tadā yogam ātmānubhava-lakṣaṇam",
    "GE07bhg4c02u:2937": "avāpsyasi |",
    "GE07bhg4c02u:2938": "ayam arthaḥ phalābhilāṣa-śūnyatayānuṣṭhitāni karmāṇi",
    "GE07bhg4c02u:2939": "sthita-prajñatā-rūpāṃ jñāna-niṣṭhāṃ sādhayanti |",
    "GE07bhg4c02u:2940": "jñāna-niṣṭhā-rūpā",
    "GE07bhg4c02u:2941": "sthita-prajñatā tv ātmānubhavam iti ||53||",
    "GE07bhg4c02u:2942": "BhG 2.54",
    "GE07bhg4c02u:2943": "arjuna uvāca sthita-prajñasya kā bhāṣā samādhi-sthasya keśava |",
    "GE07bhg4c02u:2944": "sthita-dhīḥ kiṃ prabhāṣeta kim āsīta vrajeta kim ||54||",
    "GE07bhg4c02u:2945": "śrīdharaḥ : pūrva-ślokoktasyātma-tattva-jñasya lakṣaṇaṃ jijñāsur arjuna",
    "GE07bhg4c02u:2946": "uvāca - sthita-prajñasyeti |",
    "GE07bhg4c02u:2947": "svābhāvike samādhau sthitasya, ataeva sthitā niścalā prajñā buddhir yasya tasya bhāṣā kā ? bhāṣyate 'nayā iti bhāṣā lakṣaṇam iti yāvat |",
    "GE07bhg4c02u:2948": "sa kena lakṣaṇena sthita-prajña ucyate ity arthaḥ |",
    "GE07bhg4c02u:2949": "tathā sthita-dhīḥ kiṃ kathaṃ bhāṣaṇam āsanaṃ vrajanaṃ ca kuryād ity arthaḥ",
    "GE07bhg4c02u:2950": "madhusūdanaḥ : evam labdhāvasaraḥ sthita-prajña-lakṣaṇaṃ jñātum arjuna uvāca |",
    "GE07bhg4c02u:2951": "yāny eva hi jīvan-muktānāṃ lakṣaṇāni tāny eva mumukṣūṇāṃ",
    "GE07bhg4c02u:2952": "mokṣopāya-bhūtānīti manvānaḥ |",
    "GE07bhg4c02u:2953": "sthitā niścalā ahaṃ-brahmāsmi iti prajñā yasya sa sthita-prajño 'vasthā-dvayavān samādhistho vyutthita-cittaś ceti",
    "GE07bhg4c02u:2954": "| ato viśinaṣṭi samādhi-sthasya sthita-prajñasya kā bhāṣā ? karmaṇi ṣaṣṭhī |",
    "GE07bhg4c02u:2955": "bhāṣyate 'nayeti bhāṣā lakṣaṇam |",
    "GE07bhg4c02u:2956": "samādhi-sthaḥ sthita-prajñaḥ kena lakṣaṇenānyair vyavahriyata ity arthaḥ |",
    "GE07bhg4c02u:2957": "sa ca vyutthita-cittaḥ sthita-dhīḥ sthita-prajñaḥ svayaṃ kiṃ prabhāṣeta ?",
    "GE07bhg4c02u:2958": "stuti-nindādāv abhinandana-dveṣādi-lakṣaṇaṃ kiṃ kathaṃ prabhāṣeta ?",
    "GE07bhg4c02u:2959": "sarvatra sambhāvanāyāṃ liṅ |",
    "GE07bhg4c02u:2960": "tathā kim āsīteti vyutthita-citta-nigrahāya",
    "GE07bhg4c02u:2961": "kathaṃ bahir indriyāṇāṃ nigrahaṃ karoti ? tan-nigrāhābhāva-kāle kiṃ vrajeta kathaṃ viṣayān prāpnoti ? tat-kartṛka-bhāṣaṇāsana-vrajanāni",
    "GE07bhg4c02u:2962": "mūḍha-jana-vilakṣaṇāni kīdṛśānīity arthaḥ |",
    "GE07bhg4c02u:2963": "tad evaṃ catvāraḥ praśnāḥ samādhi-sthe sthita-prajña ekaḥ |",
    "GE07bhg4c02u:2964": "vyutthite",
    "GE07bhg4c02u:2965": "sthita-prajñe traya iti |",
    "GE07bhg4c02u:2966": "keśaveti sambodhayan sarvāntaryāmitayā tvam evaitādṛśaṃ rahasyaṃ vaktuṃ samartho 'sīti sūcayati",
    "GE07bhg4c02u:2967": "viśvanāthaḥ : samādhāv acalā buddhir iti śrutvā tattvato yogino lakṣaṇaṃ pṛcchati sthita-prajñasyeti",
    "GE07bhg4c02u:2968": "sthitā sthirācalā prajña buddhir yasyeti |",
    "GE07bhg4c02u:2969": "kā bhāṣā ? bhāṣyate 'nayeti bhāṣā lakṣaṇaṃ kiṃ lakṣaṇam ity arthaḥ |",
    "GE07bhg4c02u:2970": "kīdṛśasya samādhi-sthasyeti samādhau sthāsyatīti |",
    "GE07bhg4c02u:2971": "asyārthaḥ - evaṃ ca sthita-prajña iti |",
    "GE07bhg4c02u:2972": "samādhi-stha iti jīvan-muktasya saṃjñā-dvayam |",
    "GE07bhg4c02u:2973": "kiṃ prabhāṣeteti sukha-duḥkhayor mānāpamānayoḥ stuti-nindayoḥ sneha-dveṣayor",
    "GE07bhg4c02u:2974": "vā samupasthitayoḥ kiṃ prabhāṣeta ? spaṣṭaṃ svagataṃ vā kiṃ vaded ity",
    "GE07bhg4c02u:2975": "arthaḥ |",
    "GE07bhg4c02u:2976": "kim āsīta ? tad indriyāṇāṃ bāhya-viṣayeṣu calanābhāvaḥ kīdṛśaḥ ?",
    "GE07bhg4c02u:2977": "vrajeta kim ? teṣu calanaṃ vā kīdṛśam iti ||54||",
    "GE07bhg4c02u:2978": "baladevaḥ : evam ukto 'rjunaḥ pūrva-padyoktasya sthita-prajñasya lakṣaṇaṃ jñātuṃ pṛcchati sthiteti |",
    "GE07bhg4c02u:2979": "sthita-prajñe 'tra catvāraḥ praśnāḥ -",
    "GE07bhg4c02u:2980": "samādhisthe ekaḥ, vyutthite tu trayaḥ |",
    "GE07bhg4c02u:2981": "tathā hi - sthitā sthirā prajña",
    "GE07bhg4c02u:2982": "dhīr yasya tasya samādhi-sthasya kā bhāṣā kiṃ lakṣaṇam ? bhāṣyate 'nayeti",
    "GE07bhg4c02u:2983": "vyutpatteḥ |",
    "GE07bhg4c02u:2984": "kena lakṣaṇena sthita-prajño 'bhidhīyata ity arthaḥ |",
    "GE07bhg4c02u:2985": "tathā vyutthitaḥ sthita-prajñaḥ kathaṃ bhāṣaṇādīni kuryāt ? tadīyāni tāni pṛthag-jana-vilakṣaṇāni kīdṛśānīty arthaḥ |",
    "GE07bhg4c02u:2986": "tatra kiṃ prabhāṣeta ? svayoḥ",
    "GE07bhg4c02u:2987": "stuti-nindayoḥ sneha-dveṣayoś ca prāptayor mukhataḥ svagataṃ vā kiṃ brūyāt",
    "GE07bhg4c02u:2988": "? kim āsīta bāhya-viṣayeṣu katham indriyāṇāṃ nigrahaṃ kuryāt ? vrajeta kim ? kiṃ tan-nigrāhābhāve ca kathaṃ viṣayānavāpnuyād ity arthaḥ |",
    "GE07bhg4c02u:2989": "triṣu sambhāvanāyām ||54||",
    "GE07bhg4c02u:2990": "BhG 2.55",
    "GE07bhg4c02u:2991": "śrī-bhagavān uvāca prajahāti yadā kāmān sarvān pārtha mano-gatān |",
    "GE07bhg4c02u:2992": "ātmany evātmanā tuṣṭaḥ sthita-prajñas tadocyate ||55||",
    "GE07bhg4c02u:2993": "śrīdharaḥ : atra ca yāni sādhakasya jñāna-sādhanāni tāny eva svābhāvikāni",
    "GE07bhg4c02u:2994": "siddhasya lakṣaṇāni |",
    "GE07bhg4c02u:2995": "ataḥ siddhasya lakṣaṇāni kathayann evāntaraṅgāni jñāna-sādhanāny āha yāvad adhyāya-samāpti",
    "GE07bhg4c02u:2996": "tatra prathama-praśnasyottaram",
    "GE07bhg4c02u:2997": "āha prajahātīti dvābhyām |",
    "GE07bhg4c02u:2998": "manasi sthitān kāmān yadā prakarṣeṇa jahāti |",
    "GE07bhg4c02u:2999": "tyāge hetum āha ātmanīti |",
    "GE07bhg4c02u:3000": "ātmany eva svasminn eva paramānanda-rūpe ātmanā svayam eva tuṣṭa ity ātmārāmaḥ san yadā kṣudra-viṣayābhilāṣāṃs tyajati tadā tena lakṣaṇena muniḥ sthita-prajña ucyate ||55||",
    "GE07bhg4c02u:3001": "madhusūdanaḥ : eteṣāṃ catūrṇāṃ praśnānāṃ krameṇottaraṃ bhagavān uvāca",
    "GE07bhg4c02u:3002": "prajahātīti yāvad-adhyāya-samāpti |",
    "GE07bhg4c02u:3003": "kāmān kāma-saṅkalpādīn",
    "GE07bhg4c02u:3004": "mano-vṛtti-viśeṣān pramāṇa-viparyaya-vikalpa-nidrā-smṛti-bhedena",
    "GE07bhg4c02u:3005": "tantrāntare pañcadhā prapañcitān sarvān niravaśeṣān prakarṣeṇa",
    "GE07bhg4c02u:3006": "kāraṇa-bādhena yadā jahāti parityajati sarva-vṛtti-śūnya eva yadā bhavati",
    "GE07bhg4c02u:3007": "sthita-prajñas tadocyate samādhistha iti śeṣaḥ |",
    "GE07bhg4c02u:3008": "kāmānām",
    "GE07bhg4c02u:3009": "anātma-dharmatvena parityāga-yogyatām āha manogatān iti |",
    "GE07bhg4c02u:3010": "yadi hy ātma-dharmāḥ syus tadā na tyaktuṃ śakyeran vahny-auṣṇyavat svābhāvikatvāt",
    "GE07bhg4c02u:3011": "| manasas tu dharmā ete |",
    "GE07bhg4c02u:3012": "atas tat-parityāgena parityaktuaṃ śakyā evety",
    "GE07bhg4c02u:3013": "arthaḥ |",
    "GE07bhg4c02u:3014": "nanu sthita-prajñasya mukha-prasāda-liṅga-gamyaḥ santoṣa-viśeṣaḥ pratīyate sa kathaṃ sarva-kāma-parityāge syād ity āha - ātmany eva paramānanda-rūpe",
    "GE07bhg4c02u:3015": "na tv anātmani tuccha ātmnaā svaprakāśa-cid-rūpeṇa bhāsamānena na tu",
    "GE07bhg4c02u:3016": "vṛttyā tuṣṭaḥ paritṛptaḥ parama-puruṣārtha-lābhāt |",
    "GE07bhg4c02u:3017": "tathā ca śrutiḥ -",
    "GE07bhg4c02u:3018": "yadā sarve pramucyante kāmā ye 'sya hṛdi śritāḥ |",
    "GE07bhg4c02u:3019": "atha martyo 'mṛto bhavaty atra brahma samaśnute || [KaṭhU 2.3.14] iti |",
    "GE07bhg4c02u:3020": "tathā ca samādhi-sthaḥ sthita-prajña evaṃvidhair lakṣaṇa-vācibhiḥ śabdair bhāṣyata iti prathama-praśnasyottaram",
    "GE07bhg4c02u:3021": "viśvanāthaḥ : catūrṇāṃ praśnānāṃ krameṇottaram āha prajahātīti yāvad",
    "GE07bhg4c02u:3022": "adhyāya-samāptiḥ |",
    "GE07bhg4c02u:3023": "sarvān iti kasminn apy arthe yasya kiṃcin mātro 'pi",
    "GE07bhg4c02u:3024": "nābhilāṣa ity arthaḥ |",
    "GE07bhg4c02u:3025": "mano-gatān iti kāmānām ātma-dharmatvena parityāge yogyatā darśitā |",
    "GE07bhg4c02u:3026": "yadi te hy ātma-dharmāḥ syus tadā tāṃs tyaktum aśakyeran vahner auṣṇyavad iti bhāvaḥ |",
    "GE07bhg4c02u:3027": "tatra hetuḥ - ātmani pratyāhṛte manasi",
    "GE07bhg4c02u:3028": "prāpto ya ātmānanda-rūpas tena tuṣṭaḥ |",
    "GE07bhg4c02u:3029": "tathā ca śrutiḥ -",
    "GE07bhg4c02u:3030": "yadā sarve pramucyante kāmā ye 'sya hṛdi śritāḥ |",
    "GE07bhg4c02u:3031": "atha martyo 'mṛto bhavaty atra brahma samaśnute || [KaṭhU 2.3.14] iti",
    "GE07bhg4c02u:3032": "baladevaḥ : evaṃ pṛṣṭo bhagavān krameṇa catūrṇāṃ uttaram āha yāvad adhyāya-pūrtiḥ |",
    "GE07bhg4c02u:3033": "tatra prathamasyāha prajahātīty ekena |",
    "GE07bhg4c02u:3034": "he pārtha ! yadā",
    "GE07bhg4c02u:3035": "mano-gatān manasi sthitān kāmān sarvān prajahāti saṃtyajati tadā",
    "GE07bhg4c02u:3036": "sthita-prajña ucyate |",
    "GE07bhg4c02u:3037": "kāmānām mano-dharmatvāt parityāgo yuktaḥ |",
    "GE07bhg4c02u:3038": "ātma-dharmatve duḥśakyaḥ sa syād vahny-uṣṇatādīnām iveti bhāvaḥ |",
    "GE07bhg4c02u:3039": "nanu śuṣka-kāṣṭhavat kathaṃ tiṣṭhatīti cet tatrāha ātmany eveti |",
    "GE07bhg4c02u:3040": "ātmani pratyāhṛte manasi bhāsamānena sva-prakāśānanda-rūpeṇātmanā svarūpeṇa tuṣṭaḥ paritṛptaḥ kṣudra-viṣayābhilāṣān saṃtyajyātmānandārāmaḥ samādhisthaḥ sthita-prajña ity arthaḥ |",
    "GE07bhg4c02u:3041": "ātmā puṃsi svabhāve 'pi prayanta-manasor api |",
    "GE07bhg4c02u:3042": "dhṛtāv api manīṣāyāṃ śarīra-brahmaṇor api || iti medinī-kāraḥ |",
    "GE07bhg4c02u:3043": "brahma cātra jīveśvarānyatarad-grāhyam ||55||",
    "GE07bhg4c02u:3044": "BhG 2.56",
    "GE07bhg4c02u:3045": "duḥkheṣv anudvigna-manāḥ sukheṣu vigata-spṛhaḥ |",
    "GE07bhg4c02u:3046": "vīta-rāga-bhaya-krodhaḥ sthita-dhīr munir ucyate ||56||",
    "GE07bhg4c02u:3047": "śrīdharaḥ : kiṃ ca duḥkheṣv iti |",
    "GE07bhg4c02u:3048": "duḥkheṣu prāpteṣv api anudvignam akṣubhitaṃ mano yasya saḥ |",
    "GE07bhg4c02u:3049": "sukheṣu vigatā spṛhā yasya saḥ |",
    "GE07bhg4c02u:3050": "tatra hetuḥ -",
    "GE07bhg4c02u:3051": "vītā apagatā rāga-bhaya-krodhā yasmāt |",
    "GE07bhg4c02u:3052": "tatra rāgaḥ prītiḥ |",
    "GE07bhg4c02u:3053": "sa muniḥ sthita-dhīr ucyate ||56||",
    "GE07bhg4c02u:3054": "madhusūdanaḥ : idānīṃ vyutthitasya sthita-prajñasya",
    "GE07bhg4c02u:3055": "bhāṣaṇopaveśana-gamanāni mūḍha-jana-vilakṣaṇāni vyākhyeyāni |",
    "GE07bhg4c02u:3056": "tatra kiṃ prabhāṣetety asyottaram āha duḥkheṣv iti dvyābhyām |",
    "GE07bhg4c02u:3057": "duḥkhāni trividhāni śoka-moha-jvara-śiro-rogādi-nimittāny ādhyātmikāni",
    "GE07bhg4c02u:3058": "vyāghra-sarpādi-prayuktāny ādhibhautikāni ativātātivṛṣṭy-ādi-hetukāny",
    "GE07bhg4c02u:3059": "ādhidaivikāni teṣu duḥkheṣu",
    "GE07bhg4c02u:3060": "rajaḥ-pariṇāma-santāpātmaka-citta-vṛtti-viśeṣeṣu",
    "GE07bhg4c02u:3061": "prārabdha-pāpa-karma-prāpiteṣu nodvignaṃ duḥkha-parihārākṣamatayā vyākulaṃ na bhavati mano yasya so 'nudvigna-manāḥ |",
    "GE07bhg4c02u:3062": "avivekino hi duḥkha-prāptau",
    "GE07bhg4c02u:3063": "satyām aho pāpo 'haṃ dhiṅ māṃ durātmānam etādṛśa-duḥkha-bhāginaṃ ko me duḥkham īdṛśaṃ nirākuryād ity anutāpātmako bhrānti-rūpas tāmasaś",
    "GE07bhg4c02u:3064": "citta-vṛtti-viśeṣa udvegākhyo jāyate |",
    "GE07bhg4c02u:3065": "yady ayaṃ pāpānuṣṭhāna-samaye syāt tadā tat-pravṛtti-pratibandhakatvena saphalaḥ syāt |",
    "GE07bhg4c02u:3066_0": "bhoga-kāle tu bhavan kāraṇe sati kāryasyocchettum aśakyatvān niṣprayojano duḥkha-kāraṇe",
    "GE07bhg4c02u:3066_1": "saty api kim iti mama duḥkhaṃ jāyate iti avivekaja-bhrama-rūpatvān na vivekinaḥ sthita-prajñasya",
    "GE07bhg4c02u:3066_2": "sambhavati |",
    "GE07bhg4c02u:3067": "duḥkha-mātraṃ hi prārabdha-karmaṇā prāpyate na tu tad-uttara-kālīno bhramo 'pi |",
    "GE07bhg4c02u:3068": "nanu duḥkhāntara-kāraṇatvāt so 'pi prārabdha-karmāntareṇa prāpyatām iti cet, na |",
    "GE07bhg4c02u:3069": "sthita-prajñasya bhramopādānājñāna-nāśena bhramāsambhavaāt",
    "GE07bhg4c02u:3070": "taj-janya-duḥkha-prāpaka-prārabdhābhāvāt |",
    "GE07bhg4c02u:3071": "yathā-kathaṃcid",
    "GE07bhg4c02u:3072": "deha-yātrā-mātra-nirvāhaka-prārabdha-karma-phalasya bhramābhāve 'pi",
    "GE07bhg4c02u:3073": "bādhitānuvṛttyopapatter iti vistareṇāgre vakṣyate |",
    "GE07bhg4c02u:3074": "tathā sukheṣu sattva-pariṇāma-rūpa-prītyātmaka-citta-vṛtti-viśeṣeṣu",
    "GE07bhg4c02u:3075": "trividheṣu prārabdha-puṇya-karma-prāpiteṣu vigata-spṛha",
    "GE07bhg4c02u:3076": "āgāmi-taj-jātīya-sukha-spṛhā-rahitaḥ |",
    "GE07bhg4c02u:3077": "spṛhā hi nāma sukhānubhava-kāle",
    "GE07bhg4c02u:3078": "taj-jātīya-sukhasya kāraṇaṃ dharmam ananuṣṭhāya vṛthaiva tad-ākāṅkṣā-rūpā",
    "GE07bhg4c02u:3079": "tāmasī citta-vṛttir bhrāntir eva |",
    "GE07bhg4c02u:3080": "sā cāvivekina eva jāyate |",
    "GE07bhg4c02u:3081": "na hi kāraṇābhāve kāryaṃ bhavitum arhati |",
    "GE07bhg4c02u:3082": "ato yathā sati kāraṇe kāryaṃ mā bhūd iti vṛthākāṅkṣā-rūpa udvego vivekino na sambhavati tathaivāsati",
    "GE07bhg4c02u:3083": "kāryaṃ bhūyād iti vṛthākāṅkṣā-rūpā tṛṣṇātmikā spṛhāpi nopapadyate",
    "GE07bhg4c02u:3084": "prārabdha-karmaṇaḥ sukha-mātra-prāpakatvāt |",
    "GE07bhg4c02u:3085": "harṣātmikā vā citta-vṛttiḥ spṛhā-śabdenoktā |",
    "GE07bhg4c02u:3086": "sāpi bhrāntir eva |",
    "GE07bhg4c02u:3087": "aho dhanyo 'haṃ yasya mamedṛśaṃ sukham upasthitaṃ ko vā mayā tulas tribhuvane",
    "GE07bhg4c02u:3088": "kena vopāyena mamedṛśaṃ sukhaṃ na vicchidyetety evam ātmikotphullatā-rūpā",
    "GE07bhg4c02u:3089": "tāmasī citta-vṛttiḥ |",
    "GE07bhg4c02u:3090": "ataevoktaṃ bhāṣye - nāgnir ivendhanādy-ādhāne yaḥ sukhāny anuvivardhate sa vigata-spṛhaḥ iti",
    "GE07bhg4c02u:3091": "vakṣyati ca -- na prahṛṣyet priyaṃ prāpya nodvijet prāpya cāpriyam [Gītā 5.20] iti |",
    "GE07bhg4c02u:3092": "sāpi na vivekinaḥ sambhavati bhrāntitvāt |",
    "GE07bhg4c02u:3093": "tathā vīta-rāga-bhaya-krodhaḥ |",
    "GE07bhg4c02u:3094": "rāgaḥ śobhanādhyāsa-nibandhano viṣayeṣu rañjanātmakaś citta-vṛtti-viśeṣo 'tyantābhiniveśa-rūpaḥ",
    "GE07bhg4c02u:3095": "rāga-viṣayasya",
    "GE07bhg4c02u:3096": "nāśake samupasthite tan-nivāraṇāsāmarthyam ātmano manyamānasya dainyātmakaś citta-vṛtti-viśeṣo bhayam |",
    "GE07bhg4c02u:3097": "evaṃ rāga-viṣaya-vināśake",
    "GE07bhg4c02u:3098": "samupasthite tan-nivāraṇa-sāmarthyam ātmano manyamānasyābhijvalanātmakaś citta-vṛtti-viśeṣaḥ krodhaḥ |",
    "GE07bhg4c02u:3099": "te sarve viparyaya-rūpatvād vigatā yasmāt sa",
    "GE07bhg4c02u:3100": "tathā |",
    "GE07bhg4c02u:3101": "etādṛśo munir manana-śīlaḥ saṃnyāsī sthita-prajña ucyate |",
    "GE07bhg4c02u:3102": "evaṃ-lakṣaṇaḥ sthita-dhīḥ svānubhava-prakaṭanena śiṣya-śikṣārtham",
    "GE07bhg4c02u:3103": "anudvega-nispṛhatvādi-vācaḥ prabhāṣeta ity anvaya uktaḥ |",
    "GE07bhg4c02u:3104": "evaṃ cānyo 'pi",
    "GE07bhg4c02u:3105": "mumukṣur duḥkhe nodvijet sukhe na prahṛṣyet, rāga-bhaya-krodha-rahitaś ca bhaved ity abhiprāyaḥ",
    "GE07bhg4c02u:3106": "viśvanāthaḥ : kiṃ prabhāṣetety asya uttaram āha duḥkheṣu",
    "GE07bhg4c02u:3107": "kṣut-pipāsa-jvara-śiro-rogādiṣv ādhyātmikeṣu sarpa-vyāghrādy-utthiteṣv",
    "GE07bhg4c02u:3108": "anudvigna-manāḥ prārabdhaṃ duḥkham idaṃ mayāvaśyaṃ bhoktavyam iti svagataṃ kenacit pṛṣṭaḥ san spaṣṭaṃ ca bruvan |",
    "GE07bhg4c02u:3109": "na duḥkheṣūdvijata ity arthaḥ |",
    "GE07bhg4c02u:3110": "tasya tādṛśa-mukha-vikriyābhāva evānudvega-liṅgaṃ sudhiyā gamyam |",
    "GE07bhg4c02u:3111": "kṛtrimānudvega-liṅgavāṃs tu kapaṭī |",
    "GE07bhg4c02u:3112": "sudhiyā paricito bhraṣṭa evocyata iti bhāvaḥ |",
    "GE07bhg4c02u:3113": "evaṃ sukheṣv apy upasthiteṣu vigata-spṛha iti prārabdham idam",
    "GE07bhg4c02u:3114": "avaśya-bhogyam iti svagataṃ spaṣṭaṃ ca bruvāṇasya tasya",
    "GE07bhg4c02u:3115": "sukha-spṛhā-rāhitya-liṅgaṃ sudhiyā gamyam eveti bhāvaḥ |",
    "GE07bhg4c02u:3116": "tat-tal-liṅgam",
    "GE07bhg4c02u:3117": "eva spaṣṭīkṛtya darśayati vīto vigato rāgo 'nurāgaḥ sukheṣu bandhu-janeṣu",
    "GE07bhg4c02u:3118": "yasya saḥ |",
    "GE07bhg4c02u:3119": "yathaivādi-bharatasya devyāḥ pārśvaṃ prāpitasya",
    "GE07bhg4c02u:3120": "svaccheda-cikīrṣor vṛṣala-rājān na bhayam |",
    "GE07bhg4c02u:3121": "nāpi tatra krodho 'bhūd iti",
    "GE07bhg4c02u:3122": "baladevaḥ : atha vyutthitaḥ sthita-prajñaḥ kiṃ bhāṣetety asyottaram āha duḥkheṣv iti dvyābhyām",
    "GE07bhg4c02u:3123": "trividheṣv adhyātmikādiṣu duḥkheṣu samutthiteṣu satsv anudvigna-manāḥ prārabdha-phalāny amūni mayāvaśyaṃ bhoktavyānīti",
    "GE07bhg4c02u:3124": "kenacit pṛṣṭaḥ svagataṃ vā bruvan tebhyo nodvijata ity arthaḥ |",
    "GE07bhg4c02u:3125": "sukheṣu",
    "GE07bhg4c02u:3126": "cottamāhāra-satkārādinā samupasthiteṣu vigata-spṛhas tṛṣṇā-śūnyaḥ",
    "GE07bhg4c02u:3127": "prārabdhākṛṣṭāny amūni mayāvaśya-bhoktavyānīti kenacit pṛṣṭaṃ svagataṃ vā bruvan tair upasthitaḥ prahṛṣṭa-mukho na bhavatīty arthaḥ |",
    "GE07bhg4c02u:3128": "vīteti -",
    "GE07bhg4c02u:3129": "vīta-rāgaḥ kamanīyeṣu prīti-śūnyaḥ |",
    "GE07bhg4c02u:3130": "vīta-bhayaḥ viṣayāpahartṛṣu prāpteṣu durlabhasya mamaitāni dharmyair bhavadbhir hriyanta iti dainya-śūnyaḥ |",
    "GE07bhg4c02u:3131": "vīta-krodhaḥ teṣv eva prabalasya mamaitāni tucchair bhavadbhiḥ katham apahartavyānīti krodha-śūnyaś ca |",
    "GE07bhg4c02u:3132": "evaṃvidho munir ātma-manana-śīlaḥ",
    "GE07bhg4c02u:3133": "sthita-prajña ity arthaḥ |",
    "GE07bhg4c02u:3134": "itthaṃ svānubhavaṃ parān prati svagataṃ vā vadan naudvego nispṛhatādi-vacaḥ prabhāṣate ity uttaram ||56||",
    "GE07bhg4c02u:3135": "BhG 2.57",
    "GE07bhg4c02u:3136": "yaḥ sarvatrānabhisnehas tat tat prāpya śubhāśubham |",
    "GE07bhg4c02u:3137": "nābhinandati na dveṣṭi tasya prajñā pratiṣṭhitā ||57||",
    "GE07bhg4c02u:3138": "śrīdharaḥ : kathaṃ bhāṣeta ity asyottaram āha ya iti |",
    "GE07bhg4c02u:3139": "yaḥ sarvatra putra-mitrādiṣv apy anabhisnehaḥ sneha-varjitaḥ |",
    "GE07bhg4c02u:3140": "ataeva bādhitānuvṛttyā tat tat śubham anukūlaṃ prāpya nābhinandati aśubhaṃ pratikūlaṃ prāpya na dveṣṭi na nindati |",
    "GE07bhg4c02u:3141": "kintu kevalam udāsīna eva bhāṣate |",
    "GE07bhg4c02u:3142": "tasya prajñā pratiṣṭhitety arthaḥ ||57||",
    "GE07bhg4c02u:3143": "madhusūdanaḥ : kiṃ ca |",
    "GE07bhg4c02u:3144": "sarva-deheṣu jīvanādiṣv api yo munir anabhisnehaḥ,",
    "GE07bhg4c02u:3145": "yasmin saty anyadīye hāni-vṛddhī svasminn āropyete sa tādṛśo 'nya-viṣayaḥ",
    "GE07bhg4c02u:3146": "premāpara-paryāyas tāmaso vṛtti-viśeṣaḥ snehaḥ sarva-prakāreṇa tad-rahito",
    "GE07bhg4c02u:3147": "'nabhisnehaḥ |",
    "GE07bhg4c02u:3148": "bhagavati paramātmani tu sarvathābhisnehavān bhaved eva |",
    "GE07bhg4c02u:3149": "anātman-snehābhāvasya tad-arthatvād iti draṣṭavyam |",
    "GE07bhg4c02u:3150": "tat-tat-prārabdha-karma-pariprāpitaṃ śubhaṃ sukha-hetuṃ viṣayaṃ prāpya nābhinandati harṣa-viśeṣa-puraḥsaraṃ na praśaṃsati |",
    "GE07bhg4c02u:3151": "aśubhaṃ duḥkha-hetuṃ",
    "GE07bhg4c02u:3152": "viṣayaṃ prāpya na dveṣṭi antar-asūyā-pūrvakaṃ na nindati |",
    "GE07bhg4c02u:3153": "ajñasya hi sukha-hetur yaḥ sva-kalatrādiḥ sa śubho viṣayas",
    "GE07bhg4c02u:3154": "tad-guṇa-kathanādi-pravartikā dhī-vṛttir bhrānti-rūpābhinandaḥ |",
    "GE07bhg4c02u:3155": "sa ca tāmasaḥ, tad-guṇa-kathanādeḥ para-prarocanārthatvābhāvena vyarthatvāt |",
    "GE07bhg4c02u:3156": "evam asūyotpādanena duḥkha-hetuḥ parakīya-vidyā-prakarṣādir enaṃ pratyaśubho viṣayas tan-nindādi-pravartikā bhrānti-rūpā dhī-vṛtti-viśeṣaḥ",
    "GE07bhg4c02u:3157": "| so 'pi tāmasaḥ |",
    "GE07bhg4c02u:3158": "tan-nindāyā nivāraṇārthatvābhāvena vyarthatvāt |",
    "GE07bhg4c02u:3159": "tāv",
    "GE07bhg4c02u:3160": "abhinanda-dveṣau bhrānti-rūpau tāmasau katham abhrānte śuddha-sattve",
    "GE07bhg4c02u:3161": "sthita-prajñe sambhavatām |",
    "GE07bhg4c02u:3162": "tasmād vicālakābhāvāt tasyānabhisnehasya",
    "GE07bhg4c02u:3163": "harṣa-viṣāda-rahitasya muneḥ prajñā paramātma-tattva-viṣayā pratiṣṭhitā",
    "GE07bhg4c02u:3164": "phala-paryavasāyinī sa sthita-prajña ity arthaḥ |",
    "GE07bhg4c02u:3165": "evam anyo 'pi mumukṣuḥ sarvatrānabhisneho bhavet |",
    "GE07bhg4c02u:3166": "śubhaṃ prāpya na praśaṃset, aśubhaṃ prāpya na",
    "GE07bhg4c02u:3167": "ninded ity abhiprāyaḥ |",
    "GE07bhg4c02u:3168": "atra ca nindā-praśaṃsādi-rūpā vāco na prabhāṣeteti",
    "GE07bhg4c02u:3169": "vyatireka uktaḥ ||57||",
    "GE07bhg4c02u:3170": "viśvanāthaḥ : anabhisnehaḥ sopādhi-sneha-śūnyo dayālutvān nirupādhir īṣan-mātra-snehas tu tiṣṭhed eva |",
    "GE07bhg4c02u:3171": "tat tat prasiddhaṃ",
    "GE07bhg4c02u:3172": "sammāna-bhojanādibhyaḥ sva-paricaraṇaṃ śubhaṃ prāpyāśubham anādaraṇaṃ",
    "GE07bhg4c02u:3173": "muṣṭi-prahārādikaṃ ca prāpya krameṇa nābhinandati |",
    "GE07bhg4c02u:3174": "na praśaṃsati tvaṃ dhārmikaḥ paramahaṃsa-sevī sukhī bhaveti na brūte |",
    "GE07bhg4c02u:3175": "na dveṣṭi tvaṃ pāpātmā narake pateti nābhiśapati |",
    "GE07bhg4c02u:3176": "tasya prajñā pratiṣṭhitā samādhiṃ prati sthitā",
    "GE07bhg4c02u:3177": "susthira-prajñā ucyata ity arthaḥ ||57||",
    "GE07bhg4c02u:3178": "baladevaḥ : ya iti sarveṣu prāṇiṣu anabhisneha aupādhika-sneha-śūnyaḥ |",
    "GE07bhg4c02u:3179": "kāruṇikatvān nirupādhir īṣad-snehas tv asty eva |",
    "GE07bhg4c02u:3180": "tat tat prasiddhaṃ śubham uttama-bhojana-srak-candanārpaṇa-rūpaṃ prāpya nābhinandati tad-arpakaṃ prati dharmiṣṭhas tvaṃ ciraṃ jīveti na vadati |",
    "GE07bhg4c02u:3181": "aśubham apamānaṃ yaṣṭi-prahārādikaṃ ca prāpya na dveṣṭi, pāpiṣṭhas tvaṃ miryasveti",
    "GE07bhg4c02u:3182": "nābhiśapati |",
    "GE07bhg4c02u:3183": "tasya prajñeti sa sthita-prajña ity arthaḥ |",
    "GE07bhg4c02u:3184": "atra",
    "GE07bhg4c02u:3185": "stuti-nindā-rūpaṃ vaco na bhāṣata iti vyatirekeṇa tal lakṣaṇam ||57||",
    "GE07bhg4c02u:3186": "BhG 2.58",
    "GE07bhg4c02u:3187": "yadā saṃharate cāyaṃ kūrmo 'ṅgānīva sarvaśaḥ |",
    "GE07bhg4c02u:3188": "indriyāṇīndriyārthebhyas tasya prajñā pratiṣṭhitā ||58||",
    "GE07bhg4c02u:3189": "śrīdharaḥ : kiṃ ca yadeti |",
    "GE07bhg4c02u:3190": "yadā cāyaṃ yogī indriyārthebhyaḥ śabdādibhyaḥ sakāśād indriyāṇi saṃharate sarvata evaṃ jñāna-niṣṭha",
    "GE07bhg4c02u:3191": "indriyāṇīnidryārthebhyaḥ sarva-viṣayebhyaḥ upasaṃharate |",
    "GE07bhg4c02u:3192": "tasya prajñā pratiṣṭhitā |",
    "GE07bhg4c02u:3193": "ity uktārthaṃ vākyam ||58||",
    "GE07bhg4c02u:3194": "madhusūdanaḥ : idānīṃ kim āsīteti praśnasyottaraṃ vaktum ārabhate bhagavān ṣaḍbhiḥ ślokaiḥ",
    "GE07bhg4c02u:3195": "tatra prārabdha-karma-vaśād vyutthānena vikṣiptānīndriyāṇi punar upasaṃhṛtya samādhy-artham",
    "GE07bhg4c02u:3196": "sthita-prajñasyopaveśanam iti darśayitum āha yadeti |",
    "GE07bhg4c02u:3197": "ayaṃ vyutthitaḥ sarvaśaḥ sarvāṇīndriyārthebhyaḥ śabdādibhyaḥ sarvebhyaḥ |",
    "GE07bhg4c02u:3198": "caḥ punar-arthe",
    "GE07bhg4c02u:3199": "| yadā saṃharate punar upasaṃharati saṅkocayati |",
    "GE07bhg4c02u:3200": "tatra dṛṣṭāntaḥ kūrmo",
    "GE07bhg4c02u:3201": "'ṅgānīva |",
    "GE07bhg4c02u:3202": "tadā tasya prajñāḥ pratiṣṭhiteti spaṣṭam |",
    "GE07bhg4c02u:3203": "pūrva-ślokābhyāṃ",
    "GE07bhg4c02u:3204": "vyutthāna-daśāyām api sakala-tāmasa-vṛtty-abhāva uktaḥ |",
    "GE07bhg4c02u:3205": "adhunā tu punaḥ",
    "GE07bhg4c02u:3206": "samādhy-avasthāyāṃ sakala-vṛtty-abhāva iti viśeṣaḥ ||58||",
    "GE07bhg4c02u:3207": "viśvanāthaḥ : kim āsītety asyottaram āha yadeti |",
    "GE07bhg4c02u:3208": "indriyārthebhyaḥ śabdādibhya indriyāṇi śrotrādīni saṃharate |",
    "GE07bhg4c02u:3209": "svādhīnānām indriyāṇāṃ bāhya-viṣayeṣu calanaṃ niṣidhyāntareva niścalatayā sthāpanaṃ",
    "GE07bhg4c02u:3210": "sthita-prajñasyāsanam ity arthaḥ |",
    "GE07bhg4c02u:3211": "tatra dṛṣṭāntaḥ |",
    "GE07bhg4c02u:3212": "kūrmo 'ṅgāni",
    "GE07bhg4c02u:3213": "mukha-netrādīni yathā svāntar eva svecchayā sthāpayati ||58||",
    "GE07bhg4c02u:3214": "baladevaḥ : atha kim āsītety asyottaram āha yadety ādibhiḥ ṣaḍbhir |",
    "GE07bhg4c02u:3215": "ayaṃ yogī yadā cendriyārthebhyaḥ śabdādibhyaḥ svādhīnānīndriyāṇi śrotrādīny anāyāsena saṃharati samākarṣati tadā tasya prajñā pratiṣṭhitety anvayaḥ |",
    "GE07bhg4c02u:3216": "atra dṛṣṭāntaḥ kūrmo 'ṅgānīveti |",
    "GE07bhg4c02u:3217": "mukha-kara-caraṇāni yathānāyasena kamaṭhaḥ saṃharati tadvat viṣayebhyaḥ samākṛṣṭendriyāṇām",
    "GE07bhg4c02u:3218": "sthita-prajñasyāsanam ||58||",
    "GE07bhg4c02u:3219": "BhG 2.59",
    "GE07bhg4c02u:3220": "viṣayā vinivartante nirāhārasya dehinaḥ |",
    "GE07bhg4c02u:3221": "rasa-varjaṃ raso 'py asya paraṃ dṛṣṭvā nivartate ||59||",
    "GE07bhg4c02u:3222": "śrīdharaḥ : nanu nendriyāṇāṃ viṣayeṣv apravṛttir sthita-prajñasya lakṣaṇaṃ bhavitum arhati",
    "GE07bhg4c02u:3223": "jaḍānām āturāṇām upavāsa-parāṇāṃ ca viṣayeṣv pravṛtter",
    "GE07bhg4c02u:3224": "aviśeṣāt |",
    "GE07bhg4c02u:3225": "tatrāha viṣayā iti |",
    "GE07bhg4c02u:3226": "indriyāir viṣayāṇām āharaṇaṃ grahaṇam āhāraḥ |",
    "GE07bhg4c02u:3227": "nirāhārasya indriyāir viṣaya-grahaṇam akurvato dehino dehābhimānino 'jñasya rāgo 'bhilāṣas tad-varjaṃ |",
    "GE07bhg4c02u:3228": "abhilāṣasya na nivartata ity arthaḥ |",
    "GE07bhg4c02u:3229": "yad vā nirāhārasya upavāsa-parasya viṣayāḥ prāyaśo nivartante",
    "GE07bhg4c02u:3230": "kṣudhā-santaptasya śabda-sparśādy-apekṣābhāvāt, kintu rasa-varjaṃ",
    "GE07bhg4c02u:3231": "rasāpekṣā tu na nivartata ity arthaḥ |",
    "GE07bhg4c02u:3232": "śeṣaṃ samānam ||59||",
    "GE07bhg4c02u:3233": "madhusūdanaḥ : nanu mūḍhasyāpi rogādi-vaśād viṣayebhya indriyāṇām upasaṃharaṇaṃ bhavati tat kathaṃ tasya prajñā pratiṣṭhitety uktam ? ata āha viṣayā iti |",
    "GE07bhg4c02u:3234": "nirāhārasya indriyāir indriyāir viṣayān anāharato dehino dehābhimānavato mūḍhasyāpi rogiṇaḥ kāṣṭha-tapasvino vā viṣayāḥ śabdādayo",
    "GE07bhg4c02u:3235": "vinivartante kintu rasa-varjaṃ rasa-tṛṣṇā taṃ varjayitvā |",
    "GE07bhg4c02u:3236": "ajñasya viṣayā nivartante tad-viṣayo rāgas tu na nivartata ity arthaḥ |",
    "GE07bhg4c02u:3237": "asya tu sthita-prajñasya paraṃ puruṣārthaṃ dṛṣṭvā tad evāham asmīti sākṣātkṛtya sthitasya raso 'pi kṣudra-sukha-rāgo 'pi nivartate |",
    "GE07bhg4c02u:3238": "api-śabdād viṣayāś ca |",
    "GE07bhg4c02u:3239": "tathā ca yāvān artha ity ādau vyākhyātam |",
    "GE07bhg4c02u:3240": "evaṃ ca sa-rāga-viṣaya-nivṛttiḥ sthita-prajña-lakṣaṇam iti na mūḍhe vyabhicāra ity arthaḥ",
    "GE07bhg4c02u:3241": "yasmān nāsati paramātma-samyag-darśane sa-rāga-viṣayocchedas",
    "GE07bhg4c02u:3242": "tasmāt sa-rāga-viṣayocchedikāyāḥ samyag-darśanātmikāyāḥ prajñāyāḥ sthairyaṃ mahatā yatnena sampādayed ity abhiprāyaḥ ||59||",
    "GE07bhg4c02u:3243": "viśvanāthaḥ : mūḍhasyāpi upavāsato rogādi-vaśād vendriyāṇāṃ viṣayeṣv acalanaṃ sambhavet tatrāha viṣayā iti |",
    "GE07bhg4c02u:3244": "rasa-varjaṃ raso rāgo 'bhilāṣas",
    "GE07bhg4c02u:3245": "taṃ varjayitvā |",
    "GE07bhg4c02u:3246": "abhilāṣas tu viṣayeṣu na nivartanta ity arthaḥ |",
    "GE07bhg4c02u:3247": "asya",
    "GE07bhg4c02u:3248": "sthita-prajñasya tu paraṃ paramātmānaṃ dṛṣṭvā viṣayeṣv abhilāṣo nivartata iti na lakṣaṇa-vyabhicāraḥ",
    "GE07bhg4c02u:3249": "ātma-sākṣātkāra-samarthasya tu sādhakatvam eva, na tu siddhatvam iti bhāvaḥ ||59||",
    "GE07bhg4c02u:3250": "baladevaḥ : nanu mūḍhasyāmaya-grastasya viṣayeṣv indriyāpravṛtti-dṛṣṭā tat katham etat sthita-prajñasya lakṣaṇaṃ tatrāha viṣayā iti |",
    "GE07bhg4c02u:3251": "nirāhārasya",
    "GE07bhg4c02u:3252": "roga-bhayād bhojanādīny akurvato mūḍhasyāpi dehino janasya viṣayās",
    "GE07bhg4c02u:3253": "tad-anubhavā vinivartante |",
    "GE07bhg4c02u:3254": "kintu raso rāga-tṛṣṇā tad-varjaṃ viṣaya-tṛṣṇā",
    "GE07bhg4c02u:3255": "tu na nivartata ity arthaḥ |",
    "GE07bhg4c02u:3256": "asya sthita-prajñasya tu raso 'pi viṣaya-rāgo",
    "GE07bhg4c02u:3257": "'pi viṣayebhyaḥ paraṃ sva-prakāśānandam ātmānaṃ dṛṣṭvānubhūya nivartate",
    "GE07bhg4c02u:3258": "vinaśyatīti sa-rāga-viṣaya-nivṛttis tasya lakṣaṇam iti na vyabhicāraḥ ||59||",
    "GE07bhg4c02u:3259": "BhG 2.60",
    "GE07bhg4c02u:3260": "yatato hy api kaunteya puruṣasya vipaścitaḥ |",
    "GE07bhg4c02u:3261": "indriyāṇi pramāthīni haranti prasabhaṃ manaḥ ||60||",
    "GE07bhg4c02u:3262": "śrīdharaḥ : indriya-saṃyamaṃ vinā sthita-prajñatā na sambhavati |",
    "GE07bhg4c02u:3263": "ataḥ sādhakāvasthāyāṃ tatra mahān prayatnaḥ kartavya ity āha yatato hy apīti dvābhyām |",
    "GE07bhg4c02u:3264": "yatato mokṣārthaṃ prayatamānasya |",
    "GE07bhg4c02u:3265": "vipaścito vivekino 'pi |",
    "GE07bhg4c02u:3266": "mana indriyāṇi prasabhaṃ balād haranti |",
    "GE07bhg4c02u:3267": "yataḥ pramāthīni pramathana-śīlāni kṣobhakānīty arthaḥ ||60||",
    "GE07bhg4c02u:3268": "madhusūdanaḥ : tatra prajñā-sthairye bāhyendriya-nigraho mano-nigrahaś",
    "GE07bhg4c02u:3269": "cāsādhāraṇaṃ kāraṇaṃ tad-ubhayābhāve prajñā-nāśa-darśanād iti vaktuṃ bāhyendriya-nigrahābhāve prathamaṃ doṣam āha yatata iti |",
    "GE07bhg4c02u:3270": "he kaunteya !",
    "GE07bhg4c02u:3271": "yatato bhūyo bhūyo viṣaya-doṣa-darśanātmakaṃ yatnaṃ kurvato 'pi, cakṣiṅo",
    "GE07bhg4c02u:3272": "ṅitva-karaṇād anudātteto 'nāvaśyakam ātmanepadam iti jñāpanāt",
    "GE07bhg4c02u:3273": "parasmaipadam aviruddham |",
    "GE07bhg4c02u:3274": "vipaścito 'tyanta-vivekino 'pi puruṣasya manaḥ kṣaṇa-mātraṃ nirvikāraṃ kṛtam apīndriyāṇi haranti vikāraṃ prāpayanti |",
    "GE07bhg4c02u:3275": "nanu virodhinī viveke sati kuto vikāra-prāptis tatrāha pramāthīni pramathana-śīlāni atibalīyastvād vivekopamardana-kṣamāṇi |",
    "GE07bhg4c02u:3276": "ataḥ prasabhaṃ prasahya balātkāreṇa paśyaty eva vipaściti svāmini viveke ca rakṣake sati",
    "GE07bhg4c02u:3277": "sarva-pramāthītvād evendriyāṇi vivekaja-prajñāyāṃ praviṣṭaṃ manas tataḥ",
    "GE07bhg4c02u:3278": "pracyāvya sva-viṣayāviṣṭatvena harantīty arthaḥ |",
    "GE07bhg4c02u:3279": "hi-śabdaḥ prasiddhiṃ dyotayati |",
    "GE07bhg4c02u:3280_0": "prasiddho hy ayam artho loke yathā pramāthino dasyavaḥ prasabham eva dhaninaṃ dhana-rakṣakaṃ",
    "GE07bhg4c02u:3280_1": "cābhibhūya tayoḥ paśyator eva dhanaṃ haranti tathendriyāṇy api viṣaya-sannidhāne",
    "GE07bhg4c02u:3280_2": "mano harantīti viśvanāthaḥ : sādhakāvasthāyāṃ tu yatna eva mahān, na tv indriyāṇi",
    "GE07bhg4c02u:3281": "parāvartayituṃ sarvathā śaktir ity āha yatata iti |",
    "GE07bhg4c02u:3282": "pramāthīni",
    "GE07bhg4c02u:3283": "pramathana-śīlāni kṣobhakānīty arthaḥ ||60||",
    "GE07bhg4c02u:3284": "baladevaḥ : athāsyā jñāna-niṣṭhayā daurlabhyam āha yatato hīti |",
    "GE07bhg4c02u:3285": "vipaścito",
    "GE07bhg4c02u:3286": "viṣayātma-svarūpa-vivekajñasya tata indriya-jaye prayatamānasyāpi puruṣasya indriyāṇi śrotrādīni kartṝṇi manaḥ parasabhaṃ balād iva haranti",
    "GE07bhg4c02u:3287": "| hṛtvā viṣaya-pravaṇaṃ kurvantīty arthaḥ |",
    "GE07bhg4c02u:3288": "nanu virodhini viveka-jñāne",
    "GE07bhg4c02u:3289": "sthite kathaṃ haranti tatrāha pramāthīnīti ati-baliṣṭhatvāt",
    "GE07bhg4c02u:3290": "taj-jñānopamardana-kṣamāṇīty arthaḥ |",
    "GE07bhg4c02u:3291": "tasmāt caurebhyo mahā-nidher",
    "GE07bhg4c02u:3292": "ivendriyebhyo jñāna-niṣṭhāyāḥ saṃrakṣaṇaṃ sthita-prajñasyāsanam iti ||60||",
    "GE07bhg4c02u:3293": "BhG 2.61",
    "GE07bhg4c02u:3294": "tāni sarvāṇi saṃyamya yukta āsīta mat-paraḥ |",
    "GE07bhg4c02u:3295": "vaśe hi yasyendriyāṇi tasya prajñā pratiṣṭhitā ||61||",
    "GE07bhg4c02u:3296": "śrīdharaḥ : yasmād evaṃ tasmāt tānīti |",
    "GE07bhg4c02u:3297": "yukto yogī tāni indriyāṇi saṃyamya mat-paraḥ sann āsīta |",
    "GE07bhg4c02u:3298": "yasya vaśe vaśavartinīndriyāṇi |",
    "GE07bhg4c02u:3299": "etena ca katham āsīteti praśnasya vaśīkṛtendriyaḥ sann āsīteti ||61||",
    "GE07bhg4c02u:3300": "madhusūdanaḥ : evaṃ tarhi tatra kaḥ pratīkāra ity ata āha tānīti |",
    "GE07bhg4c02u:3301": "tānīndriyāṇi sarvāṇi jñāna-karma-sādhana-bhūtāni saṃyamya vaśīkṛtya yuktaḥ",
    "GE07bhg4c02u:3302": "samāhito nigṛhīta-manāḥ sann āsīta nirvāpāras tiṣṭhet |",
    "GE07bhg4c02u:3303": "pramāthināṃ kathaṃ sva-vaśīkaraṇam iti cet tatrāha mat-para iti |",
    "GE07bhg4c02u:3304": "ahaṃ sarvātmā vāsudeva eva para utkṛṣṭa upādeyo yasya sa mat-para ekānta-mad-bhakta ity arthaḥ",
    "GE07bhg4c02u:3305": "tathā coktam na vāsudeva-bhaktānām aśubhaṃ vidyate kvacit iti |",
    "GE07bhg4c02u:3306": "yathā hi loke balavantaṃ rājānam āśritya dasyavo nigṛhyante rājāśrito 'yam iti jñātvā ca svayam eva tad-vaśyā bhavanti tathaiva bhagavantaṃ",
    "GE07bhg4c02u:3307": "sarvāntaryāminam āśritya tat-prabhāveṇaiva duṣṭānīndriyāṇi nigrāhyāṇi punaś ca bhagavad-āśrito 'yam iti matvā tāni tad-vaśyāny eva bhavantīti bhāvaḥ |",
    "GE07bhg4c02u:3308": "yathā ca bhagavad-bhakter mahā-prabhāvatvaṃ tathā vistareṇāgre vyākhyāsyāmaḥ |",
    "GE07bhg4c02u:3309": "indriya-vaśīkāre phalam āha vaśe hīti |",
    "GE07bhg4c02u:3310": "spaṣṭam |",
    "GE07bhg4c02u:3311": "tad etad vaśīkṛtendriyaḥ sann āsīteti kim āsīteti praśnasyottaram uktaṃ bhavati ||61||",
    "GE07bhg4c02u:3312": "viśvanāthaḥ : mat-paro mad-bhakta iti |",
    "GE07bhg4c02u:3313": "mad-bhaktiṃ vinā naivendriya-jaya",
    "GE07bhg4c02u:3314": "ity agrima-granthe 'pi sarvatra draṣṭavyam |",
    "GE07bhg4c02u:3315": "yad uktam uddhavena -",
    "GE07bhg4c02u:3316": "prāyaśaḥ puṇḍarīkākṣa yuñjanto yogino manaḥ |",
    "GE07bhg4c02u:3317": "viṣīdanty asamādhānān mano-nigraha-karśitāḥ |",
    "GE07bhg4c02u:3318": "athāta ānanda-dughaṃ padāmbujaṃ haṃsāḥ śrayeran || [BhP 11.29.1-2] iti |",
    "GE07bhg4c02u:3319": "vaśe hīti sthita-prajñasyendriyāṇi vaśībhūtāni bhavantīti sādhakād viśeṣa uktaḥ ||61||",
    "GE07bhg4c02u:3320": "baladevaḥ : nanu nirjitendriyāṇām apy ātmānubhavo na pratītas tatra ko 'bhyupāya iti cet tatrāha tānīti |",
    "GE07bhg4c02u:3321": "tāni sarvāṇi saṃyamya mat-paro",
    "GE07bhg4c02u:3322": "man-niṣṭhaḥ san yuktaḥ kṛtāma-samādhir āsīta tiṣṭheta |",
    "GE07bhg4c02u:3323": "mad-bhakti-prabhāvena sarvendriya-vijaya-pūrvikā svātma-dṛṣṭiḥ sulabheti bhāvaḥ |",
    "GE07bhg4c02u:3324": "evaṃ smaranti -",
    "GE07bhg4c02u:3325": "yathāgnir uddhata-śikhaḥ kakṣaṃ dahati sānilaḥ |",
    "GE07bhg4c02u:3326": "tathā citta-sthito viṣṇur yogināṃ sarva-kilbiṣam || [ViP 6.7.74] ity ādi |",
    "GE07bhg4c02u:3327": "vaśe hīti spaṣṭam |",
    "GE07bhg4c02u:3328": "itthaṃ ca vaśīkṛtendriyatayāvasthitiḥ kim āsītety asyottaram uktam ||61||",
    "GE07bhg4c02u:3329": "BhG 2.62-63",
    "GE07bhg4c02u:3330": "dhyāyato viṣayān puṃsaḥ saṅgas teṣūpajāyate |",
    "GE07bhg4c02u:3331": "saṅgāt saṃjāyate kāmaḥ kāmāt krodho 'bhijāyate ||62||",
    "GE07bhg4c02u:3332": "krodhād bhavati saṃmohaḥ saṃmohāt smṛti-vibhramaḥ |",
    "GE07bhg4c02u:3333": "smṛti-bhraṃśād buddhi-nāśo buddhi-nāśāt praṇaśyati ||63||",
    "GE07bhg4c02u:3334": "śrīdharaḥ : bāhyendriya-saṃyamābhāve doṣam uktvā manaḥ-saṃyamābhāve doṣam āha dhyāyata iti dvābhyām |",
    "GE07bhg4c02u:3335": "guṇa-buddhyā viṣayān dhyāyataḥ puṃsaḥ teṣu saṅga āsaktir bhavati |",
    "GE07bhg4c02u:3336": "āsaktyā ca teṣu adhikaḥ kāmo bhavati |",
    "GE07bhg4c02u:3337": "kāmāc ca kenacit pratihatāt krodho bhavati |",
    "GE07bhg4c02u:3338": "kiṃ ca, krodhād iti |",
    "GE07bhg4c02u:3339": "krodhāt saṃmohaḥ kāryākārya-vivekābhāvaḥ |",
    "GE07bhg4c02u:3340": "tataḥ śāstrācāryopadiṣṭa-smṛter vibhramo vicalanaṃ bhraṃśaḥ |",
    "GE07bhg4c02u:3341": "tato buddheś cetanāyā nāśaḥ |",
    "GE07bhg4c02u:3342": "vṛkṣādiṣv ivābhibhavaḥ |",
    "GE07bhg4c02u:3343": "tataḥ praṇaśyati mṛta-tulyo bhavati ||62-63||",
    "GE07bhg4c02u:3344": "madhusūdanaḥ : nigṛhīta-bāhyendriyasyāpi śabdādīnviṣayān dhyāyato manasā",
    "GE07bhg4c02u:3345": "punaḥ punaś cintayataḥ puṃsas teṣu viṣayeṣu saṅga āsaṅgo mamātyantaṃ",
    "GE07bhg4c02u:3346": "sukha-hetava eta ity evaṃ śobhanādhyāsa-lakṣaṇaḥ prīti-viśeṣa upajāyate saṅgāt sukha-hetutva-jñāna-lakṣaṇāt saṃjāyate kāmo mamaite bhavantv iti tṛṣṇā-viśeṣaḥ |",
    "GE07bhg4c02u:3347": "tasmāt kāmāt kutaścit pratihanyamānāt",
    "GE07bhg4c02u:3348": "tat-pratighāta-viṣayaḥ krodho 'bhijvalanātmābhijāyate |",
    "GE07bhg4c02u:3349": "krodhād bhavati saṃmohaḥ kāryākārya-vivekābhāva-rūpaḥ |",
    "GE07bhg4c02u:3350": "saṃmohāt smṛti-vibhramaḥ smṛteḥ śāstrācāryopadiṣṭārthānusandhānasya vibhramo vicalanaṃ vibhraṃśaḥ",
    "GE07bhg4c02u:3351": "tasmāc ca smṛti-bhraṃśād buddher aikātmyākāra-mano-vṛtter nāśo",
    "GE07bhg4c02u:3352": "viparīta-bhāvanopacaya-doṣeṇa pratibandhād anutpattir utpannāyāś ca phalāyogyatvena vilayaḥ",
    "GE07bhg4c02u:3353": "buddhi-nāśāt praṇaśyati tasyāś ca phala-bhūtāyā",
    "GE07bhg4c02u:3354": "buddher vilopāt praṇaśyati sarva-puruṣārthāyogyo bhavati |",
    "GE07bhg4c02u:3355": "yo hi puruṣārthāyogyo jātaḥ sa mṛta eveti loke vyavahriyate |",
    "GE07bhg4c02u:3356": "ataḥ praṇaśyatīty uktam |",
    "GE07bhg4c02u:3357": "yasmād evaṃ manaso nigrahābhāve nigṛhīta-bāhyendriyasyāpi",
    "GE07bhg4c02u:3358": "paramānartha-prāptis taramān mahatā prayatnena mano nigṛhṇīyād ity",
    "GE07bhg4c02u:3359": "abhiprāyaḥ |",
    "GE07bhg4c02u:3360": "ato yuktam uktaṃ tāni sarvāṇi saṃyamya yukta āsīteti ||62-63||",
    "GE07bhg4c02u:3361": "viśvanāthaḥ : sthita-prajñasya mano-vaśīkāra eva",
    "GE07bhg4c02u:3362": "bāhyendriya-vaśīkāra-kāraṇaṃ sarvathā mano-vaśīkārābhāve tu yat syāt tat śṛṇv ity āha dhyāyata iti |",
    "GE07bhg4c02u:3363": "saṅga āsaktiḥ |",
    "GE07bhg4c02u:3364": "āsaktyā ca teṣv adhikaḥ kāmo 'bhilāṣaḥ |",
    "GE07bhg4c02u:3365": "kāmāc ca kenacit pratihatāt krodhaḥ |",
    "GE07bhg4c02u:3366": "krodhāt saṃmohaḥ kāryākārya-vivekābhāvaḥ |",
    "GE07bhg4c02u:3367": "tasmāc ca śāstropadiṣṭa-svārthasya smṛti-nāśaḥ |",
    "GE07bhg4c02u:3368": "tasmāc ca buddheḥ sad-vyavasāyasya nāśaḥ |",
    "GE07bhg4c02u:3369": "tataḥ praṇaśyati saṃsāra-kūpe",
    "GE07bhg4c02u:3370": "patati ||62-63||",
    "GE07bhg4c02u:3371": "baladevaḥ : vijitendriyasyāpi mayy aniveśita-manasaḥ punar anartho durvāra",
    "GE07bhg4c02u:3372": "ity āha dhyāyata iti dvyābhyām |",
    "GE07bhg4c02u:3373": "viṣayān śabdādīn sukha-hetutva-buddhyā",
    "GE07bhg4c02u:3374": "dhyāyataḥ punaḥ punaś cintayato yoginas teṣu saṅga āsaktir bhavati |",
    "GE07bhg4c02u:3375": "saṅgād dhetos teṣu kāma-tṛṣṇā jāyate |",
    "GE07bhg4c02u:3376": "kāmāc ca kenacit pratihatāt krodhaś citta-jvālas tat-pratighātako bhavati |",
    "GE07bhg4c02u:3377": "krodhāt saṃmohaḥ kāryākārya-viveka-vijñāna-vilopaḥ |",
    "GE07bhg4c02u:3378": "saṃmohāt smṛter indriya-vijayādi-prayatnānusandher vibhramo vibhraṃśaḥ |",
    "GE07bhg4c02u:3379": "smṛti-bhraṃśād",
    "GE07bhg4c02u:3380": "buddher ātma-jñānārthakasyādhyavasāyasya nāśaḥ |",
    "GE07bhg4c02u:3381": "buddhi-nāśāt praṇaśyati punar viṣaya-bhoga-nimagno bhavati saṃsaratīty arthaḥ |",
    "GE07bhg4c02u:3382": "madanāśrayaṇād durbalaṃ manas tāni sva-viṣayair yojayantīti bhāvaḥ |",
    "GE07bhg4c02u:3383": "tathā ca mano-vijigīṣuṇā mad-upāsanaṃ vidheyam ||62-63||",
    "GE07bhg4c02u:3384": "BhG 2.64",
    "GE07bhg4c02u:3385": "rāga-dveṣa-viyuktais tu viṣayān indriyaiś caran |",
    "GE07bhg4c02u:3386": "ātma-vaśyair vidheyātmā prasādam adhigacchati ||64||",
    "GE07bhg4c02u:3387": "śrīdharaḥ : nanv indriyāṇāṃ viṣaya-pravaṇa-svabhāvānāṃ niroddhum aśakyatvād ayaṃ doṣo duṣparihara iti sthita-prajñatvaṃ kathaṃ syāt ? ity āśaṅkyāha rāga-dveṣa iti dvābhyām |",
    "GE07bhg4c02u:3388": "rāga-dveṣa-rahitaiḥ vigata-darpair",
    "GE07bhg4c02u:3389": "indriyaiḥ viṣayāṃś carann upabhuñjāno 'pi prasādaṃ śāntiṃ prāpnoti |",
    "GE07bhg4c02u:3390": "rāga-dveṣa-rāhityam evāha ātmeti |",
    "GE07bhg4c02u:3391": "ātmano manasaḥ vaśyair indriyaiḥ vidheyo vaśavartī ātmā mano yasyeti |",
    "GE07bhg4c02u:3392": "anenaiva kathaṃ vrajetety asya",
    "GE07bhg4c02u:3393": "caturtha-praśnasya svādhīnair indriyair viṣayān gacchatīty uttaram uktaṃ",
    "GE07bhg4c02u:3394": "bhavati ||64||",
    "GE07bhg4c02u:3395": "madhusūdanaḥ : manasi nigṛhīte tu bāhyendriya-nigrahābhāve 'pi na doṣa iti",
    "GE07bhg4c02u:3396": "vadan kiṃ vrajetety asyottaram āhāṣṭabhiḥ |",
    "GE07bhg4c02u:3397": "yo 'samāhita-cetāḥ sa bāhyendriyāṇi nigṛhyāpi rāga-dveṣa-duṣṭena manasā viṣayāṃś cintayan",
    "GE07bhg4c02u:3398": "puruṣārthād bhraṣṭo bhavati |",
    "GE07bhg4c02u:3399": "vidheyātmā tu tu-śabdhaḥ pūrvasmād vyatirekārthaḥ |",
    "GE07bhg4c02u:3400": "vaśīkṛtāntaḥ-karaṇas tu ātma-vaśyair mano 'dhīnaiḥ",
    "GE07bhg4c02u:3401": "svādhīnair iti vā rāga-dveṣābhyāṃ viyuktair virahitair indriyaiḥ",
    "GE07bhg4c02u:3402": "śrotrādibhir viṣayān śabdādīn aniṣiddhāṃś carann upalabhamānaḥ prasādaṃ prasannātāṃ cittasya svacchatāṃ paramātma-sākṣātkāra-yogyatām adhigacchati",
    "GE07bhg4c02u:3403": "| rāga-dveṣa-prayuktānīndriyāṇi doṣa-hetutāṃ pratipadyante |",
    "GE07bhg4c02u:3404": "manasi",
    "GE07bhg4c02u:3405": "sva-vaśe tu na rāga-dveṣau |",
    "GE07bhg4c02u:3406": "tayor abhāve ca na tad-adhīnendriya-pravṛttiḥ",
    "GE07bhg4c02u:3407": "| avarjanīyatayā tu viṣayopalambho na doṣam āvahatīti na śuddhi-vyāghāta",
    "GE07bhg4c02u:3408": "iti bhāvaḥ |",
    "GE07bhg4c02u:3409": "etena viṣayāṇāṃ smaraṇam api ced anartha-kāraṇaṃ sutarāṃ tarhi bhogas tena jīvanārthaṃ viṣayān bhuñjānaḥ katham anarthaṃ na pratipadyeteti śaṅkā",
    "GE07bhg4c02u:3410": "nirastā |",
    "GE07bhg4c02u:3411": "svādhīnair indriyair viṣayān prāpnotīti ca kiṃ vrajeteti praśnasyottaram uktaṃ bhavati ||64||",
    "GE07bhg4c02u:3412": "viśvanāthaḥ : mānasa-viṣaya-grahaṇābhāve sati sva-vaśyair indriyair",
    "GE07bhg4c02u:3413": "viṣaya-grahaṇe 'pi na doṣa iti vadan sthita-prajño vrajeta kim ity",
    "GE07bhg4c02u:3414": "asyottaram āha rāgeti |",
    "GE07bhg4c02u:3415": "vidheyo vacane sthta ātmā mano yasya saḥ |",
    "GE07bhg4c02u:3416": "vidheyo vinaya-grāhī vacane sthita āśravaḥ |",
    "GE07bhg4c02u:3417": "vaśyaḥ praṇayo nibhṛta-vinīta-praśritāḥ || ity amaraḥ |",
    "GE07bhg4c02u:3418": "prasādam adhigacchatīty etādṛśasyādhikāriṇo viṣaya-grahaṇam api na doṣa",
    "GE07bhg4c02u:3419": "iti kiṃ vaktavyam ? pratyuta guṇa eveti |",
    "GE07bhg4c02u:3420": "sthita-prajñasya",
    "GE07bhg4c02u:3421": "viṣaya-tyāga-svīkārāv eva āsana-vrajane te ubhe api tasya bhadre iti",
    "GE07bhg4c02u:3422": "bhāvaḥ ||64||",
    "GE07bhg4c02u:3423": "baladevaḥ : manasi nirjite śrotrādi-nirjayābhāvo 'pi na doṣa iti bruvan vrajeta kim ity asottaram āha rāgeti ādibhir aṣṭabhiḥ |",
    "GE07bhg4c02u:3424": "vijita-bahir-indriyo 'pi mad-anarpita-manāḥ paramārthād vicyuta ity uktam",
    "GE07bhg4c02u:3425_0": "| yo vidheyātmā svādhīna-manā mad-arpita-manās tata eva nidagdha-rāgādi-mano-malaḥ",
    "GE07bhg4c02u:3425_1": "sa tv ātma-vaśyair mano 'dhīnair ata eva rāga-dveṣābhyāṃ viyuktair indriyaiḥ śrotrādyair",
    "GE07bhg4c02u:3425_2": "viṣayān niṣiddhān śabdādīṃś caran bhuñjāno 'pi prasādaṃ viṣayāsakty-ādi-malānāgamād",
    "GE07bhg4c02u:3426": "vimala-manas tam adhigacchatīty prāpnotīty arthaḥ ||64||",
    "GE07bhg4c02u:3427": "BhG 2.65",
    "GE07bhg4c02u:3428": "prasāde sarva-duḥkhānāṃ hānir asyopajāyate |",
    "GE07bhg4c02u:3429": "prasanna-cetaso hy āśu buddhiḥ paryavatiṣṭhate ||65||",
    "GE07bhg4c02u:3430": "śrīdharaḥ : prasāde sati kiṃ syād ity atrāha prasāda iti |",
    "GE07bhg4c02u:3431": "prasāde sati sarva-duḥkha-nāśaḥ |",
    "GE07bhg4c02u:3432": "tataś ca prasanna-cetaso buddhiḥ pratiṣṭhitā bhavatīty arthaḥ ||65||",
    "GE07bhg4c02u:3433": "madhusūdanaḥ : prasādam adhigacchatīty uktaṃ tatra prasāde sati kiṃ syād ity ucyate prasāda iti |",
    "GE07bhg4c02u:3434": "cittasya prasāde svacchatva-rūpe sati",
    "GE07bhg4c02u:3435": "sarva-duḥkhānām ādhyātmikādīnām ajñāna-vilasitānāṃ hānir vināśo 'sya yater upajāyate |",
    "GE07bhg4c02u:3436": "hi yasmāt prasanna-cetaso yater āśu śīghram eva buddhir brahmātmaikyākārā paryavatiṣṭhate pari samantād avatiṣṭhate sthirā bhavati",
    "GE07bhg4c02u:3437": "viparīta-bhāvanādi-pratibandhābhāvāt |",
    "GE07bhg4c02u:3438": "tataś ca prasāde sati",
    "GE07bhg4c02u:3439": "buddhi-paryavasthānaṃ tatas tad-virodhy-ajñāna-nivṛttiḥ |",
    "GE07bhg4c02u:3440": "tatas",
    "GE07bhg4c02u:3441": "tat-kārya-sakala-duḥkha-hānir iti krame 'pi prasāde yatrādhikyāya sarva-duḥkha-hāni-karatva-kathanam iti na virodhaḥ ||65||",
    "GE07bhg4c02u:3442": "viśvanāthaḥ : buddhiḥ paryavatiṣṭhate sarvato-bhāvena svābhīṣṭaṃprati",
    "GE07bhg4c02u:3443": "sthirī-bhavatīti viṣaya-grahaṇābhāvād api samucita-viṣaya-grahaṇaṃ tasya sukham iti bhāvaḥ",
    "GE07bhg4c02u:3444": "prasanna-cetaso iti citta-prasādo bhaktyaiveti jñeyam |",
    "GE07bhg4c02u:3445": "tayā vinā tu na citta-prasāda iti prathama-skandha eva prapañcitam |",
    "GE07bhg4c02u:3446": "kṛta-vedānta-śāstrasyāpi vyāsasyāprasanna-cittasya śrī-nāradopadiṣṭayā",
    "GE07bhg4c02u:3447": "bhaktyaiva citta-prasāda-dṛṣṭeḥ ||65||",
    "GE07bhg4c02u:3448": "baladevaḥ : prasāde sati kiṃ syād ity āha asya yogino manaḥ prasāde sati sarveṣāṃ prakṛti-saṃsarga-kṛtānāṃ duḥkhānāṃ hānir upajāyate |",
    "GE07bhg4c02u:3449": "prasanna-cetasaḥ svātma-yāthātmya-viṣayā buddhiḥ paryavatiṣṭhate sthirā",
    "GE07bhg4c02u:3450": "bhavati ||65||",
    "GE07bhg4c02u:3451": "BhG 2.66",
    "GE07bhg4c02u:3452": "nāsti buddhir ayuktasya na cāyuktasya bhāvanā |",
    "GE07bhg4c02u:3453": "na cābhāvayataḥ śāntir aśāntasya kutaḥ sukham ||66||",
    "GE07bhg4c02u:3454": "śrīdharaḥ : indriya-nigrahasya sthita-prajñatā-sādhanatvaṃ",
    "GE07bhg4c02u:3455": "vyatireka-mukhenopapādayati nāstīti |",
    "GE07bhg4c02u:3456": "ayuktasya avaśī-kṛtendriyasya nāsti buddhiḥ |",
    "GE07bhg4c02u:3457": "śāstrācāryopadeśābhyām ātma-viṣayā buddhiḥ prajñaiva notpadyate",
    "GE07bhg4c02u:3458": "| kutas tasyāḥ pratiṣṭhā-vārtā |",
    "GE07bhg4c02u:3459": "kuta ity atrāha na ceti |",
    "GE07bhg4c02u:3460": "na cāyuktasya bhāvanā dhyānam |",
    "GE07bhg4c02u:3461": "bhāvanayā hi buddher ātmani pratiṣṭhā bhavati, sā ca ayuktasya yato nāsti |",
    "GE07bhg4c02u:3462": "na cābhāvayataḥ ātma-dhyānam akurvataḥ śāntiḥ ātmani cittoparamaḥ |",
    "GE07bhg4c02u:3463": "aśāntasya kutaḥ sukham mokṣānanda ity arthaḥ ||66||",
    "GE07bhg4c02u:3464": "madhusūdanaḥ : imam evārthaṃ vyatireka-mukhena draḍhayati nāstīti |",
    "GE07bhg4c02u:3465": "ayuktasyājita-cittasya buddhir ātma-viṣayā",
    "GE07bhg4c02u:3466": "śravaṇa-mananākhya-vedānta-vicāra-janyā nāsti notpadyate |",
    "GE07bhg4c02u:3467": "tad-buddhy-abhāve na cāyuktasya bhāvanā nididhyāsanātmikā",
    "GE07bhg4c02u:3468": "vijātīya-pratyayānantaritasajātīya-pratyaya-pravāha-rūpā |",
    "GE07bhg4c02u:3469": "sarvatra naño 'stīty anenānvayaḥ |",
    "GE07bhg4c02u:3470": "na cābhāvayata ātmānaṃ śāntiḥ",
    "GE07bhg4c02u:3471": "sakāryāvidyā-nivṛtti-rūpā vedānta-vākya-janyā brahmātmaikya-sākṣāt-kṛtiḥ |",
    "GE07bhg4c02u:3472": "aśāntasyātma-sākṣātkāra-śūnyasya kutaḥ sukhaṃ mokṣānanda ity arthaḥ ||66||",
    "GE07bhg4c02u:3473": "viśvanāthaḥ : uktam arthaṃ vyatireka-mukhena draḍhayati nāstīti |",
    "GE07bhg4c02u:3474": "ayuktasyāvaśīkṛta-manaso buddhir ātma-viṣayiṇī prajñā nāsti |",
    "GE07bhg4c02u:3475": "ayuktasya",
    "GE07bhg4c02u:3476": "tādṛśa-prajñā-rahitasya bhāvanā parameśvara-dhyānaṃ ca |",
    "GE07bhg4c02u:3477": "abhāvayato",
    "GE07bhg4c02u:3478": "'kṛta-dhyānasya śāntir viṣayoparamo nāsti |",
    "GE07bhg4c02u:3479": "aśāntasya sukham ātmānandaḥ",
    "GE07bhg4c02u:3480": "baladevaḥ : pūrvoktam arthaṃ vyatireka-mukhenāha ayuktasyāyogino",
    "GE07bhg4c02u:3481": "mad-aniveśita-manaso buddhir ukta-lakṣaṇā nāsti na bhavati |",
    "GE07bhg4c02u:3482": "ataeva tasya bhāvanā tādṛg-ātma-cintāpi nāsti |",
    "GE07bhg4c02u:3483": "tādṛśam ātmānam abhāvayataḥ śāntir",
    "GE07bhg4c02u:3484": "viṣaya-tṛṣṇā-nivṛttir nāsti |",
    "GE07bhg4c02u:3485": "aśāntasya tat-tṛṣṇākulasya sukham",
    "GE07bhg4c02u:3486": "sva-prakāśānandātmānubhava-lakṣaṇaṃ kutaḥ syāt ||66||",
    "GE07bhg4c02u:3487": "BhG 2.67",
    "GE07bhg4c02u:3488": "indriyāṇāṃ hi caratāṃ yan mano 'nuvidhīyate |",
    "GE07bhg4c02u:3489": "tad asya harati prajñāṃ vāyur nāvam ivāmbhasi ||67||",
    "GE07bhg4c02u:3490": "śrīdharaḥ : nāsti buddhir ayuktasya [Gītā 2.66] ity atra hetum āha indriyāṇām iti |",
    "GE07bhg4c02u:3491": "indriyāṇām avaśīkṛtānāṃ svairaṃ viṣayeṣu caratāṃ madhye yadaivaikam indriyaṃ mano 'nuvidhīyate |vaśīkṛtaṃ sad-indriyeṇa saha",
    "GE07bhg4c02u:3492": "gacchati, tadaivaikam indriyasya manasaḥ puruṣasya vā prajñāṃ buddhiṃ harati viṣaya-vikṣiptāṃ karoti |",
    "GE07bhg4c02u:3493": "kim uta vaktavyaṃ bahūni prajñāṃ harantīti |",
    "GE07bhg4c02u:3494": "yathā pramattasya karṇadhārasya nāvaṃ vāyuḥ sarvataḥ paribhramayati tadvad iti ||67||",
    "GE07bhg4c02u:3495": "madhusūdanaḥ : ayuktasya kuto nāsti buddhir ity ata āha indriyāṇām iti |",
    "GE07bhg4c02u:3496": "caratāṃ sva-viṣayeṣu sva-sva-viṣayeṣu pravartamānānām avaśīkṛtānām indriyāṇāṃ madhye yad ekam apīndriyam anulakṣyīkṛtya mano vidhīyate preryate pravartate iti yāvat |",
    "GE07bhg4c02u:3497": "karma-kartari la-kāraḥ |",
    "GE07bhg4c02u:3498": "tat indriyam ekam api manasānusṛtam asya sādhakasya manaso vā prajñām ātma-viṣayāṃ śāstrīyāṃ harati apanayati manasas tad-viṣayāviṣṭatvāt |",
    "GE07bhg4c02u:3499": "yadaikam apīndriyaṃ prajñāṃ harati tadā sarvāṇi harantīti kim u vaktavyam ity arthaḥ |",
    "GE07bhg4c02u:3500": "dṛṣṭāntas tu spaṣṭaḥ |",
    "GE07bhg4c02u:3501": "abhyasyeti vāyor naukā-haraṇa-sāmarthyaṃ na bhuvīti sūcayitum ambhasīty uktam |",
    "GE07bhg4c02u:3502": "evaṃ dārṣṭāntike 'py ambhaḥ-sthānīye manaś cāñcalye saty eva prajñā-haraṇa-sāmarthyam indriyasya na tu bhū-sthānīye",
    "GE07bhg4c02u:3503": "manaḥ-sthairya iti sūcitam ||67||",
    "GE07bhg4c02u:3504": "viśvanāthaḥ : ayuktasya buddhir nāstīty upapādayati indriyāṇāṃ sva-sva-viṣayeṣu caratāṃ madhye yan mama ekam indriyam anuvidhīyate |",
    "GE07bhg4c02u:3505": "puṃsāṃ sarvendriyānuvartiḥ kriyate, tad eva mano 'sya prajñāṃ buddhiṃ harati |",
    "GE07bhg4c02u:3506": "yathāmbhasi nīyamānāṃ nāvaṃ pratikūlo vāyuḥ ||67||",
    "GE07bhg4c02u:3507": "baladevaḥ : man-niveśita-manaskatayeindriya-niyamanābhāve doṣam āha indriyāṇām iti |",
    "GE07bhg4c02u:3508_0": "viṣayeṣu caratām avijitānām indriyāṇāṃ madhye yad ekaṃ śrotraṃ vā cakṣur vānulakṣyīkṛtya",
    "GE07bhg4c02u:3508_1": "mano vidhīyate pravartate, tad ekam evendriyaṃ manasānugatam asya pravartakasya prajñāṃ",
    "GE07bhg4c02u:3508_2": "viviktātma-viṣayāṃ",
    "GE07bhg4c02u:3509": "haraty apanayati manasasas tad-viṣayākṛṣṭatvāt |",
    "GE07bhg4c02u:3510": "kiṃ punaḥ ? sarvāṇi tānīti |",
    "GE07bhg4c02u:3511": "pratikūlo vāyur yathāmbhasi nīyamānāṃ nāvaṃ tadvat ||67||",
    "GE07bhg4c02u:3512": "BhG 2.68",
    "GE07bhg4c02u:3513": "tasmād yasya mahābāho nigṛhītāni sarvaśaḥ |",
    "GE07bhg4c02u:3514": "indriyāṇīndriyārthebhyas tasya prajñā pratiṣṭhitā ||68||",
    "GE07bhg4c02u:3515": "śrīdharaḥ : indriya-saṃyamasya sthita-prajñatve sādhanatvaṃ coktam upasaṃharati tasmād iti |",
    "GE07bhg4c02u:3516": "sādhanatvopasaṃhāre tasya prajñā pratiṣṭhitā jñātavyety arthaḥ |",
    "GE07bhg4c02u:3517": "mahābāho ! iti sambodhayan vairi-nigrahe samarthasya tavātrāpi sāmarthyaṃ bhaved iti sūcayati",
    "GE07bhg4c02u:3518": "madhusūdanaḥ : hi yasmād evaṃ tasmād iti |",
    "GE07bhg4c02u:3519": "sarvaśaḥ sarvāṇi samanaskāni |",
    "GE07bhg4c02u:3520": "he mahābāho iti sambodhayan sarva-śatru-nivāraṇa-kṣamatvād",
    "GE07bhg4c02u:3521": "indriya-śatru-nivāraṇe 'pi tvaṃ kṣamo 'sīti sūcayati |",
    "GE07bhg4c02u:3522": "spaṣṭam anyat |",
    "GE07bhg4c02u:3523": "tasyeti siddhasya sādhakasya ca parāmarśaḥ |",
    "GE07bhg4c02u:3524": "indriya-saṃyamasya",
    "GE07bhg4c02u:3525": "sthita-prajñaṃ prati lakṣaṇatvasya mumukṣuṃ prati prajñā-sādhanatvasya",
    "GE07bhg4c02u:3526": "copasaṃharaṇīyatvāt ||68||",
    "GE07bhg4c02u:3527": "viśvanāthaḥ : yasya nigṛhīta-manasaḥ |",
    "GE07bhg4c02u:3528": "he mahā-bāho ! iti yathā śatrūn",
    "GE07bhg4c02u:3529": "nigṛhṇāsi, tathā mano 'pi nigṛhāṇeti bhāvaḥ ||68||",
    "GE07bhg4c02u:3530": "baladevaḥ : tasmād iti |",
    "GE07bhg4c02u:3531": "yasya man-niṣṭha-manasaḥ pratiṣṭhitātma-niṣṭhā",
    "GE07bhg4c02u:3532": "bhavati |",
    "GE07bhg4c02u:3533": "he mahābāho iti yathā ripūn nigṛhṇāsi tathendriyāṇi nigṛhāṇety arthaḥ |",
    "GE07bhg4c02u:3534": "ebhiḥ ślokair bhagavan-niviṣṭatayendriya-vijayaḥ sthita-prajñasya",
    "GE07bhg4c02u:3535": "siddhasya svābhāvikaḥ |",
    "GE07bhg4c02u:3536": "sādhakasya tu sādhana-bhūta iti bodhyam ||68||",
    "GE07bhg4c02u:3537": "BhG 2.69",
    "GE07bhg4c02u:3538": "yā niśā sarva-bhūtānāṃ tasyāṃ jāgarti saṃyamī |",
    "GE07bhg4c02u:3539": "yasyāṃ jāgrati bhūtāni sā niśā paśyato muneḥ ||69||",
    "GE07bhg4c02u:3540": "śrīdharaḥ : nanu na kaścid api prasupta iva darśanādi-vyāpāra-śūnyaḥ",
    "GE07bhg4c02u:3541": "sarvātmanā nigṛhītendriyo loke dṛśyate |",
    "GE07bhg4c02u:3542": "ato 'saktāvitam idaṃ lakṣaṇam ity",
    "GE07bhg4c02u:3543": "āśaṅkyāha yā niśeti |",
    "GE07bhg4c02u:3544": "sarveṣāṃ bhūtānāṃ yā niśā |",
    "GE07bhg4c02u:3545": "niśeva niśā ātma-niṣṭhā",
    "GE07bhg4c02u:3546": "| ajñāna-dhvāntāvṛta-matīnāṃ tasyāṃ darśanādi-vyāpārābhāvāt |",
    "GE07bhg4c02u:3547": "tasyāṃ",
    "GE07bhg4c02u:3548": "ātma-niṣṭhāyāṃ saṃyamī nigṛhītendriyo jāgrati prabudhyante |",
    "GE07bhg4c02u:3549": "sātma-tattvaṃ",
    "GE07bhg4c02u:3550": "paśyato muner niśā |",
    "GE07bhg4c02u:3551": "tasyāṃ darśanādi-vyāpāras tasya nāsti ity arthaḥ |",
    "GE07bhg4c02u:3552": "etad uktaṃ bhavati - yathā divāndhānām ulukādīnāṃ rātrāv eva darśanaṃ na tu divase |",
    "GE07bhg4c02u:3553": "evaṃ brahmajñasyonmīlitākṣasyāpi brahmaṇy eva dṛṣṭiḥ |",
    "GE07bhg4c02u:3554": "na tu viṣayeṣu |",
    "GE07bhg4c02u:3555": "ato nāsambhāvitam idaṃ lakṣaṇam iti ||69||",
    "GE07bhg4c02u:3556": "madhusūdanaḥ : tad evaṃ mumukṣuṇā prajñā-sthairyāya prayatna-pūrvakam",
    "GE07bhg4c02u:3557": "indriya-saṃyamaḥ kartavya ity uktaṃ sthita-prajñasya tu svataḥ siddha eva",
    "GE07bhg4c02u:3558": "sarvendriya-saṃyama ity āha yā niśeti |",
    "GE07bhg4c02u:3559": "yā",
    "GE07bhg4c02u:3560": "vedānta-vākya-janita-sākṣātkāra-rūpāhaṃ brahmāsmīti prajñā sarva-bhūtānām",
    "GE07bhg4c02u:3561": "ajñānāṃ niśeva niśā tān praty aprakāśa-rūpatvāt |",
    "GE07bhg4c02u:3562": "tasyāṃ",
    "GE07bhg4c02u:3563": "brahma-vidyā-lakṣaṇāyāṃ sarva-bhūta-niśāyāṃ jāgarti ajñāna-nidrāyāḥ",
    "GE07bhg4c02u:3564": "prabuddhaḥ san sāvadhāno vartate saṃyamīndriya-saṃyamavān sthita-prajña",
    "GE07bhg4c02u:3565": "ity arthaḥ |",
    "GE07bhg4c02u:3566": "yasyāṃ tu dvaita-darśana-lakṣaṇāyām avidyā-nidrāyāṃ",
    "GE07bhg4c02u:3567": "prasuptāny eva bhūtāni jāgrati svapnavad vyavaharanti sā niśā na prakāśata",
    "GE07bhg4c02u:3568": "ātma-tattvaṃ paśyato 'parokṣatayā muneḥ sthita-prajñasya |",
    "GE07bhg4c02u:3569": "yāvad dhi na prabudhyate tāvad eva svapna-darśanaṃ bodhya-paryantatvād bhramasya",
    "GE07bhg4c02u:3570": "tattva-jñāna-kāle tu na bhrama-nimittaḥ kaścid vyavahāraḥ |",
    "GE07bhg4c02u:3571": "tad uktaṃ vārtika-kāraiḥ -",
    "GE07bhg4c02u:3572": "kāraka-vyavahāre hi śuddhaṃ vastu na vīkṣyante |",
    "GE07bhg4c02u:3573": "śuddhe vastuni siddhe ca kāraka-vyāpṛtis tathā ||",
    "GE07bhg4c02u:3574": "kākolūka-niśevāyaṃ saṃsāro 'jñātma-vedinoḥ |",
    "GE07bhg4c02u:3575": "yā niśā sarva-bhūtānām ity avocat svayaṃ hariḥ || iti |",
    "GE07bhg4c02u:3576": "tathā ca yasya viparīta-darśanaṃ tasya na vastu-darśanaṃ",
    "GE07bhg4c02u:3577": "viparīta-darśanasya vastv-adarśana-janyatvāt |",
    "GE07bhg4c02u:3578": "yasya ca vastu-darśanaṃ",
    "GE07bhg4c02u:3579": "tasya na viparīta-darśanaṃ viparīta-darśana-kāraṇasya vastv-adarśanasya",
    "GE07bhg4c02u:3580": "vastu-darśanena bādhitatvāt |",
    "GE07bhg4c02u:3581": "tathā ca śrutiḥ - yatra vā anyad iva syāt tatrānyo 'nyat paśyet |",
    "GE07bhg4c02u:3582": "yatra svasya sarvam ātmaivābhūt tat kena kaṃ paśyet || iti vidyāvidyayor vyavasthām āha |",
    "GE07bhg4c02u:3583": "yathā kākasya rātry-andhasya",
    "GE07bhg4c02u:3584": "dinam ulūkasya divāndhasya niśā rātrau paśyataś colūkasya yad dinaṃ rātrir eva sā kākasyeti mahad āścaryam etat |",
    "GE07bhg4c02u:3585": "atas tattva-darśibhiḥ katham",
    "GE07bhg4c02u:3586": "āvidyaka-kriyā-kārakādi-vyavahāraḥ syād iti svataḥ siddha eva tasyendriya-saṃyama ity arthaḥ",
    "GE07bhg4c02u:3587": "viśvanāthaḥ : sthita-prajñasya tu svataḥ-siddha eva sarvendriya-nigraha",
    "GE07bhg4c02u:3588": "ity āha yeti |",
    "GE07bhg4c02u:3589": "buddhir hi dvividhā bhavati ātma-pravaṇā viṣaya-pravaṇā ca",
    "GE07bhg4c02u:3590": "| tatra yā ātma-pravaṇā buddhiḥ sā sarva-bhūtānāṃ niśā |",
    "GE07bhg4c02u:3591": "niśāyāṃ kiṃ kiṃ syād iti tasyāṃ svapanto janā yathā na jānanti, tathaiva",
    "GE07bhg4c02u:3592": "ātma-pravaṇa-buddhau prāpyamāṇaṃ vastu sarva-bhūtāni na jānanti |",
    "GE07bhg4c02u:3593": "kintu tasyāṃ saṃyamī sthita-prajño jāgarti |",
    "GE07bhg4c02u:3594": "na tu svapiti |",
    "GE07bhg4c02u:3595": "ata",
    "GE07bhg4c02u:3596": "ātma-buddhi-niṣṭham ānandaṃ sākṣād anubhavati |",
    "GE07bhg4c02u:3597": "yasyāṃ viṣaya-pravaṇāyāṃ",
    "GE07bhg4c02u:3598": "buddhau bhūtāni jāgrati, tan-niṣṭhaṃ viṣaya-sukha-śoka-mohādikaṃ sākṣād anubhavanti na tu tatra svapanti |",
    "GE07bhg4c02u:3599": "sā muneḥ sthita-prajñasya niśā",
    "GE07bhg4c02u:3600": "tan-niṣṭhaṃ kim api nānubhavati ity arthaḥ |",
    "GE07bhg4c02u:3601": "kintu paśyataḥ sāṃsārikānāṃ",
    "GE07bhg4c02u:3602": "sukha-duḥkha-pradān viṣayān tatraudāsīnyenāvalokayataḥ svabhogyān viṣayān api yathocitaṃ nirlepam ādadānasyety arthaḥ ||69||",
    "GE07bhg4c02u:3603": "baladevaḥ : sādhakāvasthasya sthita-prajñasyendriya-saṃyamaḥ",
    "GE07bhg4c02u:3604": "prayatna-sādhya ity uktam |",
    "GE07bhg4c02u:3605": "siddhāvasthasya tu tasya tan-niyamaḥ",
    "GE07bhg4c02u:3606": "svābhāvika ity āha yā niśeti |",
    "GE07bhg4c02u:3607": "viviktātma-niṣṭhā viṣaya-niṣṭhā ceti buddhir dvividhā |",
    "GE07bhg4c02u:3608": "yātma-niṣṭhā buddhiḥ sarva-bhūtānāṃ",
    "GE07bhg4c02u:3609": "niśā-rūpakeṇopamātra vyajyate rātri-tulyā tadvad aprakāśikā |",
    "GE07bhg4c02u:3610": "rātrāv",
    "GE07bhg4c02u:3611": "ivātma-niṣṭhāyāṃ buddhau svapanto janās tal-labhyam ātmānaṃ sarve nānubhavantīty arthaḥ",
    "GE07bhg4c02u:3612": "saṃyamī jitendriyas tu tasyāṃ jāgarti na tu svapiti |",
    "GE07bhg4c02u:3613": "tayā labhyam ātmānam anubhavatīty arthaḥ |",
    "GE07bhg4c02u:3614": "yasyāṃ",
    "GE07bhg4c02u:3615": "viṣya-niṣṭhāyāṃ buddhau bhūtānio jāgrati viṣaya-bhogān anubhavanti na tu",
    "GE07bhg4c02u:3616": "tatra svapanti sā muneḥ sthita-prajñasya niśā |",
    "GE07bhg4c02u:3617": "tasya",
    "GE07bhg4c02u:3618": "viṣaya-bhogāprakāśikety arthaḥ |",
    "GE07bhg4c02u:3619": "kīdṛśasyety āha paśyata iti |",
    "GE07bhg4c02u:3620": "ātmānaṃ sākṣād anubhavataḥ prārabdhaākṛṣṭān viṣayān apy audāsīnyena bhuñjānasya cety arthaḥ",
    "GE07bhg4c02u:3621": "nartakī-mūrdha-ghaṭāvadhāna-nyāyenātma-dṛṣṭer na",
    "GE07bhg4c02u:3622": "tad-anya-rasa-graha iti bhāvaḥ |",
    "GE07bhg4c02u:3623": "BhG 2.70",
    "GE07bhg4c02u:3624": "āpūryamāṇam acala-pratiṣṭhaṃ",
    "GE07bhg4c02u:3625": "samudram āpaḥ praviśanti yadvat |",
    "GE07bhg4c02u:3626": "tadvat kāmā yaṃ praviśanti sarve sa śāntim āpnoti na kāma-kāmī ||70||",
    "GE07bhg4c02u:3627": "śrīdharaḥ : nanu viṣayeṣu dṛṣṭy-abhāve katham asau tān bhuṅkte ity apekṣāyām āha āpūryamāṇam iti |",
    "GE07bhg4c02u:3628": "nānā-nada-nadīnbhir āpūryamāṇam api acala-pratiṣṭham anatikrānta-maryādam eva samudraṃ punar api anyā āpo",
    "GE07bhg4c02u:3629": "yathā praviśanti tathā kāmā viṣayā yaṃ munim antar-dṛṣṭiṃ bhogair avikriyamāṇam eva prārabdha-karmabhir ākṣiptāḥ santaḥ praviśanti sa śāntim kaivalyaṃ prāpnoti |",
    "GE07bhg4c02u:3630": "na tu kāma-kāmī bhoga-kāmanā-śīlaḥ ||70||",
    "GE07bhg4c02u:3631": "madhusūdanaḥ : etādṛśasya sthita-prajñasya sarva-vikṣepa-śāntir apy",
    "GE07bhg4c02u:3632": "artha-siddheti sa-dṛṣṭāntam āha āpūryamāṇam iti |",
    "GE07bhg4c02u:3633": "sarvābhir nadībhir āpūryamāṇaṃ santaṃ vṛṣṭy-ādi-prabhavā api sarvā āpaḥ samudraṃ praviśanti",
    "GE07bhg4c02u:3634": "kīdṛśam acala-pratiṣṭham anatikrānta-maryādam |",
    "GE07bhg4c02u:3635": "acalānāṃ mainākādīnāṃ pratiṣṭhā yasminn iti vā gāmbhīryātiśaya uktaḥ |",
    "GE07bhg4c02u:3636": "yadvad yena prakāreṇa nirvikāratvena tadvat tenaiva nirvikāratva-prakāreṇa yaṃ sthita-prajñaṃ",
    "GE07bhg4c02u:3637_0": "nirvikāram eva santaṃ kāmā ajñair lokaiḥ kāmyamānāḥ śabdādyāḥ sarve viṣayā avarjanīyatayā",
    "GE07bhg4c02u:3637_1": "prārabdha-karma-vaśāt praviśanti na tu vikartuṃ śaknuvanti sa mahā-samudra-sthānīyaḥ",
    "GE07bhg4c02u:3637_2": "sthita-prajñaḥ śāntiṃ",
    "GE07bhg4c02u:3638": "sarva-laukikālaukika-karma-vikṣepa-nivṛttiṃ",
    "GE07bhg4c02u:3639": "bādhitānuvṛttāvidyā-kārya-nivṛttiṃ cāpnoti jñāna-balena |",
    "GE07bhg4c02u:3640": "na kāma-kāmī",
    "GE07bhg4c02u:3641": "kāmān viṣayān kāmayituṃ śīlaṃ yasya sa kāma-kāmy ajñaḥ śāntiṃ samākhyātāṃ",
    "GE07bhg4c02u:3642": "nāpnoti |",
    "GE07bhg4c02u:3643": "api tu sarvadā laukikālaukika-karma-vikṣepeṇa mahati kleśārṇave magno bhavatīti vākyārthaḥ",
    "GE07bhg4c02u:3644": "etena jñānina eva phala-bhūto",
    "GE07bhg4c02u:3645": "vidvat-saṃnyāsas tasyaiva ca sarva-vikṣepa-nivṛtti-rūpā jīvan-muktir",
    "GE07bhg4c02u:3646": "daivāddhnīna-viṣaya-bhoge 'pi nirvikāratety-ādikam uktaṃ veditavyam ||70||",
    "GE07bhg4c02u:3647": "viśvanāthaḥ : viṣaya-grahaṇe kṣobha-rāhityam eva nirlepety āha āpūryamāṇam iti |",
    "GE07bhg4c02u:3648": "yathā varṣāsu itas tataḥ nādeyā āpaḥ samudraṃ praviśanti kīdṛśam |",
    "GE07bhg4c02u:3649": "ā īṣad api āpūryamāṇam tāvatībhir apy adbhiḥ pūrayituṃ na śakyam |",
    "GE07bhg4c02u:3650": "acala-pratiṣṭham anatikrānta-maryādaṃ tadvad eva kāmā viṣayā yaṃ praviśanti bhogyatvenāyānti",
    "GE07bhg4c02u:3651": "yathā apāṃ praveśe apraveśe vā samudro na kam api viśeṣam āpadyate |",
    "GE07bhg4c02u:3652": "evam eva yaḥ kāmānāṃ bhoge abhoge ca",
    "GE07bhg4c02u:3653": "kṣobha-rahita eva syāt sa sthita-prajñaḥ |",
    "GE07bhg4c02u:3654": "śāntiṃ jñānam ||70||",
    "GE07bhg4c02u:3655": "baladevaḥ : uktaṃ bhāvaṃ sphuṭayann āha āpūryeti |",
    "GE07bhg4c02u:3656": "svarūpeṇaivāpūryamāṇaṃ tathāpy acala-pratiṣṭham anullaṅghita-velaṃ samudraṃ yathāpo 'nyā",
    "GE07bhg4c02u:3657": "varṣodbhavā nadyaḥ praviśanti, na tu tatra kiñcid viśeṣaṃ śaknuvanti",
    "GE07bhg4c02u:3658": "kartuṃ, tadvat sarve kāmāḥ prārabdhākṛṣṭā viṣayā yaṃ praviśanti na tu",
    "GE07bhg4c02u:3659": "vikartuṃ prabhavanti sa śāntim āpnoti |",
    "GE07bhg4c02u:3660": "śabdādiṣu tad indriya-gocareṣv api sat svātmānandānubhava-tṛptair vikāra-leśam apy avindan sthita-prajña ity arthaḥ |",
    "GE07bhg4c02u:3661": "yaḥ kāma-kāmī viṣaya-lipsuḥ sa tūkta-lakṣaṇāṃ śāntiṃ nāpnoti ||70||",
    "GE07bhg4c02u:3662": "BhG 2.71",
    "GE07bhg4c02u:3663": "vihāya kāmān yaḥ sarvān pumāṃś carati niḥspṛhaḥ |",
    "GE07bhg4c02u:3664": "nirmamo nirahaṃkāraḥ sa śāntim adhigacchati ||71||",
    "GE07bhg4c02u:3665": "śrīdharaḥ : yasmād evaṃ tasmāt vihāyeti |",
    "GE07bhg4c02u:3666": "prāptān kāmān vihāya tyaktvopekṣya aprāpteṣu ca niḥspṛhaḥ yato nirahaṅkāro 'taeva",
    "GE07bhg4c02u:3667": "tad-bhoga-sādhaneṣu nirmamaḥ sann antar-dṛṣṭir bhūtvā yaś carati",
    "GE07bhg4c02u:3668": "prārabdha-vaśena bhogān bhuṅkte |",
    "GE07bhg4c02u:3669": "yatra kutrāpi gacchati vā |",
    "GE07bhg4c02u:3670": "sa śāntim prāpnoti ||71||",
    "GE07bhg4c02u:3671": "madhusūdanaḥ : yasmād evaṃ tasmāt vihāyeti |",
    "GE07bhg4c02u:3672": "prāptān api sarvān bāhyān",
    "GE07bhg4c02u:3673": "gṛha-kṣetrādīnāntarān manorājya-rūpān vāsanā-mātra-rūpāṃś ca pathi gacchaṃs tṛṇa-sparśa-rūpān kāmāṃs trividhān vihāyopekṣya",
    "GE07bhg4c02u:3674": "śarīra-jīvana-mātre 'pi nispṛhaḥ san |",
    "GE07bhg4c02u:3675": "yato nirahaṅkāra śarīrendriyādāv ayam aham ity abhimāna-śūnyaḥ |",
    "GE07bhg4c02u:3676": "vidyāvattvādi-nimittātma-sambhāvanā-rahita",
    "GE07bhg4c02u:3677": "iti vā |",
    "GE07bhg4c02u:3678": "ato nirmamaḥ śarīra-yātrā-mātrārthe 'pi prārabdha-karmākṣipte",
    "GE07bhg4c02u:3679": "kaupīnācchādanādau mamedam ity abhimāna-varjitaḥ san yaḥ pumāṃś carati",
    "GE07bhg4c02u:3680": "prārabdha-karma-vaśena bhogān bhuṅkte yādṛcchikatayā yatra kvāpi gacchatīti vā |",
    "GE07bhg4c02u:3681": "sa evaṃbhūtaḥ sthita-prajñaḥ śāntiṃ",
    "GE07bhg4c02u:3682": "sarva-saṃsāra-duḥkhoparama-lakṣaṇām avidyā-tat-kārya-nivṛttim adhigacchati",
    "GE07bhg4c02u:3683": "jñāna-balena prāpnoti |",
    "GE07bhg4c02u:3684": "tad etad īdṛśaṃ vrajanaṃ sthita-prajñasyeti",
    "GE07bhg4c02u:3685": "caturtha-praśnasyottaraṃ parisamāptam ||71||",
    "GE07bhg4c02u:3686": "viśvanāthaḥ : kaścit tu kāmeṣu aviśvasan naiva tān bhuṅkte ity āha |",
    "GE07bhg4c02u:3687": "vihāyeti nirahaṅkāro nirmama iti deha-daihikeṣu ahaṃtā-mamatā-śūnyaḥ",
    "GE07bhg4c02u:3688": "baladevaḥ : vihāyeti |",
    "GE07bhg4c02u:3689": "prāptān kāmān viṣayān sarvān vihāya śarīropajīvana-mātre 'pi nirmamo mamtā-śūnyaḥ nirahaṅkāro 'nātmani śarīre",
    "GE07bhg4c02u:3690": "ātmābhimāna-śūnyaś carati tad-upajīvana-mātraṃ bhakṣayati yatra kvāpi",
    "GE07bhg4c02u:3691": "gacchati vā sa śāntiṃ labhate iti vrajeta kim ity asyottaram ||71||",
    "GE07bhg4c02u:3692": "BhG 2.72",
    "GE07bhg4c02u:3693": "eṣā brāhmī sthitiḥ pārtha naināṃ prāpya vimuhyati |",
    "GE07bhg4c02u:3694": "sthitvāsyām anta-kāle 'pi brahma-nirvāṇam ṛcchati ||72||",
    "GE07bhg4c02u:3695": "śrīdharaḥ : uktāṃ jñāna-niṣṭhāṃ stuvann upasaṃharati eṣeti |",
    "GE07bhg4c02u:3696": "brāhmī sthitir brahma-jñāna-niṣṭhā |",
    "GE07bhg4c02u:3697": "eṣaivaṃvidhā |",
    "GE07bhg4c02u:3698": "enāṃ parameśvarārādhanena viśuddhāntaḥkaraṇaḥ pumān prāpya na vimuhyati |",
    "GE07bhg4c02u:3699": "punaḥ saṃsāra-mohaṃ na prāpnoti |",
    "GE07bhg4c02u:3700": "yato 'nta-kāle mṛtyu-samaye 'py asyāṃ lakṣa-mātram api sthitvā brahma-nirvāṇam brahmaṇi nirvāṇaṃ layam ṛcchati prāpnoti |",
    "GE07bhg4c02u:3701": "kiṃ punar vaktavyaṃ bālyam ārabhya sthitvā prāpnotīti ||72||",
    "GE07bhg4c02u:3702": "śoka-paṅka-nimagnaṃ yaḥ sāṅkhya-yogopadeśataḥ |",
    "GE07bhg4c02u:3703": "ujjahārārjunaṃ bhaktaṃ sa kṛṣṇa-śaraṇaṃ mama ||",
    "GE07bhg4c02u:3704": "iti śrī-śrīdhara-svāmikṛtāyāṃ bhagavad-gītā-ṭīkāyāṃ subodhinyāṃ dvitīyo 'dhyāyaḥ",
    "GE07bhg4c02u:3705": "madhusūdanaḥ : tad evaṃ caturṇāṃ praśnānām uttara-vyājena sarvāṇi",
    "GE07bhg4c02u:3706": "sthita-prajña-lakṣaṇāni mumukṣu-kartavyatayā kathitāni |",
    "GE07bhg4c02u:3707": "samprati",
    "GE07bhg4c02u:3708": "karma-yoga-phala-bhūtāṃ sāṅkhya-niṣṭhāṃ stuvann upasaṃharati eṣeti |",
    "GE07bhg4c02u:3709": "eṣā",
    "GE07bhg4c02u:3710": "sthita-prajña-lakṣaṇa-vyājena kathitā |",
    "GE07bhg4c02u:3711": "eṣā te 'bhihitā sāṅkhye buddhir iti ca prāg uktā sthitir niṣṭhā",
    "GE07bhg4c02u:3712": "sarva-karma-saṃnyāsa-pūrvaka-paramātma-jñāna-lakṣaṇā brāhmī brahma-viṣayā",
    "GE07bhg4c02u:3713": "| he pārtha ! enāṃ sthitiṃ prāpya yaḥ kaścid api pnar na vimuhyati |",
    "GE07bhg4c02u:3714": "na hi jñāna-bādhitasyājñānasya punaḥ sambhavo 'sti anāditvenotpatty-asambhavāt |",
    "GE07bhg4c02u:3715": "asyāṃ sthitāv anta-kāle 'pi antye 'pi vaayasi sthitvā brahma-nirvāṇaṃ",
    "GE07bhg4c02u:3716": "brahmaṇi nirvāṇaṃ nirvṛttiṃ brahma-rūpaṃ nirvāṇam iti vā |",
    "GE07bhg4c02u:3717": "ṛcchati gacchaty abhedena |",
    "GE07bhg4c02u:3718": "kim u vaktavyaṃ yo bramacaryād eva saṃnyasya",
    "GE07bhg4c02u:3719": "yāvaj-jīvam asyāṃ brāhmyāṃ sthitāv avatiṣṭhate sa brahma-nirvāṇam",
    "GE07bhg4c02u:3720": "ṛcchatīty api-śabdārthaḥ ||72|| iti",
    "GE07bhg4c02u:3722": "śrīmat-paramahaṃsa-parivrājakācārya-śrī-viśveśvara-sarasvatī-pāda-śiṣya-śrī-madhusūdana-sarasvatī-viracitāyāṃ",
    "GE07bhg4c02u:3723": "śrīmad-bhagavad-gītā-gūḍhārtha-dīpikāyām sarva-gītārtha-sūtraṇaṃ nāma dvitīyo 'dhyāyaḥ ||2||",
    "GE07bhg4c02u:3724": "viśvanāthaḥ : upasaṃharati eṣeti |",
    "GE07bhg4c02u:3725": "brāhmī brahma-prāpikā |",
    "GE07bhg4c02u:3726": "anta-kāle",
    "GE07bhg4c02u:3727": "mṛtyu-samaye 'pi |",
    "GE07bhg4c02u:3728": "kiṃ punar ābālyam ||72||",
    "GE07bhg4c02u:3729": "jñānaṃ karma ca vispaṣṭam aspaṣṭaṃ bhaktim uktavān |",
    "GE07bhg4c02u:3730": "ataevāyam adhyāyaḥ śrī-gītā-sūtram ucyate ||",
    "GE07bhg4c02u:3731": "iti sārārtha-varṣiṇyāṃ harṣiṇyāṃ bhakta-cetasām |",
    "GE07bhg4c02u:3732": "śrī-gītāsu dvitīyo 'yaṃ saṅgataḥ saṅgataḥ satām ||2||",
    "GE07bhg4c02u:3733": "baladevaḥ : sthita-prajñatāṃ stauti eṣeti |",
    "GE07bhg4c02u:3734": "brāhmī brahma-prāpikā |",
    "GE07bhg4c02u:3735": "anta-kāle carame vayasi |",
    "GE07bhg4c02u:3736": "kiṃ punar ākaumāraṃ brahma ṛcchati labhate |",
    "GE07bhg4c02u:3737": "nirvāṇam amṛta-rūpaṃ tat pradam ity arthaḥ |",
    "GE07bhg4c02u:3738": "nanu tasyāṃ sthitaḥ kathaṃ brahma prāpnoti |",
    "GE07bhg4c02u:3739": "tat-prāptes tad-bhakti-hetukatvād iti ced ucyate |",
    "GE07bhg4c02u:3740": "tasyās tad-bhakti-hetukatvāt tad-bhakti-hetutvāc ca tat-prāpakateti ||72||",
    "GE07bhg4c02u:3741": "niṣkāma-karmabhir jñānī harim eva smaran bhavet |",
    "GE07bhg4c02u:3742": "anyathā vighna eveti dvitīyo 'dhyāya-nirṇayaḥ ||",
    "GE07bhg4c02u:3743": "iti śrīmad-bhagavad-gītopaniṣad-bhāṣye dvitīyo 'dhyāyaḥ |",
    "GE07bhg4c02u:3744": "[*ENDNOTE] Only found in Manu.",
    "GE07bhg4c02u:3745": "[*ENDNOTE] This is a reference to chapter 11.25. See VCT to 18.28."
}