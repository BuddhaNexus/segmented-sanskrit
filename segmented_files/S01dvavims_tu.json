{
  "S01dvavims_tu:0": "Oṃ namo bhagavate śrīguṇasāgarāya //",
  "S01dvavims_tu:1": "natvā śrīśākyaketuṃ suragaṇasahitaṃ devadevādhidevaṃ",
  "S01dvavims_tu:2": "saṃsārābdheḥ plavantaṃ sakalaguṇanidhiṃ gautamaṃ buddhanātham /",
  "S01dvavims_tu:3": "saṃsāre siṃhanādaṃ sakalabhayaharaṃ dharmacchatraṃ munīndraṃ",
  "S01dvavims_tu:4": "vakṣye 'haṃ dharmaratnaṃ munivarakathitaṃ sarvalokābhilāṣam // Dak_O.1 //",
  "S01dvavims_tu:5": "tadyathāśokabhūmīndraḥ kukkuṭārāmasaṃśritam /",
  "S01dvavims_tu:6": "upaguptaṃ punaḥ prāha dvāviṃśatikathotsukaḥ // Dak_O.2 //",
  "S01dvavims_tu:7": "bhadanta śrotum icchāmi caityasevākathāṃ śubhām /",
  "S01dvavims_tu:8": "apy evaṃ dharmapīyuṣaṃ tvanmukhāmbujanirgatam // Dak_O.3 //",
  "S01dvavims_tu:9": "iti vijñaptim ākarṇya upaguptaḥ samādiśat /",
  "S01dvavims_tu:10": "śṛṇv aśoka pravakṣyāmi dvāviṃśatyavadānakam // Dak_O.4 //",
  "S01dvavims_tu:11": "I. puṇyaprotsāhanakathā",
  "S01dvavims_tu:12": "viharati bhagavāñ chāstā saṃbuddho lokanāyakaḥ /",
  "S01dvavims_tu:13": "rājagṛhe mahodbhāse gṛddhakūṭe sukhālaye // Dak_1.1 //",
  "S01dvavims_tu:14": "mahatā bhikṣusaṃghena sārdhaṃ dvādaśabhiḥ śataiḥ /",
  "S01dvavims_tu:15": "mahadbhir bodhisattvaiś ca aśītyā ca sahasrakaiḥ // Dak_1.2 //",
  "S01dvavims_tu:16": "devadānavagandharvayakṣakiṃnaramānujaiḥ /",
  "S01dvavims_tu:17": "puraskṛtyārcitas tasthau pūrṇenduḥ khe grahair iva // Dak_1.3 //",
  "S01dvavims_tu:18": "bhāsayan mahatā dīptyā parṣadgaṇaṃ vilokayan /",
  "S01dvavims_tu:19": "trikālakalyāṇaṃ dharmaṃ dideśa parṣadāṃ punaḥ // Dak_1.4 //",
  "S01dvavims_tu:20": "ādau kalyāṇaṃ madhye kalyāṇaṃ paryavasāne kalyāṇaṃ svartham suvyañjanaṃ kevalaṃ paripūrṇaṃ pariśuddhaṃ paryavadātaṃ brahmacaryaṃ saṃprakāśayati sma //",
  "S01dvavims_tu:21": "tadāhānanda ātmajñaḥ kṛtāñjalipuṭo mudā /",
  "S01dvavims_tu:22": "sarvajñaṃ dharmarājaṃ taṃ natvā bhaktipuraḥsaraḥ // Dak_1.5 //",
  "S01dvavims_tu:23": "bhagavañ chrotum icchāmi narāṇāṃ hitakāmyayā /",
  "S01dvavims_tu:24": "dharmāṇām uttamaṃ dharmaṃ vada vādīndra vādirāṭ // Dak_1.6 //",
  "S01dvavims_tu:25": "iti saṃprārthite tena śākyasiṃhas tataḥ svayam /",
  "S01dvavims_tu:26": "samādhiṃ vidadhe tatra dharmasaṃdarśanaṃ varam // Dak_1.7 //",
  "S01dvavims_tu:27": "athāsya subhrūvivarād babhūva vinirgatā sā prahatāndhakārā /",
  "S01dvavims_tu:28": "sarvāsu dikṣu pratibhāsiteva madhyāhnasūryasya gabhastimālā // Dak_1.8 //",
  "S01dvavims_tu:29": "athāsya śiṣyāḥ parṣadbhir bhagavantam avākiran /",
  "S01dvavims_tu:30": "supuṣpair vāyunā ghūrṇā nagaṃ bālalatā iva // Dak_1.9 //",
  "S01dvavims_tu:31": "cacāla vasudhā sābdhiḥ ṣaḍvikārātha sācalā /",
  "S01dvavims_tu:32": "papāta puṣpaṃ meghebhyo nedur vādyaṃ surarṣayaḥ // Dak_1.10 //",
  "S01dvavims_tu:33": "atha devagaṇāḥ sarve cāyānti gṛddhakūṭake /",
  "S01dvavims_tu:34": "brahmaśaṃkaraśakrāś ca hariḥ kāmeśvarādayaḥ // Dak_1.11 //",
  "S01dvavims_tu:35": "asurāḥ khagagandharvāḥ kiṃnarāś ca mahoragāḥ /",
  "S01dvavims_tu:36": "lokapālās tathānye 'pi dhṛtarāṣṭrādayas tathā // Dak_1.12 //",
  "S01dvavims_tu:37": "tatra pradakṣiṇīkṛtya bhagavantaṃ nipatya ca /",
  "S01dvavims_tu:38": "devāś cānye gaṇāḥ sarve pratasthur vismayāt puraḥ // Dak_1.13 //",
  "S01dvavims_tu:39": "atha śrībhagavāñ chāstā vyutthāya ca samādhinā /",
  "S01dvavims_tu:40": "parṣadgaṇaṃ samālokya prahasan tūṣṇīm abhūt tadā // Dak_1.14 //",
  "S01dvavims_tu:41": "athānando mahāvijñaḥ jñātvādhivāsanaṃ muneḥ /",
  "S01dvavims_tu:42": "āsanāt sahasotthāya bhagavantam uvāca saḥ // Dak_1.15 //",
  "S01dvavims_tu:43": "bhagavan pātum icchāmi tvanmukhāmbhojanirgatam /",
  "S01dvavims_tu:44": "vākpīyūṣaṃ tṛṣārto 'pi girijaṃ kam ivārditaḥ // Dak_1.16 //",
  "S01dvavims_tu:45": "kaś cin mahādhano loke vidvān bhogī ca bhāgyavān /",
  "S01dvavims_tu:46": "daridro vyādhito duḥkhī śilpavān ko 'pi bāliśaḥ // Dak_1.17 //",
  "S01dvavims_tu:47": "suraloke gataḥ kaś cin niraye cātidāruṇe /",
  "S01dvavims_tu:48": "kena karmavipākena tādṛk syād bhagavan katham // Dak_1.18 //",
  "S01dvavims_tu:49": "tat sarvaṃ brūhi vādīndra sarvalokahitārthaka /",
  "S01dvavims_tu:50": "mayi cānugrahaṃ kṛtvā bhavāmbhodhinimagnake // Dak_1.19 //",
  "S01dvavims_tu:51": "evam ukte 'tha bhagavān uvāca bhikṣusattamam /",
  "S01dvavims_tu:52": "sarvalokahitārthāya svaṃ prabhāvaṃ pradarśayan // Dak_1.20 //",
  "S01dvavims_tu:53": "mahābhāgeti sattvānāṃ yat tac ced dhṛdi rocate /",
  "S01dvavims_tu:54": "ṣaṭsu gatiṣu magnānāṃ tac chṛṇuṣva śubhāśubham // Dak_1.21 //",
  "S01dvavims_tu:55": "śrutapūrvaṃ mahābhāga sadasac ceti jīvinām /",
  "S01dvavims_tu:56": "caturyoniṣu saṃjātāḥ pṛthakkarmagatāḥ sadā // Dak_1.22 //",
  "S01dvavims_tu:57": "aṇḍajāḥ svedajā aupapādukāś ca jarāyujāḥ /",
  "S01dvavims_tu:58": "khagādyā aṇḍajāḥ proktā mānavādyā jarāyujāḥ // Dak_1.23 //",
  "S01dvavims_tu:59": "svedajāḥ kṛmikīṭādyā devādyā aupapādukāḥ /",
  "S01dvavims_tu:60": "dṛśyante karmaṇā caite vrataśīlena dhīmatā // Dak_1.24 //",
  "S01dvavims_tu:61": "teṣāṃ gativiśeṣeṇa jāyante prāṇinas tathā /",
  "S01dvavims_tu:62": "caturdvīpe mahotsāhe pūrvakarmavipākagāḥ // Dak_1.25 //",
  "S01dvavims_tu:63": "ṣaḍgatau saṃbhavā bhūtā adhamottamamadhyamāḥ /",
  "S01dvavims_tu:64": "bhikṣo karmavipākena gatis teṣāṃ pṛthak pṛthak // Dak_1.26 //",
  "S01dvavims_tu:65": "śubhāśubham idaṃ karma kāyavākcittajaṃ tataḥ /",
  "S01dvavims_tu:66": "phalaṃ bhukte janas tasya lokottare ca laukike // Dak_1.27 //",
  "S01dvavims_tu:67": "athāha punar ānando bhagavantaṃ jagadgurum /",
  "S01dvavims_tu:68": "pāpānāṃ mūlalokānāṃ vyaktayas tvaṃ pradarśaya // Dak_1.28 //",
  "S01dvavims_tu:69": "kāyavāṅmanasā karma kāni kāni kṛtāni ca /",
  "S01dvavims_tu:70": "yat sarvaṃ tad viśeṣaṃ ca vada me vādipuṃgava // Dak_1.29 //",
  "S01dvavims_tu:71": "bhagavān āha //",
  "S01dvavims_tu:72": "śubhāśubhaphalaṃ nṝṇāṃ yac chṛṇuṣva sphuṭaṃ tataḥ /",
  "S01dvavims_tu:73": "dharmeṇa prāpyate modam amodam aśubhodbhavam // Dak_1.30 //",
  "S01dvavims_tu:74": "punaś ca vistareṇa //",
  "S01dvavims_tu:75": "kāyaduścaritaṃ karma tridhā bhinnaṃ prakāśitam /",
  "S01dvavims_tu:76": "adattaprāṇātipātaḥ kāmamithyā tathaiva ca // Dak_1.31 //",
  "S01dvavims_tu:77": "vākduścaritaṃ karma caturvidhaṃ prakāśitam /",
  "S01dvavims_tu:78": "mṛṣāpiśunapāruṣyaṃ saṃbhinnety āha dhīmatā // Dak_1.32 //",
  "S01dvavims_tu:79": "manoduścaritaṃ karma tridhā bhinnaṃ vidur budhāḥ /",
  "S01dvavims_tu:80": "abhidhyā caiva vyāpādamithyādṛṣṭi trayovidhāḥ // Dak_1.33 //",
  "S01dvavims_tu:81": "yo dayāṃ saṃtyajed drohī paraprāṇivadhādinā /",
  "S01dvavims_tu:82": "tāḍanahiṃsakarmādiḥ prāṇipātas tad ucyate // Dak_1.34 //",
  "S01dvavims_tu:83": "paraviṣayalobhena anyāyena balena ca /",
  "S01dvavims_tu:84": "cauryāsatya-adharmeṇa adattagrahaṇaṃ viduḥ // Dak_1.35 //",
  "S01dvavims_tu:85": "vratinī dharmacāriṇyo 'śucī veśyāḥ parastriyaḥ /",
  "S01dvavims_tu:86": "saṃbandhini prasaṅgādi kāmamithyā tad ucyate // Dak_1.36 //",
  "S01dvavims_tu:87": "viṣayeṣu ca lobheṣu sneheṣu ca bhayeṣu ca /",
  "S01dvavims_tu:88": "asatyena probodhāya mṛṣāvādas tad ucyate // Dak_1.37 //",
  "S01dvavims_tu:89": "svadoṣam guptavān yena paradoṣaḥ prakāśyate /",
  "S01dvavims_tu:90": "śāpayen marmadigdhena pāruṣyavacanaṃ viduḥ // Dak_1.38 //",
  "S01dvavims_tu:91": "durvṛttivyavahāreṇa bandhumitraṃ virudhyate /",
  "S01dvavims_tu:92": "svena ca guṇalabdhāya paiśunyaṃ vidadhā mataḥ // Dak_1.39 //",
  "S01dvavims_tu:93": "yasyāgre bhinnavādena paracittam adhīrayan /",
  "S01dvavims_tu:94": "parasparavidveṣaṃ syāt saṃbhinna vidadhā mataḥ // Dak_1.40 //",
  "S01dvavims_tu:95": "paradravyādisaṃpattiṃ lobhacittena tarkayan /",
  "S01dvavims_tu:96": "tad abhidhyā iti jñeyaṃ durjanaḥ parisevyate // Dak_1.41 //",
  "S01dvavims_tu:97": "paradehādisaṃpattau kucittena sa śāpayet /",
  "S01dvavims_tu:98": "amaṅgalaṃ bhavatv iti vyāpādo 'yaṃ sa ucyate // Dak_1.42 //",
  "S01dvavims_tu:99": "paratra pāpapuṇyaṃ na sukhaduḥkhaṃ na vidyate /",
  "S01dvavims_tu:100": "durbodhaśāstraṃ śrutvā ca mithyādṛṣṭiḥ sa nāstikaḥ // Dak_1.43 //",
  "S01dvavims_tu:101": "evaṃ daśākuśalena pāpenaiva sa bāliśaḥ /",
  "S01dvavims_tu:102": "paratra yamadūtena nānāpīḍāṃ pratapyati // Dak_1.44 //",
  "S01dvavims_tu:103": "tasmāc coktaṃ mayānanda dehavṛkṣaphalodayam /",
  "S01dvavims_tu:104": "yena yena kṛtaṃ karma tena tena prabhuñjate // Dak_1.45 //",
  "S01dvavims_tu:105": "janmanāśajarāvīcau nimagnāḥ prāṇino hrade /",
  "S01dvavims_tu:106": "tasmād bhīyā mahābhīme bhujaṅge bhītimān iva // Dak_1.46 //",
  "S01dvavims_tu:107": "devāsuramanuṣyāś ca tiryakpretāś ca nārakāḥ /",
  "S01dvavims_tu:108": "ṣagatau jāyate tasmiñ śubhāśubhena karmaṇā // Dak_1.47 //",
  "S01dvavims_tu:109": "iti śrutvā athānando lokānām anuśocayan /",
  "S01dvavims_tu:110": "bhītasaṃsāradurvāraḥ saṃharṣitatanuruhaḥ // Dak_1.48 //",
  "S01dvavims_tu:111": "athāsanāt samutthāya maitreyo damitendriyaḥ /",
  "S01dvavims_tu:112": "lokānāṃ ca hitārthāya avocaj jagatāṃ prabhum // Dak_1.49 //",
  "S01dvavims_tu:113": "bhagavan buddha vīreśa jagadānandavardhana /",
  "S01dvavims_tu:114": "dākṣiṇyam phalasaṃpūrṇaṃ bhāṣasva vividhaṃ varam // Dak_1.50 //",
  "S01dvavims_tu:115": "puṇyotsāhanaṃ śravaṇaṃ durlabhaṃ tyāgapuṇyayoḥ /",
  "S01dvavims_tu:116": "bimbasnānam tathā gandhaṃ chattram dhātvāvaropaṇam // Dak_1.51 //",
  "S01dvavims_tu:117": "maṇḍalaṃ bhojanaṃ pānaṃ vastraṃ puṣpādivarṇanam /",
  "S01dvavims_tu:118": "praṇāmojjvālikādīpaṃ vihāraṃ śayanāsanam // Dak_1.52 //",
  "S01dvavims_tu:119": "kṣetraṃ vicitraṃ caivāntam ity etā bahudhā bhṛśam /",
  "S01dvavims_tu:120": "kathā dvāviṃśatiḥ saṃkhyā vada me vādirāṭ prabho // Dak_1.53 //",
  "S01dvavims_tu:121": "śīlakṣāntiṃ tathā vīryaṃ dhyānaṃ prajñā tathaiva ca /",
  "S01dvavims_tu:122": "ṣaḍ eva pāramitāḥ sarvā bhāṣasva bhagavan mune // Dak_1.54 //",
  "S01dvavims_tu:123": "bhagavān āha //",
  "S01dvavims_tu:124": "sādhu sādhu tva maitreya lokānāṃ hitakāraka /",
  "S01dvavims_tu:125": "puṇyotsāhakathāṃ bhavyāṃ śṛṇuṣva maitramānasa // Dak_1.55 //",
  "S01dvavims_tu:126": "mānuṣyaṃ samavāpya duṣkaraśatair labdhvā durāpaṃ kṣaṇaṃ",
  "S01dvavims_tu:127": "mṛtyau niṣpratikāradāruṇatare nityaṃ puraḥsthāyini /",
  "S01dvavims_tu:128": "pātheyaṃ damadānasaṃyamamayaṃ yair na prabhūtaṃ kṛtaṃ",
  "S01dvavims_tu:129": "saṃsārogramaruprapātapatitāḥ prāpsyanti duḥkhāni te // Dak_1.56 //",
  "S01dvavims_tu:130": "mānuṣyaṃ durlabhaṃ prāpya vidyutphenormibhaṅguram /",
  "S01dvavims_tu:131": "mānusye 'py akṣaṇaprāpte tadā puṇyaṃ kathaṃ smaret // Dak_1.57 //",
  "S01dvavims_tu:132": "mānuṣyatvaṃ samāsādya tara duḥkhamahānadīm /",
  "S01dvavims_tu:133": "puṇyam evātra kurvīta yataś cintāmaṇir nṛṇām // Dak_1.58 //",
  "S01dvavims_tu:134": "yasyānubhāvān mānuṣyaṃ prāptaṃ bhūyo 'pi sāṃpratam /",
  "S01dvavims_tu:135": "puṇyaṃ tad vardhayasveha yasmād dhetuḥ sukhasya te // Dak_1.59 //",
  "S01dvavims_tu:136": "mānuṣyaṃ yadupāśrayeṇa bhavatā labdhaṃ punaḥ sāṃprataṃ",
  "S01dvavims_tu:137": "rūpaudāryakulonnatiprabhṛtibhir yuktaṃ vicitrair guṇaiḥ /",
  "S01dvavims_tu:138": "tat puṇyaṃ suhṛd eka eva jagatāṃ bandhuś ca janmāntare",
  "S01dvavims_tu:139": "tasmāt tūrṇam idaṃ kuru tvam asakṛt sarvārthasaṃpatkaram // Dak_1.60 //",
  "S01dvavims_tu:140": "lakṣmīniketaṃ yadupāśrayeṇa prāpto 'si lokābhimataṃ prabhutvam /",
  "S01dvavims_tu:141": "tāny eva puṇyāni vivardhayethā na karṣaṇīyo hy upakāripakṣaḥ // Dak_1.61 //",
  "S01dvavims_tu:142": "viramata pāpataḥ kuruta puṇyam udārataraṃ",
  "S01dvavims_tu:143": "damayata durdamaṃ viṣayalolamanasturagam /",
  "S01dvavims_tu:144": "bhavata munīndravat parahitābhiratāḥ satataṃ",
  "S01dvavims_tu:145": "daśati na yāvad eva maraṇāhir asahyaviṣaḥ // Dak_1.62 //",
  "S01dvavims_tu:146": "iti dvāviṃśatyavadānakathāyāṃ puṇyaprotsāhanakathā prathamaḥ paricchedaḥ //",
  "S01dvavims_tu:147": "II. dharmaśravaṇaprotsāhanakathā",
  "S01dvavims_tu:148": "jalanidhikūrmakarṇayugarandhrasamāgamavat",
  "S01dvavims_tu:149": "kṣaṇam anavāpyam adbhutam imaṃ samavetya calam /",
  "S01dvavims_tu:150": "praśamapuraikavarma vinipātabhayāpaharaṃ",
  "S01dvavims_tu:151": "śṛṇuta sudurlabhaṃ kṣaṇam apīha muner vacanam // Dak_2.1 //",
  "S01dvavims_tu:152": "yad durlabhaṃ kalpaśatair anekair mānuṣyam aṣṭākṣaṇadoṣamuktam /",
  "S01dvavims_tu:153": "tat sāmprataṃ prāptam ato bhavadbhiḥ kāryo hi dharmaśravaṇāya yatnaḥ // Dak_2.2 //",
  "S01dvavims_tu:154": "pallavāgrajalabinducañcale kleśajālapariveṣṭite bhave /",
  "S01dvavims_tu:155": "yo na cintayati karmasatpathaṃ tasya janma bhavatīha niṣphalam // Dak_2.3 //",
  "S01dvavims_tu:156": "na narakagataiḥ pretais tiryaggatair vikalendriyair",
  "S01dvavims_tu:157": "amaragurubhiḥ pratyantasthaiḥ kudṛkkaravikṣataiḥ /",
  "S01dvavims_tu:158": "munisavitari prajñāloke na cānudite jine",
  "S01dvavims_tu:159": "sanaravibudhaiḥ śakyam pātuṃ munīndravaco 'mṛtam // Dak_2.4 //",
  "S01dvavims_tu:160": "tasmāt kukāryaṃ vyapahāya sarvaṃ matvā svakāryaṃ paramāryadharmam /",
  "S01dvavims_tu:161": "śrotavya eva prayatena dharmo yasmād ataḥ sarvaguṇā bhavanti // Dak_2.5 //",
  "S01dvavims_tu:162": "maunīndraṃ vākyaratnaṃ janayati sudhiyām etad ādau pramodaṃ",
  "S01dvavims_tu:163": "śrotrāpāte tataś ca prabalagurughanadhvāntavṛndaṃ nihanti /",
  "S01dvavims_tu:164": "cintādhyānāvasāne sphuṭayati sakalaṃ janmacakraprabandhaṃ",
  "S01dvavims_tu:165": "niḥśeṣātaṅkapaṅktiṃ vighaṭayati sadā sarvasaṃpannidhānam // Dak_2.6 //",
  "S01dvavims_tu:166": "harati tīvrabhavaprabhavāpadaṃ diśati nirvṛtisaukhyam anuttaram /",
  "S01dvavims_tu:167": "tad idam evam avetya muner vacaḥ śṛṇuta saṃprati nirmalamānasāḥ // Dak_2.7 //",
  "S01dvavims_tu:168": "iti dvāviṃśatyavadānakathāyāṃ dharmaśravaṇaprotsāhanakathā dvitīyaḥ paricchedaḥ //",
  "S01dvavims_tu:169": "III. manuṣyadurlabhakathā",
  "S01dvavims_tu:170": "yat prāpya janmajaladher api yānti pāram āropayanti śivam uttamabodhibījam /",
  "S01dvavims_tu:171": "cintāmaṇer api samabhyadhikaṃ guṇaughair mānuṣyakaṃ ka iha tad viphalīkaroti // Dak_3.1 //",
  "S01dvavims_tu:172": "yo mānuṣyaṃ kuśalavibhavaiḥ prāpya kalpair analpair",
  "S01dvavims_tu:173": "mohāt puṇyadraviṇam iha na svalpam apy ācinoti /",
  "S01dvavims_tu:174": "so 'smāl lokāt param upagatas tīvram abhyeti śokaṃ",
  "S01dvavims_tu:175": "ratnadvīpād vaṇig iva gataḥ svaṃ gṛhaṃ śūnyahastaḥ // Dak_3.2 //",
  "S01dvavims_tu:176": "nākuśalaiḥ karmapathair mānuṣyaṃ labhyate punaḥ /",
  "S01dvavims_tu:177": "alabhyamāne mānuṣye duḥkham eva kutaḥ sukham // Dak_3.3 //",
  "S01dvavims_tu:178": "nātaḥ paraṃ vañcanāsti na ca moho 'sty ataḥ param /",
  "S01dvavims_tu:179": "yad īdṛśaṃ kṣaṇaṃ prāpya na kuryāt kuśalaṃ bahu // Dak_3.4 //",
  "S01dvavims_tu:180": "ekakṣaṇakṛtāt pāpāt avīcau kalpam āsyate /",
  "S01dvavims_tu:181": "naikajanmakṛtāt pāpāt kā punaḥ sugatau kathā // Dak_3.5 //",
  "S01dvavims_tu:182": "ata evāha bhagavān mānuṣyam atidurlabham /",
  "S01dvavims_tu:183": "mahārṇavayugacchidrakūrmagrīvārpaṇopamam // Dak_3.6 //",
  "S01dvavims_tu:184": "iti dvāviṃśatyavadānakathāyāṃ manuṣyadurlabhakathā tṛtīyaḥ paricchedaḥ //",
  "S01dvavims_tu:185": "IV. dānakathā",
  "S01dvavims_tu:186": "annapānaśayanāsanasaṃpad ratnamālyavasanābharaṇāni /",
  "S01dvavims_tu:187": "kīrtir uttamaguṇāś ca yuvatyo dānataḥ kathitam etad aśeṣam // Dak_4.1 //",
  "S01dvavims_tu:188": "ājñādīptir bhogasaṃpat prakṛṣṭā rūpaudāryaṃ varṇamādhuryam ojaḥ /",
  "S01dvavims_tu:189": "vākṣaubhāgyaṃ kāntir ārogyam āyur etad dānād iṣṭam iṣṭaṇ phalaṃ ca // Dak_4.2 //",
  "S01dvavims_tu:190": "aśvāḥ kṣaumāṇi nāgā bahukusumasitaṃ cāmaraṃ cātapatraṃ",
  "S01dvavims_tu:191": "saudhaṃ saṃgītigarbhaṃ madhupaṭaharavāḥ puṣpamālā yuvatyaḥ /",
  "S01dvavims_tu:192": "bhojyaṃ ratnādihārāḥ puranagaramahī ceśitā devalokaṃ",
  "S01dvavims_tu:193": "saṃbuddhatvaṃ ca buddhaiḥ kathitam iha phalaṃ dānakalpadrumasya // Dak_4.3 //",
  "S01dvavims_tu:194": "yan nīlotpalakomalāmaladalapraspardhinetrāḥ striyaś",
  "S01dvavims_tu:195": "cañcanmekhalacumbitorujaghanā visrastaraktāṃśukāḥ /",
  "S01dvavims_tu:196": "dāsyaṃ yānti vikampitastanataṭā vyāvalgitabhrūlatās",
  "S01dvavims_tu:197": "tan mātsaryakapāṭapāṭanapaṭor dānasya visphūrjitam // Dak_4.4 //",
  "S01dvavims_tu:198": "aśvaiś cāmarabhāranāmitaśirorūpaiḥ khalīnonmukhair",
  "S01dvavims_tu:199": "nāgair bhinnamadaiś ca yan naravarā gacchanti chattrocchrayaiḥ /",
  "S01dvavims_tu:200": "bhṛtyaiḥ sābharaṇaiḥ kṛtāñjalipuṭair abhyarcyamānāḥ",
  "S01dvavims_tu:201": "sadā tad dānasya phalaṃ vadanti munayaḥ pūrvārjitasyedṛśam // Dak_4.5 //",
  "S01dvavims_tu:202": "hārair vajravicitrahemavalayair yat pārthivā bhūṣitāḥ",
  "S01dvavims_tu:203": "keyūrair mukuṭaiś ca ratnakhacitaiḥ siṃhāsanasthāḥ sadā /",
  "S01dvavims_tu:204": "madhye 'ntaḥpurikājanasya vividhaiḥ krīḍanti vikrīḍitais",
  "S01dvavims_tu:205": "tad dānasya phalam vadanti munayaḥ śārdūlavikrīḍitam // Dak_4.6 //",
  "S01dvavims_tu:206": "prāsāde maṇiratnahemakhacite chattradhvajālaṃkṛte",
  "S01dvavims_tu:207": "vīnāvallariveṇugītamudite ratnaprabhodbhāsite /",
  "S01dvavims_tu:208": "yac chakro ramate śacīsahacaro yoṣitsahasrākule",
  "S01dvavims_tu:209": "tad dānasya phalaṃ vadanti munayaḥ pūrvārjitasyedṛśam // Dak_4.7 //",
  "S01dvavims_tu:210": "dātā priyatvam upayāti janasya śaśvat saṃsevyate ca bahubhiḥ samupetya sadbhiḥ /",
  "S01dvavims_tu:211": "kīrtiś ca dikṣu visaraty amalaṃ yaśo 'sya tat tat padaṃ samupayāti viśārado 'sau // Dak_4.8 //",
  "S01dvavims_tu:212": "bhedāt kāyasya deveṣv avikalavividhottaptabhogāspadeṣu",
  "S01dvavims_tu:213": "prāpyotpattiṃ vicitrastabakakusumitasphītakalpadrumeṣu /",
  "S01dvavims_tu:214": "udyāneṣu prakāmaṃ suciram atisukhaṃ nandanādiṣv akhinnaḥ",
  "S01dvavims_tu:215": "prāpnoty utkṛṣṭarūpāmarayuvatijanaiḥ sevyamānaḥ pradānāt // Dak_4.9 //",
  "S01dvavims_tu:216": "dānaṃ nāma mahānidhānam anugaṃ caurādyasādhāraṇaṃ",
  "S01dvavims_tu:217": "dānaṃ matsaralobhadoṣarajasaḥ prakṣālanaṃ cetasaḥ /",
  "S01dvavims_tu:218": "saṃsārādhvapariśramāpanayanaṃ dānaṃ sukhaṃ vāhanaṃ",
  "S01dvavims_tu:219": "dānam naikasukhopabhogasumukhaṃ sanmitram ātyantikam // Dak_4.10 //",
  "S01dvavims_tu:220": "śroṇīsaṃgatamekhalāḥ kalagiro līlācalaikabhruvaḥ",
  "S01dvavims_tu:221": "karṇāsannaviśālacārunayāḥ keśāntasaktasrajaḥ /",
  "S01dvavims_tu:222": "yad dāsyaṃ svayam aṅganāḥ sukṛtinām āyānti pīnoravas",
  "S01dvavims_tu:223": "tan māhātmyam uvāca saṃbhṛtaphalaṃ dānasya śauddhodaniḥ // Dak_4.11 //",
  "S01dvavims_tu:224": "paryasyatsahakārabhaṅgasurabhi preṅkhannimagnotpalaṃ",
  "S01dvavims_tu:225": "śrīmatkāñcanabhājane vinihitaṃ bhandhūkatāmraṃ madhu /",
  "S01dvavims_tu:226": "kāminyā śapathopanītam asakṛd yat pīyate kāminā",
  "S01dvavims_tu:227": "hetuṃ tatra vadanti śuddhamatayo dānaṃ paraṃ śreyasaḥ // Dak_4.12 //",
  "S01dvavims_tu:228": "iti dānaguṇān niśamya saumya prayatātmā kuru dāna eva yatnam /",
  "S01dvavims_tu:229": "tribhavāgramahābhaye narāṇāṃ na hi dānāt param asti bandhur anyaḥ // Dak_4.13 //",
  "S01dvavims_tu:230": "iti dvāviṃśatyavadānakathāyāṃ dānakathā caturthaḥ paricchedaḥ //",
  "S01dvavims_tu:231": "V. puṇyakāmakathā",
  "S01dvavims_tu:232": "yad dṛśyate jagati cārutaraṃ priyaṃ vā rūpaṃ kulaṃ priyajano vibhavāḥ sukhaṃ vā /",
  "S01dvavims_tu:233": "tat puṇyaśilpikṛtam eva vadanti santaḥ kalyāṇakāripuruṣasya tu puṇyam etat // Dak_5.1 //",
  "S01dvavims_tu:234": "atyucchritonnatasitadhvajapaṅkticitrair nāgāśvapattirathasaṃkuṣubhitair balaughaiḥ /",
  "S01dvavims_tu:235": "uddhūtacāmaravirājitagātraśobhāḥ puṇyādhikāḥ kṣitibhujo bhuvi saṃcaranti // Dak_5.2 //",
  "S01dvavims_tu:236": "kauśeyakāśikadukūlavicitravastrā muktāvalīkanakaratnavibhūṣitāṅgāḥ /",
  "S01dvavims_tu:237": "yat ke cid eva puruṣāḥ śriyam udvahanti puṇyasya pūrvacaritasya kṛtapraśaṃsā // Dak_5.3 //",
  "S01dvavims_tu:238": "āyuḥ sudīrghaṃ sukule ca janma kāntaṃ vapur vyādhibhayaṃ na cāsti /",
  "S01dvavims_tu:239": "dhanaṃ prabhūtaṃ parivārasaṃpad bhavanti puṇyasya mahāvipākāt // Dak_5.4 //",
  "S01dvavims_tu:240": "yac cakravartī pravarais tu ratnaiḥ sahasraputraiś ca samanvito 'pi",
  "S01dvavims_tu:241": "samudrasīmāṃ bubhuje dharitrīṃ tat puṇyaratnasya phalaṃ viśālam // Dak_5.5 //",
  "S01dvavims_tu:242": "vicitrapadmottamamadhyasaṃsthitaḥ surāsurendrādisadānamaskṛtaḥ /",
  "S01dvavims_tu:243": "yad brahmalokaṃ tv abhibhūya tejasā brahmā sadā bhāti tad eva puṇyataḥ // Dak_5.6 //",
  "S01dvavims_tu:244": "yad devanāgāsurasiddhasaṃghair gandharvayakṣottamakinnaraiś ca /",
  "S01dvavims_tu:245": "saṃpūjyate devaguruḥ sadaiva tat puṇyaratnasya phalaṃ viśālam // Dak_5.7 //",
  "S01dvavims_tu:246": "rūpaṃ vīryaṃ ca śilpaṃ ca vihāya vivaśā narāḥ /",
  "S01dvavims_tu:247": "paralokam ito yānti karmavāyubhir īritāḥ // Dak_5.8 //",
  "S01dvavims_tu:248": "puṇyaṃ tv ekam ihātyantam anugāmi sukhodayam /",
  "S01dvavims_tu:249": "puṇyam anyair ahāryatvād dhanānāṃ paramaṃ dhanam // Dak_5.9 //",
  "S01dvavims_tu:250": "ye merum api vegena vikiranti diśo daśa /",
  "S01dvavims_tu:251": "te 'pi puṇyasya bhaṅgāya nālaṃ pralayavāyavaḥ // Dak_5.10 //",
  "S01dvavims_tu:252": "saṃvartasalilodvṛttaniraṅkuśavisarpiṇā /",
  "S01dvavims_tu:253": "puṇyaṃ na kledam āyāti catuḥsāgaravāriṇā // Dak_5.11 //",
  "S01dvavims_tu:254": "pradīptakiraṇāṅgāraiḥ saptabhir bhāskarānalaiḥ /",
  "S01dvavims_tu:255": "kṣitau vā dahyamānāyāṃ puṇyam ekaṃ na dahyate // Dak_5.12 //",
  "S01dvavims_tu:256": "iti śrutvātha maitreyaḥ satyam eva muner vacaḥ /",
  "S01dvavims_tu:257": "bhītisaṃsāradurvāraḥ saṃharṣitatanuruhaḥ // Dak_5.13 //",
  "S01dvavims_tu:258": "tataḥ sa maitreyo harṣaiḥ śrutvātha vacanaṃ muneḥ /",
  "S01dvavims_tu:259": "jinapādāmbujaṃ natvā idam āha tathāgatam // Dak_5.14 //",
  "S01dvavims_tu:260": "sthāpanaṃ buddhabimbānāṃ jīrṇoddhārādikaṃ punaḥ /",
  "S01dvavims_tu:261": "kīdṛśaṃ syāt phalaṃ teṣāṃ caityānāṃ jinadhātukām // Dak_5.15 //",
  "S01dvavims_tu:262": "bhagavān āha //",
  "S01dvavims_tu:263": "jīrṇoddhāraka stūpānāṃ bimbānāṃ sugatasya ca /",
  "S01dvavims_tu:264": "ṛddhibalasamāyuktaś cakravartisamo bhavet // Dak_5.16 //",
  "S01dvavims_tu:265": "puṇyavān balavān bhūtvā na tasya vikalendriyaḥ /",
  "S01dvavims_tu:266": "tataś cānte sukhaṃ bhuktvā saṃbuddhatvaṃ prajāyate // Dak_5.17 //",
  "S01dvavims_tu:267": "maitreya āha //",
  "S01dvavims_tu:268": "bhagavañ jinaśārdūla sādhu ślāghyo 'si yad vibho /",
  "S01dvavims_tu:269": "kena cit kṛtam astīti vada me jñānasāgara // Dak_5.18 //",
  "S01dvavims_tu:270": "evam ukte 'tha bhagavāṃl lokānāṃ vismayāya ca /",
  "S01dvavims_tu:271": "nimittam ekam akarot tūṣṇīṃ bhūtvātra tiṣṭhati // Dak_5.19 //",
  "S01dvavims_tu:272": "tadā vidyud ivākāśād āgataḥ kiraṇojjvalaḥ /",
  "S01dvavims_tu:273": "avabhāsya sabhāṃ sarvāṃs teṣāṃ kautūhalam abhūt // Dak_5.20 //",
  "S01dvavims_tu:274": "maitreya āha //",
  "S01dvavims_tu:275": "bhagavann idam āścaryaṃ ko hetur idam adbhutam /",
  "S01dvavims_tu:276": "kasyaiṣa viṣayābhāsa āgataḥ kiraṇojjvalaḥ // Dak_5.21 //",
  "S01dvavims_tu:277": "bhagavān āha //",
  "S01dvavims_tu:278": "maitreya ratnavyūhasya vimānasya nṛpasya ca /",
  "S01dvavims_tu:279": "prabhā āgatya sarvatra bhāsayanti samantataḥ // Dak_5.22 //",
  "S01dvavims_tu:280": "maitreya āha //",
  "S01dvavims_tu:281": "bhagavan nūnam asyeyaṃ prabhayāgatam īdṛśam /",
  "S01dvavims_tu:282": "kenedṛśaprabhāṃ prāpto hetubhūtaṃ ca me hṛdi // Dak_5.23 //",
  "S01dvavims_tu:283": "bhagavān āha //",
  "S01dvavims_tu:284": "atredānīn tu maitreya darśayiṣyāmy amuṃ nṛpam /",
  "S01dvavims_tu:285": "pūrvasya kuśalenāpi prabhāvo 'sya maharddhikaḥ // Dak_5.24 //",
  "S01dvavims_tu:286": "atha sa rājā ratnavyūho ratnavimānam āruhya gaganadeśād ṛddhyā yena bhagavāṃs tenopasaṃkrānta upasaṃkramya sahasā tatrānuprāpto 'bhūt //",
  "S01dvavims_tu:287_0": "atha sa rājā bhagavantaṃ dvātriṃśatā lakṣaṇaiḥ samanvāgataṃ suvarṇavarṇaṃ sūryasahasrātirekaprabhāvirājitagātraṃ",
  "S01dvavims_tu:287_1": "bhagavantaṃ dṛṣṭvā prasādajāto vimānād avatīrya tripradakṣiṇīkṛtya bhagavataḥ pādayoḥ",
  "S01dvavims_tu:287_2": "praṇipatyaikānte sthitavān //",
  "S01dvavims_tu:288": "atha papraccha bhagavāñ jānann eva nṛpāgamam /",
  "S01dvavims_tu:289": "kuśalaṃ tava rājendra bāhyābhyantaram eva ca // Dak_5.25 //",
  "S01dvavims_tu:290": "vadeti tvaṃ mahābhāga saṃgataṃ dharmavatsalaḥ /",
  "S01dvavims_tu:291": "mokṣadaṃ nṛpaśārdūla hitaiṣī sattvavallabhaḥ // Dak_5.26 //",
  "S01dvavims_tu:292": "atha so 'ñjalim ābadhya kṛtvā pradakṣiṇatrayam /",
  "S01dvavims_tu:293": "nivedya copahārāṇi praṇamyovāca taṃ gurum // Dak_5.27 //",
  "S01dvavims_tu:294": "evaṃ vicintyamānasya bhagavan kuśalaṃ tvayā /",
  "S01dvavims_tu:295": "śreyo 'rthinā me sarvatra guruṇaivāntyavāsinaḥ // Dak_5.28 //",
  "S01dvavims_tu:296": "nānyakāryaṃ me bhagavan tat tava darśanecchayā /",
  "S01dvavims_tu:297": "śravaṇāya sadā dharmaṃ tenāham iha āgataḥ // Dak_5.29 //",
  "S01dvavims_tu:298": "bhagavān āha //",
  "S01dvavims_tu:299": "deśayiṣyāmi te samyak tvam asi nṛpasattama /",
  "S01dvavims_tu:300": "dharmāṇāṃ nītibhūtānāṃ bhājanatvaṃ mahībhuja // Dak_5.30 //",
  "S01dvavims_tu:301": "śṛṇu rājan mahābāho rājñāṃ dharmavarottamam /",
  "S01dvavims_tu:302": "rājadharmabalaṃ rakṣa nītimārgaṃ samācara // Dak_5.31 //",
  "S01dvavims_tu:303": "tadyathā //",
  "S01dvavims_tu:304": "yathaiva vṛkṣaṃ phalinaṃ sapuṣpaṃ saṇrakṣayet paurajanān ajasram /",
  "S01dvavims_tu:305": "ādhārabhūtān nṛpateś ca nityaṃ bhūpāla itthaṃ kuru sarvataḥ syāt // Dak_5.32 //",
  "S01dvavims_tu:306": "phalodayaṃ pākavaśād yathaiva guṇo 'sti svādaṃ ca rasaṃ tathaiva /",
  "S01dvavims_tu:307": "balo jayaśrī na bhaven nareśa itthaṃ pi te ca prabalo janānām // Dak_5.33 //",
  "S01dvavims_tu:308": "punaś ca śṛṇu mahārāja[n] //",
  "S01dvavims_tu:309": "pāpe pravartate bālo janaḥ śūnyaṃ vilokayan /",
  "S01dvavims_tu:310": "rātrau ghanāndhakārāyāṃ kālo 'yaṃ pāpakarmaṇaḥ // Dak_5.34 //",
  "S01dvavims_tu:311": "kṛtātmāno 'bhisanty eva munayo divyacakṣuṣaḥ /",
  "S01dvavims_tu:312": "kva cit kiṃ cana śūnyaṃ vā dikṣu pūrṇās tapodhanaiḥ // Dak_5.35 //",
  "S01dvavims_tu:313": "tatas tx x niratātmā bhava bhūmipasattama /",
  "S01dvavims_tu:314": "varaṃ kapālam ādāya dviṣadveśmaniveśana // Dak_5.36 //",
  "S01dvavims_tu:315": "pāpakārī sukhecchaś ca yatra yatrābhigacchati /",
  "S01dvavims_tu:316": "tatra tatraiva tatpāpair duḥkhaśastrair vihanyate // Dak_5.37 //",
  "S01dvavims_tu:317": "manorathaḥ śubhakṛtāṃ yatra yatraiva gacchati /",
  "S01dvavims_tu:318": "tatra tarāpi tatpuṇyaiḥ phalārgheṇābhipūjyate // Dak_5.38 //",
  "S01dvavims_tu:319": "tasmāt sarvaṃ prayatnena tyaktavyaṃ pāpasaṃcayam /",
  "S01dvavims_tu:320": "nirjitya dveṣasaṃrambhaṃ śubhe karma samācara // Dak_5.39 //",
  "S01dvavims_tu:321": "na ca dveṣasamaṃ pāpaṃ na ca kṣāntisamaṃ tapaḥ /",
  "S01dvavims_tu:322": "tasmāt kṣāntiṃ prayatnena bhāvayed vividhair nayaiḥ // Dak_5.40 //",
  "S01dvavims_tu:323": "manaḥ śamaṃ na gṛhṇāti na prītisukham aśnute /",
  "S01dvavims_tu:324": "na nidrāṃ na dhṛtiṃ yāti dveṣaśalye hṛdi sthite // Dak_5.41 //",
  "S01dvavims_tu:325": "na dviṣantaḥ kṣayaṃ yānti durjanā gaganopamāḥ /",
  "S01dvavims_tu:326": "mārite krodhacitte tu naśyante sarvaśatravaḥ // Dak_5.42 //",
  "S01dvavims_tu:327": "vikalpendhanadīptena jantuḥ krodhahavirbhujā /",
  "S01dvavims_tu:328": "dahaty ātmānam evādau paraṃ dhakṣyati vā na vā // Dak_5.43 //",
  "S01dvavims_tu:329": "jarā rūpavatāṃ krodhaḥ tamaś cakṣuṣmatām api /",
  "S01dvavims_tu:330": "vadho dharmārthakāmānāṃ tasmāt krodhaṃ nivārayet // Dak_5.44 //",
  "S01dvavims_tu:331": "aniṣṭakaraṇāj jātam iṣṭasya ca vighātanāt /",
  "S01dvavims_tu:332": "krodhaṃ yo hanti nirbandhāt sa sukhīha paratra ca // Dak_5.45 //",
  "S01dvavims_tu:333": "tasmād dveṣaṃ vinirjitya cittaṃ rakṣa prayatnataḥ /",
  "S01dvavims_tu:334": "na śikṣā rakṣituṃ śakyā calaṃ cittam arakṣatā // Dak_5.46 //",
  "S01dvavims_tu:335": "adāntā mattamātaṅgā na kurvantīha tāṃ vyathām /",
  "S01dvavims_tu:336": "karoti yām avīcyādau muktaś cittamataṅgajaḥ // Dak_5.47 //",
  "S01dvavims_tu:337": "baddhaś cec cittamātaṅgaḥ smṛtirajjvā samantataḥ /",
  "S01dvavims_tu:338": "bhayam astaṃgataṃ sarvaṃ sarvakalyāṇam āgatam // Dak_5.48 //",
  "S01dvavims_tu:339": "tasmāc cittaṃ samādhāya smṛtvā rakṣa prayatnataḥ /",
  "S01dvavims_tu:340": "cittād eva hi sarvatra bhayaṃ bhadraṃ ca jāyate // Dak_5.49 //",
  "S01dvavims_tu:341": "cittarakṣāvrataṃ tyaktvā kim anyair bahubhir vrataiḥ /",
  "S01dvavims_tu:342": "evaṃ buddhvā sadā rājan dharmeṇa pālaya prajāḥ // Dak_5.50 //",
  "S01dvavims_tu:343": "punaś ca mahārāja //",
  "S01dvavims_tu:344": "yo 'sau drumo dāmaphalaṃ cinoti na vindati svādu ca hanti bījam /",
  "S01dvavims_tu:345": "kṣiṇoti deśaṃ karadurvahatvāt dharmaṃ nṛpo vai na ca nandatīti // Dak_5.51 //",
  "S01dvavims_tu:346": "tasmād anītyā na daṇḍayet prajā nyāyena rājyaṃ pratipālayasva /",
  "S01dvavims_tu:347": "nṛpāś ca yeṣāṃ guṇam āvahanti teṣāṃ prajānāṃ pravahanti duḥkham // Dak_5.52 //",
  "S01dvavims_tu:348": "punaś ca mahārāja //",
  "S01dvavims_tu:349": "svaduḥkhaduḥkhī paraduḥkhato 'pi sukhī svasaukhyaiś ca paraiḥ samānam /",
  "S01dvavims_tu:350": "itthaṃ nṛpā ye satataṃ bhavanti rājñāṃ sadā sarvaguṇā bhavanti // Dak_5.53 //",
  "S01dvavims_tu:351": "dharmeṇa rājyaṃ paripūrayanti dharmeṇa lakṣmīḥ satataṃ vahanti /",
  "S01dvavims_tu:352": "dharmeṇa lokān paritarpayanti dharmeṇa kāmān sahasā labhante // Dak_5.54 //",
  "S01dvavims_tu:353": "punaś ca //",
  "S01dvavims_tu:354": "dānena bhogā na paropatāpān nājñānamohāt paralokavantaḥ /",
  "S01dvavims_tu:355": "parapratāpād yad ihaiva bhogās te prāpnuvante paralokaduḥkhāḥ // Dak_5.55 //",
  "S01dvavims_tu:356": "ātmā nadī bhārata puṇyatīrthā satyodakā śīlataṭā dayormiḥ /",
  "S01dvavims_tu:357": "atrābhiṣekaṃ kurute pravīṇa na vāriṇā śudhyati cāntarātmā // Dak_5.56 //",
  "S01dvavims_tu:358": "satyena śaucyaṃ na jalapraveśād dehasya bāhyamalam eva nāśam /",
  "S01dvavims_tu:359": "satyena tiṣṭhanti sadaiva devāḥ sthitiḥ pṛthivyāḥ khalu eva satyaiḥ // Dak_5.57 //",
  "S01dvavims_tu:360": "śīlena svargā na giriprapātāt śīlena tulyā na bhavanti rakṣāḥ /",
  "S01dvavims_tu:361": "duḥśīlaśailāt skhalitā manuṣyāḥ patanti duḥkheṣu mahārṇaveṣu // Dak_5.58 //",
  "S01dvavims_tu:362": "jñānena mokṣaṃ na śarīraśoṣāt varṣeṇa ārdraṃ na paraṃ nidāghaiḥ /",
  "S01dvavims_tu:363": "jñānair vihīnaḥ puruṣaḥ sa eva yathaiva paṅkasya sarassu snātaḥ // Dak_5.59 //",
  "S01dvavims_tu:364": "iti śrutvātha rājendraḥ saṃharṣitatanūruhaḥ /",
  "S01dvavims_tu:365": "saṃsāre ca mahāghore katham uttārayāmy aham // Dak_5.60 //",
  "S01dvavims_tu:366": "athāsau bhūpatīndreśaḥ saṃsārabhayabhītayā /",
  "S01dvavims_tu:367": "prasanno bhagavati buddhe cakāra śaraṇaṃ punaḥ // Dak_5.61 //",
  "S01dvavims_tu:368": "bhagavan buddha vīreśa śrutvā me rocate manaḥ /",
  "S01dvavims_tu:369": "saṃbodhau vyākaroṣi tvaṃ yācayāmīty ahaṃ prabho // Dak_5.62 //",
  "S01dvavims_tu:370": "atha śrībhagavāñ chāstā jñātvā tasyāśayaṃ śubham /",
  "S01dvavims_tu:371": "vyākārṣīd acireṇaiva tathāgato bhaviṣyasi // Dak_5.63 //",
  "S01dvavims_tu:372": "arhan ratnākaro nāma saṃbuddho lokanāyakaḥ /",
  "S01dvavims_tu:373": "dharmarājo jagannāthaḥ sarvajño 'rhan munīśvaraḥ // Dak_5.64 //",
  "S01dvavims_tu:374": "sarvavidyādhipaḥ śāstā guṇākaro bhaviṣyasi /",
  "S01dvavims_tu:375": "buddhakāryaṃ tataḥ kṛtvā dīrghakālaṃ ca sthāsyati // Dak_5.65 //",
  "S01dvavims_tu:376": "atha sa bhūpatīndreśas tasya satyāśiṣaṃ pratigrāhyādau praṇamya pramodād gamisyāmīty ārocya vimānam āruhya ṛddhyā labdhalābha iva vaṇik svagṛhaṃ prākramat śrīsvam eva rājyam //",
  "S01dvavims_tu:377": "iti dvāviṃśatyavadānakathāyāṃ puṇyakāmakathā pañcamaḥ paricchedaḥ //",
  "S01dvavims_tu:378": "VI. jīrṇoddhāraṇabimbakathā",
  "S01dvavims_tu:379": "tataḥ kautūhalajātā bhikṣavo bhagavantam etad avocat //",
  "S01dvavims_tu:380": "bhagavan kena puṇyena kuśalena ca karmaṇā /",
  "S01dvavims_tu:381": "sa rājātyabhirūpo 'yaṃ darśanīyamanoharaḥ // Dak_6.1 //",
  "S01dvavims_tu:382": "kasyā nagaryāḥ sarūpo mānujasyedṛśaṃ varam /",
  "S01dvavims_tu:383": "lāvaṇyarddhisamāpanno devasyāpi sudurlabhaḥ // Dak_6.2 //",
  "S01dvavims_tu:384": "bhagavan āha //",
  "S01dvavims_tu:385": "bhikṣavo 'sau mahīpālo mahāpuṇyaprabhojjvalaḥ /",
  "S01dvavims_tu:386": "vaiśālyāś ca nagaryāś ca ratnavyūho nṛpottamaḥ // Dak_6.3 //",
  "S01dvavims_tu:387": "nagarī kīdṛśī syāc ca ṛddhā sphītamanoramā /",
  "S01dvavims_tu:388": "subhikṣā ramaṇīyā ca sujanaiḥ kovidair vṛtā // Dak_6.4 //",
  "S01dvavims_tu:389": "ṣoḍaśayojanāyāmavyāyāmaṃ ca tathaiva ca /",
  "S01dvavims_tu:390": "nānotsavasamāyuktā dūrād dūragadurjanā // Dak_6.5 //",
  "S01dvavims_tu:391": "yathā paurajanacittaṃ tathā rājñaḥ samaṃ manaḥ /",
  "S01dvavims_tu:392": "viśālodyānasaṃpannā puṣkariṇīsuśobhitā //",
  "S01dvavims_tu:393": "pārśve tu vāditā eva pakṣiṇo bhṛṅganisvanaiḥ // Dak_6.6 //",
  "S01dvavims_tu:394": "mahiṣī tasya saṃpannā śubhavyūhaḥ sa tatsutaḥ /",
  "S01dvavims_tu:395": "darśanīyo 'bhirūpaś ca puṣpadhanveva rūpavān // Dak_6.7 //",
  "S01dvavims_tu:396": "sakropacārakaṃ sarvaṃ rājalakṣmīṃ ca prāptavān /",
  "S01dvavims_tu:397": "dhanurvidyāsamāyuktaḥ śāstravidyāsupāragaḥ // Dak_6.8 //",
  "S01dvavims_tu:398": "maharddhibalasaṃpannaś cakravartisamaprabhaḥ /",
  "S01dvavims_tu:399": "śāstrāgamavidhijñaś ca kṛtakṛtyaḥ sa vijñavān // Dak_6.9 //",
  "S01dvavims_tu:400": "īdṛśo rājaratneśaḥ sarvaloke pratāpavān /",
  "S01dvavims_tu:401": "pūrvakuśalakarmaṇā prāptavān īdṛśaṃ phalam // Dak_6.10 //",
  "S01dvavims_tu:402": "maitreya uvāca //",
  "S01dvavims_tu:403": "bhagavann aparaṃ kena kuśalamūlena samanvāgataḥ sa rājā īdṛśo vibhūtir āsīt kena karmaṇeti //",
  "S01dvavims_tu:404": "bhagavān āha //",
  "S01dvavims_tu:405": "maitreya śṛṇu /",
  "S01dvavims_tu:406": "bhūtapūrvaṃ sa maitreya pūrvajanmani nāvikaḥ /",
  "S01dvavims_tu:407": "nityaṃ samudratīreṣu vasati nāvikaḥ sa ca // Dak_6.11 //",
  "S01dvavims_tu:408": "nāgatā vaṇijaḥ ke cit tasya durdaivayogataḥ /",
  "S01dvavims_tu:409": "tasmād duḥkhī mahākaṣṭī tarapaṇyaṃ grahaṇaṃ na hi // Dak_6.12 //",
  "S01dvavims_tu:410": "atha sa cintayām āsa hā hā karma mamādhunā /",
  "S01dvavims_tu:411": "kiṃ kartavyam idānīṃ me na prāptam annam ādikam // Dak_6.13 //",
  "S01dvavims_tu:412": "kasyāpi īdṛśaṃ duḥkhaṃ mā bhavatu kadā cana /",
  "S01dvavims_tu:413": "ity evaṃ manasā cintya jinaṃ smaran sa tiṣṭhati // Dak_6.14 //",
  "S01dvavims_tu:414": "tataḥ sa nāvikas tatra sthātuṃ na ramate manaḥ /",
  "S01dvavims_tu:415": "tasmāt samudratīrād anucaṅkramyamāne kasmiṃś cit sthāne",
  "S01dvavims_tu:416": "tathāgatadhātustūpajīrṇanātivistaraṃ caityam ekaṃ dadarśa //",
  "S01dvavims_tu:417": "taṃ caityaṃ gopālakāḥ krīḍayā pāṣāṇeṣṭakācarcitabhagnitāścaityodaraṃ dṛṣṭvā vimṛśyety uvāca //",
  "S01dvavims_tu:418": "kena pāpātmanā yena caityabhaṅgaṃ ca yat kṛtam /",
  "S01dvavims_tu:419": "aśobhanam idaṃ caityaṃ saṃskāraṃ kriyate mayā // Dak_6.15 //",
  "S01dvavims_tu:420": "tat saṃskāraṃ kṛtaṃ tena yatra bhagnādi tatra ca /",
  "S01dvavims_tu:421": "śīrṇacarcitasthāneṣu śilayeṣṭākayāpi ca //",
  "S01dvavims_tu:422": "nāvika iti kṛtvā ca pūrvavac chobhanaṃ kṛtam // Dak_6.16 //",
  "S01dvavims_tu:423": "atha buddhaprabhāvena tasmin kāle ca tatra ye /",
  "S01dvavims_tu:424": "trayaḥśatavaṇikpaṇyāś cāyānti tasya saṃsadi // Dak_6.17 //",
  "S01dvavims_tu:425": "sārthavāhasamāyuktā nadīśottaraṇāya ca /",
  "S01dvavims_tu:426": "vaṇijas te tam āhūya cainam ūcur vaṇigjanāḥ // Dak_6.18 //",
  "S01dvavims_tu:427": "bho nāvika vayaṃ ratnadvīpaṃ gacchāmaḥ sarvathā /",
  "S01dvavims_tu:428": "bhavān netātra saṃvīkṣya samudrāt pālayatv ataḥ // Dak_6.19 //",
  "S01dvavims_tu:429": "ity ākarṇya sa dhīvaro dhīra āyavyayaṃ cābhivīkṣya vahanaṃ teṣāṃ purataḥ samāropyāha //",
  "S01dvavims_tu:430": "bhavanto 'tra vahaneṣu sthātum arhatha saṃprati /",
  "S01dvavims_tu:431": "svadevatāṃ smṛtvā dhairyam ālambya dṛdhaṃ nivāsata // Dak_6.20 //",
  "S01dvavims_tu:432": "te tatheti kṛtvā trayaḥśata vāṇijā vahanaṃ praṇamya ca samudraṃ saṃprārthya vahanam āruhya krameṇa saṃtartum ārabdhāḥ //",
  "S01dvavims_tu:433": "tadā pramuditamānasāḥ sarve ca te vaṇijo mahotsāhaṃ pramodavantaḥ /",
  "S01dvavims_tu:434": "niyatam asmākam uttamayātrāsiddhir iti babhūvuḥ //",
  "S01dvavims_tu:435_0": "tataḥ krameṇa cāvajagāhire vividhamīnakulavicaritataraṅgaphenāvalīagāḍhataraṃ samudraṃ",
  "S01dvavims_tu:435_1": "nīlaṃ vimalakhaḍgābhinīlam iva vigatameghaṃ sūryāṃśutāpād iva khaṃ vilīnaṃ samantato",
  "S01dvavims_tu:435_2": "'ntarhitatīralekham agādham ambhonidhimadhyaṃ krameṇa prāptāḥ //",
  "S01dvavims_tu:436": "tadā sāyāhnasamayam abhūt,",
  "S01dvavims_tu:437": "tīraṃ prāptuṃ sudurlabham /",
  "S01dvavims_tu:438": "mṛdukiraṇasavitari kāle,",
  "S01dvavims_tu:439": "mahotpātaṃ paramabhīṣaṇaṃ garutmadāśīviṣabhīmam ullolam abhūt //",
  "S01dvavims_tu:440": "vibhidyamānormivikīrṇaphenaś caṇḍānilāsphālanabhīmanādaḥ /",
  "S01dvavims_tu:441": "utpātavātākalitair mahadbhir yugāntakālam iva saṃkaṭo 'bhūt // Dak_6.21 //",
  "S01dvavims_tu:442": "vidyullatodbhāsuralolajihvā nīlā bhujaṃgā iva naikaśīrṣāḥ",
  "S01dvavims_tu:443": "āvavrur ādityapathaṃ payodāḥ prasaktabhīmastanitānunādāḥ // Dak_6.22 //",
  "S01dvavims_tu:444": "tataḥ sa nāvikaḥ te vāṇijān svajīve nirāśino bhayavihvalāṃś cābhivīkṣya dhairyam avalambya tān uvāca //",
  "S01dvavims_tu:445": "avadhīrayatha mā sāhasaṃ mā bhaiṣī mā bhaiṣī buddhaṃ smaratha buddhaṃ smaratha,",
  "S01dvavims_tu:446": "iti vāṇijāgre nivedayati //",
  "S01dvavims_tu:447": "tac chrutvā te vāṇijā bauddheti nāmasmaraṇaṃ namaskāraṃ kṛtavantaḥ //",
  "S01dvavims_tu:448": "ity ukte sati buddhānubhāvena mahotpātaḥ kṣaṇād vilayaṃ gato 'bhūt //",
  "S01dvavims_tu:449": "tad dṛṣṭvā tān sānandena tīraṃ tārayati sma //",
  "S01dvavims_tu:450": "atha te vāṇijās tam āhuḥ //",
  "S01dvavims_tu:451": "bho nāvika sādhu tava prasādāt tīram anuprāptam //",
  "S01dvavims_tu:452": "ity uktvā mahatā satkāreṇa bahumānapuraḥsaram atiśayena tarapaṇyaṃ dattvā,",
  "S01dvavims_tu:453": "gacchāmety ārocya tataḥ saṃkrāmanti sma //",
  "S01dvavims_tu:454": "nāvikas tān samādāya (Dak: 34)",
  "S01dvavims_tu:455": "vahanam āropya pratinivṛtya sthitaḥ //",
  "S01dvavims_tu:456": "tadā nāvikas tarapaṇyakārṣāpaṇaṃ saṃprāpya vastrānnapānasusamṛddhaḥ sukhena tiṣṭhati //",
  "S01dvavims_tu:457": "bhūtapūrvaṃ bhikṣavaḥ sa ratnavyūho nāvikajanmani tathāgatadhātustūpajīrṇoddhāraṇakuśalamūlena tasya rājña īdṛśaṃ rūpam manuṣyātikrāntam ṛddhipratibhānaṃ prāptam //",
  "S01dvavims_tu:458": "atha bhikṣava ūcuḥ //",
  "S01dvavims_tu:459": "bhagavan sādhu sugata prabodhā vayaṃ sa rājā ślāghanīyaḥ,",
  "S01dvavims_tu:460": "punas tasya kīdṛśaṃ pratibhānaṃ vada //",
  "S01dvavims_tu:461": "bhagavān āha //",
  "S01dvavims_tu:462": "bhikṣavaḥ sa rājā dharmeṇa rājyaṃ kārayati /",
  "S01dvavims_tu:463": "sarvapaurān paripālayati piteva putraṃ sarvalokāḥ kīrtiyaśaḥśabdaṃ śṛṇvanti //",
  "S01dvavims_tu:464_0": "yathānyāyaṃ kṛtaṃ kāryaṃ dānaṃ arthibhyo dattavān annam annārthikebhyaḥ pānaṃ pānārthikebhyo",
  "S01dvavims_tu:464_1": "vastraṃ vastrārthikebhya itthaṃ bhikṣavaḥ sa rājā svarājyaviṣaye sahasrākṣa iva svastyayanaṃ kṛtavān //",
  "S01dvavims_tu:465": "tataḥ sa rājā ekasmin samaye sarvaṃ saṃnipātya sabhāṃ kāritavān //",
  "S01dvavims_tu:466": "sadasi tasya nṛpater bhikṣur ekaḥ samāgataḥ /",
  "S01dvavims_tu:467": "duḥśīladuṣkṛtenaiva kuṣṭhāviṣṭena khañjakaḥ // Dak_6.23 //",
  "S01dvavims_tu:468": "bībhatsarūpadurgandhamalinavastraprāvṛtaḥ /",
  "S01dvavims_tu:469": "nindāyāḥ sarvalokeṣu vāksiddhiś ca na vidyate // Dak_6.24 //",
  "S01dvavims_tu:470": "taṃ dṛṣṭvātha sa rājāpi vicāryainaṃ prapṛcchati /",
  "S01dvavims_tu:471": "kasmād atrāgato bhikṣo kathaṃ te pādakhañjakaḥ // Dak_6.25 //",
  "S01dvavims_tu:472": "bhikṣur uvāca //",
  "S01dvavims_tu:473": "anena kiṃ mahārāja mama duṣkṛtakarmaṇā /",
  "S01dvavims_tu:474": "bālye sapādakhañjo me kuṣṭhāviṣṭaśarīrakaḥ // Dak_6.26 //",
  "S01dvavims_tu:475": "rājovāca //",
  "S01dvavims_tu:476": "pravrajyāgrahaṇenāpi katham itthaṃ śarīrakaḥ /",
  "S01dvavims_tu:477": "na daṇḍapātraṃ na ca cīvaraṃ te",
  "S01dvavims_tu:478": "nāmnaiva _ bhikṣur ihāgatas tvam // Dak_6.27 //",
  "S01dvavims_tu:479": "bhikṣur uvāca //",
  "S01dvavims_tu:480": "kathaṃ hi vedmi nararājarāja na daṇḍapātraṃ na ca cīvaraṃ me /",
  "S01dvavims_tu:481": "abhāgya evaṃ kuśalair vihīnaḥ kṛpāṃ kuru tvaṃ naradevadeva // Dak_6.28 //",
  "S01dvavims_tu:482": "rājovāca // bhikṣo dakṣiṇīyo yaśasā suśīlo bhava śīlayuktenānucara /",
  "S01dvavims_tu:483": "ity uktvā sa rājā daṇḍapātracīvarādikaṃ dattvā mahatā satkāreṇa bhojayati sma //",
  "S01dvavims_tu:484": "tato bhikṣo rājasaṃdarśanamātreṇa khañjapādasnāyunaḥ komalāṅgo jāto 'bhūt //",
  "S01dvavims_tu:485": "kramataḥ kuṣṭhādi vilayaṃ gatam /",
  "S01dvavims_tu:486": "kiṃciccheṣamātro nāsti //",
  "S01dvavims_tu:487": "tataḥ sa bhikṣus tasmāt sthānād anyapradeśaṃ gatavān //",
  "S01dvavims_tu:488": "tataḥ sarve janāś cāścaryaprāptā evam āhuḥ //",
  "S01dvavims_tu:489": "aho mahārājaḥ puṇyavān dharmanidhānabhūtaḥ,",
  "S01dvavims_tu:490": "tena darśanamātreṇa tasya bhikṣoḥ kuṣṭhādipādakhañjapraśrabdho 'bhūt //",
  "S01dvavims_tu:491": "tadā rājānuvicintayati //",
  "S01dvavims_tu:492": "kiṃhetur māyā bhūto vā tasya bhikṣoḥ,",
  "S01dvavims_tu:493": "mama vismayaḥ prāptavān //",
  "S01dvavims_tu:494": "maitreya uvāca //",
  "S01dvavims_tu:495": "bhagavan kathaṃ hetubhūtaḥ sa bhikṣus tasmin māyayāvāgatāḥ //",
  "S01dvavims_tu:496": "bhagavān āha //",
  "S01dvavims_tu:497": "śṛṇu maitreya tasyedṛg nimittaṃ kathayāmi te /",
  "S01dvavims_tu:498": "na māyayā svabhāvikaiḥ sa bhikṣur yācituṃ gataḥ // Dak_6.29 //",
  "S01dvavims_tu:499": "kiṃ tu bhikṣava etena bhikṣur darśanamātrakaiḥ /",
  "S01dvavims_tu:500": "pādakhañjavinirmukta itthaṃ dharmatanur nṛpaḥ // Dak_6.30 //",
  "S01dvavims_tu:501": "tato hi bhikṣavo 'vocan paramāścaryam adbhutam /",
  "S01dvavims_tu:502": "bhikṣubhāve sthito vāpi pādakhañjam abhūt katham // Dak_6.31 //",
  "S01dvavims_tu:503": "rājāpi na devabhūto na ca ṛṣisiddharākṣasaḥ /",
  "S01dvavims_tu:504": "manuṣyabhūto rājāpi kathaṃ pratibhānām īdṛśam // Dak_6.32 //",
  "S01dvavims_tu:505": "bhagavān uvāca //",
  "S01dvavims_tu:506": "mātrapakāriḥ sa bhikṣuḥ śrotum icchasi tatkathām /",
  "S01dvavims_tu:507": "kathayāmy asya vṛttāntaṃ śṛṇutha bhikṣupuṅgavāḥ // Dak_6.33 //",
  "S01dvavims_tu:508": "ye mānavāḥ pramādena mātrapakāram ācaran /",
  "S01dvavims_tu:509": "brahmabhūto hi pitarau devadevas tathā punaḥ //",
  "S01dvavims_tu:510": "tasmāt kāraṇān mā khedaṃ kārāyet pitarāv api // Dak_6.34 //",
  "S01dvavims_tu:511": "ye kuleṣu mātāpitarau samyak mānyate samyak pūjyate samyak sukhena parihriyate //",
  "S01dvavims_tu:512": "athavānnena pānena vastraśayyāsanena ca tayā saparicaryayā mātāpitroś cāninditena satkāraṃ kartavyam //",
  "S01dvavims_tu:513": "tat kasya hetoḥ //",
  "S01dvavims_tu:514": "candrānanāḥ pravaradehaviśālanetrā bālārkatulyavapuṣaḥ śubhakīrtiyuktāḥ /",
  "S01dvavims_tu:515": "rājyaṃ narā vigataśatrubhayaṃ labhante sarvaṃ hi tat svagurumātṛjaneṣu dānāt // Dak_6.35 //",
  "S01dvavims_tu:516": "bhikṣos tasya pūrvacaritāni śrūyatāṃ kathayāmi //",
  "S01dvavims_tu:517": "bhūtapūrvaṃ bhikṣavaḥ kāverī nāma nagaram āsīt /",
  "S01dvavims_tu:518": "tasmin nagare sa pūrvakuśaladānahīnāt paramadāridraḥ kuśīdo nāma śreṣṭhī prativasati sma //",
  "S01dvavims_tu:519": "(Dak: 38)",
  "S01dvavims_tu:520": "tasya dvau putrāv asti /",
  "S01dvavims_tu:521": "eko bālaś caiko daharaḥ /",
  "S01dvavims_tu:522": "tadā pitari kālagate,",
  "S01dvavims_tu:523": "daharaputreṇa mātaraṃ vidveṣitaḥ /",
  "S01dvavims_tu:524": "nityaṃ krodhena paruṣavacanena vācayati //",
  "S01dvavims_tu:525": "cānnapānaṃ parītamātraṃ dattvātmanā bhakṣitaṃ sadā //",
  "S01dvavims_tu:526": "tadā mātā manasi vyathayā tayā putram uvāca //",
  "S01dvavims_tu:527": "putra te kiṃ kṛtaṃ tavānujabālo 'jānakaḥ stanyaṃ pibaty alpānnena kathaṃ vartayiṣye //",
  "S01dvavims_tu:528": "tac chrutvā tena mātur īrṣyayā krodhena mātaraṃ pādena pṛṣṭvā nirgataṃ vacanam āḥ kim //",
  "S01dvavims_tu:529": "tathāpi mātur hṛdaye duḥkhaśalyo 'pi svayaṃ praśāntya coktā /",
  "S01dvavims_tu:530": "mā me putrakāsya karmaṇo vipākam anubhavethā iti cintya sthitā //",
  "S01dvavims_tu:531": "atha sa śreṣṭhiputro roṣaṇapraśrabdhābhūtatvāt saroṣeṇa tāṃ mātaram uvāca //",
  "S01dvavims_tu:532": "re re māta mā tiṣṭha atra me gṛhe,",
  "S01dvavims_tu:533": "yatrepsitaṃ tatra gaccheti // mātā uvāca //",
  "S01dvavims_tu:534": "kutra gantavya me putra ko 'parādho 'sti me suta /",
  "S01dvavims_tu:535": "mā vadasīdṛśaṃ vācaṃ mā krodhaṃ sahasā vraja // Dak_6.36 //",
  "S01dvavims_tu:536": "tataḥ sa daharaputreṇa mātur vacanam avacanaṃ kṛtvā svādhīnenāvasthitaḥ //",
  "S01dvavims_tu:537": "atha sa tasya mātā kaniṣṭhaputraṃ pratipālya tiṣṭhati //",
  "S01dvavims_tu:538": "tadanantaraṃ tasya daharaputrasya gṛhācārakāviprahīnabhūtatvāt mahat kaṣṭataraṃ duḥkham abhūt //",
  "S01dvavims_tu:539": "tasya pāde vikāro bhūtvā kuṣṭhāviṣṭakhañjapādo bhavati //",
  "S01dvavims_tu:540": "kiṃ cit kāryakarmāṇi na sukarāṇi kartum //",
  "S01dvavims_tu:541": "aśaktatvāt krameṇa svaduṣkṛtāni karmāṇi pariveṣṭya daridro bhavati //",
  "S01dvavims_tu:542": "tato viṣayahīnatvāt sanmatihīnam eva ca /",
  "S01dvavims_tu:543": "āsvasthyam agnidāheneva duḥkham eva prāptavān // Dak_6.37 //",
  "S01dvavims_tu:544": "atha sa cintayām āsa,",
  "S01dvavims_tu:545": "hā hā kaṣṭataraṃ mama /",
  "S01dvavims_tu:546": "adhunā kiṃ kariṣyāmi kutra gacchāmy ahaṃ nu bho // Dak_6.38 //",
  "S01dvavims_tu:547": "kiṃ cid api bhikṣur ahaṃ bhaveyam iti vakṣyāmi,",
  "S01dvavims_tu:548": "ity uktvā vrīḍayā tena mātaraṃ na saṃbhāṣya svagṛhāt prakrāntaḥ //",
  "S01dvavims_tu:549": "tato pakṣatrayātyayena sa kālagato 'bhūt //",
  "S01dvavims_tu:550": "tato mātary apakārakṛtena karmaṇo vipākena narakeṣūpapannaḥ //",
  "S01dvavims_tu:551": "tato yamadūtāḥ parigṛhyānyanarakeṣu kṣipanti //",
  "S01dvavims_tu:552": "tasmād utkṣipya ayogṛhasamīpe nīyante paramavistaramahocchraya sa mātur apakārī dvārāt preṣyate //",
  "S01dvavims_tu:553": "tato 'bhyantaraṃ praviṣṭaḥ /",
  "S01dvavims_tu:554": "tatrāsya dvāraṃ pihitam /",
  "S01dvavims_tu:555": "tato 'bhyantaraṃ praviṣṭaḥ praviṣṭamātreṇa tasya mastake 'yomayam cakraṃ mahāpramāṇaṃ tasya mūrdhni prādurbhūtam //",
  "S01dvavims_tu:556": "dvārakapāṭaṃ pihitam /",
  "S01dvavims_tu:557": "tasmāt pāpād ādīptaṃ cakraṃ bhramati saṃprajvalitam ekajvālībhūtam /",
  "S01dvavims_tu:558": "tasya śirasi yat pūyaśoṇitaṃ prasarati,",
  "S01dvavims_tu:559": "so 'syāhāraḥ //",
  "S01dvavims_tu:560": "tataḥ sa kathayati //",
  "S01dvavims_tu:561": "aho hi vedanā kaṣṭaṃ kenaiva duṣkṛtena ca /",
  "S01dvavims_tu:562": "me rakṣakajanaḥ kaś cid āgacchati tv udīritaḥ // Dak_6.39 //",
  "S01dvavims_tu:563": "dūraṃ hi karṣate karma dūrāt karma pravartate /",
  "S01dvavims_tu:564": "tatra prakarṣate karma yatra karma vipacyate // Dak_6.40 //",
  "S01dvavims_tu:565": "na praṇaśyanti karmāṇi kalpakoṭiśatair api /",
  "S01dvavims_tu:566": "sāmagrīṃ prāpya kālaṃ ca phalanti khalu dehinām // Dak_6.41 //",
  "S01dvavims_tu:567": "tena karmavipākena cakraṃ vahati mastake /",
  "S01dvavims_tu:568": "ādīptaṃ saṃprajvalitaṃ mama prāṇoparodhakam // Dak_6.42 //",
  "S01dvavims_tu:569": "iti //",
  "S01dvavims_tu:570": "atha tasmin gṛhe ākāśāc chabdo nirgataḥ //",
  "S01dvavims_tu:571": "kas tvāṃ rakṣati duṣṭatvaṃ pāpinaṃ mātṛdūṣiṇam /",
  "S01dvavims_tu:572": "tvadvidha āgate cātra tasmād duḥkhāt pramucyate // Dak_6.43 //",
  "S01dvavims_tu:573": "tadanantaraṃ śatavarṣaparyante tathāvidhapuruṣas tasminn ayomayagṛhaṃ samāgataḥ,",
  "S01dvavims_tu:574": "praviṣṭamātreṇa tasmāc cyutvā tasya navāgatapuruṣasya mūrdhni cakraṃ prādurbhūtam //",
  "S01dvavims_tu:575": "sa kuśīdasya putras tasmān narakān muktvā punar eva daridrakule jātaḥ /",
  "S01dvavims_tu:576": "tatraiva mātāpitarau kālagatau,",
  "S01dvavims_tu:577": "kālagate sati ekākībhūtaḥ punar eva pāpaśeṣaṃ na naśyati pādakhañjakuṣṭhāviṣṭo bhavati //",
  "S01dvavims_tu:578": "ihaiva janmani yācako bhūtvā bhikṣur aham iti vakṣyāmīti cintayitvā svagṛhāt prakrāntaḥ //",
  "S01dvavims_tu:579": "evaṃ bhikṣavaḥ sa duḥśīlabhikṣus tena mātṛdoṣeṇa pātakena kuṣṭhāviṣṭapādakhañjo bhavati /",
  "S01dvavims_tu:580": "māyayā naiva tasya karmavipākena bhavati //",
  "S01dvavims_tu:581": "atha tasya bhrātā daharānujo bhūtvā mātaraṃ samyag mānitaḥ pūjitaḥ samyak parihriyate sma //",
  "S01dvavims_tu:582": "tena piṇḍapradānakṛtena pitṛlokān saṃtarpitaḥ //",
  "S01dvavims_tu:583": "tasya puṇyānubhāvena mahati rājavaṃśe ratnavyūhasya nṛpateḥ putro bhūtvā sa śubhavyūharājakumāra āsīt //",
  "S01dvavims_tu:584": "tasmāt tarhi bhikṣavo yeṣāṃ mātāpitṛṣv apakāraṃ manasāpi mā cintayed iti //",
  "S01dvavims_tu:585": "evam ukte sa maitreyaḥ saṃharṣitaromakūpajāto bhagavantam etad avocat //",
  "S01dvavims_tu:586": "prab dho 'haṃ bhagavan prabodho 'haṃ sugata /",
  "S01dvavims_tu:587": "īdṛkpāparatena,",
  "S01dvavims_tu:588": "ittham anubhūtam /",
  "S01dvavims_tu:589": "kenopāyena yatnena tasya bhikṣoḥ pātakakṣayo bhavati //",
  "S01dvavims_tu:590": "bhagavān āha //",
  "S01dvavims_tu:591": "yeṣāṃ manuṣyāṇām ihaiva saṃsāre yataś cyutvā mātuḥ kukṣāv upapannaḥ sā mātā daśamāsaparyantaṃ dhṛtvā kaṣṭena prasūtā stanyapānena pratipālayati /",
  "S01dvavims_tu:592": "īdṛśīmātari apakārakṛte duṣkarakṛtair na ca mucyate //",
  "S01dvavims_tu:593": "atha punar api bhagavān āha //",
  "S01dvavims_tu:594": "maitreya ratnavyūho nāma bhūpālaḥ paramapuṇyavān sa punar api kasmiṃś cid dine cintayām āsa //",
  "S01dvavims_tu:595": "ahaṃ vṛddho 'tijīrṇāṅgaḥ sthāsyāmy eva kiyac ciram /",
  "S01dvavims_tu:596": "avaśyaṃ daivayogena yāsyāmi maraṇaṃ dhruvam // Dak_6.44 //",
  "S01dvavims_tu:597": "sarvam anarthaṃ rājyaṃ viṣayopabhogyaṃ mahāghorabhayakaraṃ mṛtyusarpabhayākulam anityam asārakam iti vicintyāgāra adhyāvasituṃ mano na ramate //",
  "S01dvavims_tu:598": "tadā sa rājaputraṃ śubhavyūhaṃ ca mantriṇaṃ samāmantryaivam āha //",
  "S01dvavims_tu:599": "putra śubhavyūha",
  "S01dvavims_tu:600": "atrāhaṃ jarasākrānto nūnaṃ syāj jīrṇitendriyaḥ /",
  "S01dvavims_tu:601": "tadā rogābhibhūto 'pi vrajeyaṃ maraṇaṃ dhruvam // Dak_6.45 //",
  "S01dvavims_tu:602": "tat pravrajitum icchāmi śreyaḥ ślāghyena vartmanā /",
  "S01dvavims_tu:603": "purā mṛtyū ripuṃ hanti gṛhasaṃraktam eva vā // Dak_6.46 //",
  "S01dvavims_tu:604": "tasmāt saṃsārabhītān me bahudhā bhayaśaṅkayā /",
  "S01dvavims_tu:605": "nātra sthātuṃ mano ramya gacchāmi buddham āśrayam // Dak_6.47 //",
  "S01dvavims_tu:606": "bho putra śubhavyūha mama pūrvapuṇyānubhāvena gautamena śauddhodanena mahyaṃ vyākaroti /",
  "S01dvavims_tu:607": "acireṇa tathāgato bhaviṣyasi tena prabodhitaḥ /",
  "S01dvavims_tu:608": "aham eva buddho bhaveyamm,",
  "S01dvavims_tu:609": "paścimāyāṃ campakavarṇāyāṃ lokadhātau buddhakṣetram ekam asti,",
  "S01dvavims_tu:610": "tatra gacchāmīti //",
  "S01dvavims_tu:611": "tasmān mayā yathā proktaṃ tathā caritum arhasi /",
  "S01dvavims_tu:612": "prajānāṃ pālanaṃ kṛtvā dharmanītyāṃ samācara // Dak_6.48 //",
  "S01dvavims_tu:613": "lokān mā khedayet tāpaiḥ kuladharme samācara /",
  "S01dvavims_tu:614": "pareṣv api dayāyuktair dānaṃ hi śraddhayā kuru // Dak_6.49 //",
  "S01dvavims_tu:615": "prāṇātipātādattādānakāmamithyādi mā kuru /",
  "S01dvavims_tu:616": "mā mṛṣāvādapaiśunyaṃ pāruṣyaṃ bhinnam eva ca // Dak_6.50 //",
  "S01dvavims_tu:617": "mābhidhyāvyāpādadoṣair mithyādṛṣṭyādi saṃtyaja /",
  "S01dvavims_tu:618": "etāni tāni sarvāni dhāraya dṛḍhacetasā // Dak_6.51 //",
  "S01dvavims_tu:619": "pāpānāṃ mūla eṣo hi sugateneti deśitaḥ /",
  "S01dvavims_tu:620": "itthaṃ kṛte 'pi nṛpater ītir na ca bhaviṣyati // Dak_6.52 //",
  "S01dvavims_tu:621": "adyārabhyāsi sarveṣāṃ lokānām adhipaḥ prabhuḥ /",
  "S01dvavims_tu:622": "sarvadharmānuśāstā ca sarvasattvahitārthabhṛt // Dak_6.53 //",
  "S01dvavims_tu:623": "tat kasmād dhetoḥ //",
  "S01dvavims_tu:624": "dharmeṇa vardhate rājyaṃ dharmeṇa vardhate dhanam /",
  "S01dvavims_tu:625": "dharmeṇa dhana sādhyante dharmeṇa kāmasiddhayaḥ /",
  "S01dvavims_tu:626": "kāmasiddhena mokṣaṃ ca prāpyate nātra saṃśayaḥ // Dak_6.54 //",
  "S01dvavims_tu:627": "anena jñānamārgeṇa śaśāsa nṛpatiḥ sutam /",
  "S01dvavims_tu:628": "jñānāṅkuśabhayenaiva kuñcitaḥ sa gajo yathā // Dak_6.55 //",
  "S01dvavims_tu:629": "nanāma pitaraṃ tena śrutvā vākyaṃ vaco'mṛtam /",
  "S01dvavims_tu:630": "dhṛtvājñāte yathā tāta prajānāṃ pratipālane // Dak_6.56 //",
  "S01dvavims_tu:631": "iti praśāsya tato bhūpo ratnavyūho mahāmatiḥ /",
  "S01dvavims_tu:632": "prabodhya putrapatnyādīn buddhakṣetraṃ yayau mudā // Dak_6.57 //",
  "S01dvavims_tu:633": "śṛṇu maitreya punar bhūpamārgāṇāṃ gamanakathām /",
  "S01dvavims_tu:634": "dadarśa bhūpatir jīrṇapraṇālīṃ mārgako 'tha saḥ // Dak_6.58 //",
  "S01dvavims_tu:635": "pravāhitaṃ na pānīyaṃ taddarśanena vāhitam /",
  "S01dvavims_tu:636": "prāk na pravāhitaṃ kena,",
  "S01dvavims_tu:637": "idānīṃ tu pravāhitam // Dak_6.59 //",
  "S01dvavims_tu:638": "āścaryeti sthite bhūpa ākāśād enam ūcivān /",
  "S01dvavims_tu:639": "puṇyavāṃs tvaṃ mahārāja tvatprabhāvāt pravāhitam // Dak_6.60 //",
  "S01dvavims_tu:640": "bhagnabhūtā praṇālīyaṃ nūnam abhyantare yataḥ /",
  "S01dvavims_tu:641": "tvaṃ tu dharmatanur evaṃ jānīhi kila bhūpate // Dak_6.61 //",
  "S01dvavims_tu:642": "rājovāca // na jñāto 'ham eva ca //",
  "S01dvavims_tu:643": "tasmāt pracarito rājā vanakhaṇḍaṃ mahattaram /",
  "S01dvavims_tu:644": "tatrānuprāptavān dṛṣṭaṃ phalapuṣpamahiruhān // Dak_6.62 //",
  "S01dvavims_tu:645": "tadanyavṛkṣa ekas tu mūlotpātyaiva sthito yadā /",
  "S01dvavims_tu:646": "bhūpatidṛṣṭamātreṇa pūrvavad utthitāgataḥ // Dak_6.63 //",
  "S01dvavims_tu:647": "tadākāśād uvācainaṃ ślāghanīyo hi bhūpate /",
  "S01dvavims_tu:648": "pādapo 'yam acaitanya utthitaḥ san hi cāgataḥ // Dak_6.64 //",
  "S01dvavims_tu:649": "rājovāca // na jñāto 'ham eva tu //",
  "S01dvavims_tu:650": "tadanantaramārgeṣu brāhmaṇās traya āgatāḥ /",
  "S01dvavims_tu:651": "kuṣṭhāviṣṭavihīnākṣī,",
  "S01dvavims_tu:652": "āsvāsthyavapuṣuḥ sadā // Dak_6.65 //",
  "S01dvavims_tu:653": "tān dṛṣṭvā sa ca bhūpālo vicāryainān apṛcchata /",
  "S01dvavims_tu:654": "brāhmaṇāḥ kutra gantāraḥ katamabhūmyā ihāgatāḥ // Dak_6.66 //",
  "S01dvavims_tu:655": "brāhmaṇā ūcuḥ //",
  "S01dvavims_tu:656": "kuśalaṃ te mahārājaratnavyūheti viśrutaḥ /",
  "S01dvavims_tu:657": "nānyat tu kāryam asmākaṃ gacchāmas tatra rājani // Dak_6.67 //",
  "S01dvavims_tu:658": "sa rājadṛṣṭamātreṇa hīnākṣiḥ prāptacakṣuṣaḥ /",
  "S01dvavims_tu:659": "śubhāṅgā bhavanti puṣṭāṅgā muñcanti pāparāśayaḥ // Dak_6.68 //",
  "S01dvavims_tu:660": "tataḥ sakhā brāhmaṇa uvāca //",
  "S01dvavims_tu:661": "aho 'tyāścaryaprāpto 'haṃ sakhe kiṃ kena hetunā /",
  "S01dvavims_tu:662": "cakṣurvihīnena punaś cakṣuḥ prāptaṃ tvayādhunā // Dak_6.69 //",
  "S01dvavims_tu:663": "pratyaṅgakuṣṭhasaṅgas tvaṃ śubhāṅgo bhavate punaḥ /",
  "S01dvavims_tu:664": "anena puruṣenaiva dṛṣṭamātreṇa muñcati /",
  "S01dvavims_tu:665": "sakhe tathā vikārāṅgaḥ śubhāṅgo bhūyate 'dya hi // Dak_6.70 //",
  "S01dvavims_tu:666": "sāṃnidhyaṃ kurutedānīṃ pṛcchāmainaṃ vayaṃ sakhe /",
  "S01dvavims_tu:667": "hetubhūtam ayaṃ sa tvaṃ na ca prādeśikaḥ pumān // Dak_6.71 //",
  "S01dvavims_tu:668": "kasmād āgatas tvaṃ bho bhavan kiṃ puruṣarṣabhaḥ /",
  "S01dvavims_tu:669": "puṇyenopacitātmā te śriyābhiḥ prabhavojjvalaḥ // Dak_6.72 //",
  "S01dvavims_tu:670": "rājovāca //",
  "S01dvavims_tu:671": "brāhmaṇāḥ kiṃ na jānītha ratnavyūheti viśrutaḥ /",
  "S01dvavims_tu:672": "katham itthām ahaṃ bhadra tatra gacchāmi sāṃpratam // Dak_6.73 //",
  "S01dvavims_tu:673": "tadā brāhmaṇāḥ prītipramodyasaumanasyajātās tasmai rājñe āśīrvāṇīm abruvan //",
  "S01dvavims_tu:674": "jayo bhavatu bhūpendra tvayā yan manasepsitam /",
  "S01dvavims_tu:675": "tat sarvaṃ prāptam astv īti puṇyaśriyāsuśobhana // Dak_6.74 //",
  "S01dvavims_tu:676": "brāhmaṇās tathāstu me,",
  "S01dvavims_tu:677": "ity uktvā sa satkāraviśeṣaiḥ pūjayitvā visarjayati sma //",
  "S01dvavims_tu:678": "tato brāhmaṇāḥ prasādapratilabdhāḥ svam āśramaṃ prakrāntā abhūvan //",
  "S01dvavims_tu:679": "maitreya āha //",
  "S01dvavims_tu:680": "kena pāpair bhavet kāṇaḥ kuṣṭhāviṣṭaḥ kathaṃ bhavet /",
  "S01dvavims_tu:681": "itthaṃbhūtadvijāpyaiva,",
  "S01dvavims_tu:682": "aho kaṣṭaṃ narasya ca // Dak_6.75 //",
  "S01dvavims_tu:683": "maitreyeṇa tathā pṛṣṭo bhagavān āha taṃ punaḥ //",
  "S01dvavims_tu:684": "dṛṣṭam adṛṣṭam uktaṃ te mithyayā śapathaṃ kṛtam /",
  "S01dvavims_tu:685": "cakṣuhīno 'bhavat tena svārthī na parakāryakṛt // Dak_6.76 //",
  "S01dvavims_tu:686": "rājakārye dhanaṃ hṛtvā bhāṇḍāgārīkṛto dvijaḥ /",
  "S01dvavims_tu:687": "kiṃ cid dattvā parasyaiva svagṛhe nīyate punaḥ // Dak_6.77 //",
  "S01dvavims_tu:688": "tena karmavipākena kuṣṭhāviṣṭatanur dvijaḥ /",
  "S01dvavims_tu:689": "yat kṛtaṃ karma pākena tatphalam aśnute tathā // Dak_6.78 //",
  "S01dvavims_tu:690": "maitreya uvāca //",
  "S01dvavims_tu:691": "prabuddho 'haṃ bhagavan prabuddho 'haṃ sugata //",
  "S01dvavims_tu:692": "atha sa rājā campakavarṇāyāṃ lokadhātau buddhakṣetraṃ prāptavān /",
  "S01dvavims_tu:693": "tatra buddhakṣetre vimalaprabhā nāma caityaṃ manoramadarśanīyaprāsādikaṃ dṛṣṭvā paramaprītamanās tasyāśramam upāśritavān //",
  "S01dvavims_tu:694": "paryaṅkam ābhujya,",
  "S01dvavims_tu:695": "ṛjukāyaṃ praṇidhāya dhyānārāme sthitaḥ /",
  "S01dvavims_tu:696": "tatas tatkṣaṇaṃ pañcābhijñatvaṃ prāptah,",
  "S01dvavims_tu:697": "krameṇa ratnākaro nāma tathāgato 'rhan prāpto 'bhūt //",
  "S01dvavims_tu:698": "maitreya uvāca //",
  "S01dvavims_tu:699": "bhagavamṣ tathāgatadhātustūpajīrṇoddhāraṇānāṃ kīdṛśaṃ phalam //",
  "S01dvavims_tu:700": "tathāgatastūpabiṃbānāṃ sthāpanānāṃ yataḥ katham /",
  "S01dvavims_tu:701": "kīdṛśaṃ syāt phalaṃ teṣāṃ tat sarvaṃ deśaya prabho // Dak_6.79 //",
  "S01dvavims_tu:702": "bhagavān āha //",
  "S01dvavims_tu:703": "āḍhyo nirnaṣṭaśokaḥ kṣatasakalakalir locanānandapātraṃ",
  "S01dvavims_tu:704": "saubhāgyaśrīnidhānaṃ samupacitabalo kāntagātro yaśasvī /",
  "S01dvavims_tu:705": "tejasvī kāntarūpaḥ pravacanacaturo dāntasarvendriyāṅgo",
  "S01dvavims_tu:706": "'vyagro dhīmān pradātā bhavati bhagavato buddhabimbaṃ vidhāya // Dak_6.80 //",
  "S01dvavims_tu:707": "yāvantaḥ paramāṇavo bhagavataḥ stūpeṣu bimbeṣu vā",
  "S01dvavims_tu:708": "tatkartur divi bhūtale ca niyataṃ tāvanti rājyāny api /",
  "S01dvavims_tu:709": "rūpārūpyasamādhisaṃpad akhilaṃ bhuktvā ca sarvaṃ sukham",
  "S01dvavims_tu:710": "ante janmajarāvipattirahitaṃ prāpnoti bauddhaṃ padam // Dak_6.81 //",
  "S01dvavims_tu:711": "dvātriṃśatā bhūṣitacārugātraḥ sallakṣaṇair lakṣitacakravartī /",
  "S01dvavims_tu:712": "bhavej jino 'nte jitadoṣaśatrus tāthāgatīṃ yaḥ pratimāṃ vidhatte // Dak_6.82 //",
  "S01dvavims_tu:713": "indriyāṇām avaikalyaṃ strītvadurgatidūratā /",
  "S01dvavims_tu:714": "janma mānuṣyakaṃ vaṃśa uccair ādeyavākyatā // Dak_6.83 //",
  "S01dvavims_tu:715": "jātiḥ śrutiḥ smṛtir dhairyam abhivāñcitasaṃpadaḥ /",
  "S01dvavims_tu:716": "sthāneṣv abhiniveśaś ca rāgādibhir abādhanā // Dak_6.84 //",
  "S01dvavims_tu:717": "saṃbodhir iti jāyante viśeṣāḥ sādhusaṃmatāḥ /",
  "S01dvavims_tu:718": "vidhāya buddhapratimāṃ stūpaṃ vā prāṇināṃ mudā // Dak_6.85 //",
  "S01dvavims_tu:719": "na yāti dāsyaṃ na daridrabhāvaṃ na preṣyatāṃ nāpi ca hīnajanma /",
  "S01dvavims_tu:720": "na cāpi vaikalyam ihendriyāṇāṃ yo lokanāthapratimāṃ karoti // Dak_6.86 //",
  "S01dvavims_tu:721": "etat saṃkṣepataḥ puṇyaṃ jñātavyaṃ caityakarmasu /",
  "S01dvavims_tu:722": "na śakyate jinaiḥ sarvair vaktuṃ sarvaṃ mayā katham // Dak_6.87 //",
  "S01dvavims_tu:723": "iti dvāviṃśatyavadānakathāyāṃ jīrṇoddhāraṇabimbakathā ṣaṣṭamaḥ paricchedaḥ //",
  "S01dvavims_tu:724": "VII. snānakathā",
  "S01dvavims_tu:725": "athānantara maitreyo bhagavantam uvāca saḥ /",
  "S01dvavims_tu:726": "caityānāṃ buddhabimbānāṃ snānānāṃ kathyatāṃ phalam // Dak_7.1 //",
  "S01dvavims_tu:727": "bhagavān āha //",
  "S01dvavims_tu:728": "ajita śṛṇu maitreya snānasya phalam uttamam /",
  "S01dvavims_tu:729": "caityāñāṃ buddhabimbānāṃ vakṣye lokārthahetave // Dak_7.2 //",
  "S01dvavims_tu:730": "nānāgandhaiḥ sugandhaiḥ snapayati sugataṃ puṣpadhūpāṅgarāgair",
  "S01dvavims_tu:731": "yo vā pūjaṃ karoti pramuditamanasā śravyavāditraśabdaiḥ /",
  "S01dvavims_tu:732": "mandākinyāṃ vijṛmbhatkanakamayasarojasya kiñjalkareṇu-",
  "S01dvavims_tu:733": "vyāptāyāṃ snāti so 'nte sakalakalimalakṣālito yānti mokṣam // Dak_7.3 //",
  "S01dvavims_tu:734": "divyastrīpīnatuṅgastanajaghanaghanāghātavikṣobhitāyāṃ",
  "S01dvavims_tu:735": "jṛmbhajjāmbūnadābjacyutasurabhirasodgāragandhaṃ kṣipatyām /",
  "S01dvavims_tu:736": "mandākinyāṃ suraughāḥ pratidinam udakakrīḍayā yad ramante",
  "S01dvavims_tu:737": "nānāgandhodakena snapanaphalam idaṃ buddhabhaṭṭārakasya // Dak_7.4 //",
  "S01dvavims_tu:738": "evaṃ maitreya mahānuśaṃsā tathāgateṣu kṛtapuṇyāni svalpam api bahu phalam //",
  "S01dvavims_tu:739": "atha tasmin samaye bhagavān sarvasabhāśritalokānāṃ kāṅkṣācchedanārtham ūrṇākośād bhrūvivarāntarād divyāṃ prabhām utsasarja /",
  "S01dvavims_tu:740": "tayā prabhayā trisāhasralokadhātum avabhāsya yāvad bhavāgraparyantam avabhāsayati sma //",
  "S01dvavims_tu:741": "tatraikapradeśe dharmakośavatīmahānagaryāṃ dharmamatir nāma śreṣṭhī prativasati sma //",
  "S01dvavims_tu:742": "sa ca mahādhano mahābhogo vistīrṇaparivāro dhanadhānyasaṃpanno gṛhakṣetra-udyānadāsadāsīpreṣakajanasaṃpannaḥ /",
  "S01dvavims_tu:743": "tatas tayā prabhayā sarvāvantaṃ gṛhaṃ bāhyābhyantaram avabhāsitam /",
  "S01dvavims_tu:744": "tatas tayā prabhayā tasya śarīraṃ spṛṣṭvā,",
  "S01dvavims_tu:745": "prahlāditamanāḥ kathayati //",
  "S01dvavims_tu:746": "aho kasya prabhāva eṣa na bhūto na bhaviṣyati,",
  "S01dvavims_tu:747": "hetubhūtaṃ kaṃ pṛccheyam //",
  "S01dvavims_tu:748": "ity uktvā tūṣṇīm abhūt //",
  "S01dvavims_tu:749": "tato bhagavato raśmijālaprabhayā gāthām abhāṣata //",
  "S01dvavims_tu:750": "prabhāvaviṣaye hy eṣa buddhasya ca jagadguroḥ /",
  "S01dvavims_tu:751": "tasmāt sarvaprayatnena buddhe bhaktikriyāṃ kuru // Dak_7.5 //",
  "S01dvavims_tu:752": "buddhaṃ tena vijānāhi sattvānāṃ mokṣadāyakam /",
  "S01dvavims_tu:753": "bhavāmbhodhinimagnānāṃ kleśajālavimocakam // Dak_7.6 //",
  "S01dvavims_tu:754": "śaraṇam anāthabūtānāṃ rogaśokavināśanam /",
  "S01dvavims_tu:755": "tāraṇaṃ sarvasattvānāṃ saṃsāraduḥkhasāgarāt // Dak_7.7 //",
  "S01dvavims_tu:756": "ity uktvāntarhito 'bhūt //",
  "S01dvavims_tu:757": "atha sa dharmamatiḥ śreṣṭhī buddhe bhagavati prasannapramodyajātena pūjāpuraḥsareṇa puṣpadhūpādinā pūjārghaṃ dattvā puṣpāñjaliṃ bhagavate prakṣiptavān //",
  "S01dvavims_tu:758": "tato buddhānubhāvena sarvapuṣpāṇi puṣpamaṇḍapa iva tasthuḥ /",
  "S01dvavims_tu:759": "dhūpo 'bhrakūṭavat saṃsthitaḥ sitanīlapītaharitāruṇacitra iva śirasi samalaṃkṛto 'bhūt //",
  "S01dvavims_tu:760": "atha sa śreṣṭhī buddhe bhagavati cittaṃ prasādya namaskāraṃ kṛtvā buddham anusmaran sukhena tiṣṭhati //",
  "S01dvavims_tu:761": "tatas tasya śreṣṭhina alpāyutvāt kālaṃ gatvā tasya puṇyaprabhāvena trāyatriṃśeṣu deveṣūpapannaḥ //",
  "S01dvavims_tu:762": "tato divyastrībhiḥ saha mandākinyāṃ snātvā sukhalīlayā tiṣṭhati //",
  "S01dvavims_tu:763": "tataḥ svapuṇyavipākena ratnakūṭāgāre niṣadya svargaṃ svargād bhramati ramitvā krīḍitvā kramataś ca sa ratnamatīti khyātavān //",
  "S01dvavims_tu:764": "tataś ca śakro devānām indraḥ sudharmāyāṃ devasabhāyāṃ buddhasya varṇaṃ bhāsantaṃ taṃ dadarśa //",
  "S01dvavims_tu:765": "atha śakro devendras taṃ devaputraṃ kūṭāgāra _ _ṃ sutaptaṃ kuśalamūlaṃ dṛṣṭvā ca gāthayā pratyabhāṣat //",
  "S01dvavims_tu:766": "gātraṃ kena vimṛṣṭakāñcananibhaṃ padmotpalābhaṃ tava",
  "S01dvavims_tu:767": "gātraśrīr atulā kṛteyam iha te dehāt prabhā niḥsṛtā /",
  "S01dvavims_tu:768": "vaktraṃ kena vibuddhapadmasadṛśaṃ cāmīkarābhaṃ tava",
  "S01dvavims_tu:769": "brūhi tvaṃ mama devate phalam idaṃ yat karmajaṃ bhujyate // Dak_7.8 //",
  "S01dvavims_tu:770": "ratnamatidevaputra uvāca //",
  "S01dvavims_tu:771": "saśrāvako narāditya ākīrṇo varalakṣaṇaiḥ /",
  "S01dvavims_tu:772": "tat karma kuśalaṃ kṛtvā rājate 'bhyadhikaṃ mama /",
  "S01dvavims_tu:773": "jalajenduviśuddhābhaṃ vadanaṃ kāntadarśanam // Dak_7.9 //",
  "S01dvavims_tu:774": "śakraḥ prāha //",
  "S01dvavims_tu:775": "aho guṇamayaṃ kṣetraṃ sarvadoṣavivarjitam /",
  "S01dvavims_tu:776": "yatra nyastaṃ tvayā bījam iṣṭaṃ svargopapattaye // Dak_7.10 //",
  "S01dvavims_tu:777": "ko nārcayet pravarakāñcanarāśigauraṃ",
  "S01dvavims_tu:778": "buddhaṃ viśuddhakamalāyatacārunetram /",
  "S01dvavims_tu:779": "yatrādhikārajanitāny amareṣu tasya",
  "S01dvavims_tu:780": "rejuḥ sukhāni gagaṇeṣv iva pūrṇacandram // Dak_7.11 //",
  "S01dvavims_tu:781": "dharmatā khalu devaputrasya aciropapannasya trīṇi cittāny utpadyante //",
  "S01dvavims_tu:782": "kutaś cyutaḥ kutropapannaḥ kena karmaṇeti //",
  "S01dvavims_tu:783": "sa paśyati manuṣyebhyaś cyutaḥ praṇīteṣu deveṣu trāyatriṃseṣūpapannaḥ bhagavato 'ntike cittaṃ prasādyeti //",
  "S01dvavims_tu:784": "atha tasya devaputrasya cetasy etad abhavat //",
  "S01dvavims_tu:785": "na mama pratirūpaṃ syād yad ahaṃ paryuṣitaparivāso bhagavantaṃ darśanāyopasaṃkrāmayeyam /",
  "S01dvavims_tu:786": "iti sa devaputraḥ sarvāṅgavirājitagātro ratnacūḍasugandhādisaṃsṛṣṭadeha anekadevaputrasahasraparivṛtas tenaiva ratnakūṭāgāreṇa saha bhagavataḥ sakāśam upasaṃkrāntaḥ /",
  "S01dvavims_tu:787": "tato bhagavantaṃ divyapuṣpair avakīrya bhagavataḥ purastān niṣaṇṇo dharmaśravaṇāya //",
  "S01dvavims_tu:788": "atha khalu bhagavān sa devaputrasyāśayānuśayaṃ dhātuṃ prakṛtiṃ ca jñātvā caturāryasatyaprativedhikīṃ dharmadeśanāṃ kṛtavān //",
  "S01dvavims_tu:789": "yāṃ śrutvā tasya devaputrasya viṃśatiśikharasamudgataṃ satkāyadṛṣṭiśailaṃ jñānavajreṇa bhittvā śrotāpattiphalaṃ sākṣātkṛtam,",
  "S01dvavims_tu:790": "sa dṛṣṭasatyas trir udānam udānayati //",
  "S01dvavims_tu:791": "idam asmākaṃ bhadanta na mātrā na devatābhir na rājñā neṣṭajanabandhuvargeṇa kṛtam /",
  "S01dvavims_tu:792": "yad bhagavatā ucchoṣitā rudhirāśrusamudrā laṅghitā asthiparvatāḥ pihitāny apāyadvārāṇi vivṛtāni svargadvārāṇi pratisthāpitāḥ smo devamānuṣyeṣv iti āha ca //",
  "S01dvavims_tu:793": "tavānubhāvāt pihitaḥ sughoro hy apāyamārgo bahudoṣayuktaḥ /",
  "S01dvavims_tu:794": "apāvṛtā svargagatiḥ supuṇyā nirvāṇamārgaś ca mayopalabdaḥ // Dak_7.12 //",
  "S01dvavims_tu:795": "tvadāśrayāc cāptam apetadoṣaṃ mayādya śuddhaṃ suviśuddhacakṣuḥ /",
  "S01dvavims_tu:796": "prāptaṃ ca śāntaṃ padam āryakāntaṃ tīrṇaś ca duḥkhārṇavapāram asmi // Dak_7.13 //",
  "S01dvavims_tu:797": "naravarendra narāmarapūjita vigatajanmajarāmaraṇāmaya /",
  "S01dvavims_tu:798": "bhavasahasrasudurlabhadarśana saphalam adya mune tava darśanam // Dak_7.14 //",
  "S01dvavims_tu:799": "atha sa devaputro bhagavataś caraṇayoḥ praṇipatya saṃjātaharsaḥ suralokābhimukhaṃ divaṃ jagāma //",
  "S01dvavims_tu:800_0": "atha sa devaputro vaṇig iva labdhalābhaḥ sasyasaṃpanna iva karṣakaḥ śūra iva jitasaṃgrāmaḥ",
  "S01dvavims_tu:800_1": "sarvarogaparimukta ivāturo yayā vibhūtyā bhagavatsakāśam āgatas tayaiva vibhūtyā",
  "S01dvavims_tu:800_2": "svabhavanaṃ gataḥ //",
  "S01dvavims_tu:801": "yaṃ dṛṣṭvā saṃdigdhamanaso bhikṣavo bhagavantaṃ papracchuḥ /",
  "S01dvavims_tu:802": "kāni karmāṇi kṛtāny upacitāni sā devaputrasyedṛśī vibhūtir āsit //",
  "S01dvavims_tu:803": "avarakeṇa kuśalamūlena samanvāgataḥ sa devaputra iti //",
  "S01dvavims_tu:804": "atha bhagavān kṣaṇaṃ tūṣṇīm āsthāya sarvāvantaṃ bhikṣugaṇam āmantryaivam āha //",
  "S01dvavims_tu:805": "bhikṣavo vaḥ kim āścaryabhūtaṃ taddhetuṃ pravakṣyāmi śṛṇuta //",
  "S01dvavims_tu:806": "upte bīj[e] aṅkuraḥ syāt pṛthivyāṃ tasmād vallī suprajātā supuṣpā /",
  "S01dvavims_tu:807": "bahvī śākhā bahupattrā phalādyā loke tadvaj jñeyam evaṃ prakārāḥ // Dak_7.15 //",
  "S01dvavims_tu:808": "bīja upte hi varo bījāṅkuro hi mahān,",
  "S01dvavims_tu:809": "yathā bījāṅkuro pṛthivyāḥ,",
  "S01dvavims_tu:810": "dharaṇītalāl laṭā prajātānyaśeṣān mahāprajātānāṃ,",
  "S01dvavims_tu:811": "bahuśākhāpattrā sapuṣpajātātrāntare phalaprasiddhā subahuprakārāt //",
  "S01dvavims_tu:812": "tathā manuṣyā varaśreṣṭhabījaṃ supātrakṣetre pratiropayanti /",
  "S01dvavims_tu:813": "tadubhavo vṛkṣa na nīca kaś cit kṣayaṃ na yānti satataṃ phalanti // Dak_7.16 //",
  "S01dvavims_tu:814": "tasmāt kasya cid bhikṣo bījāṅkuraṃ mahattaram /",
  "S01dvavims_tu:815": "sarveṣāṃ caiva bījānāṃ puṇyabījaṃ subījakam // Dak_7.17 //",
  "S01dvavims_tu:816": "tat kasya hetoḥ //",
  "S01dvavims_tu:817": "bhūtapūrvaṃ bhikṣavo 'tīte 'dhvany asaṃkhyeya kalpair mallā nāma janapade kuśinagarapattanavane bhagavataḥ prabhūtaratnasya tathāgatasya dhātustūpam ekam asti /",
  "S01dvavims_tu:818": "tasmin nagare vibhavavihīnamahādīnaparamadaridraḥ śāntamatir nāma śreṣṭhī prativasati sma //",
  "S01dvavims_tu:819": "tasyānujo vigatamatir nāma,",
  "S01dvavims_tu:820": "tayor militvā tābhyām anekayatnena dhanārjanaṃ kṛtaṃ tathāpi na saphalam abhūt /",
  "S01dvavims_tu:821": "tat kasmād dhetoḥ pūrvakuśaladānahīnatvāt //",
  "S01dvavims_tu:822": "tataḥ prabhūtaratnatathāgatasya śāsane samutpannaḥ prakṛtipariśuddhir nāmopāsakaḥ prativasti sma //",
  "S01dvavims_tu:823": "sa dharmacittakaḥ karuṇācittam upasthāpya sarvasattvebhyo nityaṃ dharmaṃ deśayati //",
  "S01dvavims_tu:824": "tadyathā //",
  "S01dvavims_tu:825": "ye ke cit paścime kāle sarṣapaphalamātraṃ tathāgatasya śarīradhātuṃ pūjayiṣyanti /",
  "S01dvavims_tu:826": "tathāgatadhātustūpaṃ pūjayiṣyanti /",
  "S01dvavims_tu:827": "teṣāṃ sarvakarmabhayo 'ntaśaḥ paiśunyapāpakā akuśalān duḥkhadharmān na kramiṣyanti //",
  "S01dvavims_tu:828": "ye ye mānavās tathāgatadhātustūpaṃ pradakṣiṇaṃ kurvanti pūjayanti svadoṣaparihārārtham,",
  "S01dvavims_tu:829": "te pramādād gamyāgamya prāṇivadhādidoṣavilayaṃ bhaveyuḥ //",
  "S01dvavims_tu:830": "śubhāni dharmaḥ pariśuddhadharmaḥ pūrvāṇi pāpāni viśuddhadharmaḥ /",
  "S01dvavims_tu:831": "aho hi dharmaḥ paramāryadharmaḥ pavitradharmaḥ śubhakāridharmaḥ // Dak_7.18",
  "S01dvavims_tu:832": "//",
  "S01dvavims_tu:833": "atha sa daridrapuruṣo buddhasya dharmaṃ śrutvā prasādajāto nityam eva dharmaṃ śrotuṃ gacchatīti //",
  "S01dvavims_tu:834": "tadānujo vigatamaitr bhrātaraṃ uvāca /",
  "S01dvavims_tu:835": "bhrāta ā kiṃ tava maryādaṃ vyapahāya kāryaṃ dharmaśrutena kim,",
  "S01dvavims_tu:836": "tvayā saha vartanaṃ na sukaraṃ kartum,",
  "S01dvavims_tu:837": "parapreṣako bhūtvā vartayāmīty uktvā svagṛhān niṣkramya svacchandena,",
  "S01dvavims_tu:838": "anyasya preṣako 'bhūt //",
  "S01dvavims_tu:839": "atha sa daridro bhrātā viyoge sati cittavyākulībhūtvā tathāpi svayam eva manaḥ praśāntya dharmeṣu cintāparo vyavasthitaḥ //",
  "S01dvavims_tu:840": "athaikasmin dine raktakāṣāyavastrapātradhārī bhikṣur eko dvāramūleṣv athiṣṭhat piṇḍapātraṃ yācitum //",
  "S01dvavims_tu:841": "taṃ dṛṣṭvā śīghram eva gṛhaṃ praviśyādrākṣīt kiṃ cin na vidyate /",
  "S01dvavims_tu:842": "ātmanāhārāya parittāni taṇḍulāny eva santi,",
  "S01dvavims_tu:843": "sa sahasā gṛhītvā tasmai prāyacchat //",
  "S01dvavims_tu:844": "bhikṣur api tena yathā dattaṃ tathā gṛhītvā tam uvāca //",
  "S01dvavims_tu:845": "daridre 'pi ca puṇyātmā daridre tyāgadurlabhaḥ /",
  "S01dvavims_tu:846": "tasmāt puṇyānubhāvena dāridryaṃ te praṇaśyatu // Dak_7.19 //",
  "S01dvavims_tu:847": "bhadraṃ bhavatu te bhadra nāśayatu abhadrakam /",
  "S01dvavims_tu:848": "buddhe bhaktiprasādo 'stu tena svargopapattaye // Dak_7.20 //",
  "S01dvavims_tu:849": "ity uktvāntarhito 'bhūt //",
  "S01dvavims_tu:850": "atha tasya daridrasyaitad abhavat /",
  "S01dvavims_tu:851": "kiṃ kartavyam idānīṃ me hā dhig janma ca jīvitam /",
  "S01dvavims_tu:852": "vibhavasya vihīnena maraṇaṃ śobhanaṃ bhavet // Dak_7.21 //",
  "S01dvavims_tu:853": "punar api tasyaitad abhavat //",
  "S01dvavims_tu:854": "prakṛtipariśuddhināmopāsakasakāśād dharma śrutaṃ me /",
  "S01dvavims_tu:855": "ye ke cit paścime kāle sarṣapaphalamātraṃ tathāgatasya śarīradhātuṃ pūjayiṣyanti,",
  "S01dvavims_tu:856": "tathāgatasya dhātustūpaṃ pūjayiṣyanti,",
  "S01dvavims_tu:857": "teṣāṃ pūrvakarmāvaraṇāni kṣayo bhaviṣyatīti /",
  "S01dvavims_tu:858": "pāpakṣayatvāc cittaṃ pariśudhyate,",
  "S01dvavims_tu:859": "cittapariśuddhatvād dharma pariśudhyate,",
  "S01dvavims_tu:860": "dharmapariśuddhatvāt tenaiva phalaṃ labhyate //",
  "S01dvavims_tu:861": "tathā śrutaṃ me pariśuddhadharmeti //",
  "S01dvavims_tu:862": "atha tasyaitad abhavat /",
  "S01dvavims_tu:863": "tathā tathāgataṃ pūjayeyam iti so 'pi nirvāṇaṃ gataḥ /",
  "S01dvavims_tu:864": "tathāpy asya dhātustūpam asti tam ahaṃ pūjayeyam iti //",
  "S01dvavims_tu:865": "punas tasyaitad abhavat //",
  "S01dvavims_tu:866": "sāmagryāca vihīnena kiṃvidhair api pūjayet /",
  "S01dvavims_tu:867": "puṣpaṃ dhūpas tathā gandhaṃ dīpanaivedyam eva ca /",
  "S01dvavims_tu:868": "etair vidhiṃ vinā pūjā kiṃ pūjāphalam āpyate // Dak_7.22 //",
  "S01dvavims_tu:869": "iti daridraḥ samanuśocya tiṣṭhati dīnamānasaḥ //",
  "S01dvavims_tu:870": "atha tasya dharmaśrutasya puṇyānukūla pratodeneva pracodayati sma //",
  "S01dvavims_tu:871": "tasya manasi etad abhavat //",
  "S01dvavims_tu:872": "na mama pratirūpaṃ syād yad ahaṃ tathāgatadhātustūpa upāsitavyaḥ pānīyamātreṇa snānaṃ kartavyam /",
  "S01dvavims_tu:873": "iti matvā mṛnmayaghataṃ gṛhītvā nadyāṃ tīre snātvā pariśuddhamānaso jalam ādāya tasmin stūpe snāpayati sma //",
  "S01dvavims_tu:874": "tato dinamāsātyāyād ekasmin dine caityabimbasnānāya jalam ādātuṃ gacchati //",
  "S01dvavims_tu:875": "jalam ādāya tadā gatvā snānaṃ cāpi prakalpitam /",
  "S01dvavims_tu:876": "tadā ghaṭāt patitāni ratnāni vividhāni ca // Dak_7.23 //",
  "S01dvavims_tu:877": "tataḥ sa śāntamatis tāni dṛṣṭvā prasādajāto manasīty abhūt //",
  "S01dvavims_tu:878": "namaskaromi stūpāya caityāya dharmadhātave /",
  "S01dvavims_tu:879": "niryātayāmi ratnāni caityāya śuddhacetasā // Dak_7.24 //",
  "S01dvavims_tu:880": "tataḥ sa pratinivṛtya nadyās tīre pragacchati /",
  "S01dvavims_tu:881": "dadarśa sa daridreṇa ratnāni ca samākulā // Dak_7.25 //",
  "S01dvavims_tu:882": "vajravaiḍūryamasāramuktāmaṇikyabāhulam /",
  "S01dvavims_tu:883": "karketanendranīlādi puṣparāgādinā tathā /",
  "S01dvavims_tu:884": "nadyāḥ pravāhaṃ kṣobhitvā sasāra sikatāsthale // Dak_7.26 //",
  "S01dvavims_tu:885": "buddhapuṇyānubhāvena daridreṇācireṇa ca /",
  "S01dvavims_tu:886": "prāpyate ratnalābhāni svapnopameva īdṛśā // Dak_7.27 //",
  "S01dvavims_tu:887": "tataḥ sa daridras tāni svecchayā gṛhya punar api /",
  "S01dvavims_tu:888": "svaṃ bhavanaṃ pratinivṛtya cintayann uvāca //",
  "S01dvavims_tu:889": "aho guṇamayaṃ kṣetraṃ sarvadoṣavivarjitam /",
  "S01dvavims_tu:890": "sevayā svalpamātreṇa prāpto 'haṃ saphalaṃ padam // Dak_7.28 //",
  "S01dvavims_tu:891": "tataḥ sa mahādhano 'bhūt suṣkahrado nīragāsaritsamūhair itas tataḥ praveśita iva pūrṇo 'bhūt //",
  "S01dvavims_tu:892": "tataḥ prabhṛti rājñā rājāmātyair brāhmaṇaiḥ saṃmānitaḥ sādhubhir lokasaṃmato 'bhūt //",
  "S01dvavims_tu:893": "sādhu satpuruṣa eṣa loke prakhyātaḥ //",
  "S01dvavims_tu:894": "atha sa śreṣṭhī ullāsitamanā harṣasaumanasyajāto buddhe cittaṃ prasādayām āsa //",
  "S01dvavims_tu:895": "tato dinamāsātyayāt tasyaitad abhavat //",
  "S01dvavims_tu:896": "aho buddhaprabhāvo hi acintyasaṃpadapradaḥ /",
  "S01dvavims_tu:897": "bhikṣā rāśiṣaḥ saṃprāptā dāridryaṃ duḥkhitaṃ gatam // Dak_7.29 //",
  "S01dvavims_tu:898": "atha sa śreṣṭhī mahatā satkāreṇa stūpeṣu ratnamaya kūṭāgāraṃ kṛtam abhūt /",
  "S01dvavims_tu:899": "nānāgandhodakena snāpanaṃ kṛtaṃ tridhā pradakṣiṇīkṛtya mūrdhnā praṇipatya sāñjaliṃ ca praṇidhānaṃ cakāra /",
  "S01dvavims_tu:900": "bhagavan me janmāntare tathāvidhena tathāgateṣu manaḥprasādaḥ san ratnamayakūṭāgāreṇa saha svarge trāyatriṃśeṣv upapattir bhaveyam //",
  "S01dvavims_tu:901": "ity uktvā nityam eva tasmin stūpe paryupāsitaḥ //",
  "S01dvavims_tu:902": "atha sa śreṣṭhī saṃsārike kṛtakaraṇīyo buddhe bhagavati cittaṃ prasādya kālagataḥ //",
  "S01dvavims_tu:903": "kālaṃ gatvā dharmakośavatinagare dharmamatiśreṣṭhijanma babhūva /",
  "S01dvavims_tu:904": "mahādhano mahābhogo vistīrṇadhanadhānyasaṃpanna ihaiva janmani mayi prasādya bhaktitaḥ pūjāṃ kṛtavān /",
  "S01dvavims_tu:905": "tat sarvaṃ mamāgre vahanti /",
  "S01dvavims_tu:906": "prādurbhūtaṃ jalāny agre muktāvalīva śobhitā /",
  "S01dvavims_tu:907": "puṣpaṃ ca puṣpakūṭeva dhūpo 'bhrakūṭavat sthitaḥ // Dak_7.30 //",
  "S01dvavims_tu:908": "tatas tasya śreṣṭhina alpāyutvād bauddhe prasādya kālagataḥ praṇīteṣu trāyatriṃśeṣu deveṣūpapannaḥ svapuṇyaphalavipākena ratnakūṭāgāre niṣadyādyarātrau tatrāgacchati /",
  "S01dvavims_tu:909": "mayā dharmo deśitaḥ //",
  "S01dvavims_tu:910": "kiṃ manyadhve bhikṣavo yo 'sau tena kālena tena sanayena sa dāridro 'yaṃ ratnamatir nāma devaputro mayi dharmaṃ śrutvā svabhavanaṃ gataḥ //",
  "S01dvavims_tu:911": "bhutapūrvaṃ prabhūtaratnasya tathāgatasya dhātustūpe snānakṛtamātreṇa mahadthno 'bhūt /",
  "S01dvavims_tu:912": "tena paścād ratnamayakūṭāgaraṃ k rtaṃ tenaiva praṇidhānavaśās ratnakūṭāgāreṇa saha svargeṣūpapannaḥ //",
  "S01dvavims_tu:913": "iti dvāviṃśatyavadānakathāyāṃ snānakathāparivarto nāma saptamaḥ paricchedaḥ //",
  "S01dvavims_tu:914": "VIII. kuṅkumādidānakathā",
  "S01dvavims_tu:915_0": "atha kadā cid buddho bhagavān satkṛto gurukṛto mānitaḥ pūjito rājabhī rājāmātyair",
  "S01dvavims_tu:915_1": "dhanibhiḥ sārthavāhair devair nāgair yakṣāsuragaruḍakinnaramahoragair abhyarcito",
  "S01dvavims_tu:915_2": "buddho bhagavān jñāto mahāpuṇyalābhī cīvarapiṇḍapātraśayanāsanaglānapratyayabhaiṣajyapariṣkārāṇāṃ",
  "S01dvavims_tu:915_3": "saśrāvakasaṃgho mahatā satkāreṇa pūjito dharmaśravanārtham /",
  "S01dvavims_tu:916": "tadā buddho bhagavān svaṃ prabhāvaṃ pradarśayan yeṣām unnatacittānāṃ mānamadadarpaprahāṇārthaṃ parṣadbhyo dharmaṃ deśitavān /",
  "S01dvavims_tu:917": "tac chrutvā sabhāśritajanāḥ saṃmodavantaḥ //",
  "S01dvavims_tu:918": "tasminn avasare tadā tatra rājagṛhe 'nyatamaḥ sautīrṇo nāma vaṇig āsīt /",
  "S01dvavims_tu:919": "mahādhano mahābhogo vistīrṇaparivāraprāptaḥ /",
  "S01dvavims_tu:920": "tadātmasadṛśāt kulāt kalatram ānītam /",
  "S01dvavims_tu:921": "tayā saha sukhena tiṣṭhati //",
  "S01dvavims_tu:922": "sa cintayati /",
  "S01dvavims_tu:923": "tathā na yuktam,",
  "S01dvavims_tu:924": "kiṃ tu pitā cāsmākaṃ kiṃkarmaphalopajīvī āsīt /",
  "S01dvavims_tu:925": "aham api tathā kariṣyāmīti //",
  "S01dvavims_tu:926": "yady okkarika āsīd okkarikatvāṃ kariṣyāmi /",
  "S01dvavims_tu:927": "mahāsamudravaṇig āsīt tat tathā kariṣyāmīti //",
  "S01dvavims_tu:928": "tadā kenāpi kathyamānena śrutam /",
  "S01dvavims_tu:929": "jānāmi pitā cāsmākaṃ samudravaṇig āsīt /",
  "S01dvavims_tu:930": "iti cintayitvā svapatnīm uvāca //",
  "S01dvavims_tu:931": "kānte matkarmaṇā eva vaṇikkule jātas tenāhaṃ ratnākaraṃ mahāsamudraṃ gantum icchāmi /",
  "S01dvavims_tu:932": "tvayā gṛhācāraṃ kṛtvā tiṣṭha ma bhītāsi /",
  "S01dvavims_tu:933": "acireṇāgamiṣyāmi mamārthe devatāṃ smṛtvā dhairyam ālambya mā sāhasaṃ kuru //",
  "S01dvavims_tu:934": "tac chrutvā patny uvāca //",
  "S01dvavims_tu:935": "mā brūhi nātha bhartas tvaṃ kathaṃ tiṣṭhāmy ahaṃ nanu /",
  "S01dvavims_tu:936": "viśeṣair abalājātiḥ ko rakṣati gṛhe tava // Dak_8.1 //",
  "S01dvavims_tu:937": "kasmai sādhayate dravyaṃ putro vā te na vidyate /",
  "S01dvavims_tu:938": "yad asti pūrvadravyaṃ te tena śānto bhava prabho // Dak_8.2 //",
  "S01dvavims_tu:939": "kim eva bahubhir dravyaiḥ kleśa eva yad udbhavet /",
  "S01dvavims_tu:940": "kleśināṃ hi sadā duḥkhaṃ saṃsāre sukhatā kutaḥ // Dak_8.3 //",
  "S01dvavims_tu:941": "bahudravyavatāṃ nityaṃ kleśaduḥkhaṃ mahad bhayam /",
  "S01dvavims_tu:942": "tan nirarthaṃ bahudravyaṃ sādhane mā kurūdyamam // Dak_8.4 //",
  "S01dvavims_tu:943": "bhartā uvāca //",
  "S01dvavims_tu:944": "itthaṃ mā vadasi kānte kuladharmaiṣa me yataḥ /",
  "S01dvavims_tu:945": "nīcena mahatā cāpi kuladharmaṃ na varjayet // Dak_8.5 //",
  "S01dvavims_tu:946": "viśeṣeṇa gṛhasthānāṃ dhanaṃ mūlaṃ tu dehinām /",
  "S01dvavims_tu:947": "dhanenāpi vihīnasya kuto mitraṃ kutaḥ sukham // Dak_8.6 //",
  "S01dvavims_tu:948": "dravyenaiva vaśāḥ sarve pumān api dhanena ca /",
  "S01dvavims_tu:949": "dhanena lokasatkāraṃ yāty ataḥ sādhayed dhanam // Dak_8.7 //",
  "S01dvavims_tu:950": "patny uvāca //",
  "S01dvavims_tu:951": "svāmin vinā kathaṃ nāthaṃ tiṣṭhāmi cāham ekikā /",
  "S01dvavims_tu:952": "candreṇa rahitā rātrir andhakāraṃ gṛhe yathā // Dak_8.8 //",
  "S01dvavims_tu:953": "punaś ca //",
  "S01dvavims_tu:954": "yasmāt striyo vinā bhartrā tarkayante parair api /",
  "S01dvavims_tu:955": "bhūmau patitamāṃsāni piṇḍāni śakunair iva // Dak_8.9 //",
  "S01dvavims_tu:956": "bhaveṣu lobhavastūni nārīpuṣpaphalāni ca /",
  "S01dvavims_tu:957": "kasyāsti nāgame cittaṃ dṛṣṭvā strīṣu vimohitām // Dak_8.10 //",
  "S01dvavims_tu:958": "adāntaś cittamātaṅgaḥ satpathena kathaṃ vrajet /",
  "S01dvavims_tu:959": "kupathena yadā gacchet prapaten nārake hi saḥ // Dak_8.11 //",
  "S01dvavims_tu:960": "viśeṣeṇa striyā dharmaḥ prāpyate yas sudurlabhaḥ /",
  "S01dvavims_tu:961": "tasmāt saṃtrasitāṃ svāmin mā māṃ tyajya vraja svayam // Dak_8.12 //",
  "S01dvavims_tu:962": "tat kasya hetoḥ //",
  "S01dvavims_tu:963": "śṛṇuṣvaikakathāṃ bhartaḥ śrutaṃ me mātari kva cit /",
  "S01dvavims_tu:964": "manasā cintitāt pāpād veśyā bhavati brāhmaṇī // Dak_8.13 //",
  "S01dvavims_tu:965": "bhartā uvāca //",
  "S01dvavims_tu:966": "kathaṃ veśyā bhavet kānte brāhmaṇī sukulodbhavā /",
  "S01dvavims_tu:967": "manasā cintitāmātrair idam āścaryam adbhutam // Dak_8.14 //",
  "S01dvavims_tu:968": "patny uvāca //",
  "S01dvavims_tu:969": "kośalā nagarī cāsīd viśālapariśobhitā /",
  "S01dvavims_tu:970": "vidvajjanasamākīrṇā sujanaiḥ pariśobhitā // Dak_8.15 //",
  "S01dvavims_tu:971": "tasmin pure mahā-āḍhyo brāhmaṇo vedapāragaḥ /",
  "S01dvavims_tu:972": "sa patnīsahitaś cāsau vasate sukhalīlayā // Dak_8.16 //",
  "S01dvavims_tu:973": "tato daśāvibhāgeṇa mṛto 'sau dvijasattamaḥ /",
  "S01dvavims_tu:974": "vihāya priyasauhārdaṃ vivaśāt sarvavaibhavāt // Dak_8.17 //",
  "S01dvavims_tu:975": "tatpatnī brāhmaṇī sā vai aprasūtā sayauvanī /",
  "S01dvavims_tu:976": "bhartur guṇān anusmṛtya abhūd asvasthacetanā // Dak_8.18 //",
  "S01dvavims_tu:977": "dineṣu gacchatsu nitānta-āturā bhartur viyogād virahāc ca premṇaḥ /",
  "S01dvavims_tu:978": "śītopacāraiś ca kṛte 'pi gātre dāheva yasyā jvalitogravahninā // Dak_8.19 //",
  "S01dvavims_tu:979": "kā malakarpaṭī śayye markaṭīśayanopamā /",
  "S01dvavims_tu:980": "tasyās tathāvidhair anyair upacāraiś ca ko vidhiḥ // Dak_8.20 //",
  "S01dvavims_tu:981": "upacāriṇī tatas tasyā vaidyam āhūya darśitā /",
  "S01dvavims_tu:982": "vaidyena hastaṃ saṃgṛhya dhamanī vīkṣyate punaḥ // Dak_8.21 //",
  "S01dvavims_tu:983": "dṛṣṭvā uktaṃ tadā tena,",
  "S01dvavims_tu:984": "praśrabdhā na cikitsayā /",
  "S01dvavims_tu:985": "yasyā viraharoge na vaidyauṣadhir lagiṣyati // Dak_8.22 //",
  "S01dvavims_tu:986": "iti vicārya vaidyo 'sau pratyāgataḥ svakaṃ gṛham /",
  "S01dvavims_tu:987": "dhamanīdṛṣṭam anyaṃ ca gṛhītvā hi yathā matam // Dak_8.23 //",
  "S01dvavims_tu:988": "yataḥ, acetanī glānī puṃsasya pāṇināspṛśat /",
  "S01dvavims_tu:989": "sparśamātreṇa tasyā vai hṛdaye śītalaṃ tv abhūt // Dak_8.24 //",
  "S01dvavims_tu:990": "hṛdaye svasthabhūtena parivṛtopacārikā /",
  "S01dvavims_tu:991": "paśyantī cakṣuṣā sarvāḥ sā babhāṣe śanaiḥ śanaiḥ // Dak_8.25 //",
  "S01dvavims_tu:992": "kena pṛṣṭādya me haste kena spṛṣṭā ca me tanau /",
  "S01dvavims_tu:993": "kīdṛśī sukhasvasthāni ucyatāṃ mayi he sakhi // Dak_8.26 //",
  "S01dvavims_tu:994": "upacārikā ūcuḥ //",
  "S01dvavims_tu:995": "svāmini te vinā svasthaiḥ vaidyaḥ prajñaptaḥ kāmyayā /",
  "S01dvavims_tu:996": "glānānām akṣaṇā kiṃ ca dṛṣṭvā auṣadham ācaret // Dak_8.27 //",
  "S01dvavims_tu:997": "brāhmaṇī uvāca //",
  "S01dvavims_tu:998": "striyo vā puruṣo vāpi,",
  "S01dvavims_tu:999": "svastho jātaś ca me hṛdi /",
  "S01dvavims_tu:1000": "īdṛśaḥ sukhajāto me glānaṃ śāntam abhūt kṣaṇāt // Dak_8.28 //",
  "S01dvavims_tu:1001": "upacārikā ūcuḥ //",
  "S01dvavims_tu:1002": "na striyaḥ svāmini vaidyaḥ pumāṃl lokacikitsakaḥ /",
  "S01dvavims_tu:1003": "dhamanīmātram ālakṣya gatavān svagṛhe sa ca // Dak_8.29 /",
  "S01dvavims_tu:1004": "brāhmaṇī uvāca //",
  "S01dvavims_tu:1005": "ahaha puruṣohastapṛṣṭamātreṇa me hṛdi /",
  "S01dvavims_tu:1006": "upajātam īdṛśaṃ saukhyaṃ krīḍākṛte kathaṃ sukham // Dak_8.30 //",
  "S01dvavims_tu:1007": "iti cintitamātreṇa,",
  "S01dvavims_tu:1008": "aghībhavati sā vratī /",
  "S01dvavims_tu:1009": "ihajanma tatas tyaktvā karmavāyubhir īritā // Dak_8.31 //",
  "S01dvavims_tu:1010": "pātarinagare ramye veśyājanma babhūva sā /",
  "S01dvavims_tu:1011": "kāmaratīti nāmnā sā rūpalāvaṇyaśobhitā // Dak_8.32 //",
  "S01dvavims_tu:1012": "kramato yauvanī cābhūt kandarpamadagarvitā /",
  "S01dvavims_tu:1013": "tasyā mātā ratīlolā putrīṃ vadati tatra ca // Dak_8.33 //",
  "S01dvavims_tu:1014": "asmākaṃ kuladharmeṣu veśyāvṛttiṃ kuruṣva tat /",
  "S01dvavims_tu:1015": "viśeṣai rūpalāvaṇyaṃ mahāṃś ca jana rocate /",
  "S01dvavims_tu:1016": "krīḍaṃ kuruṣva putri tvaṃ bahuśo dhanadaiḥ saha // Dak_8.34 //",
  "S01dvavims_tu:1017": "tataḥ prabhṛti sā kāmaratī asakṛt svakulavyavahāraṃ kṛtavatī //",
  "S01dvavims_tu:1018": "tataḥ kāmaratī pañcatvam upagatā narake patitā //",
  "S01dvavims_tu:1019": "svāminn aham api tathā bhaviṣyatīti tvām ahaṃ vakṣyāmi //",
  "S01dvavims_tu:1020": "mā bhaiṣī he priye kānte sādhu sādhu subhāṣitam /",
  "S01dvavims_tu:1021": "na bhaviṣyet tathā tvaṃ hi saṃtiṣṭha dṛḍhacetasā // Dak_8.35 //",
  "S01dvavims_tu:1022": "atha satīrṇavaṇijaḥ patnīvacanam akṛtvā paṇyam ādāya bahubhir vāṇijair mahāsamudram avatīrṇaḥ //",
  "S01dvavims_tu:1023": "tasya patnī nātiyauvanavatī madhyavayasī aprasūtā /",
  "S01dvavims_tu:1024": "tataḥ kaścidvarṣāntare gate sā putrārthe ca svāmino 'rthe utkaṇṭhitā paritasyati na cāsyā bhartā āgacchati // // sā uvāca //",
  "S01dvavims_tu:1025": "bhartā naivāgataḥ kasmāt dīrghakālaṃ gato vaṇik /",
  "S01dvavims_tu:1026": "tadā vinā ca saṅgena kutaḥ putrodayaṃ mama /",
  "S01dvavims_tu:1027": "vayasi gate viśeṣais tu vaṃśacchedo na saṃśayaḥ // Dak_8.36 //",
  "S01dvavims_tu:1028": "tasyā bhartā sautīrṇo 'sau nāgataḥ sucireṇa ca /",
  "S01dvavims_tu:1029": "hṛdaye śokaśalyena tiṣṭhati dīnamānasā // Dak_8.37 //",
  "S01dvavims_tu:1030": "atha sautīrṇavaṇijo mahatā satkāreṇa,",
  "S01dvavims_tu:1031": "ke cit pratyāgatā vaṇijāḥ,",
  "S01dvavims_tu:1032": "sugandhadravyāṇi tathāgatāya niryātaye tyaktvā pattralekhaṃ cānyavaṇijasya haste dattvā preṣayati //",
  "S01dvavims_tu:1033": "tataḥ sa vaṇijas tasya patnyai haste pattraṃ samarpayati //",
  "S01dvavims_tu:1034": "tadā tasya patny āgṛhītvā lekham,",
  "S01dvavims_tu:1035": "kuśalavārttāṃ papraccha //",
  "S01dvavims_tu:1036": "kuśalī bhadra me bhartā kuśalaṃ sarvavastukam /",
  "S01dvavims_tu:1037": "siddhāni sarvakāryāṇi mā kaś cid rujayā vapuḥ // Dak_8.38 //",
  "S01dvavims_tu:1038": "so 'vocat sarvaṃ kuśalaṃ mā bhaiṣīty uktvā svagṛhaṃ gataḥ //",
  "S01dvavims_tu:1039": "atha sā tasya patnī bhartā āgamiṣyatīti cintyāśayā utkaṇṭhitamanās tiṣṭhati //",
  "S01dvavims_tu:1040": "pratyāgate tataś cāsmiṃs tasya durdaivayogataḥ /",
  "S01dvavims_tu:1041": "tadā ca taraṇe naukā babhūva pralayāmbudhau // Dak_8.39 //",
  "S01dvavims_tu:1042": "tadā tena anusmṛtya buddhanāma udīritam /",
  "S01dvavims_tu:1043": "kṣaṇāt prāṇaṃ yayau tatra tenāsau sugatiṃ gataḥ // Dak_8.40 //",
  "S01dvavims_tu:1044": "naśyanti sarvavastūni jīvaś cāpi praṇaśyati /",
  "S01dvavims_tu:1045": "vārttāpi nāgatas tasya mṛto 'pi jīvito 'tha vā //",
  "S01dvavims_tu:1046": "agaman viṃśaty abdāni kālaṃ gata abhūd asau // Dak_8.41 //",
  "S01dvavims_tu:1047": "dineṣu gacchatsu kramataś ca vṛddhā dhammillaśuklā kubjā ca sābhūt /",
  "S01dvavims_tu:1048": "tathāpi tasyāḥ sneho na naśyati cānekadevasmaraṇena tiṣṭhati // Dak_8.42 //",
  "S01dvavims_tu:1049": "atha sā cintayām āsa svāminā prahitāni ca /",
  "S01dvavims_tu:1050": "sugandhagandhadravyāṇi buddhāya sugatāya ca // Dak_8.43 //",
  "S01dvavims_tu:1051": "pūjayāmi kathaṃ cātra śākyasiṃhaṃ guṇodadhim /",
  "S01dvavims_tu:1052": "ajātaśatruṇā rājñā buddhapūjānivārite // Dak_8.44 //",
  "S01dvavims_tu:1053": "atha sā cintayām āsa pūjayāmi tathāgatam /",
  "S01dvavims_tu:1054": "prāsādaśikhare sthitvā candanena vilepanaiḥ // Dak_8.45 //",
  "S01dvavims_tu:1055": "tatas tayā pramodena bhaktipūrveṇa cetasā /",
  "S01dvavims_tu:1056": "arcitaṃ candanenaiva kusumaiḥ saha maṇḍalam // Dak_8.46 //",
  "S01dvavims_tu:1057": "tataḥ sā prāñjaliṃ kṛtvā natvāha sādaraiḥ punaḥ /",
  "S01dvavims_tu:1058": "bhartā me 'pi mṛto vāpi jīvito vātha vā punaḥ // Dak_8.47 //",
  "S01dvavims_tu:1059": "vārttāpi nāgatā tasya kathaṃ he bhagavan mune /",
  "S01dvavims_tu:1060": "sarvajñaḥ sarvadarśī tvaṃ nāsti kiṃ cid aveditam // Dak_8.48 //",
  "S01dvavims_tu:1061": "svapnaṃ dāsyasi me nātha,",
  "S01dvavims_tu:1062": "asti nāsty atha vā mune /",
  "S01dvavims_tu:1063": "darśanam autsukaṃ jātaṃ bhartur vadanapaṅkajam // Dak_8.49 //",
  "S01dvavims_tu:1064": "iti sā yācanaṃ kṛtvā tad dināni nināya ca /",
  "S01dvavims_tu:1065": "saṃveśāya niśāyāṃ vai svāgāranilayaṃ yayau // Dak_8.50 //",
  "S01dvavims_tu:1066": "atha bhagavān sarvajñas tasyā āśayaṃ jñātvā svaṃ prabhāvaṃ pradarśayann ṛddhyā brahmasvareṇa sautīrṇaṃ prāvadat //",
  "S01dvavims_tu:1067": "sautīrṇa tava patnyā tvām eva kālagataṃ na jānāti /",
  "S01dvavims_tu:1068": "tasmād divyarūpaṃ dhṛtvā svargād avatīrya divyadehaṃ svapnaṃ darśayatu //",
  "S01dvavims_tu:1069": "iti sahacittotpādād bhagavataḥ sautīrṇavaṇijo divyaśarīram abhivīkṣya,",
  "S01dvavims_tu:1070": "dharmatā khalu aciropapannasya trīṇi cittāny utpadyante //",
  "S01dvavims_tu:1071": "kutaś cyutvā,",
  "S01dvavims_tu:1072": "ihopapannaḥ,",
  "S01dvavims_tu:1073": "kena karmaṇeti /",
  "S01dvavims_tu:1074": "sa paśyati manuṣyebhaś cyutas trāyatriṃśeṣūpapanno bhagavataḥ kuṅkumādidānād iti //",
  "S01dvavims_tu:1075_0": "tatas sugandhamukho devaputraś calavimalakuṇḍalahārārdhahāravibhūṣitagātro ratnacūḍaḥ",
  "S01dvavims_tu:1075_1": "kuṅkumatamālapattrādyalaṃkṛtagātras tām eva rātriṃ sugandhagandhena catuḥkrośaṃ sphuritvā",
  "S01dvavims_tu:1075_2": "yatra yatra gataḥ svargalokād avatīrya bhāryāyāḥ koṣṭhāgāre pratyasthāt //",
  "S01dvavims_tu:1076": "tataḥ sā imaṃ svapnam apaśyat //",
  "S01dvavims_tu:1077": "bhartā uvāca //",
  "S01dvavims_tu:1078": "kānte jānīhi tvadbhartā mamaiva maraṇaṃ dhruvam /",
  "S01dvavims_tu:1079": "tvaṃ na jānīṣi mā bhītā svargalokād ihāgataḥ // Dak_8.51 //",
  "S01dvavims_tu:1080": "buddhaprabhāvān nānyena kuṅkumādipradānataḥ /",
  "S01dvavims_tu:1081": "divyalokasukhaṃ bhuktvā tiṣṭhāmi sukhalīlayā // Dak_8.52 //",
  "S01dvavims_tu:1082": "kāśmīragośīrṣakacandanāni dadanti tasmai sugatottamāya /",
  "S01dvavims_tu:1083": "te prāpnuvanti hy amarālayeṣu sugandhadehāḥ khalu ye manuṣyāḥ // Dak_8.53 //",
  "S01dvavims_tu:1084": "buddheṣu dharmeṣu tathā ca saṃghe prasannacittā bhava cāpramattā /",
  "S01dvavims_tu:1085": "tathā bhavethās tvam ato yathāhaṃ kalyāṇamārgaṃ nacireṇa prāptum // Dak_8.54 //",
  "S01dvavims_tu:1086": "iti jinānubhāvena svapatnīṃ dharmam upadeśya svabhavanaṃ gataḥ //",
  "S01dvavims_tu:1087": "tataḥ sā tathāvidhaṃ svapnaṃ dṛṣṭvā prabudhyati mahādbhūtaṃ ca saṃprāptā śokākulitamānasā //",
  "S01dvavims_tu:1088": "tatotthāyāsanāt sā ca vimṛśya manasā punaḥ /",
  "S01dvavims_tu:1089": "satyasvapnam imaṃ jñātvā duḥkhotphullatanūruhā /",
  "S01dvavims_tu:1090": "vepathus tasyās tanur nūnam aśru sravati locanāt // Dak_8.55 //",
  "S01dvavims_tu:1091": "tataḥ kṛtvā samādhānaṃ nanāma sugatāya vai /",
  "S01dvavims_tu:1092": "rakṣa māṃ bhagavañ chāstaḥ kuru nātha anugraham // Dak_8.56 //",
  "S01dvavims_tu:1093": "ity uktvā suprasannena bhagavān sugatottamaḥ /",
  "S01dvavims_tu:1094": "pūrvavad maṇḍalaṃ kṛtvā aṣṭau dināni pūjitaḥ // Dak_8.57 //",
  "S01dvavims_tu:1095": "tataḥ kālavaśāt sāpi pañcatvam upasaṃgatā /",
  "S01dvavims_tu:1096": "praṇītatrāyatriṃśeṣūpapannā devakanyakā // Dak_8.58 //",
  "S01dvavims_tu:1097": "sugandhagandhinī nāma devakanyābhavat tadā /",
  "S01dvavims_tu:1098": "bhartrā saha sukhenaiva svarge tiṣṭhati sā ciram // Dak_8.59 //",
  "S01dvavims_tu:1099": "tatas tau saṃbhāṣitau bhagavataḥ kuṅkumādidānād devalokeṣūpapannau //",
  "S01dvavims_tu:1100": "tasmād bhagavataḥ sakāśaṃ gacchāvaḥ paryupāsanāya vadanāyeti //",
  "S01dvavims_tu:1101_0": "tadā sugandhamukhadevaputrastrīpuruṣau sugandhagandhena catuḥkrośaṃ sphuritvā tām",
  "S01dvavims_tu:1101_1": "eva rātriṃ sarvaṃ jetavanamahāvihāram udāreṇāvabhāsya bhagavantaṃ candanādisugandhavarṣaiḥ",
  "S01dvavims_tu:1101_2": "pūrayitvā bhagavataḥ purastān niṣaṇṇau dharmaśravaṇāya //",
  "S01dvavims_tu:1102": "atha bhagavān sugandhamukhadevaputrayor āśayaṃ prakṛtiṃ ca jñātvā tādṛśīṃ caturāryasaṃprativedhikīṃ dharmadeśanāṃ kṛtavān /",
  "S01dvavims_tu:1103": "yāṃ śrutvā tayoḥ strīpuruṣayor viṃśatiśikharasamudgataṃ satkāyadṛṣṭiśailaṃ jñānavajreṇa bhittvā śrotāpattiphalaṃ sākṣātkṛtam //",
  "S01dvavims_tu:1104": "sa dṛṣṭasatyas trir udānam udānayati sma //",
  "S01dvavims_tu:1105": "idam asmākaṃ bhadanta na mātrā kṛtaṃ na pitrā kṛtaṃ na rājñā na devatābhir neṣṭasvajanabandhuvargeṇa na pūrvapretair na śramaṇabrāhmaṇair yad bhagavatāsmākaṃ kṛtam /",
  "S01dvavims_tu:1106": "apāyadvārāṇi pihitāni svargadvārāṇi pratiṣṭhāpitāni //",
  "S01dvavims_tu:1107": "tavānubhāvāt pihitaḥ sughoro hy apāyamārgo bahudoṣayuktaḥ /",
  "S01dvavims_tu:1108": "apāvṛtā svargagatiḥ supuṇyā nirvāṇamārgaś ca mayopalabdhaḥ // Dak_8.60 //",
  "S01dvavims_tu:1109": "tvadāśrayāc cāptam apetadoṣaṃ nāv adya labdhaṃ suviśuddhacakṣuḥ /",
  "S01dvavims_tu:1110": "prāptaṃ ca śāntaṃ padam āryakāntaṃ tīrṇaṃ ca duḥkhārṇavapāram asmin //",
  "S01dvavims_tu:1111": "Dak_8.61 //",
  "S01dvavims_tu:1112": "naravarendra narāmarapūjita vigatajanmajarāmaraṇāmaya /",
  "S01dvavims_tu:1113": "bhavaśahasrasudurlabhadarśana saphalam adya mune tava darśanam // Dak_8.62 //",
  "S01dvavims_tu:1114": "avanamya bhagavataś caraṇau dvāv abhivandya jātasaṃharṣau gamiṣyāva ity ārocya suralokābhimukhaṃ divaṃ jagatuḥ //",
  "S01dvavims_tu:1115": "atheha bhikṣavaḥ pūrvarātriṃ jāgarikāyogam anuyuktā viharanti /",
  "S01dvavims_tu:1116": "tair dṛṣṭo bhagavato 'ntike udāro 'vabhāsaḥ /",
  "S01dvavims_tu:1117": "yaṃ dṛṣṭvā saṃdigdhā bhagavantaṃ papracchuḥ //",
  "S01dvavims_tu:1118": "kiṃ bhagavann asyāṃ rātrau bhagavantaṃ darśanāya brahmā sahāpatiḥ śakro devendra uta catvāro lokapālā upasaṃkrāntāḥ //",
  "S01dvavims_tu:1119": "bhagavān āha //",
  "S01dvavims_tu:1120": "na bhikṣavo brahmā sahāpatir na śakro devendro nāpi catvāro lokapālā māṃ darśanāyopasaṃkrāntāḥ /",
  "S01dvavims_tu:1121": "(Dak: 78)",
  "S01dvavims_tu:1122": "asau sautīrṇavaṇijo mahāsamudram avatīrṇaḥ /",
  "S01dvavims_tu:1123": "tato 'sau sautīrṇavaṇijo mahyaṃ kuṅkumādisugandhadravyāṇi dattvānyaṃ preṣitaḥ /",
  "S01dvavims_tu:1124": "tataḥ pratyāgate durdaivayogān mahāmbudhau samudramadhye nāvaṃ bhagnībhūtvā samudre patitvā kālaṃ gataḥ //",
  "S01dvavims_tu:1125": "tasya patnī sugandhagandhinī devakanyā,",
  "S01dvavims_tu:1126": "tayā mayi prasannībhūya prāsādaśikhare sthitvā kuṅkumādisugandhair aṣṭau dināni pūjitaḥ,",
  "S01dvavims_tu:1127": "tayā praṇidhānaṃ kṛtam //",
  "S01dvavims_tu:1128": "yatre me svāminaḥ sthāne preṣyatāṃ sugata /",
  "S01dvavims_tu:1129": "iti tatpuṇyapraṇidhānavaśāt trāyatriṃśeṣu deveṣūpapannā //",
  "S01dvavims_tu:1130": "tāv imāṃ rātriṃ matsakāśam upasaṃkrāntau,",
  "S01dvavims_tu:1131": "tayor mayā dharma deśitam,",
  "S01dvavims_tu:1132": "dṛṣṭasatyau ca svabhavanaṃ gatau //",
  "S01dvavims_tu:1133": "tasmāt tarhi bhikṣavaḥ śikṣitavyam /",
  "S01dvavims_tu:1134": "yat triratneṣv upakāraṃ kuryān nāpakāram ity evaṃ bhikṣavaḥ śikṣitavyaṃ mamāntare mama nirvṛte //",
  "S01dvavims_tu:1135": "tato bhikṣavaḥ saṃśayajātā bhagavantaṃ papracchuḥ //",
  "S01dvavims_tu:1136": "bhagavan ko hetuḥ kaḥ pratyaya asau sautīrṇaḥ kuṅkumādigāndhikavastūni prahitāni,",
  "S01dvavims_tu:1137": "tvaddarśanam aprāpya samudramadhye kālagata iti //",
  "S01dvavims_tu:1138": "(Dak: 79) bhagavān āha //",
  "S01dvavims_tu:1139": "bhikṣavaḥ śṛṇudhvam //",
  "S01dvavims_tu:1140": "bhūtapūrvaṃ bhikṣavaḥ pradeśikamaṇḍalino rājaika asti /",
  "S01dvavims_tu:1141": "tatrājiravatīnāmanadīpāre nātidūre nānāpādapadrumopaśobhite manoramavistāre saritpravāhite dharmarucir nāma ṛṣiḥ prativasati sma /",
  "S01dvavims_tu:1142": "sa nityaṃ dharma śrotuṃ gacchatīti //",
  "S01dvavims_tu:1143": "atha kadā cid ṛṣyāśramamārgāntare duṣṭajantor bhayam utpādita iti lokopavādaṃ śrutvā sa rājā sahāyair iṣudhanu sajjīkṛtya ṛṣyāśramaṃ gatavān //",
  "S01dvavims_tu:1144": "tata ṛṣyāśramaṃ prāpya gurupraṇāmaṃ kṛtvā nānāvinodakathālāpena sukhena tiṣṭhati //",
  "S01dvavims_tu:1145": "tataḥ sa munir dhanurbāṇaṃ dṛṣṭvā rājānam uvāca //",
  "S01dvavims_tu:1146": "alam anena rājan dhanurbāṇaṃ sajjīkṛtya,",
  "S01dvavims_tu:1147": "āgatas tvam /",
  "S01dvavims_tu:1148": "ahaṃ duṣṭo na,",
  "S01dvavims_tu:1149": "me dṛṣṭvā rājan bhīto 'si vā punaḥ //",
  "S01dvavims_tu:1150": "atha sa rājā karṇaṃ mṛṣṭvā praṇāmaṃ kṛtvāha /",
  "S01dvavims_tu:1151": "ma evaṃ brūhi guro tvadbhayaviṣādān na,",
  "S01dvavims_tu:1152": "kiṃ tu mārgānte duṣṭajantor bhayam utpādita iti lokopavādaṃ śrutvāgato 'ham iti //",
  "S01dvavims_tu:1153": "atha ṛṣir abravīt /",
  "S01dvavims_tu:1154": "mā khedaṃ kuru he rājan saṃsāreṣu asārake /",
  "S01dvavims_tu:1155": "helayā cāparādhi syāt kathitaṃ tvayi bhūpate // Dak_8.63 //",
  "S01dvavims_tu:1156": "saṅkaṭaprāptakāleṣu paśyann api na paśyate /",
  "S01dvavims_tu:1157": "śrutam api na bhāvyaṃ te tasmāc cokto mahīdhara // Dak_8.64 //",
  "S01dvavims_tu:1158": "śastre bhṛte prahāreyuḥ kasmiṃś cit prāṇiṣu svayam /",
  "S01dvavims_tu:1159": "samādhānaṃ tato bhūtvā krīyase dṛḍhacetasā // Dak_8.65 //",
  "S01dvavims_tu:1160": "kasmāc chāsitam itthaṃ te śṛṇu tvaṃ bhūpate punaḥ /",
  "S01dvavims_tu:1161": "akāraṇe gate prāṇe śastreṇa vidhyate yadi // Dak_8.66 //",
  "S01dvavims_tu:1162": "vyathayā prāṇinā tena pralāpaiḥ kandanena tu /",
  "S01dvavims_tu:1163": "punaḥ śāpayate nūnaṃ doṣaśalyo hi jāyate // Dak_8.67 //",
  "S01dvavims_tu:1164": "ahiṃsā paramo dharma ahiṃsā paramaṃ tapaḥ /",
  "S01dvavims_tu:1165": "ahiṃsā paramaṃ jñānam ahiṃsā paramaṃ padam // Dak_8.68 //",
  "S01dvavims_tu:1166": "atha sa rājā tatheti satyam eva ity uktvā gurucaraṇau praṇāmaṃ kṛtvā pratinivṛttayati sahāyaiḥ saha pathi nānākathāvinodaiḥ //",
  "S01dvavims_tu:1167": "tato nadīṃ niṣkramya,",
  "S01dvavims_tu:1168": "upārdhaṃ prāptavān dṛṣṭaḥ /",
  "S01dvavims_tu:1169": "madhyāhne ravikiraṇair ātaptaiḥ pānīyaṃ pītvā tarucchāyāyām āśṛtāṃ mṛgapatnīṃ dadarśa //",
  "S01dvavims_tu:1170": "atha sahasaiva sa rājā guror vacanaṃ vismāritas tāṃ mṛgapatnīṃ śareṇa bhinnaḥ /",
  "S01dvavims_tu:1171": "udare śaraṃ bhidyati //",
  "S01dvavims_tu:1172": "tato mṛgapatnī mānuṣyagirā rājānam evam āha //",
  "S01dvavims_tu:1173": "sādhu sādhu mahārāja kṛtas tvam uttamaṃ vratam /",
  "S01dvavims_tu:1174": "tvaṃ ca rājarṣabhaḥ śreṣṭhadevajātiḥ sudhārmikaḥ // Dak_8.69 //",
  "S01dvavims_tu:1175": "na mānuṣā cāsmi manuṣyavarya mṛgy apy ahaṃ tvadviṣayāntavāsā /",
  "S01dvavims_tu:1176": "vṛddhā tvadīyena tṛṇodakena kathaṃ hi rājan tvayi khedayatnaḥ // Dak_8.70 //",
  "S01dvavims_tu:1177": "lakṣmīniketaṃ yadupāśrayeṇa prāpto 'si lokābhimataṃ nṛpatvam /",
  "S01dvavims_tu:1178": "trātāsi loke vyasane bhayeṣu kathaṃ nu rājan śareṇa bhinno me // Dak_8.71 //",
  "S01dvavims_tu:1179": "ahaṃ hi paśujātiḥ syām ajñānadīnadurbalā /",
  "S01dvavims_tu:1180": "āhāro maithunaṃ nidrā paśuvṛttis tathā nṛpa // Dak_8.72 //",
  "S01dvavims_tu:1181": "naikadharmādhikāras tvaṃ dharmādharmavicārakṛt /",
  "S01dvavims_tu:1182": "bhūpāla iti vikhyātaḥ sarvalokaiḥ praśaṃsitaḥ // Dak_8.73 //",
  "S01dvavims_tu:1183": "subalo balahīnānāṃ dīnānāṃ śaraṇaṃ prabhuḥ /",
  "S01dvavims_tu:1184": "īdṛśas tvaṃ mahārāja kathaṃ me jīva hāritaḥ // Dak_8.74 //",
  "S01dvavims_tu:1185": "viśeṣair gurviṇī cāham udarasthasya kā gatiḥ /",
  "S01dvavims_tu:1186": "asya mukhaṃ na paśyeyaṃ tenāsyaṃ paśyate na me // Dak_8.75 //",
  "S01dvavims_tu:1187": "punaś ca //",
  "S01dvavims_tu:1188": "na siṃhajātir na ca vyāghrajātir na ṛkṣajātir na ca sūkarī hy aham /",
  "S01dvavims_tu:1189": "vṛkā na jātir na ca krūrajātis tvayā kimarthaṃ svaśareṇa bhinnā // Dak_8.76 //",
  "S01dvavims_tu:1190": "vyādhānāṃ caṇḍakrūrāṇam alajjānāṃ tathaiva ca /",
  "S01dvavims_tu:1191": "asatyānāṃ ca duṣṭānām evācāravidho nṛpa // Dak_8.77 //",
  "S01dvavims_tu:1192": "tato rājā idaṃ vacanaṃ śrutvā śalyam iva gadgadakaṇṭhena pratyuttaraṃ dātuṃ na śaknoti //",
  "S01dvavims_tu:1193": "tatra kṣaṇaṃ tūṣṇīm āsthāya sa rājā mṛgapatnīm uvāca //",
  "S01dvavims_tu:1194": "kiṃ manyase mṛgīdānīṃ mṛgayānā[ṃ]gate 'pi ca /",
  "S01dvavims_tu:1195": "aparādhena lipto 'haṃ guror vacanaṃ nānyathā // Dak_8.78 //",
  "S01dvavims_tu:1196": "kākatālīva yat prāpya pramodenābhinirmite /",
  "S01dvavims_tu:1197": "na kiṃ cit krūracittena na ca te dveṣabhāvataḥ // Dak_8.79 //",
  "S01dvavims_tu:1198": "mṛgapatny uvāca //",
  "S01dvavims_tu:1199": "kiṃ manyase mahārāja prasādena parātmani /",
  "S01dvavims_tu:1200": "svakānāṃ ca parāṇāṃ ca śarīraṃ tulyam eva ca // Dak_8.80 //",
  "S01dvavims_tu:1201": "sukhaduḥkhaṃ ca sarveṣāṃ kathaṃ na jñāyase nṛpa /",
  "S01dvavims_tu:1202": "mama prāṇaharas tvaṃ hi kiṃ vaktavyam ataḥ param // Dak_8.81 //",
  "S01dvavims_tu:1203": "ity uktvā sā mṛgī kālagatā //",
  "S01dvavims_tu:1204": "tatas tasya bhartā mṛgaḥ samāyātaḥ ghrāṇo nocchvāsam āghrāya paśyati tāṃ mṛtaśarīrāṃ dṛṣṭvā ucchedakarīram iva sahasā bhūmau papāta /",
  "S01dvavims_tu:1205": "krameṇa smṛtim upasthāpya karuṇakaruṇair nānāvilāpaṃ cakāra //",
  "S01dvavims_tu:1206": "hā prāṇānandanasnehe vrajase katham ekikā /",
  "S01dvavims_tu:1207": "māṃ vihāyādhunā tatra kathaṃ kena prahāritā // Dak_8.82 //",
  "S01dvavims_tu:1208": "samārjavaṃ samaṃ jñānaṃ mama tulyaparākramā /",
  "S01dvavims_tu:1209": "tvadguṇaṃ kathaṃ vismṛtya manye kāntārabhīṣaṇam // Dak_8.83 //",
  "S01dvavims_tu:1210": "suhṛdanye na vidyante tavaikavallabhaḥ khalu /",
  "S01dvavims_tu:1211": "idānīṃ sneham utsṛjya kathaṃ te jīva hāritaḥ // Dak_8.84 //",
  "S01dvavims_tu:1212": "tataḥ sa rājānam uvāca //",
  "S01dvavims_tu:1213": "mama prāṇasameyaṃ strī patnī me jīvahāritā /",
  "S01dvavims_tu:1214": "atisnehatarā strī me kathaṃ te prāṇahāritā // Dak_8.85 //",
  "S01dvavims_tu:1215": "atha sa mṛgas tasmai śāpitaḥ //",
  "S01dvavims_tu:1216": "yathā me patnī nadīmadhye sthitvā prahāritena vyāpāditā /",
  "S01dvavims_tu:1217": "tathā tvaṃ samudramadhye pañcatvam upagacchatu //",
  "S01dvavims_tu:1218": "caturvarṇānāṃ hīnavarṇo bhavatv iti śanaiḥ svam āśramaṃ gato mṛgaḥ //",
  "S01dvavims_tu:1219": "kiṃ manyadhve bhikṣavas tena kālena tena samayena ṛṣir āsīd ahaṃ saḥ /",
  "S01dvavims_tu:1220": "yo 'sau sautīrṇaḥ sa rājābhūt //",
  "S01dvavims_tu:1221": "mṛgaśāpena śreṣṭhī bhūtvā samudramadhye kālagataḥ /",
  "S01dvavims_tu:1222": "kiṃ tu bauddhanāmānusmṛtya pramodya kuṅkumādidānato deveṣūpapannaḥ //",
  "S01dvavims_tu:1223": "mahānuśaṃsā bhikṣavaḥ kuṅkumādigandhadānasya tathāgateṣu mahānuśaṃsā //",
  "S01dvavims_tu:1224": "punaś ca śṛṇu //",
  "S01dvavims_tu:1225": "majjadvāravilāsinīkarakucaśroṇyūruvisphāritāṃ",
  "S01dvavims_tu:1226": "yat sphītasphuṭapaṅkajāṃ surapatir mandākinīṃ gāhate /",
  "S01dvavims_tu:1227": "kāntābhiḥ smaravihvalābhir asakṛl lokottamāyādarāt",
  "S01dvavims_tu:1228": "tad gandhodakapādyadhūpakusumasraggandhadānāt phalam // Dak_8.86 //",
  "S01dvavims_tu:1229": "yad rājā cakravartī viyati gataghanaiḥ kuṅkumāmbhaḥpravāhaiḥ",
  "S01dvavims_tu:1230": "karpūrāmodavadbhir malayajasurabhiśleṣaśītair yutāyām /",
  "S01dvavims_tu:1231": "gaṅgāyām aṅgasaukhyaṃ paramam anubhavan modate sundarībhis",
  "S01dvavims_tu:1232": "tat tyāgāt kuṅkumāder guṇagaṇanidhaye buddhabhaṭṭārakāya // Dak_8.87 //",
  "S01dvavims_tu:1233": "mṛdaṅgavīṇāpaṭahapraṇādaiḥ kṛtvā tu pūjāṃ sugatottamānām /",
  "S01dvavims_tu:1234": "śṛṇoti śabdān suramānuṣāṇāṃ śrotraṃ ca divvaṃ labhate viśiṣṭam // Dak_8.88 //",
  "S01dvavims_tu:1235": "iti śrīdvāviṃśatyavadānakathāyāṃ kuṅkumādidānakathāparivarto nāmāṣṭamaḥ paricchedaḥ //",
  "S01dvavims_tu:1236": "IX. chattradānakathā",
  "S01dvavims_tu:1237": "atha khalu maitreyo bodhisattvo mahāsattvo bhagavantam evam āha // bhagavan",
  "S01dvavims_tu:1238": "buddheṣu stūpabimbeṣu chattram udāraṃ pradiśanti ye /",
  "S01dvavims_tu:1239": "teṣāṃ phalaṃ kīdṛśaṃ syād bhāṣasva sugata prabho // Dak_9.1 //",
  "S01dvavims_tu:1240": "evam ukte 'tha bhagavān kṣaṇam eva tūṣṇīm āsthāya,",
  "S01dvavims_tu:1241": "idaṃ mahānimittaṃ prādurbhāvam akarot svaṃ prabhāvasaṃdarśanārthaṃ buddhapūjāsaṃvartanārthaṃ buddhe 'prasannānāṃ cittānāṃ manaḥprasannasaṃjananārtham //",
  "S01dvavims_tu:1242": "athānantaraṃ mahāpṛthivī ṣaḍvikāraṃ prakampitā,",
  "S01dvavims_tu:1243": "ā rasātalaṃ yāvat sumerum api /",
  "S01dvavims_tu:1244": "evaṃrūpāṇy adbhutāni bhavanty anyāni ca //",
  "S01dvavims_tu:1245": "tadyathā //",
  "S01dvavims_tu:1246": "saṃkṣiptāni viśālībhavanti /",
  "S01dvavims_tu:1247": "hastinaḥ krośanti /",
  "S01dvavims_tu:1248": "aśvā hreṣante /",
  "S01dvavims_tu:1249": "gṛhagatāni vividhavādyabhāṇḍāni svayaṃ nadanti /",
  "S01dvavims_tu:1250": "andhāś cakṣuḥ pratilabhante / badhirāḥ",
  "S01dvavims_tu:1251": "śrotraṃ labhante /",
  "S01dvavims_tu:1252": "mūkaḥ pravyāhārasamartho bhavati /",
  "S01dvavims_tu:1253": "indriyavikalā indriyāṇi pūrṇāni labhante /",
  "S01dvavims_tu:1254": "unmattā vigatamadā bhavanti,",
  "S01dvavims_tu:1255": "viṣapīḍitā nirviṣā bhavanti /",
  "S01dvavims_tu:1256": "anyonyavairiṇo maitrīṃ pratilabhante /",
  "S01dvavims_tu:1257": "gurviṇyaḥ svastinā prajāyante /",
  "S01dvavims_tu:1258": "bandhanabaddhā bandhanād vimucyante /",
  "S01dvavims_tu:1259": "adhanā dhanāni pratilabhante /",
  "S01dvavims_tu:1260": "bubhukṣitāḥ pūrṇodarā bhavanti /",
  "S01dvavims_tu:1261": "rogārttā rogair vimuktā bhavanti /",
  "S01dvavims_tu:1262": "antarikṣāś ca devā divyapuṣpavarṣam utsṛjanti //",
  "S01dvavims_tu:1263": "(Dak: 87)",
  "S01dvavims_tu:1264": "atha śakro devānām indra adhastāj jñānadarśanaṃ pravartya tatkṣanam eva svargalokāt prasarati /",
  "S01dvavims_tu:1265": "bhagavataḥ pūjārthaṃ svayam eva mahāpramāṇadivyasuvarṇaratnamayacchattraṃ dhṛtvā devagaṇaiḥ sārdhaṃ tatra gṛddhakūṭaparvate samāyāti koṭipramāṇadundubhayaḥ pranādayan //",
  "S01dvavims_tu:1266": "atha śakro devānām indro bhagavantaṃ dadarśa /",
  "S01dvavims_tu:1267": "dvātriṃśatā mahāpuruṣalakṣaṇaiḥ samanvāgataṃ kāñcanaparvatam iva śriyā jvalantaṃ bhagavantaṃ suvarṇaratnamayaiś chattraiḥ saṃchādita abhūt /",
  "S01dvavims_tu:1268": "tripradakṣiṇīkṛtya bhagavataḥ pādau śirasābhivandya bhagavataḥ purastān niṣaṇṇaḥ //",
  "S01dvavims_tu:1269": "atha bhagavān dharmaṃ kathayā saṃdarśya samuttejayati saṃharṣayati //",
  "S01dvavims_tu:1270": "⟨anitya saṃsāram anitya koṣam anitya sauhṛdi saputradārā /",
  "S01dvavims_tu:1271": "anitya rājo vividhopabhogyaṃ saṃsārake sarvam anityam eva //",
  "S01dvavims_tu:1272": "dānaṃ vibhūṣaṇaṃ loke dānaṃ durgatinivāraṇam /",
  "S01dvavims_tu:1273": "dānaṃ svargasya sopāṇaṃ dānaṃ śāntikaraṃ śubham //⟩",
  "S01dvavims_tu:1274": "atha śakro devānām indraḥ saparivāro dharmaṃ śrutvā punar api divaṃ jagmuḥ //",
  "S01dvavims_tu:1275": "(Dak: 88)",
  "S01dvavims_tu:1276": "tadanantaraṃ parṣajjanās taddhetukaṃ cāveditamanasaḥ,",
  "S01dvavims_tu:1277": "teṣām āśayaṃ jñātvā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ //",
  "S01dvavims_tu:1278": "kutremāni bhagavan kuśalamūlāni kṛtāni yato bhagavata evaṃvidhā pūjā bhikṣusaṃghasya ceti //",
  "S01dvavims_tu:1279": "bhagavān āha //",
  "S01dvavims_tu:1280": "tathāgatenaiva tāni bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāny oghavatpratyupasthitāny avaśyabhāvīni /",
  "S01dvavims_tu:1281": "mayaitāni karmāṇi kṛtāny upacitāni,",
  "S01dvavims_tu:1282": "ko 'nyaḥ pratyanubhaviṣyati /",
  "S01dvavims_tu:1283": "na bhikṣavaḥ karmāṇi kṛtāni pṛthivīdhātau nāpavāyvagniṣu vipacyante śubhāny aśubhāni ca //",
  "S01dvavims_tu:1284_0": "bhūtapūrvaṃ bhikṣavo 'tīte 'dhvani kṣamāvatyāṃ mahānagaryām utpāditaḥ kṣemaṃkaro",
  "S01dvavims_tu:1284_1": "nāma tathāgato 'rhan samyaksaṃbuddho vidyācaraṇasaṃpannaḥ sugato lokavid anuttaraḥ",
  "S01dvavims_tu:1284_2": "puruṣadamyasarathiḥ śāstā devānāṃ ca manuṣyāṇāṃ ca buddho bhagavān etarhi tiṣṭhati saśiṣyaḥ //",
  "S01dvavims_tu:1285": "tena khalu punaḥ samayena anyatamajanapade rājadhānī āsīt /",
  "S01dvavims_tu:1286": "manoramā ṛddhisphītā subhikṣā cākīrṇabahujanaparivṛtā vidvajjanasampannā /",
  "S01dvavims_tu:1287": "tasyāṃ rājadhānyāṃ mahākṣatriyamūrdhnābhiṣikto (Dak: 89)",
  "S01dvavims_tu:1288": "mahāvīryavān paramadhārmiko dharmarājo dharmeṇa rājyaṃ kārayati sma //",
  "S01dvavims_tu:1289": "atha sa mahākṣatriyo mūrdhnābhiṣiktaḥ kṣemaṃkarasya tathāgatasya mahāśaṃsāvarṇanaṃ bhāṣitaṃ śrutvā paramaṃ prasādayām āsa //",
  "S01dvavims_tu:1290": "atha tatkṣaṇam eva vividhapūjopakaraṇaṃ sajjīkṛtya nimantraṇārthaṃ dūtaṃ preṣayati /",
  "S01dvavims_tu:1291": "aśvavegena hastivegena rathavegena /",
  "S01dvavims_tu:1292": "tataḥ kramatas tatrānuprāptas tathāgataṃ prārthayām āsa //",
  "S01dvavims_tu:1293": "he bhagavan kṣemaṃkara samyaksaṃbuddha mahākṣatriyo mūrdhnābhiṣikto tvayi nimantraṇaṃ preṣita adya caturthadine saśiṣyaḥ parṣadgaṇaiḥ saha samāyāntu mahāmune //",
  "S01dvavims_tu:1294": "ity uktvā kṣemaṃkaraṃ samyaksaṃbuddhaṃ praṇipatya svaviṣayaṃ pratyāgataḥ //",
  "S01dvavims_tu:1295": "atha sa mahākṣatriyo mūrdhnābhiṣiktaś caturthadine puṣpadhūpagandhacchattradhvajapaṭākāḥ sajjīkṛtya,",
  "S01dvavims_tu:1296": "puṣpāñjaliṃ prakṣiptavān //",
  "S01dvavims_tu:1297": "tato buddhānubhāvena tāni puṣpāṇi kṣemaṃkarasya tathāgatasya śirasi praticchannāni babhūvuḥ //",
  "S01dvavims_tu:1298": "atha bhikṣavaḥ kṣemaṃkaraṃ samyaksaṃbuddhaṃ papracchuḥ /",
  "S01dvavims_tu:1299": "kuta idaṃ bhadanta bhagavan nimantraṇam āyātam iti //",
  "S01dvavims_tu:1300": "(Dak: 90) kṣemaṃkaraḥ samyaksaṃbuddhaḥ provāca //",
  "S01dvavims_tu:1301": "mahākṣatriyo mūrdhnābhiṣikto nimantraṇaṃ kṛtam /",
  "S01dvavims_tu:1302": "tatrāsmābhir gantavyaṃ sajjīkurvantu bhikṣavaḥ // Dak_9.2 // iti //",
  "S01dvavims_tu:1303": "atha kṣemaṃkaras tathāgato 'rhan samyaksaṃbuddhaś caturthadine bhikṣugaṇaiḥ parivṛtaḥ kṣemaṃkaro bhagavān dānto dāntaparivāraḥ śāntaḥ śāntaparivāraḥ /",
  "S01dvavims_tu:1304": "mukto muktaparivāraḥ āścarya āścaryaparivāraḥ /",
  "S01dvavims_tu:1305": "vinīto vinītaparivāro 'rhann arhatparivāraḥ /",
  "S01dvavims_tu:1306": "vītarāgo vītarāgaparivāraḥ prāsādikaḥ prāsādikaparivāro vṛṣabha iva gogaṇaparivṛtaḥ /",
  "S01dvavims_tu:1307": "gaja iva kalabhagaṇaparivṛtaḥ /",
  "S01dvavims_tu:1308": "siṃha iva daṃṣṭrigaṇaparivṛtaḥ /",
  "S01dvavims_tu:1309": "rājahaṃsa iva haṃsagaṇaparivṛtaḥ /",
  "S01dvavims_tu:1310": "suparṇīva pakṣigaṇaparivṛtaḥ /",
  "S01dvavims_tu:1311": "vipra iva śiṣyagaṇaparivṛtaḥ /",
  "S01dvavims_tu:1312": "bālāhāśva iva turagagaṇaparivṛtaḥ /",
  "S01dvavims_tu:1313": "deśika ivādhvagagaṇaparivṛtaḥ /",
  "S01dvavims_tu:1314": "sūra iva yodhagaṇaparivṛtaḥ /",
  "S01dvavims_tu:1315": "sārthavāha iva vaṇiggaṇaparivṛtaḥ /",
  "S01dvavims_tu:1316": "śreṣṭhīva paurajanaparivṛtaḥ /",
  "S01dvavims_tu:1317": "(Dak: 91) koṭṭarāja iva mantrigaṇaparivṛtaḥ /",
  "S01dvavims_tu:1318": "cakravartīva putrasahasraparivṛtaḥ /",
  "S01dvavims_tu:1319": "candra iva nakṣatragaṇaparivṛtaḥ /",
  "S01dvavims_tu:1320": "sūrya iva raśmisahasraparivṛtaḥ /",
  "S01dvavims_tu:1321": "dhṛtarāṣṭra iva gandharvagaṇaparivṛtaḥ /",
  "S01dvavims_tu:1322": "virūḍhaka iva kumbhāṇḍagaṇaparivṛtaḥ /",
  "S01dvavims_tu:1323": "virūpākṣa iva nāgagaṇaparivṛtaḥ /",
  "S01dvavims_tu:1324": "dhanada iva yakṣagaṇaparivṛtaḥ /",
  "S01dvavims_tu:1325": "vemacitrīvāsuragaṇaparivṛtaḥ /",
  "S01dvavims_tu:1326": "śakra iva tridaśagaṇaparivṛtaḥ /",
  "S01dvavims_tu:1327": "brahmā iva brahmakāyikaparivṛtaḥ /",
  "S01dvavims_tu:1328": "stimita iva jalanidhiḥ sajala iva jaladharo vimada iva gajapatiḥ /",
  "S01dvavims_tu:1329": "sudāntair indriyair asaṃkṣobhiteryāpathena pracacāra //",
  "S01dvavims_tu:1330": "anekair devagaṇānucarair buddhadharmair nānādevaputraiḥ saṃvarṇitaiḥ saṃgītair vādyapraṇādaiḥ kṣemaṃkaro bhagavāṃs tāṃ rājadhānīm anuprāptaḥ //",
  "S01dvavims_tu:1331_0": "aśrauṣīd rājā mahākṣatriyo mūrdhnābhiṣiktaḥ kṣemaṃkarasamyaksaṃbuddhaś cāsmākaṃ rājadhānīm",
  "S01dvavims_tu:1331_1": "anuprāpta iti śrutvā ca mahatyā rājarddhyā mahatā rājānubhāvena samanvāgato yena",
  "S01dvavims_tu:1331_2": "bhagavān kṣemaṃkaraḥ samyaksaṃbuddhas tenopasaṃkrānta upasaṃkramya kṣemaṃkarasya",
  "S01dvavims_tu:1331_3": "samyaksaṃbuddhasya pādau śirasā vanditvaikānte niṣaṇṇaḥ //",
  "S01dvavims_tu:1332": "(Dak: 92)",
  "S01dvavims_tu:1333": "atha rājānaṃ kṣatriyaṃ mūrdhnābhiṣiktaṃ kṣemaṃkaraḥ samyaksaṃbuddho bodhikarair dharmaiḥ samādāpayati //",
  "S01dvavims_tu:1334": "athā sa rājā labdhaprasādajātaḥ kṣemaṃkaraṃ samyaksaṃbuddhaṃ rājakule nimantrya śatarasena bhojanena pratipāditaḥ //",
  "S01dvavims_tu:1335": "śatasahasramūlyena suvarṇacchattreṇa saṃchādayām āsa //",
  "S01dvavims_tu:1336": "atha sa bhagavān kṣemaṃkaraḥ samyaksaṃbuddho dharmavarsaṃ pravarṣitum ārabdhaḥ //",
  "S01dvavims_tu:1337": "sādhu sādhu mahārāja mahāpuṇyavratottamam /",
  "S01dvavims_tu:1338": "chattrāvarohaṇaṃ yena,",
  "S01dvavims_tu:1339": "īdṛśaṃ phalam āpyate // Dak_9.3 //",
  "S01dvavims_tu:1340": "gajaturagapadātisyandanaiḥ saptaratnair vrajati sutasahasrair vyomni yac cakravartī /",
  "S01dvavims_tu:1341": "śaśadharapariveṣacchattraruddhārkapādas",
  "S01dvavims_tu:1342": "tad api phalam udāraṃ chattradānāt prasūtam // Dak_9.4 //",
  "S01dvavims_tu:1343": "hemacchattratiraskṛtārkakiraṇāḥ śrīmadvinītadvipa-",
  "S01dvavims_tu:1344": "skandhasthā bahuratnabhūṣaṇavarāḥ śakrarddhivispardhinaḥ /",
  "S01dvavims_tu:1345": "cāturdvīpakacakravartyavanipā yad yānti khe līlayā",
  "S01dvavims_tu:1346": "tat tāthāgatadhātucaityakusumacchattrapradānāt phalam // Dak_9.5 //",
  "S01dvavims_tu:1347": "(Dak: 93)",
  "S01dvavims_tu:1348": "punas ca vistareṇa śṛṇu /",
  "S01dvavims_tu:1349": "tathāgatebhyaś chattrapradānato rājā bhavati cakravartī caturaṅgo vijitavān dhārmiko dharmarājaḥ saptaratnasamanvāgataḥI // tadyathā //",
  "S01dvavims_tu:1350": "cakraratnaṃ hastiratnam aśvaratnaṃ stīratnaṃ maṇiratnaṃ gṛhapatiratnaṃ pariṇāyakaratnam /",
  "S01dvavims_tu:1351": "evaṃ saptaratnasamanvāgato bhavati rājā cakravartī cāsya putrasahasraṃ bhavati śūrāṇāṃ vīrāṇāṃ varāṅgarūpināṃ parasainyapramardakānāṃ /",
  "S01dvavims_tu:1352": "putrasahasraiḥ samanvāgato bhavati /",
  "S01dvavims_tu:1353": "sa imāṃ mahāpṛthivīṃ sasāgarām akhilam akaṇṭhakam adaṇḍenāśastreṇābhinirjityādhyāsayati /",
  "S01dvavims_tu:1354": "ekapurīm iva pṛthivīṃ dharmeṇa rājyaṃ kariṣyati /",
  "S01dvavims_tu:1355": "evaṃrūpeṇa tvaṃ rājā bhaviṣyasi cakravartī caturdvīpeśvara iti vyākārṣīt //",
  "S01dvavims_tu:1356": "sa bhagavān yathāgataṃ tathārddhyā khagapathena svaṃ vihāraṃ samāyayau //",
  "S01dvavims_tu:1357": "atha sa rājā parinirvṛtasya tathāgatasya ca samantayojanaṃ stūpaṃ kāritavān kroṣam uccatvena //",
  "S01dvavims_tu:1358": "mahāpramāṇaṃ chattraṃ nyasto pūjito 'bhūt //",
  "S01dvavims_tu:1359": "kiṃ manyadhve bhikṣavo yo 'sau tena kālena tena samayena rājā babhūvāhaṃ saḥ /",
  "S01dvavims_tu:1360": "yan mayā kṣemaṃkarasamyaksaṃbuddhasya (Dak: 94)",
  "S01dvavims_tu:1361": "stūpeṣu śraddhayā chattraṃ nyastaṃ evaṃvidhā pūjā mayā cakravartī bhūtvā saṃsāre 'nantasukham anubhūtaṃ /",
  "S01dvavims_tu:1362": "idānīṃ tenaiva hetinā śakreṇa devānām indreṇāsya tathāgatasyaivaṃvidhā mānitā pūjitā chattreṇa saheti //",
  "S01dvavims_tu:1363": "tasmād bhikṣavo buddhaṃ bhagavantaṃ śāstāram iti jñātvā yuṣmābhir api satkāraṃ kartavyam iti /",
  "S01dvavims_tu:1364": "tathā mamāntare mama nirvṛte saṃsāre sattvebhya evam udārataraṃ vācyam apy unneyam //",
  "S01dvavims_tu:1365": "iti puṇyaprasādanadvāviṃśatyavadānakathāyāṃ chattradānakathā navamaḥ paricchedaḥ //",
  "S01dvavims_tu:1366": "X. dhātvavaropaṇakathā",
  "S01dvavims_tu:1367": "atha khalu maitreyo bodhisattvo mahāsattvo bhagavantam etad avocat //",
  "S01dvavims_tu:1368": "bhagavaṃś chattrānuśaṃsāṃ tava vāṇīṃ śrutvā pramodaṃ prāptavān // punar api",
  "S01dvavims_tu:1369": "jinasya prakṛtau stūpe dhātum āropyate ca yat /",
  "S01dvavims_tu:1370": "phalaṃ teṣāṃ kathaṃ nātha vada tvaṃ jñānasāgara // Dak_10.1 //",
  "S01dvavims_tu:1371": "tasmin samaye so 'pi bhagavāṃl lokānukampārtham iha gṛdhrakūta eva viharati //",
  "S01dvavims_tu:1372": "bhagavān āha //",
  "S01dvavims_tu:1373": "sādhu śṛṇu mahāsattva dhātvāropaṇajaṃ phalam /",
  "S01dvavims_tu:1374": "puṇyaṃ tad viśeṣaṃ ca vakṣyāmi sarvabodhaye // Dak_10.2 //",
  "S01dvavims_tu:1375": "tad yathaikasmiṃ samaye dakṣiṇāpathe dharmakalpo nāma rājā rājyaṃ kārayati /",
  "S01dvavims_tu:1376": "ṛddhisphītaṃ ca kṣemaṃ ca subhikṣaṃ cākīrṇabahujanamanuṣyaṃ ca praśāntakalikalahaḍimbaḍambaraṃ taskararogāpagataṃ śālīkṣugomahiṣīsaṃpannaṃ priyam iva putraikaṃ rājyaṃ kārayati //",
  "S01dvavims_tu:1377": "so 'pareṇa samayena devyā (Dak: 96)",
  "S01dvavims_tu:1378": "sārdhaṃ krīḍati ramate paricārayati /",
  "S01dvavims_tu:1379_0": "tasya krīḍato ramamāṇasya paricārayato māsātyayāt putro jāta abhirūpo darśanīyaḥ",
  "S01dvavims_tu:1379_1": "prāsādika atikrāntamānuṣyavarṇaḥ saṃprāptadivyadhātuśliṣṭavarṇaś cānena prabhayā",
  "S01dvavims_tu:1379_2": "sarvaṃ ca nagaram avabhāsito 'bhūt //",
  "S01dvavims_tu:1380": "taṃ dṛṣṭvā mātāpitarav anye ca lokāmātyaparṣajjanāḥ kautūhalābhyāgataḥ sattvāḥ paraṃ vismayam āgatāś cintayanti /",
  "S01dvavims_tu:1381": "kuto 'yaṃ īdṛśaḥ sattvaviśeṣa iti //",
  "S01dvavims_tu:1382": "atha tasmin samaye tasya rājño grāmagrāmaṇyām adhikṛtajanā rājānam āgatya prāhuḥ /",
  "S01dvavims_tu:1383": "bho mahārāja tava viṣayeṣu sthāneṣu nidhānaplutā jātā //",
  "S01dvavims_tu:1384": "ke cid āhuḥ suvarṇanidhānaplutā jātā //",
  "S01dvavims_tu:1385": "ke cid āhū rūpyasya nidānaplutā jātā //",
  "S01dvavims_tu:1386": "ke cid āhū ratnanidānaplutā jātā //",
  "S01dvavims_tu:1387": "evam anyam anyāny aṣṭau nidhānaplutā jātā //",
  "S01dvavims_tu:1388": "kiṃ bhavatu dārakasya nāmeti //",
  "S01dvavims_tu:1389": "jñātaya ūcuḥ //",
  "S01dvavims_tu:1390": "aho puṇyasya sāmarthaḥ /",
  "S01dvavims_tu:1391": "yasmād anena jātena,",
  "S01dvavims_tu:1392": "dhātuśliṣṭaprabhayā (Dak: 97)",
  "S01dvavims_tu:1393": "sarvaṃ nagaram avabhāsitam /",
  "S01dvavims_tu:1394": "api tv aṣṭau dhātūnāṃ nidhānaplutā jātā /",
  "S01dvavims_tu:1395": "tasmād bhavatu dārakasya nāma dhātustejarājakumāra iti nāma sthāpitam //",
  "S01dvavims_tu:1396": "tata upakaraṇaviśeṣair āśu vardhate hradastham iva paṅkajam /",
  "S01dvavims_tu:1397": "sa ca paṇḍito vyakto medhāvī śrāddho bhadraḥ kalyāṇāśya ātmahitaparahitapratipannaḥ kāruṇiko mahātmā dhārmiko dharmakāmaḥ prajāvatsarasvabhāvaḥ //",
  "S01dvavims_tu:1398": "yāvad apareṇa samayena rūpamadamatto prabhūtabalākrāntaḥ sa svarājyaviṣaye vistarakautukaḥ kiṃ kim astīti taddarśanārtham upacakrāma,",
  "S01dvavims_tu:1399": "mahatyā rājarddhyā nānāvādyaṃ ninādayan parijanasahāyaparivṛto vaḍabāsahasrair nāgasahasraiḥ parivṛto yathā śakropacāraiḥ śakraparispardhy evaṃ sa vibhūtyā niṣkrāmati //",
  "S01dvavims_tu:1400": "atha grāmaṇyāṃ janapade vistaraṃ darśituṃ rājāgacchatīti śabdam aśrauṣīt //",
  "S01dvavims_tu:1401": "tadā sarve janā yogyānusāreṇa sarvavastūni saṃbhārāṇi sajjīkṛtya rājānam upagamya sarvavastūpabhogapuraḥsareṇa taṃ satkārayām āsa //",
  "S01dvavims_tu:1402": "(Dak: 98)",
  "S01dvavims_tu:1403": "tataḥ sa dhātusteja ito nātidūre paramavistarasamatalasthalabhūmim anuprāptaḥ /",
  "S01dvavims_tu:1404": "tato rājño manasi utkaṇṭhita aśvavegena krīḍitum //",
  "S01dvavims_tu:1405": "atha rājñaḥ sahāyān atra",
  "S01dvavims_tu:1406": "viśrāmayati /",
  "S01dvavims_tu:1407": "atha rājā dvir api trir api aśvavegaṃ kṛtavān /",
  "S01dvavims_tu:1408": "tato 'śvenātijavenāpahārito gataḥ /",
  "S01dvavims_tu:1409": "paramadūradeśe 'śvena parityaktvā rāj mūrchitaḥ /",
  "S01dvavims_tu:1410": "mūrchā parigatā,",
  "S01dvavims_tu:1411": "rājā kṣaṇena cetanāṃ puṣṇāti /",
  "S01dvavims_tu:1412": "aśvam adarśanaṃ prāptaḥ //",
  "S01dvavims_tu:1413": "tataḥ sarve sahāyajanā rājānam adarśanaṃ prāptā manobhaṅgaṃ kṛtvā pratinivṛttāḥ //",
  "S01dvavims_tu:1414": "atha sa rājā,",
  "S01dvavims_tu:1415": "pratinivṛttaṃ mārgaṃ na jñāyamānaṃ diśo 'pi aviditaḥ,",
  "S01dvavims_tu:1416": "svecchayā tad bhuvanaṃ tyaktvānyatra dūrabhuvanaṃ yayau //",
  "S01dvavims_tu:1417": "atha rājā tata ito nātidūre ramaṇakaṃ nāma nagaraṃ dṛṣṭaṃ,",
  "S01dvavims_tu:1418": "sa tad upajagāma /",
  "S01dvavims_tu:1419": "yāvat tataś catasro 'psaraso nirgatā abhirūpā darśanīyāḥ prāsādikās tāḥ kathayanti /",
  "S01dvavims_tu:1420": "ehi dhātusteja svāgataṃ te,",
  "S01dvavims_tu:1421": "idam asmākam annagṛhaṃ pānagṛhaṃ vastragṛhaṃ śayyāgṛhaṃ maṇimuktāvajravaiḍūryaśaṅkhaśilāpravālavividhajātarūparajatasaṃpūrṇam (Dak: 99)",
  "S01dvavims_tu:1422": "āgaccha raṃsyāmaha iti //",
  "S01dvavims_tu:1423": "sa tatheti kṛtvā tābhiḥ sahānekāni varṣāni ratim anubhūtavān /",
  "S01dvavims_tu:1424": "athāpi tatkṛtapuṇyaḥ sattvaḥ kṛtakuśalaḥ /",
  "S01dvavims_tu:1425": "dakṣiṇapaddhatigamanāc cainaṃ vārayanti //",
  "S01dvavims_tu:1426": "sa yato dakṣiṇāyāḥ paddhater nivāryate,",
  "S01dvavims_tu:1427": "tataḥ suṣṭhutaram utkaṇṭhito gantum /",
  "S01dvavims_tu:1428": "yāvat punar api dakṣiṇapathānugacchan paśyati sadāmattaṃ nāma nagaraṃ /",
  "S01dvavims_tu:1429": "tatra dvārībhūto yāvat tasmād apy aṣṭau cāpsaraso nirgatā abhirūpatarā darśanīyatarāḥ prāsādikatarās tāḥ kathayanti sma /",
  "S01dvavims_tu:1430": "ehi dhātusteja svāgataṃ te,",
  "S01dvavims_tu:1431": "idam asmākam annagṛhaṃ pānagṛhaṃ vastragṛhaṃ śayyāsanagṛhaṃ maṇimuktāvajravaiḍūryaśaṅkhaśilāpravālavividhajātarūparajatasaṃpūrṇam āgaccha raṃsyāmahe //",
  "S01dvavims_tu:1432": "sa tābhiḥ sahānekāni varṣāṇi ratim anubhūtavān /",
  "S01dvavims_tu:1433": "athāpi tatkṛtapuṇyaḥ sattvaḥ kṛtakuśalaḥ /",
  "S01dvavims_tu:1434": "tā apy asya dakṣiṇapaddhatiṃ vārayanti /",
  "S01dvavims_tu:1435": "sa yato dakṣiṇāyāḥ paddhater nivāryate,",
  "S01dvavims_tu:1436": "tataḥ suṣṭhutaram utkaṇṭhito gantum /",
  "S01dvavims_tu:1437": "yāvat punar api dakṣiṇena pathā gacchan paśyati nandanaṃ nāma nagaram /",
  "S01dvavims_tu:1438": "sa tatra dvārībhūto yāvat tasmād api ṣoḍaśāpsaraso nirgatā abhirūpatarā darśanīyatarāḥ prāsādikatarās tāḥ kathayanti /",
  "S01dvavims_tu:1439": "(Dak: 100) ehi dhātusteja svāgataṃ te,",
  "S01dvavims_tu:1440": "idam asmākam annagṛhaṃ pānagṛhaṃ vastragṛhaṃ śayyāsanagṛhaṃ maṇimuktāvajravaiḍūryaśaṅkhaśilāpravālavividhajātarūparajatasaṃpūrṇam āgaccha raṃsyāmahe //",
  "S01dvavims_tu:1441": "sa tābhis sahānekāni varṣāṇi ratim anubhūtavān /",
  "S01dvavims_tu:1442": "athāpi tatkṛtapuṇyaḥ sattvaḥ kṛtakuśalaḥ /",
  "S01dvavims_tu:1443": "tā apy asya dakṣiṇapaddhatiṃ vārayanti /",
  "S01dvavims_tu:1444": "sa yato dakṣiṇāyāḥ paddhater nivāryate tataḥ suṣṭhutaram utkaṇṭhito gantum //",
  "S01dvavims_tu:1445": "yāvat punar api dakṣineṇa pathā gacchan paśyati brahmottaraṃ nāma prāsādam /",
  "S01dvavims_tu:1446": "sa tatra dvāribhūto yāvat tasmād api dvātriṃśad apsaraso nirgatā abhirūpatarā darśanīyatarāḥ prāsādikatarās tāḥ kathayanti /",
  "S01dvavims_tu:1447": "ehi dhātusteja svāgataṃ te,",
  "S01dvavims_tu:1448": "idam asmākam annagṛhaṃ pānagṛhaṃ vastragṛhaṃ śayyāgṛhaṃ maṇimuktāvajravaiḍūryaśaṅkhaśilāpravāḍajātarūpārajatasaṃpūrṇam āgaccha raṃsyāmahe //",
  "S01dvavims_tu:1449": "sa tābhiḥ sahānekāni varṣāṇi ratim anubhūtavān /",
  "S01dvavims_tu:1450": "athāpi tatkṛtapuṇyaḥ sattvaḥ kṛtakuśalaḥ /",
  "S01dvavims_tu:1451": "tā apy asya dakṣināṃ paddhatiṃ vārayanti /",
  "S01dvavims_tu:1452": "sa yato dakṣiṇāyāḥ paddhater nivāryate /",
  "S01dvavims_tu:1453": "tataḥ suṣṭhutaram utkaṇṭhito (Dak: 101) gantum //",
  "S01dvavims_tu:1454": "yathā dakṣiṇāṃ paddhatiṃ gacchati tathāsya itaḥ paddhate yāvat punar api dakṣiṇena pathā gacchan paśyati mahāntaṃ taptavālukāsthalaṃ,",
  "S01dvavims_tu:1455": "tatas tīreṣūpagacchati /",
  "S01dvavims_tu:1456": "agnidāham iva jvālāgatāṃ vālukāṃ dadarśa //",
  "S01dvavims_tu:1457": "tad dṛṣṭvā manovihvalatayā iti cintitaḥ kathaṃ gamyate /",
  "S01dvavims_tu:1458": "kutra gaccheyam ahaṃ nu bho //",
  "S01dvavims_tu:1459": "tathā sthite ugrajantuḥ samāgataḥ /",
  "S01dvavims_tu:1460": "nāśvo na kharo noṣṭro na gāvo mukhākṛtir na vidyate /",
  "S01dvavims_tu:1461": "jantur eka upāgatya tam uvāca /",
  "S01dvavims_tu:1462": "mānava me 'ṅgapṛṣṭhe 'varohaya,",
  "S01dvavims_tu:1463": "idaṃ vālukāsthale kathaṃ hi gamyate /",
  "S01dvavims_tu:1464": "yadi hiṇḍate tava pādaḥ komalagodhumo muśalaprahārair vibhedayann iva viśīryate /",
  "S01dvavims_tu:1465": "ata eva me pṛṣṭhe 'varohaya paratīraṃ nīyate mayā //",
  "S01dvavims_tu:1466": "sa avaruroha ca tadā sa javena nīyate /",
  "S01dvavims_tu:1467": "tatkṣaṇam eva tīram anuprāptaḥ sa jantur antarhito 'bhūt //",
  "S01dvavims_tu:1468": "(Dak: 102)",
  "S01dvavims_tu:1469": "tato dakṣiṇena pathā gacchan kasmiṃś cit sthāne paśyati projjvalam /",
  "S01dvavims_tu:1470": "jvalanena sa tapyate //",
  "S01dvavims_tu:1471": "sa āha /",
  "S01dvavims_tu:1472": "kena karmaṇeti //",
  "S01dvavims_tu:1473": "vanadāhavahnido 'haṃ /",
  "S01dvavims_tu:1474": "tasya karmaṇeti //",
  "S01dvavims_tu:1475": "sa punar api dṛṣṭaḥ /",
  "S01dvavims_tu:1476": "vāyasagṛddhādyair āraṭane 'niśaṃ bhujyate //",
  "S01dvavims_tu:1477": "so 'vocat /",
  "S01dvavims_tu:1478": "ko 'sau kena karmaṇeti //",
  "S01dvavims_tu:1479": "sa āha //",
  "S01dvavims_tu:1480": "ahaṃ viśvāsaghātakaḥ /",
  "S01dvavims_tu:1481": "tena karmaṇeti //",
  "S01dvavims_tu:1482": "punar api jvaladagniguḍaṃ mukhe viṣkambhamāṇam aśnāti /",
  "S01dvavims_tu:1483": "taṃ dṛṣṭavān //",
  "S01dvavims_tu:1484": "sa āha /",
  "S01dvavims_tu:1485": "ko 'sau //",
  "S01dvavims_tu:1486": "sāṃghikānāṃ dravyaharaṇeneti //",
  "S01dvavims_tu:1487": "sa punar api dṛṣṭaḥ /",
  "S01dvavims_tu:1488": "ayojvalitatīkṣṇatarakṣuramārge raṭan viśīrṇapādaḥ pragacchati //",
  "S01dvavims_tu:1489": "taṃ dṛṣṭvāha //",
  "S01dvavims_tu:1490": "kā evaṃvidhāḥ //",
  "S01dvavims_tu:1491": "sa cāha //",
  "S01dvavims_tu:1492": "dharmasetuṃ viṣame jale vā marge kuṭile vā bhindanti /",
  "S01dvavims_tu:1493": "tasya karmaṇeti //",
  "S01dvavims_tu:1494": "(Dak: 103)",
  "S01dvavims_tu:1495": "punar api prakīrṇakeśīstriyau svajānu dantair ghṛṣṭvā sthitau /",
  "S01dvavims_tu:1496": "sa āha /",
  "S01dvavims_tu:1497": "ke striyau kena vā karmaṇeti /",
  "S01dvavims_tu:1498": "te ūcatuḥ /",
  "S01dvavims_tu:1499": "adānnadātā kuśalair vihīnaḥ /",
  "S01dvavims_tu:1500": "annaṃ na prāptaṃ dvādaśavarṣabhūtam //",
  "S01dvavims_tu:1501": "punar api ito 'bhyantaraṃ gacchan paśyati /",
  "S01dvavims_tu:1502": "śālmalī raṭann aṣṭāṅgulāyaskaṇṭakā saṃsaktaḥ //",
  "S01dvavims_tu:1503": "sa āha //",
  "S01dvavims_tu:1504": "ko 'yaṃ //",
  "S01dvavims_tu:1505": "sa cāha //",
  "S01dvavims_tu:1506": "paradārāgamanaprasakta iti //",
  "S01dvavims_tu:1507": "sa punar api ito dakṣiṇena pathā gacchan paśyati /",
  "S01dvavims_tu:1508": "rajjunā pādadvayor baddhā gale 'valambya keśeṣu rajjunā granthayitvā vṛkṣe cālambya strī nitambe 'yodaṃṣṭraiḥ khādyate bhrśaṃ //",
  "S01dvavims_tu:1509": "tāṃ dṛṣṭvā sa āha /",
  "S01dvavims_tu:1510": "kā evaṃvidhā //",
  "S01dvavims_tu:1511": "sāha //",
  "S01dvavims_tu:1512": "ātmasvāminam avahelāṃ kṛtya parapaurṣarateneti //",
  "S01dvavims_tu:1513": "(Dak: 104)",
  "S01dvavims_tu:1514": "punar api ito dakṣiṇena pathā gacchan paśyati /",
  "S01dvavims_tu:1515": "mastake 'yomayacakraṃ bhrāmayan pūyaśoṇitaṃ prasarati śiraso 'sya /",
  "S01dvavims_tu:1516": "taṃ dṛṣṭvā kathayati /",
  "S01dvavims_tu:1517": "ayaṃ vidhā kasmād",
  "S01dvavims_tu:1518": "duḥprasahyaduḥkhī kaḥ //",
  "S01dvavims_tu:1519": "sa tam āha //",
  "S01dvavims_tu:1520": "mātur apakārād imaṃ duḥprasahyaduḥkham /",
  "S01dvavims_tu:1521": "atha sa punar api ito dakṣiṇena pathā gacchan paśyati /",
  "S01dvavims_tu:1522": "mahākāyo mahocchrāyaparvatodarasaṃnibhaḥ /",
  "S01dvavims_tu:1523": "svakeśaromapraticchannāṅgaḥ sūcīcchidropamāmukhaḥ // Dak_10.3 //",
  "S01dvavims_tu:1524": "taṃ dṛṣṭvā sa prāha /",
  "S01dvavims_tu:1525": "ko 'sāv ayam ugrarūpo bhayānakaḥ //",
  "S01dvavims_tu:1526": "sa tam āha /",
  "S01dvavims_tu:1527": "kasmai cid dānaṃ kiṃcinmātraṃ na dadāmi /",
  "S01dvavims_tu:1528": "dānanivārakadānamātsaryād iti //",
  "S01dvavims_tu:1529": "punar api ito dakṣiṇena pathā gacchan paśyati /",
  "S01dvavims_tu:1530": "agnikaṇāḥ śirasi varṣanti mahātṛṣārtaḥ //",
  "S01dvavims_tu:1531": "taṃ dṛṣṭvā sa prāha /",
  "S01dvavims_tu:1532": "aho vidheyaṃ kena karmaṇeti // sa āha //",
  "S01dvavims_tu:1533": "kasmai cit tṛṣārtāyāgatāya pānīyaṃ pātuṃ na dadāmi //",
  "S01dvavims_tu:1534": "punas tena pātuṃ gacched (Dak: 105)",
  "S01dvavims_tu:1535": "iti, tadā sa cāpi mṛttikām ādāya vyayanaṃ kṛtvā pānīyam āvilaṃ kṛtvā taddhetor idaṃ duḥkham //",
  "S01dvavims_tu:1536": "atha sa dhātustejanṛpaḥ paralokam itiniścitam iti saṃcintya tasmād dakṣiṇapathād vimukhībhūya svarājyaviṣayam anuprāptaḥ //",
  "S01dvavims_tu:1537": "tadā tasya pitrā rājñā cirakālena na pratyāgatena kālagata iti matvā putrasya nāmnā prāsādaḥ kāritaḥ /",
  "S01dvavims_tu:1538": "nānāvādyabhāṇḍamṛdaṅgatāḍajhallavīṇāveṇumukuṇḍatūryādi cchattradhvajacāmarādi prāsādopari nyastam //",
  "S01dvavims_tu:1539": "cākṣarāṇi likhitāni sthāpitāni /",
  "S01dvavims_tu:1540": "yadi tāvad dhātustejakumāro jīvati,",
  "S01dvavims_tu:1541": "tasya māṅgalyena kṣipram āgamanāya,",
  "S01dvavims_tu:1542": "atha cyutaḥ kālagato vā gatyupapattisthānaviśeṣatāyai //",
  "S01dvavims_tu:1543": "ity akṣarāṇi likhitvā tāsu nyastāḥ //",
  "S01dvavims_tu:1544": "atha sa dhātustejo nṛpatir dṛṣṭvā paurajanair acihnatvā kenāpi avicāritaḥ //",
  "S01dvavims_tu:1545": "tatas tena dhātustejarājñā svanāmna nirmitaprāsādaṃ (Dak: 106)",
  "S01dvavims_tu:1546": "samantataḥ paribhraman paśyati //",
  "S01dvavims_tu:1547": "svanāmalikhitaṃ kautūhalajātaḥ sa saṃlakṣayati /",
  "S01dvavims_tu:1548": "aho me mātāpitṛbhyāṃ mṛta eva gṛhīta iti niścayaṃ matvā me nāmnā pratimādinā prāsādaḥ kāritaḥ /",
  "S01dvavims_tu:1549": "pitrā rājñā tathākṛte bhūyaḥ kathaṃ saṃmukhī paśyeyaṃ /",
  "S01dvavims_tu:1550": "ataḥ kāraṇād atra sthātuṃ mano na ramate /",
  "S01dvavims_tu:1551": "kaivalyamokṣamārgaṃ sādhayeyam ity uktvā tasmāt sthānāc carann anyatra magadhābhimukhaṃ jagāma //",
  "S01dvavims_tu:1552": "atha māgadhāḥ sattvās tasminn avasare gṛddhakūṭam āgamanāyāgacchanti /",
  "S01dvavims_tu:1553": "tatas tena dhātustejena tā dṛṣṭāḥ pṛṣṭāś ca kva bhavanto gacchanti //",
  "S01dvavims_tu:1554": "tair uktaṃ gṛddhakūṭaṃ gacchāmo buddhaṃ bhagavantaṃ draṣṭum iti //",
  "S01dvavims_tu:1555": "dhātustejaso buddha iti aśrutapūrvaṃ nāma śrutvā sarvaromakūpāṇy āhṛṣṭāni paramakutūhalam utpannam /",
  "S01dvavims_tu:1556": "tasyaitad abhavat /",
  "S01dvavims_tu:1557": "yan nv aham api buddhaṃ bhagavantaṃ darśanāyopasaṃkrameyam iti so 'pi janaiḥ sārdhaṃ gṛddhakūtaṃ gacchati //",
  "S01dvavims_tu:1558": "(Dak: 107)",
  "S01dvavims_tu:1559_0": "tataḥ sa dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samanvāgatam",
  "S01dvavims_tu:1559_1": "aśītyā cānuvyañjanair virājitagātraṃ vyomaprabhālaṃkṛtaṃ sūryasahasrātirekaprabhaṃ",
  "S01dvavims_tu:1559_2": "jaṅgamam iva ratnaparvataṃ samantato bhadrakaṃ dṛṣṭvā prasādajāto bhagavataḥ pādau",
  "S01dvavims_tu:1559_3": "śirasā vanditvā purato niṣaṇṇo dharmaśravaṇāya //",
  "S01dvavims_tu:1560": "atha bhagavān āśayaṃ jñātvā caturāryasatyaprativedhikī dharmadeśanā kṛtā //",
  "S01dvavims_tu:1561": "yāṃ śrutvā prasādajāto bhagavantam etad avocat //",
  "S01dvavims_tu:1562": "bhagavan vyākarotu /",
  "S01dvavims_tu:1563": "anuttarāyāṃ samyaksaṃbodhau vyākarotu //",
  "S01dvavims_tu:1564": "atha bhagavān āha //",
  "S01dvavims_tu:1565_0": "bhaviṣyasi tvaṃ kulaputra dhātuśikharanāmalokadhātor dhātustejo nāma tathāgato 'rhan",
  "S01dvavims_tu:1565_1": "samyaksaṃbuddho vidyācaraṇasaṃpannaḥ sugato lokavid anuttaraḥ puruṣadamyasārathiḥ",
  "S01dvavims_tu:1565_2": "śāstā devānāṃ ca manuṣyāṇāṃ ca buddho bhagavān iti /",
  "S01dvavims_tu:1566": "vyākaraṇaṃ śrutvā pravrajyāgrahaṇaṃ cakāra //",
  "S01dvavims_tu:1567": "tatkṣaṇe sākṣād arhattvaṃ prāptam //",
  "S01dvavims_tu:1568": "(Dak: 108)",
  "S01dvavims_tu:1569": "tato bhikṣavas taṃ dṛṣṭvāścaryajātā bhagavantaṃ papracchuḥ /",
  "S01dvavims_tu:1570": "ko 'sau bhagavan tvayā samyaksaṃbodhau vyākṛta iti //",
  "S01dvavims_tu:1571": "bhagavān āha //",
  "S01dvavims_tu:1572": "dakṣiṇāpathi dharmakalpo nāma rājā mahāpratāpavān dharmiṣṭhaḥ /",
  "S01dvavims_tu:1573": "tasya rājñaḥ suto 'sau //",
  "S01dvavims_tu:1574": "bhikṣava ūcuḥ //",
  "S01dvavims_tu:1575": "kāni bhadanta tena karmāṇi kṛtāni yenābhirūpo darśanīyaḥ prāsādikas tejaḥ pravrajyārhattvaṃ sākṣātkṛtam iti //",
  "S01dvavims_tu:1576": "bhagavān āha //",
  "S01dvavims_tu:1577_0": "bhūtapūrvaṃ bhikṣavo 'tīte 'dhvani ekanavatikalpe vipaśvī nāma samyaksaṃbuddho loka",
  "S01dvavims_tu:1577_1": "udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devānāṃ",
  "S01dvavims_tu:1577_2": "ca manuśyāṇāṃ ca buddho bhagavān bandhumatīṃ mahārājadhānīṃ nagarīm upaniśritya viharati sma //",
  "S01dvavims_tu:1578": "atha sa bhagavān sakalabuddhakāryaṃ kṛtvā indhanakṣayāgnir iva nirupadhiśeṣe nirvāṇadhātau parinivṛtaḥ /",
  "S01dvavims_tu:1579": "tasmād rājñā bandhumatā śarīre śarīrapūjāṃ kṛtvā samantayojanastūpaṃ kāritaṃ krośam uccatvena //",
  "S01dvavims_tu:1580": "(Dak: 109)",
  "S01dvavims_tu:1581": "tena samayena anyatamaśreṣṭhiputreṇa taṃ dṛṣṭvā prasādajātena pitrā sādhitāni nānādhātumahārajatarūpyaratnakūṭāni gṛhītvā tasmin vipaśvinaḥ stūpagarbhe dhātur āropitaḥ //",
  "S01dvavims_tu:1582": "tena praṇidhānaṃ kṛtaṃ /",
  "S01dvavims_tu:1583": "anenāhaṃ kuśalena paścime samaye paścime kāle paścimake tathāgate 'nuttarāyāṃ samyaksaṃbodhau vyākaraṇaṃ pratilabheyam iti //",
  "S01dvavims_tu:1584": "tena putreṇa kṛtakuśalamūlena tasya pitā dakṣiṇapathi dharmakalpo nāma rājā babhūva,",
  "S01dvavims_tu:1585": "tasya putro dhātustejaḥ pūrvajanmany api pitāputrau //",
  "S01dvavims_tu:1586": "bhagavān āha //",
  "S01dvavims_tu:1587": "kiṃ manyadhve bhikṣavo yo 'sau tena kālena tena samayena śreṣṭhiputra āsīd ayaṃ sa dhātustejarājā /",
  "S01dvavims_tu:1588": "vipaśvinaḥ stūpe dhātum āropitaṃ /",
  "S01dvavims_tu:1589": "tena hetunā abhirūpaḥ prāsādiko darśanīyataraḥ /",
  "S01dvavims_tu:1590": "arhattvaṃ sākṣātkṛtam iti //",
  "S01dvavims_tu:1591": "mayāpi samyaksaṃbodhau vyākṛtaḥ //",
  "S01dvavims_tu:1592": "bhagavān punar uvāca //",
  "S01dvavims_tu:1593": "mahānuśaṃsā maitreya mahānuśaṃsā bhikṣavas tathāgatasya stūpabimbeṣu dhātvavaropaṇānāṃ naikaphalānuśaṃsā //",
  "S01dvavims_tu:1594": "tac chṛṇuta //",
  "S01dvavims_tu:1595": "(Dak: 110)",
  "S01dvavims_tu:1596": "pade sugatasaṃpadāṃ sapadi satpratiṣṭho bhuvi",
  "S01dvavims_tu:1597": "prakāśitayaśā bhavaty akhilasattvadhātvāśrayaḥ /",
  "S01dvavims_tu:1598": "samunnatatarasthiraprakṛtisaṃpadā saṃśrito",
  "S01dvavims_tu:1599": "jinapratikṛtau janena yadi dhātur āropyate // Dak_10.4 //",
  "S01dvavims_tu:1600": "śakrīṃ samantād adhigamya lakṣmīṃ dvīpāṃś ca bhuktvā caturo narendrāḥ /",
  "S01dvavims_tu:1601": "ante viśuddhaṃ padam āpnuvanti dhātoḥ samāropaṇato jinasya // Dak_10.5 //",
  "S01dvavims_tu:1602": "dṛśyante kāntimantaḥ śaśadharavadanāḥ subhruvo dīrghanetrā",
  "S01dvavims_tu:1603": "martyā yan martyaloke varakanakanibhāḥ kṣāntisauratyayuktāḥ /",
  "S01dvavims_tu:1604": "pṛthvīṃ yac cāpi rājā jalanidhivasanāṃ pālayaṃś cakravartī",
  "S01dvavims_tu:1605": "tat sarvaṃ buddhabimbe bhavati tanubhṛtāṃ dhātum āropya bhaktyā // Dak_10.6 //",
  "S01dvavims_tu:1606": "tasmād bhikṣavo mamāntare mama nirvṛte 'nāyake loke idaṃ sūtraṃ deśayitavyam /",
  "S01dvavims_tu:1607": "śrutvā ca prasādo bhavati prasādajāte tathā kariṣyati tathā ca kṛtvā tatphalaṃ prāpyate dhruvam //",
  "S01dvavims_tu:1608": "iti dvāviṃśatyavadānakathāyāṃ dhātvavaropaṇakathā daśamaḥ paricchedaḥ //",
  "S01dvavims_tu:1609": "XI. maṇḍalakathā",
  "S01dvavims_tu:1610": "atha khalu maitreyo bodhisattvo mahāsattvo dhātvavaropaṇaphalānuśaṃsāṃ śrutvā bhagavantaṃ punar evam āha //",
  "S01dvavims_tu:1611": "bhagavañ śrotum icchāmi,",
  "S01dvavims_tu:1612": "maṇḍalaṃ sugatasya ca /",
  "S01dvavims_tu:1613": "kriyate yena pūjārtham,",
  "S01dvavims_tu:1614": "phalaṃ teṣāṃ kathaṃ vibho // Dak_11.1 //",
  "S01dvavims_tu:1615": "bhagavān āha //",
  "S01dvavims_tu:1616": "bhavati kanakavarṇaḥ sarvarogair vimuktaḥ",
  "S01dvavims_tu:1617": "suramanujaviśiṣṭaś candravad dīptakāntiḥ /",
  "S01dvavims_tu:1618": "dhanakanakasamṛddho jāyate rājavaṃśe",
  "S01dvavims_tu:1619": "sugatavaragṛhe 'smin maṇḍalaṃ yaḥ karoti // Dak_11.2 //",
  "S01dvavims_tu:1620": "iti bhāṣitvā bhagavān tūṣṇībhūtaḥ sthitaḥ /",
  "S01dvavims_tu:1621": "tathānuṣṭhite bhagavān saṃcintayati //",
  "S01dvavims_tu:1622": "candraprabho bodhisattva ihāgacchatv iti sahacittotpādād bhagavataś candraprabho bodhisattvaś candrāvabhāsalokadhātor antarhitaḥ /",
  "S01dvavims_tu:1623": "tatkṣaṇam eva ṛddhyā vihāyasā āgatya gṛddhakūṭe bhagavataḥ purato niṣaṇṇaḥ //",
  "S01dvavims_tu:1624": "sa bhagavataḥ pādau śirasābhivanditvā,",
  "S01dvavims_tu:1625": "ekānte niṣīdati /",
  "S01dvavims_tu:1626": "sa ca sākṣāc candra iva rūpasaundaryaś candra iva prabhāvirājitaśītaraśmiḥ /",
  "S01dvavims_tu:1627": "samantayojano 'sya tejasāvabhāsitaḥ //",
  "S01dvavims_tu:1628": "(Dak: 112)",
  "S01dvavims_tu:1629_0": "atha sa bodhisattva utthāyāsanād bhagavantaṃ tridhā pradakṣinīkṛtya uttarāsaṅgaṃ",
  "S01dvavims_tu:1629_1": "kṛtvā dakṣiṇajānumaṇḍalaṃ pṛthivyāṃ pratiṣṭhāpyā yena bhagavāṃs tenāñjaliṃ praṇamya",
  "S01dvavims_tu:1629_2": "bhagavantam etad avocat //",
  "S01dvavims_tu:1630": "bhagavan kasmin sati bhavapratyayo jāyate /",
  "S01dvavims_tu:1631": "kasya nirodho nirodhāt punar bhavet /",
  "S01dvavims_tu:1632": "kiṃ bhavo nirudhyate //",
  "S01dvavims_tu:1633": "bhagavān āha //",
  "S01dvavims_tu:1634": "sādhu sādhu candraprabha /",
  "S01dvavims_tu:1635": "bhikṣavaḥ paśyata yūyam api tathā śṛṇotha /",
  "S01dvavims_tu:1636": "idaṃ sūtraṃ saṃprakāśayiṣye daśabalasamanvāgato 'haṃ caturvaiśāradyaviśārada udārām ārṣabhaṃ parṣadi siṃhanādaṃ nadāmi /",
  "S01dvavims_tu:1637": "yad utāsmin satīdaṃ bhavaty asyotpādād idam utpadyate /",
  "S01dvavims_tu:1638": "yad utāvidyāpratyayāt saṃskāraḥ,",
  "S01dvavims_tu:1639_0": "saṃskārapratyayād vijñānaṃ vijñānapratyayān nāmarūpaṃ nāmarūpapratyayāt ṣaḍāyatanaṃ",
  "S01dvavims_tu:1639_1": "saḍāyatanapratyayāt sparśaḥ sparśapratyayāt tṛṣṇā tṛṣṇāpratyayād upādānam upādānapratyayād",
  "S01dvavims_tu:1639_2": "bhavo bhavapratyayāj jātir jātipratyayāj jarāmaraṇaśokaparidevaduḥkhadaurmanasyopāyāsāḥ saṃbhavanti /",
  "S01dvavims_tu:1640": "evam asya kevalasya mahato duḥkhaskandhasya samudayo bhavati /",
  "S01dvavims_tu:1641": "yad utāsmin na satīdaṃ na (Dak: 113)",
  "S01dvavims_tu:1642": "satīdaṃ na bhavati /",
  "S01dvavims_tu:1643": "asya nirodhād idaṃ nirudhyate /",
  "S01dvavims_tu:1644_0": "yad utāvidyānirodhāt saṃskāranirodhaḥ saṃskāranirodhād vijñānanirodho vijñānanirodhān",
  "S01dvavims_tu:1644_1": "nāmarūpanirodho nāmarūpanirodhāt ṣaḍāyatananirodhaḥ ṣaḍāyatananirodhāt sparśanirodhaḥ",
  "S01dvavims_tu:1644_2": "sparśanirodhād vedanānirodho vedanānirodhāt tṛṣṇānirodhas tṛṣṇānirodhād upādānanirodha",
  "S01dvavims_tu:1644_3": "upādānanirodhād bhavanirodho bhavanirodhāj jātinirodho jātinirodhāj jarāmaraṇaśokaparidevaduḥkhadaurmanasyopāyāsā nirudhyante /",
  "S01dvavims_tu:1645": "evam asya kevalasya mahato duḥkhaskandhasya nirodho bhavati /",
  "S01dvavims_tu:1646": "svākhyāto me bhikṣavo dharma uttāno vivṛtaś chinnaplotiko yāvad devamanuṣyebhyaḥ samyak saṃprakāśitaḥ //",
  "S01dvavims_tu:1647": "asmin khalu dharmaparyāye bhāṣyamāṇe candraprabheṇa bodhisattvena aṣṭādaśāveṇikabuddhadharmāḥ pratilabdhāḥ ṣaṭpāramitā eva pratilabdhāś ca //",
  "S01dvavims_tu:1648": "atha khalu bhagavāṃs tasyaiva vyākaraṇam anuprayacchati //",
  "S01dvavims_tu:1649": "sādhu sādhu kulaputra,",
  "S01dvavims_tu:1650": "asmiṃs tava lokadhātau candraprabho nāma tathāgato 'rhan bhaviṣyatīti //",
  "S01dvavims_tu:1651": "(Dak: 114)",
  "S01dvavims_tu:1652": "vidyācaraṇasaṃpannaḥ sugato lokavid anuttaraḥ /",
  "S01dvavims_tu:1653": "devānāṃ ca manuṣyāṇāṃ śāstā loke bhaviṣyati // Dak_11.3 //",
  "S01dvavims_tu:1654": "atha sa bodhisattvo bhagavatas tathāgatasya vyākaraṇam anuprāpya prasādajātena bhagavantaṃ tripradakṣiṇīkṛtya bhagavataḥ pādau śirasā vanditvā svabhavanaṃ prakrāntaḥ //",
  "S01dvavims_tu:1655": "atha khalu bhikṣavas tasya bodhisattvasya abhirūpaṃ darśanīyaṃ prāsādikaṃ ca dṛṣṭvā bhagavantam eva ūcuḥ //",
  "S01dvavims_tu:1656": "kāni bhadanta candraprabheṇa bodhisattvena karmāṇi kṛtāni,",
  "S01dvavims_tu:1657": "abhirūpo darśanīyaḥ prāsādikaḥ //",
  "S01dvavims_tu:1658": "bhagavān āha //",
  "S01dvavims_tu:1659_0": "bhūtapūrvaṃ bhikṣavo 'tīte 'dhvani ekanavatikalpe vipaśvī nāma samyaksaṃbuddho loka",
  "S01dvavims_tu:1659_1": "udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ sastā devānāṃ",
  "S01dvavims_tu:1659_2": "ca manuṣyāṇāṃ ca buddho bhagavān bandhumatīṃ rājadhānīm upaśritya viharati sma //",
  "S01dvavims_tu:1660": "tena khalu punaḥ samayena bhagavān vipaśvī samyaksaṃbudhha ihaiva vihārān niṣkramya trāyatriṃśeṣu bhavaneṣu viharati //",
  "S01dvavims_tu:1661": "(Dak: 115)",
  "S01dvavims_tu:1662": "atha te janakāyā bhagavantaṃ vinā sthātumano notsahante //",
  "S01dvavims_tu:1663": "tatas te janakāyā bhagavato vipaśvinaḥ śrāvakottamaḥ sunandabhikṣus tam ūcuḥ //",
  "S01dvavims_tu:1664": "kva gacchati bhagavān vipaśvī ciraṃ divasam adṛṣṭvā sarve janakāyā bhagavantaṃ draṣṭum ākāṅkṣamāṇāḥ sthitāḥ //",
  "S01dvavims_tu:1665": "sunandabhikṣur āha //",
  "S01dvavims_tu:1666": "ihaiva vihāre 'ham ekas tiṣṭhāmi,",
  "S01dvavims_tu:1667": "sa mayāpi darśanaṃ na prāpto bhagavān //",
  "S01dvavims_tu:1668": "tena khalu punaḥ samayenānyatamaḥ śreṣṭhī mahārddho dharmakāmaḥ śuddhāśayo bhagavantam arcanārthaṃ puṣpadhūpādīni gṛhītvā vipaśyinaḥ",
  "S01dvavims_tu:1669": "samyaksaṃbuddhasya vihāre praviśati //",
  "S01dvavims_tu:1670": "tatas tena bhagavantam adṛṣṭvā pṛṣṭaḥ /",
  "S01dvavims_tu:1671": "bhagavān kva gacchati /",
  "S01dvavims_tu:1672": "kutra viharati /",
  "S01dvavims_tu:1673": "aho mandabhāgyasya bhagavān na prāpta iti //",
  "S01dvavims_tu:1674": "sunando 'pi piṇḍāya prāvikṣat //",
  "S01dvavims_tu:1675": "tatas tena śreṣṭhinā gomayenopalipya maṇḍalākāraṃ kṛtvā bhagavato 'rthe pūjā kṛtā /",
  "S01dvavims_tu:1676": "punas tasya buddhir utpannā //",
  "S01dvavims_tu:1677": "anenaivaṃvidhinā gomayenopalipya maṇḍalam avidhāya kaḥ pūjayiṣyati /",
  "S01dvavims_tu:1678": "tat kasmān mana utsahante śūnyasthāne /",
  "S01dvavims_tu:1679": "ata evam ahaṃ sauvarṇamayaṃ maṇḍalaṃ nirmāpayiṣye /",
  "S01dvavims_tu:1680": "(Dak: 116) tathā kṛte sarve janakāyās tathāgatapūjanāya manaḥprasannatāṃ bhaveyuḥ //",
  "S01dvavims_tu:1681": "iti cintayitvā sa śreṣṭhī caturasrapramāṇena maṇḍalaṃ karmakareṇa kārayitvā vihāramadhye nirmāpitaḥ //",
  "S01dvavims_tu:1682": "tadanantaraṃ sa śreṣṭhī taṃ nirmāpayitvā vīthim avataran sarvajanakāyān āhūyoktaḥ //",
  "S01dvavims_tu:1683": "ye ye tathāgatārcanābhilāṣajanās tasmin maṇḍale 'rcayitavyāḥ /",
  "S01dvavims_tu:1684": "yāvad bhagavān vipaśvī samyaksaṃbuddho nāgatas tāvad iti //",
  "S01dvavims_tu:1685": "tac chrutvā tataḥ prabhṛti sarve bandhumatījanakāyās taṃ dṛṣṭvā prasādajātā bhagavato 'rthaṃ pūjāṃ kṛtāḥ //",
  "S01dvavims_tu:1686": "athāpareṇa samayena śreṣṭhī maṇḍalam abhyarcya praṇidhānaṃ kṛtam //",
  "S01dvavims_tu:1687": "anena kuśalamūlena vānaprasthabodhisattvo bhaveyam iti /",
  "S01dvavims_tu:1688": "paścimakathāgate saṃbodhivyākaraṇaṃ pratilabheyam iti praṇidhānaṃ kṛtam //",
  "S01dvavims_tu:1689": "tataḥ sa buddhe bhagavati manaḥ prasādya kālaṃ kṛtvā kauravyarājñaḥ mahiṣī tasyāḥ kukṣāv upapannaḥ //",
  "S01dvavims_tu:1690": "tato navānāṃ māsānām atyayāt putro jāta abhirūpaḥ prāsādiko darśanīyaḥ /",
  "S01dvavims_tu:1691": "yadā jātamātreṇa tasya prabhayā sarvaṃ (Dak: 117)",
  "S01dvavims_tu:1692": "nagaram avabhāsitam /",
  "S01dvavims_tu:1693": "yathā candramoditaḥ śītaraśmis tathā prabhayā sphuṭo 'bhūt //",
  "S01dvavims_tu:1694": "tasya jātau jātimahaṃ kṛtvā nāmadheyaṃ vyavasthāpitam /",
  "S01dvavims_tu:1695": "kiṃ bhavatu dārakasya nāmeti //",
  "S01dvavims_tu:1696": "amātyā ūcuḥ //",
  "S01dvavims_tu:1697": "yasmād asya prabhā niḥsṛtā tasmād bhavatu dārakasya candraprabha iti vyavasthāpitam //",
  "S01dvavims_tu:1698": "tato dhātrīvargābhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś ca taptottaptair upakaraṇaviśeṣair āśu vardhate hradastham iva paṅkajam /",
  "S01dvavims_tu:1699": "yadā candraprabho dārako mahān saṃvṛttaḥ //",
  "S01dvavims_tu:1700": "sa ca bhadraḥ kalyāṇāśayaḥ prakṛtimedhāvitvāt sarvaśāstravidyādhigame kauśalaḥ śilpajñāne maṇirāge vādyavādite gītasaṃjñāne saṃgītaśāstre dhanuvidyādisaṃpanno 'bhūt //",
  "S01dvavims_tu:1701": "sa bandhumitrāśritadīnavargān saṃmānanīyān atithīn gurūṃś ca /",
  "S01dvavims_tu:1702": "prahlādayām āsa tayā samṛddhyā deśān mahāmegha ivābhivarṣan // Dak_11.4 //",
  "S01dvavims_tu:1703": "(Dak: 118)",
  "S01dvavims_tu:1704": "so 'pareṇa samayena sahāyānucaraiḥ parivṛto rājyakauśalakautūhalaṃ darśituṃ samantato nagarād bhraman lokān paśyati /",
  "S01dvavims_tu:1705": "ke cid vṛddhāḥ kubjabadhirā indriyahīnā vyādhibhiḥ spṛṣṭās tān paśyati /",
  "S01dvavims_tu:1706": "ke cit sundararūpayauvanamadadarpā garjitās tān paśyati //",
  "S01dvavims_tu:1707": "sa tān dṛṣṭvā tasyaitad abhavat //",
  "S01dvavims_tu:1708": "iha saṃsāre sarvam anartham evam,",
  "S01dvavims_tu:1709": "idaṃ śarīram aśaucapāpākulaṃ rogaśokasthānaṃ bhayākulaṃ māyānirmitam avīcisadṛśasaṃsārasamudraduḥkham aharniśaṃ pratāpitam /",
  "S01dvavims_tu:1710": "jarāmaraṇanivāraṇopāyaṃ nāsti /",
  "S01dvavims_tu:1711": "tasmāt saṃsārasamudrataraṇopāyam anveṣayeyam iti vicintya rājagṛhaṃ praviśya tūṣṇīṃ bhūtvā cintayām āsa //",
  "S01dvavims_tu:1712": "rāgeṇa jāyate lobhaṃ śokaṃ lobhena jāyate /",
  "S01dvavims_tu:1713": "śokena śoṣayed gātraṃ maraṇaṃ tatra prāpyate // Dak_11.5 //",
  "S01dvavims_tu:1714": "tasmāt sukhaṃ na paśyāmi mānuṣāṇāṃ kadā cana /",
  "S01dvavims_tu:1715": "īdṛśaṃ duḥkhasaṃsāre 'sukhasaṃjñā vidhīyate // Dak_11.6 //",
  "S01dvavims_tu:1716": "tathāvidhe 'sārake kaḥ sāram ādadyāt //",
  "S01dvavims_tu:1717": "tataḥ sa candraprabhaḥ pitaraṃ rājānaṃ vijñāpitavān //",
  "S01dvavims_tu:1718": "tāta śṛṇu me vāñchām /",
  "S01dvavims_tu:1719": "tava śuddhakule jāto 'haṃ kasmai cid bhikṣārthikebhyaḥ śramaṇabrāhmaṇavaṇīpakebhyo dānaṃ dātum icchāmi,",
  "S01dvavims_tu:1720": "tāta mamābhiprāyaṃ śṛṇu //",
  "S01dvavims_tu:1721": "(Dak: 119)",
  "S01dvavims_tu:1722": "dānaṃ nāma mahānidhānam anugaṃ caurādyasādhāraṇaṃ",
  "S01dvavims_tu:1723": "dānaṃ matsaralobhadoṣarajasaḥ prakṣālanaṃ cetasaḥ /",
  "S01dvavims_tu:1724": "saṃsārādhvapariśramāpanayanaṃ dānaṃ sukhaṃ vāhanaṃ",
  "S01dvavims_tu:1725": "dānaṃ naikasukhopadhānasumukhaṃ sanmitram ātyantikam // Dak_11.7 //",
  "S01dvavims_tu:1726": "vibhavasamudayaṃ vā dīptim ājñāguṇaṃ vā",
  "S01dvavims_tu:1727": "tridaśapuranivāsaṃ rūpaśobhāguṇaṃ vā /",
  "S01dvavims_tu:1728": "yad abhilaṣati sarvaṃ tat samāpnoti dānād",
  "S01dvavims_tu:1729": "iti parigaṇitārthaḥ ko na dānāni dadyāt // Dak_11.8 //",
  "S01dvavims_tu:1730": "tasmād ahaṃ prārthayāmi //",
  "S01dvavims_tu:1731": "tato janakaḥ prahasan tam uvāca //",
  "S01dvavims_tu:1732": "aho śuddhaceto durāsada,",
  "S01dvavims_tu:1733": "bālo 'pi dānam eva rocate //",
  "S01dvavims_tu:1734": "punar āha //",
  "S01dvavims_tu:1735": "putra candraprabha kiin bhāṣase /",
  "S01dvavims_tu:1736": "nūnaṃ tava viśaye 'nnagṛhapānagṛhaṃ suvarṇarajatamaṇimuktāsaṃparipūrṇaṃ tat sarvaṃ tavādhīnam /",
  "S01dvavims_tu:1737": "yathecchayā dānaṃ kuruṣvābhiprāyam //",
  "S01dvavims_tu:1738": "sa āha // tāta sādhu bhadraṃ bhavatu //",
  "S01dvavims_tu:1739": "ity uktvā pitur vācaḥ śirasā nidhāya,",
  "S01dvavims_tu:1740": "śramaṇabrāhmaṇavaṇīpakebhyo dānāni dadāti puṇyāni karoti //",
  "S01dvavims_tu:1741": "(Dak: 120)",
  "S01dvavims_tu:1742": "atha tasya dārakasya candraprabhasya saṃsāranairguṇyaṃ bahudoṣayuktaṃ matvā agāramadhyā vasituṃ mano na ramate /",
  "S01dvavims_tu:1743": "vanaprasthaṃ gantumana iti cintitavān //",
  "S01dvavims_tu:1744": "tasyaitad abhavat //",
  "S01dvavims_tu:1745": "ayuktam etan mātāpitarāv anivedya kathaṃ gaccheyam /",
  "S01dvavims_tu:1746": "ata eva mātāpitarāv agre nivedya vanaprasthaṃ gaccheyam ity ārocya yena pitā tenopasaṃkrānta upasaṃkramya pitarau cāha //",
  "S01dvavims_tu:1747": "tātānujānīhi me gṛhāvāse bahudoṣajālaṃ matvāhaṃ vānaprastho bhaveyaṃ tat tavājñāṃ dehīti //",
  "S01dvavims_tu:1748": "evam uktau pitarau sāśruvadanau gadgadakaṇṭham ucchvāsya tam ūcatuḥ //",
  "S01dvavims_tu:1749": "nārhaty atrātmaja nau hṛdaye śokaśalyavraṇam asaṃrūḍham eva udghaṭayituṃ parameṇa duḥkheneti //",
  "S01dvavims_tu:1750": "tathā kṣamaṃ vetsi gṛhānurāgaṃ śreyaḥpathaṃ vā vanavāsasaukhyam /",
  "S01dvavims_tu:1751": "asmān anāthān apahāya gehe kasmād vanaṃ vāñchasi gantum ekaḥ // Dak_11.9 //",
  "S01dvavims_tu:1752": "tac chrutvā sa āha //",
  "S01dvavims_tu:1753": "paśyatu deva //",
  "S01dvavims_tu:1754": "pramādamadakandarpalobhadveṣāspade gṛhe /",
  "S01dvavims_tu:1755": "tadviruddhasya dharmasya ko 'vakāśaparigrahaḥ // Dak_11.10 //",
  "S01dvavims_tu:1756": "(Dak: 121)",
  "S01dvavims_tu:1757": "vikṛṣyamāṇo bahubhiḥ kukarmabhiḥ parigrahopārjanarakṣaṇākulaḥ /",
  "S01dvavims_tu:1758": "aśāntacetā vyasanodayāgamaiḥ kadā gṛhasthaḥ śamamārgam eṣyati // Dak_11.11 //",
  "S01dvavims_tu:1759": "iti sa parigaṇayya niścitātmā praṇayamayāni suhṛdviceṣṭitāni /",
  "S01dvavims_tu:1760": "anunayamadhurākṣarair vacobhir viṣadam apāsya tapovanaṃ jagāma // Dak_11.12 //",
  "S01dvavims_tu:1761": "sa tatrāpramāṇāni dhyānāni samutpādya divaṃ samabhiruroheti //",
  "S01dvavims_tu:1762": "kiṃ manyadhve bhikṣavo yo 'sau tena kālena tena samayena śreṣṭhī āsīt /",
  "S01dvavims_tu:1763": "ayam asau candraprabho bodhisattvo vipaśvinaḥ samyaksaṃbuddhasya vihāre suvarṇamayamaṇḍalaṃ nirmāpitaḥI /",
  "S01dvavims_tu:1764": "tena karmaṇo vipākena kauravyakule rājatvam anubhūya bodhisattvo bhūtvāṣṭādaśāveṇikabuddhadharmān ṣaṭ pāramitāḥ pratilabdho 'bhūt /",
  "S01dvavims_tu:1765": "mayāpi saṃbodhau vyākṛtaḥI tena yathā praṇidhānaṃ kṛtaṃ tathābhūt nānyeneti //",
  "S01dvavims_tu:1766": "(Dak: 122) mahāphalānuśaṃsā tathāgātasya maṇḍalasya phalānuśaṃsā //",
  "S01dvavims_tu:1767": "punaḥ śṛṇotha //",
  "S01dvavims_tu:1768": "bhavati kanakavarṇaḥ sarvarogair vimuktaḥ",
  "S01dvavims_tu:1769": "suramanujaviśiṣṭaś candravad dīptakāntiḥ /",
  "S01dvavims_tu:1770": "dhanakanakasamṛddho jāyate rājavaṃśe",
  "S01dvavims_tu:1771": "sugatavaragṛhe 'smin maṇḍalaṃ yaḥ karoti // Dak_11.13 //",
  "S01dvavims_tu:1772": "te prāpnuvanti sahasaiva janādhipatyaṃ",
  "S01dvavims_tu:1773": "dīrghāyuṣo vividharogabhayair vimuktāḥ /",
  "S01dvavims_tu:1774": "buddhasya ye hi bhuvanatrayapūjitasya",
  "S01dvavims_tu:1775": "kṛtvā bhavanti kusumaiḥ saha maṇḍalāni // Dak_11.14 //",
  "S01dvavims_tu:1776": "divyaiḥ sukhaiḥ sakalabhogavaraiś ca yuktā",
  "S01dvavims_tu:1777": "martyā bhavanti kanakādhikacāruvarṇāḥ /",
  "S01dvavims_tu:1778": "padmānanāḥ svavikalāṅgaviśālanetrāḥ",
  "S01dvavims_tu:1779": "puṣpair gaṇasya vividhair vasudhāṃ vicitrya // Dak_11.15 //",
  "S01dvavims_tu:1780": "evaṃ śikṣitavyaṃ buddheṣu bhāveṣu parītakarmaṇo 'pi mahāphalaṃ labhyate //",
  "S01dvavims_tu:1781": "iti dvāviṃśatyavadānakathāyāṃ maṇḍalakathā ekādaśamaḥ paricchedaḥ //",
  "S01dvavims_tu:1782": "XII. bhojanakathā",
  "S01dvavims_tu:1783": "atha khalu maitreyo bodhisattvo mahāsattvaḥ sattvānāṃ kuśalasaṃjananārthaṃ bhagavantaṃ punar uvāca //",
  "S01dvavims_tu:1784": "bhagavañ chrotum icchhāmi,",
  "S01dvavims_tu:1785": "annadānasya yat phalam /",
  "S01dvavims_tu:1786": "tat sarvaṃ brūhi vādīndra kathaṃ sugatabhojanam // Dak_12.1 //",
  "S01dvavims_tu:1787": "evam ukte bhagavān maitreyaṃ bodhisattvaṃ mahāsattvam evam āha /",
  "S01dvavims_tu:1788": "śṛṇu maitreya ekasminn antare saśrāvakasaṃgho rājagṛhe viharāmi veṇuvane kalandakanivāpe //",
  "S01dvavims_tu:1789": "tasminn avasare tatra anyataraḥ śreṣṭhī gṛhapatiḥ prativasati sma /",
  "S01dvavims_tu:1790": "āḍhyo mahādhano mahābhogo vistīrṇaparigraho vaiśravaṇadhanasamudito vaiśravaṇadhanapratispardhī tīrthyābhiprasannaś ca sa āyuṣmatā mahāmaudgalyāyanenāvarjitaḥ /",
  "S01dvavims_tu:1791": "śāsane sāvatārito bhagavaty atyārtham abhiprasannaḥ //",
  "S01dvavims_tu:1792": "sa ca gṛhapatir udāro 'dhimuktas tenāyuṣmān mahāmaudgalyāyana uktaḥ /",
  "S01dvavims_tu:1793": "sahāyā me bhavanta,",
  "S01dvavims_tu:1794": "icchāmi bhagavataḥ pūjāṃ kartum iti /",
  "S01dvavims_tu:1795": "adhivāsayaty āyuṣmān mahāmaudgalyāyanas tasya gṛhapates tūṣṇībhāvena vyavasthitaḥ //",
  "S01dvavims_tu:1796": "(Dak: 124)",
  "S01dvavims_tu:1797": "athāyuṣmān mahāmaudgalyāyanas taṃ gṛhapatim ādāya yena bhagavāṃs",
  "S01dvavims_tu:1798": "tenopasaṃkrānta upasaṃkramya bhagavataḥ pādau śirasā vanditvaikānte niṣaṇṇaḥ /",
  "S01dvavims_tu:1799": "ekānte niṣaṇṇa āyuṣmān mahāmaudgalyāyano bhagavantam idam avocat //",
  "S01dvavims_tu:1800": "ayaṃ bhadanta gṛhapatir ākāṅkṣati bhagavantaṃ saśrāvakasaṃghaṃ bhojayitum iti /",
  "S01dvavims_tu:1801": "tad asya bhagavān adhivāsayann anukampām upādāyeti /",
  "S01dvavims_tu:1802": "adhivāsayati bhagavāṃs tasya gṛhapates tūṣṇībhāvena //",
  "S01dvavims_tu:1803": "atha sa gṛhapatir bhagavatas tūṣṇībhāvenādhivāsanāṃ viditvā śatarasam āhāraṃ samupādāya bhagavataḥ purataḥ puṣpadhūpagandhamālyavilepanāni ca //",
  "S01dvavims_tu:1804": "āyuṣmatāpi mahāmaudgalyāyanena śakro devendro 'dhīṣṭhaḥ kriyatām asya gṛhapater upasaṃhāram iti //",
  "S01dvavims_tu:1805": "tatas tatkṣaṇam eva śakreṇa devendreṇa sarvaṃ veṇuvanaṃ candanavanaṃ nirmitam //",
  "S01dvavims_tu:1806": "airāvatasupratiṣṭhitasadṛśāni ca nāgasahasrāṇi vālavyajanena vījayanti supriyapañcaśikhatumburuprabhṛtīni cānekāni gandharvasahasrāṇy upacitāni,",
  "S01dvavims_tu:1807": "ye vicitrair vādyaviśeṣair vādyaṃ kurvanti divyasudhābhojanam //",
  "S01dvavims_tu:1808": "(Dak: 125)",
  "S01dvavims_tu:1809": "tataḥ sa gṛhapatir divyamānuṣyair upakaraṇair bhagavantam upasthāya sarvāṅgena bhagavataḥ pādayor nipatya praṇidhānaṃ kartum ārabdhaḥ //",
  "S01dvavims_tu:1810": "anena kuśalamūlenāhaṃ cittotpādena deyadharmaparityāgena cāndhe loke 'nāyake 'pariṇāyake buddho bhūyām iti //",
  "S01dvavims_tu:1811": "atha bhagavāṃs tasya gṛhapater hetuparaṃparāṃ karmaparaṃparāṃ ca jñātvā smitaṃ prāviṣkaroti //",
  "S01dvavims_tu:1812": "tasmin samaye nīlapītalohitāvadātā arciṣo bhagavato mukhadvārān niścaranti /",
  "S01dvavims_tu:1813": "niścaritvā,",
  "S01dvavims_tu:1814": "adha ūrddhabhavāgraparyantam avabhāsya /",
  "S01dvavims_tu:1815": "atha tā arciṣo bhagavantaṃ tripradakṣiṇīkṛtya bhagavata uṣṇīṣe 'ntarhito 'bhūt //",
  "S01dvavims_tu:1816": "athāyuṣmān ānandaḥ kṛtakarapuṭo bhagavantaṃ papraccha //",
  "S01dvavims_tu:1817": "nānāvidho raṅgasahasracitro vaktrāntarān niṣkasitaḥ kalāpaḥ /",
  "S01dvavims_tu:1818": "avabhāsitā yena diśaḥ samantād divākareṇodayatā yathaiva // Dak_12.2 //",
  "S01dvavims_tu:1819": "(Dak: 126)",
  "S01dvavims_tu:1820": "vigatodbhavā dainyamadaprahīṇā buddhā jagaty uttamahetubhūtāḥ /",
  "S01dvavims_tu:1821": "nākāraṇaṃ śaṅkhammālagauraṃ smitam upadarśayanti jinā jitārayaḥ // Dak_12.3 //",
  "S01dvavims_tu:1822": "tatkālaṃ svayam adhigamya vīra buddhyā śrotṝṇāṃ śravaṇa jinendra kāṅkṣatānām",
  "S01dvavims_tu:1823": "/",
  "S01dvavims_tu:1824": "dhīrābhir munivṛṣa vāgbhir uttamābhir utpannaṃ vyapanaya",
  "S01dvavims_tu:1825": "saṃśayaṃ śubhābhiḥ // Dak_12.4 //",
  "S01dvavims_tu:1826": "nākasmāl lavaṇajalādrirājadhairyāḥ saṃbuddhāḥ smitam upadarśayanti nāthāḥ /",
  "S01dvavims_tu:1827": "yasyārthe smitam upadarśayanti dhīrās taṃ śrotuṃ samabhilaṣanti te janaughā iti //",
  "S01dvavims_tu:1828": "Dak_12.5 //",
  "S01dvavims_tu:1829": "bhagavān āha //",
  "S01dvavims_tu:1830": "evam etad ānandaivam etan nāhetv apratyayam ānanda te tathāgatā arhantaḥ samyaksaṃbuddhāḥ smitaṃ prāviṣkurvanti /",
  "S01dvavims_tu:1831": "paśyānandānena gṛhapatinā mamaivaṃvidhaṃ satkāraṃ kṛtam /",
  "S01dvavims_tu:1832_0": "evaṃ bhagavata eṣa ānanda gṛhapatir anena kuśalamūlena cittotpādena deyadharmaparityāgena",
  "S01dvavims_tu:1832_1": "ca trikalpāsaṃkhyeyasamudānītāṃ bodhiṃ samudānīya karuṇāparibhāvitāḥ ṣaṭ pāramitāḥ",
  "S01dvavims_tu:1832_2": "paripūrya divyānnado nāma samyaksaṃbuddho bhaviṣyati /",
  "S01dvavims_tu:1833": "ayam asya deyadharmo yo mamāntike cittaprasādaḥ //",
  "S01dvavims_tu:1834": "(Dak: 127)",
  "S01dvavims_tu:1835": "etac ca prakaraṇaṃ rājā bimbisāro māgadhāś ca paricārakāc chrutvā paraṃ vismayam āpannāḥ //",
  "S01dvavims_tu:1836": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ //",
  "S01dvavims_tu:1837": "paśya bhagavan yāvad anena gṛhapatinā bhagavān saśrāvakasaṃgho divyamānuṣikābhir ṛddhibhir abhyarcita iti //",
  "S01dvavims_tu:1838": "bhagavān āha //",
  "S01dvavims_tu:1839": "tathāgatenaivaitāni karmāṇi kṛtāny upacitāni ko 'nyaḥ pratyanubhaviṣyati /",
  "S01dvavims_tu:1840": "na hi bhikṣavaḥ karmāṇi kṛtāny upacitāni /",
  "S01dvavims_tu:1841": "śubhāśubhāni pacyante,",
  "S01dvavims_tu:1842": "kadāpi na praṇaśyanti //",
  "S01dvavims_tu:1843_0": "bhūtapūrvaṃ bhikṣavo 'tīte 'dhvani pūrṇo nāma samyaksaṃbuddho loka udapādi vidyācaraṇasaṃpannaḥ",
  "S01dvavims_tu:1843_1": "sugato lokavid anuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān //",
  "S01dvavims_tu:1844": "atha pūrṇo nāma samyaksaṃbuddho janapadacārikaṃ carann anyatamarājadhānīm anuprāptaḥ /",
  "S01dvavims_tu:1845_0": "aśrauṣīd rājā kṣatriyaḥ pūrṇasamyaksaṃbuddho janapadacārikāṃ caran svaviṣayam anuprāpta",
  "S01dvavims_tu:1845_1": "iti śrutvā ca punar mahatyā rājarddhyā mahatā rājānubhāvena samanvāgato yena pūrṇaḥ",
  "S01dvavims_tu:1845_2": "samyaksaṃbuddhas tenopasaṃkrānta (Dak: 128)",
  "S01dvavims_tu:1846": "upasaṃkramya pūrṇasamyaksaṃbuddhasya pādau śirasā vanditvaikānte niṣaṇṇaḥ /",
  "S01dvavims_tu:1847": "ekānte niṣaṇṇaṃ rājānaṃ kṣatriyaṃ pūrṇaḥ samyaksaṃbuddho bodhikarair dharmaiḥ samādāpayati //",
  "S01dvavims_tu:1848": "atha rājā kṣatriyo buddhe bhagavati cittaprasādajātaḥ,",
  "S01dvavims_tu:1849": "pūrṇasamyakṣaṃbuddhaṃ saśrāvakasaṃghaṃ traimāsikaṃ cīvarapiṇḍapātraśayanāsanaglanapratyayabhaiṣajyapariṣkārair upasthāya bhagavataḥ sasaṃghasya vividhānnapānabhojyāni dadāti,",
  "S01dvavims_tu:1850": "bhagavato ratnamayapratimāṃ kārayitvā buddhaharṣaṃ kāritavān /",
  "S01dvavims_tu:1851": "yatrānekaiḥ prāṇiśatasahasrair mahāprasādo labdhaḥ //",
  "S01dvavims_tu:1852": "taddhetukaṃ tatpratyayaṃ ca te parinirvṛtāḥ //",
  "S01dvavims_tu:1853": "kiṃ manyadhve bhikṣavo yo 'sau tena kālena tena samayena rājā babhūvāhaṃ saḥ /",
  "S01dvavims_tu:1854": "yan mayā pūrṇasamyaksaṃbuddhasya tādṛśī bhojyāni ca pūjā kṛtā,",
  "S01dvavims_tu:1855": "tena saṃsāre 'nantaṃ sukham anubhūtaṃ tenaiva ca hetunā tathāgatasya ca me śreṣṭhinā śakreṇa ca devalokair īdṛśī pūjā kṛtā /",
  "S01dvavims_tu:1856": "tasmāt tarhi bhikṣava evaṃ śikṣitavyaṃ yac chāstāraṃ satkariṣyāmo gurukariṣyāma iti //",
  "S01dvavims_tu:1857": "(Dak: 129) mahānuśaṃsānnadānabhojanasya //",
  "S01dvavims_tu:1858": "punaś ca śṛṇuta //",
  "S01dvavims_tu:1859": "kāntāpāṇisarojapattravidhṛtāṃ sadvarṇagandhojjvalāṃ",
  "S01dvavims_tu:1860": "svādusparśasukhāṃ surāḥ surapure yad devavṛndārakaiḥ /",
  "S01dvavims_tu:1861": "bhāsvatkāñcanabhājaneṣu nihitām aśnanti divyāṃ sudhāṃ",
  "S01dvavims_tu:1862": "tad buddhapramukhāryasaṃghaviṣaye nyastānnadānāt phalam // Dak_12.6 //",
  "S01dvavims_tu:1863": "maitryā yaḥ saha kiṃkaraiḥ smararipuṃ nirjitya vajrāsane",
  "S01dvavims_tu:1864": "kleśārīn api yo durantaviṣayān antaścarān durjanān /",
  "S01dvavims_tu:1865": "skandhārātim api prasahya sugato mṛtyuṃ ca nītvā vaśaṃ",
  "S01dvavims_tu:1866": "prāptaḥ sarvarasāgrabhogavaśitāṃ so 'py annadānodayāt // Dak_12.7 //",
  "S01dvavims_tu:1867": "saṃpūrṇasarvāṅgasamanvitaṃ ca śrīmatsukhādyapratibhānayuktam /",
  "S01dvavims_tu:1868": "āyur balaṃ varṇam udārarūpaṃ prāpnoti vidvān aśanapradānāt // Dak_12.8 //",
  "S01dvavims_tu:1869": "nirjitya śatrūn balavīryayuktān lakṣmīṃ samāsādya ca ye narendrāḥ /",
  "S01dvavims_tu:1870": "svādūni bhojyāni samāpnuvanti bhojyapradānād dvipadās tad etat // Dak_12.9 //",
  "S01dvavims_tu:1871": "(Dak: 130)",
  "S01dvavims_tu:1872": "annadānaṃ varaṃ śreṣṭham annadānāt paraṃ na hi /",
  "S01dvavims_tu:1873": "kṣudduḥkhārtāt paraṃ nāsti tasmād annaṃ garīyasam // Dak_12.10 //",
  "S01dvavims_tu:1874": "annena rahito yaś ca balavīryaṃ na cāsya ca /",
  "S01dvavims_tu:1875": "kāryakāraṇa utsāhe tasyotsāhaṃ na vidyate // Dak_12.11 //",
  "S01dvavims_tu:1876": "vratadevārcane cānye ratikrīḍā vinaśyati /",
  "S01dvavims_tu:1877": "kāle bhuktaṃ vihīnasya kathājñānaṃ ca hīyate // Dak_12.12 //",
  "S01dvavims_tu:1878": "yeṣām annavihīnānāṃ sarvadharmaṃ viṣīdati /",
  "S01dvavims_tu:1879": "tasmāt sarvaṃ prayatnena annadānaṃ tu cīyase // Dak_12.13 //",
  "S01dvavims_tu:1880": "iti dvāviṃśatyavadānakathāyāṃ bhojanakathā dvādaśaḥ paricchedaḥ //",
  "S01dvavims_tu:1881": "XIII. pānakathā",
  "S01dvavims_tu:1882": "atha khalu maitreyo bodhisattvo mahāsattvo bhagavantam etad avocat //",
  "S01dvavims_tu:1883": "aparaṃ śrotum icchāmi pānadānasya yat phalam /",
  "S01dvavims_tu:1884": "tat sarvaṃ vada vādīndra sarvalokābhibhodhane // Dak_13.1 //",
  "S01dvavims_tu:1885": "bhagavān āha //",
  "S01dvavims_tu:1886": "śṛṇu maitreya vakṣyāmi pānadānasya yat phalam /",
  "S01dvavims_tu:1887": "ekāgramānaso bhūtvā nūnaṃ lokahitecchayā // Dak_13.2 //",
  "S01dvavims_tu:1888": "ye saṃghe pratipādayanti muditās tṛṣṇācchidaṃ pānakaṃ hṛdyasvādurasānvitaṃ paṭutaraṃ gandhābhirāmaṃ priyam kṣitvā te 'bhavalālasā bhavabhayāṃ tṛṣṇālatāṃ prajñayā",
  "S01dvavims_tu:1889": "pāraṃ yānti bhavārṇavasya niyataṃ dattvā śubhaṃ pānakam // Dak_13.3 //",
  "S01dvavims_tu:1890": "tadyathānuśrūyate //",
  "S01dvavims_tu:1891_0": "bhūtapūrvaṃ bhikṣavo 'tīte 'dhvani asminn eva bhadrakalpe viṃśativarṣasahasrāyuṣi",
  "S01dvavims_tu:1891_1": "prajāyāṃ lokanāyakaḥ kāśyapo nāma samyakṣaṃbuddho loka udapādi vidyācaraṇasaṃpannaḥ",
  "S01dvavims_tu:1891_2": "sugato lokavid anuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho",
  "S01dvavims_tu:1891_3": "bhagavān vārāṇasīṃ nagarīm upaniśritya viharati sma ṛṣipatane mṛgadāve //",
  "S01dvavims_tu:1892": "tatrānyatamā aṣṭau bhikṣava adhvānaṃ pratipannā bhagavantaṃ darśanāya te sūryāṃśubhir dagdhās tṛṣṇārtāḥ kūpasaṃnidhau gacchanti /",
  "S01dvavims_tu:1893": "tatrānyatarā dārikā pānīyaghaṭaṃ (Dak: 132)",
  "S01dvavims_tu:1894": "pūrayitvā gatā /",
  "S01dvavims_tu:1895": "tato bhikṣavas tām ūcuḥ //",
  "S01dvavims_tu:1896": "bhagini pānīyam anuprayaccheti //",
  "S01dvavims_tu:1897": "tatas tasyā mātsaryam utpannam /",
  "S01dvavims_tu:1898": "sāgṛhītapariṣkārā bhikṣūn uvāca //",
  "S01dvavims_tu:1899": "bhikṣavo yadi mriyedhvaṃ tathāpi na yuṣmabhyaṃ dadāmy api pānīyam /",
  "S01dvavims_tu:1900": "ghaṭo me ūno bhaviṣyatīti //",
  "S01dvavims_tu:1901": "tato 'mī bhikṣavas tṛṣārtā nirāśayā prakrāntāḥ //",
  "S01dvavims_tu:1902": "tato magadhaviṣaye mahāḍhyaḥ siṃhaketur nāma sārthavāhas tasya putrī pānīyaghaṭam ādāya pānīyaṃ gṛhītuṃ gṛhadvārād bahir niḥsṛtā //",
  "S01dvavims_tu:1903": "tatas te ūcuḥ //",
  "S01dvavims_tu:1904": "bhadre dārike 'smākam atitṛṣā,",
  "S01dvavims_tu:1905": "pānīyaṃ pātuṃ tad dehīti //",
  "S01dvavims_tu:1906": "atha sā dārikā paramacāturyadharmāśayā tān bhikṣūn uvāca //",
  "S01dvavims_tu:1907": "bhadanto bhikṣavaḥ praviśadhvam atra tiṣṭhantu /",
  "S01dvavims_tu:1908": "aham eva prāleyapānīyaṃ śīghrataram ānayāmi //",
  "S01dvavims_tu:1909": "ity uktvā sā dārikā prakrāntā,",
  "S01dvavims_tu:1910": "prakramitvā pānīyaghaṭaṃ tūrṇam ādāya svaniveśanaṃ praviśya pitaram uvāca //",
  "S01dvavims_tu:1911": "tāta bhikṣavo 'smākaṃ dvāramūleṣv avatiṣṭhanti /",
  "S01dvavims_tu:1912": "asminn idādyakāle pariśramatṛṣārtena cāgatāḥ /",
  "S01dvavims_tu:1913": "tebhyo guḍaśarkarāmarīcāni yathāyogyānusāraiḥ paritāni dadātu,",
  "S01dvavims_tu:1914": "pānaṃ prasajjya dadāmi //",
  "S01dvavims_tu:1915": "tataḥ sa siṃhaketuḥ sārthavāhaḥ putrīvacanam upaśrutya tathā dattavān /",
  "S01dvavims_tu:1916": "sā dārikā paramaprītyā prasādajātena tatkṣaṇam eva (Dak: 133)",
  "S01dvavims_tu:1917": "śītodakaiḥ śarkarādigaṇaiḥ pānaṃ prasajjya tebhyo dattavatī //",
  "S01dvavims_tu:1918": "tadā bhikṣubhiḥ saṃgṛhya pītaṃ pītvā ca tāṃ dārikām ūcuḥ //",
  "S01dvavims_tu:1919": "bhadre dārike bhadram /",
  "S01dvavims_tu:1920": "bhadram astu sadā bhadre yac cittaṃ tad abhīpsitam /",
  "S01dvavims_tu:1921": "cittotsāhaṃ tathā buddhe bhavatu te sadā śubham // Dak_13.4 //",
  "S01dvavims_tu:1922": "atha sā dārikā buddhanāmāśrutapūrvaṃ ca śrutvā buddhasya varṇanaṃ prasādajātena tān bhikṣūn uvāca //",
  "S01dvavims_tu:1923": "bhadanto bhikṣavaḥ kutra kīdṛśo bhagavān katham /",
  "S01dvavims_tu:1924": "buddhanāma na jānāmi tadviśeṣaṃ vadata guṇam // Dak_13.5 //",
  "S01dvavims_tu:1925": "bhikṣava ūcuḥ //",
  "S01dvavims_tu:1926": "mahāprabhāvo hi dārike buddhasya /",
  "S01dvavims_tu:1927": "kāśyapo bhagavān sarvasattvebhyo dharmaṃ nirdiśya,",
  "S01dvavims_tu:1928": "atra ṛṣipatane mṛgadāve viharati //",
  "S01dvavims_tu:1929": "atha sā dārikā tān bhikṣūn uvāca //",
  "S01dvavims_tu:1930": "bhikṣavaḥ kāśyapabuddhe prasādo me jātaḥ /",
  "S01dvavims_tu:1931": "niyataṃ pūjayiṣyāmi /",
  "S01dvavims_tu:1932": "kāśyapabhagavate madvacanena praṇāmam alpābādhatām iti brūthaḥ //",
  "S01dvavims_tu:1933": "tato bhikṣavo 'py evam eva vakṣyāma ity uktvā prakrāntāḥ //",
  "S01dvavims_tu:1934": "athāṣṭau bhikṣava ṛṣipatane mṛgadāve yena bhagavāṃs tenopasaṃkrāntā upasaṃkramya bhagavataḥ pādau śirasā vanditvā ekānte (Dak: 134) niṣaṇṇāḥ /",
  "S01dvavims_tu:1935": "caikānte niṣaṇṇās tasyā dārikāyā alpābādhatāṃ kuśalavārttāṃ procuḥ //",
  "S01dvavims_tu:1936": "tato bhagavān kāśyapaḥ sabhāṃ kāritavān //",
  "S01dvavims_tu:1937": "atha tasyā dārikāyā manasy etad abhavat /",
  "S01dvavims_tu:1938": "yan nv aham aṣṭau bhikṣūn pānapradānaiḥ saṃtoṣitā,",
  "S01dvavims_tu:1939": "tat tathā me manaḥ saṃtoṣitā bhavāmi /",
  "S01dvavims_tu:1940": "tathā bhagavantaṃ kāśyapaṃ pānena pratipādayāmi ca saṃghān //",
  "S01dvavims_tu:1941": "tataḥ sā dārikā pitaraṃ nivedya sajjīkṛtā bhagavantaṃ mānitum //",
  "S01dvavims_tu:1942": "tataḥ siṃhaketuḥ sārthavāhas tasyā dārikāyāḥ prasādam abhivṛddhyarthaṃ yad yad abhiprāyaṃ tat tat tasyai dattāni //",
  "S01dvavims_tu:1943": "tato 'sau dārikā bhagavān kāśyapaḥ saśrāvakasaṃghaḥ śvo 'ntargṛhe bhakṣyeṇopanimantritaḥ //",
  "S01dvavims_tu:1944": "adhivāsitaṃ ca bhagavatā tasyā anugrahārtham //",
  "S01dvavims_tu:1945": "atha sā dārikā prabhūtagandhamālyavilepanasaṃgrahaṃ kṛtavatī //",
  "S01dvavims_tu:1946": "sā cāhārapānādi sajjīkṛtya bhagavato dūtena kālam ārocayati //",
  "S01dvavims_tu:1947": "samayo bhadanta sarvaṃ sajjīkṛtaṃ,",
  "S01dvavims_tu:1948": "yasyedānīṃ bhagavān kālaṃ manyata iti //",
  "S01dvavims_tu:1949": "(Dak: 135)",
  "S01dvavims_tu:1950_0": "atha kāśyapo bhagavān bhikṣugaṇaparivṛto bhikṣusaṃghapuraskṛto yena siṃhaketoḥ sārthavāhasya",
  "S01dvavims_tu:1950_1": "niveśanaṃ tenopasaṃkrānta upasaṃkramya purastād bhikṣusaṃghasya prajñapta evāsane niṣaṇṇaḥ //",
  "S01dvavims_tu:1951": "atha sā dārikā sukhopaniṣaṇṇaṃ buddhapramukhaṃ bhikṣusaṃghaṃ viditvā pādārghaṃ dattvā pañcakāmaguṇaiḥ svahastena saṃtarpitā //",
  "S01dvavims_tu:1952": "punaḥ svecchayā kāritāni śarkarāpānaguḍapāna-oṣadhīpānakṣīrapānamadhurasapānāni samarpitāni //",
  "S01dvavims_tu:1953": "tatas tatliāgatena tasyāḥ prasādam abhivṛddhyartham atṛṣṇayāpi sukhena pītam /",
  "S01dvavims_tu:1954": "tathāgatānāṃ kadā cana tṛṣṇā na vidyate na bubhūkṣā na śramo na styānamiddhaṃ na śītoṣṇatā,",
  "S01dvavims_tu:1955": "na gātre malena sajjate,",
  "S01dvavims_tu:1956": "pṛthivyām avakramati rajasā nopaliptapādas tathāpi pādaprakṣālitaṃ snānam api kṛtaṃ lokānuvartanārthaṃ sattvānāṃ phalaprāptihetor bhuñjati pibati /",
  "S01dvavims_tu:1957": "yad yad dadāti tat tat pratigṛhītas tathāgataiḥ //",
  "S01dvavims_tu:1958": "atha sā dārikā tathāgatena sukhena pītaṃ dṛṣṭvātyantaṃ prasādya mūlanikṛntanam iva bhagavataḥ pādau śirasā vanditvā praṇidhānaṃ kṛtam //",
  "S01dvavims_tu:1959": "(Dak: 136)",
  "S01dvavims_tu:1960": "anena kuśalamūlenāhaṃ yatra yatropapadyate tatra tatra jātau jātau jātismarā bhaveyam /",
  "S01dvavims_tu:1961": "tad anusmṛtya buddhe bhagavati pūjite prasannā bhavāmi /",
  "S01dvavims_tu:1962": "tathāgataṃ pūjāsatkāraṃ karisyāmīti //",
  "S01dvavims_tu:1963": "tataḥ sā dārikā buddheṣv abhiprasādya kālagatā praṇīteṣu deveṣu trāyatriṃśeṣūpapannā //",
  "S01dvavims_tu:1964": "pañcaśataparivārāparivṛtā sābhūd divyaprāsāde sukhopaviṣṭe nānāsaṃgītivādyapravādite niṣpuṃsake /",
  "S01dvavims_tu:1965": "aciropapannasya striyā vā puruṣasya vā trīṇi cittāny utpadyante /",
  "S01dvavims_tu:1966": "kutaś cyutā kutropapannā kena karmaṇeti //",
  "S01dvavims_tu:1967": "sā paśyati, mānuṣyebhyaś cyutā ihopapannā /",
  "S01dvavims_tu:1968": "api tu kāśyape bhagavati satkārakṛtā tena kuśalamūlena deveṣvūpapannā iti //",
  "S01dvavims_tu:1969": "atha sā pānadāyikādevakanyāyā etad abhavat //",
  "S01dvavims_tu:1970": "na mama pratirūpaṃ syād yad ahaṃ",
  "S01dvavims_tu:1971": "paryuṣitaparivāsā,",
  "S01dvavims_tu:1972": "kāśyapabhagavantaṃ darśanāyopasaṃkrameyam iti /",
  "S01dvavims_tu:1973": "jñānadarśanaṃ pravartate //",
  "S01dvavims_tu:1974": "kāśyapo bhagavān budhakāryaṃ kṛtvā nirvāṇaṃ yayau //",
  "S01dvavims_tu:1975": "tasya dhātustūpo mahān vartate //",
  "S01dvavims_tu:1976": "atha tasyā etad abhavat //",
  "S01dvavims_tu:1977": "aho mandabhāgyāhaṃ kutra darśayeyam ahaṃ bhagavantaṃ kāśyapam //",
  "S01dvavims_tu:1978": "atha sānusmarati śrutaṃ mayā,",
  "S01dvavims_tu:1979": "sarṣapaphalamātraṃ tathāgatānāṃ śarīradhātuṃ pūjayiṣyatin,",
  "S01dvavims_tu:1980": "tair viśuddhiphalaṃ prāpyate /",
  "S01dvavims_tu:1981": "pāpātmanaḥ pāpaṃ praśamaṃ gacchati //",
  "S01dvavims_tu:1982": "ity uktvā sā pānapradāyikā (Dak: 137)",
  "S01dvavims_tu:1983_0": "devakanyā pañcaśataparivārāsurakanyāparivṛtā rātrau praśāntāyāṃ vividhāni māndāravāṇi",
  "S01dvavims_tu:1983_1": "pārijātādi gandhamālyapuṣpadhūpādinā gṛhītvā yatra kāśyapabhagavato dhātustūpas tatrāgatya",
  "S01dvavims_tu:1983_2": "māndāravaiḥ puṣpair avakirati //",
  "S01dvavims_tu:1984": "avakīrya pradakṣiṇīkṛtya svabhavanaṃ gatā //",
  "S01dvavims_tu:1985": "atha tasyāḥ pānapradāyikādevakanyāyās tṛṣā na babādhe, tad eva",
  "S01dvavims_tu:1986": "manuṣyabhūte 'ṣṭabhyo 'ṣṭāṅgapānīyaṃ nisṛṣṭam anena kuśalamūlena /",
  "S01dvavims_tu:1987": "tasmād bhikṣavo manujaiḥ pānadānaṃ pradātavyam udapānakādi kartavyaṃ taḍāgavāpīkūpapuṣkariṇyādi kartavyam //",
  "S01dvavims_tu:1988": "bhikṣava ūcuḥ //",
  "S01dvavims_tu:1989": "prabodho 'haṃ sugata prabodho 'haṃ bhagavan /",
  "S01dvavims_tu:1990": "athāpy anyā strī bhikṣubhyo mātsaryakāriṇī pānīyaṃ na dadāti strī kutra gatā kiṃ phalaṃ prāptam iti //",
  "S01dvavims_tu:1991": "bhagavān āha //",
  "S01dvavims_tu:1992": "kiṃ vaktavyaṃ bhikṣavo 'sau dārikā tena mātsaryeṇāsevitena bhāvitena bahulīkṛtena kālaṃ kṛtvā preteṣūpapannā dagdhasthūṇākṛtiḥ svakeśaromasaṃchannā sūcīcchidropamamukhā, (Dak: 138)",
  "S01dvavims_tu:1993": "asthiyantrabahūcchritaiḥ parvatopamakukṣi ādīptā prajvalitā ekajvalībhūtā pyāyāntī ārtasvaraṃ krandantī tṛṣārtā duḥkhāṃ tīvrāṃ kharāṃ kaṭukām amanāpāṃ vedanāṃ vedayamānā //",
  "S01dvavims_tu:1994": "atha sā tṛṣṇayā pānīyaṃ pātuṃ yatra yatrābhigacchati tato darśanamātreṇa cāsyā nadyudapānāni śuṣyanti //",
  "S01dvavims_tu:1995": "yadā devo varṣati tadāsyā upari savisphuliṅgam aṅgāravarṣaṃ patati //",
  "S01dvavims_tu:1996": "evaṃvidhāṃ duḥkhāṃ tīvrāṃ kharāṃ kaṭukām amanāpāṃ vedanāṃ vedayate //",
  "S01dvavims_tu:1997": "tasmād bhikṣavo yan mātsaryaprahāṇāya vyāyantavyam //",
  "S01dvavims_tu:1998": "mahāpuṇyatā pānadānatā mahānuśamsā,",
  "S01dvavims_tu:1999": "punaḥ śṛṇuta bhikṣavaḥ //",
  "S01dvavims_tu:2000": "preṅkhannīlasarojagarbham amalaṃ yat padmarāgāruṇaṃ",
  "S01dvavims_tu:2001": "kāmyaṃ kāñcanabhājane vinihitaṃ prāleyamiśraṃ madhu /",
  "S01dvavims_tu:2002": "kiṃcittāmravilocanapriyatamāpratyarpitaṃ pīyate",
  "S01dvavims_tu:2003": "saṃgītadhvanisaṃgataṃ naravarais tat pānadānāt phalam // Dak_13.6 //",
  "S01dvavims_tu:2004": "(Dak: 139)",
  "S01dvavims_tu:2005": "yad vaiḍūryendranīlapravaraviracitair bhājanaiḥ śātakaumbhair",
  "S01dvavims_tu:2006": "devā divyāṅganābhiḥ stanakalaśabharavyāptavakṣaḥ sthalābhiḥ /",
  "S01dvavims_tu:2007": "pānaṃ prītiprasaktāḥ saha madhu madhuraṃ mādhavaṃ vā pibanti",
  "S01dvavims_tu:2008": "proktaṃ prājñaiḥ phalaṃ tad guṇanicitagaṇe pānadānasya ramyam // Dak_13.7 //",
  "S01dvavims_tu:2009": "yat pānaṃ varṇagandhaprabhṛtiguṇayutaṃ kalpitaṃ tṛḍvināśi",
  "S01dvavims_tu:2010": "śleṣmāghātogravātapraśamanacaturaṃ pippalīkhaṇḍacūrṇam /",
  "S01dvavims_tu:2011": "grīṣme prāleyabhinnaṃ śaśikarasadṛśe bhājane saṃskṛtaṃ tad",
  "S01dvavims_tu:2012": "dattvā saṃghe prabhaktyāmarabhuvanagato divyam āpnoti pānam // Dak_13.8 //",
  "S01dvavims_tu:2013": "madhumadhuram udāram ādareṇa pravaragaṇāya dadāti pānakaṃ yaḥ /",
  "S01dvavims_tu:2014": "divi bhuvi sakale sa pānam agryaṃ pibati ciraṃ pravarāṅganopanītam // Dak_13.9 //",
  "S01dvavims_tu:2015": "śraddhāprasannamanaso bhuvi ye manuṣyāḥ saṃghāya pānakavaraṃ pradiśanti kāle /",
  "S01dvavims_tu:2016": "samsāraparvatadarītaṭavāsasaṃsthās te prāpnuvanti satataṃ madhuraṃ supānam //",
  "S01dvavims_tu:2017": "Dak_13.10 //",
  "S01dvavims_tu:2018": "(Dak: 140)",
  "S01dvavims_tu:2019": "ye saṃghe pratipādayanti muditās tṛṣṇācchidaṃ pānakaṃ",
  "S01dvavims_tu:2020": "hṛdyasvādurasānvitaṃ paṭutaraṃ gandhābhirāmaṃ priyam /",
  "S01dvavims_tu:2021": "kṣitvā te 'bhavalālasā bhavabhayāṃ tṛṣṇālātam prajñayā",
  "S01dvavims_tu:2022": "pāraṃ yānti bhavārṇavasya niyataṃ dattvā śubhaṃ pānakam // Dak_13.11 //",
  "S01dvavims_tu:2023": "iti dvāviṃśatyavadānakathāyāṃ pānakathā trayodaśamaḥ paricchedaḥ //",
  "S01dvavims_tu:2024": "XIV. vastrakathā",
  "S01dvavims_tu:2025": "atha khalu maitreyo bodhisattvo mahāsattvo bhagavantam etad avocat //",
  "S01dvavims_tu:2026": "śrotum icchāmi tan nātha tava vaco 'mṛtopamam /",
  "S01dvavims_tu:2027": "vastrāṇāṃ ca kathāṃ bhavyāṃ kathayasva mahāvibho // Dak_14.1 //",
  "S01dvavims_tu:2028": "bhagavān āha //",
  "S01dvavims_tu:2029": "śṛṇu maitreya vakṣye 'haṃ vastradānasya varṇanam /",
  "S01dvavims_tu:2030": "kathinavastradānena saha vastreṇa jāyate // Dak_14.2 //",
  "S01dvavims_tu:2031": "ekasminn antare kāle kapilavastuni viharāmi nyagrodhārāme saśrāvakasaṃghaḥ //",
  "S01dvavims_tu:2032": "tasmin kapilavastuni mahānagaravare,",
  "S01dvavims_tu:2033": "anyatamaḥ śākyeṣu rohiṇo nāma śākyaḥ prativasati,",
  "S01dvavims_tu:2034": "āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇapratispardhī /",
  "S01dvavims_tu:2035": "tasya patnyā na putro na duhitā /",
  "S01dvavims_tu:2036": "sa kare kapolaṃ kṛtvā cintāparo vyavasthitaḥ /",
  "S01dvavims_tu:2037": "anekadhanasamuditaṃ me gṛhaṃ na ca me putro na duhitā /",
  "S01dvavims_tu:2038": "mamātyayād avaśyam eva sarvasvaṃ rājavidheyaṃ bhavisyati /",
  "S01dvavims_tu:2039": "iti matvātīva paridevate,",
  "S01dvavims_tu:2040": "paramavyākulī abhūt //",
  "S01dvavims_tu:2041": "(Dak: 142)",
  "S01dvavims_tu:2042": "athāsya daivayogād acireṇānyatamadevanikāyāc cyutvā tasyāḥ prajāpatyāḥ kukṣim avakrāntā /",
  "S01dvavims_tu:2043": "tatas tayā svāmī niveditaḥ /",
  "S01dvavims_tu:2044": "tataḥ svāminaivaṃ viditaṃ tataḥ svāminocyate //",
  "S01dvavims_tu:2045": "bhadre yadi putraṃ janiṣyasīty evaṃ kuśalam /",
  "S01dvavims_tu:2046": "atha duhitaraṃ tayaiva saha tvāṃ niṣkāsayāmīti //",
  "S01dvavims_tu:2047": "yāvad aṣṭānāṃ navānāṃ vā māsānām atyayāt prasūtā dārikā jātā abhirūpā prāsādikā atikrāntā manuṣyavarṇam asaṃprāptā ca divyavarṇaśuklavastraiḥ prāvṛtā aliptā garbhamalena /",
  "S01dvavims_tu:2048": "yāvad rohiṇena śrutaṃ prajāpatī te prasūtā dārikā jāteti /",
  "S01dvavims_tu:2049": "sa kupitaḥ praviṣṭaḥ /",
  "S01dvavims_tu:2050": "tato 'sya prajāpatyā divyavastraprāvṛtā dārikopanītā /",
  "S01dvavims_tu:2051": "tato rohiṇaḥ śākyo dārikāṃ dṛṣṭvā paraṃ vismayam āpanaḥ //",
  "S01dvavims_tu:2052": "aho āścarya me putrī kīdṛśī rūpaśobhitā /",
  "S01dvavims_tu:2053": "vastreṇa saha jātāsau kena karmaṇa jāyate // Dak_14.3 //",
  "S01dvavims_tu:2054": "tatas tasyā jātau jātimahaṃ kṛtvā nāmadheyaṃ vyavasthāpitaṃ,",
  "S01dvavims_tu:2055": "śuklavastraprāvṛtā tasmād bhavatu dārikāyāḥ śukleti nāma sthāpitā //",
  "S01dvavims_tu:2056": "sā dārikā kramato upakaraṇaviśeṣair āśu vardhate hradastham iya paṅkajam //",
  "S01dvavims_tu:2057": "yathā yathā ca śuklā dārikā vardhate tathā tathā tāny api vastrāṇi vardhante,",
  "S01dvavims_tu:2058": "na ca malinī bhavanti na cāsyā kāyo malenābhibhūyate //",
  "S01dvavims_tu:2059": "(Dak: 143)",
  "S01dvavims_tu:2060": "yadā śuklā dārikā krameṇa mahatī saṃvṛttā tadāsyā bahavaḥ kumārā bhāryārthe yācanakā āgacchanti rājaputrā amātyaputrāś ca /",
  "S01dvavims_tu:2061": "tatas tair upadrūyamāṇaḥ pitā cāsyāḥ kare kapolaṃ dattvā cintāparo vyavasthitaḥ /",
  "S01dvavims_tu:2062": "yady ekasmai dāsyāmi,",
  "S01dvavims_tu:2063": "anye me 'mitrā bhaviṣyantīti //",
  "S01dvavims_tu:2064": "yāvad asau dārikā pitaraṃ cintāparam avekṣyovāca //",
  "S01dvavims_tu:2065": "tāta kim asi cintāpara iti /",
  "S01dvavims_tu:2066": "tena so 'rtho vistareṇa samākhyātaḥ /",
  "S01dvavims_tu:2067": "śṛṇu cintāparasyārthaṃ kathayāmi dārike nv aham /",
  "S01dvavims_tu:2068": "tvām eva saha dharmāya rājaputrāḥ samāgatāḥ // Dak_14.4 //",
  "S01dvavims_tu:2069": "bahavo 'mātyaputrāś ca,",
  "S01dvavims_tu:2070": "āgacchanti dine dine /",
  "S01dvavims_tu:2071": "tasmāc cintāparo 'bhūvaṃ kasmai dāsyāmy ahaṃ nu bho // Dak_14.5 //",
  "S01dvavims_tu:2072": "dārikā kathayati tāta na te śokaḥ kartavyo nāhaṃ kāmenārthinī // yataś ca //",
  "S01dvavims_tu:2073": "kāmopabhogyadhanadhānyaśarīragehaṃ sarvaṃ hy anartham aticañcalabhaṅguraṃ ca",
  "S01dvavims_tu:2074": "/",
  "S01dvavims_tu:2075": "saudāmanīva jagatāṃ kṣaṇamātrahṛdyaṃ dṛṣṭvāpy anarthaṃ sugate khalu",
  "S01dvavims_tu:2076": "saṃvrajāmi // Dak_14.6 //",
  "S01dvavims_tu:2077": "(Dak: 144)",
  "S01dvavims_tu:2078": "anitya saṃsāram anitya koṣam anitya sauhṛdya saputradārā /",
  "S01dvavims_tu:2079": "anitya rājyaṃ vividhopabhogyaṃ saṃsārake sarvam anityam eva // Dak_14.7 //",
  "S01dvavims_tu:2080": "tasmāt susāraṃ khalu puṇyam eva bandhur na puṇyād aparo 'sti kaś cit /",
  "S01dvavims_tu:2081": "dīpaś ca rātrau saghanāndhakāre sukhapradātā kaluṣaprahartā // Dak_14.8 //",
  "S01dvavims_tu:2082": "tato tasmād bhagavacchāsane pravrajiṣyāmi,",
  "S01dvavims_tu:2083": "anujānīhi māṃ tāteti //",
  "S01dvavims_tu:2084": "yāvad asau mātā pitarāv anujñāpya bhagavacchāsane pravrajitā /",
  "S01dvavims_tu:2085": "yenaiva vastreṇa pravṛtā jātā tat tenaivaṃ paripūrṇaṃ pañcacīvaraṃ saṃpannam /",
  "S01dvavims_tu:2086": "tayā yujyamānayā ghaṭamānayā vyāyacchamānayā,",
  "S01dvavims_tu:2087": "idam eva pañcagaṇḍakasaṃsāracakraṃ calācalaṃ viditvā sarvasaṃskāragatīḥ śatanapatanavikaraṇavidhvaṃsanadharmatayā prāhatya sarvakleśaprahāṇād arhattvaṃ sākṣātkṛtam /",
  "S01dvavims_tu:2088": "arhantī saṃvṛttā,",
  "S01dvavims_tu:2089": "traidhātukavītarāgā samaloṣṭakāñcanā ākāśapāṇitalasamacittā vāsīcandanakalpā vidyāvidāritāṇḍakośā vidyābhijñā pratisaṃvitprāptā bhavalābhalobhasatkāraparāṅmukhā (Dak: 145)",
  "S01dvavims_tu:2090": "sendropendrāṇāṃ devānāṃ pūjyā manyābhivādyā ca saṃvṛttā //",
  "S01dvavims_tu:2091": "tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ //",
  "S01dvavims_tu:2092": "kāni bhadanta śuklayā karmāṇi kṛtāni yanāḍhye kule jātābhirūpā darśanīyā prāsādikā śuklavastraprāvṛtā jātā pravrajya cārhattvaṃ sākṣātkṛtam iti //",
  "S01dvavims_tu:2093": "bhagavān āha //",
  "S01dvavims_tu:2094": "śuklayaiva bhikṣavaḥ pūrvam anyāsu jātiṣu karmaṇi kṛtāny upacitāni vipacyante śubhāny aśubhāni / tac chṛṇu //",
  "S01dvavims_tu:2095_0": "bhūtapūrvaṃ bhikṣavo 'tīte 'dhvani asminn eva bhadrakalpe viṃśativarṣasahasrāyuṣi",
  "S01dvavims_tu:2095_1": "prajāyāṃ kāśyapo nāma samyaksaṃbuddho loka udapādi vidyācaraṇasaṃpannaḥ sugato lokavid",
  "S01dvavims_tu:2095_2": "anuttaraḥ purusadamyasārathiḥ śāstā devānāṃ ca manuṣyāṇāṃ ca",
  "S01dvavims_tu:2096": "buddho bhagavān vārāṇasīṃ nagarīm upaniśritya viharati ṛṣipatane mṛgadāve /",
  "S01dvavims_tu:2097": "yāvad anyatarā śreṣṭhibhāryā śraddhā bhadrā kalyāṇāśayā,",
  "S01dvavims_tu:2098": "kena cid eva karaṇīyena ṛṣipatanaṃ gatā //",
  "S01dvavims_tu:2099_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "S01dvavims_tu:2099_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "S01dvavims_tu:2099_2": "jaṅgamam iva ratnaparvataṃ (Dak: 146)",
  "S01dvavims_tu:2100": "samantato bhadrakaṃ sahadarśanāc ca bhagavataḥ pādābhivandanaṃ kṛtvā purastān niṣaṇṇā dharmaśravaṇāya /",
  "S01dvavims_tu:2101": "tato 'syā bhagavatā kāśyapena dharmo deśitas tayā labdhaprasādayā bhagavantaṃ saśrāvakasaṃghaṃ mama gṛhe pūjāyāmi /",
  "S01dvavims_tu:2102": "ity uktvā sā bhikṣusaṃghāya kathinacīvaram anupradattaṃ krameṇa ca mātāpitarāv anujñāpya bhagavacchāsane pravrajitā //",
  "S01dvavims_tu:2103": "kiṃ manyadhve bhikṣavo yāsau śreṣṭhibhāryā,",
  "S01dvavims_tu:2104": "eṣaivāsau śuklā bhikṣuṇī /",
  "S01dvavims_tu:2105": "yad anayā bhikṣusaṃghāya kathinacīvaram anupradattaṃ tena śuklavastraprāvṛtā jātā /",
  "S01dvavims_tu:2106": "yad brahmacaryavāsaḥ paripālitas teneha janmany arhattvaṃ sākṣātkṛtam iti //",
  "S01dvavims_tu:2107": "vastrapradānasya mahānuśaṃsā manuṣyalokeṣu ca devaloke /",
  "S01dvavims_tu:2108": "yat kāṅkṣavastraṃ tad eva labhante ye caiva lokāḥ khalu bhaktipūrvaiḥ // Dak_14.9 //",
  "S01dvavims_tu:2109": "ye nīlapītaharitāruṇaśuklacitravarṇaprabhedaracitojjvalavastramālām /",
  "S01dvavims_tu:2110": "yacchanti lokagurave sagaṇottamāya te prāpnuvanty abhimatapravarāmbarāṇi //",
  "S01dvavims_tu:2111": "Dak_14.10 //",
  "S01dvavims_tu:2112": "(Dak: 147)",
  "S01dvavims_tu:2113": "yaḥ saṃghāyāśeṣagaṇānāṃ pravarāya śrāddho bhaktyā cīvaramālāṃ pradadāti /",
  "S01dvavims_tu:2114": "sa prāpnoti hrīvasanaṃ vastravariṣṭhaṃ kāṣāyaṃ ca kleśakaṣāyapratipakṣam //",
  "S01dvavims_tu:2115": "Dak_14.11 //",
  "S01dvavims_tu:2116": "dattvā satpiṅgacitrastabakaviracitā nīlapītāvadātai",
  "S01dvavims_tu:2117": "raktair anyaiś ca ramyaiḥ suruciravasanaiś cīvaraiś cārumālāḥ /",
  "S01dvavims_tu:2118": "divyaṃ vāmuktavastraṃ sugatasutagaṇāyābhirūpo manojño",
  "S01dvavims_tu:2119": "hrīvastrālaṃkṛtātmā bhavati paṭumatiḥ sarvadharmeśvaraḥ saḥ // Dak_14.12 //",
  "S01dvavims_tu:2120": "punaś ca //",
  "S01dvavims_tu:2121": "grīvāśiraścaraṇabāhusamāśritasya vaiḍūryahāṭakamayasya samuktakasya /",
  "S01dvavims_tu:2122": "gātrasya bhūṣaṇavidher divi vā kṣitau vā śreṣṭhaṃ vibhūṣaṇam ataḥ pravadanti",
  "S01dvavims_tu:2123": "vastram // Dak_14.13 //",
  "S01dvavims_tu:2124": "na kevalam //",
  "S01dvavims_tu:2125": "rūpānvito 'pi kulajo 'pi vicakṣaṇo 'pi",
  "S01dvavims_tu:2126": "lokeṣu śāstramaya _ ^ kṛtaśramo 'pi /",
  "S01dvavims_tu:2127": "śīlādibhir guṇagaṇaiḥ samalaṃkṛto 'pi",
  "S01dvavims_tu:2128": "na bhrājate divi suvastram ṛte manuṣyaḥ // Dak_14.14 //",
  "S01dvavims_tu:2129": "tasmād vibhūṣaṇam atulyam avekṣya vastraṃ",
  "S01dvavims_tu:2130": "śītoṣṇatāmasakasaṃprativāraṇaṃ ca /",
  "S01dvavims_tu:2131": "(Dak: 148)",
  "S01dvavims_tu:2132": "hrīvastram apratisamaṃ samavāptukāmair",
  "S01dvavims_tu:2133": "vastrapradānam asakṛn manujaiḥ pradeyam // Dak_14.15 //",
  "S01dvavims_tu:2134": "candrāṃśuvisphuritacāmarahemadaṇḍaiḥ",
  "S01dvavims_tu:2135": "siṃhāsane pariniṣadya sitātapatraiḥ /",
  "S01dvavims_tu:2136": "sauvarṇaratnamakuṭaiḥ śirabhūṣito 'pi",
  "S01dvavims_tu:2137": "śrīcakravartir api vastram ṛte na bhāti // Dak_14.16 //",
  "S01dvavims_tu:2138": "śrīmaddhanendranivasatyalakāpure ca",
  "S01dvavims_tu:2139": "jihvāsahasraphaṇibhūṣitabhogavatyām /",
  "S01dvavims_tu:2140": "kailāsameruśikhare surasaṃghamadhye",
  "S01dvavims_tu:2141": "brahmendrarudram api vastram ṛte na bhāti // Dak_14.17 //",
  "S01dvavims_tu:2142": "evaṃ bhikṣavaḥ kṛṣṇāni karmāṇy apāsya,",
  "S01dvavims_tu:2143": "śukleṣv eva karmasvābhogaḥ karaṇīya ity evaṃ bhikṣavaḥ śikṣitavyam //",
  "S01dvavims_tu:2144": "idam avocad bhagavān āttamanasas te bhikṣavo bhāṣitam abhyanandann iti //",
  "S01dvavims_tu:2145": "iti dvāviṃśatyavadānakathāyāṃ vastrakathā caturdaśamaḥ paricchedaḥ //",
  "S01dvavims_tu:2146": "XV. puṣpakathā",
  "S01dvavims_tu:2147": "atha khalu maitreyo bodhisattvo mahāsattvo bhagavantam etad avocat //",
  "S01dvavims_tu:2148": "bhagavañ śrotum icchāmi puṣpasyārohaṇaṃ phalam /",
  "S01dvavims_tu:2149": "puṣpāṇāṃ varṇabhedena bhāṣasva kausumāṃ kathām // Dak.15_1 //",
  "S01dvavims_tu:2150": "bhagavān āha //",
  "S01dvavims_tu:2151": "śakrādhikāḥ pravarabhogasamanvitās te",
  "S01dvavims_tu:2152": "padmendukāntivapuṣo varakīrtiyuktāḥ /",
  "S01dvavims_tu:2153": "śakrān vijitya rabhasā satataṃ bhavanti",
  "S01dvavims_tu:2154": "buddhāya ye sukusumaiḥ prakiranti pūjām // Dak.15_2 //",
  "S01dvavims_tu:2155": "evaṃ bahuguṇaṃ matvā matvā mahāphalaṃ punaḥ /",
  "S01dvavims_tu:2156": "buddhapūjāṃ prakurvantu vividhaiḥ kusumair narāḥ // Dak.15_3 //",
  "S01dvavims_tu:2157": "tadyathā //",
  "S01dvavims_tu:2158": "asti deveṣu trāyatriṃśeṣu kusumagandhinī nāma devakanyā /",
  "S01dvavims_tu:2159": "sā puṣpavimānam āruhya svargaṃ svargād bhramati pañcaśatadevakanyāsahāyaparivṛtā //",
  "S01dvavims_tu:2160": "tataḥ kramataḥ sā kusumagandhinī devakanyā śakrasya devendrasya sudharmayā devasabhāyāḥ samīpam upasaṃkrāntā //",
  "S01dvavims_tu:2161": "atha dūrād dadarśa śakro devendras tāṃ devakanyāṃ nānāpuṣpavimānālaṃkṛtām uttaptakuśalamūlāṃ dṛṣṭvā gāthayā pratyabhāṣata //",
  "S01dvavims_tu:2162": "aho āścaryamahānubhāvam kuśalamūlam yasyā devakanyāyāh //",
  "S01dvavims_tu:2163": "(Dak: 150)",
  "S01dvavims_tu:2164": "atha sā kusumagandhinī devakanyā tejasā prabhayā śarasya devendrasya prabhāṃ divyāṃ praśāntā,",
  "S01dvavims_tu:2165": "yathā śaratkāle dhavalameghaiḥ pracchannaśaśī tathābhūt //",
  "S01dvavims_tu:2166": "atha sa sudharmo devaputras tāṃ dṛṣṭvāvarjitamanāḥ kathayati //",
  "S01dvavims_tu:2167": "gātraṃ kena vimṛṣṭakāñcananibhaṃ vaktraṃ ca candropamaṃ",
  "S01dvavims_tu:2168": "gātraśrīr atulā sukāntivibhavā śakrādhikā niḥsṛtā /",
  "S01dvavims_tu:2169": "saugandhaṃ surabhiṃ sudeham atulaṃ yasyā dṛṣau no bhavet",
  "S01dvavims_tu:2170": "dhanyaiṣā kuśalākṛtā katham aho svargopapannā tv iti // Dak.15_4 //",
  "S01dvavims_tu:2171": "bhikṣavo bhagavantam etad avocat //",
  "S01dvavims_tu:2172": "bhagavann asyāḥ kusumagandhinyā devakanyāyāḥ kutojanmotpattināmābhiśrotum abhilaṣanti tajjanaughāḥ //",
  "S01dvavims_tu:2173": "bhagavān āha //",
  "S01dvavims_tu:2174_0": "bhūtapūrvaṃ bhikṣavo malayavatī nāma nagarī manoramaikāsti nānotsavasamāpannā bahulokasamākulā",
  "S01dvavims_tu:2174_1": "vidvajjanasamāyuktā maharddhikajanākulā nārībahusamākīrṇā rūpayauvanamaṇḍitā nagarī",
  "S01dvavims_tu:2174_2": "lakṣaṇopetā vṛkṣaprākārāvṛtā //",
  "S01dvavims_tu:2175": "tasyāṃ nagaryāṃ ketuvikramo nāma śreṣṭhī prativasati mahāḍhyo mahābhogo vistīrṇaparigraho dhanasamuditaḥ /",
  "S01dvavims_tu:2176": "(Dak: 151)",
  "S01dvavims_tu:2177": "asya cetikā ekāsti /",
  "S01dvavims_tu:2178": "tayā cetikayā pratidinaṃ tasyodyānapuṣpāṇi nicitvā parinivṛtya kāle mārge tathāgatasya keśanakhastūpe kavalaikāni puṣpāṇy avarohayati sāgatya,",
  "S01dvavims_tu:2179": "ketuvikramasya devārcanāya dadātīti /",
  "S01dvavims_tu:2180": "evaṃ sā cetikā pratidinaṃ tadvyapāre niyojitā /",
  "S01dvavims_tu:2181": "tena udyānacāriṇī bhavati //",
  "S01dvavims_tu:2182": "tadanantare kāle lakṣasaṃkhyāyāṃ gacchanti /",
  "S01dvavims_tu:2183": "tadā caityadevatā prasannībhūya tayā prasādaḥ pratilabdhaḥ //",
  "S01dvavims_tu:2184": "ihaiva phalam āpyate /",
  "S01dvavims_tu:2185": "sā cetikā paramasundarībhūya suśīlasvabhāvābhūt,",
  "S01dvavims_tu:2186": "punar api tasyāḥ koṣṭhāgāre dhanadhānyasamṛddhyā nānālaṃkāraparipūrṇāni bhavanti //",
  "S01dvavims_tu:2187": "tadā sukham anubhūyate //",
  "S01dvavims_tu:2188": "tadā ketuvikramaḥ paramāścaryaprāptaḥ,",
  "S01dvavims_tu:2189": "kathaṃ me cetikāyāḥ kalevaraṃ suṣṭhu bhūtaṃ ko hetuḥ kaḥ pratyayaḥ //",
  "S01dvavims_tu:2190": "tathaivānyalokā api uktāḥ ke cid āhuḥ,",
  "S01dvavims_tu:2191": "bata bho kathaṃ cetikā vividhavastrasaṃpannā bhavati //",
  "S01dvavims_tu:2192": "evam evānyajanās tāṃ dṛṣṭvāścaryaprāptā abhūvan //",
  "S01dvavims_tu:2193": "tatas tasyā alpāyuḥ kālaṃ kṛtvā,",
  "S01dvavims_tu:2194": "śrāvastyāṃ mahānagaryām anyatamadharmaśīlo nāma śreṣṭhī,",
  "S01dvavims_tu:2195": "tasya prajāpatyāḥ kukṣāv upapannā //",
  "S01dvavims_tu:2196": "tato daśamāsātyayā dārikā jātā abhirūpā prāsādikā paramasundarī,",
  "S01dvavims_tu:2197": "kramataḥ sā mahatī pravṛttā //",
  "S01dvavims_tu:2198": "(Dak: 152)",
  "S01dvavims_tu:2199": "tadāham eva śrāvakasaṃghaiḥ śrāvastyāṃ viharāmi jetavane 'nāthapiṇḍadasyārāme /",
  "S01dvavims_tu:2200": "tena khalu punaḥ samayena śrāvastyāṃ sālaprabhañjikā nāma parva pratyupasthitam /",
  "S01dvavims_tu:2201": "tatrānekāni prāṇiśatasahasrāṇi saṃnipātya sālapuṣpāṇy ādāya krīḍanti ramanti paricārayanti //",
  "S01dvavims_tu:2202": "tadā sā śreṣṭhidārikā sālapuṣpāṇy ādāya śrāvastīṃ praviśati /",
  "S01dvavims_tu:2203": "bhagavāṃś ca bhikṣusaṃghaparivṛtaḥ śrāvastīṃ piṇḍāya caritvā nirgacchati //",
  "S01dvavims_tu:2204_0": "dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam aśītya cānuvyañjanair",
  "S01dvavims_tu:2204_1": "virājitagātraṃ vyāmaprabhālaṃkṛtaṃ sūryasahasrātirekaprabhaṃ jaṅgamam iva ratnaparvataṃ",
  "S01dvavims_tu:2204_2": "samantato bhadrakaṃ dṛṣṭvā punaḥ prasādajātayā sālapuṣpair avakīrṇaḥ /",
  "S01dvavims_tu:2205": "tataḥ pradakṣiṇīkṛtya pratinivṛttā /",
  "S01dvavims_tu:2206": "bhūyo 'nyāni gṛhasyārthe āneṣyāmīti //",
  "S01dvavims_tu:2207": "yāvad asau sālavṛkṣam adhirūḍhā patitā bhagavataḥ kṛtopasthānā sā kālagatā praṇīteṣu deveṣu trāyatriṃśeṣūpapannā //",
  "S01dvavims_tu:2208": "yāvad sālapuṣpavimānālaṃkṛtā svargaṃ svargād bhramantī ramantī //",
  "S01dvavims_tu:2209": "evam eva bhikṣavaḥ sā dārikā,",
  "S01dvavims_tu:2210": "yayā arhan mārge sālapuṣpair avakīrṇaḥ /",
  "S01dvavims_tu:2211": "tasmād bhikṣavas tathāgateṣu kārāpayitavyāḥ satkartavyāḥ /",
  "S01dvavims_tu:2212": "īdṛśaṃ phalam āpyate /",
  "S01dvavims_tu:2213": "atha bhagavato vacanaṃ (Dak: 153)",
  "S01dvavims_tu:2214": "pratiśrutya prasādajātena ānando bhagavantam etad avocat //",
  "S01dvavims_tu:2215": "bhagavan kīdṛśaṃ nātha lakṣapuṣpasya yat phalam /",
  "S01dvavims_tu:2216": "śrotukāmaṃ mahābāho vada tvaṃ parameśvara // Dak.15_5 //",
  "S01dvavims_tu:2217": "bhagavān āha //",
  "S01dvavims_tu:2218": "pravakṣyāmi samāsena lokānāṃ hitahetave /",
  "S01dvavims_tu:2219": "kramato lakṣapuṣpāṇāṃ śṛṇv ānanda atandritaḥ // Dak.15_6 //",
  "S01dvavims_tu:2220": "brahmahatyāśataṃ pāpaṃ śatajanmakṛtāni vai /",
  "S01dvavims_tu:2221": "rohaṇaṃ māghyapuṣpāṇāṃ śamayati na saṃśayaḥ // Dak.15_7 //",
  "S01dvavims_tu:2222": "kṛṣṇāparājitā yena prarohante narāḥ kva cit /",
  "S01dvavims_tu:2223": "sarvapāpaharā ghorān sarvaśatrūn nikṛntanam // Dak.15_8 //",
  "S01dvavims_tu:2224": "nānāvighnavināśaṃ ca bhuktimuktiphalaṃ bhavet /",
  "S01dvavims_tu:2225": "bhūpālasukha saṃprāpya devarājapadaṃ varam // Dak.15_9 //",
  "S01dvavims_tu:2226": "śvetāparājitā nūnaṃ prarohanti ca mānavāḥ /",
  "S01dvavims_tu:2227": "śāntabhūtā dhanāḍhyāś ca nānāśāstreṣu pāragāḥ // Dak.15_10 //",
  "S01dvavims_tu:2228": "dhairyavīryasusaṃpannā nānābuddhisamanvitāḥ /",
  "S01dvavims_tu:2229": "bhūpateḥ padaṃ saṃprāpya jāyante svargagāminaḥ // Dak.15_11 //",
  "S01dvavims_tu:2230": "suvarṇayūthikāpuṣpaṃ ye prarohanti mānavāḥ /",
  "S01dvavims_tu:2231": "dhanavān bhogavān bhūtvā vibhavaiḥ dhanadasamāḥ // Dak.15_12 //",
  "S01dvavims_tu:2232": "ārohanti narāḥ śreṣṭhāḥ karavīrakusumaṃ param /",
  "S01dvavims_tu:2233": "sarvalokavaśīprāptā devānāṃ rativardhanāḥ // Dak.15_13 //",
  "S01dvavims_tu:2234": "damanapuṣpaṃ rohante manujā ye suśraddhayā /",
  "S01dvavims_tu:2235": "sugandhadehagā nityam atṛptarūpa labhyate // Dak.15_14 //",
  "S01dvavims_tu:2236": "kokilākṣaṃ prarohante janavān dhanavān bhavet /",
  "S01dvavims_tu:2237": "yidyāvatāṃ kule jātaḥ sarvalokaiḥ prapūjyate // Dak.15_15 //",
  "S01dvavims_tu:2238": "rohaṇāc campakaṃ puṣpaṃ narā ye śraddhayā kila /",
  "S01dvavims_tu:2239": "kīrtiśabdaś ca lokeṣu sarvasaṃpada labhyate // Dak.15_16 //",
  "S01dvavims_tu:2240": "darśanīyābhirūpāś ca kandarpasamatāṅgataḥ /",
  "S01dvavims_tu:2241": "sugandhadehasaṃpannā rājalakṣmī ca labhyate // Dak.15_17 //",
  "S01dvavims_tu:2242": "jātipuṣpaṃ ca rohante jātiś ca sukule gatā /",
  "S01dvavims_tu:2243": "suṣṭhusugandhadehā vai dhanena dhanadasamāḥ // Dak.15_18 //",
  "S01dvavims_tu:2244": "padmapuṣpaṃ naraḥ kaś cit prasannena prarohati /",
  "S01dvavims_tu:2245": "buddhajñānaṃ samāpnoti jāyate kamalāsane // Dak.15_19 //",
  "S01dvavims_tu:2246": "madhudaṃ madhurīpuṣpaiḥ kusumair vastradaṃ tathā /",
  "S01dvavims_tu:2247": "kauśikair vastradaṃ caiva kiṃśukai raktavastradam // Dak.15_20 //",
  "S01dvavims_tu:2248": "kusumaṃ pārijātaṃ ca yaḥ prarohati mānavaḥ /",
  "S01dvavims_tu:2249": "anantasukham āpnoti sugandhadehago bhavet // Dak.15_21 //",
  "S01dvavims_tu:2250": "bandhūkapuṣpasaṃrohaṃ sarvapāpāpadakṣayam /",
  "S01dvavims_tu:2251": "rohanaṃ ketakīpuṣpaṃ kīrtivanto bhaven narāḥ /",
  "S01dvavims_tu:2252": "sugandhasukhasampannaṃ maṅgalaṃ bhavati sarvataḥ // Dak.15_22 //",
  "S01dvavims_tu:2253": "kumudapuṣpa rohante candravanmukhamaṇḍalam /",
  "S01dvavims_tu:2254": "candrakāntisamaṃ saumyaṃ jāyante tridaśālaye // Dak.15_23 //",
  "S01dvavims_tu:2255": "nīlotpalāni puṣpāṇi ye prarohanti śraddhayā /",
  "S01dvavims_tu:2256": "mukhe 'sya cotpalogandho maharddhikanṛpo bhavet //",
  "S01dvavims_tu:2257": "aśokapuṣpa rohante,",
  "S01dvavims_tu:2258": "asamaṃca kalevaram /",
  "S01dvavims_tu:2259": "sarvarogavinirmuktabhūpatitvaṃ prajāyate // Dak.15_25 //",
  "S01dvavims_tu:2260": "kusumaṃ bhṛṅgarājaṃ ca rohaṇaṃ mānavāḥ parāḥ /",
  "S01dvavims_tu:2261": "rogaśokamahāghorasarvavyādhiniṣūdanam // Dak.15_26 //",
  "S01dvavims_tu:2262": "javākusuma rohante mānavā naranāyakāḥ l",
  "S01dvavims_tu:2263": "mohanaṃ sarvalokānāṃ lokānāṃ vaśyam āgatāḥ // Dak.15_27 //",
  "S01dvavims_tu:2264": "rohaṇam arkapuṣpāṇāṃ mānavāḥ śuddhamānasāḥ /",
  "S01dvavims_tu:2265": "sahasraraśmisaṃyuktaḥ janavān dhanavān bhavet // Dak.15_28 //",
  "S01dvavims_tu:2266": "kahlārapuṣpam ārohāt suprasannena cetasā /",
  "S01dvavims_tu:2267": "nāśanaṃ sarvarogāṇāṃ lakṣmīr vahati sarvadā // Dak.15_29 //",
  "S01dvavims_tu:2268": "nāgapuṣpair ihābhyarcya paratra sukhībhavet /",
  "S01dvavims_tu:2269": "tathā ca mālatīpuṣpair mahāpātakanāśanam // Dak.15_30 //",
  "S01dvavims_tu:2270": "bilvapattrāṇi śreṣṭhāni rohaṇāc ca atandritaḥ /",
  "S01dvavims_tu:2271": "śivaṃ sarvatra prāpnoti yajjānāṃ ca sahasrakam // Dak.15_31 //",
  "S01dvavims_tu:2272": "dhūrtapuṣpaṃ rohante suvarṇatulyanirmitam /",
  "S01dvavims_tu:2273": "vibhavasukhasaṃpannaḥ sa bhogaphalam āpyate // Dak.15_32 //",
  "S01dvavims_tu:2274": "raktapadmaiś ca saṃpūjya brahmahatyādināśanam /",
  "S01dvavims_tu:2275": "dūrvakundapraroheṇa ye narā bhaktimānasāḥ /",
  "S01dvavims_tu:2276": "śatajanmārjitaṃ pāpaṃ mukto bhavati tatkṣaṇāt // Dak.15_33 //",
  "S01dvavims_tu:2277": "tagaraṃ puṣpa rohanti paraloke sukhāvahāḥ /",
  "S01dvavims_tu:2278": "pitaraḥ prītitāṃ yānti viśeṣaiḥ śrāddhakarmakaiḥ // Dak.15_34 //",
  "S01dvavims_tu:2279": "tatkārīpuṣpa rohante lakṣmīvantaḥ sadā narāḥ /",
  "S01dvavims_tu:2280": "dhanadhānyasamṛddhaṃ ca īpsitārthaphalaṃ bhavet // Dak.15_35 //",
  "S01dvavims_tu:2281": "mallikāpuṣpa rohante na māro kṣobhayet punaḥ /",
  "S01dvavims_tu:2282": "sugandhapuṣparoheṇa sugandhaguṇakīrtanaḥ // Dak.15_36 //",
  "S01dvavims_tu:2283": "bhagavān āha //",
  "S01dvavims_tu:2284": "viśeṣaṃ lakṣapuṣpāṇāṃ rohaṇena phalāphalam /",
  "S01dvavims_tu:2285": "uccanīcādikaṃ sarvaṃ pravakṣyāmi samāsataḥ // Dak.15_37 //",
  "S01dvavims_tu:2286": "māghyapuṣpaviśiṣṭaṃ vai dharmadhāto viśeṣataḥ /",
  "S01dvavims_tu:2287": "{kṛṣṇāparājitā paścāt} suvarṇayūthikāpuṣpaṃ karavīraṃ tadantataḥ // Dak.15_38 //",
  "S01dvavims_tu:2288": "damanapuṣpāṇi tatpaścāt yaṃ ca puṣpāṇi sarvataḥ /",
  "S01dvavims_tu:2289": "viśiṣṭaṃ yaṃ ca buddhānāṃ satataṃ jinabhāṣitam // Dak.15_39 //",
  "S01dvavims_tu:2290": "campakajātipuṣpāṇi pārijātas tathaiva ca /",
  "S01dvavims_tu:2291": "ketakīnavamālī ca padmakumuda-utpalam // Dak.15_40 //",
  "S01dvavims_tu:2292": "aśoka-arkapuṣpāṇi kahlāranāgapuṣpam /",
  "S01dvavims_tu:2293": "bilvapattrāṇi dhattūraṃ javāpuṣpani tathaiva ca // Dak.15_41 //",
  "S01dvavims_tu:2294": "bhrṅgarājāni puṣpāṇi lakṣmīpuṣpaṃ tataḥ kramāt /",
  "S01dvavims_tu:2295": "tamāranirgranthīyūthī mallikāmādhavī tathā // Dak.15_42 //",
  "S01dvavims_tu:2296": "vanamālākundabandhūka na mlānaṃ kuvalakas tathā /",
  "S01dvavims_tu:2297": "saireyakroraṇaś caiva madhurīkusumāvatī // Dak.15_43 //",
  "S01dvavims_tu:2298": "evaṃ kramaṃ viśiṣṭaṃ ca anyeṣāṃ ca pṛthak pṛthak /",
  "S01dvavims_tu:2299": "nānāvidhāni puṣpāṇi anekajātair udbhavam // Dak.15_44 //",
  "S01dvavims_tu:2300": "nānyoktaṃ ca mayā ke cit sāmānyapuṣpakasya ca /",
  "S01dvavims_tu:2301": "kathitaṃ jinanāthaiś ca puṣpāṇāṃ sarvataḥ kila // Dak.15_45 //",
  "S01dvavims_tu:2302": "sarvapuṣpādinā caitye rohaṇāt phalam uttamam /",
  "S01dvavims_tu:2303": "pṛthak pṛthak phalaṃ tasmāt puṣpāṇāṃ kathitā jināḥ // Dak.15_46 //",
  "S01dvavims_tu:2304": "ānanda uvāca //",
  "S01dvavims_tu:2305": "caityānāṃ ca śrutaṃ nātha lakṣapuṣpaviśeṣataḥ /",
  "S01dvavims_tu:2306": "tathāgatānām anyeṣāṃ vada me vādipuṃgava // Dak.15_47 //",
  "S01dvavims_tu:2307": "bhagavān āha //",
  "S01dvavims_tu:2308": "pūrvoktāni ca puṣpāṇāṃ caityānām abhavat tadā /",
  "S01dvavims_tu:2309": "pravakṣyāmi yathānanda sāṃnidhyaṃ śṛṇu sarvataḥ // Dak.15_48 //",
  "S01dvavims_tu:2310": "tathāgateṣu aneyeṣu devatāyāṃ viśeṣataḥ /",
  "S01dvavims_tu:2311": "pūrvoktāni ca puṣpāṇāṃ yathāyogyaṃ yathecchayā /",
  "S01dvavims_tu:2312": "devatā varṇabhedena puṣpāṇāṃ ca tathaiva ca // Dak.15_49 //",
  "S01dvavims_tu:2313": "evam ānanda jñātavyaṃ naraḥ puṣpāṇi rohayet /",
  "S01dvavims_tu:2314": "pūrvoktaphalam āpnoti nityam eva na saṃśayaḥ // Dak.15_50 //",
  "S01dvavims_tu:2315": "mahānuśaṃsā puṣpāṇām ārohaṇād dhi phalaṃ tathoktam /",
  "S01dvavims_tu:2316": "buddheṣu bimbeṣu tathā ca stūpe anyeṣu deveṣu phalaṃ tad eva // Dak.15_51 //",
  "S01dvavims_tu:2317": "punaśca //",
  "S01dvavims_tu:2318": "śakrādhikāḥ pravarabhogasamanvitās te padmendukāntivapuṣo varakīrtiyuktāḥ /",
  "S01dvavims_tu:2319": "śakrān vijitya rabhasā satataṃ bhavanti buddhasya ye sukusumaiḥ prakiranti pūjām //",
  "S01dvavims_tu:2320": "Dak.15_52 //",
  "S01dvavims_tu:2321": "nīlotpalapracayatulyaśarīragandhā vikhyātakīrtivimalāyatacārunetrāḥ /",
  "S01dvavims_tu:2322": "ratnopamā bhuvi caranti manuṣyabhūtā dattvā jine pravaradhūpam udāragandham",
  "S01dvavims_tu:2323": "// Dak.15_53 //",
  "S01dvavims_tu:2324": "vaiḍūryamuktāmaṇibhūṣitāṅgāḥ kauśeyavastrāvṛtasarvakāyāḥ /",
  "S01dvavims_tu:2325": "narottamāḥ sarvajanair upetā bhavanti buddhe surabhipradānāt // Dak.15_54 //",
  "S01dvavims_tu:2326": "evaṃ bhikṣavo 'pi īdṛśaphalaṃ sā cetikā prāptā //",
  "S01dvavims_tu:2327": "tasmād bhikṣavas tathāgateṣu stūpabimbeṣu puṣpaiḥ pratipūjanīyāḥ //",
  "S01dvavims_tu:2328": "evaṃ śikṣitavyaṃ bhikṣava iti //",
  "S01dvavims_tu:2329": "iti dvāviṃśatyavadānakathāyāṃ puṣpakathā pañcadaśaḥ paricchedaḥ //",
  "S01dvavims_tu:2330": "XVI. praṇāmakathā",
  "S01dvavims_tu:2331": "atha khalu maitreyo bodhisattvo mahāsattvo bhagavantaṃ praṇamyaitad avocat //",
  "S01dvavims_tu:2332": "śrotum icchāmi he nātha bhagavan bhavamocaka /",
  "S01dvavims_tu:2333": "tāthāgate praṇāmasya phalaṃ teṣāṃ vada prabho // Dak_16.1 //",
  "S01dvavims_tu:2334": "bhagavān āha //",
  "S01dvavims_tu:2335": "sādhu sādhu tva maitreya pṛcchitaṃ yan mayi tvayā /",
  "S01dvavims_tu:2336": "buddhasya ca praṇāmasya phalaṃ vakṣyāmy ahaṃ nu bho // Dak_16.2 //",
  "S01dvavims_tu:2337": "buddhapraṇāmasya mahānuśaṃsā surūpabhūpaṃ sukham āpnuvanti /",
  "S01dvavims_tu:2338": "ye caikacittaiḥ praṇamanti bhaktyā bhavārṇavasyottaraṇāya hetum // Dak_16.3 //",
  "S01dvavims_tu:2339": "bhūtapūrvaṃ maitreyātīte 'dhvany asaṃkhyeyakalpe dīpaṃkareṇa saha pūrvaṃ padmottaro nāma samyaksaṃbuddho janapadacārikāṃ carann anyatamamahājanapadaṃ prāptaḥ //",
  "S01dvavims_tu:2340": "tatra mahājanapade vīthi sthitvā lokānāṃ dharmaṃ deśitavān //",
  "S01dvavims_tu:2341": "tasmin samaye dakṣiṇāpatho dvijottamaḥ puṣkaraśālī nāma dvātriṃśatā śiṣyagaṇaiḥ sārdhaṃ parivṛto buddhaguṇavarṇanāṃ śrutvā (Dak: 161)",
  "S01dvavims_tu:2342": "gṛddhakūṭe parvate dharmaśravaṇārthaṃ samāgacchati //",
  "S01dvavims_tu:2343_0": "atha te dadṛśur buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "S01dvavims_tu:2343_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "S01dvavims_tu:2343_2": "jaṅgamam iva ratnaparvataṃ samantato bhadrakaṃ dṛṣṭvā ca punaḥ prasādajātayā bhagavantaṃ",
  "S01dvavims_tu:2343_3": "tripradakṣiṇīkṛtya bhagavataḥ pādāv abhivanditvā ekānte niṣaṇṇāḥ /",
  "S01dvavims_tu:2344": "anyaikena bhagavantaṃ manasāpi na praṇāmitaḥ /",
  "S01dvavims_tu:2345": "bhagavati buddhe na manaḥprasannatābhūt /",
  "S01dvavims_tu:2346": "kiṃcitpāpaśeṣair buddhakuleṣu praveśeṣu āvilacittakuṭilacittaḥ sa tūṣṇīsthitaḥ //",
  "S01dvavims_tu:2347": "anye buddhe bhagavati prasannacittāḥ sthitāḥ //",
  "S01dvavims_tu:2348": "pravrajyāgrahaṇatatparacittān bhagavān viditvaivam āha //",
  "S01dvavims_tu:2349": "bho brāhmaṇa dvijottama kenārthenāgato 'si sahāyair mayi ucyatām //",
  "S01dvavims_tu:2350": "brāhmaṇa uvāca //",
  "S01dvavims_tu:2351": "bhagavañ śrotum icchāmi buddhānāṃ dharmam uttamam /",
  "S01dvavims_tu:2352": "avitathavādī buddho hi satyavādī tathāgataḥ // Dak_16.4 //",
  "S01dvavims_tu:2353": "na rāgalipto na ca dveṣalipto na mohalipto yatha śuddhaniṣkaḥ /",
  "S01dvavims_tu:2354": "sarveṣu tīrtheṣv atha gāṅgavāri pavitrabhūtaḥ kaluṣair vihīnaḥ // Dak_16.5 //",
  "S01dvavims_tu:2355": "dharmāvakāśaṃ ^ _ dadasva mahyaṃ vayaṃ hi mūḍhāparimuktajñānāḥ /",
  "S01dvavims_tu:2356": "saṃbodhijñānaṃ jina dehi me mune tenaiva sattvān parimocayeyam // Dak_16.6 //",
  "S01dvavims_tu:2357": "bhagavān āha /",
  "S01dvavims_tu:2358": "sādhu sādhu dvijaśreṣṭha sādhu sādhu subhāṣitaḥ /",
  "S01dvavims_tu:2359": "nayānayajña dharmajña śīlaṃ dharatu tāvatam // Dak_16.7 //",
  "S01dvavims_tu:2360": "divyaṃ prayāti śīlena suṣṭhu lābhaṃ pravartate /",
  "S01dvavims_tu:2361": "yaśomitra sasaṃpatti śīlaṃ dhara dvijottama // Dak_16.8 //",
  "S01dvavims_tu:2362": "śīlaṃ kiṃ tu //",
  "S01dvavims_tu:2363": "adrohaḥ sarvajantūnāṃ karmaṇā manasā girā /",
  "S01dvavims_tu:2364": "anugrahaś ca jñānaṃ ca,",
  "S01dvavims_tu:2365": "śīlam etat dvijottama // Dak_16.9 //",
  "S01dvavims_tu:2366": "na ca dveṣasamaṃ pāpaṃna ca kṣāntisamaṃ tapaḥ /",
  "S01dvavims_tu:2367": "tasmāt kṣāntiṃ prayatnena bhāvayed vividhair nayaiḥ // Dak_16.10 //",
  "S01dvavims_tu:2368": "kṣamayā svargasaṃvāsaḥ svargagāmī sa nityaśaḥ /",
  "S01dvavims_tu:2369": "mahālakṣmīṃ samāsādya sa bhaved mokṣagāmikaḥ // Dak_16.11 //",
  "S01dvavims_tu:2370": "hṛdā saṃbhāvanādhyānaṃ paramātmānaṃ dvijottama /",
  "S01dvavims_tu:2371": "ye dhyāyanti prayatnena te yānti paramāṃ gatim // Dak_16.12 //",
  "S01dvavims_tu:2372": "mohāndhakāraṃ saṃhārya buddhisūryaprakāśakaḥ /",
  "S01dvavims_tu:2373": "buddhatvapadam āpnoti satataṃ mokṣago bhavet // Dak_16.13 //",
  "S01dvavims_tu:2374": "prajñayā puṇyam āpnoti prajñayā dharmasaṃyutaḥ /",
  "S01dvavims_tu:2375": "anantajñānaṃ saṃprāpya buddhajñānaṃ pravartate // Dak_16.14 //",
  "S01dvavims_tu:2376": "paropakāraṃ kurvanti ye narāḥ śuddhamānasāḥ /",
  "S01dvavims_tu:2377": "sukhaduḥkhaṃ pare jñātvā sukham āpnoti sarvadā // Dak_16.15 //",
  "S01dvavims_tu:2378": "svaduḥkhaṃ paraduḥkhaṃ vā svakaṃ tulyaṃ ca kārayet /",
  "S01dvavims_tu:2379": "svaduḥkhalaghutāṃ prāpya paraduḥkhaṃ garīyasam //",
  "S01dvavims_tu:2380": "cakampe paraduḥkhena mahīkampādrirāḍ iva // Dak_16.16 //",
  "S01dvavims_tu:2381": "dhamakāryaṃ sukāryaṃ vā sucittair upadeśayet /",
  "S01dvavims_tu:2382": "kāpatheṣu gate kāle yasya cittaṃ nivartayet // Dak_16.17 //",
  "S01dvavims_tu:2383": "ke cid ye mānavāḥ prāṇī pakṣī vā kīṭakādayaḥ /",
  "S01dvavims_tu:2384": "svaduḥkhasukhayos tulyaṃ rakṣayed duḥkhacchedanāt // Dak_16.18 //",
  "S01dvavims_tu:2385": "paropakārakaṃ jñeyaṃ tatparaḥ puṇyabhāg bhavet /",
  "S01dvavims_tu:2386": "tena paropakāreṇa dharmeṇa sukham āpyate /",
  "S01dvavims_tu:2387": "sukhena dharmaṃ sādhyante dharmeṇa mokṣaṃ sādhyate // Dak_16.19 //",
  "S01dvavims_tu:2388": "yad yat kāryaṃ samutpanne tat tat kāryaṃ samārabhet /",
  "S01dvavims_tu:2389": "paropakārakaṃ jñeyaṃ bodhijñānaparāyaṇāḥ // Dak_16.20 //",
  "S01dvavims_tu:2390": "etac chrutvā brāhmaṇo bhagavantam evam āha //",
  "S01dvavims_tu:2391": "ke cid ye mānavāḥ prāṇī pakṣī vā kīṭakādayaḥ /",
  "S01dvavims_tu:2392": "svaduḥkhaṃ svasukhaṃ tulyaṃ kena saṃcarate bhuvi // Dak_16.21 //",
  "S01dvavims_tu:2393": "(Dak: 164) bhagavān āha //",
  "S01dvavims_tu:2394": "bhūtapūrvaṃ brāhmaṇa kasmiṃś cic chālavatī nāma janapadaḥ paramavistārī manoharā sarvalokābhipūrṇā ṛddhā sphītā subhikṣā ca darśanīyā vyapagataḍamarā taskararogāpagatā /",
  "S01dvavims_tu:2395": "śālīkṣugomahiṣīsasyasaṃpannāyāṃ janapade sarvaṃdado nāma bhūpatir āsīt //",
  "S01dvavims_tu:2396_0": "sa ca bhūpatiḥ karuṇāśayaḥ sarvaprado niḥsaṅgatyāgaprakṛtir medhāvī sādhuḥ suśīia",
  "S01dvavims_tu:2396_1": "aśaṭho 'kuṭilo vyapagatarāgadveṣamoho 'nunnataḥ komalamadhurasnigdhavācā atithivanīpakaprītiḥ",
  "S01dvavims_tu:2396_2": "sarvalokapriyadarśanaḥ //",
  "S01dvavims_tu:2397": "tasmāt tasya rājño yaśasa sarvalokeṣu vikhyātaḥ /",
  "S01dvavims_tu:2398": "vanīpakānām āśāparipūritacintāmaṇisādṛśaḥ //",
  "S01dvavims_tu:2399": "sa sarvarājyaṃ viṣayopabhogaṃ saṃsāram asāraṃ dṛṣṭvātra sthātuṃ mano na ramate //",
  "S01dvavims_tu:2400": "sa sarvarājyalakṣmīṃ paryuṣitopabhogamalinamlānakusumabandhanām iva srajaṃ parityajyānyatamaviviktam āśramapadam alaṃcakāra //",
  "S01dvavims_tu:2401": "āhūyamāna iva pallavināṃ drumāṇāṃ śākhākaraiḥ",
  "S01dvavims_tu:2402": "svakusumābharaṇābhirāmāiḥ /",
  "S01dvavims_tu:2403": "śāntaṃ vanāntam upagamya sa bhūpatīndraḥ prāpto 'mṛtaṃ nṛpasukhair",
  "S01dvavims_tu:2404": "anavāptapūrvam // 22 //",
  "S01dvavims_tu:2405": "sākṣād ṛṣir iva dhyānaṃ praviśya sukhena tiṣṭhati //",
  "S01dvavims_tu:2406": "(Dak: 165)",
  "S01dvavims_tu:2407_0": "atha tasya prabhāvātiśayaṃ dṛṣṭvā sureśvaro devendras tasya tapaḥprabhāvaprahāṇān",
  "S01dvavims_tu:2407_1": "manasi trāsabhayākulāt suralokād avatīrṇaḥ śakuninirmāṇarūpaṃ kṛtvā śaradhanū dhṛtvā",
  "S01dvavims_tu:2407_2": "śareṇa taṃ prahārārthaṃ kapotam ekaṃ vegatareṇāpahāntaḥ /",
  "S01dvavims_tu:2408": "tapovanasthanṛpater aṅke patitaḥ //",
  "S01dvavims_tu:2409": "atha sa rājā karuṇāśayas taṃ dṛṣṭvā,",
  "S01dvavims_tu:2410": "sa bhūpatiḥ paramaprītyā svāṅke dadhānaḥ //",
  "S01dvavims_tu:2411": "sa kapota amitrabhayākulaḥ prāṇāntam iva hṛtkampena sthitaḥ //",
  "S01dvavims_tu:2412": "athānantaraṃ śakro devendro naiṣādarūpam abhinirmāya tatsamīpam upadhāvitaḥ paramapariśramam iva mahāśvāsaṃ pravartayan enaṃ pṛcchitavān //",
  "S01dvavims_tu:2413": "dehi tva me kapotaṃ mahājavenāgato 'ham āhāram /",
  "S01dvavims_tu:2414": "adyānnaṃ na prāptaṃ katham anannena jīvāmi // Dak_16.23 //",
  "S01dvavims_tu:2415": "tapasvin //",
  "S01dvavims_tu:2416": "rājovāca //",
  "S01dvavims_tu:2417": "kathaṃ tyajāmi te bhadra mayi śaraṇam āgatam /",
  "S01dvavims_tu:2418": "sukhaduḥkhaṃ ca sarveṣāṃ kathaṃ na jñāyase bhavān // Dak_16.24 //",
  "S01dvavims_tu:2419": "mayi śaraṇāgatakapotaṃ kathaṃ tubhyaṃ bhakṣāya dadāmy aham,",
  "S01dvavims_tu:2420": "anītyayogyam etat //",
  "S01dvavims_tu:2421": "naiṣāda uvāca //",
  "S01dvavims_tu:2422": "yadīmaṃ kapotaṃ na tyajase,",
  "S01dvavims_tu:2423": "mamāhārāmiṣaṃ dada /",
  "S01dvavims_tu:2424": "na ced aham eva mariṣyāmi śāpaṃ dattveti //",
  "S01dvavims_tu:2425": "(Dak: 166)",
  "S01dvavims_tu:2426": "evam ukte sa rājā naiṣādam uvāca //",
  "S01dvavims_tu:2427": "śaraṇam abhigataṃ guptyarthaṃ tavābhiprāyaṃ yathā bhavati tathā pūrayāmi //",
  "S01dvavims_tu:2428": "naiṣāda uvāca //",
  "S01dvavims_tu:2429": "sādhu bhūpendra,",
  "S01dvavims_tu:2430": "evam eva sa eṣa kapotaṃ tulayā tulayitvā yaty asti kapotasyāmiṣam,",
  "S01dvavims_tu:2431": "anyasyāmiṣaṃ me dehīti //",
  "S01dvavims_tu:2432": "rājovāca //",
  "S01dvavims_tu:2433": "kathaṃ hiṃsya parātmānaṃ dāsyāmy asmai kathaṃ nu bho /",
  "S01dvavims_tu:2434": "svātmānaṃ ca parātmānaṃ sukhaduḥkhaṃ ca tulyakam // Dak_16.25 //",
  "S01dvavims_tu:2435": "vihiṃsya parajīvaṃ ca kiṃ dharmaṃ ca tapovratam /",
  "S01dvavims_tu:2436": "paropakāraḥ kathaṃ syāc ca vihiṃsya para ātmani // Dak_16.26 //",
  "S01dvavims_tu:2437": "ata evam ahaṃ dāsye svadehasyāmiṣaṃ dhruvam /",
  "S01dvavims_tu:2438": "ekalopaikapoṣyeṇa,",
  "S01dvavims_tu:2439": "upakāraḥ kathaṃ bhavet // Dak_16.27 //",
  "S01dvavims_tu:2440": "atha naiṣādas tasya śuddhāśayadṛḍham abhisamīkṣya tulānirmāṇam ādāya purato niṣadya, enam uvāca //",
  "S01dvavims_tu:2441": "kṣutkṣāmatṛṣārto 'haṃ bahuvilaṃbitena kiṃ vibho /",
  "S01dvavims_tu:2442": "tasmāt tūrṇam imaṃ dehi na dadāsi vrajāmy aham // Dak_16.28 //",
  "S01dvavims_tu:2443": "iti niśamya tato bhūpaḥ kapotaṃ eke sthāpya svadehamāṃsaṃ vikartya tulāyāṃ prakṣipati //",
  "S01dvavims_tu:2444": "tato naiṣādarūpaḥ śakra ṛddhyā kapotaṃ gurutaraṃ kṛta abhūt //",
  "S01dvavims_tu:2445": "(Dak: 167)",
  "S01dvavims_tu:2446": "tataḥ kṣepakṣepeṇa pūritakapoto gurutaraḥ syāt /",
  "S01dvavims_tu:2447": "tathāpy asya nṛpateḥ priyapakṣīrakṣaṇasatyādhiṣṭhānenāskhalitacittapremay asthyavaśeṣaṃ kṛtvā tulāyām avadhāritaḥ //",
  "S01dvavims_tu:2448": "tato naiṣādarūpaḥ śakras taṃ dṛṣṭvā,",
  "S01dvavims_tu:2449": "āvarjitamanāḥ sa kathayati //",
  "S01dvavims_tu:2450": "sādhu sādhu mahātman sādhusvabhāva eṣa parasya kāraṇāt svajīvam api agaṇayitvā parārthakṛtas tvaṃ,",
  "S01dvavims_tu:2451": "kim abhilāṣitenedṛśaṃ duṣkaraṃ kṛtam //",
  "S01dvavims_tu:2452": "so 'vocat //",
  "S01dvavims_tu:2453": "naivāsti kāṅkṣā me kiṃ cid anuttarasaṃbodhiṃ prāpya sattvān uddhārayāmi //",
  "S01dvavims_tu:2454": "iti śrutvā sa naiṣādaḥ svayaṃ vapuḥ saṃpaśya tam uvāca //",
  "S01dvavims_tu:2455": "rājaṃs tava cittamīmāṃsārtham ahaṃ vicarāmi /",
  "S01dvavims_tu:2456": "bhadra yathā tavābhiprāyaṃ tathāstu,",
  "S01dvavims_tu:2457": "yathā paurāṇaṃ tathā śarīram astu //",
  "S01dvavims_tu:2458": "ity uktvā śakraveṣeṇa āśiṣaṃ dattvā evam astu svabhavanaṃ prakrāntaḥ //",
  "S01dvavims_tu:2459": "tena samayena rājā babhūvāhaṃ sa nānyo draṣṭayyaḥ /",
  "S01dvavims_tu:2460": "prāṇipakṣiṣu sattveṣu samacittena caritaḥ /",
  "S01dvavims_tu:2461": "idānīṃ saṃsāre mahat sukhaṃ bhuktvā tathāgatabhūtena sattveṣu dharmo deśitaḥ //",
  "S01dvavims_tu:2462": "(Dak: 168)",
  "S01dvavims_tu:2463": "atha puṣkaraśālipramukhās te brāhmaṇaśisyakā dvātriṃśat tathāgatavacanam ākarṇya prītisaumanasyajātā bhagavantam ūcuḥ //",
  "S01dvavims_tu:2464": "bhagavaṃs tava śāsane pravarjiṣyāmaḥ prasannaṃ kuru //",
  "S01dvavims_tu:2465": "atha bhagavāṃs teṣām āśayadhātuṃ prakṛtiṃ ca jñatva teṣām evam āha //",
  "S01dvavims_tu:2466": "saced ākāṅkṣasi niṣīdeti //",
  "S01dvavims_tu:2467": "teṣāṃ ca /",
  "S01dvavims_tu:2468": "ehi bhikṣava ity ukte yat kiṃ cit tīrthikaliṅgaṃ sarvam eva tatkṣaṇam evāntaradhāt //",
  "S01dvavims_tu:2469": "tricīvaraṃ pātraṃ ca prādurabhūt //",
  "S01dvavims_tu:2470": "athocchinno keśas tad yathāpi nāmāsaṃkhyeyavarṣaśatopasaṃpannasya bhikṣor īryapathaḥ susaṃvṛto 'bhūt,",
  "S01dvavims_tu:2471": "saiva teṣāṃ pravarjyābhūt sopasaṃpat sabhikṣubhāveṇa //",
  "S01dvavims_tu:2472": "ekasya tathāgateṣu mātsaryacittasya bhikṣoś cīvaraṃ na prādurbhūtaṃ pātraṃ ca //",
  "S01dvavims_tu:2473": "atha khalu bhikṣavas tasyāṃ velāyāṃ tathāgatasya caraṇayor nipatya vijñāpayanti sma //",
  "S01dvavims_tu:2474": "tathāgatasyāntike śāstṭsaṃjñāprema ca prasādagauravaṃ cotpādayati sma //",
  "S01dvavims_tu:2475": "atha sa ekaś cīvaranaprādurbhūtena punar api tayā vrīḍayā tathāgatasya caraṇayor praṇipatya vijñāpayām āsa //",
  "S01dvavims_tu:2476": "katham etad bhagavan mamaikasya cīvaraṃ notpāditam //",
  "S01dvavims_tu:2477": "(Dak: 169) bhagavān āha //",
  "S01dvavims_tu:2478": "bhūtapūrvaṃ tathāgateṣu praṇāmakāle mātsaryadoṣād iti //",
  "S01dvavims_tu:2479": "evam ukte niśvasya kṣamārthanāṃ kṛtvā tathāgataṃ praṇāmitaḥ //",
  "S01dvavims_tu:2480": "tadā bhagavato 'nubhāvena cīvaraṃ prādurbhūtam //",
  "S01dvavims_tu:2481": "tatkṣaṇam eva malinībhūtam //",
  "S01dvavims_tu:2482": "taṃ dṛṣṭvā vrīḍāvarjitamanā bhikṣur bhagavantam evam āha //",
  "S01dvavims_tu:2483": "bhagavan kena karmaṇā mamaikasya cīvaraṃ na prādurbhūtaṃ,",
  "S01dvavims_tu:2484": "prādurbhūte punar malinībhūtam /",
  "S01dvavims_tu:2485": "ko hetuḥ kaḥ pratyayaḥ //",
  "S01dvavims_tu:2486": "bhagavān āha //",
  "S01dvavims_tu:2487": "bhūtapūrvaṃ bhikṣava atīte 'dhvany asaṃkhyeyakalpe dīpaṃkareṇa pūrvaṃ padmottaro nāma samyaksaṃbuddhaḥ sa saṃghena saha janapadacārikāṃ carann anyatamamahājanapadaṃ prāptaḥ //",
  "S01dvavims_tu:2488": "tatra mahājanapade vīthimadhye sthitvā dharmaṃ deśitavān //",
  "S01dvavims_tu:2489": "tadā sarvanāgarās tatropasaṃkrāntā dharmakathāṃ śrutavantaḥ //",
  "S01dvavims_tu:2490_0": "atha somakaumudir nāma brāhmaṇo mahāvidvāñ śiṣyaganaiḥ sārdhaṃ tāṃ vārttāṃ śrutvā",
  "S01dvavims_tu:2490_1": "yena padmottaraḥ samyaksaṃbuddhas tenopasaṃkrānta upasaṃkramya bhagavantaṃ praṇamya",
  "S01dvavims_tu:2490_2": "purataḥ sthitvā dharmaṃ śṛṇvanti //",
  "S01dvavims_tu:2491": "tadā prasādajātāḥ sarve te tathāgataśāsane pravrajyāgrahaṇaṃ cakārayām āsuḥ // te",
  "S01dvavims_tu:2492": "tathāgatasyāntike śāstṛsaṃjñāpremagauravajātena bhagavataś caraṇayor nipatayanti sma /",
  "S01dvavims_tu:2493": "(Dak: 170)",
  "S01dvavims_tu:2494": "tena samayena somakaumudibrāhmaṇasya śiṣyas tvam asi /",
  "S01dvavims_tu:2495": "tvayaikena tathāgatapraṇāmakāle mātsaryacittena iti bhāvitaḥ /",
  "S01dvavims_tu:2496": "śramaṇavandanam akṛte kiṃ bhaviṣyati iti //",
  "S01dvavims_tu:2497": "tena mātsaryakṛtena,",
  "S01dvavims_tu:2498": "anekavarṣaśatasahasralokair nindanīyajanma bhūtvā,",
  "S01dvavims_tu:2499": "mahān āśīviṣa upapannaḥ /",
  "S01dvavims_tu:2500": "adyāpi tavāśīviṣakaṅkālam astīti kālañjaraparvatasya kandarāyāṃ mahocchrayapramāṇaṃ parvata iva tiṣṭhati //",
  "S01dvavims_tu:2501": "tataḥ śatavarṣātyayād daridrakule jātas tatpaścāt tīrthiko jaṭādhārī bhikṣuko 'bhūt //",
  "S01dvavims_tu:2502": "tadā pāṭaliputranagare kena cid gṛhastena tīrthikān bhojanārthaṃ rasarasāgropetair āhāraṃ sajjīkṛtya tīrthikān āhūya svābhiprāyaṃ tīrthikān bhojitaḥ /",
  "S01dvavims_tu:2503": "tvayā dvādaśa prasthāni kṣīrodanaṃ bhuktam /",
  "S01dvavims_tu:2504": "tathāpi pūrṇodaro nābhūt //",
  "S01dvavims_tu:2505": "tadā sarve janāḥ pretabhaikṣukaṃ manyante //",
  "S01dvavims_tu:2506": "tadanantaraṃ tvayā vrīḍayā niśvasya cintayati //",
  "S01dvavims_tu:2507": "dhik jīvitam iti matvā tasmāt sthānāt prakrāntaḥ /",
  "S01dvavims_tu:2508": "tata ihaiva janmani cyutvā mānuṣyaṃ janma prāptavān //",
  "S01dvavims_tu:2509": "tadāsau brāhmaṇaḥ śiṣyagaṇaiḥ sārdham āgacchantaṃ paśyan te militvā ihāgatāḥ //",
  "S01dvavims_tu:2510": "tathāgatapraṇāmamātsaryakṛtapāpena tādṛśaṃ duḥkhaṃ anubhūya adyāpi tatpāpaśeṣeṇa praṇāmo na kṛtas tenaiva hetunā cīvarādikaṃ na prādurbhūtaṃ malinībhūtaṃ ca //",
  "S01dvavims_tu:2511": "(Dak: 171)",
  "S01dvavims_tu:2512": "tadā sa bhikṣur evam eva bhagavan mamāparādham atyayaṃ pratigṛhnātu ity uktvā gautamasya pādayoḥ praṇipatya tiṣṭhati //",
  "S01dvavims_tu:2513": "tadā bhagavato 'nubhāvena tasya pāpāt parimukto 'bhūt /",
  "S01dvavims_tu:2514": "cīvaraṃ ca malinaṃ tyajya yathāpūrvavad bhavati //",
  "S01dvavims_tu:2515": "evaṃ bhikṣava mā yūyaṃ tathāgatam āyuṣmantaṃ mānasā ca vādena samudācariṣṭhavyam //",
  "S01dvavims_tu:2516": "he bhikṣava idānīṃ mamāntike cittaprasādajāta anena kuśalamūlena cārhattvaṃ prāpta iti //",
  "S01dvavims_tu:2517": "punar api bhikṣūn āmantryaivam āha //",
  "S01dvavims_tu:2518": "kiṃ manyadhve bhikṣavo yo 'sau tena kālena tena samayena somakaumudibrāhmaṇasya śiṣyatvabhūtena padmottaratathāgatapraṇāmakāle mātsaryadoseṇa īdṛśaṃ duḥkham anubhūtam //",
  "S01dvavims_tu:2519": "so 'haṃ somakaumudibrāhmaṇo yūyaṃ mama śiṣyāḥ //",
  "S01dvavims_tu:2520": "idānīm api yūyaṃ mama śiṣyā abhūvan //",
  "S01dvavims_tu:2521": "mayā cānekatathāgateṣūpāsitena kuśalena saṃsāre 'nantasukham anubhūya tathāgatapadaṃ prāptam //",
  "S01dvavims_tu:2522": "tasmād bhikṣavas tathāgate anumodayitavyāḥ sevayitavyās tathāgatasya guṇānuśaṃsā deśitavyā,",
  "S01dvavims_tu:2523": "tathāgataṃ praṇāmayitavyāḥ //",
  "S01dvavims_tu:2524": "tathāgatānāṃ praṇāmasya mahāphalānuśaṃsā tac chṛṇuta //",
  "S01dvavims_tu:2525": "yac cakravartī kṣitipapradhānaiḥ kṛtāñjaliḥ kuṇḍālacārugaṇḍaiḥ /",
  "S01dvavims_tu:2526": "bhaktyā sumūrdhnā bahu vandyate tad buddhapraṇāmāt kathayanti tajjñāḥ //",
  "S01dvavims_tu:2527": "Dak_16.29 //",
  "S01dvavims_tu:2528": "ye jātamātrāḥ prabhutāṃ prayānti śreṣṭhe kule janma sadaiva yeṣām /",
  "S01dvavims_tu:2529": "hastyaśvayānaiś ca paribhramanti kṛtvā tu te śreṣṭhatare praṇāmam // Dak_16.30",
  "S01dvavims_tu:2530": "//",
  "S01dvavims_tu:2531": "prathayati yaśo dhatte śreyo vivardhayati dyutiṃ",
  "S01dvavims_tu:2532": "harati duritaṃ sarvaṃ sarvaṃ hy arātim apohati /",
  "S01dvavims_tu:2533": "sugatiniyatāṃ loke nṛṇāṃ karoti ca saṃtatiṃ",
  "S01dvavims_tu:2534": "phalati ca śivāyānte 'vaśyaṃ munīndranamaskriyā // Dak_16.31 //",
  "S01dvavims_tu:2535": "cakrī nṛpo yad balakīrtiyukto dvātriṃśatā lakṣaṇabhūṣitāṅgaḥ /",
  "S01dvavims_tu:2536": "saṃjāyate vai kṣitipapradhāno buddhapraṇāmād dhi phalaṃ tad uktam // Dak_16.32",
  "S01dvavims_tu:2537": "//",
  "S01dvavims_tu:2538": "evaṃ bahuguṇaṃ matvā matvā kāyaṃ ca bhaṅguram /",
  "S01dvavims_tu:2539": "buddhapraṇāmāt ko vidvān kāyakarmānyad ācaret // Dak_16.33 //",
  "S01dvavims_tu:2540": "kas taṃ na namaḥ kuryād dṛṣṭvā dūrāt punarbhavād bhītaḥ /",
  "S01dvavims_tu:2541": "kṛtvaikanamaskāraṃ bhavapāram avāpa yaddhetoḥ // Dak_16.34 //",
  "S01dvavims_tu:2542": "evaṃ śikṣitavyaṃ kṛṣṇāni karmāṇy apāsya śukleṣv eva svābhogaḥ karaṇīya ity evaṃ bhikṣavaḥ śikṣitavyaṃ //",
  "S01dvavims_tu:2543": "idaṃ avocad bhagavān ātmanā ca bhikṣavo bhāṣitam abhyanandann iti //",
  "S01dvavims_tu:2544": "iti dvāviṃśatyavadānakathāyāṃ praṇāmakathā soḍasamaḥ paricchedaḥ //",
  "S01dvavims_tu:2545": "XVII. ujjvālikādānakathā",
  "S01dvavims_tu:2546": "atha khalu bhagavān lokānukampako lokajño lokaśāstā sarvajño dhyānasukhe vijahāra //",
  "S01dvavims_tu:2547": "tena samayena vaiśālīnagaryāṃ mahopadravāḥ prādurbhūtāḥ //",
  "S01dvavims_tu:2548": "tadātra pauralokāś ca sarve kāmātilālasāḥ /",
  "S01dvavims_tu:2549": "yathākāmaṃ rasaṃ bhuktvā prācaran pāpasaṃgatam // Dak_17.1 //",
  "S01dvavims_tu:2550": "tataḥ kṣatriyo 'py evaṃ kāmabhogābhimohitaḥ /",
  "S01dvavims_tu:2551": "pramadāgaṇasaṃrakto nītidharmanirādaraḥ // Dak_17.2 //",
  "S01dvavims_tu:2552": "dṛṣtvā sa sundarīṃ kāntām agamyām api mohitaḥ /",
  "S01dvavims_tu:2553": "balenāpi samākṛṣya bubhuje svecchayā mudā // Dak_17.3 //",
  "S01dvavims_tu:2554": "tathāte sarvapaurāś ca sarve 'tikleśitāśayāḥ /",
  "S01dvavims_tu:2555": "saddharmāṇi pratikṣipya prācaran kāmabhoginaḥ // Dak_17.4 //",
  "S01dvavims_tu:2556": "svakuladharmamaryādaṃ tyaktvācaran yathecchayā /",
  "S01dvavims_tu:2557": "satyadharmaṃ pratikṣipya cerur mattadvipā iva // Dak_17.5 //",
  "S01dvavims_tu:2558": "tathā nārīgaṇāś cāpi kāmakleśākulāśayāḥ /",
  "S01dvavims_tu:2559": "svakuladharmam utsṛjya prācaranti yathepṣitam // Dak_17.6 //",
  "S01dvavims_tu:2560": "tadātra bahavo duṣṭāś caurā dhūrtāḥ pragalbhikāḥ /",
  "S01dvavims_tu:2561": "sādhujanān pratikṣipyācaran dharmanirādarāḥ // Dak_17.7 //",
  "S01dvavims_tu:2562": "tadaiva pāpasaṃcārāt sarvatrāpy acarat kaliḥ /",
  "S01dvavims_tu:2563": "saddharmo durbalībhūto nīcavad vilayaṃ yayau // Dak_17.8 //",
  "S01dvavims_tu:2564": "tadātra prabalībhūte kalisaṃcāra vartite /",
  "S01dvavims_tu:2565": "dṛṣṭvā lokādhipāḥ sarve 'bhavan duṣṭaparāṅmukhāḥ // Dak_17.9 //",
  "S01dvavims_tu:2566": "evam anye 'pi devāś ca sarvatrāṇaparāṅmukhāḥ /",
  "S01dvavims_tu:2567": "teṣāṃ saṃdarśanaṃ kartum api naiva vavāñchire // Dak_17.10 //",
  "S01dvavims_tu:2568": "teṣāṃ trātuṃ tadeko 'pi na śasaka kathaṃ cana /",
  "S01dvavims_tu:2569": "evam atra mahotpātaṃ prāvartata samantataḥ // Dak_17.11 //",
  "S01dvavims_tu:2570": "sarvakleśāhatātmānaḥ pracakru vigrahaṃ mithaḥ /",
  "S01dvavims_tu:2571": "teṣāṃ pāpaviśeṣeṇa prādurbhūtā upadravāḥ // Dak_17.12 //",
  "S01dvavims_tu:2572": "tato 'ndhakārāś ca prādurbhūtā meghaiś channāḥ /",
  "S01dvavims_tu:2573": "mahatī cākālavātāśanir meghair guḍuguḍāyate /",
  "S01dvavims_tu:2574": "vidyutaś ca niścaranti /",
  "S01dvavims_tu:2575": "daśa diśaś cākulībhūtās tamo'ndhakāraś ca prādurbhūtaḥ /",
  "S01dvavims_tu:2576": "candrasūryau na prabhāsvarau bhavataḥ /",
  "S01dvavims_tu:2577": "vātavṛṣṭiḥ pravāyati /",
  "S01dvavims_tu:2578": "jalākulībhūtā pralayakālam iva pṛthivī na dṛdhā ca kaiś cid bhūtair āviṣṭābhūt //",
  "S01dvavims_tu:2579": "tadā sarvajanakāyā bhītāḥ saṃvignamanasaḥ /",
  "S01dvavims_tu:2580": "ye ke cid brāhmaṇagṛhapatayo brahmāṇaṃ namasyanti /",
  "S01dvavims_tu:2581": "ke cin maheśvaraṃ nārāyaṇaṃ śakraṃ māṇibhadraṃ hārītiṃ candrasūryagrahanakṣatrān namasyamānā yācayanti //",
  "S01dvavims_tu:2582": "ke cin nadīhradasarastaḍāgavāpīkūpādīni pariyācayanti /",
  "S01dvavims_tu:2583": "tathāpi na kaś cit paritrāṇaṃ bhavati //",
  "S01dvavims_tu:2584": "(Dak: 176) atha ke cid buddhadharmasaṃghābhiprasannā buddhadharmasaṃghān namasyanti //",
  "S01dvavims_tu:2585": "bhagavan sarvadarśī tvaṃ /",
  "S01dvavims_tu:2586": "katham asmād vayam evaṃrūpād upadravato bhayasthānāt parimucyema /",
  "S01dvavims_tu:2587": "bhagavan nātha īdṛśād upadravāt trātā bhava //",
  "S01dvavims_tu:2588": "ity uktvā bauddhāya namaskāraṃ kṛtvā cintāparo vyavasthitaḥ //",
  "S01dvavims_tu:2589": "atrāntare nāsti kiṃ cid buddhānāṃ bhagavatām aviditam avijñātam /",
  "S01dvavims_tu:2590": "dharmatā khalu buddhānāṃ bhagavatāṃ mahākāruṇikānāṃ lokānugrahapravṛttikānām,",
  "S01dvavims_tu:2591": "ekākārarakṣāṇāṃ,",
  "S01dvavims_tu:2592": "śamathavipaśyanāvihāriṇāṃ,",
  "S01dvavims_tu:2593": "tridamathavastukuśalānāṃ,",
  "S01dvavims_tu:2594": "caturoghottīrṇānāṃ caturṛddhipādacaraṇatalasupratiṣṭhitānāṃ caturṣu saṃgrahavastuṣu dīrgharātrakṛtaparicayānāṃ,",
  "S01dvavims_tu:2595": "pañcāṅgaviprahīṇānāṃ pañcagatisamatikrāntānāṃ,",
  "S01dvavims_tu:2596": "ṣaḍaṅgasamanvāgatānāṃ ṣaṭpāramitāparipūrṇānāṃ,",
  "S01dvavims_tu:2597": "saptabodhyaṅgakusumāḍhyānāṃ,",
  "S01dvavims_tu:2598": "aṣṭāṅgamārgadarśānāṃ navānupūrvavihārasamāpattikuśalānāṃ,",
  "S01dvavims_tu:2599": "daśabalabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ trirātres tridivasasya buddhacakṣuṣā lokaṃ vyavalokya jñānadarśanaṃ pravartate /",
  "S01dvavims_tu:2600": "ko hīyate ko vardhate kaḥ kṛcchraprāptaḥ kaḥ saṃkaṭaprāptaḥ kaḥ saṃbādhaprāptaḥ kaḥ kṛcchrasaṃbādhaprāptaḥ kasya duḥkhapaṅkanimagnasya hastoddhāraṃ dadyām uddhārayeyam iti //",
  "S01dvavims_tu:2601": "(Dak: 177)",
  "S01dvavims_tu:2602": "atha tatkṣaṇam eva pratisarann abhyutthāya,",
  "S01dvavims_tu:2603": "āyuṣmadānandapramukhān bhikṣusaṃghān āmantrayate sma //",
  "S01dvavims_tu:2604": "bho bhikṣava ānandapramukhā vaiśālīnagarīṃ gatvā mamājñayā mama vacanena vaiśālīnagarīṃ gatvā vīthīmadhye niṣaṇṇā imāṃ gāthāṃ bhāṣayata /",
  "S01dvavims_tu:2605": "tadāvaśyaṃ sarvavighnabhūtagrahāḥ pratipraśabdheyuḥ sarvopadravā duṣṭasattvāḥ palāyiṣyanti /",
  "S01dvavims_tu:2606": "tadyathā /",
  "S01dvavims_tu:2607": "imāś ca gāthāḥ /",
  "S01dvavims_tu:2608": "visarata visarata duṣṭasattvā muñcata muñcata mā tiṣṭhantu,",
  "S01dvavims_tu:2609": "ītir vyupaśāmyatu //",
  "S01dvavims_tu:2610": "iti uddiśya bhikṣugaṇān visarjayām āsa //",
  "S01dvavims_tu:2611": "atha te bhikṣavo bhagavataś caraṇayoḥ praṇipatya bhagavataḥ vacanaṃ śirasā nidhāya,",
  "S01dvavims_tu:2612": "imā vighnotsāraṇadhāraṇī hṛdayagatā //",
  "S01dvavims_tu:2613": "tatkṣaṇam evarddhyā ca vaihāyasād ānandapramukhāḥ pañcaśatabhikṣugaṇā lohitapakṣarājahaṃsa iva gagaṇadeśāt taṃ viṣayam anuprāptāḥ //",
  "S01dvavims_tu:2614": "athānandapramukhā bhikṣugaṇā vaiśālīnagarīṃ gatvā vīthīmadhye sthitvā brahmasvareṇa ekamatenaikasvareṇa imāṃ gāthāṃ bhāṣitum ārabdhāḥ //",
  "S01dvavims_tu:2615": "(Dak: 178) imāś ca gāthāḥ //",
  "S01dvavims_tu:2616": "visarata visarata /",
  "S01dvavims_tu:2617": "buddho lokānukampaka ājñāpayati / muñcata",
  "S01dvavims_tu:2618": "muñcata ma tiṣṭhantu /",
  "S01dvavims_tu:2619": "ītir vyupaśāmyatu /",
  "S01dvavims_tu:2620": "nirgacchata nirgacchata /",
  "S01dvavims_tu:2621": "buddhaḥ parviśati mahādevātidevaguruḥ /",
  "S01dvavims_tu:2622": "sendrāś ca devāḥ sabrahmakāḥ saprajāpatikaś catvāraś ca lokapālāḥ praviśanti anekāni ca devatāsahasrāṇi /",
  "S01dvavims_tu:2623": "asurendrāś ca anekāni asuraśatasahasrāṇi prativasanti /",
  "S01dvavims_tu:2624": "bahūni ca bhūtasahasrāṇi bhagavato 'bhiprasannāni prabhaviṣyanti sarvasattvānām arthe /",
  "S01dvavims_tu:2625": "te co mā anarthaṃ kariṣyanti //",
  "S01dvavims_tu:2626": "nirgacchata nirgacchata /",
  "S01dvavims_tu:2627": "kṣipraṃ palāyata /",
  "S01dvavims_tu:2628": "yadi duṣṭacittā na parāyeta, naśyata //",
  "S01dvavims_tu:2629": "ye maitracittā nāparādhakāmā rakṣāṃ cānuvartitukāmās te tiṣṭhantu praviśantu /",
  "S01dvavims_tu:2630": "buddho lokānukampaka evam ājñāpayati sarvasattvahitādhyāśayo maitrīvihārī kāruṇikavihārī muditāviharī upekṣāvihārī //",
  "S01dvavims_tu:2631": "ete mantrapadāḥ siddhāḥ siddhagāthā jinoditāḥ /",
  "S01dvavims_tu:2632": "sarveṣāṃ devatānāṃ ca bhūtānāṃ ca hitaiṣiṇām // Dak_17.13 //",
  "S01dvavims_tu:2633": "jñānenārthottamenādya tathā dharmatayāpi ca /",
  "S01dvavims_tu:2634": "jagatām ītayaḥ sarvāḥ śāmyantv ārogyam astu vaḥ // Dak_17.14 //",
  "S01dvavims_tu:2635": "(Dak: 179)",
  "S01dvavims_tu:2636": "iti bhāṣyamāṇe sarvabhūtagaṇāḥ saṃtrastāḥ samvignamanaso daśa diśaḥ palāyitvā vilayaṃ gatā duṣṭasattvā vihethacittāḥ kupitacittāḥ pratipraśabdhā abhūvan //",
  "S01dvavims_tu:2637": "tadā ca vihāyasi ghanavidyuvātavṛṣṭijalākulapraśāntābhūt //",
  "S01dvavims_tu:2638": "phalapuṣpapratimaṇḍitasurasasvādūni cābhūvan //",
  "S01dvavims_tu:2639": "evaṃ buddhānubhāvena tasyāṃ nagaryāṃ sarvopadravadurbhikṣaṃ praśāntya,",
  "S01dvavims_tu:2640": "sarva ṛtavo yathābhiprāyaṃ kāle tathā samṛdhyati kāle varṣati kāle vāyavaḥ pravāyanti //",
  "S01dvavims_tu:2641": "tadā sarvajanakāyāḥ praharṣajātāḥ sarvabhikṣugaṇān vāsena bhaktena nimantritā abhūvan //",
  "S01dvavims_tu:2642": "atha khalu bhikṣava ānandaprabhṛtayo varṣātyayāc charadaḥ śaradātyayāc caturmāsātyayāc chiśiraḥ samāyātaḥ tadā janakāyān evam āha //",
  "S01dvavims_tu:2643": "vayam api māsacatuṣṭayam agamat atrāsthitā guror antikaṃ gacchāmaḥ //",
  "S01dvavims_tu:2644": "ity ukte sarvajanakāyā bhikṣugaṇān gamanakālam api jñātvā satkṛtya pūjayitvā mānayitvā visarjayām āsuḥ //",
  "S01dvavims_tu:2645": "atha te bhikṣavo dhīratayā nagaraṃ nagarāc caṃkramyamāṇā anyatamajanapadaviṣayam anuprāptāḥ //",
  "S01dvavims_tu:2646": "(Dak: 180)",
  "S01dvavims_tu:2647_0": "atha tasmiñ janapade mahāḍhyo dhanakanakasamṛddho mahābhogo vistīrṇaparigraho mahātyāgo",
  "S01dvavims_tu:2647_1": "mahāparivāraḥ śuddhāśayo dharmātmā paropakārī śramaṇabrāhmaṇavaṇīpakeṣv abhirato",
  "S01dvavims_tu:2647_2": "duḥkhīnāṃ duḥkhatārako mahākaruṇādṛṣṭaḥ śuddhaceto nāma śreṣṭhī dvātriṃśatābhir vanitābhiḥ",
  "S01dvavims_tu:2647_3": "parivṛtaḥ sukhalīlayā tiṣṭhati //",
  "S01dvavims_tu:2648": "kāle tyāgaḥ kāle upābhogaḥ //",
  "S01dvavims_tu:2649": "sa śreṣṭhī tān bhikṣūn samāgatān dṛṣṭvā śītārtenāgatam iti jñātvātikaruṇābhibhūtaḥ sādarair agnimathe nītvā ujjvālikāṃ prajvālya dadāti /",
  "S01dvavims_tu:2650": "tena śreṣṭhinā bahavo 'gnimaṭhāḥ kāritāḥ santi /",
  "S01dvavims_tu:2651": "tasmāt pañcaśatabhikṣugaṇā agnitāpaiḥ saṃtarpitāḥ //",
  "S01dvavims_tu:2652": "tataḥ paścād annāhārāḥ pradattāḥ /",
  "S01dvavims_tu:2653": "te bhikṣavas tad annaṃ na bhuktāḥ /",
  "S01dvavims_tu:2654": "tad dṛṣṭvā sa śreṣṭhī tān uvāca //",
  "S01dvavims_tu:2655": "kena bhikṣavo mayā dattānnaṃ nopabhuktam //",
  "S01dvavims_tu:2656": "bhikṣava ūcuḥ //",
  "S01dvavims_tu:2657": "buddho bhikṣavo yam akāle na bhoktavyaṃ sūryāstaniśākālam iti //",
  "S01dvavims_tu:2658": "tataḥ sa śreṣṭhī tathety uktvā gṛhaṃ praviśati //",
  "S01dvavims_tu:2659": "atha sa rātryatyayāt prātaḥkāle yathāyogyānusāraiḥ piṇḍapātrādi dattvā tān satkārayām āsa //",
  "S01dvavims_tu:2660": "(Dak: 181)",
  "S01dvavims_tu:2661": "atha te bhikṣavas taṃ gṛhītvā tasmai śuddhāśiṣaṃ dattvā gamiṣyāma ity ārocya tasmāt sthānān niṣkrāntāḥ /",
  "S01dvavims_tu:2662": "niṣkramya yena gṛddhakūte bhagavāṃs tenopasaṃkrāntā upasaṃkramya bhagavataḥ pādau śirasā vanditvā ekānte niṣaṇṇāḥ //",
  "S01dvavims_tu:2663": "athānandabhikṣur utthāyāsanād bhagavataḥ prataḥ sthitvaivam āha //",
  "S01dvavims_tu:2664": "bhagavan sarvajña yathā bhavadājñā tathā vaiśālīnagaryāṃ sarvā ītayaḥ praśāntā abhūvan //",
  "S01dvavims_tu:2665": "tava prabhāvād iti kṛtvā vayam atrāgatā sma //",
  "S01dvavims_tu:2666": "bhagavān āha //",
  "S01dvavims_tu:2667": "sādhu sādhu ānanda sādhu sādhu bhikṣavaḥ /",
  "S01dvavims_tu:2668": "evaṃ parārthakṛte udyogakaraṇīyam //",
  "S01dvavims_tu:2669": "punar bhagavantam ānanda āha //",
  "S01dvavims_tu:2670": "bhagavan vaiśālīnagaryāṃ nivṛttakāle 'nyatamajanapadaviṣayam anuprāptāḥ /",
  "S01dvavims_tu:2671": "tāṃ nagarīṃ vayam agamat /",
  "S01dvavims_tu:2672": "anyatamaśreṣṭhī āḍhyo 'smān śītavātapariśramād āgatān dṛṣṭvā sādareṇāhūya,",
  "S01dvavims_tu:2673": "ādāv agnimaṭhe praṇīyāgniṃ prajvālya dadāti /",
  "S01dvavims_tu:2674": "bahavo 'gnimaṭhāḥ santi //",
  "S01dvavims_tu:2675": "śreṣṭhī paramadhārmiko 'sau purusaḥ /",
  "S01dvavims_tu:2676": "ye ye śramaṇabrāhmaṇatīrthikāś cāgatās tebhyaḥ sarvebhya ujjvālikām prajvālya dadāti hemantaśiśirakāle 'sau śraddhayā //",
  "S01dvavims_tu:2677": "(Dak: 182)",
  "S01dvavims_tu:2678": "bhagavān āha //",
  "S01dvavims_tu:2679": "mahāphalānuśaṃsā ujjvālikāyāḥ śiśirāgame 'mṛtopamā tasmān mahāphalānuśaṃsā ujjvalikāyāḥ śṛṇuta bhikṣavaḥ kathayāmi //",
  "S01dvavims_tu:2680": "nānāsāraṅgarūpaprabhavamṛdumahadromasaṃślāghyavastrā",
  "S01dvavims_tu:2681": "hemante garbhagehe priyatamavanitābāhuyugmopagūḍhāḥ /",
  "S01dvavims_tu:2682": "yat krīḍanti kṣitīśā vividharasavarair annapānaiḥ samṛddhās tat syād ujjvālikāyāḥ phalam atimadhuraṃ bhikṣusaṃghārpitāyāḥ //",
  "S01dvavims_tu:2683": "Dak_17.15 //",
  "S01dvavims_tu:2684": "jvālātaraṅgavikasaddahanopagūḍhāṃ bhīmasvanāṃ śiśiraśītavināśakartrīm /",
  "S01dvavims_tu:2685": "ujjvālikāṃ munivarapravarāya dattvā dīptaprabho bhavati devamanuṣyaloke //",
  "S01dvavims_tu:2686": "Dak_17.16 //",
  "S01dvavims_tu:2687": "gandharvāsurakinnaraiḥ sahacarā dedīpyamānānanā",
  "S01dvavims_tu:2688": "vidyujjvālaśaracchaśāṅkasadṛśāḥ kāntābhir āliṅgitāḥ /",
  "S01dvavims_tu:2689": "svarge yad vicaranti dīptavapuṣo līlāyamānāḥ surās",
  "S01dvavims_tu:2690": "tad dattvāryaganāya śītasamaye cojjvālikāṃ śraddhayā // Dak_17.17 //",
  "S01dvavims_tu:2691": "jitvā ripūn ye gajavājiyuktāḥ pṛthvīṃ samantād anuśāsayanti /",
  "S01dvavims_tu:2692": "dīptānanā hemavibhūṣitāṅgā ujjvālikāyāḥ phalam eva teṣām // Dak_17.18 //",
  "S01dvavims_tu:2693": "te tādṛśaṃ cet phala prāptukāmā ujjvālikāṃ ye manujāḥ pradeyuḥ /",
  "S01dvavims_tu:2694": "hemantaśīte 'gnimaṭhāni kṛtvā bhikṣvādaye cāryagaṇāya nityam // Dak_17.19 //",
  "S01dvavims_tu:2695": "iti dvāviṃśatyavadānakathāyām ujjvālikādānakathā saptadaśamaḥ paricchedaḥ //",
  "S01dvavims_tu:2696": "XVIII. dīpakathā",
  "S01dvavims_tu:2697": "atha khalu maitreyo bodhisattvo mahāsattvo bhagavantam etad avocat //",
  "S01dvavims_tu:2698": "bhagavañ chrotum icchāmi,",
  "S01dvavims_tu:2699": "dīpadānasya yat phalam /",
  "S01dvavims_tu:2700": "stūpe vā buddhabimbe vā vada lokārthahetave // Dak_18.1 //",
  "S01dvavims_tu:2701": "bhagavān kṣaṇaṃ tūṣṇīm āsthāya parṣadaṃ samālokya ca maitreyam āmantryaivam āha //",
  "S01dvavims_tu:2702": "śṛṇu maitreya vakṣyāmi lokānāṃ hitahetave /",
  "S01dvavims_tu:2703": "yac chrutaṃ tatkathāṃ bhavyāṃ śrutvā prāmodya jāyate // Dak_18.2 //",
  "S01dvavims_tu:2704_0": "bhūtapūrvaṃ bhikṣavo 'tīte 'dhvāni ekanavatikalpe vipaśvī nāma samyaksaṃbuddho loka",
  "S01dvavims_tu:2704_1": "udapādi vidyācaranasaṃpannaḥ sugato lokavid anuttaraḥ puruṣadamyasārathiḥ śāstā devānāṃ",
  "S01dvavims_tu:2704_2": "ca manuṣyānāṃ ca buddho bhagavān //",
  "S01dvavims_tu:2705": "sa bandhumatīṃ rājadhānīm upaniśritya viharati sma //",
  "S01dvavims_tu:2706_0": "yāvad vipaśvī samyaksaṃbuddhaḥ sakalabuddhakāryaṃ kṛtvendhanakṣayād ivāgnir nirupadhiśeṣe",
  "S01dvavims_tu:2706_1": "nirvāṇadhātau parinirvṛtas tasya rājñā bandhumatā śarīre śarīrapūjāṃ kṛtvā samantayojanaś",
  "S01dvavims_tu:2706_2": "catūratnamayaḥ stūpaḥ pratiṣṭhāpito 'bhūt krośam uccatvena //",
  "S01dvavims_tu:2707": "yatrānekāni prāṇiśatasahasrāṇi kālaṃ kṛtvā svargamokṣaparāyaṇāni bhavanti //",
  "S01dvavims_tu:2708": "tatra stūpe mahotsāho vartate /",
  "S01dvavims_tu:2709": "śraddhā brāhmaṇagṛhapatayo vicitrair gandhamālyavilepanaiś chattradhvajapatākābhiḥ pūjābhiḥ kurvanti sma //",
  "S01dvavims_tu:2710": "(Dak: 185)",
  "S01dvavims_tu:2711": "athāpareṇa samayenāsyāṃ nagaryām anyatamaḥ puruṣaḥ karacaraṇayihīnaḥ kuṣṭhaśarīraḥ kutrāpi gamanam asamarthaḥ /",
  "S01dvavims_tu:2712": "tām eva vārttāṃ pratiśrutya tasyaitad abhavat //",
  "S01dvavims_tu:2713": "aho brāhmaṇagṛhapataya imaṃ stūpaṃ pratipūjayanti /",
  "S01dvavims_tu:2714": "tathāham evaṃ pūjayeyaṃ pādapāṇivihīno gamanāsamarthaḥ kathaṃ gaccheyam //",
  "S01dvavims_tu:2715": "ity uktvā tasya buddhir utpannā //",
  "S01dvavims_tu:2716": "adya rātrau svakāyavibhavabalasthāma saṃjanayya gṛhān niṣkramayeyaṃ niṣkramya ca yadi samartham asti tāvat pradakṣiṇīkrīyate //",
  "S01dvavims_tu:2717": "ity uktvā rātrau candracandrikāvirājamāne prabhāsvare kāyasthāmabalaṃ saṃjanayya stūpasya samīpaṃ balādhānenānuprāptaḥ //",
  "S01dvavims_tu:2718": "sa styānamiddhavyathayā paripīḍitagātro niśvasya bhūmau nipātitaḥ //",
  "S01dvavims_tu:2719": "atha sa puruṣa imaṃ stūpaṃ namaskṛtya svayam evam aṅgaparivartanena pradakṣiṇīkartum ārabdhaḥ /",
  "S01dvavims_tu:2720": "tatas tām eva rātriṃ sampūrṇam aṣṭottaraśatapradakṣiṇaṃ cakāra //",
  "S01dvavims_tu:2721": "athāsya puruṣasya bauddhaprabhāvāt tatkṣaṇaṃ pādāṅgulī samyak bhūtvāgatāḥ /",
  "S01dvavims_tu:2722": "tathā karapallavaḥ svajo 'bhūt /",
  "S01dvavims_tu:2723": "śarīre kuṣṭhā praśrabdhā /",
  "S01dvavims_tu:2724": "pūrvakarmāvaraṇaṃ praṇaśya anena duṣkaravratakuśalamūlena śuddhaśarīro 'bhūt //",
  "S01dvavims_tu:2725": "(Dak: 186)",
  "S01dvavims_tu:2726": "atha sa puruṣaḥ prasādajātaḥ punar api stūpe 'ṣṭāṅgapraṇāmaṃ kṛtvātha prabhāte manohlāditaḥ prahasitavadanaḥ svagṛhaṃ pratyāgataḥ //",
  "S01dvavims_tu:2727": "atha svagṛhe patnyādiparijanas tam āgataṃ dṛṣṭvāvarjitamanā ūcuḥ //",
  "S01dvavims_tu:2728": "aho kva gato 'si /",
  "S01dvavims_tu:2729": "kathaṃ te śarīro duṣkṛtaiḥ parimuktaḥ svasthadeho 'ho bhāgyātiśayasya karma yathaiva punarjanma tathaiva prāptaḥ /",
  "S01dvavims_tu:2730": "vaidyoṣadhair asaṃspṛṣṭaḥ kena kuṣṭhaḥ pramucyate //",
  "S01dvavims_tu:2731": "sa āha //",
  "S01dvavims_tu:2732": "vaidyoṣadhaiḥ kiṃ kriyate mahārogapraśāntaye /",
  "S01dvavims_tu:2733": "buddheṣu kṛtapuṇyena tasmāt pāpaṃ pramuñcati // Dak_18.3 //",
  "S01dvavims_tu:2734": "atha sa khalu puruṣas tasmin stūpe lakṣadhā pradakṣiṇaṃ kṛtaḥ /",
  "S01dvavims_tu:2735": "tathā kṛte sa cintayati sma //",
  "S01dvavims_tu:2736": "yan nv ahaṃ bhagavataḥ stūpaṃ tathāvidhaiḥ pūjayābhyarya kim eva na ca pūjā nūnaṃ yathātmabhāvaparityāgeneti //",
  "S01dvavims_tu:2737": "aṅgīkṛtam iti //",
  "S01dvavims_tu:2738": "tadanantaraṃ māse māse śuklāṣṭamyāṃ caturdaśyāṃ pañcadaśyām upoṣadhavrataṃ varṣam ekaṃ yathāvidhinā pūjā kṛtā //",
  "S01dvavims_tu:2739": "tataḥ kārttikapūrṇamāsyām ārabhyāśvinapūrṇamāsīparyantam upavāsya svātmabhāvaṃ dīpayitum ārabdhavān //",
  "S01dvavims_tu:2740": "(Dak: 187)",
  "S01dvavims_tu:2741": "tata ākāśāc chabdo niścārita idaṃ vācam udīrayan //",
  "S01dvavims_tu:2742": "evam ātmabhāvaṃ parityāgaṃ mā kuru mahāduṣkaraṃ paramaduṣkaram /",
  "S01dvavims_tu:2743": "tvaṃ ca sarvasattvapriyadarśanabodhisattvasadṛśo na bhavati /",
  "S01dvavims_tu:2744": "tasmāt tvayā na sukaraṃ kartum //",
  "S01dvavims_tu:2745": "sa āha // katham etat //",
  "S01dvavims_tu:2746": "punar ākāśād evam uvāca //",
  "S01dvavims_tu:2747": "bhūtapūrvaṃ bhagavāṃś candravimalasūryaprabhāsaśrīs tathāgato 'rhan samyaksaṃbuddho 'bhūt /",
  "S01dvavims_tu:2748": "tasya bhagavataḥ samyaksaṃbuddhasya dvācatvāriṃśatkalpaśatasahasrāṇi āyuḥpramāṇam abhūt /",
  "S01dvavims_tu:2749": "teṣāṃ bodhisattvānāṃ mahāsattvānāṃ śrāvakānāṃ tāvad evāyuḥpramāṇam abhūt //",
  "S01dvavims_tu:2750_0": "tasya pūjākarmaṇe sarvasattvapriyadarśano nāma bodhisattvas tasyāṃ velāyāṃ tathārūpaṃ",
  "S01dvavims_tu:2750_1": "sarvasattvarūpadarśanaṃ nāma samādhiṃ samāpadya tasya samādheḥ prabhāvāt samanantarasamāpannasyātha",
  "S01dvavims_tu:2750_2": "tāvad evopary antarīkṣān mandāravamahāmandāravāṇāṃ puṣpānāṃ mahāntaṃ puṣpavarṣam abhipravṛṣṭam //",
  "S01dvavims_tu:2751": "kālānusāraṇacandanameghaḥ kṛta uragasāracandanavarṣam abhipravṛṣṭam /",
  "S01dvavims_tu:2752": "tādṛśaḥ sarvasattvapriyadarśano nāma bodhisattva imāṃ sahālokadhātuṃ gandhena sphāritaḥ //",
  "S01dvavims_tu:2753": "(Dak: 188)",
  "S01dvavims_tu:2754": "atha khalu sarvasattvapriyadarśano nāma bodhisattvaḥ smṛtimān saṃprajānaṃs tasmāt samādher vyutthitaḥ /",
  "S01dvavims_tu:2755": "vyutthāya caivaṃ cintayām āsa //",
  "S01dvavims_tu:2756": "na tathā ṛddhiprātihāryaṃ saṃdarśanena bhagavataḥ pūjā kṛtā bhavati yathātmabhāvaparityāgeneti //",
  "S01dvavims_tu:2757": "atha khalu sarvasattvapriyadarśano nāma bodhisattvas tasyāṃ velāyām aguruturuṣkakundurukaṃ saṃbhajya campakatailaṃ pibati sma //",
  "S01dvavims_tu:2758": "satatasamitaṃ gandhaṃ bhakṣayataḥ sugandhatailaṃ pibato dvādaśavarṣaparyantāny abhūvan /",
  "S01dvavims_tu:2759_0": "tataḥ sa dvādaśavarṣāṇām atyayāt taṃ svam ātmabhāvaṃ divyavastraiḥ pariveṣṭya gandhatailaplutaṃ",
  "S01dvavims_tu:2759_1": "kṛtvā kāyaṃ prajvālayām āsa tathāgatasya pūjakarmaṇe 'sya ca saddharmapuṇḍarīkapūjārtham //",
  "S01dvavims_tu:2760": "atha khalu tasya bodhisattvasya tābhiḥ kāyapradīpamuktajvalāprabhābhir aśītigaṅgānadīvālukāsamā lokadhātavaḥ sphuṭā abhūvan //",
  "S01dvavims_tu:2761": "teṣu lokadhātuṣv aśītigaṅgānadīvālukāsamās tathāgatāḥ sādhukāraṃ dadanti sma //",
  "S01dvavims_tu:2762": "sādhu sādhu kulaputra paramaduṣkara bodhisattvānāṃ vīryārambha bhūtā tathāgatapūjā dharmapūjā / tathā",
  "S01dvavims_tu:2763": "puṣpadhūpagandhamālyavilepanacchattradhvajapaṭākapūjā idaṃ kulaputrāgradānaṃ tathā rājyapriyaputrabhāryādiparityāgadānaṃ na /",
  "S01dvavims_tu:2764": "(Dak: 189)",
  "S01dvavims_tu:2765": "iyaṃ punaḥ kulaputra viśiṣṭāgrā pūjā tasmāt param anyan nāstīti //",
  "S01dvavims_tu:2766": "te buddhā imāṃ vācaṃ bhāṣitvā tūṣṇīm abhūvan //",
  "S01dvavims_tu:2767": "tena samayena sarvasattvāpriyadarśano nāma bodhisattvasyātmabhāvadīpyamānasya dvādaśavarṣasahasrāṇām atyayena praśānto 'bhūt //",
  "S01dvavims_tu:2768": "atha tataś cyutvā tasya samyaksaṃbuddhasya pravacane rājño vimaladattasya gṛhe upapanna aupapādukaḥ sarvalakṣaṇaguṇopeta utsaṅge paryaṅkena prādurbhūto 'bhūt //",
  "S01dvavims_tu:2769": "evaṃrūpeṇa tvayā vīryārambhaṃ kartuṃ na sukaram /",
  "S01dvavims_tu:2770_0": "tasmāt tvam ātmabhāvānurūpeṇa manasā cintya svam ātmaprakṛtiṃ saṃsājya divyavastreṇa",
  "S01dvavims_tu:2770_1": "pariveṣṭya ṣaṇṇavatyaṅgulāyāmapramāṇena mahādīpanāmnā prajvālaya tathā cāpi dīpamālāṃ prajvālaya //",
  "S01dvavims_tu:2771": "evaṃrūpeṇākāśād udīritaṃ tena coktam //",
  "S01dvavims_tu:2772": "bhavan kas tvam //",
  "S01dvavims_tu:2773": "sa āha // ahaṃ bhagavān svarūpo nānyo draṣṭavyaḥ //",
  "S01dvavims_tu:2774": "punar api harṣajātaḥ sa āha //",
  "S01dvavims_tu:2775": "bhagavann ātmapratijñāṃ kathaṃ laghayeyam /",
  "S01dvavims_tu:2776": "yenātmabhāvaparityāgena prajvālya mamātmabhāvena suṣṭhu kṛtaṃ na mātrā na pitrā nānyadevatābhiḥ l api tu tavānubhāvād adyaiva karmāvaraṇaṃ kṣayaṃ gatam //",
  "S01dvavims_tu:2777": "(Dak: 190)",
  "S01dvavims_tu:2778": "aho guṇamayaṃ kṣetraṃ sarvadoṣavivarjitam /",
  "S01dvavims_tu:2779": "adyaivāropitaṃ bījam adyaiva prāpta saṃpadam // Dak_18.4 //",
  "S01dvavims_tu:2780": "tasmād bhagavan svajīvitam agaṇayitvā svātmabhāvaṃ paridīpayitum icchāmi //",
  "S01dvavims_tu:2781": "punar apy ākāśāc chabdo niścacāra //",
  "S01dvavims_tu:2782": "sādhu sādhu puruṣarsabha tvaṃ dṛḍhapratijño mayā yathādṛṣṭaṃ tathā kuru /",
  "S01dvavims_tu:2783": "tathā kṛte tvatkīrtir yāvat saṃsāras tiṣṭhati tāvat tiṣṭhatu /",
  "S01dvavims_tu:2784": "tathā kṛte māreṇa yasyāpi cittaṃ skhalituṃ samarthaṃna syāt //",
  "S01dvavims_tu:2785": "ity ukte sa ākāśaṃ vyavalokayati sma /",
  "S01dvavims_tu:2786": "sa paśyati buddhabimbam /",
  "S01dvavims_tu:2787": "kṣaṇenāntarhito 'bhūt //",
  "S01dvavims_tu:2788": "atha sa purusaḥ prītiprāmodyajāta ākāśaṃ vyavalokya kṛtāñjaliṃ praṇipatya sthitaḥ //",
  "S01dvavims_tu:2789_0": "atha sa puruṣaḥ satyam eva niścitya svātmabhāvena divyaśvetavastreṇa pariveṣṭya svāṅgapramāṇena",
  "S01dvavims_tu:2789_1": "sugandhadravyeṇopalipya mahādīpety uktvā vipaśvinas tathāgatasya dhātustūpe dīpaṃ prajvālayām āsa /",
  "S01dvavims_tu:2790": "dīpamālāṃ cāpi prakurvanti /",
  "S01dvavims_tu:2791": "kārttikamāsam ekaṃ nirantaraṃ satkārayām āsa //",
  "S01dvavims_tu:2792": "(Dak: 191)",
  "S01dvavims_tu:2793": "tataḥ sa puruṣas tena kuśalamūlena ca praṇidhānavaśād dīpārciṣalokadhātau dīparājo nāma pratyekabuddha upapannaḥ pañcābhijñāprāptaḥ //",
  "S01dvavims_tu:2794": "tataḥ sa pratyekabuddhaḥ saṃsāram asāram iti jñātvā vidyud iva prātihāryaṃ kṛtvā vihāyasaṃ saptatālamātram abhyudgamya ca tejodhātuṃ samāpadyolkeva parinirvāti sma //",
  "S01dvavims_tu:2795": "yat tasya pittaśleṣmamāṃsāsthisnāyurudhiraṃ tat sarvaṃ tejasā paryavadātam agamac chuddhaśarīro 'bhūt //",
  "S01dvavims_tu:2796": "evaṃrūpeṇa saṃsāre 'nantasukham anuprāpya nirvāṇabhūmiṃ gacchati sma //",
  "S01dvavims_tu:2797": "dīpadānasya mahāpuṇyatā mahānuśaṃsā pratilabhyate 'nekavipākā bhikṣavaḥ //",
  "S01dvavims_tu:2798": "punar vistareṇa śṛṇuta //",
  "S01dvavims_tu:2799": "dharādharatiraskṛtaṃ paramadūradeśasthitaṃ",
  "S01dvavims_tu:2800": "susūkṣmam api vastu cātitimirotkarair āvṛtam /",
  "S01dvavims_tu:2801": "karāgra iva sa sthitaṃ yad aniruddhadṛṣṭaṃ diśo",
  "S01dvavims_tu:2802": "dadarśa sugate mahādyutipradīpadānāt phalam // Dak_18.5 //",
  "S01dvavims_tu:2803": "dūraṃ sūkṣmaṃ vyavasthitaṃ dṛśyaṃ paśyanti ye janāḥ /",
  "S01dvavims_tu:2804": "jinapradīpamālāyās tat phalaṃ munayo jaguḥ // Dak_18.6 //",
  "S01dvavims_tu:2805": "dṛśyante yat kṣitīśāḥ śaśadharavapuṣo dīrghanīlotpalākṣā",
  "S01dvavims_tu:2806": "devā yad devalokaṃ varakanakanibhā bhāsayanti svakāntyā /",
  "S01dvavims_tu:2807": "rājā yac cakravartl maṇikiraṇaśatair bhāsayan gāṃ prayāti",
  "S01dvavims_tu:2808": "tat sarvaṃ dīpadānād bhavati tanubhṛtāṃ buddhabhaṭṭārakāya // Dak_18.7 //",
  "S01dvavims_tu:2809": "loke yad bhānti martyāḥ kuvalayanayanāḥ subhruvo hemavarṇāḥ",
  "S01dvavims_tu:2810": "śakro yad devarājo daśaśatanayano bhāti divyāsanasthaḥ /",
  "S01dvavims_tu:2811": "yad brahmā vītakāmaḥ pravarasuranato bhāti divye vimāne",
  "S01dvavims_tu:2812": "dattvā tad dīpamālāṃ prabhavati suphalaṃ śastṛcaitye narāṇām // Dak_18.8 //",
  "S01dvavims_tu:2813": "evaṃ bahuguṇaṃ matvā dīpadānaprabhāvataḥ /",
  "S01dvavims_tu:2814": "caikam api pradadyād yas tat sarvaṃ phalam īhayā // Dak_18.9 //",
  "S01dvavims_tu:2815": "surūpo bhavati nayanābhirāmo nārīnarāṇāṃ abhivīkṣaṇīyo bhavati //",
  "S01dvavims_tu:2816": "evam eva bhikṣavo manujair mahadbhir nityam eva pūjākarmakāle dīpaiḥ saha karma kartavyam //",
  "S01dvavims_tu:2817": "devārcane bhojane samyak pādaprakṣālaṇena ca /",
  "S01dvavims_tu:2818": "devagehe praveśeṣu śayaneṣu tathaiva ca // Dak_18.10 //",
  "S01dvavims_tu:2819": "śīlābharaṇayuktena sarvakarma praśasyate /",
  "S01dvavims_tu:2820": "ātmaśocaṃ punaḥ kuryād bāhyaṃ śocaṃ ca laukikam // Dak_18.11 //",
  "S01dvavims_tu:2821": "laukikalokottaraṃ loke yaḥ karoti pavitramān /",
  "S01dvavims_tu:2822": "ihaloke yaśasvī ca paraloke paraṃ sukham // Dak_18.12 //",
  "S01dvavims_tu:2823": "bhikṣava evaṃ śikṣitavyaṃ loke anuśāsanīyam //",
  "S01dvavims_tu:2824": "iti dvāviṃśatyavadānakathāyāṃ dīpakathā aṣṭādaśaḥ paricchedaḥ //",
  "S01dvavims_tu:2825": "XIX. vihārakathā",
  "S01dvavims_tu:2826": "atha khalu maitreyo bodhisattvo mahāsattvo bhagavantam etad avocat /",
  "S01dvavims_tu:2827": "bhagavañ chrotum icchāmi vihāradānasya yat phalam /",
  "S01dvavims_tu:2828": "kasmai cid āryaśreṣṭhāya gṛhādi sugatāya ca // Dak_19_1 //",
  "S01dvavims_tu:2829": "bhagavān āha //",
  "S01dvavims_tu:2830": "śṛṇu maitreya vihāraprāsādikās tathāgatasaṃbuddhavāsāya kārayanti tatphalānuśaṃsāṃ darśayiṣyāmi //",
  "S01dvavims_tu:2831": "atha tasmin samaye tathāgatānubhāvena rājagṛhanagarajanakāyāḥ sarve bhagavato darśanakāmā abhūvan //",
  "S01dvavims_tu:2832": "tat tathā bhūtvā sarve māgadhā janakāyā gṛddhakūṭe samāyanti /",
  "S01dvavims_tu:2833": "tasmin parṣadi ye ca devā nāgā asurā yakṣā gandharvāḥ kinnarā mahoragāḥ saṃnipatitā abhūvan sā ca parṣadā buddhavaineya-udāracittāḥ sāñjaliṃ buddhaṃ namaskurvanti //",
  "S01dvavims_tu:2834": "adya bhagavatā kīdṛśaṃ prātihāryaṃ darśayiṣyatīti vicintya sthitāḥ //",
  "S01dvavims_tu:2835": "tato bhagavata etad abhavat //",
  "S01dvavims_tu:2836": "idānīṃ rājñājātaśatruṇā devadattavigrāhitena pitā dhārmiko dharmarājo jīvitād vyaparopitaḥ /",
  "S01dvavims_tu:2837": "svayam eva ca rājyaṃ pratiṣṭhitaḥ /",
  "S01dvavims_tu:2838": "tadā ye 'śraddhās te balavanto jātāḥ śraddhās tu durbalāḥ saṃvṛttāḥ //",
  "S01dvavims_tu:2839": "(Dak: 195)",
  "S01dvavims_tu:2840": "yāvad anyatamo vṛddhāmātyo 'śraddho bhagavataḥ śāsanavidveṣī /",
  "S01dvavims_tu:2841": "sa ajātaśatrur brāhmaṇebhyo yajñam ārabdho yaṣṭum //",
  "S01dvavims_tu:2842": "tatrānekāni brāhmaṇaśatasahasrāṇi saṃnipatitāni /",
  "S01dvavims_tu:2843": "taiḥ kriyākāraḥ kṛtaḥ //",
  "S01dvavims_tu:2844": "na kaiś cic chramaṇagautamaṃ darśanāyopasaṃkramitavyam /",
  "S01dvavims_tu:2845": "yadīha gacchatīti pūjāsatkāraṃ mā kuruta /",
  "S01dvavims_tu:2846": "piṇḍapātraṃ mā prayacchata //",
  "S01dvavims_tu:2847": "atha te brāhmaṇā vṛtā vareyuḥ samagrāḥ saṃmodamānā vīthimadhye vedoktena vidhinā śakram āyācituṃ pravṛttāḥ /",
  "S01dvavims_tu:2848": "ehy ehi devendreti //",
  "S01dvavims_tu:2849": "athānantare nāsti kiṃ cit buddhānāṃ bhagavatām aviditam adṛṣṭam avijñātam /",
  "S01dvavims_tu:2850": "buddhacakṣuṣā paśyati bhagavan //",
  "S01dvavims_tu:2851": "ime brāhmaṇāḥ pūrvāropitakuśalamūlā gṛhītamokṣamārgāś caritaiṣiṇo 'bhimukhā nirvāṇe bahirmukhāḥ saṃsārād akalyāṇamitrasaṃsargāt /",
  "S01dvavims_tu:2852": "idānīṃ macchāsane vidveṣanti /",
  "S01dvavims_tu:2853": "yan nv aham eṣāṃ vinayahetor autsukyam āpadyeya yenārthaṃ,",
  "S01dvavims_tu:2854": "yan nv ahaṃ śakraṃ devendraṃ marudgaṇaparivṛtam āhvānayeyam,",
  "S01dvavims_tu:2855": "yaddarśanād eṣāṃ kuśalamūlavṛddhiḥ syād iti //",
  "S01dvavims_tu:2856": "bata bho śakra devendra marudgaṇasahāya gośīrṣacandanamayaṃ stambham ādāya gaccheti //",
  "S01dvavims_tu:2857": "(Dak: 196)",
  "S01dvavims_tu:2858_0": "sahacittotpādāc chakro devendro marudgaṇaparivṛta āgato yatra viśvakarmā catvāraś",
  "S01dvavims_tu:2858_1": "ca mahārājā anekadevanāgayakṣakumbhāṇḍaparivṛtā gośīrṣacandanamayastambham ādāya",
  "S01dvavims_tu:2858_2": "hāhākārakilakilāprakṣveḍoccair nādaṃ kurvaṇāḥ /",
  "S01dvavims_tu:2859": "bhagavato 'rthe gośīrṣacandanamayaṃ vihāram abhisaṃskṛtavantaḥ /",
  "S01dvavims_tu:2860": "tatas tasmin vihāre śakreṇa devendreṇa bhagavān saśrāvakasaṃgho divyenāhāreṇa śayanāsanena divyagandhamālyavilepanapuṣpadhūpaiḥ satkṛto gurukṛto mānitaḥ pūjitaḥ //",
  "S01dvavims_tu:2861": "atha eṣa śabdo rājagṛhe nagare samantato visṛtaḥ //",
  "S01dvavims_tu:2862": "gṛddhakūṭe śakro devendro marudgaṇena saha bhagavato vihāram abhisaṃskṛtya sarvadevagaṇair mānitaḥ pūjita iti //",
  "S01dvavims_tu:2863": "yaṃ śrutvānekāni prāṇisahasrāṇi saṃnipatitāni //",
  "S01dvavims_tu:2864": "tato bhagavān āvarjitā brāhmaṇā iti viditvā - - sarve kriyākāraṃ bhittvā yena gṛddhakūṭaparvate bhagavāṃs tenopasaṃkrāntā upasaṃkramya bhagavataḥ pādau śirasābhivandya,",
  "S01dvavims_tu:2865": "ekānte niṣaṇṇāḥ //",
  "S01dvavims_tu:2866": "atha te brāhmaṇā bhagavatas tāṃ divyāṃ vibhūtiṃ dṛṣṭvā paraṃ vismayam āpannā imāṃ cintām āpede //",
  "S01dvavims_tu:2867": "nūnaṃ buddho bhagavāṃl loke 'gryo yan nu nāma sendrair devaiḥ pūjyata ity āvarjitamanā punar bhagavataḥ purato niṣaṇṇā abhūvan //",
  "S01dvavims_tu:2868": "(Dak: 197)",
  "S01dvavims_tu:2869": "tato bhagavan tādṛśīṃ caturāryasatyasaṃprativedhikīṃ dharmadeśanāṃ kṛtavān /",
  "S01dvavims_tu:2870": "yāṃ śrutvā ṣaṣṭyā ca brāhmaṇasahasrāṇi viṃśatiśikharasamudgataṃ satkāyadṛṣṭiśailaṃ jñānavajreṇa bhittvā śrotāpattiphalaṃ sākṣātkṛtam /",
  "S01dvavims_tu:2871": "anekaiś ca prāṇiśatasahasrair bhagavati śraddhā prati labdhā //",
  "S01dvavims_tu:2872": "tato bhikṣavo ye ca manuṣyā devagaṇās tasmin vihāre 'tyarthaṃ prasādam utpāditās te taṃ vihāraṃ tyaktvānyatrābhigamanamano notsahante //",
  "S01dvavims_tu:2873": "tato bhagavāṃs taṃ prāsādam {antardhāpitaṃ} antardhāpya anityatāpratisaṃyuktāṃ tādṛśīṃ dharmadeśanāṃ kṛtavān //",
  "S01dvavims_tu:2874": "saṃsāra evam anityatā tasmāt saṃsāraḥ śūnyaṃ pañcaskandham eva śūnyaṃ sarvam anityatā //",
  "S01dvavims_tu:2875": "yāṃ śrutvānekair brāhmaṇair bhagavantaṃm āryasatyadarśanaṃ kṛtam //",
  "S01dvavims_tu:2876": "anekaiś ca prāṇiśatasahasrair manuṣyaiḥ śrotāpattiphalāny anuprāptāni /",
  "S01dvavims_tu:2877": "kaiś cit sakṛdāgāmiphalāni /",
  "S01dvavims_tu:2878": "kaiś cid anāgāmiphalāni /",
  "S01dvavims_tu:2879": "kaiś cit pravrajya sarvakleśaprahāṇād arhattvaṃ sākṣātkṛtaṃ /",
  "S01dvavims_tu:2880": "kaiś cic chrāvakabodhau cittam utpāditam /",
  "S01dvavims_tu:2881": "kaiścit pratyekabodhau /",
  "S01dvavims_tu:2882": "kaiś cid anuttarāyāṃ samyaksaṃbodhau /",
  "S01dvavims_tu:2883": "sarvā ca sā parṣad buddhanimnā dharmaśravaṇā saṃghaprāgbhārā vyavasthitā //",
  "S01dvavims_tu:2884": "(Dak: 198)",
  "S01dvavims_tu:2885": "tatas te bhikṣavo bhagavate divyapūjādarśanād āvarjitamanaso bhagavantaṃ papracchuḥ //",
  "S01dvavims_tu:2886": "kutremāni bhagavatā kuśalamūlāni kṛtānīti //",
  "S01dvavims_tu:2887": "bhagavan āha //",
  "S01dvavims_tu:2888": "tathāgatenaiva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāny oghavatpratyupasthitāny avaśyabhāvīni yena tathāgatasyaivaṃvidhā pūjā //",
  "S01dvavims_tu:2889": "icchatha bhikṣavaḥ śrotum //",
  "S01dvavims_tu:2890": "evaṃ bhadanteti tena hi bhikṣavaḥ śṛṇuta sādhu ca suṣṭhu ca manasikuruta bhāṣiṣye 'ham //",
  "S01dvavims_tu:2891_0": "bhūtapūrvaṃ bhikṣavo 'tīte 'dhvani surendradamano nāma samyaksaṃbuddho loka udapādi",
  "S01dvavims_tu:2891_1": "vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devānāṃ ca",
  "S01dvavims_tu:2891_2": "manuṣyāṇāṃ ca buddho bhagavān /",
  "S01dvavims_tu:2892": "sa janapadacārikāṃ carann anyatamarājadhānīm anuprāptaḥ //",
  "S01dvavims_tu:2893": "sā rājadhānī tīrthikāvaṣṭabdhā //",
  "S01dvavims_tu:2894": "aśrauṣīd anyatamo rājā kṣatriyo mūrdhnābhiṣiktaḥ surendradamanaḥ samyaksaṃbuddho 'smākaṃ vijitam anuprāpta iti //",
  "S01dvavims_tu:2895_0": "śrutvā ca punar māhatya rājarddhyā mahatā rājānubhāvena samanvāgato yena surendradamanaḥ",
  "S01dvavims_tu:2895_1": "samyaksaṃbuddhas tenopasaṃkrānta upasaṃkramya bhagavataḥ surendradamanasya samyaksaṃbuddhasya pādau (Dak: 199)",
  "S01dvavims_tu:2896": "śirasā vanditvaikānte niṣaṇṇaḥ /",
  "S01dvavims_tu:2897": "ekānte niṣaṇṇaṃ rājānaṃ kṣatriyaṃ mūrdhnābhiṣiktaṃ surendradamanaḥ samyaksaṃbuddho bodhikarakair dharmaiḥ samādāpayati //",
  "S01dvavims_tu:2898_0": "atha sa rājā kṣatriyo mūrdhnābhiṣikta utthāyāsanād ekāṃsam uttarāsaṃgaṃ kṛtvā dakṣiṇaṃ",
  "S01dvavims_tu:2898_1": "jānumaṇḍalaṃ pṛthvyāṃ pratiṣṭhāpya yena surendradamanaḥ samyaksaṃbuddhas tenāñjaliṃ",
  "S01dvavims_tu:2898_2": "praṇamya surendradamanasamyaksaṃbuddham idam avocat //",
  "S01dvavims_tu:2899": "adhivāsayatu me bhagavaṃs traimāsyavāsāya /",
  "S01dvavims_tu:2900": "ahaṃ bhagavantam upasthāsyāmi cīvarapiṇḍapātraśayanāsanaglānapratyayabhaiṣajyapariṣkārair iti //",
  "S01dvavims_tu:2901": "bhagavān āha //",
  "S01dvavims_tu:2902": "asti te mahārāja vijite kaścid vihāro yatrāgantukā gamikāś ca bhikṣavo vāsaṃ kalpayiṣyantīti //",
  "S01dvavims_tu:2903": "rājovāca //",
  "S01dvavims_tu:2904": "nāsti bhagavan /",
  "S01dvavims_tu:2905": "kiṃ tarhi tiṣṭhatu bhagavan /",
  "S01dvavims_tu:2906": "ahaṃ vihāraṃ kariṣyāmi yatrāgantukā gamikāś ca bhikṣavo",
  "S01dvavims_tu:2907": "vāsaṃ kalpayiṣyanti //",
  "S01dvavims_tu:2908": "tato rājñā tathāgatasyārthe vihāraḥ kārito 'bhūt /",
  "S01dvavims_tu:2909": "āviddhaprākāratoraṇo gavākṣaniryūhajālārdhacandravedikāpratimaṇḍita āstaraṇopeto jalādhārasaṃpūrṇas tarugaṇaparivṛto nānāpuṣpaphalopetaḥ /",
  "S01dvavims_tu:2910": "tathā kṛtvā ca bhagavataḥ saśrāvakasaṃghasya niryātito 'dhīṣṭaś ca bhagavān mahāprātihāryaṃ prati //",
  "S01dvavims_tu:2911": "(Dak: 200)",
  "S01dvavims_tu:2912": "tato bhagavatā surendradamanasamyaksaṃbuddhena rājño 'dhyeṣaṇaṃ vidarśitaṃ nānāprātihāryaṃ kṛtaṃ buddhāvataṃsavikrīḍitam /",
  "S01dvavims_tu:2913": "yaddarśanād rājā sāmātyanaigamajanapadaḥ sarve ca nāgarāḥ suprasannāḥ śāsane saṃraktaparāḥ saṃvṛttāḥ //",
  "S01dvavims_tu:2914": "kiṃ manyadhve bhikṣavo yo 'sau tena kālena tena samayena rājā babhūvāhaṃ saḥ /",
  "S01dvavims_tu:2915": "mayāsya surendradamanasya samyaksaṃbuddhasyaivaṃvidhā pūjā kṛtā /",
  "S01dvavims_tu:2916": "tasya me karmaṇo vipākena saṃsāre 'nantasukham anubhūtam /",
  "S01dvavims_tu:2917": "idānīṃ me tathāgatasya sata iyaṃ śāsanaśobhā //",
  "S01dvavims_tu:2918": "tasmāt tarhi bhikṣavaḥ śikṣitavyam //",
  "S01dvavims_tu:2919": "tathāgataṃ satkariṣyāmaḥ //",
  "S01dvavims_tu:2920": "mahānuśaṃsā tathāgatasya vihāraprāsādagṛhāṇi dānasya mahāphalānuśaṃsā //",
  "S01dvavims_tu:2921": "punaḥ śṛṇuta //",
  "S01dvavims_tu:2922": "sarvarturamyavaraharmyatale narendrāḥ saṃgītigarbhajayagītigirā ramante /",
  "S01dvavims_tu:2923": "śuddhāntapālavanitābhir aśītatāyāś cāturdiśāryayatisaṃghavihāradānāt // Dak_19_2",
  "S01dvavims_tu:2924": "//",
  "S01dvavims_tu:2925": "prajñāvajraprahārapravidalitakalikṣmādharasya prasādāt",
  "S01dvavims_tu:2926": "saṃghasyoddiśya sarvopakaraṇasubhagaṃ yo vihāraṃ karoti /",
  "S01dvavims_tu:2927": "prāsāde vaijayante pravaramaṇimayastambhabhittau priyābhiḥ",
  "S01dvavims_tu:2928": "sārdhaṃ sarvarturamye ciram abhiramate devaloke sa eva // Dak_19_3 //",
  "S01dvavims_tu:2929": "śrīmadvitānavarapaṅkajacitravastraṃ nīlādisaṃsthagitabhittigṛhaṃ pradhānam /",
  "S01dvavims_tu:2930": "dattvā gaṇāya guṇine pravarāya śākraṃ prāsādaratnam adhigacchati vaijayantam //",
  "S01dvavims_tu:2931": "Dak_19_4 //",
  "S01dvavims_tu:2932": "mahānuśaṃsā vihāradānasya mahāphalānuśaṃsā /",
  "S01dvavims_tu:2933": "ity evaṃ bhikṣavaḥ śikṣitavyam iti //",
  "S01dvavims_tu:2934": "iti dvāviṃśatyavadānakathāyaṃ vihārakathā ūnaviṃśatitamaḥ paricchedaḥ //",
  "S01dvavims_tu:2935": "XX. suvarṇābhāvadāna",
  "S01dvavims_tu:2936": "atha khalu maitreyo bodhisattvo mahāsattvo bhagavantam etad avocat //",
  "S01dvavims_tu:2937": "bhagavaṃś caityabimbasya bhajanodbhava kiṃ phalam /",
  "S01dvavims_tu:2938": "tat sarvaṃ brūhi vādīndra sarvalokābhibodhane // Dak_20.1 //",
  "S01dvavims_tu:2939": "bhagavān āha //",
  "S01dvavims_tu:2940": "śṛṇv ajita sādhu suṣṭhu manasikuru bhāṣiṣye 'haṃ stūpasatkārajaṃ puṇyaṃ mahattaram //",
  "S01dvavims_tu:2941": "tadyathānuśrūyate //",
  "S01dvavims_tu:2942": "bhūtapūrvaṃ maitreyaikasmin samaye kapilavastuni mahānagaryāṃ nyagrodhārāme mahatā saṃghena sārdhaṃ viharati sma /",
  "S01dvavims_tu:2943": "tasminn avasare tatra kapilavastuny anyatamaḥ śākya āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī /",
  "S01dvavims_tu:2944": "tena sadṛśāt kulāt kalatram ānītam /",
  "S01dvavims_tu:2945": "sa tayā sārdhaṃ krīḍati ramati paricārayati /",
  "S01dvavims_tu:2946": "tasya krīḍato ramataḥ paricārayataḥ patnī āpannasattvā saṃvṛttā /",
  "S01dvavims_tu:2947": "sā aṣṭānāṃ vā navānāṃ vā māsānām atyayāt prasūtā /",
  "S01dvavims_tu:2948": "dārako jāto 'bhirūpo darśanīyaḥ prāsādiko 'tikrāntamānuṣyavarṇaḥ saṃprāptaś ca divyaṃ suvarṇaṃ jāmbūnadaniṣkasadṛśaḥ /",
  "S01dvavims_tu:2949": "suvarṇavarṇayā cānena prabhayā sarvaṃ kapilavastu nagaram avabhāsitam /",
  "S01dvavims_tu:2950": "taddarśanān (Dak: 203)",
  "S01dvavims_tu:2951": "mātāpitarāv anye ca kutūhalābhyāgatāḥ sattvāḥ paraṃ vismayam āgatāś cintayanti ca kuto 'yam īdṛśaḥ sattvaviśeṣa iti //",
  "S01dvavims_tu:2952": "tasya jātau jātimahaṃ kṛtvā nāmadheyaṃ vyavasthāpyate /",
  "S01dvavims_tu:2953": "kiṃ bhavatu dārakasya nāmeti //",
  "S01dvavims_tu:2954": "jñātaya ūcuḥ //",
  "S01dvavims_tu:2955": "yasmād anena jātena suvarṇavarṇayā prabhayā sarvaṃ kapilavastu nagaram avabhāsitam,",
  "S01dvavims_tu:2956": "tasmād bhavatu dārakasya suvarṇābha iti nāma //",
  "S01dvavims_tu:2957": "tataḥ suvarṇābho dāraka aṣṭābhyo dhātrībhyo 'nupradattaḥ /",
  "S01dvavims_tu:2958": "dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ /",
  "S01dvavims_tu:2959": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptair upakaraṇaviśeṣair āśu vardhate hradastham iva paṅkajam /",
  "S01dvavims_tu:2960": "sa ca paṇḍito vyakto medhāvī śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ //",
  "S01dvavims_tu:2961": "yāvad apareṇa samayena rūpamadamatto bahir adhiṣṭhānasya krīḍati /",
  "S01dvavims_tu:2962": "tatas tasyaiva mārgāt saṃbahulāś ca śākyā nyagrodhārāmaṃ gacchanti /",
  "S01dvavims_tu:2963": "tatas tena suvarṇābhena dṛṣṭāḥ pṛṣṭāś ca kva bhavanto gacchantīti /",
  "S01dvavims_tu:2964": "tair uktaṃ nyagrodhārāmaṃ gacchāmo buddhaṃ bhagavantaṃ draṣṭum iti /",
  "S01dvavims_tu:2965": "suvarṇābhasya (Dak: 204)",
  "S01dvavims_tu:2966": "buddha iti śrutvāśrutapūrvaṃ nāma śrutvā sarvaromakūpāny āhṛṣṭāni paramaṃ ca kutūhalam utpannam /",
  "S01dvavims_tu:2967": "tasyaitad abhavat /",
  "S01dvavims_tu:2968": "yan nv aham api bhagavantaṃ darśanāyopasaṃkrameyam iti /",
  "S01dvavims_tu:2969": "so 'pi nyagrodhārāmaṃ gacchati /",
  "S01dvavims_tu:2970_0": "tataḥ sa dadarśa suvarṇābhakumāro buddhaṃ bhagavantaṃ dvātriṃśatā mahāpuruṣalakṣaṇaiḥ",
  "S01dvavims_tu:2970_1": "samalaṃkṛtam aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "S01dvavims_tu:2970_2": "jaṅgamam iva ratnaparvataṃ samantato bhadrakam /",
  "S01dvavims_tu:2971": "sahadarśanāc cāsya bhagavataḥ pādābhivandanaṃ kṛtvā purastān niṣaṇṇo dharmaśravaṇāya /",
  "S01dvavims_tu:2972": "tasya bhagavatā dharmo deśitaḥ /",
  "S01dvavims_tu:2973": "sa taṃ dharmaṃ śrutvā pravrajyābhilāṣī saṃvṛttaḥ /",
  "S01dvavims_tu:2974": "yāvan mātāpitarāv anujñāpya bhagavatsakāśam upasaṃkrānta upasaṃkramya bhagavataḥ pādau śirasā vanditvā yena bhagavāṃs tenāñjaliṃ praṇaṃya bhagavantam idam avocat /",
  "S01dvavims_tu:2975": "labheyāhaṃ bhadanta svākhyāte dharmavinaye pravrajyam upasaṃpadāṃ bhikṣubhāvaṃ careyam ahaṃ bhagavato 'ntike brahmacaryam iti //",
  "S01dvavims_tu:2976": "tato bhagavān gajabhujasadṛśaṃ suvarṇavarṇabāhuṃ prasārya suvarṇābhadārakam idam avocat /",
  "S01dvavims_tu:2977": "ehi kumāra cara brahmacaryam iti //",
  "S01dvavims_tu:2978": "(Dak: 205)",
  "S01dvavims_tu:2979": "ehīti coktaḥ sa tathāgatena muṇḍaś ca saṃghāṭiparītadehaḥ /",
  "S01dvavims_tu:2980": "sadyaḥ praśāntendriya eva sthāne yathā sthito buddhamanorathena // Dak_20.2 //",
  "S01dvavims_tu:2981": "yāvat saptāhāvaropitakeśaśmaśrur dvādaśavarṣopasaṃpanneryāpathaḥ pātrakaravyagrahasto bhagavataḥ purastāt sthitaḥ /",
  "S01dvavims_tu:2982": "tasya bhagavatā manasikāro dattaḥ /",
  "S01dvavims_tu:2983_0": "tena yujyamānena vyāyacchamānena ghaṭamānena idam eva pañcagaṇḍakaṃ saṃsāracakraṃ",
  "S01dvavims_tu:2983_1": "calācalaṃ viditvā sarvasaṃskāragatiṃ śatanapatanavikaraṇavidhvaṃsanadharmatayā parāhatya",
  "S01dvavims_tu:2983_2": "sarvakleśaprahāṇād arhattvaṃ sākṣātkṛtam /",
  "S01dvavims_tu:2984_0": "arhan saṃvṛttas tejodhātuvītarāgaḥ samaloṣṭakāñcana ākāśapāṇitalasamacitto vāsīcandanakalpo",
  "S01dvavims_tu:2984_1": "vidyāvidāritāṇḍakośo vidyābhijñāpratisaṃvitprāpto bhavalābhalobhasatkāraparāṅmukhas",
  "S01dvavims_tu:2984_2": "sendropendrāṇāṃ devānāṃ pūjyo mānyo 'bhivādyaś ca saṃvṛttaḥ //",
  "S01dvavims_tu:2985": "(Dak: 206)",
  "S01dvavims_tu:2986": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ /",
  "S01dvavims_tu:2987": "kāni bhadanta suvarṇābhena puṇyāni kṛtāni yenaivaṃvidhaṃ mahottamaphalaṃ prāptam iti //",
  "S01dvavims_tu:2988": "bhagavān āha /",
  "S01dvavims_tu:2989": "suvarṇābhenaiva karmāṇi kṛtāni labdhasaṃbhārāṇi pariṇatapratyayāny oghavatpratyupasthitāny avaśyaṃbhāvīni /",
  "S01dvavims_tu:2990": "suvarṇābhena karmāṇi kṛtāny upacitāni ko 'nyaḥ pratyanubhaviṣyati /",
  "S01dvavims_tu:2991": "na bhikṣavaḥ karmāṇi kṛtāny upacitāni bāhyadhātau",
  "S01dvavims_tu:2992": "pṛthivīdhātau vipacyante nābdhātau na tejodhātau na vāyudhātāv api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca /",
  "S01dvavims_tu:2993": "na praṇaśyanti karmāṇi kalpakoṭiśatair api /",
  "S01dvavims_tu:2994": "sāmagrīṃ prāpya kālaṃ ca phalanti khalu dehinām // Dak_20.3 //",
  "S01dvavims_tu:2995_0": "bhūtapūrvaṃ bhikṣavo 'tīte 'dhvani ekanavate kalpe vipaśvī nāma samyaksaṃbuddho loka",
  "S01dvavims_tu:2995_1": "udapādi vidyācaraṇasaṃpannaḥ sugato lokavid anuttaraḥ purusadamyasārathiḥ śāstā devānāṃ",
  "S01dvavims_tu:2995_2": "ca mānuṣyāṇāṃ ca buddho bhagavān /",
  "S01dvavims_tu:2996": "sa bandhumatīrājadhānīm upaniśritya viharati /",
  "S01dvavims_tu:2997": "yāvad vipaśvī samyaksaṃbuddho buddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinivṛtaḥ /",
  "S01dvavims_tu:2998": "tato rājñā bandhumatā bhagavataḥ śarīre śarīrapūjāṃ kṛtvā samantayojanaḥ stūpaś catūratnamayaḥ pratiṣṭhāpitaḥ krośam uccatvena /",
  "S01dvavims_tu:2999": "stūpamahaś ca prajñaptaḥ /",
  "S01dvavims_tu:3000": "(Dak: 207)",
  "S01dvavims_tu:3001": "yāvad anyatamo gṛhapatis tasmin stūpamahe vartamāne nirgataḥ /",
  "S01dvavims_tu:3002": "tena tasmāt stūpāt sauvarṇa ādarśaḥ patito dṛṣṭaḥ /",
  "S01dvavims_tu:3003": "sa tenāvataṃsakaṃ kārayitvā tatra stūpe āropitaḥ /",
  "S01dvavims_tu:3004": "gandhadhūpapuṣpārcanaṃ kṛtvā pādayor nipatya praṇidhānaṃ kṛtam /",
  "S01dvavims_tu:3005": "aham apy evaṃvidhānāṃ guṇanāṃ lābhī bhaviṣyāmi /",
  "S01dvavims_tu:3006": "evaṃvidham eva śāstāram ārāgayeyam iti //",
  "S01dvavims_tu:3007": "bhagavān āha //",
  "S01dvavims_tu:3008": "kiṃ manyadhve bhikṣavo yo 'sau tena kālena tena samayena gṛhapatir āsīd ayaṃ sa suvarṇābhaḥ /",
  "S01dvavims_tu:3009": "yat tena vipaśvinaḥ samyaksaṃbuddhasya stūpe kārāḥ kṛtās tenāsyaivaṃvidho rūpaviśeṣaḥ saṃvṛtto yat praṇidhānaṃ kṛtaṃ tad ihaiva janmany arhattvaṃ sākṣātkṛtam iti //",
  "S01dvavims_tu:3010_0": "bhikṣava ekāntakṛṣṇānāṃ karmaṇām ekāntakṛṣṇo vipāka ekāntaśuklānām ekāntaśuklo vyatimiśrāṇāṃ",
  "S01dvavims_tu:3010_1": "vyatimiśras tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca ekāntaśukleṣv",
  "S01dvavims_tu:3010_2": "eva karmasv ābhogaḥ karaṇīya ity evaṃ vo bhikṣavaḥ śikṣitavyam //",
  "S01dvavims_tu:3011": "idam avocad bhagavān āttamanasas te bhikṣavo bhagavato bhāṣitam abhyanandann iti //",
  "S01dvavims_tu:3012": "iti dvāviṃśatyavadānakathāyāṃ suvarṇābhāvadāna viṃśatitamaḥ paricchedaḥ //",
  "S01dvavims_tu:3013": "XXI. vapuṣmānavadāna",
  "S01dvavims_tu:3014": "athāvocan munīndro 'sau sakyasiṃho guṇākaraḥ /",
  "S01dvavims_tu:3015": "bhikṣugaṇaṃ samālokya vapuṣmānavadānakam // Dak_21.1 //",
  "S01dvavims_tu:3016": "bhikṣava ūcuḥ //",
  "S01dvavims_tu:3017": "bhagavan sarvavic chāsta śrutvāsmākaṃ śubhāṃ giram /",
  "S01dvavims_tu:3018": "yad buddhe kṛtapuṇyānāṃ punar vaktuṃ tvam arhasi // Dak_21.2 //",
  "S01dvavims_tu:3019": "bhagavān āha //",
  "S01dvavims_tu:3020": "śṛṇuta bhikṣavaḥ punar apy ekasmin samaye tatra kapilavastuni mahānagare 'nyatamaḥ śākyaḥ prativasati /",
  "S01dvavims_tu:3021": "sa āḍhyo mahādhano mahāparivāro vistīrṇaviśālaparigraho vaiśravaṇadhanasamudito vaiśravaṇapratispardhī /",
  "S01dvavims_tu:3022": "tena sadṛśāt kulāt kalatram ānītam /",
  "S01dvavims_tu:3023": "sa tayā sārdhaṃ krīḍati ramate paricārayati /",
  "S01dvavims_tu:3024_0": "tasya krīḍato ramamāṇasya paricārayataḥ patnī āpannasattvā putro jāto 'bhirūpo darśanīyaḥ",
  "S01dvavims_tu:3024_1": "prāsādiko gaura atikrānto mānuṣyavarṇam asaṃprāptaś ca divyavarṇaṃ cāsyavapuḥ śūkṣmatvaṅ",
  "S01dvavims_tu:3024_2": "maheśākhyaḥ prāptocchuddhakāyaś ca /",
  "S01dvavims_tu:3025": "tasya jātau jātimahaṃ kṛtvā nāmadheyaṃ vyavasthāpitaṃ kiṃ bhavatu dārakasya nāmeti //",
  "S01dvavims_tu:3026": "jñātaya ūcuḥ /",
  "S01dvavims_tu:3027": "yasmād asya divyavapus tasmād bhavatu dārakasya vapuṣmān iti nāmeti //",
  "S01dvavims_tu:3028": "(Dak: 209)",
  "S01dvavims_tu:3029": "vapuṣmān dāraka aṣṭābhyo dhātrībhyo datto dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyām /",
  "S01dvavims_tu:3030": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpimaṇḍenānyaiś cottaptair upakaraṇaviśeṣair āśu vardhate hradastham iva paṅkajam /",
  "S01dvavims_tu:3031": "sa ca śrāddho bhadraḥ kalyāṇāśaya ātmahitaparahitapratipannaḥ kāruṇiko mahātmā dharmakāmaḥ sarvalokaiś ca pūjyo mānyo 'bhivādyaś ca /",
  "S01dvavims_tu:3032": "tato vapuṣmāṇ yān yān api sa pradeśān gatvā krāmati te te 'sya medhyā bhavanty evaṃvidhaḥ puṇyamaheśākhyaḥ //",
  "S01dvavims_tu:3033": "yāvad apareṇa samayena nyagrodhārāmaṃ gataḥ //",
  "S01dvavims_tu:3034_0": "athāsau dadarśa buddhaṃ bhagavantaṃ dvātriṃśatā mahāpuruṣalakṣaṇaiḥ samalaṃkṛtam",
  "S01dvavims_tu:3034_1": "aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ",
  "S01dvavims_tu:3034_2": "jaṅgamam iva ratnaparvataṃ samantato bhadrakaṃ sahadarśanāc cānena bhagavato 'ntike",
  "S01dvavims_tu:3034_3": "cittaprasāditaḥ prasādajātaś ca bhagavataḥ pādābhivandanaṃ kṛtvā purastān niṣanṇo dharmaśravaṇāya //",
  "S01dvavims_tu:3035": "tasya bhagavatā āśayānuśayaṃ dhātuṃ prakṛtiṃ ca jñātvā tādṛśī catūrāryasatyasaṃprativedhikī (Dak: 210)",
  "S01dvavims_tu:3036": "dharmadeśanā kṛtā /",
  "S01dvavims_tu:3037": "yāṃ śrutvā vapuṣmatā viṃśatiśikharasamudgataṃ satkāyadṛṣṭiśailaṃ jñānavajreṇa bhittvā śrotāpattiphalaṃ sākṣātkṛtam /",
  "S01dvavims_tu:3038": "sa dṛṣṭasatyo mātāpitarāv anujñāpya bhagavacchāsane pravajitaḥ /",
  "S01dvavims_tu:3039": "tena yujyamānena ghaṭamānena sarvasaṃsāracakraṃ calācalaṃ viditvā sarvasaṃskāragatīḥ śatanapatanavikiraṇavidhvaṃsanadharmatayā parāhatya sarvakleśaprahāṇād arhattvaṃ sākṣātkṛtam /",
  "S01dvavims_tu:3040_0": "arhan saṃvṛttas traidhātukavītarāgaḥ samaloṣṭakāncana ākāśapāṇitalasamacitto vāsīcandanakalpo",
  "S01dvavims_tu:3040_1": "vidyāvidāritāṇḍakośo bhavalābhalobhasatkāraparāṅmukhaḥ sendropendrāṇāṃ devānāṃ pūjyo",
  "S01dvavims_tu:3040_2": "mānyo 'bhivādyaś ca saṃvṛttaḥ //",
  "S01dvavims_tu:3041": "atha bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ /",
  "S01dvavims_tu:3042": "kāni bhadanta vapuṣmatā karmāṇi kṛtāni yenāsyaivaṃvidha āśrayo 'rhattvaṃ ca prāptam iti //",
  "S01dvavims_tu:3043": "bhagavān āha /",
  "S01dvavims_tu:3044": "vapuṣmatā bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāṇi pariṇatapratyayāny oghavatpratyupasthitāny",
  "S01dvavims_tu:3045": "avaśyabhāvīni /",
  "S01dvavims_tu:3046": "vapuṣmatā karmāṇi kṛtāny upacitāni ko 'nyaḥ pratyanubhaviṣyati /",
  "S01dvavims_tu:3047": "(Dak: 211)",
  "S01dvavims_tu:3048": "na bhikṣavaḥ karmāṇi kṛtāny upacitāni bāhye pṛthivīdhātau vipacyante",
  "S01dvavims_tu:3049": "nābdhātau na tejodhātau na vāyudhātāv api tūpatteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca /",
  "S01dvavims_tu:3050": "na praṇaśyanti karmāṇi kalpakoṭiśatair api /",
  "S01dvavims_tu:3051": "sāmagrīṃ prāpya kālaṃ ca phalanti khalu dehinām // Dak_21.3 //",
  "S01dvavims_tu:3052_0": "bhūtapūrvaṃ bhikṣavo 'tīte 'dhvani ekanavate kalpe vipaśyī nāma samyaksaṃbuddho loka",
  "S01dvavims_tu:3052_1": "udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devānāṃ",
  "S01dvavims_tu:3052_2": "ca manuṣyāṇāṃ ca buddho bhagavān /",
  "S01dvavims_tu:3053": "sa bandhumatīrājadhānīm upaniśritya viharati /",
  "S01dvavims_tu:3054": "yāvad vipaśyī samyaksaṃbuddhaḥ sakalabuddhakāryaṃ kṛtvā indhanakṣayād ivāgnir nirupadhiśeṣe nirvāṇadhātau parinirvṛtaḥ /",
  "S01dvavims_tu:3055": "tato rājñā bandhumatā śarīre śarīrapūjāṃ kṛtvā samantayojanaś catūratnamayaḥ stūpaḥ pratiṣṭhāpitaḥ krośam uccatvena /",
  "S01dvavims_tu:3056": "tatra ca rājñā bandhumatā saputravargeṇa sāmātyagaṇaparivṛtena stūpamahaḥ kṛtaḥ /",
  "S01dvavims_tu:3057": "yāvad anyatamasmin divase 'nyatamo daridrapuruṣaḥ stūpāṅgaṇaṃ praviṣṭas tatra tena puṣpāṇi mlānāni dṛṣṭāni rajasā varṇaś ca malinīkṛtaḥ /",
  "S01dvavims_tu:3058": "tatas tena buddhaguṇān anusmṛtya prasādajātena saṃmārjanīṃ gṛhītvā (Dak: 212)",
  "S01dvavims_tu:3059": "stūpaḥ saṃmṛṣṭo nirmālyaṃ cāpanītam /",
  "S01dvavims_tu:3060": "tato 'pagatarajaṃ stūpaṃ nirmalaṃ dṛṣṭvā prasādajātaḥ pādayor nipatya praṇidhānaṃ kṛtavān //",
  "S01dvavims_tu:3061": "anenāhaṃ kuśalena cittotpādena evaṃvidhānāṃ guṇānāṃ lābhī bhavisyāmi /",
  "S01dvavims_tu:3062": "evaṃvidham eva śāstāram ārāgayeyam mā virāgayeyam iti //",
  "S01dvavims_tu:3063": "bhagavān āha //",
  "S01dvavims_tu:3064": "kiṃ manyadhve bhikṣavo yo 'sau tena kālena tena samayena daridraḥ puruṣa āsīd ayaṃ sa vapuṣmān /",
  "S01dvavims_tu:3065": "yatas tena stūpaḥ saṃmṛṣṭaḥ tenābhirūpaḥ saṃvṛtto yat praṇidhānaṃ kṛtaṃ teneha janmany arhattvaṃ sākṣātkṛtam iti //",
  "S01dvavims_tu:3066": "bhikṣava ekāntakṛṣṇānāṃ karmaṇām ekāntakṛṣṇo vipākaḥ /",
  "S01dvavims_tu:3067": "ekāntaśuklānām ekāntaśuklo vyatimiśrāṇāṃ vyatimiśraḥ /",
  "S01dvavims_tu:3068": "tasmāt tarhi bhikṣava ekāntakṛṣṇāni karmāṇy apāsya vyatimiśrāṇi ca ekāntaśukleṣv eva karmasv ābhogaḥ karaṇīya ity evaṃ vo bhikṣavaḥ śikṣitavyam //",
  "S01dvavims_tu:3069": "// bhikṣavaḥ punaś ca śṛṇuta //",
  "S01dvavims_tu:3070": "ye ca nirmālyam ākṛṣya śodhayitvātra sarvataḥ /",
  "S01dvavims_tu:3071": "samupāśritya sevante saṃbuddhabhaktimānasāḥ // Dak_21.4 //",
  "S01dvavims_tu:3072": "nirmuktakleśaśokās te darśanīyāḥ śubhendriyāḥ /",
  "S01dvavims_tu:3073": "śrīmantaḥ puṇḍarīkāsyā bhaveyur bodhicāriṇa iti // Dak_21.5 //",
  "S01dvavims_tu:3074": "tac chrutvā bhikṣavaḥ sarve tathāgateti saṃpramoditāḥ /",
  "S01dvavims_tu:3075": "babhūvus te 'pi cātyarthaṃ stūpabhaktiparāyaṇāḥ // Dak_21.6 //",
  "S01dvavims_tu:3076": "iti dvāviṃśatyavadānakathāyāṃ vapuṣmānavadāna ekaviṃśatitamaḥ paricchedaḥ //",
  "S01dvavims_tu:3077": "XXII. candanāvadāna",
  "S01dvavims_tu:3078": "atha khalu bhikṣavo bhagavantam etad avocat //",
  "S01dvavims_tu:3079": "bhagavaṃs tava sadvāṇīṃ śrutvā pramodaṃ prāptavān /",
  "S01dvavims_tu:3080": "tathānyaḥ kena kiṃvidhau pūjābhaktiparāyaṇaḥ // Dak_22.1 //",
  "S01dvavims_tu:3081": "jano 'sti vā tathā bhūyo brūhi me śāstaḥ //",
  "S01dvavims_tu:3082": "bhagavān āha //",
  "S01dvavims_tu:3083": "śṛṇuta bhikṣavaḥ kasmiṃś cit samaye mahatā saṃghena sārdhaṃ maghadeṣu janapadeṣu cārikāṃ caran gaṅgātīram anuprāptaḥ /",
  "S01dvavims_tu:3084": "tena khalu punaḥ samayena gaṅgātīrasya nātidūre stūpam avarugṇaṃ vātātapābhyāṃ pariśīrṇaṃ caityaṃ bhikṣubhir dṛṣṭvā bhagavān pṛṣṭaḥ /",
  "S01dvavims_tu:3085": "kasya bhagavann ayaṃ stūpa iti //",
  "S01dvavims_tu:3086": "bhagavān āha //",
  "S01dvavims_tu:3087": "candano nāma pratyekabuddho babhūva /",
  "S01dvavims_tu:3088": "tasyeti //",
  "S01dvavims_tu:3089": "bhikṣava ūcuḥ /",
  "S01dvavims_tu:3090": "kuto bhagavaṃś candanasya pratyekabuddhasyotpattir nāmābhinirvṛttiś ceti //",
  "S01dvavims_tu:3091": "bhagavān āha //",
  "S01dvavims_tu:3092": "icchatha yūyaṃ bhikṣavaḥ śrotuṃ yathā candanasya pratyekabuddhasyotpattir nāmābhinirvṛttiś ca //",
  "S01dvavims_tu:3093": "evaṃ bhadanta //",
  "S01dvavims_tu:3094": "tena hi bhikṣavaḥ śṛṇuta sādhu suṣṭhu ca manasikuruta bhāṣiṣye //",
  "S01dvavims_tu:3095": "bhūtapūrvaṃ bhikṣavo 'tīte 'dhvani vārāṇasyāṃ nagaryāṃ brahmadatto nāma rājā rājyaṃ kārayanti /",
  "S01dvavims_tu:3096": "ṛddhaṃ ca sphītaṃ ca kṣemaṃ ca subhikṣaṃ cākīrṇabahujanamanuṣyaṃ ca (Dak: 215)",
  "S01dvavims_tu:3097": "praśāntakalikalahaḍimbaḍamaraṃ taskararogāpagataṃ śālīkṣugomahiṣīsaṃpannaṃ dhārmiko dharmarājo dharmeṇa rājyaṃ kārayati /",
  "S01dvavims_tu:3098": "so 'putraḥ putrābhinandī śivarudravaruṇakuberaśakrabrahmādīn anyāṃś ca devatāviśeṣān āyācate /",
  "S01dvavims_tu:3099": "tadyathārāmadevatā vanadevatāś catvaradevatāḥ śṛṅgāṭakadevatā balipratigrāhitadevatāḥ sahajāḥ sahadhārmikā nityānubaddhā api devatā āyācate /",
  "S01dvavims_tu:3100": "asti caiṣa lokapravādaḥ /",
  "S01dvavims_tu:3101": "yad āyācanahetoḥ putrā jāyante duhitaraś ceti /",
  "S01dvavims_tu:3102": "tac ca naivaṃ /",
  "S01dvavims_tu:3103": "yady evam abhaviṣyad ekaikasya putrasahasram abhaviṣyat /",
  "S01dvavims_tu:3104": "tadyathā rājñāś cakravartinaḥ /",
  "S01dvavims_tu:3105": "api tu trayāṇāṃ sthānānāṃ saṃmukhībhāvāt putrā jāyante duhitaraś ca /",
  "S01dvavims_tu:3106": "sa caivam āyācanaparas tiṣṭhati /",
  "S01dvavims_tu:3107": "tasya codyāne mahāpadminī /",
  "S01dvavims_tu:3108": "tatra padmam atipramāṇaṃ jātam /",
  "S01dvavims_tu:3109": "tad divase divase vardhate na tu phullati /",
  "S01dvavims_tu:3110": "tata ārāmikeṇa rājñe niveditam /",
  "S01dvavims_tu:3111": "rājñā uktaḥ parirakṣyatām etat padmam iti //",
  "S01dvavims_tu:3112": "yāvad apareṇa samayena sūryodaye tat padma vikasitaṃ tasya ca padmasya karṇikāyāṃ dārakaḥparyaṅkaṃ baddhvāvasthitaḥ /",
  "S01dvavims_tu:3113": "abhirūpo darśanīyaḥ prāsādiko gauraḥ kanakavarṇaś chattrākāraśirāḥ pralambabāhur vistīrṇalalāṭa uccaghonaḥ saṃgatabhrūs tuṅganāso dvātriṃśatā mahāpuruṣalakṣaṇaiḥ (Dak: 216)",
  "S01dvavims_tu:3114": "samalaṃkṛto 'śītyānuvyañjanair virājitagātraḥ /",
  "S01dvavims_tu:3115": "tasya mukhāt padmagandho vāti /",
  "S01dvavims_tu:3116": "śarīrāc ca candanagandhaḥ /",
  "S01dvavims_tu:3117": "tata ārāmikeṇa rājñe niveditam /",
  "S01dvavims_tu:3118": "tac chrutvā rājā sāmātyaḥ sāntaḥpuraś ca tad udyānaṃ gataḥ /",
  "S01dvavims_tu:3119": "sahadarśanāt tena dārakeṇa rājā saṃbhāṣitaḥ /",
  "S01dvavims_tu:3120": "ehi tāta ahaṃ te 'putrasya putra iti //",
  "S01dvavims_tu:3121": "tato rājā hṛṣṭatuṣṭapramudita uvāca /",
  "S01dvavims_tu:3122": "evam eva putra yathā vadasīti //",
  "S01dvavims_tu:3123": "tato rājā padminīm avagāhya taṃ dārakaṃ padmakarṇikāyāṃ gṛhītvā pāṇitale sthāpitavān //",
  "S01dvavims_tu:3124": "yatra ca sa dārakaḥ pādau sthāpayati tatra padmāni prādurbhavanti //",
  "S01dvavims_tu:3125": "tatas tasya candana iti nāma kṛtam //",
  "S01dvavims_tu:3126": "yadānupūrveṇa candano dārako mahān saṃvṛtto yauvanībhūtas tadā nāgarai rājā vijñaptaḥ /",
  "S01dvavims_tu:3127": "ihāsmākaṃ deva nagaraparva pratyupasthitaṃ tad arhati deva candanaṃ kumāram utsraṣṭum asmābhiḥ saha parvānubhaviṣyati /",
  "S01dvavims_tu:3128": "padmaiś ca sarvam adhiṣṭhānam alaṃkariṣyatīti // rājāha //",
  "S01dvavims_tu:3129": "evam astv iti //",
  "S01dvavims_tu:3130": "tataś candanaḥ sarvālaṃkāravibhūṣito 'mātyaputraparivṛto vividhair vādyair vādyamānai rājakulād bahir upayīti nagaraparva pratyanubhavitum /",
  "S01dvavims_tu:3131": "tatra tasya gacchataḥ padavinyāse padavinyāse padmāni (Dak: 217)",
  "S01dvavims_tu:3132": "prādurbhavanti darśanīyāni manoramāṇi ca tāny ekaraśminiścaritāni /",
  "S01dvavims_tu:3133": "taiś ca sūryaraśmibhiḥ spṛṣṭamātrāṇi glāyanti śuṣyanti ca //",
  "S01dvavims_tu:3134": "atha tasya śuddhasattvasya kalyāṇāśayasya pūrvabuddhāvaropitakuśalamūlasya taddarśanād yoniśo manasikāra utpannaḥ /",
  "S01dvavims_tu:3135": "yathemāni padmāni utpannamātrāṇi śobhante 'rkaraśmiparitāpitāni mlāyanti śuṣyanti /",
  "S01dvavims_tu:3136": "evam idam api tathā śarīram iti //",
  "S01dvavims_tu:3137": "tasyaivaṃ cintayatas tulayata upaparīkṣamāṇasya saptatriṃśad bodhipakṣyā dharmā abhimukhībhūtāḥ /",
  "S01dvavims_tu:3138": "tena tasyaiva janakāyasya madhye sthitena pratyekabodhiḥ sākṣātkṛtā //",
  "S01dvavims_tu:3139": "yāvac chuddhāvāsakāyikair devais tasmai kāṣāyāṇy upanāmitāni /",
  "S01dvavims_tu:3140": "tāni ca prāvṛtya gagaṇatalam utpatito vicitrāṇi ca jvalanavarṣaṇatapanavidyuttanaprātihāryāṇi kartuṃ pravṛttaḥ /",
  "S01dvavims_tu:3141": "yaddarśanād rājñāmātyanaigamasahāyena mahāprasādaḥ pratilabdhaḥ /",
  "S01dvavims_tu:3142": "vicitrāṇi ca kuśalamūlāny avaropitāny abhūt //",
  "S01dvavims_tu:3143": "bhagavān āha //",
  "S01dvavims_tu:3144": "ataś candanasya pratyekabuddhasyotpattir nāmābhinirvṛttiś ceti //",
  "S01dvavims_tu:3145": "bhikṣavo bhadantaṃ papracchuḥ //",
  "S01dvavims_tu:3146": "kāni bhadanta candanena pratyekabuddhena karmāṇi kṛtāni yenāsya śarīraṃ sugandhi tīkṣṇendriyaś ceti //",
  "S01dvavims_tu:3147": "(Dak: 218)",
  "S01dvavims_tu:3148": "bhagavan āha //",
  "S01dvavims_tu:3149": "bhūtapūrvaṃ bhikṣavaḥ kāśyapo nāma samyaksaṃbuddho babhūva vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
  "S01dvavims_tu:3150": "sa buddhaḥ sakalabuddhakāryaṃ kṛtvā nirupadiśeṣe nirvāṇadhātau vyavasthitaḥ //",
  "S01dvavims_tu:3151": "tatrānena candanena pūrvasmin kāle keśanakhastūpaṃ kāritaṃ,",
  "S01dvavims_tu:3152": "kāśyape bhagavati prasādajātena pravrajitaḥ /",
  "S01dvavims_tu:3153": "tatra stūpe gandhāvasekaḥ kṛtaḥ puṣpāṇi cāvaropitāni pratyekabodhau cānena mārgo bhāvitaḥ /",
  "S01dvavims_tu:3154": "tataḥ sa pratyekabuddho buddhakāryaṃ kṛtvā śuddhāśayatvāt so 'pi nirvāṇam agamat //",
  "S01dvavims_tu:3155": "tatas tasya śiṣyās tasyaiva nāmnā caityaṃ kāritavān /",
  "S01dvavims_tu:3156": "tasyaiva caitya iti niveditaḥ //",
  "S01dvavims_tu:3157_0": "tasmāt tarhi bhikṣava evaṃ śikṣitavyaṃ yac chāstāraṃ satkariṣyāmo gurukariṣyāmo mānayiṣyāmaḥ",
  "S01dvavims_tu:3157_1": "pūjayiṣyāmaḥ śāstāraṃ satkṛtya gurukṛtya mānayitvā pūjayitvopaniśritya vihariṣyāma",
  "S01dvavims_tu:3157_2": "ity evaṃ vo bhikṣavaḥ śikṣitavyam /",
  "S01dvavims_tu:3158": "idam avocad bhagavān āttamanasas te bhikṣavo bhagavato bhāṣitam abhyanandann iti //",
  "S01dvavims_tu:3159": "iti dvāviṃśatyavadānakathāyāṃ candanāvadāna dvāviṃśatitamaḥ pancchedaḥ //",
  "S01dvavims_tu:3160": "(Dak: 219) saṃgrahaślokāḥ",
  "S01dvavims_tu:3161": "saṃgrahaślokāḥ //",
  "S01dvavims_tu:3162": "puṇyotsāhanaṃ śravaṇaṃ durlabhaṃ tyāgapuṇyayoḥ /",
  "S01dvavims_tu:3163": "bimbasnāmaṃ tathā gandhaṃ chattraṃ dhātvāvaropaṇam // 1 //",
  "S01dvavims_tu:3164": "maṇḍalaṃ bhojanaṃ pānaṃ vastraṃ puṣpādivarṇanam /",
  "S01dvavims_tu:3165": "praṇāmojjvālikādīpaṃ vihāram avataṃsakam // 2 //",
  "S01dvavims_tu:3166": "nirmālyāpaṃ candanaṃ ca ity eta bahudhā bhrśaṃ /",
  "S01dvavims_tu:3167": "kathā dvāviṃśatiḥ proktā bhūyo dānasya varṇane // 3 //",
  "S01dvavims_tu:3168": "XXIII. dānakathā",
  "S01dvavims_tu:3169": "(1) vastra",
  "S01dvavims_tu:3170": "atha khalu bhikṣavo bhagavantam etad avocat //",
  "S01dvavims_tu:3171": "bhagavañ chrotum icchāmi yat purānyakṛtaṃ tathā /",
  "S01dvavims_tu:3172": "tat sarvaṃ gadyatāṃ vīra lokānāṃ puṇyavṛddhaye // Dak_23.1 //",
  "S01dvavims_tu:3173": "ity ukte bhagavān āha śākyasiṃho dayākaraḥ /",
  "S01dvavims_tu:3174": "bhikṣavaḥ śrūyatāṃ puṇyaṃ lokānāṃ puṇyavṛddhaye // Dak_23.2 //",
  "S01dvavims_tu:3175": "dānaṃ nāma mahānidhānam anugaṃ caurādyasādhāraṇaṃ",
  "S01dvavims_tu:3176": "dānaṃ matsaralobhadoṣarajasaḥ prakṣālanaṃ cetasaḥ /",
  "S01dvavims_tu:3177": "saṃsārādhvapariśramāpanayanaṃ dānaṃ sukhaṃ vāhanaṃ",
  "S01dvavims_tu:3178": "dānaṃ naikasukhopadhānasumukhaṃ sanmitram ātyantikam // Dak_23.3 //",
  "S01dvavims_tu:3179": "vibhavasamudayaṃ vā dīptim ājñāguṇaṃ vā tridaśapuranivāsaṃ rūpaśobhāguṇaṃ vā",
  "S01dvavims_tu:3180": "/",
  "S01dvavims_tu:3181": "yad abhilaṣati sarvaṃ tat samāpnoti dānād iti parigaṇitārthaḥ ko na dānāni dadyāt",
  "S01dvavims_tu:3182": "// Dak_23.4 //",
  "S01dvavims_tu:3183": "śraddhā śubhasya jananī jananī yathaiva saivādito manasi sādhujanair niveśya /",
  "S01dvavims_tu:3184": "śraddhākareṇa rahito na hi bodhipakṣasaddharmaratnanikaragrahaṇe samarthaḥ //",
  "S01dvavims_tu:3185": "Dak_23.5 //",
  "S01dvavims_tu:3186": "vibhūtibhir yathā bhraṣṭo 'naiśvaryapadam āptavān /",
  "S01dvavims_tu:3187": "tathā śraddhendriyair bhraṣṭo na bodhipadam āpnuyāt // Dak_23.6 //",
  "S01dvavims_tu:3188": "tasmān nareṇa viduṣā sugatādikeṣu kāryaṃ manaḥprasadanaṃ satataṃ hiteṣu /",
  "S01dvavims_tu:3189": "niḥśeṣadoṣaśamanāya na cānyad asti śraddhā yathā dahati doṣagaṇaṃ samastam //",
  "S01dvavims_tu:3190": "Dak_23.7 //",
  "S01dvavims_tu:3191": "dānaṃ caturvidhaṃ proktaṃ daridrasya śiśor api /",
  "S01dvavims_tu:3192": "supātre ca sukṣetre ca viśeṣaṃ dānasadvaram // Dak_23.8 //",
  "S01dvavims_tu:3193": "dīnāḥ kuvāsaso mūḍhāḥ kapālāṅkitapāṇayaḥ /",
  "S01dvavims_tu:3194": "darśayanty eva lokasya hy adātuḥ phalam īdṛśam // Dak_23.9 //",
  "S01dvavims_tu:3195": "dagdhasthūṇasamucchrayāḥ pratigṛhaṃ pretopamā bhaikṣukāḥ",
  "S01dvavims_tu:3196": "śaśvat kṣudvihatā bhramanti yad amī dehīti bāhūcchritāḥ /",
  "S01dvavims_tu:3197": "dūropadrutasārameyanivahā vyāvṛtya tiṣṭhanty api",
  "S01dvavims_tu:3198": "prāyo 'lpaṃ sakṛd apy amībhir aśanaṃ dattaṃ na kasmai cana // Dak_23.10 //",
  "S01dvavims_tu:3199": "iti matvā narās tasmād dānaiva prayatāṃ kuru /",
  "S01dvavims_tu:3200": "tena dānāt paraṃ bandhur anyo nāsti bhavālaye // Dak_23.11 //",
  "S01dvavims_tu:3201": "bhūtapūrvaṃ bhikṣavaḥ kasmiṃś cit samaye mahatā saṃghena sārdhaṃ śrāvastyāṃ viharāmi jetavane 'nāthapiṇḍadasyārāme /",
  "S01dvavims_tu:3202": "yadānāthapiṇḍadena gṛhapatinā buddhapramukhāya bhikṣusaṃghāya jetavanaṃ niryātitaṃ krameṇa koṭīśataṃ bhagavacchāsane dattam tadā tasya buddhir abhavat //",
  "S01dvavims_tu:3203": "kim atrāścaryaṃ (Dak: 222)",
  "S01dvavims_tu:3204": "yad ahaṃ dānāni dadāmi puṇyāni vā karomi yan nv ahaṃ daridrajanānugrahārthaṃ śrāvastīnivāsino janakāyāc chandakabhikṣaṇaṃ kṛtvā bhagavantaṃ saśrāvakasaṃgham upatiṣṭheyam /",
  "S01dvavims_tu:3205": "evaṃ me mahājanānugrahaḥ kṛto bhaviṣyati bahu cānena puṇyaṃ prasūtaṃ bhaviṣyatīti //",
  "S01dvavims_tu:3206": "tato 'nāthapiṇḍadena gṛhapatinā eṣa vṛttānto rājñe niveditaḥ /",
  "S01dvavims_tu:3207": "rājñā sarvasyāṃ śrāvastyāṃ ghaṇṭhāvaghoṣaṇā kāritā /",
  "S01dvavims_tu:3208": "śṛṇvantu bhadantaḥ śrāvastīnivāsinaḥ paurā adya saptame divase 'nāthapinḍado gṛhapatir hastiskandhādhirūḍhas tathāgatasya saśrāvakasaṃghasyārthāya cchandakabhikṣaṇaṃ kartukāmaḥ /",
  "S01dvavims_tu:3209": "yasya vo yanmātraṃ parityaktaṃ tad anupradātavyam iti //",
  "S01dvavims_tu:3210": "yāvat saptame divase 'nāthapiṇḍado gṛhapatir hastiskandhādhirūḍhas tathāgatasya saśrāvakasaṃghasyārthāya cchandabhikṣaṇaṃ kartuṃ pravṛttaḥ /",
  "S01dvavims_tu:3211": "tatra yeṣāṃ yanmātro vibhavas te tanmātraṃ dātuṃ pravṛttāḥ /",
  "S01dvavims_tu:3212": "ke cid dharṣaṃ prayānti ke cit kaṭakaṃ ke cit keyuraṃ ke cij jātarūpamālāṃ ke cid aṅgulimudrāṃ ke cin muktāhāraṃ (Dak: 223)",
  "S01dvavims_tu:3213": "ke cid dhiraṇyaṃ ke cit suvarṇaṃ ke cid antaśaḥ kārṣāpaṇam /",
  "S01dvavims_tu:3214": "gṛhapatir pai parānugrahārthaṃ pratigṛhṇāti //",
  "S01dvavims_tu:3215": "yāvad anyatamā strī paramadaridrā /",
  "S01dvavims_tu:3216": "tayā tribhir māsaiḥ kṛcchreḥa paṭaka upārjitaḥ /",
  "S01dvavims_tu:3217": "sā taṃ paṭakaṃ prāvṛtya vīthim avatīrṇā 'nāthapiṇḍadaś ca tayā dūrata evāgacchañ śaṅkhapaṭahair vādyamānair avalokitaḥ /",
  "S01dvavims_tu:3218": "tayānyatama upāsakaḥ pṛṣṭaḥ /",
  "S01dvavims_tu:3219": "yadi tāvad ayaṃ gṛhapatir āḍhyo mahādhano mahābhogo 'ntarbhaumāni nigūḍhāny api nidhānānipaśyati /",
  "S01dvavims_tu:3220": "kasmād ayaṃ parakulebhyo bhaikṣyam aṭatīti //",
  "S01dvavims_tu:3221": "sā upāsakenoktā /",
  "S01dvavims_tu:3222": "parānugrahārthaṃ ye 'samarthā bhagavantaṃ saśrāvakasaṃghaṃ bhojayituṃ teṣām arthe 'nugrahaṃ karoti /",
  "S01dvavims_tu:3223": "kathaṃ bahavaḥ sametā bhagavantaṃ pratipādayeṣur iti //",
  "S01dvavims_tu:3224": "tatas tasyā dārikāyā buddhir utpannā /",
  "S01dvavims_tu:3225": "ahaṃ tāvad akṛtapuṇyā na me śaktir asti yad aham ekākinī bhagavantaṃ saśrāvakasaṃghaṃ bhojanena pratipādayitum /",
  "S01dvavims_tu:3226": "yan nv aham atra kiṃ cid anupradadyām iti //",
  "S01dvavims_tu:3227": "sā svakaṃ vibhavam avalokayantī na kiṃ cit paśyati ṛte paṭakāt /",
  "S01dvavims_tu:3228": "sā cintayituṃ pravṛttā /",
  "S01dvavims_tu:3229": "yady aham ihasthaiva paṭakaṃ pradāsyāmi nagnā bhaviṣyāmi / yan",
  "S01dvavims_tu:3230": "nv ahaṃ (Dak: 224) śaraṇapṛṣṭham abhiruhya paṭakaṃ kṣipeyam iti //",
  "S01dvavims_tu:3231": "tataḥ sā śaraṇapṛṣṭham abhiruhya svaśarīrāt paṭakam apanīyānāthapiṇḍadasyopari kṣiptā /",
  "S01dvavims_tu:3232": "tataḥ paṭakaṃ dṛṣṭvā gṛhapatinā sā saṃlakṣitā /",
  "S01dvavims_tu:3233": "nūnam asyā eṣaiva vibhavo yad anayā śaraṇasaṃsthayā kṣiptam iti //",
  "S01dvavims_tu:3234": "tena svapauruṣeyāṇām ājñānupradattā /",
  "S01dvavims_tu:3235": "gacchantu bhavanto 'valokayantu kenāyaṃ paṭakaḥ kṣipta iti //",
  "S01dvavims_tu:3236": "tair avalokitā yāvad utkuṭukā niṣaṇṇā /",
  "S01dvavims_tu:3237": "tatas taiḥ pṛṣṭā tayā coktam /",
  "S01dvavims_tu:3238": "yo me vibhava āsīt sa me bhagavadguṇānukīrtanaṃ pratiśrutya dāridrabhayabhītayā tathāgatapramukhe bhikṣusaṃghe datta iti //",
  "S01dvavims_tu:3239": "tatas tair anāthapiṇḍadāya niveditam /",
  "S01dvavims_tu:3240": "tato 'nāthapiṇḍadena gṛhapatinā paramavismayajātena sā dārikā vicitrair vastrair ābharaṇaiś cācchāditā //",
  "S01dvavims_tu:3241": "tataḥ sā cālpāyuṣkā kālagatā praṇīteṣu deveṣu trayastriṃśeṣūpapannā /",
  "S01dvavims_tu:3242": "upapannamātrāyās tasyās tathāvidhāni vastrāṇi prādurbhūtāni yāni na kasya cid anyasya devaputrasya vā devakanyāyā vā /",
  "S01dvavims_tu:3243": "dharmatā khalu devaputrasya devakanyāya vāciropasaṃpannasya trīṇi cittāny utpadyante /",
  "S01dvavims_tu:3244": "kutaś cyutāḥ kutropapannāḥ kena karmaṇeti /",
  "S01dvavims_tu:3245": "sā paśyati manuṣyebhyaś cyutā (Dak: 225)",
  "S01dvavims_tu:3246": "praṇīteṣu deveṣu trayastriṃśeṣūpapannā bhagavataḥ paṭakapradānād iti //",
  "S01dvavims_tu:3247_0": "tato vastradāyikā devakanyā calavimalakuṇḍaladharā hārārdhahāravibhūṣitagātrā maṇiratnacitracūḍā",
  "S01dvavims_tu:3247_1": "kuṅkumatamālapattraspṛkkādisaṃmṛṣṭagātrā tām eva rātriṃ divyānām utpalapadmakumudapunḍarīkamandārakāṇāṃ",
  "S01dvavims_tu:3247_2": "puṣpāṇām utsaṅgaṃ pūrayitvā sarvaṃ jetavanam udāreṇāvabhāsenāvabhāsya bhagavantaṃ",
  "S01dvavims_tu:3247_3": "puṣpair avakīrya bhagavataḥ purastān niṣaṇṇā dharmaśravaṇāya //",
  "S01dvavims_tu:3248_0": "atha bhagavān paṭapradāyikāyā devakanyāyā āśayānuśayaṃ dhātuṃ prakṛtiṃ ca jñatva",
  "S01dvavims_tu:3248_1": "tādṛśīṃ caturāryasaṃpratibodhikīṃ dharmadeśanāṃ kṛtavān yāṃ śrutvā paṭapradāyikāyā",
  "S01dvavims_tu:3248_2": "devakanyāyā viṃśatiśikharasamudgataṃ satkāyadṛṣṭiśailaṃ jñānavajreṇa bhittvā śrotāpattiphalaṃ sākṣātkṛtam //",
  "S01dvavims_tu:3249": "sā dṛṣṭasatyā trir udānam udānayati /",
  "S01dvavims_tu:3250": "idam asmākaṃ bhadanta na mātrā kṛtaṃ na pitrā na rājñā na devatābhiḥ neṣṭena svajanabhandhuvargeṇa na pūryapretair śramaṇabrāhmaṇair yad bhagavatāsmākaṃ kṛtam /",
  "S01dvavims_tu:3251": "ucchoṣitā rudhirāśrusamudrā laṅghitā asthiparvatāḥ pihitāny apāyadvārāṇi vivṛtāni svargamokṣadvārāṇi pratiṣṭhāpitāḥ smo devamanuṣyeṣu / āha ca //",
  "S01dvavims_tu:3252": "(Dak: 226)",
  "S01dvavims_tu:3253": "tavānubhāvāt pihitaḥ sughoro hy apāyamārgo bahudoṣayuktaḥ /",
  "S01dvavims_tu:3254": "apāvṛtā svargagatiḥ supuṇyā nirvāṇamārgaś ca mayopalabdhaḥ // Dak_23.12 //",
  "S01dvavims_tu:3255": "tvadāśrayāc cāptam apetadoṣaṃ mayādya śuddhaṃ suviśuddhacakṣuḥ /",
  "S01dvavims_tu:3256": "prāptaṃ ca śāntaṃ padam āryakāntaṃ tīrṇā ca duḥkhārṇavapāram asmi //",
  "S01dvavims_tu:3257": "Dak_23.13 //",
  "S01dvavims_tu:3258": "naravarendra narāmarapūjita vigatajanmajarāmaraṇāmaya /",
  "S01dvavims_tu:3259": "bhavasahasrasudurlabhadarśana saphalam adya mune tava darśanam // Dak_23.14 //",
  "S01dvavims_tu:3260": "iti //",
  "S01dvavims_tu:3261": "avanamya tataḥ pralambahārā caraṇau dvāv abhivandya jātaharṣā /",
  "S01dvavims_tu:3262": "parigamya ca dakṣiṇaṃ jitāriṃ suralokābhimukhaṃ divaṃ jagāma // Dak_23.15",
  "S01dvavims_tu:3263": "//",
  "S01dvavims_tu:3264_0": "atha paṭapradāyikā devakanyā vaṇig iva labdhalābhaḥ sasyasaṃpanna iva karṣakaḥ śūra",
  "S01dvavims_tu:3264_1": "iva vijitasaṃgrāmaḥ sarvarogaparimukta ivāturo yayā vibhūtyā bhagavatsakāśam āgatā",
  "S01dvavims_tu:3264_2": "tayaiva vibhūtyā svabhavanaṃ gatā //",
  "S01dvavims_tu:3265": "(Dak: 227)",
  "S01dvavims_tu:3266": "tato bhikṣavaḥ pūrvarātrāpararātraṃ jāgarikāyogam anuyuktā viharanti /",
  "S01dvavims_tu:3267": "tair dṛṣṭo bhagavato 'ntike udāro 'vabhāsaḥ /",
  "S01dvavims_tu:3268": "yaṃ dṛṣṭvā saṃdigdhā bhagavantaṃ papracchuḥ /",
  "S01dvavims_tu:3269": "kiṃ bhagavann asyāṃ rātrau bhagavantaṃ darśanāya brahmā sahāpatiḥ śakro devendrāś catvāro lokapālā upasaṃkrāntā iti //",
  "S01dvavims_tu:3270": "bhagavān āha /",
  "S01dvavims_tu:3271": "na bhikṣavo brahmā sahāpatir na śakro devendro nāpi catvāro lokapālā māṃ darśanāyopasaṃkrāntāḥ /",
  "S01dvavims_tu:3272": "api tv anāthapiṇḍadasya gṛhapateś chandakabhikṣaṇaṃ kurvāṇasya paṭadānaṃ kṛtvā kālagatā praṇīteṣu deveṣu trayastriṃśeṣūpapannā sarvasukhabhogavastraṃ prāptavatīti /",
  "S01dvavims_tu:3273": "sā imāṃ rātriṃ matsakāśam upasaṃkrāntā tasyā mayā dharmo deśitaḥ /",
  "S01dvavims_tu:3274": "dṛṣṭasatyā ca tataḥ svabhavanaṃ gatā iti //",
  "S01dvavims_tu:3275": "tasmāt tarhi bhikṣava evaṃ śikṣitavyam /",
  "S01dvavims_tu:3276": "yad buddhadharmasaṃgheṣu kārān kariṣyāmo nāpakārān ity evaṃ vo bhikṣavaḥ śikṣitavyam //",
  "S01dvavims_tu:3277": "tac chrutvā bhikṣavaḥ sarve prābhyanandan prabodhitāḥ //",
  "S01dvavims_tu:3278": "(Dak: 228)",
  "S01dvavims_tu:3279": "(2) śibi",
  "S01dvavims_tu:3280": "atha khalu bhagavān maitreyaṃ bodhisattvaṃ mahāsattvaṃ samāmantryāha /",
  "S01dvavims_tu:3281": "śṛṇu maitreya punar api dānasya phalānuśaṃsāṃ vakṣyāmi //",
  "S01dvavims_tu:3282": "sādhu bhagavann iti bhagavāṃs tasyaitad avocat //",
  "S01dvavims_tu:3283": "puṇyaṃ narāṇāṃ tamasi pradīpo bhayeṣu rakṣā vyasaneṣu bandhuḥ /",
  "S01dvavims_tu:3284": "rujāsu bhaiṣajyam anuttaraṃ ca plavaṃ ca saṃsāramahāsamudre // Dak_23.16 //",
  "S01dvavims_tu:3285": "daridranāśanaṃ dānaṃ śīlaṃ durgatinivāraṇam /",
  "S01dvavims_tu:3286": "ajñānanāśanaṃ prajñā bhāvanā bhavanāśanam // Dak_23.17 //",
  "S01dvavims_tu:3287": "śuddhena manasā dravyaṃ svaṃ dadāti yadā pumān /",
  "S01dvavims_tu:3288": "tatkṣaṇaṃ kuśalaskandho dānam ity abhidhīyate // Dak_23.18 //",
  "S01dvavims_tu:3289": "dānaṃ sarvasukhaṃ mahābhayaharaṃ bhāgyaṃ mahac cārthadaṃ",
  "S01dvavims_tu:3290": "nānākāraviśālakauśalapadaṃ sarvair guṇālaṃkṛtam /",
  "S01dvavims_tu:3291": "tasmād dānam anekadoṣaśamanaṃ saṃsāraghorāpahaṃ",
  "S01dvavims_tu:3292": "kṣuttṛṣṇādisuśoṣaṇaṃ śubhakaraṃ kuryur narā yatnataḥ // Dak_23.19 //",
  "S01dvavims_tu:3293_0": "maitreyatathāgatena pūrvabodhisattvabhūtena dānapāramitā paripūritā karacaraṇanayanottamāṅgamāṃsāsṛkpriyaputrabhāryāduhitṛrājyāṅgasukhabhogasvaśarīram",
  "S01dvavims_tu:3293_1": "api parityāgena dānapāramitā paripūritā parārthahetos tenaiva tathāgataiśvaryapadaṃ prāptam //",
  "S01dvavims_tu:3294": "tadyathānuśrūyate //",
  "S01dvavims_tu:3295": "(Dak: 229)",
  "S01dvavims_tu:3296": "bhūtapūrvaṃ bhikṣavo 'tīte 'dhvani śibighoṣāyāṃ rājadhānyāṃ śibir nāma rājā rājyaṃ kārayati sma /",
  "S01dvavims_tu:3297_0": "ṛddhaṃ ca sphītaṃ ca kṣemaṃ ca subhikṣaṃ cākīrṇabahujanamanuṣyaṃ ca praśāntakalikalahaḍimbaḍamaraṃ",
  "S01dvavims_tu:3297_1": "taskararogāpagataṃ śālīkṣugomahiṣīsaṃpannam akhilam akanṭhakam ekaputram iva rājyaṃ pālayati //",
  "S01dvavims_tu:3298_0": "sa ca śibī rājā śraddho bhadraḥ kalyāṇāśaya ātmahitaparahitapratipannaḥ kāruṇiko",
  "S01dvavims_tu:3298_1": "mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgatyāgī ca mahati",
  "S01dvavims_tu:3298_2": "tyāgacitte parivartate //",
  "S01dvavims_tu:3299_0": "sa kālyam evottāya yajñavāṭaṃ praviśya annam annārthikebhyaḥ prayacchati vastraṃ",
  "S01dvavims_tu:3299_1": "vastrārthikebhyo dhanadhānyahiraṇyasuvarṇamaṇimuktāvaiḍūryaśaṅkhaśilāpravāḍādīnāṃ",
  "S01dvavims_tu:3299_2": "parityāgaṃ karoti //",
  "S01dvavims_tu:3300": "na cāsau puṇyamayaiḥ saṃskārais tṛptiṃ gacchati //",
  "S01dvavims_tu:3301": "so 'ntaḥpurajanasya bhaktācchādanaṃ prayacchati kumārāṇām amātyānāṃ bhaṭabalāgrasya naigamajanapadānām //",
  "S01dvavims_tu:3302": "atha rājñaḥ śiber etad abhavat /",
  "S01dvavims_tu:3303": "saṃtarpitā anena manuṣyabhūtāḥ /",
  "S01dvavims_tu:3304": "kṣudrajantavo 'vaṣiṣṭāḥ kena saṃtarpayitavyā iti // sa",
  "S01dvavims_tu:3305": "parityaktavibhavasarvasva ekaśāṭakanivasitaḥ svaśarīrāvaśeṣaś cintām āpede /",
  "S01dvavims_tu:3306": "tasyaitad abhavat /",
  "S01dvavims_tu:3307": "kṣudrajantubhyaḥ svaśarīram anuprayacchāmīti /",
  "S01dvavims_tu:3308": "sa śastreṇa svaśarīraṃ takṣayitvā yatra daṃśamaśakās (Dak: 230)",
  "S01dvavims_tu:3309": "tatropasṛṣṭakāyaḥ pratiṣṭhate priyam ivaikaputrakaṃ rudhireṇa saṃtarpayati //",
  "S01dvavims_tu:3310": "atha śakrasya devendrasyādhastāj jñānadarśanaṃ pravartate //",
  "S01dvavims_tu:3311": "tasyaitad abhavat //",
  "S01dvavims_tu:3312": "kim ayaṃ śibirājā sattvānām artham evaṃ karoti uta karuṇayā yan nv aham enaṃ jijñāseya iti //",
  "S01dvavims_tu:3313": "tato bhinnāñjanamasivarṇagṛddhaveśam ātmānam abhinirmāya rājñaḥ śibeḥ sakāśam upasaṃkramya mukhatuṇḍakenākṣy utpāṭayituṃ pravṛttaḥ /",
  "S01dvavims_tu:3314": "na ca tathāpi rājā saṃtrāsam āpadyate /",
  "S01dvavims_tu:3315": "kiṃ tu maitrīviśālābhyāṃ nayanābhyāṃ taṃ gṛdhram ālokya kathayati /",
  "S01dvavims_tu:3316": "vatsa yan madīyāc charīrāt prayujyase tena praṇayaḥ kriyatām iti //",
  "S01dvavims_tu:3317": "tata āvarjitaḥ śakro devendro brāhmaṇaveśam ātmānam abhinirmāya rājñaḥ śibeḥ purastāt sthitvā kathayati //",
  "S01dvavims_tu:3318": "sādhu pārthiva dīyatāṃ me te nayadvayam iti //",
  "S01dvavims_tu:3319": "rājovāca //",
  "S01dvavims_tu:3320": "mahābrāhmaṇa gṛhyatāṃ yad abhirucitam /",
  "S01dvavims_tu:3321": "na me 'tra vighnaḥ kaś cid astīti gṛhyatām //",
  "S01dvavims_tu:3322": "tataḥ śakro devendro bhūyasyā mātrayābhiprasanno brāhmaṇaveśam antardhāpya svarūpeṇa sthitvā rājānam utsāhayann uvāca //",
  "S01dvavims_tu:3323": "sādhu sādhu pārthiva suniścitā te buddhir aprakampyas te praṇidhir anugatāte sattveṣu (Dak: 231)",
  "S01dvavims_tu:3324": "mahākaruṇā,",
  "S01dvavims_tu:3325": "yatra nāma tvaṃ saṃtrāsakareṣu dharmeṣu viśarado nacirāt tvam anena vyavasāyenānuttarāṃ samyaksaṃbodhim abhisamṃbuddhyase //",
  "S01dvavims_tu:3326": "ity uktvā śakro devendras tatraivāntardadhāno 'bhūt //",
  "S01dvavims_tu:3327": "bhagavān āha //",
  "S01dvavims_tu:3328": "kiṃ manyadhve bhikṣavo yo 'sau tena kālena tena samayena śibir nāma rājā babhūvāhaṃ saḥ /",
  "S01dvavims_tu:3329": "tadānīm api me puṇyamaiḥ saṃskārais tṛptir nāsti prāg evedānīm /",
  "S01dvavims_tu:3330": "tasmāt tarhi bhikṣavaḥ śikṣitavyaṃ yad dānāni dāsyāmaḥ puṇyāni kariṣyāmaḥ //",
  "S01dvavims_tu:3331": "ity evaṃ bhikṣavaḥ śikṣitavyam //",
  "S01dvavims_tu:3332": "yatpūrvajanmasukṛtadānānubhāvena dānabalena tathāgato 'rhan samyaksaṃbuddho bhavāmi iti //",
  "S01dvavims_tu:3333": "(Dak: 232)",
  "S01dvavims_tu:3334": "(3) surūpa",
  "S01dvavims_tu:3335": "punar api bhagavān bhikṣusaṃghān āmantrya catasṛṇāṃ parṣadāṃ madhye madhuramadhuraṃ dharmaṃ deśayati sma /",
  "S01dvavims_tu:3336": "kṣaudraṃ madhv ivāneḍakam anekaśatā parṣad bhagavataḥ sakāśān madhuramadhuraṃ dharmaṃ śṛṇoty aniñjamānair indraiḥ /",
  "S01dvavims_tu:3337": "tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ /",
  "S01dvavims_tu:3338": "paśya bhadanta yāvad dharmaratnasyāmī bhājanabhūtāḥ sattvā ādāreṇa śrotavyaṃ manyanta iti //",
  "S01dvavims_tu:3339": "bhagavān āha //",
  "S01dvavims_tu:3340": "yathā tathāgatena bhikṣava ādarajātena dharmaḥ śrutaś codgṛhītaś ca tac chṛṇuta sādhu suṣṭhu ca manasikuruta bhāṣiṣye //",
  "S01dvavims_tu:3341": "bhūtapūrvaṃ bhikṣavo 'tīte 'dhvani vārāṇasyāṃ nagaryāṃ surūpo nāma rājā rājyaṃ kārayati sma //",
  "S01dvavims_tu:3342_0": "ṛddhaṃ ca sphītaṃ ca subhikṣaṃ cākīrṇabahujanamanuṣyaṃ ca praśāntakalikalahaḍimbaḍamaraṃ",
  "S01dvavims_tu:3342_1": "taskararogāpagataṃ śālīkṣugomahiṣīsaṃpannam akhilam akaṇṭhakam ekaputrakam iva rājyaṃ pālayati /",
  "S01dvavims_tu:3343": "sa ca rājā śraddho bhadraḥ kalyāṇāśaya ātmahitaparāhitapratipannaḥ kāruṇiko mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgaparityāgī ca mahati tyāge vartate /",
  "S01dvavims_tu:3344": "tasya rājñaḥ (Dak: 233)",
  "S01dvavims_tu:3345": "sundarikā nāma devī abhirūpā darśanīyā prāsādikā sarvāṅgapratyaṅgopetā,",
  "S01dvavims_tu:3346": "sundarakaś ca nāmnā ekaputra istaḥ kāntaḥ priyo manāpaḥ kṣāntyabhiyuktaḥ //",
  "S01dvavims_tu:3347": "athāpareṇa samayena rājñaḥ surūpasya dharme 'bhilāṣa utpannaḥ /",
  "S01dvavims_tu:3348": "tena sarve 'mātyāḥ saṃnipātyoktāḥ /",
  "S01dvavims_tu:3349": "paryeṣata me grāmaṇyo dharmaṃ me dharmo rocita iti //",
  "S01dvavims_tu:3350": "tatas te 'mātyāḥ kṛtakarapuṭā rājānaṃ vijñāpayanti /",
  "S01dvavims_tu:3351": "durlabho mahārāja dharmaḥ śrūyate mahārāja buddhānāṃ loka utpādād dharmasyotpādo bhavatīti //",
  "S01dvavims_tu:3352": "tato rājñā suvarṇapiṭakaṃ dhvajāgre baddhvā sarvavijite ghaṇṭhāvaghoṣaṇaṃ kāritam /",
  "S01dvavims_tu:3353": "yo me dharmaṃ vakṣyati,",
  "S01dvavims_tu:3354": "tasyemaṃ suvarṇapiṭakaṃ dāsyāmi mahatā satkāreṇa satkariṣyāmīti //",
  "S01dvavims_tu:3355": "tato bahavaḥ kālā atikrāntā na kaś cid dharmadeśaka upalabhyate //",
  "S01dvavims_tu:3356": "tataḥ sa rājā dharmahetor utkaṇṭhati paritrasyati //",
  "S01dvavims_tu:3357": "tataḥ śakrasya ca devānām indrasyādhastāj jñānadarśanaṃ pravartate /",
  "S01dvavims_tu:3358": "sa paśyati rājānaṃ dharmahetor vihanyamānam /",
  "S01dvavims_tu:3359": "tasyaitad abhavat /",
  "S01dvavims_tu:3360": "yan nv ahaṃ surūpaṃ rājānaṃ mīmāṃseya iti //",
  "S01dvavims_tu:3361": "tato yakṣarūpam ātmānam abhinirmāya vikṛtakaracaraṇanayano 'nekapariṣanmadhyagataṃ rājānam etad avocat //",
  "S01dvavims_tu:3362": "nanu dharmābhilāṣī bhavān ahaṃ te dharmaṃ (Dak: 234)",
  "S01dvavims_tu:3363": "vakṣyāmīti //",
  "S01dvavims_tu:3364": "tataḥ sa rājā dharmaśravaṇāt prītiprāmodyajāto akṣam etad uvāca //",
  "S01dvavims_tu:3365": "brūhi guhyaka dharmān śroṣyāmīti //",
  "S01dvavims_tu:3366": "guhyaka uvāca //",
  "S01dvavims_tu:3367": "sukhitasya bata mahārāja dharmā abhilaṣanti /",
  "S01dvavims_tu:3368": "bubhūkṣito 'smi bhojanaṃ tasmān me prayaccheti //",
  "S01dvavims_tu:3369": "tataḥ śrutvā rājā pauruṣān āmantrayām āsa //",
  "S01dvavims_tu:3370": "ānīyantam asya bhakṣyabhojyaprakārā iti //",
  "S01dvavims_tu:3371": "yakṣa uvāca //",
  "S01dvavims_tu:3372": "mā rājan, mānuṣyakena adanenāhaṃ tṛptiṃ na bhavāmi /",
  "S01dvavims_tu:3373": "api tu svābhiprāyaṃ śṛṇu //",
  "S01dvavims_tu:3374": "atyantoṣmāṇi māṃsāni navāni rudhirāṇi ca /",
  "S01dvavims_tu:3375": "ity annapāna padmākṣa yakṣāṇām akṣatavrata // Dak_23.20 //",
  "S01dvavims_tu:3376": "sadyohatamāṃsarudhiraṃ bhakṣo 'ham etaṃ sundaram ekaputrakaṃ prayaccheti //",
  "S01dvavims_tu:3377": "śrutvā rājā paraṃ viṣādam āpannaḥ /",
  "S01dvavims_tu:3378": "kadā cit karhi cin me 'dya dharmaśabda āsāditaḥ so 'py anargheṇa mūlyeneti //",
  "S01dvavims_tu:3379": "tataḥ sundarakumāras tam upaśrutya pituḥ pādayor nipatya rājānaṃ vijñāpayām āsa //",
  "S01dvavims_tu:3380": "marṣaya deva pūryatāṃ devasyābhiprāyaṃ prayaccha māṃ guhyakāyāharārtham iti //",
  "S01dvavims_tu:3381": "tato rājā tam ekaputrakam iṣṭaṃ kāntaṃ priyaṃ manāpaṃ kṣāntaṃ (Dak: 235)",
  "S01dvavims_tu:3382": "dharmasyārthe yakṣāya dattavān //",
  "S01dvavims_tu:3383": "tato yakṣeṇarddhibalādhānād rājñaḥ parṣadaś ca yathādarśitaṃ yathāṅgāni pratyaṅgāni pṛthag vikṛtya vikṛtya bhakṣitāni rudhiraṃ ca pīyamānam /",
  "S01dvavims_tu:3384": "dṛṣṭvā rājā dharmābhilāṣī na viṣādam āpannaḥ //",
  "S01dvavims_tu:3385": "sa guhyako rājānām uvāca //",
  "S01dvavims_tu:3386": "atṛpto 'smi bho pārthiva bhūyo me prayaccheti //",
  "S01dvavims_tu:3387": "tato rājā tasmai dayitāṃ bhāryāṃ dattavān /",
  "S01dvavims_tu:3388": "sāpi tenaivākāreṇa darśitā /",
  "S01dvavims_tu:3389": "tato bhūyo rājānam uvāca //",
  "S01dvavims_tu:3390": "bhoḥ pārthivādyāpi tṛptiṃ na labhata iti //",
  "S01dvavims_tu:3391": "tato rājā yakṣam uvāca //",
  "S01dvavims_tu:3392": "vatsa datto me ekaputrako bhāryā ca yāvat kiṃ bhuyaḥ prārthayasa iti //",
  "S01dvavims_tu:3393": "guhyaka uvāca //",
  "S01dvavims_tu:3394": "svaśarīraṃ me prayacchānena tṛptim upayāsyāmīti //",
  "S01dvavims_tu:3395": "rājovāca //",
  "S01dvavims_tu:3396": "yadi svaśarīraṃ te pradāsyāmi kathaṃ punar dharmaṃ śroṣyāmi /",
  "S01dvavims_tu:3397": "kiṃ nu pūrvaṃ me dharmaṃ vada paścād gṛhītadharmā śarīraṃ parityakṣyāmīti //",
  "S01dvavims_tu:3398": "tato guhyakena rājānaṃ pratijñāyāṃ pratiṣṭhāpyānekaśatāyāḥ pariṣadaḥ purastād dharmo deśitaḥ //",
  "S01dvavims_tu:3399": "priyebhyo jāyate śokaḥ priyebhyo jāyate bhayam /",
  "S01dvavims_tu:3400": "priyebhyo vipramuktānāṃ nāsti śokaḥ kuto bhayam // Dak_23.21 //",
  "S01dvavims_tu:3401": "iti //",
  "S01dvavims_tu:3402": "(Dak: 236)",
  "S01dvavims_tu:3403": "tato rājā asyā gāthāyāḥ sahaśravaṇāt prahlāditamanāḥ prītisaumanasyendriyajāto yakṣam uvāca //",
  "S01dvavims_tu:3404": "idaṃ guhyaka me śarīraṃ yatheṣṭaṃ kriyatām iti //",
  "S01dvavims_tu:3405_0": "tataḥ śakro devendro rājānaṃ meruvad akampyam anuttarāyāṃ samyaksaṃbodhau viditvā",
  "S01dvavims_tu:3405_1": "yakṣarūpam antardhāpya svarūpeṇa sthitvā prasādavikasitābhyāṃ nayanābhyām ekena pāṇinā",
  "S01dvavims_tu:3405_2": "putraṃ gṛhītvā dvitīyena ca bhāryāṃ rājānam abhyutsāhayann uvāca //",
  "S01dvavims_tu:3406": "sādhu sādhu satpuruṣa dṛḍhasaṃnāhas tvaṃ nacirād anena vyavasāyena anuttarāṃ samyaksaṃbodhim abhisaṃbhotsyase /",
  "S01dvavims_tu:3407": "ayaṃ ca te iṣṭajanasamāgama iti //",
  "S01dvavims_tu:3408": "tato rājā śakraṃ devendram idam avocat //",
  "S01dvavims_tu:3409": "sādhu sādhu kauśika kṛto 'smākaṃ dharmābhiprāyapūritaś ceti //",
  "S01dvavims_tu:3410": "bhagavān āha //",
  "S01dvavims_tu:3411": "kiṃ manyadhve bhikṣavo yo 'sau tena kālena tena samayena surūpo nāma rājā babhūvāhaṃ saḥ /",
  "S01dvavims_tu:3412": "sundarakumāra ānandaḥ /",
  "S01dvavims_tu:3413": "sundarakā eṣaiva yaśodharā /",
  "S01dvavims_tu:3414": "tadāpi me bhikṣavo dharmahetor iṣṭabandhuparityāgaḥ svajīvitaparityāgaś ca kṛtaḥ prāg evedānīm /",
  "S01dvavims_tu:3415": "tasmāt tarhi bhikṣava evaṃ śikṣitavyam /",
  "S01dvavims_tu:3416": "yad dharmaṃ satkariṣyāmo gurukariṣyāmo mānayiṣyāmaḥ pūjayiṣyāmo (Dak: 237)",
  "S01dvavims_tu:3417": "dharmaṃ satkṛtya gurukṛtya mānayitvā pūjayitvopaniśritya vihariṣyāma ity evaṃ vo bhikṣavaḥ śikṣitavyam iti //",
  "S01dvavims_tu:3418": "iti dvāviṃśatikāvadānakathāyāṃ dānakathā //",
  "S01dvavims_tu:3419": "(Dak: 238)",
  "S01dvavims_tu:3420": "[XXIV.] puṇyotsāhāvadānasūtra",
  "S01dvavims_tu:3421": "atha śrībhagavān buddhaḥ sarvajñas tān sabhāśritān sarvāṃl lokān samālokya punaḥ saddharmam ādiśat //",
  "S01dvavims_tu:3422": "śṛṇvantu kulaputrā yat saṃbodhijñānasādhanam /",
  "S01dvavims_tu:3423": "saddharmaṃ tan mayākhyātaṃ sattvānāṃ bhadrakāranaṃ // Dak_24.1 //",
  "S01dvavims_tu:3424": "prathamaṃ bodhisattvena saṃbodhijñānasiddhaye /",
  "S01dvavims_tu:3425": "saṃbodhipraṇidhiṃ kṛtvā kartavyaṃ dānam īpsitam // Dak_24.2 //",
  "S01dvavims_tu:3426": "tato viramya pāpebhyo daśabhyo 'pi samādarāt /",
  "S01dvavims_tu:3427": "śuddhaśīlaṃ samādhāya caritavyaṃ susaṃvaram // Dak_24.3 //",
  "S01dvavims_tu:3428": "tataḥ kleśān vinirjitya caturbrahmavihāriṇaḥ /",
  "S01dvavims_tu:3429": "kṣāntivrataṃ sadā dhṛtvā caitavyaṃ jagaddhitam // Dak_24.4 //",
  "S01dvavims_tu:3430": "tato dharmamahotsāhaṃ dhṛtvā sattvārthasādhane /",
  "S01dvavims_tu:3431": "pāpamitraratiṃ tyaktvā sādhanīyaṃ mahadguṇam // Dak_24.5 //",
  "S01dvavims_tu:3432": "tata iṣṭāśayaṃ tyaktvā kāmabhogavirāgiṇaḥ /",
  "S01dvavims_tu:3433": "sudhīracittam ādhāya dhyātavyaṃ trijagaddhitam // Dak_24.6 //",
  "S01dvavims_tu:3434": "tato 'mitrasaṃrāgaṃ tyaktvā saṃbodhirāgiṇā /",
  "S01dvavims_tu:3435": "prajñābdhau bodhisadratnaṃ sādhanīyaṃ jagacchubhe // Dak_24.7 //",
  "S01dvavims_tu:3436": "etāḥ pāramitāḥ ṣaḍḍhāḥ pūrayitvā yathākramam /",
  "S01dvavims_tu:3437": "sarvān māragaṇāñ jitvā saṃbodhijñānam āpsyate // Dak_24.8 //",
  "S01dvavims_tu:3438": "tata evaṃ mahābhijñaḥ śrīsaṃpadvīryasadguṇaiḥ /",
  "S01dvavims_tu:3439": "sarvasattvahitaṃ kṛtvā saṃbuddhapadam āpsyate // Dak_24.9 //",
  "S01dvavims_tu:3440": "evaṃ yūyaṃ parijñāya saṃbuddhatvaṃ yadīcchatha /",
  "S01dvavims_tu:3441": "evaṃ pāramitāḥ sarvāḥ pūrayedhvaṃ yathākramam // Dak_24.10 //",
  "S01dvavims_tu:3442": "saṃbodhipraṇidhiṃ dhṛtvā caturbrahmavihāriṇaḥ /",
  "S01dvavims_tu:3443": "triratnabhajanaṃ kṛtvā saṃcaradhvaṃ jagaddhite // Dak_24.11 //",
  "S01dvavims_tu:3444": "etatpuṇyānubhāvena sarve yūyaṃ jitendriyāḥ /",
  "S01dvavims_tu:3445": "arhantaḥ prāpya saṃbodhiṃ saṃbuddhapadam āpsyatha // Dak_24.12 //",
  "S01dvavims_tu:3446": "ity ādiṣṭaṃ munīndreṇa śrutvā sarve 'pi bhikṣavaḥ /",
  "S01dvavims_tu:3447": "evam asty iti prābhāṣya prābhyanandan prabodhitāḥ // Dak_24.13 //",
  "S01dvavims_tu:3448": "sabhā sarvāvatī sā 'pi śrutvaitat saṃprasāditāḥ /",
  "S01dvavims_tu:3449": "tatheti prativanditvā prābhyanandat prabodhitāḥ // Dak_24.14 //",
  "S01dvavims_tu:3450": "iti śrīdvāviṃśatyavadānakathāyāṃ puṇyotsāhāvadānasūtraṃ samāptam //",
  "S01dvavims_tu:3451": "ye dharma hetuprabhavā hetuṃ teṣāṃ tathāgato hy avadat /",
  "S01dvavims_tu:3452": "teṣāṃ ca yo nirodha evaṃvādī mahāśramaṇaḥ // śubham //"
}