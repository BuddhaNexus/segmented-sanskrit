{
  "SA22dipguhsu:0_0": "Dīpaṃkarabhadra's Guhyasamājamaṇḍalavidhi",
  "SA22dipguhsu:1_0": "namo vajrasattvāya //",
  "SA22dipguhsu:2_0": "jñeyādyāvṛtinirmuktaṃ jñānādarśādisaṃyutam /",
  "SA22dipguhsu:2_1": "mañjuśrīguhyasaccakraṃ natvā tad vacmī matsmṛtau // 1",
  "SA22dipguhsu:3_0": "śrīmatsamājasannītyā cakrāmnātakramād ataḥ /",
  "SA22dipguhsu:3_1": "udakādyam anujñāntaṃ yo 'bhiṣikto guros tataḥ // 2",
  "SA22dipguhsu:4_0": "tattvāptau guhyacakre 'smin guhyaprajñābhiṣekataḥ /",
  "SA22dipguhsu:4_1": "guhyajño yogatattvajñas triyānasandhitattvavit // 3",
  "SA22dipguhsu:5_0": "vidyāhṛnmantramudrāṇāṃ samādhitritayasya ca /",
  "SA22dipguhsu:5_1": "sāmānyetarasiddhīnāṃ tantranītyā vibhāgavit // 4",
  "SA22dipguhsu:6_0": "samayasaṃvarastho vā prajñāyogasutatparaḥ /",
  "SA22dipguhsu:6_1": "mantratantraprayogajño bhavyaḥ sattvārthasādhane // 5",
  "SA22dipguhsu:7_0": "yogadhairyādiyukto 'pi proktair guṇair ananvitaḥ /",
  "SA22dipguhsu:7_1": "sattvārthe naiva bhavyo yat sadbhis taiḥ syur guṇā hy amī // 6",
  "SA22dipguhsu:8_0": "kṛpāvān suvrato jāpī śrāddho gambhīratattvavit /",
  "SA22dipguhsu:8_1": "pūrvasevāṃ svacakrasthaḥ kṛtvā maṇḍalam ālikhet // 7",
  "SA22dipguhsu:9_0": "kvacin mano'nuge sthāne digdhe saccandanādibhiḥ /",
  "SA22dipguhsu:9_1": "sugandhikusumākīrṇe prāk praatar viniveśya ca // 8",
  "SA22dipguhsu:10_0": "vimokṣamukhasaṃśuddhau hṛdīndau maṃ prabhojjvalam /",
  "SA22dipguhsu:10_1": "dhyātvā śubhābhivṛddhyarthaṃ prakuryād deśanādikam // 9",
  "SA22dipguhsu:11_0": "sarvadiktryadhvasaṃbhūtabuddhānāṃ purataḥ sthitaḥ /",
  "SA22dipguhsu:11_1": "hṛdprabhodbhavarūpādyaiḥ pūjāṃ kṛtvā vidhānataḥ // 10",
  "SA22dipguhsu:12_0": "svāsatsaṃkalpamātrotthaṃ tryadhvajaṃ duṣkṛtaṃ kṛtaṃ /",
  "SA22dipguhsu:12_1": "svapnasvapnādivat sarvaṃ triṣkṛtya deśayāmy aham // 11",
  "SA22dipguhsu:13_0": "saṃbuddhasatsutāryāṇām anyeṣāṃ yac cubhaṃ śubham /",
  "SA22dipguhsu:13_1": "niḥśeṣam anumodyāhaṃ saṃbodhau nāmayāmy anu // 12",
  "SA22dipguhsu:14_0": "yāce 'haṃ sarvabuddhānāṃ sarvāśāśvāsadāyikā /",
  "SA22dipguhsu:14_1": "deśanākāśasaṃsthānāṃ bhātu loke 'khile 'naghā // 13",
  "SA22dipguhsu:15_0": "śuddhaniḥśeṣasaṃkalpān pratyātmānandavedinaḥ /",
  "SA22dipguhsu:15_1": "sambuddhān śaraṇaṃ yāmi svaparārthaphalapradān 14",
  "SA22dipguhsu:16_0": "satsattvāśeṣasaddharmam āgamādhigamātmakam /",
  "SA22dipguhsu:16_1": "satsampadāśrayācintyaṃ śaraṇaṃ samupaimy aham // 15",
  "SA22dipguhsu:17_0": "prāptāśvāsam avaivartyaṃ niṣyandādiphalair yutam /",
  "SA22dipguhsu:17_1": "guhyābhiṣekajaṃ caiva gato 'smi śaraṇaṃ gaṇam // 16",
  "SA22dipguhsu:18_0": "munīndrasūnusanmārgaṃ caryānantāgrabodhakam /",
  "SA22dipguhsu:18_1": "sarvabuddhātmasadbuddhyā samāśrito 'smy ato 'dhunā // 17",
  "SA22dipguhsu:19_0": "sarvāvṛtisamudghātyanantajñānāmṛtāspadam /",
  "SA22dipguhsu:19_1": "bhramidṛṣṭiprabodhāya bodhau sarvaṃ dadhe manaḥ // 18",
  "SA22dipguhsu:20_0": "bodhicittāc ca buddhatvaṃ phalahetor asaṅgataḥ /",
  "SA22dipguhsu:20_1": "pratyātmavedyadharmatvāc chūnyajñānātmako hy aham // 19",
  "SA22dipguhsu:21_0": "oṃ śūnyatājñānavajrasvabhāvātmako 'ham /",
  "SA22dipguhsu:22_0": "hūṅkāraṃ cāpy athoṣṇīṣān śāśvatādikam eva ca //",
  "SA22dipguhsu:22_1": "rakṣārthaṃ krodhacakrastho dhyāyād vighnān pramardayan // 20",
  "SA22dipguhsu:23_0": "dharmadhātuṃ tato dhyāyāt tryaśraṃ śuklordhvasaṃsthita /",
  "SA22dipguhsu:23_1": "dikcakravarticitrābhaṃ antaḥkhādho'bjavajragam // 21",
  "SA22dipguhsu:24_0": "tatra bhrūṅkāracakrotthasavidyaśāśvatodbhavam /",
  "SA22dipguhsu:24_1": "spharadbuddhaughakhavyāpi caturaśrādisaṃyutam // 22",
  "SA22dipguhsu:25_0": "śaśisūryasamākrāntaṃ viśvābjadevatāsanam /",
  "SA22dipguhsu:25_1": "vibhaktāśeṣasadratnaṃ kūṭāgāraṃ prabhāvayet // 23",
  "SA22dipguhsu:26_0": "svaralakṣaṇasaṃyuktaṃ kādivyañjanaraśmikam /",
  "SA22dipguhsu:26_1": "madhyacandrāsane cittaṃ jñānacandraṃ vibhāvya tat // 24",
  "SA22dipguhsu:27_0": "tatrādyahṛdbhavaṃ vajraṃ raktam ādyahṛdā yutam /",
  "SA22dipguhsu:27_1": "kṛtajinābhadehyarthas tadahaṅkṛtimān svayam // 25",
  "SA22dipguhsu:28_0": "sphatikendvaṅgamūlāsyaṃ nīlasavyetarāruṇam /",
  "SA22dipguhsu:28_1": "sarvākāravarodāraṃ sadguṇābharaṇāmbaram // 26",
  "SA22dipguhsu:29_0": "dvibhujāśliṣṭasatprajñaṃ vajraparyaṅkasusthiram /",
  "SA22dipguhsu:29_1": "vajrakhaḍgabhujaṃ savye vāme sanmaṇipadminam // 27",
  "SA22dipguhsu:30_0": "prajñopāyātmakaṃ śrimaj jagatsampatsamāśrayam /",
  "SA22dipguhsu:30_1": "samantabhadram ātmanaṃ bhāvayet spharaṇatviṣam // 28",
  "SA22dipguhsu:31_0": "mahārāgavineyaṃ tal lokam ālokya bhājanaṃ /",
  "SA22dipguhsu:31_1": "suratadhvaninā svāntar jinavṛndaṃ niveśayet // 29",
  "SA22dipguhsu:32_0": "tal locanādisadvidyā rūpādiviṣayātmabhiḥ /",
  "SA22dipguhsu:32_1": "protsṛjya navadhā devīḥ svavidyāntar niveśayet // 30",
  "SA22dipguhsu:33_0": "svayoṣitpadmakarkaṭyāṃ suratodbhavamaṇḍalam /",
  "SA22dipguhsu:33_1": "nirmāyātra jagat kṛtsnam āśvāsāya praveśayet // 31",
  "SA22dipguhsu:34_0": "khavyāpibuddhasanmitraiḥ svavajrāntardravodbhavaiḥ /",
  "SA22dipguhsu:34_1": "sevayed avivartyarthaṃ tattvajñānaphalāptaye // 32",
  "SA22dipguhsu:35_0": "āśvastaṃ taj jagad dṛṣṭvā bījaiś cātaḥ svabhāvajaiḥ /",
  "SA22dipguhsu:35_1": "utsṛjet sarvasattvāṃś ca jagaccittātmabhāvajān // 33",
  "SA22dipguhsu:36_0": "kṣitigarbhādikān ṣaṭkāṃś cakṣurādisvabhāvakān /",
  "SA22dipguhsu:36_1": "kṣiṃ jraṃ khaṃ gaṃ skaṃ ity ebhiḥ saṃ-bījāc ca yathākramam // 34",
  "SA22dipguhsu:37_0": "rūpavajrādikān ṣaṭkān bāhyādhyātmasvabhāvajān /",
  "SA22dipguhsu:37_1": "jaḥ hūṃ vaṃ hoḥ khaṃ ity etai raṃ-bījāc ca bahiḥ sthitān //35",
  "SA22dipguhsu:38_0": "locanādyās tu tā vidyāḥ pṛthivyādisvabhāvajān /",
  "SA22dipguhsu:38_1": "lāṃ māṃ pāṃ tām iti tv ebhir jagaddharmātmatattvajāḥ // 36",
  "SA22dipguhsu:39_0": "śāśvatādyāṃs tu saṃbuddhān rūpādiskandhasvabhāvajān /",
  "SA22dipguhsu:39_1": "buṃ-āṃ-jrīṃ-bhiś ca khaṃ-hūṃ-bhyāṃ sarvadharmān samutsṛjet // 37",
  "SA22dipguhsu:40_0": "oṃ āḥ hūṃ iti tac cittaṃ bhāsvaddhorbhyāṃ vidarbhitam /",
  "SA22dipguhsu:40_1": "guhyapadmodarāntasthaṃ mṛduniṣyandaśuddhaye // 38",
  "SA22dipguhsu:41_0": "te ca rāgāgnisaṃdīpte kāyadvayadravīkṛte /",
  "SA22dipguhsu:41_1": "sanmitrābhātadigdevīgītyā dhyāyāt sucodanāḥ // 39",
  "SA22dipguhsu:42_0": "tvaṃ vajracitta bhuvaneśvara sattvadhāto trāyāhi māṃ ratimanojñā mahārthakāmaiḥ /",
  "SA22dipguhsu:42_1": "kamāhi māṃ janaka sarvamahāgrabandho yadīcchase jīvitu mahya nātha // 40",
  "SA22dipguhsu:43_0": "tvaṃ vajrakāya bahusattvapriyājñacakra buddhārthabodhiparamārthahitānudarśī /",
  "SA22dipguhsu:43_1": "rāgeṇa rāgasamayāṃ mama kāmayasva yadīcchase jīvitu mahya nātha // 41",
  "SA22dipguhsu:44_0": "tvaṃ vajravāca sakalasya hitānukampī lokārthakāryakaraṇe sadā saṃpravṛtta /",
  "SA22dipguhsu:44_1": "kāmahi māṃ suratacarya samantabhadra yadīcchase jīvitu mahya nātha // 42",
  "SA22dipguhsu:45_0": "tvaṃ vajrakāma samayāgra mahāhitārtha sambuddhavaṃśatilakaḥ samatānukampī /",
  "SA22dipguhsu:45_1": "kāmāhi māṃ guṇanidhiṃ bahuratnabhūtāṃ yadīcchase jīvitu mahya nātha // 43",
  "SA22dipguhsu:46_0": "utthāpanyanurodhāt tad dravaṃ paśyan vipattivat /",
  "SA22dipguhsu:46_1": "māyāvad vastu saṃcintya svamantrārthaḥ punar bhavet // 44",
  "SA22dipguhsu:47_0": "kuṅkūmākāramūlāsyo nīlasavyasitetaraḥ /",
  "SA22dipguhsu:47_1": "kumārābharaṇākāraḥ prajñānandaikasundaraḥ // 45",
  "SA22dipguhsu:48_0": "dvibhujāśliṣṭasatprajñaḥ svābhaprajñādharāsyadhṛk /",
  "SA22dipguhsu:48_1": "bhāsvatkṛpāṇasadbāṇanīlotpaladhanuḥkaraḥ // 46",
  "SA22dipguhsu:49_0": "spharadbuddhaughanirmāṇaniṣpāditajagattrayaḥ /",
  "SA22dipguhsu:49_1": "svabījodbhavacihnotthamañjuvajraḥ svayaṃ bhavet // 47",
  "SA22dipguhsu:50_0": "bhavasaṅgād bhavo' nantaḥ śamasaṅgo vipattibhāk /",
  "SA22dipguhsu:50_1": "māyayā kṛtasaṃsevo dharmadhātvātmako bhavet // 48",
  "SA22dipguhsu:51_0": "oṃ dharmadhātusvabhāvātmako 'ham //",
  "SA22dipguhsu:52_0": "sanmitraiḥ kṛtaniṣyandaḥ pākāt sarvajñatām iyāt /",
  "SA22dipguhsu:52_1": "taccakṣurādyadhiṣṭhānam upasādhanam iṣyate // 49",
  "SA22dipguhsu:53_0": "kṣitīśakuliśākāśalokeśaskāmbhabhadrakaiḥ /",
  "SA22dipguhsu:53_1": "saṃpūrya cakṣurādīni tadbījaiḥ pauruṣaṃ vahet // 50",
  "SA22dipguhsu:54_0": "dharmasaṃbhoganirmāṇavāhinī jagadarthatā /",
  "SA22dipguhsu:54_1": "cittaguhyādyadhiṣṭhānaṃ sādhanārtham ato bhavet // 51",
  "SA22dipguhsu:55_0": "svahṛtkaṇṭhaśiraścandre hūṃ-āḥ-oṃ-jāṃś ca satprabhūn /",
  "SA22dipguhsu:55_1": "vajrābjacakramadhyasthān dhyātvā cittādiguhyakān // 52",
  "SA22dipguhsu:56_0": "taddhṛtprajñāṅgasaṅgārcīrūpavajrādiraśmibhiḥ /",
  "SA22dipguhsu:56_1": "saṃpūjya sarvadiktryadhvavyāptāśeṣavināyakān // 53",
  "SA22dipguhsu:57_0": "kṛtārthasaṃpadāṃ teṣāṃ ye hṛtkaṇṭhaśirogatāḥ /",
  "SA22dipguhsu:57_1": "cittavajrādayas tāṃs tu tadadhiṣṭhāne prayācayet // 54",
  "SA22dipguhsu:58_0": "cittavajradharaḥ śrīmāṃs trivajrābhedyabhāvitaḥ /",
  "SA22dipguhsu:58_1": "adhiṣṭhānapadaṃ me 'dya karotu cittavajriṇaḥ //55",
  "SA22dipguhsu:59_0": "daśadiksaṃsthitā buddhās trivajrābhedyabhāvitāḥ /",
  "SA22dipguhsu:59_1": "adhiṣṭhānapadaṃ me 'dya kurvantu cittavajriṇaḥ //56",
  "SA22dipguhsu:60_0": "oṃ sarvatathāgatacittavajrasvabhāvātmako 'ham //",
  "SA22dipguhsu:61_0": "dharmo vai vākpathaḥ śrīmāṃs trivajrābhedyabhāvitaḥ /",
  "SA22dipguhsu:61_1": "adhiṣṭhānapadaṃ me 'dya karotu vāgvajriṇaḥ //57",
  "SA22dipguhsu:62_0": "daśadiksaṃsthitā buddhās trivajrābhedyabhāvitāḥ /",
  "SA22dipguhsu:62_1": "adhiṣṭhānapadaṃ me 'dya kurvantu vāgvajriṇaḥ //58",
  "SA22dipguhsu:63_0": "oṃ sarvatathāgatavāgvajrasvabhāvātmako 'ham //",
  "SA22dipguhsu:64_0": "kāyavajradharaḥ śrīmāṃs trivajrābhedyabhāvitaḥ /",
  "SA22dipguhsu:64_1": "adhiṣṭhānapadaṃ me 'dya karotu kāyavajriṇaḥ // 59",
  "SA22dipguhsu:65_0": "daśadiksaṃsthitā buddhās trivajrābhedyabhāvitāḥ /",
  "SA22dipguhsu:65_1": "adhiṣṭhānapadaṃ me 'dya kurvantu kāyavajriṇaḥ // 60",
  "SA22dipguhsu:66_0": "oṃ sarvatathāgatakāyavajrasvabhāvātmako 'ham //",
  "SA22dipguhsu:67_0": "ṣoḍaśānusmṛteḥ śuddhau kurvantīti taduktavān /",
  "SA22dipguhsu:67_1": "tasya cittādyadhiṣṭhānaṃ noktam aprastutoktitaḥ // 61",
  "SA22dipguhsu:68_0": "triguhyālakṣaṇaṃ vīkṣya māyāprajñāṅgasaṅgataḥ /",
  "SA22dipguhsu:68_1": "mṛduvaimalyasaṃśuddhau mahāsādhanam iṣyate // 62",
  "SA22dipguhsu:69_0": "saṃcodya diggatān nāthān jñānasattvahṛdarciṣā /",
  "SA22dipguhsu:69_1": "tatprabhodbhavavidyābhir bhṛtakumbhāmṛtāmbubhiḥ // 63",
  "SA22dipguhsu:70_0": "svabhiṣiktaḥ prabhuḥ śrīmān kuleśamakuṭottamaḥ /",
  "SA22dipguhsu:70_1": "niṣyandādyais tathā madhyaiḥ svābhāṃ prajñāṃ viśodhayet // 64",
  "SA22dipguhsu:71_0": "śirohṛnnābhiguhye 'syāś caraṇānte ca pratyaṇūn /",
  "SA22dipguhsu:71_1": "oṃ-hūṃ-svā-hṛdbhiḥ āḥ-hābhyāṃ śāśvatādikulātmakaiḥ //32 65",
  "SA22dipguhsu:72_0": "āpūrya pañcasaṃbuddhaiḥ hūṃ-āḥ-aṣṭadalābjikām /",
  "SA22dipguhsu:72_1": "saṃviśodhya tayā buddhān hūṃ-sadvajro 'nurāgayet // 66",
  "SA22dipguhsu:73_0": "oṃ sarvatathāgatānurāgaṇavajrasvabhāvātmako 'ham //",
  "SA22dipguhsu:74_0": "hṛccandrakhadgahṛdbhābhiḥ khavyāpibuddhamaṇḍalam /",
  "SA22dipguhsu:74_1": "niveśyātmani saccittarūpam vajrābjasaṃsthitam // 67",
  "SA22dipguhsu:75_0": "nijacakraṃ svabījena tatrotpādya sthirīkṛtam /",
  "SA22dipguhsu:75_1": "utsṛjed vidhinānena jagatsv ajñānaśuddhaye // 68",
  "SA22dipguhsu:76_0": "saṃcodyādhipam akṣobhyaṃ mahādveśārthakṛjjinam /",
  "SA22dipguhsu:76_1": "vajradhṛg iti cotsṛjyāṅgendranīlamaṇiprabham // 69",
  "SA22dipguhsu:77_0": "sitasavyetarāraktam paramādyabhujānvitam /",
  "SA22dipguhsu:77_1": "saṃhṛtyātmani sacchrīmān sarvabhāvair niveśayet // 70",
  "SA22dipguhsu:78_0": "jinajig iti cādyābhaṃ mahāmohārthakṛdvibhum /",
  "SA22dipguhsu:78_1": "saccakrādyanvitaṃ tadvad dhyāyāt pūrvendumaṇḍale // 71",
  "SA22dipguhsu:79_0": "ratnadhṛg iti ratneśaṃ suvarṇābhaṃ samodyamam /",
  "SA22dipguhsu:79_1": "sadratnādyanvitaṃ nāthaṃ kumārāsyaṃ tu dakṣiṇe // 72",
  "SA22dipguhsu:80_0": "ārolig iti vāgīśaṃ mahārāgārthakṛtprabhum /",
  "SA22dipguhsu:80_1": "padmarāgābhapadmādyāṃ kumārāsyaṃ tu pṛṣṭhataḥ // 73",
  "SA22dipguhsu:81_0": "prajñādhṛg ity amogheśaṃ mahogrerṣyārthakṛtkhajam /",
  "SA22dipguhsu:81_1": "vaidūryābhaṃ kumārāsyaṃ dhyāyāt khaḍgādyam uttare // 74",
  "SA22dipguhsu:82_0": "sajaṭāmukuṭāḥ sarve svavidyādvayasangiṇaḥ /",
  "SA22dipguhsu:82_1": "sarvābharaṇasadvastrā dhyeyāḥ padmārkamaṇḍale // 75",
  "SA22dipguhsu:83_0": "moharatīti cāgneyāṃ kṛpopāyajanārthadā /",
  "SA22dipguhsu:83_1": "kāyeśavatsvarūpā syāl locanā svendumaṇḍale // 76",
  "SA22dipguhsu:84_0": "dveṣaratīti nairṛtyāṃ maitrīpraṇidhikāmadā /",
  "SA22dipguhsu:84_1": "citteśavadratautsukyā māmakī candramaṇḍale // 77",
  "SA22dipguhsu:85_0": "rāgaratīti vāyavyāṃ modabalasamādhidā /",
  "SA22dipguhsu:85_1": "vāgīśābhārthaśuddhā sā pāṇḍarā candramaṇḍale // 78",
  "SA22dipguhsu:86_0": "vajraratīti caiṣānyām upekṣajñānasādhikā /",
  "SA22dipguhsu:86_1": "ratneśavatsvarūpā syāc candre tārā manoramā // 79",
  "SA22dipguhsu:87_0": "cakraṃ raktotpalaṃ divyaṃ paṅkajaṃ pītaṃ utpalam /",
  "SA22dipguhsu:87_1": "śiṣṭaṃ svādhipavad diṣṭaṃ cihnam āsāṃ kramād ataḥ // 80",
  "SA22dipguhsu:88_0": "āgneyādicatuḥkoṇe pūrvadvāradvipārśvayoḥ /",
  "SA22dipguhsu:88_1": "rūpādyā darpaṇādyaiḥ syuḥ kāyādyābhās tritattvataḥ // 81",
  "SA22dipguhsu:89_0": "prāgdvāre krodhaparyaṅkaś citteśākārabhāsuraḥ /",
  "SA22dipguhsu:89_1": "yamāntakṛd itītighnaḥ skandhajñeyavināśataḥ // 82",
  "SA22dipguhsu:90_0": "kāyeśābhogradṛg bhīmo 'vāgdvāre 'parājitaḥ /",
  "SA22dipguhsu:90_1": "prajñāntakṛd itīcchāghnaḥ svātmadṛkkleśahānitaḥ // 83",
  "SA22dipguhsu:91_0": "mṛtyujanmāghasāṃ ghātī pṛṣṭhadvāre 'śvakandharaḥ /",
  "SA22dipguhsu:91_1": "padmāntakṛd itīcchāghno vāgīśābhograghūrṇitaḥ // 84",
  "SA22dipguhsu:92_0": "akṣobhyābhogravighnaghna uttare 'mṛtakuṇḍaliḥ /",
  "SA22dipguhsu:92_1": "vighnāntakṛd iti dvārakriyāsurāriśuddhitaḥ // 85",
  "SA22dipguhsu:93_0": "bhrūbhaṅgordhvajvalatkeśababhrubhrūśmaśrulocanāḥ /",
  "SA22dipguhsu:93_1": "vyāvṛtāśyā lalajjihvāḥ sadaṃṣṭrotkaṭahāsinaḥ // 86",
  "SA22dipguhsu:94_0": "caṇḍamudgaradaṇḍābjasvavajrādikarās tv amī /",
  "SA22dipguhsu:94_1": "krūrabhujaṅgabhūṣāṅgāḥ svābhavidyāṅgasaṅginaḥ // 87",
  "SA22dipguhsu:95_0": "niṣpannaṃ cakram ālokya nijabhāvena sarvataḥ /",
  "SA22dipguhsu:95_1": "hṛdbījābhāṅkuśair buddhāṃś cakrākārasamāhṛtān // 88",
  "SA22dipguhsu:96_0": "dṛṣṭvā vighnān svavighnaghnaiḥ samutsāryābhirakṣya ca /",
  "SA22dipguhsu:96_1": "dattvārghaṃ mantrasaṃjaptaṃ candrādikusumānvitam // 89",
  "SA22dipguhsu:97_0": "cakre niveśya tac cakraṃ cakṣuḥkāyādyadhiṣṭhitam /",
  "SA22dipguhsu:97_1": "prāgvat siktaṃ ca tad dhyāyān niṣyandādyadhimātrataḥ // 90",
  "SA22dipguhsu:98_0": "buddhānāṃ makuṭe 'kṣobhyaḥ śeṣāḥ svādhipasekinaḥ /",
  "SA22dipguhsu:98_1": "kāyeśākṣobhyavāgīśacitteśair dvāriṇo matāḥ // 91",
  "SA22dipguhsu:99_0": "ity āsicya svahṛdbhābhiḥ prajñābjāntarniveśitam /",
  "SA22dipguhsu:99_1": "rūpādyaṃ romakūpotthaṃ rūpavajrādiraśmibhiḥ // 92",
  "SA22dipguhsu:100_0": "kūṭāgāraprabhonmuktair gaganāntaḥprasarpibhiḥ /",
  "SA22dipguhsu:100_1": "sampūjya svaṃ munīndrāṃś ca pūjyapūjātmako bhavet // 93",
  "SA22dipguhsu:101_0": "oṃ sarvatathāgatapūjāvajrasvabhāvātmako 'ham //",
  "SA22dipguhsu:102_0": "sarvadharmaiḥ stuyāc cakraṃ saṃbuddhasvātmamūrtibhiḥ /",
  "SA22dipguhsu:102_1": "pañcajñānāni mudrābhiḥ śatapañcakulaṃ trikam // 94",
  "SA22dipguhsu:103_0": "akṣobhyavajra mahājñāna vajradhātu mahābudha /",
  "SA22dipguhsu:103_1": "trimaṇḍala trivajrāgra ghoṣavajra namo 'stu te // 95",
  "SA22dipguhsu:104_0": "vairocana mahāśuddha vajraśānta mahārate /",
  "SA22dipguhsu:104_1": "prakṛtiprabhāsvarāgrāgrya deśavajra namo 'stu te // 96",
  "SA22dipguhsu:105_0": "ratnarāja sugāmbhīrya khavajrākāśanirmala /",
  "SA22dipguhsu:105_1": "svabhāvaśuddha nirlepa kāyavajra namo 'stu te // 97",
  "SA22dipguhsu:106_0": "vajrāmita mahārāja nirvikalpa khavajradhṛk /",
  "SA22dipguhsu:106_1": "rāgapāramitāprāpta bhāṣavajra namo 'stu te // 98",
  "SA22dipguhsu:107_0": "amoghavajra saṃbuddha sarvāśāparipūraka /",
  "SA22dipguhsu:107_1": "śuddhasvabhāvasaṃbhūta vajrasattva namo 'stu te // 99",
  "SA22dipguhsu:108_0": "candrārkavāribhaiṣajyagandhaṃ vāyvagnicakragam /",
  "SA22dipguhsu:108_1": "praṇavādhiṣṭhitaṃ sārcis tritattvair abhimantritam // 100",
  "SA22dipguhsu:109_0": "hūṃnyastavajrasajjihvo dhyātvā jñānāmṛtair bhṛtam /",
  "SA22dipguhsu:109_1": "hṛccandrāntargatāśeṣacakraṃ tena pratarpayet // 101",
  "SA22dipguhsu:110_0": "hṛdraśminirmitair nāthaiḥ svāsatsaṃkalpavarjitaiḥ /",
  "SA22dipguhsu:110_1": "buddhātmakaṃ jagat kṛtvā hṛdbījāntar niveśayet // 102",
  "SA22dipguhsu:111_0": "hṛccihnavaraṭāntasthaṃ candrahṛdbindurūpakam /",
  "SA22dipguhsu:111_1": "prabhāsvat svamano dhyātvā jñānasattvaṃ prabhāsayet // 103",
  "SA22dipguhsu:112_0": "cittavākkāyavajraṃ ca prabodhya raśmimālayā /",
  "SA22dipguhsu:112_1": "niviṣṭāṃ hṛdi tāṃ dhyāyāt svajñānāmṛtavāhinīm // 104",
  "SA22dipguhsu:113_0": "antas tanum ataḥ sarvāṃ tayābhāsya samantataḥ /",
  "SA22dipguhsu:113_1": "pratiromaprabhāvyūhair jagadarthaṃ prapūrayan // 105",
  "SA22dipguhsu:114_0": "dhyātvā sūkṣmaṃ svacihnaṃ vā vidyānāsāgrasaṃsthitam /",
  "SA22dipguhsu:114_1": "municakraṃ svasaṃvedyaṃ satprajñāsaṅgabhāsvaram // 106",
  "SA22dipguhsu:115_0": "dṛṣtvā sthairyanimittaṃ tu spharaṇaṃ tadraśminimittaiḥ /",
  "SA22dipguhsu:115_1": "buddhair nānāvidhaiś cihnair vidadhīta punaḥ punaḥ // 107",
  "SA22dipguhsu:116_0": "kāyavākcittasadvajrāt pañcasajjñānaraśmikam /",
  "SA22dipguhsu:116_1": "spharanmantraṃ japaṃ kuryād yugapat kramaśo 'thavā // 108",
  "SA22dipguhsu:117_0": "vajrābjadharmataccakraṃ kāyavākcittavajragam /",
  "SA22dipguhsu:117_1": "nilayaṃ tad dṛḍhīkurvañ jñānakāyaṃ spharañ japet // 109",
  "SA22dipguhsu:118_0": "uccārayet spharan prāṇair mantram āyāmasaṃhṛtam /",
  "SA22dipguhsu:118_1": "kāyādisphārasaṃhāraiḥ kuryāj jāpaṃ kramākramāt // 110",
  "SA22dipguhsu:119_0": "uccāryaivaṃ viyad vyāpya kāyādyais taiḥ svaraśmibhiḥ /",
  "SA22dipguhsu:119_1": "prāgvat saccittapūjārhaṃ prāṇād vidyaugham utsṛjan // 111",
  "SA22dipguhsu:120_0": "parigūḍhollasadvidyāsukhāveśavaśīkṛtam /",
  "SA22dipguhsu:120_1": "āyāmājñānabuddhaughaṃ svātmany ante niveśayet // 112",
  "SA22dipguhsu:121_0": "niṣyandādyadhimokṣaiś ca bindusūkṣmatriguhyajāḥ /",
  "SA22dipguhsu:121_1": "dhyeyā mṛdvādibhir bhedair yogāḥ sevādivat tathā // 113",
  "SA22dipguhsu:122_0": "svahṛttattvaparāmarṣāt parīttacittasaṃsṛteḥ /",
  "SA22dipguhsu:122_1": "locanādigaṇodgītaiś cakram abhyarthya pūjayet // 114",
  "SA22dipguhsu:123_0": "mūrdhnīndupraṇavārdrāṃ tu sacittavārivāhinīm /",
  "SA22dipguhsu:123_1": "vidhivat pātayan kuryāt kāyavākcittaprīṇanam // 115",
  "SA22dipguhsu:124_0": "viśramyaivaṃ japaṃ kṛtvā kṛtapūjādiko budhaḥ /",
  "SA22dipguhsu:124_1": "tritattvātmāhitān buddhān gatasaṅgo visarjayet //54 116",
  "SA22dipguhsu:125_0": "evaṃ tattvadṛśā muktaṃ jagat kṛtsnaṃ vilokya ca /",
  "SA22dipguhsu:125_1": "praṇidhim āmukhīkuryāt kṛpayā taddhitāya ca // 117",
  "SA22dipguhsu:126_0": "samādhitaḥ samutthāya garvaṃ patyuḥ samudvahan /",
  "SA22dipguhsu:126_1": "cāragatas tu saṃbuddhaviṣayaiḥ saṃprapūjayet // 118",
  "SA22dipguhsu:127_0": "śrīmañjuvajrasarvātmā svabhāvaviṣayānugān /",
  "SA22dipguhsu:127_1": "viṣayān bhāvayann evaṃ svasvaśuddhyā pratiṣṭhitān // 119",
  "SA22dipguhsu:128_0": "śāśvatādisvabhāvāṃs tān pratyātmadharmasaṃsthitān /",
  "SA22dipguhsu:128_1": "śrīmadvajradharākārān śuddhasattvasamanvitaḥ // 120",
  "SA22dipguhsu:129_0": "sarvaṃ saṃpādayet kṛtyaṃ svāsatsaṃkalpavarjitaḥ /",
  "SA22dipguhsu:129_1": "saccakrānantapūjeyaṃ sadāmeyā suyoginaḥ // 121",
  "SA22dipguhsu:130_0": "svahṛccandre svacakreśaṃ nijabījaiḥ svabhojanam /",
  "SA22dipguhsu:130_1": "samālambya svahṛttattvaiḥ sarvabuddhāmṛtatāyitam // 122",
  "SA22dipguhsu:131_0": "sarvadharmatayā śuddhaṃ tritattvair abhimantritam /",
  "SA22dipguhsu:131_1": "svādhidaivatasaccakraṃ prīṇayaṃs tena pūjayet // 123",
  "SA22dipguhsu:132_0": "homo bāhyo 'numeyo 'yaṃ cittamātrāt tu mānasaḥ /",
  "SA22dipguhsu:132_1": "anuttaras tv ayaṃ jñānāgniskandhendhanadāhataḥ // 124",
  "SA22dipguhsu:133_0": "kāmair evaṃ samastaiḥ svaṃ svadaivātmasvabhāvajam /",
  "SA22dipguhsu:133_1": "parāṃś ca pūjayed evaṃ samayaḥ sugatair mataḥ // 125",
  "SA22dipguhsu:134_0": "tat tat kāyādi yat karma sarvabuddhāṃs tu pūjayan /",
  "SA22dipguhsu:134_1": "anurūpaṃ jagat kāryaṃ kuryān nityaṃ samāhitaḥ // 126",
  "SA22dipguhsu:135_0": "yat kāyavāṅmayaṃ karma mudrāmantrātmakaṃ mahat /",
  "SA22dipguhsu:135_1": "tat tat karma samāsādya sarvabuddhāṃs tu pūjayet // 127",
  "SA22dipguhsu:136_0": "vastuny ekatra saṃkalpā nānākārāvabhāsinaḥ /",
  "SA22dipguhsu:136_1": "muktiduḥkhasukhotpādāḥ karmāśeṣā bhavanti yat // 128",
  "SA22dipguhsu:137_0": "tasmāc chubhāśubhaṃ karma kāyādyaṃ kalpanodbhavam /",
  "SA22dipguhsu:137_1": "sarvasatkalpanirmukte jñāne tatkalpanā katham // 129",
  "SA22dipguhsu:138_0": "amoghavajrasaccakrī samayotthāpanāya tu /",
  "SA22dipguhsu:138_1": "hṛtkarmavajrakhaṃ dhyātvā sarvaśuddhyābhiṣecayet // 130",
  "SA22dipguhsu:139_0": "gurvavajñādike doṣe sadānaṃ bhojyam āvahet /",
  "SA22dipguhsu:139_1": "bāhyasnānaṃ svacakrasthaḥ kuryāt sekavidhānataḥ // 131",
  "SA22dipguhsu:140_0": "sandhyāntare 'pi pūjādi japaṃ kṛtvā tu pūrvavat /",
  "SA22dipguhsu:140_1": "hṛdyantargatasaccakraḥ supyāt prajñākṛpānvitaḥ // 132",
  "SA22dipguhsu:141_0": "utthānasamaye śrīmān devīsaṃgīticoditaḥ /",
  "SA22dipguhsu:141_1": "prātar utthāya prāgvat tu saṃjaped ādikarmikaḥ // 133",
  "SA22dipguhsu:142_0": "mantrasīlavratair yuktaś cakṣuḥkāyādyadhiṣṭhitaḥ /",
  "SA22dipguhsu:142_1": "jñāne kiñcitsamāveśī japet sandhyāsv atandritaḥ // 134",
  "SA22dipguhsu:143_0": "sarvākārasuniṣpannaṃ spharatsamhārakārakaṃ /",
  "SA22dipguhsu:143_1": "prāptajñānavaśī kiñcid aniśaṃ yogam āśrayet // 135",
  "SA22dipguhsu:144_0": "samyagjñānavaśī dhyāyan kuryāt kāryaṃ jagaddhitam /",
  "SA22dipguhsu:144_1": "dhātvaṇvantas trisaccakraiḥ pratibimbātmamūrtibhiḥ // 136",
  "SA22dipguhsu:145_0": "saṃsiddhāv asakṛl labdhvā yogī nimittam eva tu /",
  "SA22dipguhsu:145_1": "tritattvāṃ vidhivat pūjāṃ kṛtvā maṇḍalam ālikhet // 137",
  "SA22dipguhsu:146_0": "cakrastho vidhivaj japtvā svayaṃ vādhyeṣito 'pi vā /",
  "SA22dipguhsu:146_1": "parārthaṃ ghaṭamāno 'pi nimittaṃ prāpya saṃlikhet // 138",
  "SA22dipguhsu:147_0": "cakrimantraṃ japel lakṣaṃ lakṣam vā svādhidaivatam /",
  "SA22dipguhsu:147_1": "anyeṣām ayutaṃ samyak cakriṇāṃ vājñayā likhet // 139",
  "SA22dipguhsu:148_0": "tritattvair garbhitotsargān anyān hṛdbījagarbhitān /",
  "SA22dipguhsu:148_1": "sānusvārādyavarṇāṃs tu nāmno mantrān samuddharet // 140",
  "SA22dipguhsu:149_0": "kāyavākcittaguhyākhyā karmadharmamahātmikā /",
  "SA22dipguhsu:149_1": "triguhyā samayā mudrā bījaṃ hṛdayam ucyate // 141",
  "SA22dipguhsu:150_0": "karmakartrī tu vidyoktā śāntyādipraticodanāt /",
  "SA22dipguhsu:150_1": "mālāmantrāś ca vidyoktā sarvathā tāṃ japet budhaḥ // 142",
  "SA22dipguhsu:151_0": "yathāyogaṃ japaṃ kṛtvā labdhvājñāṃ svādhipāditaḥ /",
  "SA22dipguhsu:151_1": "nirodhacakram ābhujya svacittaśuddhito likhet // 143",
  "SA22dipguhsu:152_0": "vighnān utsārya saṃkīlyābhyukṣya kṣmāṃ prārthya yācayet /",
  "SA22dipguhsu:152_1": "samādhitritayaṃ kṛtvā buddhādīn adhivāsya ca // 144",
  "SA22dipguhsu:153_0": "dattvā balyargham āpūjya homair āpyāyya khe nyaset /",
  "SA22dipguhsu:153_1": "khānayet kṣmāṃ sunirvighnāṃ gartāpūre 'pi ayaṃ kramaḥ // 145",
  "SA22dipguhsu:154_0": "ācīrṇapūrvasaṃsevo mañjuvajrātmayogavān /",
  "SA22dipguhsu:154_1": "saṃskṛtya maṇḍalasthānaṃ saṃhāryaiḥ pūjayānvitaḥ // 146",
  "SA22dipguhsu:155_0": "vighnāricakrayogasthaḥ svābhiṣekaṃ samādadhet /",
  "SA22dipguhsu:155_1": "duṣṭān nikṛntayed evaṃ yogād vā svādhidaivatāt / 147",
  "SA22dipguhsu:156_0": "oṃ bhūḥ kham iti mantreṇa viyadbhūtāṃ vasundharām /",
  "SA22dipguhsu:156_1": "hūṃ laṃ hūṃ iti vajrātma kṣmāṃ kṛtvā tām adhiṣṭhayet // 148",
  "SA22dipguhsu:157_0": "oṃ medini vajrībhava vajrabandha hūm //",
  "SA22dipguhsu:158_0": "prāgvad vighnaghnayogātmā sevādyantānurāgaṇaḥ /",
  "SA22dipguhsu:158_1": "ādiyogī svacakraṃ tu protsṛjyāntāmṛtaś ca saḥ // 149",
  "SA22dipguhsu:159_0": "cakrarājāgriyogātmā cakrakarmasukarmakṛt /",
  "SA22dipguhsu:159_1": "karmarājāgriyogīti samādhitrayam uttamam // 150",
  "SA22dipguhsu:160_0": "etadyogastha ācāryaḥ sarvabuddhātmamūrtikaḥ /",
  "SA22dipguhsu:160_1": "svabhāvaśuddhavajrātmā cakrabhūmadhyasaṃsthitaḥ // 151",
  "SA22dipguhsu:161_0": "vajraghaṇṭādharo vīro 'dhyeṣyas tricakranirmitau /",
  "SA22dipguhsu:161_1": "sahāyair vajraghaṇṭāgraiḥ śāśvatādyātmamūrtibhiḥ // 152",
  "SA22dipguhsu:162_0": "sarvatāthāgataṃ śāntaṃ sarvatāthāgatālayam /",
  "SA22dipguhsu:162_1": "sarvadharmāgranairātmyaṃ deśa maṇḍalam uttamam // 153",
  "SA22dipguhsu:163_0": "sarvalakṣaṇasaṃpūrṇaṃ sarvālakṣaṇavarjitam /",
  "SA22dipguhsu:163_1": "samantabhadrakāyāgraṃ bhāṣa maṇḍalam uttamam // 154",
  "SA22dipguhsu:164_0": "śāntadharmāgrasaṃbhūtaṃ jñānacaryāviśodhakam /",
  "SA22dipguhsu:164_1": "samantabhadravācāgraṃ bhāṣa maṇḍalam uttamam // 155",
  "SA22dipguhsu:165_0": "sarvasattvamahācittaṃ śuddhaṃ prakṛtinirmalam /",
  "SA22dipguhsu:165_1": "samantabhadracittāgryaṃ ghoṣa maṇḍalasārathe // 156",
  "SA22dipguhsu:166_0": "vīkṣyāto mañjurāḍ kruddhaḥ sattvadhātuṃ tamiśritam /",
  "SA22dipguhsu:166_1": "hūṃ vajrottiṣṭheti svakṣaś cakram utkṣipya nirmitam // 157",
  "SA22dipguhsu:167_0": "maṭkāracandraśūryākṣaḥ sarvādhvadikṣu dīpayan /",
  "SA22dipguhsu:167_1": "jagad ālokayan dhīmāṃś cakrabhūmau parikramet // 158",
  "SA22dipguhsu:168_0": "pādatalajvaladvajro vajrollālanatatparaḥ /",
  "SA22dipguhsu:168_1": "līlāvajrapadaṃ nṛtyan sadaṃṣṭrotkaṭa-hūṃ-kṛtaḥ // 159",
  "SA22dipguhsu:169_0": "protsārayet praduṣṭaughān devādyān vighnamaṇḍalān /",
  "SA22dipguhsu:169_1": "śṛṇvantu sarvavighnaughāḥ kāyavākcittasaṃsthitāḥ // 160",
  "SA22dipguhsu:170_0": "ahaṃ mañjuravaḥ śrīmān rakṣācakraprayojakaḥ /",
  "SA22dipguhsu:170_1": "vajreṇādīptavapuṣā sphālayāmi trikāyajān // 161",
  "SA22dipguhsu:171_0": "laṅghayed me viśīryetātra nānyathā /93",
  "SA22dipguhsu:171_1": "bhūmeḥ parigrahaṃ kṛtvā nirvighnāya prakīlayet / 162",
  "SA22dipguhsu:172_0": "oṃ gha gha ghātaya 2 sarvaduṣṭān phaṭ kīlaya 2 sarvapāpān phaṭ hūṃ hūṃ hūṃ vajrakīla vajradharo ājñāpayati sarvaduṣṭakāyavākcittavajraṃ kīlaya hūṃ phaṭ /",
  "SA22dipguhsu:173_0": "adhaḥśūlordhvavighnāriṃ dhiyā madhye prakīlayet /",
  "SA22dipguhsu:173_1": "vighnaughān ghātayet sarvān daśadiksaṃvyavasthitān // 163",
  "SA22dipguhsu:174_0": "saṃvīkṣya kṣmāṃ sunirvighnāṃ tīkṣṇajvālākulaprabhām /",
  "SA22dipguhsu:174_1": "sīmāprākāradigbandhān dhiyā kṛtvādhivāsayet // 164",
  "SA22dipguhsu:175_0": "tvaṃ devi sākṣibhūtāsi sarvabuddhānāṃ tāyinām /",
  "SA22dipguhsu:175_1": "caryānayaviśeṣeṣu bhūmipāramītāsu ca // 165",
  "SA22dipguhsu:176_0": "yathā mārabalaṃ bhagnaṃ śākyasiṃhena tāyinā /",
  "SA22dipguhsu:176_1": "tathā mārabalaṃ jitvā maṇḍalaṃ lelikhāmy aham // 166",
  "SA22dipguhsu:177_0": "kṣmāṃ saṃlipya sugandhadyaiś citraiḥ puṣpaiḥ prakīrya ca /",
  "SA22dipguhsu:177_1": "candrādyaiś cakriṇāṃ sthāne prakuryān maṇḍalaṃ budhaḥ // 167",
  "SA22dipguhsu:178_0": "tatrāvāhya tu saccakraṃ kṛtvā sīmādibandhanam /",
  "SA22dipguhsu:178_1": "pūjāstutyāmṛtāsvādaṃ kalaśān adhivāsayet // 168",
  "SA22dipguhsu:179_0": "vastrācchāditasadgrīvāṃś cūtādipallavānvitān /",
  "SA22dipguhsu:179_1": "kalaśān māṇḍaleyānāṃ tanmantrair adhivāsayet // 169",
  "SA22dipguhsu:180_0": "pañcavrīhyauṣadhīratnagandhāmbucakrasaṃcayam /",
  "SA22dipguhsu:180_1": "śragbaddhavajramūrdhānaṃ cakreśena japaṃ japet // 170",
  "SA22dipguhsu:181_0": "arghaṃ dattvā samāpūjya prakṣipya sitapuṣpakam /",
  "SA22dipguhsu:181_1": "dhūpādhivāsitaṃ tatra sadgandhādyabjabhājanam // 171",
  "SA22dipguhsu:182_0": "pratidinaṃ trisandhyāsu baliṃ dattvā tathā japet /",
  "SA22dipguhsu:182_1": "te ca cakrabahiṣkoṇe jayaś cakreśasavyataḥ // 172",
  "SA22dipguhsu:183_0": "tebhyo 'rghabhājane toyaṃ kṣiptvā tenābhiṣecanāt /",
  "SA22dipguhsu:183_1": "ātmanaḥ sarvaśiṣyāṇāṃ jalābhiṣecanaṃ bhavet // 173",
  "SA22dipguhsu:184_0": "cakrapūjāṃ punaḥ kṛtvā dhūpam utkṣipya pāṇinā /",
  "SA22dipguhsu:184_1": "cakreśaṃ prārthayed dhīmān buddhāṃś ca jānusaṃsthitaḥ // 174",
  "SA22dipguhsu:185_0": "bhagavan mañjusadvajra vidyārāja namo 'stu te /",
  "SA22dipguhsu:185_1": "icchāmi likhituṃ nātha maṇḍalaṃ karuṇātmaka // 175",
  "SA22dipguhsu:186_0": "śiṣyāṇām anukampāyai yuṣmākaṃ pūjanāya ca /",
  "SA22dipguhsu:186_1": "tan me bhaktasya bhagavan prasādaṃ kartum arhasi // 176",
  "SA22dipguhsu:187_0": "samanvāharantu māṃ buddhā jagaccakrakriyārthadāḥ /",
  "SA22dipguhsu:187_1": "phalasthā bodhisattvāś ca yāś cānyā mantradevatāḥ // 177",
  "SA22dipguhsu:188_0": "devatā lokapālāś ca bhūtāḥ sambodhiśāsitāḥ /",
  "SA22dipguhsu:188_1": "śāsanābhiratāḥ sattvā ye kecid vajracakṣuṣaḥ // 178",
  "SA22dipguhsu:189_0": "amuko 'haṃ mahāvajrī mañjuśryudayamaṇḍalam /",
  "SA22dipguhsu:189_1": "likhiṣyāmi jagacchuddhyai yathāśaktyupacārataḥ // 179",
  "SA22dipguhsu:190_0": "anukampām upādāya saśiṣyasya tu tan mama /",
  "SA22dipguhsu:190_1": "maṇḍale sahitāḥ sarve sāṃnidhyaṃ kartum arhatha // 180",
  "SA22dipguhsu:191_0": "nimantryaivaṃ trivārāṃs tān kṛtvā pūjādikaṃ vibhoḥ /",
  "SA22dipguhsu:191_1": "samārakṣya bahir gatvā svaśiṣyān srakkaragrahān // 181",
  "SA22dipguhsu:192_0": "manīṣiṇo mahotsāhān kṛtajñanirahaṅkṛtān /",
  "SA22dipguhsu:192_1": "kulino guṇinaḥ śrāddhān rūpavarṇavayonvitān // 182",
  "SA22dipguhsu:193_0": "arthinaś cābhiyuktāṃś ca saugatān mantrasādhane /",
  "SA22dipguhsu:193_1": "virūpān nirguṇāṃś cāpi hīnān apy adhivāsayet // 183",
  "SA22dipguhsu:194_0": "caturṇām apy anujñātaḥ parṣadāṃ maṇḍale vidhiḥ /",
  "SA22dipguhsu:194_1": "śikṣāsu svāsu yuktānāṃ mahāyānaratātmanām // 184",
  "SA22dipguhsu:195_0": "mantrasiddhyarthinaḥ kecit praviśantīha maṇḍale /",
  "SA22dipguhsu:195_1": "puṇyakāmās tato 'nye ca paralokārthino 'pare // 185",
  "SA22dipguhsu:196_0": "paralokaṃ samuddiṣya śraddhāṃ kṛtvā ca bhūyasīm /",
  "SA22dipguhsu:196_1": "praviśen maṇḍalaṃ dhīmān naihikam phalam īhayet // 186",
  "SA22dipguhsu:197_0": "aihikaṃ kāṅkṣamāṇasya na tathā pāralaukikam /",
  "SA22dipguhsu:197_1": "paralokārthinaḥ puṃsaḥ puṣkalaṃ tv aihikaṃ phalam // 187",
  "SA22dipguhsu:198_0": "evam uktvā tu tān śiṣyān dhiyā svāntar niveśitān /",
  "SA22dipguhsu:198_1": "prāgvad vajrābjasaṃśuddhān iha dvāre tu yācayet // 188",
  "SA22dipguhsu:199_0": "tvam me śāstā mahārata",
  "SA22dipguhsu:199_1": "icchāmy ahaṃ mahānātha mahābodhinayaṃ dṛḍham // 189",
  "SA22dipguhsu:200_0": "dehi me samayaṃ tattvaṃ bodhicittaṃ ca dehi me /",
  "SA22dipguhsu:200_1": "buddhaṃ dharmaṃ ca saṃghaṃ ca dehi me śaraṇatrayam",
  "SA22dipguhsu:200_2": "praveśayasva māṃ nātha mahāmokṣapuraṃ varam / 190",
  "SA22dipguhsu:201_0": "trir uccārya ca tān śiṣyān jñātvā sadbhaktivatsalān /",
  "SA22dipguhsu:201_1": "pradhānaṃ śiṣyam ekaṃ tu kṛtvā brūyād idaṃ vacaḥ // 191",
  "SA22dipguhsu:202_0": "ehi vatsa mahāyānaṃ mantracaryānayaṃ vidhim /",
  "SA22dipguhsu:202_1": "deśayiṣyāmi te samyak bhājanas tvaṃ mahānaye // 192",
  "SA22dipguhsu:203_0": "buddhās triyadhvasaṃbhūtāḥ kāyavākcittavajriṇaḥ /",
  "SA22dipguhsu:203_1": "saṃprāptā jñānam atulaṃ vajramantraprabhāvanaiḥ // 193",
  "SA22dipguhsu:204_0": "mantraprayogam atulaṃ yena bhagnaṃ mahābalam /",
  "SA22dipguhsu:204_1": "mārasainyaṃ mahāghoraṃ sākyasiṃhādibhir varaiḥ // 194",
  "SA22dipguhsu:205_0": "lokānuvṛttim āgamya cakraṃ pravartya nirvṛtāḥ /",
  "SA22dipguhsu:205_1": "tasmān matim imāṃ vatsa kuru sarvajñatāptaye // 195",
  "SA22dipguhsu:206_0": "deśanādiṃs tridhālāpyā bodhicittaṃ tato guruḥ /",
  "SA22dipguhsu:206_1": "utpādayed anutpannam utpannaṃ smārayet punaḥ // 196",
  "SA22dipguhsu:207_0": "sarvakarmakṛtārakṣya dhyāyād dhṛtkaṇṭhamūrdhasu /",
  "SA22dipguhsu:207_1": "vajraṃ abjaṃ tathā cakraṃ hūṃ āḥ oṃ teṣu vinyaset // 197",
  "SA22dipguhsu:208_0": "gandhāmbuvajrasanmuṣṭyā hūṃ oṃ āḥ evaṃ āpaṭhan /",
  "SA22dipguhsu:208_1": "hṛcchiraḥkaṇṭham ālabhya dadyāt puṣpādikaṃ kramāt // 198",
  "SA22dipguhsu:209_0": "puṣpaṃ mūrdhni puro dhūpaṃ dīpaṃ gandhaṃ punar hṛdi /",
  "SA22dipguhsu:209_1": "dadyāt sarvakṛtā japtaṃ śiṣyebhyo yatir ādarāt // 199",
  "SA22dipguhsu:210_0": "dvādaśāṅgulapuṣpāgram akīṭāpāṭitāvraṇam /",
  "SA22dipguhsu:210_1": "aśvatthodumburāvakraṃ pradadyād dantadhāvanam // 200",
  "SA22dipguhsu:211_0": "prāgudaṅmukhasaṃsthais taiḥ khādayitvaiva prakṣipet /",
  "SA22dipguhsu:211_1": "gocarmamātrabhūlipte siddhiṃ śāntyādikāṃ diśet // 201",
  "SA22dipguhsu:212_0": "ācamya tricalupānaṃ dattvā bāhye niveśya ca /",
  "SA22dipguhsu:212_1": "kuśān śayyopadhānāya bāhusūtraiḥ surakṣayet // 202",
  "SA22dipguhsu:213_0": "tricalupānamantraḥ //",
  "SA22dipguhsu:213_1": "oṃ hrīḥ viśuddhadharma sarvapāpāni cāsya śodhaya sarvavikalpān apanaya hūm //",
  "SA22dipguhsu:214_0": "sarvajñānāṃ kadā loke sambhavo jāyate na vā /",
  "SA22dipguhsu:214_1": "udumbarasyeva kusumaṃ kadācit karhicid bhavet // 203",
  "SA22dipguhsu:215_0": "tato 'pi durlabhotpādo mantracaryānayasya hi /",
  "SA22dipguhsu:215_1": "yena sattvārtham atulaṃ kartuṃ śaktā hy anirvṛtāḥ // 204",
  "SA22dipguhsu:216_0": "anekakalpakoṭībhir yat kṛṭam pāpakam purā /",
  "SA22dipguhsu:216_1": "tat sarvaṃ hi kṣayaṃ yāti dṛṣṭvā maṇḍalam īdṛśaṃ // 205",
  "SA22dipguhsu:217_0": "kim utānantayaśasāṃ mantracaryānaye sthitaḥ /",
  "SA22dipguhsu:217_1": "padaṃ hy anuttaraṃ yāti japan vai mantra tāyinām // 206",
  "SA22dipguhsu:218_0": "ucchinnā durgatis teṣāṃ sarvaduḥkhasya sambhavā /",
  "SA22dipguhsu:218_1": "yeṣāṃ caryāvare hy asmin matir atyantanirmalā // 207",
  "SA22dipguhsu:219_0": "adya yuṣmābhir atulā lābhā labdhā mahātmabhiḥ /",
  "SA22dipguhsu:219_1": "yena yūyaṃ jinaiḥ sarvaiḥ saputrair iha śāsane // 208",
  "SA22dipguhsu:220_0": "sarve parigṛhītā stha jāyamānā mahātmabhiḥ /",
  "SA22dipguhsu:220_1": "tena yūyaṃ mahāyāne śvo jātā hi bhaviṣyatha // 209",
  "SA22dipguhsu:221_0": "eṣa mārgavaraḥ śrīmān mahāyānamahodayaḥ /",
  "SA22dipguhsu:221_1": "yena yūyaṃ gamiṣyanto bhaviṣyatha tathāgatāḥ // 210",
  "SA22dipguhsu:222_0": "kṛtvātha deśanāṃ rakṣāṃ svāpayet kuśasaṃstare /",
  "SA22dipguhsu:222_1": "yat kiñcit paśyatha svapne prātar me kathayiṣyatha // 211",
  "SA22dipguhsu:223_0": "rakṣādhiṣṭhādikaṃ kṛtvā taj japet sārvakarmikam /",
  "SA22dipguhsu:223_1": "pañcakulatricakrāṇāṃ kuṇḍaliḥ sārvakarmikaḥ // 212",
  "SA22dipguhsu:224_0": "pṛṣṭvā śubhāśubhaṃ svapnaṃ hatvā kuṇḍalināśubham /",
  "SA22dipguhsu:224_1": "śiṣyān saṃrakṣya tān yogyān saṃvaraṃ grāhayet tataḥ // 213",
  "SA22dipguhsu:225_0": "cakre 'vaivartyasaṃsekaṃ dattvā nātha vadasva me /",
  "SA22dipguhsu:225_1": "cakradevatayos tattvam ācāryaparikarma ca // 214",
  "SA22dipguhsu:226_0": "samayaṃ sarvabuddhānāṃ saṃvaraṃ guhyam uttaram /",
  "SA22dipguhsu:226_1": "ācāryaḥ syām ahaṃ nityaṃ sarvasattvārthakāraṇāt // 215",
  "SA22dipguhsu:227_0": "ācāryatārthinaḥ śiṣyān grāhayitvā tu saṃvaram /",
  "SA22dipguhsu:227_1": "yogam ādhāya saccakraṃ saṃpūjya khe dhiyā nyaset // 216",
  "SA22dipguhsu:228_0": "śāśvatādisvarūpābhaṃ tadvarṇabījasaṃbhavam /",
  "SA22dipguhsu:228_1": "pañcajñānānvitaṃ sūtraṃ pañcaviṃśatibheditam // 217",
  "SA22dipguhsu:229_0": "yaḥkārasūryacandrākṣo mañjuvajrātmavigrahaḥ /",
  "SA22dipguhsu:229_1": "dīptadṛṣṭyaṅkuśākṛṣtaṃ svavarṇāntar niveśitam // 218",
  "SA22dipguhsu:230_0": "vairocanādihṛjjñānasūtraṃ sarvakṛtā saha /",
  "SA22dipguhsu:230_1": "prayaccha śāśvata sūtraṃ svacakrasūtraṇāya ca // 219",
  "SA22dipguhsu:231_0": "tritattvagarbhitaṃ caiva yāvad akṣobhyam arthayan /",
  "SA22dipguhsu:231_1": "anyonyānugatāḥ sarvadharmā ityādy anusmaran // 220",
  "SA22dipguhsu:232_0": "cakradviguṇato dīrghaṃ dvāraviṃśatibhāgikam /",
  "SA22dipguhsu:232_1": "pañcāmṛtasugandhena temayitvāpi rakṣitaṃ // 221",
  "SA22dipguhsu:233_0": "tryakṣarāntargataṃ yogī cālayet sūtradhāriṇā /",
  "SA22dipguhsu:233_1": "trir jjaḥkārais tam āpreṣya jjaḥ jjaḥ jjaḥ ity api svayaṃ punaḥ // 222",
  "SA22dipguhsu:234_0": "vāmamuṣṭigraho nābhau pratīcyavāgdiśi sthitaḥ /",
  "SA22dipguhsu:234_1": "khasūtraṃ pātayec chrīmāṃs tathaivādhaḥ prasūtrayet // 223",
  "SA22dipguhsu:235_0": "oṃ vajrasamayasūtraṃ mātikrama hūṃ //",
  "SA22dipguhsu:236_0": "sattvārthe bhavatāṃ kālo viyadvyāpitathāgatān /",
  "SA22dipguhsu:236_1": "codayet sūtradhvaninā tad ihāgamanāya tu // 224",
  "SA22dipguhsu:237_0": "yakṣapretendranāgeśadiṅmukho 'gnyanilāśritaḥ /",
  "SA22dipguhsu:237_1": "prākpratīcyuttarāvākcaturdigbahiḥ prasūtrya ca // 225",
  "SA22dipguhsu:238_0": "koṇasūtraṃ samāsūtrya cāgneyanairṛtisthitaḥ /",
  "SA22dipguhsu:238_1": "prākpratīcyuttarāvāgdik tathaivāṣṭakamaṇḍalam // 226",
  "SA22dipguhsu:239_0": "dviguṇīkṛtya tat sūtraṃ cakramadhye vidhārya ca /",
  "SA22dipguhsu:239_1": "cakrākāraṃ tato bāhyaṃ vajrasūtradvayaṃ punaḥ // 227",
  "SA22dipguhsu:240_0": "aiśānyāṃ cakravāḍaṃ ca svānupūrvyā pradakṣiṇāt /",
  "SA22dipguhsu:240_1": "sūtreṇa sūtrayet prājñaḥ sarvadiksamatāṃ vahan // 228",
  "SA22dipguhsu:241_0": "animittair asiddhiḥ syāt sūtracchede guroḥ kṣayaḥ /",
  "SA22dipguhsu:241_1": "hīnābhiriktato rogā diṅmohe śiṣyavibhramaḥ // 229",
  "SA22dipguhsu:242_0": "caturasraṃ caturdvāraṃ catustoraṇabhūṣitam /",
  "SA22dipguhsu:242_1": "catuḥsūtrasamāyuktaṃ paṭṭasragdāmabhūṣitam // 230",
  "SA22dipguhsu:243_0": "koṇabhāgeṣu sarveṣu dvāraniryūhasandhiṣu /",
  "SA22dipguhsu:243_1": "khacitaṃ vajraratnais tu sūtrayed bāhyamaṇḍalam // 231",
  "SA22dipguhsu:244_0": "tasyābhyantarataś cakram aṣṭamaṇḍalakopamam /",
  "SA22dipguhsu:244_1": "ardhena bāhyacakrasya samantāt parimaṇḍalam // 232",
  "SA22dipguhsu:245_0": "cakrastambhādyaracitaṃ vajrāvalyāvṛtaṃ śubham /",
  "SA22dipguhsu:245_1": "vibhajec ca tato dvāraṃ hrīḥkārakrodhadṛṣṭitaḥ // 233",
  "SA22dipguhsu:246_0": "cakrāṣṭabhāgikaṃ dvāraṃ vedikārahitaṃ matam /",
  "SA22dipguhsu:246_1": "dvārapramāṇā niryūhā devatāpaṭṭikās tathā // 234",
  "SA22dipguhsu:247_0": "dvārārdhā sarvato vedī kapolaḥ pakṣakas tathā /",
  "SA22dipguhsu:247_1": "harārdhahāracandrārkā paṭṭasragdāmapaṭṭikāḥ // 235",
  "SA22dipguhsu:248_0": "rajobhūmis tadardhena mūlasūtrabhuvo bahiḥ /",
  "SA22dipguhsu:248_1": "cakrādyastambhasūtrāṇāṃ bhūmis tulyā rajobhuvā // 236",
  "SA22dipguhsu:249_0": "toraṇaṃ triguṇaṃ dvārāt patākāghaṇṭayānvitam /",
  "SA22dipguhsu:249_1": "saghaṇṭā mārutoddhūṭā patākā bāhyakoṇataḥ // 237",
  "SA22dipguhsu:250_0": "cakrānurūpato 'nyeṣāṃ yathāśobhaṃ prakalpanā /",
  "SA22dipguhsu:250_1": "saṃbuddhajñānakāyatvād vāgmī vajrakule smṛtaḥ // 238",
  "SA22dipguhsu:251_0": "dharmakāyātmasaṃśuddhau cittamaṇḍalam asya tu /",
  "SA22dipguhsu:251_1": "sattvāśayaṃ samāsādya mānādiniyamaḥ kṛtaḥ /",
  "SA22dipguhsu:251_2": "prajñopāyodbhavā siddhir jātyādiniyamena kim // 239",
  "SA22dipguhsu:252_0": "tad ekahastam ārabhya yāvad dhastasahasrakam /",
  "SA22dipguhsu:252_1": "evam āsūtrya tac cakraṃ dīptadṛṣṭyā rajāṃsi tu /",
  "SA22dipguhsu:252_2": "prākkramajñānasaddīptyā samuttejyābhimantrayet // 240",
  "SA22dipguhsu:253_0": "oṃ vajracitra samaya hūm //",
  "SA22dipguhsu:254_0": "dharmadhātur ayaṃ śuddhaḥ sattvadhātupramocakaḥ /",
  "SA22dipguhsu:254_1": "svayaṃ mañjuravo rājā sarvatathāgatālayaḥ // 241",
  "SA22dipguhsu:255_0": "sarvadoṣavinirmuktaś cakrābhyantarasaṃsthitaḥ /",
  "SA22dipguhsu:255_1": "aiśānīṃ diśam āśritya gurur vāmena muṣṭinā // 242",
  "SA22dipguhsu:256_0": "śvetaṃ pītaṃ tathā raktaṃ haritaṃ kṛṣṇam eva ca /",
  "SA22dipguhsu:256_1": "samapradakṣiṇācchinnāvakrāṃ rekhāṃ prapātayet // 243",
  "SA22dipguhsu:257_0": "samāṃ ca pātayed rekhāṃ dvāraviṃśatibhāgikām /",
  "SA22dipguhsu:257_1": "sthūlapāte bhaved vyādhiḥ kṛśayā dhananāśanam //244",
  "SA22dipguhsu:258_0": "vidveṣo vakrayā mṛtyuś chinnayā guruśiṣyayoḥ /",
  "SA22dipguhsu:258_1": "apradakṣiṇapāte tu rajasāṃ kīlanaṃ bhavet // 245",
  "SA22dipguhsu:259_0": "śvetavajramayī sūcī sauvarṇālambanāparā /",
  "SA22dipguhsu:259_1": "padmarāgamayī sūcī tathā marakatāparā // 246",
  "SA22dipguhsu:260_0": "kṛṣṇābhyantarato jñeyā eṣa raṅgakramo 'sya tu /",
  "SA22dipguhsu:260_1": "pūrveṇa tu mahāśvetaṃ dakṣiṇe pītasaṃyutam // 247",
  "SA22dipguhsu:261_0": "lohitaṃ paścimabhāgaṃ mañjiṣṭhottarasaṃyutam /",
  "SA22dipguhsu:261_1": "madhyato bhūmibhāgaṃ tu indranīlaprabhāsvaram // 248",
  "SA22dipguhsu:262_0": "prajñopāyātmako nityaṃ saṃlikhet susamāhitaḥ /",
  "SA22dipguhsu:262_1": "yavamātrāntarā rekhā pātanīya parasparam // 249",
  "SA22dipguhsu:263_0": "kuṇḍalāmṛtavajreṇa sarvaduṣṭān pramardayan /",
  "SA22dipguhsu:263_1": "mahāmudrāsya damṣṭroktā duṣṭaśatruś ca mantrarāḍ // 250",
  "SA22dipguhsu:264_0": "namaḥ samantakāyavākcittavajrāṇāṃ namo vajrakrodhāya mahādaṃṣṭrotkaṭabhairavāya asimuṣalaparśupāśahastāya oṃ amṛtakuṇḍali kha 2 khāhi 2 tiṣṭha 2 bandha 2 hana 2 daha 2 garja 2 visphoṭaya 2 sarvavighnavināyakān mahāgaṇapatijīvitāntakarāya hūṃ phaṭ /",
  "SA22dipguhsu:265_0": "evaṃ maṇḍalam ālikhya candrasūryakṛtāsanam /",
  "SA22dipguhsu:265_1": "madhye khaḍgaṃ likhet syāmaṃ suviśuddhādibhāsvaram // 251",
  "SA22dipguhsu:266_0": "pūrveṇāṣṭārasaccakram ādarśādisamujjvalam /",
  "SA22dipguhsu:266_1": "savye ratnaṃ harītābhaṃ navāṃśaṃ samatonnatam // 252",
  "SA22dipguhsu:267_0": "paścime 'ṣṭadalaṃ padmaṃ pratyavekṣādiraktakam /",
  "SA22dipguhsu:267_1": "uttare tu satkhaḍgaṃ kṛtyādipratimaṇḍitam // 253",
  "SA22dipguhsu:268_0": "upāyair netram āgneyyāṃ nairṛtyāṃ vajram arthanāt /",
  "SA22dipguhsu:268_1": "vāyavyāṃ vikaṭāsyaṃ tu balāt padmaṃ sakandakam // 254",
  "SA22dipguhsu:269_0": "aiśānyām utpalaṃ jñānāt pītaṃ nīlābhaśobhanam /",
  "SA22dipguhsu:269_1": "āgneyādicatuṣkoṇe pūrvadvāradvipārśvayoḥ // 255",
  "SA22dipguhsu:270_0": "darpaṇaṃ ca tathā vīṇāṃ gandhaśaṅkharaśāyanam /",
  "SA22dipguhsu:270_1": "vastraṃ dharmodayaṃ caiva dānaśīlādiśodhitam // 256",
  "SA22dipguhsu:271_0": "śraddhādimudgaraṃ daṇḍaṃ padmaṃ vajraṃ caturthakam /",
  "SA22dipguhsu:271_1": "dvāreṣu sarvathā jñātvā sphuṭaṃ dhyātvā svacakrakam // 257",
  "SA22dipguhsu:272_0": "prāgvat prajñāṅgasaṃyogād buddhān svāntar niveśya ca /",
  "SA22dipguhsu:272_1": "saccittena viyad vyāpya cakrapārśvakṛtāspadān // 258",
  "SA22dipguhsu:273_0": "taiḥ samāyātavighnāṃs tān samutsāryābhirakṣya ca /",
  "SA22dipguhsu:273_1": "yamāryādibhir ākṛṣyāveśya baddhvā vaśaṃ nayet // 259",
  "SA22dipguhsu:274_0": "cakṣuḥkāyādy adhiṣṭhāyārghābhiṣekābhipūjanam /",
  "SA22dipguhsu:274_1": "kṛtvā stutvātha saṃprīṇya japtvā vibhāvya toṣayet // 260",
  "SA22dipguhsu:275_0": "prāgvat satpadmabhāṇḍe tu kṛtvā jñānāmṛtāmṛtam /",
  "SA22dipguhsu:275_1": "dikpālān svasvayogasthān prapūjya maṇḍalaṃ viśet // 261",
  "SA22dipguhsu:276_0": "trailokyavijayo bhūtvā yathāptyābharaṇāmbaraḥ /",
  "SA22dipguhsu:276_1": "kṛtapradakṣiṇaś cakraṃ natvā homena pūrayet // 262",
  "SA22dipguhsu:277_0": "caturaṅgulam ātyajya tanmānābjapraphullayā /",
  "SA22dipguhsu:277_1": "vedyā hastārdhahastādhaś cakravat sārvakarmikam // 263",
  "SA22dipguhsu:278_0": "dairghād ucchrayataḥ khaḍgaṃ aṣṭaikāṅgulamānakam /",
  "SA22dipguhsu:278_1": "kuṇḍamadhye likhec cakraratnābjakhaḍgamadhyagam // 264",
  "SA22dipguhsu:279_0": "bahirveṣṭitavajrālīṃ yogī pūrvamukhasthitaḥ /",
  "SA22dipguhsu:279_1": "japtvā sarvakṛtārakṣya vāme 'rghādy anyad anyat // 265",
  "SA22dipguhsu:280_0": "nyasyopakaraṇaṃ prokṣya mañjuvajrātmayogavān /",
  "SA22dipguhsu:280_1": "kṣīravṛkṣendhanādīptam agniṃ tryakṣararecitam // 266",
  "SA22dipguhsu:281_0": "prajvālya vyañjanāghātaiḥ kuśān dadyāt pradakṣiṇam /",
  "SA22dipguhsu:281_1": "ādyajahṛtsaratryaśrābjasthaṃ rūṃbījasaṃbhavam // 267",
  "SA22dipguhsu:282_0": "dhyātvā pītaṃ trivaktraṃ tu pīnaṃ prajñāngasaṅginam /",
  "SA22dipguhsu:282_1": "kuṇḍikābhayadaṇḍākṣamālākaram ihānalam // 268",
  "SA22dipguhsu:283_0": "āvāhya jñānasadvahniṃ prāgvat tritattvaṭakkinā /",
  "SA22dipguhsu:283_1": "abhyukṣaṇādikaṃ tasya kṛtvāsananiveśanam// 269",
  "SA22dipguhsu:284_0": "sruksruve hastadaṇḍādho vajraratne tadūrdhvataḥ /",
  "SA22dipguhsu:284_1": "caturasrāṅgulā pātrī dvyaṅgulakhātavajradhā // 270",
  "SA22dipguhsu:285_0": "caturaṅgulavajrāntar ante padmadalākṛtiḥ /",
  "SA22dipguhsu:285_1": "antar vajrāṅgulaṃ khātaṃ dvyaṅgulābjadalaṃ sruvam // 271",
  "SA22dipguhsu:286_0": "dhyātvā svadaivataṃ bījaṃ pradīptaṃ sruksruvānane /",
  "SA22dipguhsu:286_1": "dadyāt pūrṇāhutiṃ tasmai rephaṃ vinyasya tanmukhe // 272",
  "SA22dipguhsu:287_0": "juhvīta samidho dhanyāḥ samiddhe 'gnau ghṛtaṃ tilān /",
  "SA22dipguhsu:287_1": "dūrvākhaṇdaṃ tu dadhyannaṃ kuśān vidhikramād ataḥ // 273",
  "SA22dipguhsu:288_0": "tathatājñānasadvahner hṛccandre maṃ-bhavādhipam /",
  "SA22dipguhsu:288_1": "saccakraṃ juhuyād dhyātvā bāhyapūjādi pūrvakam // 274",
  "SA22dipguhsu:289_0": "oṃ agnaye svāhā // ghṛtasya //",
  "SA22dipguhsu:289_1": "oṃ sarvapāpadahanavajrāya sarvapāpaṃ daha svāhā // tilānām //",
  "SA22dipguhsu:289_2": "oṃ vajrāyuṣe svāhā // dūrvāyāḥ //",
  "SA22dipguhsu:289_3": "oṃ vajrapuṣṭaye svāhā // akhaṇḍataṇḍulānām //",
  "SA22dipguhsu:289_4": "oṃ sarvasampade svāhā // dadhyannasya //",
  "SA22dipguhsu:289_5": "oṃ apratihatavajrāya svāhā // kuśānām //",
  "SA22dipguhsu:290_0": "puṣṭiśāntivaśākarṣe dveṣoccāṭābhicāruke //",
  "SA22dipguhsu:290_1": "oṃ svāhā hoḥ jaḥ huṃ hūṃ phaṭ mantrānte cāpi codanā //275",
  "SA22dipguhsu:291_0": "hṛtsattvāt svādhipāt sarvāḥ prīṇyante devatā iti /",
  "SA22dipguhsu:291_1": "dhyāyaṃś candrādikair anyair dravyaiḥ saṃtarpya pūrvavat // 276",
  "SA22dipguhsu:292_0": "hṛccandracakrasajjihvam ante pūrṇāhutiṃ tathā /",
  "SA22dipguhsu:292_1": "abhyukṣya camanārghaṃ dattvāpūjya stutvā visarjayet // 277",
  "SA22dipguhsu:293_0": "śeṣaṃ havyaṃ svayogātmā vahnau hutvātha taṃ tathā /",
  "SA22dipguhsu:293_1": "visarjya prāgvidhānena cakram āpūjya saṃviśet // 278",
  "SA22dipguhsu:294_0": "śiṣyapraveśavidhinā praviśyādau svayaṃ kṛtī /",
  "SA22dipguhsu:294_1": "niṣpādya sekaparyantaṃ prāpyānujñāṃ kulādhipāt // 279",
  "SA22dipguhsu:295_0": "mahārāgodbhavaṃ tattvaṃ cakraṃ ca pratibimbavat /",
  "SA22dipguhsu:295_1": "pure śiṣyapraveśārthaṃ tattvaṃ satyaṃ ca śrāvayet // 280",
  "SA22dipguhsu:296_0": "ākāśotpādacihnatvād anādinidhanaḥ paraḥ /",
  "SA22dipguhsu:296_1": "mahāvajramayaḥ sattvo mañjuvajrādya siddha me // 281",
  "SA22dipguhsu:297_0": "sarvottamamahāsiddhi māhaiśvaryādhidaivata /",
  "SA22dipguhsu:297_1": "sarvavajradharo rājā siddha me paramākṣara // 282",
  "SA22dipguhsu:298_0": "nirdoṣaḥ śāśvataś cāsi sarvarāgānurāgaṇa /",
  "SA22dipguhsu:298_1": "tattvena siddha me bhagavan mahārāgo mahārata // 283",
  "SA22dipguhsu:299_0": "atyantaśuddha sarvāgra ādimuktas tathāgataḥ /",
  "SA22dipguhsu:299_1": "samantabhadra sarvātmā bodhisattva prasiddha me // 284",
  "SA22dipguhsu:300_0": "sarvottamamahāsiddhi māhaiśvaryāgramudrayā /",
  "SA22dipguhsu:300_1": "siddha vajra mahotkarṣāt vajragarvāpate mama // 285",
  "SA22dipguhsu:301_0": "sarvasattvamanovyāpī sarvasattvahṛdīsthitaḥ /",
  "SA22dipguhsu:301_1": "sarvasattvapitā caiva kāmo 'gryaḥ samayāgriṇāṃ // 286",
  "SA22dipguhsu:302_0": "yena satyena sajjñānaṃ prajñopāyātmamaṇḍalaṃ /",
  "SA22dipguhsu:302_1": "tena satyena me nātha kāmāṃs tvaṃ paripūraya // 287",
  "SA22dipguhsu:303_0": "pratibimbasamā dharmā acchāḥ śuddhā hy anāvilāḥ /",
  "SA22dipguhsu:303_1": "agrāhyā anabhilāpyāś ca hetukarmasamudbhavāḥ // 288",
  "SA22dipguhsu:304_0": "tathatātattvaniryātā iti satyena maṇḍale /",
  "SA22dipguhsu:304_1": "pratibimbaṃ sphuṭaṃ śiṣyāḥ sarve paśyantv akalmaṣāḥ // 289",
  "SA22dipguhsu:305_0": "sāmānyasaṃvaraṃ śiṣyaṃ prāgvat kāyādibhāsvaraṃ /",
  "SA22dipguhsu:305_1": "jamanīkāntaraṃ prokta sarvakṛtkalaśāmbhasā // 290",
  "SA22dipguhsu:306_0": "raktāmbaraṃ tadāsyaṃ ca pṛcchet kas tvam iti priya /",
  "SA22dipguhsu:306_1": "śiṣyeṇāpi tato vācyaṃ subhago 'ham iti priya // 291",
  "SA22dipguhsu:307_0": "saṃpūjya srakkaraṃ dvāri tathaivādattadakṣiṇam /",
  "SA22dipguhsu:307_1": "yogacittaṃ samutpādya hṛdi vajraṃ hṛdā nyaset // 292",
  "SA22dipguhsu:308_0": "mantraḥ //",
  "SA22dipguhsu:308_1": "oṃ sarvayogacittam utpādayāmi surate samayas tvaṃ hoḥ sidhya vajra yathāsukhaṃ /",
  "SA22dipguhsu:309_0": "adya tvaṃ sarvatathāgatādhiṣṭhito bhaviṣyasi /",
  "SA22dipguhsu:309_1": "na ca tvayedam sarvatathāgataparamarahasyam amaṇḍalapraviṣṭāya vaktavyaṃ na cāśraddhātavyam iti vācyaṃ /",
  "SA22dipguhsu:310_0": "yamāryādisvasanmantraiḥ samākṛṣya praveśya ca /",
  "SA22dipguhsu:310_1": "pañcākṣarair athāpy evaṃ vācyaṃ satsaṃvaragrahe // 293",
  "SA22dipguhsu:311_0": "adya tvaṃ sarvatathāgatakule praviṣṭaḥ /",
  "SA22dipguhsu:311_1": "tad ahaṃ te vajrajñānam utpādayāmi yena jñānena tvaṃ sarvatathāgatasiddhīr api prāpsyasi kim utānyāḥ siddhīḥ /",
  "SA22dipguhsu:311_2": "na ca tvayādṛṣṭamaṇḍalasya purato vaktavyaṃ /",
  "SA22dipguhsu:311_3": "mā te samayo vyathed iti tad dhṛdi vajram āsthāpya /",
  "SA22dipguhsu:312_0": "oṃ vajrasattvaḥ svayaṃ te 'dya hṛdaye samavasthitaḥ /",
  "SA22dipguhsu:312_1": "nirbhidya tatkṣaṇaṃ yāyād yadi brūyā imaṃ nayam / 294",
  "SA22dipguhsu:313_0": "padmasthaṃ tryakṣarojjvalaṃ pāyayed amṛtaṃ pañca //",
  "SA22dipguhsu:314_0": "idaṃ te nārakaṃ vāri samayātikramād dahet /",
  "SA22dipguhsu:314_1": "samayarakṣaṇāt siddhiḥ piba vajrāmṛtodakam // 295",
  "SA22dipguhsu:315_0": "oṃ vajrodaka ṭhaḥ //",
  "SA22dipguhsu:315_1": "dṛḍhapratijñam idaṃ vadet //",
  "SA22dipguhsu:315_2": "adya prabhṛti tavāhaṃ vajrapāṇir yad ahaṃ brūyām idaṃ kuru tat tvayā kartavyaṃ na cāham avamantavyo mā te viṣamāparihāreṇa kālakriyāṃ kṛtvā narakapatanaṃ syāt /",
  "SA22dipguhsu:315_3": "brūyād brūhi tataḥ śiṣyān",
  "SA22dipguhsu:315_4": "sarvatathāgatāś cādhitiṣṭhantām vajrasattvo me āviśatu /",
  "SA22dipguhsu:316_0": "vācayitvā ca tad dhṛdi /",
  "SA22dipguhsu:317_0": "vajrāṅkakoṇamāhendre hūṃ dhyāyāt pīta-laṃ-bhave /",
  "SA22dipguhsu:317_1": "vāruṇaṃ vaṃ-bhavaṃ śuklaṃ ghaṭāṅkaṃ parimaṇḍalam // 296",
  "SA22dipguhsu:318_0": "nīladhvajāṅkadhanvābhaṃ vāyavyaṃ yaṃ-bhavaṃ calam /",
  "SA22dipguhsu:318_1": "kāye vāci tayor haḥ āḥ pādādho jhaiḥ samujjvalaṃ // 297",
  "SA22dipguhsu:319_0": "vāyavye raṃ-bhava tryasreṇoddīpya śiṣyam āviśet // 298",
  "SA22dipguhsu:320_0": "āveśaya stobhaya ra ra ra ra cālaya 2 hūṃ haḥ āḥ jhaiḥ //",
  "SA22dipguhsu:321_0": "jihvāyāṃ raktam āḥ-kāraṃ dhyātvāviṣṭaṃ punar vadet /",
  "SA22dipguhsu:321_1": "rāgavajraṃ tam ābhujya brūhi vajra śubhāśubham // 299",
  "SA22dipguhsu:322_0": "tam āveśaṃ dṛdhīkurvan tiṣṭha vajreti taṃ lapet /",
  "SA22dipguhsu:322_1": "prakṣepayet srajaṃ cakre",
  "SA22dipguhsu:323_0": "pratīccha vajra hoḥ //",
  "SA22dipguhsu:324_0": "tāṃ śirasi bandhayet // 300",
  "SA22dipguhsu:325_0": "pratighṛhṇa tvam imaṃ sattvaṃ mahābala //",
  "SA22dipguhsu:326_0": "cihne cihnasamīpe vā srakprapannāprapannayoḥ /",
  "SA22dipguhsu:326_1": "pated rucyāpi tadyogaṃ dadyād bhavyatayātha vā // 301",
  "SA22dipguhsu:327_0": "sajvālaṃ praṇavaṃ netre dhyatvā /",
  "SA22dipguhsu:328_0": "oṃ vajrasattva svayaṃ te 'dya cakṣūdghāṭanatatparaḥ /",
  "SA22dipguhsu:328_1": "udghāṭayati sarvākṣo vajracakṣur anuttaram // 302",
  "SA22dipguhsu:329_0": "dhyātvā cakraṃ pradarśayet /",
  "SA22dipguhsu:330_0": "cakrādhipaṃ samārabhya yāvad amṛtakuṇḍalim /",
  "SA22dipguhsu:330_1": "secayed ambunā mūrdhni vajrābhisiñca vāgbruvan // 303",
  "SA22dipguhsu:331_0": "secayen maulinā prāgvad dattvā cādhipadaivataṃ /",
  "SA22dipguhsu:331_1": "hṛdi saṃgrāhya tad vajraṃ vajreṇāpy abhiṣecayet // 304",
  "SA22dipguhsu:332_0": "adyābhiṣiktas tvam asi buddhair vajrābhiṣekataḥ /",
  "SA22dipguhsu:332_1": "idaṃ tat sarvabuddhatvaṃ gṛhṇa vajraṃ susiddhaye // 305",
  "SA22dipguhsu:333_0": "āliṅgya vajraghaṇṭābhyāṃ svādhipāt /",
  "SA22dipguhsu:334_0": "oṃ vajrādhipati tvām abhiṣiñcāmi tiṣṭha vajra samayas tvaṃ //",
  "SA22dipguhsu:334_1": "mūrdhni nāmataḥ //",
  "SA22dipguhsu:334_2": "oṃ vajrasattva tvām abhiṣiñcāmi vajranāmābhiṣekataḥ // he amukavajra //",
  "SA22dipguhsu:335_0": "yad yad bhāti svasarvasvaṃ mukhyaṃ tan mañjurāṭ svayaṃ /",
  "SA22dipguhsu:335_1": "dharmāḥ śuddhāḥ prakṛtyā yad buddhajñānacayaḥ sa hi // 306",
  "SA22dipguhsu:336_0": "svasyaiva cakravartitve śrīdhvanir nāmna āditaḥ /",
  "SA22dipguhsu:336_1": "sarve sarvādhipatyāt tu vajrāntā he-niyojitāḥ // 307",
  "SA22dipguhsu:337_0": "abdhātuśuddhir akṣobhyo makuṭaḥ samatātmakaḥ /",
  "SA22dipguhsu:337_1": "vajraṃ satpratyavekṣātmādhipaḥ kṛtyakaro 'rthadaḥ // 308",
  "SA22dipguhsu:338_0": "jñānaṃ vidyātra vajraṃ syād dhātur gotraṃ vaśī hy ataḥ /",
  "SA22dipguhsu:338_1": "vratavyākaraṇāśvāsā vidyāseke 'pi nāmny mī // 309",
  "SA22dipguhsu:339_0": "idaṃ tat sarvabuddhatvaṃ vajrasattvakare sthitam /",
  "SA22dipguhsu:339_1": "tvayāpi hi sadā dhāryaṃ vajrpāṇidṛḍhavratam // 310",
  "SA22dipguhsu:340_0": "oṃ sarvatathāgatasiddhivajrasamaye tiṣṭha eṣa tvāṃ dhārayāmi hīḥ hi hi hi hi hūṃ //",
  "SA22dipguhsu:341_0": "sarvān vajravrataṃ dattvā vajraṃ tattvena grāhayet /",
  "SA22dipguhsu:341_1": "anādinidhanaḥ sattvo vajrasattvo mahārataḥ /",
  "SA22dipguhsu:341_2": "samantabhadra sarvātmā vajragarvāpatiḥ patiḥ / 311",
  "SA22dipguhsu:342_0": "ghaṇṭāṃ tattvena saṃgrāhya",
  "SA22dipguhsu:343_0": "iyaṃ sā sarvabuddhānāṃ prajñāghoṣānugā smṛtā /",
  "SA22dipguhsu:343_1": "tvayāpi hi sadā dhāryā bodhir agrā jinair matā / 312",
  "SA22dipguhsu:344_0": "tāṃ taddharmeṇa vādayet // 313",
  "SA22dipguhsu:345_0": "svabhāvaśuddho hi bhavaḥ svabhāvair vibhavīkṛtaḥ /",
  "SA22dipguhsu:345_1": "svabhāvaśuddhaiḥ satsattvaiḥ kriyate paramo bhavaḥ // 314",
  "SA22dipguhsu:346_0": "adhiṣṭhāya mahāmudrāṃ hṛdbhiḥ sevādikīrtitaiḥ /",
  "SA22dipguhsu:346_1": "samayaiḥ kāmarūpādyair japen mantram avyaṅgataḥ // 315",
  "SA22dipguhsu:347_0": "svasaṃvedyasvabhāvais taiḥ sarvadiktryadhvasaṃsthitaiḥ /",
  "SA22dipguhsu:347_1": "svādhidaivatayogena svaṃ parāṃś caiva pūjayet // 316",
  "SA22dipguhsu:348_0": "duṣkarair niyamais tair yat sevyamānair na siddhayaḥ /",
  "SA22dipguhsu:348_1": "sidhyante 'ntardhyabhijñākhacārivākcittakāyajāḥ // 317",
  "SA22dipguhsu:349_0": "tasmād buddhāś ca satsattvā mantracaryāgracāriṇaḥ /",
  "SA22dipguhsu:349_1": "prāptā dharmākṣaraṃ śreṣṭhaṃ sarvakāmopasevanaiḥ // 318",
  "SA22dipguhsu:350_0": "sevayan kāmaguṇān pañca sukhaduḥkhobhayātmakān /",
  "SA22dipguhsu:350_1": "jñānārthī rāgiṇāṃ yogāt sādhayet sarvam eva hi // 319",
  "SA22dipguhsu:351_0": "kāyavākcittasaṃsiddher yāś cānyā hīnajāḥ smṛtāḥ /",
  "SA22dipguhsu:351_1": "sidhyante mantrajāpāt tu kāyavākcittabhāvanaiḥ // 320",
  "SA22dipguhsu:352_0": "yaduktaṃ",
  "SA22dipguhsu:353_0": "vajraṃ tattvena saṃgṛhya ghaṇṭāṃ dharmeṇa vādya ca /",
  "SA22dipguhsu:353_1": "samayena mahāmudrām adhiṣṭhāya hṛdā japed iti // 321",
  "SA22dipguhsu:354_0": "tat pratyuktam //",
  "SA22dipguhsu:354_1": "gṛhītasamvaraṃ śiṣyaṃ tathaivādattadakṣiṇam /",
  "SA22dipguhsu:354_2": "yācayed abhiṣekāya praṇamyaivaṃ tu gāthayā // 322",
  "SA22dipguhsu:355_0": "bodhivajreṇa buddhānāṃ yathā datto mahāmahaḥ /",
  "SA22dipguhsu:355_1": "mamāpi trāṇanārthāya khavajrādya dadāhi me // 323",
  "SA22dipguhsu:356_0": "praveśadvārapīṭhasthāṣṭadalābjeṣṭayoginam /",
  "SA22dipguhsu:356_1": "sarvadiktryadhvakhavyāpibuddhacakraiḥ svahṛdbhavaiḥ // 324",
  "SA22dipguhsu:357_0": "vādyagandhādyupetais taiḥ prāgvad vidyābhiṣekiṇam /",
  "SA22dipguhsu:357_1": "mahāvajrābhiṣekeṇa secayed iti gāthayā // 325",
  "SA22dipguhsu:358_0": "abhiṣekaṃ mahāvajraṃ traidhātukanamaskṛtam /",
  "SA22dipguhsu:358_1": "dadāmi sarvabuddhānāṃ triguhyālayasaṃbhavam // 326",
  "SA22dipguhsu:359_0": "dattvāvivartyasaṃsekaṃ cakratattvaṃ tu darśayet /",
  "SA22dipguhsu:359_1": "caturasram avaiṣamyād buddhābuddhasamatvataḥ // 327",
  "SA22dipguhsu:360_0": "kāyavākcittadharmāṇāṃ nānaikatvādyayogataḥ /",
  "SA22dipguhsu:360_1": "tatsmṛtis tatra yā śraddhā prāgdvāraṃ bodhaye matam // 328",
  "SA22dipguhsu:361_0": "bhūtabhāviviparyāsahānyanutpattaye tataḥ /",
  "SA22dipguhsu:361_1": "abhūtotpannatathyasya cotpattisthitaye punaḥ // 329",
  "SA22dipguhsu:362_0": "arvāgdvāraṃ caturvīryaṃ chandotsāhasthitir matiḥ /",
  "SA22dipguhsu:362_1": "paścimaṃ ṛddhipādās tu dvāraṃ tatsmṛtir atra tu // 330",
  "SA22dipguhsu:363_0": "śraddhāvīryasmṛtidhyānaprajñendriyabalātulam /",
  "SA22dipguhsu:363_1": "samādhir uttaraṃ tv evaṃ caturdvāraṃ smṛtīndriyaiḥ // 331",
  "SA22dipguhsu:364_0": "prathamādicaturdhyānaiś catustoraṇavad bhavet /",
  "SA22dipguhsu:364_1": "śūraṅgamakhagañjādisamādhir vedikāḥ smṛtāḥ // 332",
  "SA22dipguhsu:365_0": "vedyāṃ pūjākaravyagragranthādidhāriṇīcayaḥ /",
  "SA22dipguhsu:365_1": "yac citrābharaṇaṃ tasmāt sarvāśāparipūraṇam // 333",
  "SA22dipguhsu:366_0": "vinayoddhūtasaddharmanavāṅgaravasarvagam /",
  "SA22dipguhsu:366_1": "mārutoddhūtaviśvāgrapatākāghaṇṭanāditam // 334",
  "SA22dipguhsu:367_0": "jñāneṣv ādarśabodhyaṅgaiḥ sarvadikṣu prabhāsvaraiḥ /",
  "SA22dipguhsu:367_1": "hārārdhahāracandrārkādarśasrakcāmarojjvalam // 335",
  "SA22dipguhsu:368_0": "cakraratnādisatstambhair vimokṣāṣtakaśodhitaiḥ /",
  "SA22dipguhsu:368_1": "tasyābhyantarataś cakram aṣtamaṇḍalakopamam // 336",
  "SA22dipguhsu:369_0": "sarvadiktryadhvasambuddhavajrayānapravartanāt /",
  "SA22dipguhsu:369_1": "vajrasūtraparikṣiptaṃ samantāt parimaṇḍalam // 337",
  "SA22dipguhsu:370_0": "raṅgāṇi pañcasaṃbuddhās tajjñānaiḥ sattvarañjanāt /",
  "SA22dipguhsu:370_1": "indriyārthādisaṃśuddhyā svalakṣaṇavivekataḥ // 338",
  "SA22dipguhsu:371_0": "prāg yaj jñānāmṛtaṃ pītaṃ vajriṇāṃ kalaśaṃ tu tat /",
  "SA22dipguhsu:371_1": "saṃbhārapūriniṣyandaḥ pūrṇakumbhaḥ kṛpārdrataḥ // 339",
  "SA22dipguhsu:372_0": "puṣpadhūpamahādīpagandhākhyaṃ yac ca maṇḍale /",
  "SA22dipguhsu:372_1": "bodhyaṅgasumanohlādidharmolkā yaśasāṃ cayaḥ // 340",
  "SA22dipguhsu:373_0": "dharmāhāras tu naivedyaṃ hrīr apatrāpyasaṃvaraṃ /",
  "SA22dipguhsu:373_1": "sugītanṛtyavāditramahāsukhavivardhanam // 341",
  "SA22dipguhsu:374_0": "puraṃ mokṣapuratvāc ca maṇḍalaṃ sārasaṃgrahāt /",
  "SA22dipguhsu:374_1": "cakratattvaṃ samādarśya devatātattvam ādiśet // 342",
  "SA22dipguhsu:375_0": "śraddhāvīryasmṛtidhyānaśuddhyā saddvārirūpakam /",
  "SA22dipguhsu:375_1": "kāyādau yogadhṛk cittaṃ prajñāśuddhyā sunirmalam // 343",
  "SA22dipguhsu:376_0": "dānādiṣaḍbahiḥśuddhyā rūpavajrādibhāvadhṛk /",
  "SA22dipguhsu:376_1": "bhūpāyādyanimittatvāl locanādisvabhāvakam // 344",
  "SA22dipguhsu:377_0": "arthasattvātmasaṃkalpapravṛttijñānaśuddhitaḥ /",
  "SA22dipguhsu:377_1": "ādarśādikṣayajñānaṃ sarvabuddhasvarūpakam // 345",
  "SA22dipguhsu:378_0": "jñānānutpādayogena cakreśākārabhāsvaram /",
  "SA22dipguhsu:378_1": "rūpādibhramasaṃśuddhyā skandhāyatanadhātukam // 346",
  "SA22dipguhsu:379_0": "mātsaryādiparāvṛtteḥ paramābhūṣu susthiraṃ /",
  "SA22dipguhsu:379_1": "svavipakṣaparāvṛttyā balādyavikalāmalam // 347",
  "SA22dipguhsu:380_0": "avikalpāt tu gāmbhīryam audāryaṃ svaparodayāt /",
  "SA22dipguhsu:380_1": "gāmbhīryaudāryataś cetaḥ prajñopāyātmakaṃ matam // 348",
  "SA22dipguhsu:381_0": "pratyātmavedyadharmatvād bhedābhedādyasaṃsthitam /",
  "SA22dipguhsu:381_1": "evaṃ prapañcite bhrāntiphalāḥ pāramītādayaḥ // 349",
  "SA22dipguhsu:382_0": "samayāgryā tato yogaṃ rūpābdaguṇayuktayā /",
  "SA22dipguhsu:382_1": "kṛtvācāryo 'tra saṃviśya jñānāveśaṃ prakalpayet // 350",
  "SA22dipguhsu:383_0": "vajreṇa padmam āsphoṭya buddhān svāntar niveśya ca /",
  "SA22dipguhsu:383_1": "sthirīkṛtya ca padmasthān prāpyānujñāṃ kulādhipāt // 351",
  "SA22dipguhsu:384_0": "svanāmoccārya vajrātmā spharayec cakrayogataḥ /",
  "SA22dipguhsu:384_1": "vajrābjadhvanibhir buddhān ānīya cakrapārśvataḥ // 352",
  "SA22dipguhsu:385_0": "vighnān utsārya saṃrakṣya dattvārghaṃ pratipūjya ca /",
  "SA22dipguhsu:385_1": "saṃstutya dvāribhir dvārakarma kṛtvātra sādhayet // 353",
  "SA22dipguhsu:386_0": "cakṣuḥkāyādyadhiṣṭhānasekapūjādikalpite /",
  "SA22dipguhsu:386_1": "vijñāpayet sarvasattvārthaṃ kurudhvaṃ sarvasiddhaye // 354",
  "SA22dipguhsu:387_0": "cakraṃ saṃlikhya samyak prāk pratiṣṭhāyāṃ tv ayaṃ vidhiḥ /",
  "SA22dipguhsu:387_1": "pratimāpustakādīnāṃ pauruṣāntas tu sekataḥ // 355",
  "SA22dipguhsu:388_0": "sakalārghavitānādi rakṣāhomādi yat smṛtam /",
  "SA22dipguhsu:388_1": "tripañcākṣarasanmantrair mantrair vā prāk samuddhṛtaiḥ // 356",
  "SA22dipguhsu:389_0": "kārayitvā bahiḥ snānaṃ cakravartīva tat svayam /",
  "SA22dipguhsu:389_1": "uttamaṃ tattvam etad dhi prajñopāyātmakaṃ tu yat // 357",
  "SA22dipguhsu:390_0": "jalamaulī tu niṣyandaḥ pāko vajrādhipāḥvakāḥ /",
  "SA22dipguhsu:390_1": "saṃbuddhaiḥ pauruṣaḥ seko vaimalyo guhyayogataḥ // 358",
  "SA22dipguhsu:391_0": "tato rūpādisampannāṃ svabhyastacakrayoginīm /",
  "SA22dipguhsu:391_1": "samayasaṃvarasthāṃ tāṃ cakre mudrām adhiṣṭhya ca // 359",
  "SA22dipguhsu:392_0": "munīndravṛndaṃ vajrāntaḥ samāveśya ca satsukham /",
  "SA22dipguhsu:392_1": "prapīḍyānāmajyeṣṭhābhyāṃ śiṣyavaktre prapātayet // 360",
  "SA22dipguhsu:393_0": "śiṣyo dṛḍhamatiḥ sarvaṃ pibet vairocanātmanā /",
  "SA22dipguhsu:393_1": "sa bhaved viśvavad viśvo 'trāho sukheti vāg bruvan // 361",
  "SA22dipguhsu:394_0": "prajñāsaṃparkataḥ śrīmān tattvaṃ samupalakṣayet /",
  "SA22dipguhsu:394_1": "iyaṃ te dhāraṇī ramyā sevyā buddhaiḥ prakalpitā // 362",
  "SA22dipguhsu:395_0": "cakrakramaprayogeṇa samāsvādaya satsukham /",
  "SA22dipguhsu:395_1": "vajraparyaṅkataś cittaṃ maṇyantargatam īkṣayan // 363",
  "SA22dipguhsu:396_0": "maṇḍalaṃ devatātattvam ācāryaparikarma ca /",
  "SA22dipguhsu:396_1": "saṃkathya guhyaprajñābhyāṃ siktvā tattvaṃ samuddiśet // 364",
  "SA22dipguhsu:397_0": "yad āha //",
  "SA22dipguhsu:398_0": "na tathā bodhicaryādyair anyair vāpi na yaiḥ śubhaiḥ /",
  "SA22dipguhsu:398_1": "prāpyante sarvabuddhādyā yathābhiṣekād ito nayāt // 365",
  "SA22dipguhsu:399_0": "samayaṃ rakṣayed bhartuḥ saṃvaraṃ pālayet sadā /",
  "SA22dipguhsu:399_1": "pañcamāṃsāmṛtaṃ bhakṣyaṃ rakṣo 'nyaḥ samayo 'py ataḥ // 366",
  "SA22dipguhsu:400_0": "ratnaghnaghātasarvastrīparasvādānaṃ vāṅ mṛṣā /",
  "SA22dipguhsu:400_1": "etad dhi vidhivat rakṣyaṃ yogatantre ca yat smṛtam // 367",
  "SA22dipguhsu:401_0": "tatas tathāgato bhūtvā vyākuryād udgatayānayā /",
  "SA22dipguhsu:401_1": "hṛnmuṣṭicīvarā vāmā dakṣiṇā tu varapradā // 368",
  "SA22dipguhsu:402_0": "oṃ esāhaṃ vyākaromi tvāṃ vajrasattvas tathāgataḥ /",
  "SA22dipguhsu:402_1": "bhavadurgatitoddhṛtya atyantabhavasiddhaye // 369",
  "SA22dipguhsu:403_0": "he vajranāma tathāgata siddhaye bhūr bhūvaḥ svaḥ //",
  "SA22dipguhsu:404_0": "vyākriyate 'nayā yas tu mantrī sarvajagatpatiḥ /",
  "SA22dipguhsu:404_1": "bodhāv anuttarāyāṃ hi vyākuryāt sugatair api // 370",
  "SA22dipguhsu:405_0": "yathā yathā hi vinayaṃ sattvā yānti svabhāvataḥ /",
  "SA22dipguhsu:405_1": "tathā tathā hi sattvārtham kuryād rāgādibhiḥ śuciḥ // 371",
  "SA22dipguhsu:406_0": "pratidinaṃ catuḥsandhyaṃ samādhitrayayogavān /",
  "SA22dipguhsu:406_1": "bhūtvā sādhaya saṃsiddhiṃ sāmānyetarabhāvanīm // 372",
  "SA22dipguhsu:407_0": "antardhir dhātusāhasre dvisāhasreṣv abhijñakaḥ /",
  "SA22dipguhsu:407_1": "vidyādharas trisāhasre vajrī sarvajagatpatiḥ // 373",
  "SA22dipguhsu:408_0": "śāntipuṣṭyādi yat karma tadanyad vā yad īpsitam /",
  "SA22dipguhsu:408_1": "cakrānurāgayogena sādhayan sidhyate laghu // 374",
  "SA22dipguhsu:409_0": "tad uktam //",
  "SA22dipguhsu:410_0": "vajrādhipatayaḥ sarve rāgatattvārthacintakāḥ /",
  "SA22dipguhsu:410_1": "kurvanti rāgajāṃ bodhiṃ sarvasattvahitaiṣiniīṃ // 375",
  "SA22dipguhsu:411_0": "ato bodhyarthiko mantrī kāyavākcittaceṣṭitam /",
  "SA22dipguhsu:411_1": "karma kuryād vidhānena sarvaṃ tad bodhaye matam // 376",
  "SA22dipguhsu:412_0": "yathā praviṣṭaśiṣyebhyo 'nuśaṃsārthibhya ity api /",
  "SA22dipguhsu:412_1": "samāśvāsāṃ trisamayam ato dadyād vidhānataḥ // 377",
  "SA22dipguhsu:413_0": "dṛṣṭvā praviṣṭvā paramaṃ rahasyottamamaṇḍalam /",
  "SA22dipguhsu:413_1": "sarvapāpair vinirmuktā bhavanto 'dyaiva susthitāḥ // 378",
  "SA22dipguhsu:414_0": "na bhūyo maraṇaṃ vo 'sti yānād asmān mahāsukhāt /",
  "SA22dipguhsu:414_1": "adhṛṣyāś cāpy abaddhāś ca ramadhvam akutobhayāḥ // 379",
  "SA22dipguhsu:415_0": "nivṛttaṃ bhavaduḥkhaṃ vo 'tyantabhavaśuddhaye /",
  "SA22dipguhsu:415_1": "saṃbhūtāḥ śāsinām agrā atyantabhavasiddhaye // 380",
  "SA22dipguhsu:416_0": "ayaṃ vaḥ satataṃ rakṣyaḥ siddhaḥ samayasaṃvaraḥ /",
  "SA22dipguhsu:416_1": "sarvabuddhaiḥ samaṃ proktā ājñā paramaśāśvatī // 381",
  "SA22dipguhsu:417_0": "bodhicittaṃ na vai tyājyaṃ yad vajram iti mudrayā /",
  "SA22dipguhsu:417_1": "yasyotpādanamātreṇa buddha eva na saṃśayaḥ // 382",
  "SA22dipguhsu:418_0": "saddharmo na pratikṣepyo na ca tyājyaḥ kadācana /",
  "SA22dipguhsu:418_1": "ajñānād vātha mohād vā na vai vivṛṇuyāt sa tu // 383",
  "SA22dipguhsu:419_0": "svam ātmānaṃ parityājya tapobhir na ca pīḍayet /",
  "SA22dipguhsu:419_1": "yathāsukhaṃ sukhaṃ dhāryaṃ saṃbuddho 'yam anāgataḥ // 384",
  "SA22dipguhsu:420_0": "vajraṃ ghaṇṭā ca mudrā ca na vai tyājyā kadācana /",
  "SA22dipguhsu:420_1": "acāryo nāvamantavyaḥ sarvabuddhasamo hy asau // 385",
  "SA22dipguhsu:421_0": "yo vāvamanyetācāryaṃ sarvabuddhasamaṃ gurum /",
  "SA22dipguhsu:421_1": "sarvabuddhāpamānena sa nityaṃ duḥkhaṃ āpnuyāt // 386",
  "SA22dipguhsu:422_0": "jvarair garair viṣair rogair ḍākinyupadravair grahaiḥ /",
  "SA22dipguhsu:422_1": "vighnair vināyakair ghorair mārito narakaṃ vrajet // 387",
  "SA22dipguhsu:423_0": "tasmāt sarvaprayatnena vajrācāryaṃ mahāgurum /",
  "SA22dipguhsu:423_1": "pracchannavarakalyāṇaṃ nāvamanyet kadācana // 388",
  "SA22dipguhsu:424_0": "anurūpaṃ ca te deyaṃ gurubhaktaṃ sadakṣiṇam /",
  "SA22dipguhsu:424_1": "tato jvarādayas tāpā na bhūyaḥ prabhavanti hi // 389",
  "SA22dipguhsu:425_0": "nityaṃ svasamayaḥ sādhyo nityaṃ pūjyās tathāgatāḥ /",
  "SA22dipguhsu:425_1": "nityaṃ ca gurave deyaṃ sarvabuddhasamo hy asau // 390",
  "SA22dipguhsu:426_0": "taddānāt puṇyasaṃbhāraḥ saṃbhārād bodhir uttamā /286",
  "SA22dipguhsu:426_1": "datte 'smai sarvabuddhebhyo dattaṃ bhavati śāśvatam // 391",
  "SA22dipguhsu:427_0": "adya vaḥ saphalaṃ janma yad asmin supratiṣṭhitāḥ /",
  "SA22dipguhsu:427_1": "samāḥ samayadevānāṃ bhavitā stha na saṃśayaḥ // 392",
  "SA22dipguhsu:428_0": "adyābhiṣiktā āyuṣmantaḥ sarvabuddhaiḥ savajribhiḥ /",
  "SA22dipguhsu:428_1": "traidhātukamahārājyaṃ rājādhipatayaḥ sthirāḥ / 393",
  "SA22dipguhsu:429_0": "adya mārān vinirjitya praviṣṭāḥ paramaṃ puram /",
  "SA22dipguhsu:429_1": "prāptam adyaiva buddhatvaṃ bhavadbhir nātra saṃśayaḥ // 394",
  "SA22dipguhsu:430_0": "iti kuruta manaḥ prasādavajraṃ svasamayam akṣayasaukhadaṃ bhajadhvam /",
  "SA22dipguhsu:430_1": "jagati laghu sukhe 'dya vajrasattvapratisamaśāśvatatām gatā bhavantaḥ // 395",
  "SA22dipguhsu:431_0": "praṇipatya guroḥ padau śiṣyāḥ sadbhaktivatsalāḥ /",
  "SA22dipguhsu:431_1": "brūyur evaṃ kariṣyāmo yathājñāpayase vibho // 396",
  "SA22dipguhsu:432_0": "saty eva saṃbhave teṣāṃ pratyekaṃ vāmapāṇinā /",
  "SA22dipguhsu:432_1": "savyāṅguṣṭhakam āgṛhya śāntiṃ kuryād vidhānataḥ // 397",
  "SA22dipguhsu:433_0": "trisaptāhutim ekāṃ vā rājño vā bhūpater atha /",
  "SA22dipguhsu:433_1": "dikpālasvātmaśāntau ca hutvā yāceta dakṣiṇām // 398",
  "SA22dipguhsu:434_0": "sarvasattvārthakarttavye śrutādau vā prati prati /",
  "SA22dipguhsu:434_1": "bhūgajādisuvarṇādau svasiddhau vā sahāyatām // 399",
  "SA22dipguhsu:435_0": "saṃgṛhya yat tad utsṛṣṭaṃ saṃtoṣya dattadakṣiṇān /",
  "SA22dipguhsu:435_1": "sarvāhāravihārais taiḥ svaparaiś cakram arcayet // 400",
  "SA22dipguhsu:436_0": "saṃgṛhya yogyasacchiṣyān vicitraparamāyubhiḥ /",
  "SA22dipguhsu:436_1": "saṃtarpya copasaṃhṛtya muḥ-kārāntaiś ca tryakṣaraiḥ // 401",
  "SA22dipguhsu:437_0": "ākāretyādimantreṇa śūnyaṃ tac cakram uttamam /",
  "SA22dipguhsu:437_1": "dattvārthine rajaḥ stokaṃ mahat toye rajaḥ sṛjet // 402",
  "SA22dipguhsu:438_0": "garttāpūre pratiṣṭhāyāṃ home cakre ca yad dhanam /",
  "SA22dipguhsu:438_1": "ācāryasyaiva tat sarvam ity āha varavajradhṛk // 403",
  "SA22dipguhsu:439_0": "ityādikarmikasyāyam uktaś cakravidhiḥ sphuṭaḥ /",
  "SA22dipguhsu:439_1": "jñānāveśasulabdhasya tv āveśenaiva kathyate // 404",
  "SA22dipguhsu:440_0": "dvādaśābde samāveśya saṃpūjya bālabālike /",
  "SA22dipguhsu:440_1": "tābhyāṃ yad racayec cakraṃ cittavākkāyikaṃ matam // 405",
  "SA22dipguhsu:441_0": "citte tv akṣobhyamāmakyor ādeśaḥ samudāhṛtaḥ /",
  "SA22dipguhsu:441_1": "pāṇḍarāmitayor vāci kāye śāśvatalocane // 406",
  "SA22dipguhsu:442_0": "cittavākkāyasaṃstobhād racanāt tv iyam adbhutā /",
  "SA22dipguhsu:442_1": "cittastobhāt parijñānaṃ vākstobhān mantrabhāṣaṇam // 407",
  "SA22dipguhsu:443_0": "kāyastobhāc ca khesthānaṃ stobhāveśe vidhis tv ayam /",
  "SA22dipguhsu:443_1": "ācāryaśiṣyaseko 'tra prāṅnyāyenaiva saṃsthitaḥ // 408",
  "SA22dipguhsu:443_2": "prāptajñānavaśīkuryāc cetasaiva tricakrakam /",
  "SA22dipguhsu:443_3": "tadadhiṣṭhānataś cakraṃ dṛśyate svaparair yataḥ // 409",
  "SA22dipguhsu:444_0": "praveśo 'trābhyanujñataḥ spaṣṭasvapnavad iṣyate /",
  "SA22dipguhsu:444_1": "yatas tenottamo jñeyaś cittamūrtidṛḍhatvataḥ // 410",
  "SA22dipguhsu:445_0": "triyogānām api prāgvad vidhir vākkāyacakrayoḥ /",
  "SA22dipguhsu:445_1": "tatsthāne 'kṣobhyacihnaṃ syād vākkāyaguhyaśuddhaye // 411",
  "SA22dipguhsu:446_0": "jñānādikarmisaṃveśisaṃprāptavaśinām api /",
  "SA22dipguhsu:446_1": "cetasaiva vidhiḥ sarvas taddhīno naiva sidhyati // 412",
  "SA22dipguhsu:447_0": "vajrācāryāgraśiṣyāṇāṃ niṣyandādiratātmanām /",
  "SA22dipguhsu:447_1": "manasokto vidhiḥ śreṣṭho vāṅmātreṇātra kiṃ bhavet // 413",
  "SA22dipguhsu:448_0": "vṛttamātrān na buddhatvaṃ śrutamātrāc ca no bhavet /",
  "SA22dipguhsu:448_1": "cintayāpi na yāvac ca bhāvanāto nirucyate // 413",
  "SA22dipguhsu:449_0": "yad āha //",
  "SA22dipguhsu:450_0": "alaṃ bahuvisarpiṇyā kathayā mantravādinām /",
  "SA22dipguhsu:450_1": "cetaḥ sādhyaṃ viśeṣeṇa cittāt saṃbodhisambhavaḥ // 414",
  "SA22dipguhsu:451_0": "yad uktam //",
  "SA22dipguhsu:452_0": "yat phalaṃ bodhicittaṃ tad buddhajñānam anuttaram /",
  "SA22dipguhsu:452_1": "vajrasattvamayaṃ tasya dharmasaṃbhoganirmitam // 415",
  "SA22dipguhsu:453_0": "prākṛtakalpanāvṛtter nānyad duḥkhaṃ bhavātmakam /",
  "SA22dipguhsu:453_1": "sākṣād asya virodhy evaṃ prajñopāyātma [...] 416"
}