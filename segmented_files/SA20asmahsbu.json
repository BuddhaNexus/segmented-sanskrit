{
  "SA20asmahsbu:0": "[Msa_1]",
  "SA20asmahsbu:1": "mahāyānasūtrālaṃkāraḥ",
  "SA20asmahsbu:2": "// oṃ //",
  "SA20asmahsbu:3": "namaḥ sarvabuddhabodhisatvebhyaḥ",
  "SA20asmahsbu:4": "CHAPITRE I",
  "SA20asmahsbu:5": "prathamo 'dhikāraḥ",
  "SA20asmahsbu:6": "AMsa_1.1 arthajño 'rthavibhāvanāṃ prakurute vācā padaiś cāmalair duḥkhasyottaraṇāya duḥkhitajane kāruṇyatas tanmayaḥ /",
  "SA20asmahsbu:7": "dharmasyottamayānadeśitavidheḥ satveṣu tadgāmiṣu śliṣṭām arthagatiṃ niruttaragataṃ pañcātmikāṃ darśayan //",
  "SA20asmahsbu:8": "2.5 arthajño 'rthavibhāvanāṃ prakurute iti ka upadeśam ārabhya ko 'laṃkarotīti /",
  "SA20asmahsbu:9": "arthajñaḥ /",
  "SA20asmahsbu:10": "kam alaṃkāram alaṃkaroti /",
  "SA20asmahsbu:11": "arthavibhāvanāṃ kurute /",
  "SA20asmahsbu:12": "kena vācā padaiś cāmalaiḥ /",
  "SA20asmahsbu:13": "amalayā vāceti pauruṣayā amalaiḥ padair yuktaiḥ sahitair iti vistaraḥ /",
  "SA20asmahsbu:14": "na hi vinā vācā padavyañjanair artho vibhāvayituṃ sakyata iti /",
  "SA20asmahsbu:15": "kasmai duḥkhasyottaraṇāya duḥkhitajane kāruṇyatas tanmayaḥ /",
  "SA20asmahsbu:16": "duḥkhitajane yat kāruṇyaṃ tasmāt kāruṇyataḥ /",
  "SA20asmahsbu:17": "tanmaya iti kāruṇyamayaḥ /",
  "SA20asmahsbu:18": "kasyālaṃkāraṃ karoti /",
  "SA20asmahsbu:19": "dharmasyottamayānadeśitavidheḥ /",
  "SA20asmahsbu:20": "uttamayānasya deśito vidhir yasmin dharme tasya dharmasya /",
  "SA20asmahsbu:21": "kasminn alaṃkaroti /",
  "SA20asmahsbu:22": "satveṣu tadgāmiṣu /",
  "SA20asmahsbu:23": "nimittasaptam yeṣām mahāyānagāmisatvanimittam ity arthaḥ /",
  "SA20asmahsbu:24": "katividham alaṃkāraṃ karoti /",
  "SA20asmahsbu:25": "pañcavidhaṃ /",
  "SA20asmahsbu:26": "śliṣṭām arthagatiṃ niruttaragatāṃ pañcātmikāṃ darśayan /",
  "SA20asmahsbu:27": "[Msa_2] śliṣṭam iti yuktāṃ niruttaragatām ity anuttarajñānagatāṃ /",
  "SA20asmahsbu:28": "tām idānīṃ pañcātmikāṃ arthagatiṃ dvitīyena ślokena darśyati /",
  "SA20asmahsbu:29": "AMsa_1.2 ghaṭitam iva suvarṇaṃ vārijaṃ vā vibuddhaṃ sukṛtam iva subhojyaṃ bhujyamānaṃ kṣudhārtaiḥ /",
  "SA20asmahsbu:30": "vidita iva sulekho ratnapeṭeva muktā vivṛta iha sa dharmaḥ prītimagryāṃ dadhāti //",
  "SA20asmahsbu:31_0": "anena ślokena pañcabhir dṛṣṭāntaiḥ sa hi dharmaḥ pañcavidham artham adhikṛtya deśitaḥ",
  "SA20asmahsbu:31_1": "sādhyaṃ vyutpādyaṃ cintyam acintyaṃ pariniṣpannaṃ cādhigamārthaṃ pratyātmavedanīyaṃ",
  "SA20asmahsbu:31_2": "bodhipakṣasvabhāvaṃ /",
  "SA20asmahsbu:32": "so 'nena sūtrālaṃkāreṇa vivṛtaḥ prītim agrāṃ dadhādati /",
  "SA20asmahsbu:33": "yathākramaṃ ghaṭitasuvarṇādivat /",
  "SA20asmahsbu:34": "yadā sa dharmaḥ prakṛtyaiva guṇayuktaḥ kathaṃ so 'laṃkriyata ity asya codyasya parihārārthaṃ trtīyaḥ ślokaḥ /",
  "SA20asmahsbu:35": "AMsa_1.3 yathā bimbaṃ bhūṣāprakṛtiguṇavad darpaṇagataṃ viśiṣṭaṃ prāmodyaṃ janayati nṛṇāṃ darśanavaśāt /",
  "SA20asmahsbu:36": "tathā dharmaḥ soktaprakṛtiguṇayukto 'pi satataṃ vibhaktārthas tuṣṭiṃ janayati viśiṣṭām iha satām //",
  "SA20asmahsbu:37": "anena kiṃ darśayati /",
  "SA20asmahsbu:38_0": "yathā bimbaṃ bhūṣāprakṛtiguṇavad darśaṇagataṃ darśanavaśād viśiṣṭaṃ prāmodyaṃ janayaty",
  "SA20asmahsbu:38_1": "evaṃ sa dharmaḥ subhāṣitaiḥ prajkṛtyaiva guṇayukto 'pi satataṃ vibhaktārthas tuṣṭiṃ viśiṣṭāṃ janayati /",
  "SA20asmahsbu:39": "buddhimatām atas tuṣṭiviśeṣotpādanād alaṃkṛta iva bhavatīti /",
  "SA20asmahsbu:40": "ataḥ paraṃ tribhiḥ ślokais tasmin dharme trividham upaśaṃsaṃ darśayaty ādarotpādanārthaṃ /",
  "SA20asmahsbu:41": "AMsa_1.4 āghrāyamāṇakaṭukaṃ svādurasaṃ yathāuṣadhaṃ tadvat /",
  "SA20asmahsbu:42": "dharmarmo dvayavyavasthāstho vyañjanato 'rtho na ca jñeyaḥ //",
  "SA20asmahsbu:43": "AMsa_1.5 rājeva durārādho dharmo 'yaṃ vipulagāḍhagambhīraḥ /",
  "SA20asmahsbu:44": "ārādhitaś ca tadvadvaraguṇadhanadāyako bhavati //",
  "SA20asmahsbu:45": "AMsa_1.6 ratnaṃ jātyamanarthaṃrghaṃ yathā 'parīkṣakajanaṃ na toṣayati /",
  "SA20asmahsbu:46": "dharmas tathāyam abudhaṃ viparyayāt toṣayati tadvat //",
  "SA20asmahsbu:47": "trividho 'śaṃsaḥ /",
  "SA20asmahsbu:48": "āvaraṇaprahāṇahetutvam auṣadhopamatvena /",
  "SA20asmahsbu:49": "svayavyavastha iti [Msa_3] vyañjanārthavyavasthaḥ /",
  "SA20asmahsbu:50": "vibhutvahetutvam abhijñādivaiśeṣikaguṇāiśvaryadānād rājopamatvena /",
  "SA20asmahsbu:51": "āryadhanopabhogahetutvaṃ ca anarthajātyaratnopamatvena /",
  "SA20asmahsbu:52": "parīkṣakajana āryajano veditavyaḥ /",
  "SA20asmahsbu:53": "naivedaṃ mahāyānaṃ buddhavacanaṃ kutas tasyāyam anuśaṃso bhaviṣyatīty atra vipratipannas tasya buddhavacanatvaprasādhanārthaṃ kāraṇavibhājyam ārabhya ślokaḥ /",
  "SA20asmahsbu:54": "AMsa_1.7 ādāv avyākaraṇāt samapravṛtter agocarāt siddheḥ /",
  "SA20asmahsbu:55": "bhāvābhāve 'bhāvāt pratipakṣatvād rutānyatvāt //",
  "SA20asmahsbu:56": "ādāv avyākaraṇāt yady etat saddharmāntarāye paścāt kenāpi utpāditaṃ /",
  "SA20asmahsbu:57": "kasmād ādau bhavatā na vyākṛtam anāgatabhayavat /",
  "SA20asmahsbu:58": "samapravṛtteḥ samakālaṃ ca śrāvakayānena mahāyānasya pravṛtter upalabhyate na paścād iti katham asyābuddhavacanatvaṃ vijñāyate /",
  "SA20asmahsbu:59": "agocarān nāyam evam udāro gambhīraś ca dharmas tārkikāṇāṃ gocaraḥ /",
  "SA20asmahsbu:60": "tīrtikaśāstreṣu tatprakārānupalambhād iti /",
  "SA20asmahsbu:61": "nāyam anyair bhāṣito yujyate /",
  "SA20asmahsbu:62": "ucyamāne 'pi tadanadhimukteḥ /",
  "SA20asmahsbu:63": "siddhe athānyenābhisaṃbudhya bhāṣitaḥ /",
  "SA20asmahsbu:64": "siddham asya buddhavacanatvaṃ /",
  "SA20asmahsbu:65": "sa eva buddho yo 'bhisaṃbudhya evam bhāṣate /",
  "SA20asmahsbu:66": "bhāvābhāve 'bhāvād yadi mahāyānaṃ kiṃcid asti tasya bhāva siddhim idaṃ buddhavacanam ato 'nyasya mahāyānasyābhāvāt /",
  "SA20asmahsbu:67": "atha nāsti tasyābhāve śrāvakayānasyāpy abhāvāt /",
  "SA20asmahsbu:68": "śrāvakayānaṃ budhavacanaṃ na mahāyānam iti na yujyate vinā buddhayānena buddhānām anutpādāt /",
  "SA20asmahsbu:69": "pratipakṣatvād bhāvyamānaṃ ca mahāyānaṃ sarvanirvikalpajñānāśrayatvena kleśānāṃ pratipakṣo bhavati tasmād buddhavacanaṃ /",
  "SA20asmahsbu:70": "rutānyatvāt na cāsya yathārutam arthas tasmān na yathārutārthānusāreṇedam abuddhavacanaṃ veditavyaṃ /",
  "SA20asmahsbu:71": "yad uktam ādāv avyākaraṇād ity anābhogād etad anāgataṃ bhagavatā na vyākṛtam iti kasyacit syād ata upekṣāyā ayoge ślokaḥ /",
  "SA20asmahsbu:72": "AMsa_1.8 pratyakṣacakṣuṣo buddhāḥ śāsanasya ca rakṣakāḥ /",
  "SA20asmahsbu:73": "adhvany anyanāvṛtajñānā upekṣāto na yujyate //",
  "SA20asmahsbu:74": "[Msa_4]",
  "SA20asmahsbu:75": "anena kiṃ darśayati /",
  "SA20asmahsbu:76": "tribhiḥ kāraṇair anāgatasya mahataḥ śāsanopadravasyopkeṣā na yujyate /",
  "SA20asmahsbu:77": "buddhānām ayatnato jñānapravṛtteḥ pratyakṣacakṣuṣkatayā śāsanarakṣayāś ca yatnavatvāt /",
  "SA20asmahsbu:78": "anāgatajñānasāmarthyāc ca sarvakālāvyāhatajñānatayeti /",
  "SA20asmahsbu:79": "yad uktaṃ bhāvābhāve 'bhāvād iti /",
  "SA20asmahsbu:80": "etad eva śrāvakayānaṃ mahāyānam etenaiva mahābodhiprāptir iti kasyacit syād ataḥ śrāvakayānasya mahāyānatvāyoge ślokaḥ /",
  "SA20asmahsbu:81": "AMsa_1.9 vaikalyato virodhād anupāyatvāt tathāpy anupadeśāt /",
  "SA20asmahsbu:82": "na śrāvakayānam idaṃ bhavati mahāyānadharmākhyam //",
  "SA20asmahsbu:83": "vaikalyāt parārthopadeśasya na hi śrāvakayāne kaścit parārtha upadiṣṭaḥ śrāvakāṇām ātmano nirvidvirāgavimuktimātropāyopadeśāt /",
  "SA20asmahsbu:84": "na ca svārtha eva pareṣūpadiśyamānaḥ parārtho bhavitum arhati /",
  "SA20asmahsbu:85": "virodhāt svārthe hi paro niyujyamānaḥ svārtha eva prayujyate sa ātmana eva parinirvāṇārthaprayukto 'nuttarāṃ samyaksaṃbodhim abhisaṃbhotsyata iti virodham etat /",
  "SA20asmahsbu:86": "na ca śrāvakayānenaiva cirakālaṃ bodhau ghaṭamāno buddho bhavitum arhati /",
  "SA20asmahsbu:87": "anupāyatvāt /",
  "SA20asmahsbu:88": "anupāyo hi śrāvakayānaṃ buddhatvasya na cānupāyena ciram api prayujyamānaḥ prārthitam arthaṃ prāpnoti /",
  "SA20asmahsbu:89": "śṛṅgād iva dugdhaṃ na bhastrayā /",
  "SA20asmahsbu:90": "athānyathāpy atropadiṣṭaṃ yathā bodhisatvena prayoktavyaṃ /",
  "SA20asmahsbu:91": "tathāpy anupadeśān na śrāvakayānam eva mahāyānaṃ bhavitum arhati /",
  "SA20asmahsbu:92": "na hi sa tādṛśa upadeśa etasminn upalabhyate /",
  "SA20asmahsbu:93": "viruddham vā cānyonyaṃ śrāvakayānaṃ cety anyonyavirodhe ślokaḥ /",
  "SA20asmahsbu:94": "AMsa_1.10 āśayasyopadeśasya prayogasya virodhataḥ /",
  "SA20asmahsbu:95": "upastambhasya kālasya yat hīnaṃ hīnam eva tat //",
  "SA20asmahsbu:96": "kathaṃ viruddhaṃ /",
  "SA20asmahsbu:97": "pañcabhir virodhaiḥ /",
  "SA20asmahsbu:98": "āśayopadeśaprayoga upatambhakālavirodhaiḥ /",
  "SA20asmahsbu:99_0": "śrāvakayāne hy ātmaparinirvāṇāyaivāśayas tadartham evaupadeśas tadartham eva prayogaḥ",
  "SA20asmahsbu:99_1": "parīttaś ca puṇyajñānasaṃbhārasaṃgṛhīta upastambhaḥ kālena cālpena tadarthaprāptir",
  "SA20asmahsbu:99_2": "yāvat tribhir api janmabhiḥ /",
  "SA20asmahsbu:100": "mahāyāne tu sarvaṃ viparyayeṇa /",
  "SA20asmahsbu:101": "tasmād anyonyavirodhād yad yānaṃ hīnaṃ hīnam eva tat /",
  "SA20asmahsbu:102": "na tan mahāyānaṃ bhavitum arhati /",
  "SA20asmahsbu:103": "buddhavacanasyedaṃ lakṣaṇaṃ yat sūtre 'vatarati vinaye saṃdṛśyate dharmatāṃ ca na vilomayati /",
  "SA20asmahsbu:104": "na caivaṃ mahāyānaṃ [Msa_5] sarvadharmaniḥsvabhāvatvopadeśāt /",
  "SA20asmahsbu:105": "tasmān na buddhavacanam iti kasyacit syād ato lakṣaṇavirodhe ślokaḥ /",
  "SA20asmahsbu:106": "AMsa_1.11 svake 'vatārāt svasyaiva vinaye darśanād api /",
  "SA20asmahsbu:107": "audāryād api gāmbhīryād aviruddhaiva dharmatā //",
  "SA20asmahsbu:108": "anena ślokena kiṃ darśyati /",
  "SA20asmahsbu:109": "avataraty evedaṃ svasmin mahāyānasūtre svasya ca śleśasya vinayaḥ saṃdṛśyate /",
  "SA20asmahsbu:110": "yo mahāyāne bodhisatvānāṃ śleśa uktaḥ /",
  "SA20asmahsbu:111": "vikalpaśleśā hi bodhisatvāḥ /",
  "SA20asmahsbu:112": "audāryagambhīryalakṣaṇatvāc ca /",
  "SA20asmahsbu:113": "na dharmatāṃ vilomayaty athaiva hi dharmatā mahābodhiprāpataye tasmān nāsti lakṣaṇavirodhaḥ /",
  "SA20asmahsbu:114": "agocarād ity uktam atas tarkagocaratvāyoge ślokaḥ /",
  "SA20asmahsbu:115": "AMsa_1.12 niśrito 'niyato 'vyāpī sāṃvṛtaḥ khedavān api /",
  "SA20asmahsbu:116": "bālāśrayo matas tarkas tasyāto viṣayo na tat //",
  "SA20asmahsbu:117": "adṛṣṭasatyāśreyo hi tarkaḥ kaścid āgamaniśrito bhavati /",
  "SA20asmahsbu:118": "aniyataś ca bhavati kālāntareṇānyathā pratyavagamāt /",
  "SA20asmahsbu:119": "avyāpī ca na sarvajñeyaviṣayaḥ /",
  "SA20asmahsbu:120": "sāṃvṛtasatyaviṣayaś ca na parmārthaviṣayaḥ /",
  "SA20asmahsbu:121": "khedavāṃś ca pratibhānaparyādanāt /",
  "SA20asmahsbu:122": "mahāyānas tu na niśritaṃ yāvat akhedavat /",
  "SA20asmahsbu:123": "śatasāhasrikādyanekasūtropadeśāt /",
  "SA20asmahsbu:124": "ato na tarkasya tadviṣayaḥ /",
  "SA20asmahsbu:125": "anupāyatvāt śrāvakayāne na buddhatvaṃ prāptam ity uktam atha mahāyānaṃ katham upāyo yukta ity upāyatvayoge ślokaḥ /",
  "SA20asmahsbu:126": "AMsa_1.13 audāryād api gāmbhīryāt paripāko 'vikalpanā /",
  "SA20asmahsbu:127": "deśanā'to dvayasyāsmin sa copāyo niruttare //",
  "SA20asmahsbu:128": "anena ślokena kiṃ darśayati /",
  "SA20asmahsbu:129": "prabhāv audāryadeśanayā satvānāṃ paripāko prabhāv adhimuktito ghaṭanāt /",
  "SA20asmahsbu:130_0": "gāmbhīryadeśanayā avikalpanā ata etasya dvayasyāsmin mahāyāne deśanā sa copāyo niruttare",
  "SA20asmahsbu:130_1": "jñāne tābhyāṃ yathākramaṃ [Msa_6]satvānāṃ paripācanād ātmanaś ca buddhadharmaparipākād iti /",
  "SA20asmahsbu:131": "ye punar asmāt trasanti tadartham asthānatrāsādīnave kāraṇatvena ślokaḥ /",
  "SA20asmahsbu:132": "AMsa_1.14 tadasthānatrāso bhavati jagatāṃ dāhakaraṇo mahāpuṇyaskandhaprasavakaraṇād dīrghasamayam /",
  "SA20asmahsbu:133": "agotro 'sanmitro 'kṛtamatir apūrvācitaśubhas trasaty asmin dharme patati mahato 'rthād gata iha //",
  "SA20asmahsbu:134": "trāsāsthāne trāsas tadasthānatrāsaḥ /",
  "SA20asmahsbu:135": "dāhakaraṇo bhavaty apāyeṣu kiṃ kāraṇaṃ /",
  "SA20asmahsbu:136": "mahato apuṇyaskandhaprasavasya karaṇāt /",
  "SA20asmahsbu:137": "kiyantaṃ kālam iti dīrghasamayaṃ /",
  "SA20asmahsbu:138": "evaṃ paścād ādīnavaḥ /",
  "SA20asmahsbu:139": "yena ca kāraṇena yāvantaṃ ca kālaṃ tat saṃdarśayati /",
  "SA20asmahsbu:140": "kiṃ punaḥ kāraṇe tu satīti caturvidhaṃ trāsakāraṇaṃ darśayati /",
  "SA20asmahsbu:141": "gotraṃ cāsya na bhavati sanmitraṃ vā avyutpannamatir vā bhavati mahāyānadharmatāyāṃ pūrvaṃ vānupacitaśubho bhavati /",
  "SA20asmahsbu:142": "patati mahato 'rthāditi mahābodhisaṃbhārārthāt /",
  "SA20asmahsbu:143": "aprāptaparihāṇito 'paramādīnavaṃ darśayati /",
  "SA20asmahsbu:144": "trāsakāraṇam uktam atrāsakāraṇaṃ vaktavyam ity atrāsakāraṇatve ślokaḥ /",
  "SA20asmahsbu:145": "AMsa_1.15 tadanyānyānyābhāvāt paramagahanatvād anugamāt vicitrasyākhyānād dhruvakathanayogād bahumukhāt /",
  "SA20asmahsbu:146": "yathākhyānaṃ nārthād bhagavati ca bhāvātigahanāt na dharme 'smiṃs trāso bhavati viduṣāṃ yonivicayāt //",
  "SA20asmahsbu:147": "tadanyānyānyābhāvād iti tato 'nyasya mahāyānasthābhāvāt /",
  "SA20asmahsbu:148": "atha śrāvakayānam eva mahānaṃ syād anyasya śrāvakasya pratyekabuddhasya vābhāvaḥ syāt /",
  "SA20asmahsbu:149": "sarva eva hi buddhā bhaveyuḥ /",
  "SA20asmahsbu:150": "paramagahanatvāc ca /",
  "SA20asmahsbu:151": "sarvajñajñānamārgasyānugamāc ca tulyakālapravṛttyā /",
  "SA20asmahsbu:152": "vicitrasyākhyānād /",
  "SA20asmahsbu:153": "vicitraś cātra saṃbhāramārga ākhyāyate na kevalaṃ śūnyataiva /",
  "SA20asmahsbu:154": "tasmād abhiprāyikenānena bhavitavyam iti /",
  "SA20asmahsbu:155": "dhruvakathanayogād bahumukhād abhīkṣṇaṃ cātra śūnyatā kathyate bahibhiś ca paryāyais teṣu teṣu sutrānteṣu tasmād bhavitavyam atra mahatā prayogena /",
  "SA20asmahsbu:156": "anyathā hi sakṛt pratiṣedhamātrakṛtam abhaviṣyad iti /",
  "SA20asmahsbu:157": "yathākhyānaṃ nārthāt na cāsya yathārutam artho 'smād api trāso na yuktaḥ /",
  "SA20asmahsbu:158": "bhagavati ca bhāvātigahanād atigahanaś ca buddhānāṃ bhāvo durājñeyas tasmān nāsmabhis tadajñānāt trasitavyam iti /",
  "SA20asmahsbu:159": "[Msa_7] evaṃ yoniśaḥ pravicayād viduṣāṃ trāso na bhavati /",
  "SA20asmahsbu:160": "dūrānupraviṣṭajñānagocaratve ślokaḥ /",
  "SA20asmahsbu:161": "AMsa_1.16 śrutaṃ niśrityādau prabhavati manaskāra iha yo",
  "SA20asmahsbu:162": "manaskārāj jñānaṃ prabhavati ca tatvārthaviṣayam /",
  "SA20asmahsbu:163": "tato dharmaprāptiḥ prabhavati ca tasmin matirato",
  "SA20asmahsbu:164": "yadā pratyātmaṃ sā katham asati tasmin vyavasitiḥ //",
  "SA20asmahsbu:165": "śrutaṃ niśrityādau manaskāraḥ prabhavati yo yoniśa ity arthaḥ /",
  "SA20asmahsbu:166": "yoniśo manasikārāt tatvārthaviṣayaṃ jñānaṃ prabhavati lokottarā samyagdṛṣṭis tatas tat phalasya dharmasya prāptis tatas tasmin prāpte matir vimuktijñānaṃ prādurbhavati /",
  "SA20asmahsbu:167": "evaṃ yadā pratyātmaṃ sā matir bhavati /",
  "SA20asmahsbu:168": "katham asati tasminn eṣā vyavasitir niścayo bhavati naivedaṃ buddhavacanam iti /",
  "SA20asmahsbu:169": "atrāsapadasthānatve ślokaḥ /",
  "SA20asmahsbu:170": "AMsa_1.17 ahaṃ na boddhā na gabhīraboddhā buddho gabhīraṃ kim atarkagamyaṃ /",
  "SA20asmahsbu:171": "kasmād gabhīrārthavidāṃ na mokṣa ity etad uttrāsapadaṃ na yuktam //",
  "SA20asmahsbu:172": "yadi tāvad aham asya na boddhety uttrāsapadaṃ tan na yuktaṃ /",
  "SA20asmahsbu:173": "atha buddho 'pi gambhīrasya padārthasya na boddhā sa kiṃ gabhīraṃ deśayiṣyatīty uttrāsapadaṃ tad ayuktaṃ /",
  "SA20asmahsbu:174": "atha gambhīraṃ kasmād atarkagamyaṃ ity uttrāsapadaṃ tan na yuktaṃ /",
  "SA20asmahsbu:175": "atha kasmād gabhīrārthavidām evam mokṣo na tārkikāṇām ity uttrāsapadaṃ tan na yuktaṃ /",
  "SA20asmahsbu:176": "anadhimuktita eva tat siddhau ślokaḥ /",
  "SA20asmahsbu:177": "AMsa_1.18 hīnādhimuktaḥ sunihīnadhātor hīnaiḥ sahāyaiḥ parivāritasya /",
  "SA20asmahsbu:178": "audāryagāmbhīryasudeśite 'smin dharme 'dhimuktir yadi nāsti siddham //",
  "SA20asmahsbu:179": "yasya hīnā cādhimuktis tataś ca hīna eva dhātuḥ samudāgata ālayavijñānabhāvanā /",
  "SA20asmahsbu:180": "hīnair eva sahāyaiḥ samānādhimuktidhātukair yaḥ parivāritas tasyāsminn audāryagāmbhīryasudeśite mahāyānadharme yady adhimuktir nāsti ata eva siddham utkṛṣṭam idaṃ mahāyānam iti /",
  "SA20asmahsbu:181": "aśrutasūtrāntapratikṣepāyoge ślokaḥ /",
  "SA20asmahsbu:182": "AMsa_1.19 śrutānusāreṇa hi buddhimattāṃ labdhvā śrute yaḥ prakaroty avajñāṃ /",
  "SA20asmahsbu:183": "śrute vicitre sati cāprameye śiṣṭe kuto niścayam eti mūḍhaḥ //",
  "SA20asmahsbu:184": "kāmaṃ tāvad adhimuktir na syād aśrutānāṃ tu sūtrāntānām aviśeṣeṇa pratipakṣo na yuktiḥ /",
  "SA20asmahsbu:185": "[Msa_8] śrutānusāreṇaiva hi buddhimattvaṃ labdhvā yaḥ śruta evāvajñāṃ karoti mūḍhaḥ sa saty evāvaśiṣṭe śrute vicitre cāprameye ca kutaḥ /",
  "SA20asmahsbu:186": "kāraṇān niścayam eti na tad buddhavacanam iti /",
  "SA20asmahsbu:187": "na hi tasya śrutād anyad balam asti tasmād aśrutvā pratikṣepo na yuktaḥ /",
  "SA20asmahsbu:188": "yad api ca śrutaṃ tad yoniśo manasi kartavyaṃ nāyoniśa ity ayoniśomanasikārādhīnave ślokaḥ /",
  "SA20asmahsbu:189": "AMsa_1.20 yathārute 'rthe parikalpyamāne svapratyayo hānim upaiti buddheḥ /",
  "SA20asmahsbu:190": "svākhyātatāṃ ca kṣipati kṣatiṃ ca prāpnoti dharme pratighāvatīva //",
  "SA20asmahsbu:191": "svapratyaya iti svayaṃdṛṣṭapraāmarṣako na vijñānām antikād arthaparyeṣṭī /",
  "SA20asmahsbu:192": "hānim upaiti buddher iti yathābhūtajñānād aprāptiparihānitaḥ /",
  "SA20asmahsbu:193": "dharmasya ca svākhyātatāṃ pratikṣipati tan nidānaṃ cāpuṇyaprabhāvāt kṣatiṃ prāpnoti /",
  "SA20asmahsbu:194": "dharme ca pratighātam āvaraṇaṃ ca dharmavyavasanasaṃvartanīyaṃ karmety ayam atrādīnavaḥ /",
  "SA20asmahsbu:195": "ayathāvataś cārtham avijānato 'pi pratighāto na yukta iti pratighātāyoge ślokaḥ /",
  "SA20asmahsbu:196": "AMsa_1.21 manaḥ pradoṣaḥ prakṛtipraduṣṭo 'yathārute cāpi hy ayuktarūpaḥ /",
  "SA20asmahsbu:197": "prāg eva saṃdehagatasya dharme tasmād upekṣaiva varaṃ hy adoṣā //",
  "SA20asmahsbu:198": "prakṛtipraduṣṭa iti prakṛtisāvadyaḥ /",
  "SA20asmahsbu:199": "tasmād upekṣaiva varaṃ /",
  "SA20asmahsbu:200": "kasmāt /",
  "SA20asmahsbu:201": "sā hy adoṣā /",
  "SA20asmahsbu:202": "pratighātas tu sadoṣaḥ /",
  "SA20asmahsbu:203": "mahāyānasūtrālaṃkāre mahāyānasiddhyadhikāraḥ prathamaḥ",
  "SA20asmahsbu:204": "CHAPITRE II",
  "SA20asmahsbu:205": "dvitīyo 'dhikāraḥ",
  "SA20asmahsbu:206": "śaraṇagamanaviśeṣasaṃgrahaślokaḥ",
  "SA20asmahsbu:207": "AMsa_2.1 ratnāni yo hi śaraṇapragato 'tra yāne jñeyaḥ sa eva paramaḥ śaraṇaṇagatānām /",
  "SA20asmahsbu:208": "sarvatragābhyupagamādhigamābhibhūtibhedaiś caturvidhamayārthaviśeṣaṇena //",
  "SA20asmahsbu:209": "sa eva paramaḥ śaraṇaṃ gatānām iti /",
  "SA20asmahsbu:210": "kena kāraṇena /",
  "SA20asmahsbu:211": "caturvidhasvabhāvārthaviśeṣaṇena /",
  "SA20asmahsbu:212": "caturvidho 'rthaḥ sarvatragābhyupagamādhigamābhibhūtibhedato veditavyaḥ /",
  "SA20asmahsbu:213": "[Msa_9] sarvatragārthaḥ /",
  "SA20asmahsbu:214": "abhibhavārthaḥ /",
  "SA20asmahsbu:215": "te punar uttaratra nirdekṣyante /",
  "SA20asmahsbu:216": "tathāpy atra śaraṇapragatānāṃ bahuduṣkarakāryatvāt kecin notsahante ślokaḥ /",
  "SA20asmahsbu:217": "AMsa_2.2 yasmād ādau duṣkara eṣa vyavasāyo duḥsādho 'sau naikasahasrair api kalpaiḥ /",
  "SA20asmahsbu:218": "siddho yasmāt satvahitādhānamahārthas tasmād agre yāna ihāgraśaraṇārthaḥ //",
  "SA20asmahsbu:219": "etena tasya śaraṇagamanavyavasāyasya praṇidhānapratipattiviśeṣābhyāṃ yaśohetutvaṃ darśayati /",
  "SA20asmahsbu:220": "phalaprāptiviśeṣeṇa mahārthatvaṃ /",
  "SA20asmahsbu:221": "purvādhikṛte sarvatragārthe ślokaḥ /",
  "SA20asmahsbu:222": "AMsa_2.3 sarvān satvāṃs tārayituṃ yaḥ pratipanno yano jñāne sarvagate kauśalyayuktaḥ /",
  "SA20asmahsbu:223": "yo nirvāṇe saṃsaraṇe 'py ekaraso 'sau saṃsṛtiśāntyekaraso 'sau jñeyo dhīmān eṣa hi sarvatraga evam //",
  "SA20asmahsbu:224": "etena caturvidhaṃ sarvatragārthaṃ ...",
  "SA20asmahsbu:225": "... asāṃketikaṃ dharmatā",
  "SA20asmahsbu:226": "prātilambhikaṃ ceti prabhedalakṣaṇā pravṛttir audārikasūkṣmaprabhedena /",
  "SA20asmahsbu:227": "śaraṇapratipattiviśeṣaṇe ślokaḥ /",
  "SA20asmahsbu:228": "AMsa_2.4 śaraṇagatim imāṃ gato mahārthāṃ guṇagaṇavṛddhim upaiti so 'prameyām /",
  "SA20asmahsbu:229": "sphurati jagad idaṃ kṛpāśayena prathayati cāpratimaṃ mahārthadharmam //",
  "SA20asmahsbu:230": "atra śaraṇagamanasthāṃ mahārthāṃ svaparārthapratipattibhyāṃ darśayati /",
  "SA20asmahsbu:231": "svārthapratipattiḥ [Msa_10] punar bahuprakārā 'prameyaguṇavṛddhā /",
  "SA20asmahsbu:232": "aprameyatvaṃ tarkasaṃkhyā kālāprameyatayā veditavyaṃ /",
  "SA20asmahsbu:233": "na hi sā guṇavṛddhis tarkeṇa prameyā na saṃkhyā na kālenātyantikatvāt /",
  "SA20asmahsbu:234": "parārthapratipattir āśayataś ca karuṇā sphuraṇena prayogataś ca mahāyānadharmaprathanena /",
  "SA20asmahsbu:235": "mahāyānaṃ hi mahāryadṛśāṃ dharmaḥ /",
  "SA20asmahsbu:236": "mahāyānasūtrālaṃkāre śaraṇagamanādhikāro dvitīyaḥ",
  "SA20asmahsbu:237": "CHAPITRE III",
  "SA20asmahsbu:238": "tṛtīyo 'dhikāraḥ",
  "SA20asmahsbu:239": "gotraprabhedasaṃgrahaślokaḥ",
  "SA20asmahsbu:240": "AMsa_3.1 satvāgratvaṃ svabhāvaś ca liṅgaṃ gotraprabhedatā /",
  "SA20asmahsbu:241": "ādīnavo 'nuśaṃsaś ca dvidhāupamyaṃ caturvidhā //",
  "SA20asmahsbu:242": "anena gotrasyāstitvam agratvaṃ svabhāvo liṅgaṃ prabheda ādīnavo 'nuśaṃso dvidhāupamyaṃ cety eṣa prabhedaḥ saṃgṛhītaḥ /",
  "SA20asmahsbu:243": "ete ca prabhedāḥ pratyekaṃ caturvidhāḥ /",
  "SA20asmahsbu:244": "anena gotrāstitvavibhāge ślokaḥ /",
  "SA20asmahsbu:245": "AMsa_3.2 dhātūnām adhimukteś ca pratipatteś ca bhedataḥ /",
  "SA20asmahsbu:246": "phalabhedopalabdheś ca gotrāstitvaṃ nirūpyate //",
  "SA20asmahsbu:247": "nānādhātukatvānām aparimāṇo dhātuprabhedo yathoktam akṣarāśisūtre /",
  "SA20asmahsbu:248": "tasmād evaṃ jātīyako 'pi dhātubhedaḥ pratyetavya iti /",
  "SA20asmahsbu:249": "asti yānatraye gotrabhedaḥ /",
  "SA20asmahsbu:250": "adhimuktibhedo 'pi satvānām upalabhyate prathamata eva kasyacit kvacid eva yāde 'dhimuktir bhavati so 'ntareṇa gotrabhedaṃ na syāt /",
  "SA20asmahsbu:251": "utpāditāyām api ca pratyayavaśenādhimuktau pratipattibheda upalabhyate kaścin nirvohā bhavati kaścin neti so 'ntareṇa gotraprabhedaṃ na syāt /",
  "SA20asmahsbu:252": "phalabhedaś copalabhyate hīnamadhyaviśiṣṭā bodhayaḥ [Msa_11] so 'ntareṇa gotrabhedaṃ na syāt bījānurūpatvāt phalasya /",
  "SA20asmahsbu:253": "agratvavibhāge ślokaḥ /",
  "SA20asmahsbu:254": "AMsa_3.3 udagratve 'tha sarvatve mahārthatve 'kṣayāya ca /",
  "SA20asmahsbu:255": "śubhasya tannimittatvāt gotrāgratvaṃ vidhīyate //",
  "SA20asmahsbu:256": "atra gotrasya caturvidhena nimittatvenāgratvaṃ darśayati /",
  "SA20asmahsbu:257": "tad dhi gotraṃ kuśalamulānām udagratve nimittaṃ sarvatve mahārthatve akṣayatve ca /",
  "SA20asmahsbu:258": "na hi śrāvakāṇāṃ tathodagrāṇi na ca sarvāṇi santi balavaiśāradyādyabhāvāt /",
  "SA20asmahsbu:259": "na ca mahārthānyaparārthatvāt /",
  "SA20asmahsbu:260": "na cākṣayāṇy anupadhiśeṣanirvāṇāvasānatvāt /",
  "SA20asmahsbu:261": "lakṣaṇavibhāge ślokaḥ /",
  "SA20asmahsbu:262": "AMsa_3.4 prakṛtyā paripuṣṭaṃ ca āśrayaś cāśritaṃ ca tat /",
  "SA20asmahsbu:263": "sadasac caiva vijñeyaṃ guṇottāraṇatārthataḥ //",
  "SA20asmahsbu:264": "etena caturvidhaṃ gotraṃ darśayati /",
  "SA20asmahsbu:265": "prakṛtisthaṃ samudānītam āśrayasvabhāvam āśritasvabhāvaṃ ca tad eva yathākramaṃ /",
  "SA20asmahsbu:266": "tatpunarhetubhāvena sat phalabhāvenāsat /",
  "SA20asmahsbu:267": "guṇottāraṇārthana gotraṃ veditavyaṃ guṇā uttaranty asmād uddhavantīti kṛtvā /",
  "SA20asmahsbu:268": "liṅgavibhāge ślokaḥ /",
  "SA20asmahsbu:269": "AMsa_3.5 kāruṇyam adhimuktiś ca kṣāntiś cādiprayogataḥ /",
  "SA20asmahsbu:270": "samācāraḥ subhasyāpi gotre liṅgaṃ nirupyate //",
  "SA20asmahsbu:271": "caturvidhaṃ liṅgaṃ bodhisatvagotre /",
  "SA20asmahsbu:272": "ādiprayogata eva kāruṇyaṃ satveṣu /",
  "SA20asmahsbu:273": "adhimuktir mahāyānadharme /",
  "SA20asmahsbu:274": "kṣāntirduṣkaracaryāyāṃ sahiṣṇutārthena /",
  "SA20asmahsbu:275": "samācāraś ca pāramitāmayasya kuśalasyeti /",
  "SA20asmahsbu:276": "prabhedavibhāge ślokaḥ /",
  "SA20asmahsbu:277": "AMsa_3.6 niyatāniyataṃ gotram ahāryaṃ hāryam eva ca /",
  "SA20asmahsbu:278": "pratyayair gotrabhedo 'yaṃ samāsena caturvidhaḥ //",
  "SA20asmahsbu:279": "samāsena caturvidhaṃ gotraṃ niyatāniyataṃ tadeva yathākramaṃ pratyayairahāryaṃ hāryaṃ ceti /",
  "SA20asmahsbu:280": "ādīnavavibhāge ślokaḥ /",
  "SA20asmahsbu:281": "AMsa_3.7 kleśābhyāsaḥ kumitratvaṃ vidhātaḥ paratantratā /",
  "SA20asmahsbu:282": "gotrasyādīnavo jñeyaḥ samāsena caturvidhaḥ //",
  "SA20asmahsbu:283": "bodhisatvagotre samāsena caturvidha ādīnavaḥ yena gotrastho 'guṇeṣu pravartate /",
  "SA20asmahsbu:284": "[Msa_12] kleśabāhulyaṃ /",
  "SA20asmahsbu:285": "akalyāṇamitratā /",
  "SA20asmahsbu:286": "upakaraṇavidhātaḥ /",
  "SA20asmahsbu:287": "pāratantryaṃ ca /",
  "SA20asmahsbu:288": "anuśaṃsavibhāge ślokaḥ /",
  "SA20asmahsbu:289": "AMsa_3.8 cirād apāyagamanam āśumokṣaś ca tatra ca /",
  "SA20asmahsbu:290": "tanuduḥkhopasaṃvittiḥ sodvegā satvapācanā //",
  "SA20asmahsbu:291": "caturvidho bodhisatvasya gotre 'nuśaṃsaḥ /",
  "SA20asmahsbu:292": "cireṇāpāyān gacchati /",
  "SA20asmahsbu:293": "kṣipraṃ ca tebhyo mucyate /",
  "SA20asmahsbu:294": "mṛdukaṃ ca duḥkhaṃ teṣūpapannaḥ pratisaṃvedayate /",
  "SA20asmahsbu:295": "saṃvignacetās tadupapannāṃś ca satvān karuṇayamānaḥ paripācayati /",
  "SA20asmahsbu:296": "mahāsuvarṇagotrāupamye ślokaḥ /",
  "SA20asmahsbu:297": "Comparaison avec une grande Famille d'or, en un vers.",
  "SA20asmahsbu:298": "AMsa_3.9 suvarṇagotravat jñeyam ameyaśubhatāśrayaḥ /",
  "SA20asmahsbu:299": "jñānanirmalatāyogaprabhāvāṇāṃ ca niśrayaḥ //",
  "SA20asmahsbu:300": "mahāsuvarṇagotraṃ hi caturvidhasya suvarṇasyāśrayo bhavati /",
  "SA20asmahsbu:301": "prabhūtasya prabhāsvarasya nirmalasya karmaṇyasya ca /",
  "SA20asmahsbu:302": "tatsādharmyeṇa bodhisatvagotram aprameyakuśalamūlāśrayaḥ /",
  "SA20asmahsbu:303": "jñānāśrayaḥ /",
  "SA20asmahsbu:304": "kleśanairmalyaprāptyāśrayaḥ /",
  "SA20asmahsbu:305": "abhijñādiprabhāvāśrayaś ca /",
  "SA20asmahsbu:306": "tasmān mahāsuvarṇagotropaṃ veditavyaṃ /",
  "SA20asmahsbu:307": "mahāratnagotrāupamye ślokaḥ /",
  "SA20asmahsbu:308": "AMsa_3.10 suratnagotravat jñeyaṃ mahābodhinimittataḥ /",
  "SA20asmahsbu:309": "mahājñānasamādhyāryamahāsatvārthaniśrayāt //",
  "SA20asmahsbu:310": "mahāratnagotraṃ hi caturvidharatnāśrayo bhavati /",
  "SA20asmahsbu:311": "jātyasya varṇasaṃpannasya saṃsthānasaṃpannasya pramāṇasaṃpannasya ca /",
  "SA20asmahsbu:312_0": "tadupamaṃ bodhisatvagotraṃ veditavyaṃ mahābodhinimittatvāt mahājñānanimittatvād āryasamādhinimittatvāt",
  "SA20asmahsbu:312_1": "cittasya hi saṃsthitiḥ samādhiḥ mahāsatvaparipākanimittatvāc ca bahusatvaparipācanāt /",
  "SA20asmahsbu:313": "agotrannasthavibhāge ślokaḥ /",
  "SA20asmahsbu:314": "AMsa_3.11 aikāntiko duścarite 'sti kaścit kaścit samudghātitaśukladharmā /",
  "SA20asmahsbu:315": "amokṣabhāgīyaśubho 'sti kaścin nihīnaśuklo 'sty api hetuhīnaḥ //",
  "SA20asmahsbu:316": "aparinirvāṇadharmaka etasminn agotrastho 'bhipretaḥ /",
  "SA20asmahsbu:317": "sa ca samādato dvividhaḥ /",
  "SA20asmahsbu:318": "tatkālāparinirvāṇadharmā atyantaṃ ca /",
  "SA20asmahsbu:319": "tatkālāparinirvāṇadharmā caturvidhaḥ /",
  "SA20asmahsbu:320": "duścaritaikāntikaḥ samucchinnakuślamūlaḥ /",
  "SA20asmahsbu:321": "hīnakuśalamūlaś cāparipūrṇasaṃbhāraḥ /",
  "SA20asmahsbu:322": "[Msa_13] atyantāparinirvāṇadharmā tu hetuhīno yasya parinirvāṇagotram eva nāsti /",
  "SA20asmahsbu:323": "prakṛtiparipuṣṭagotramāhātmye ślokaḥ /",
  "SA20asmahsbu:324": "AMsa_3.12 gāmbhīryāudāryavāde parahitakaraṇāyodite dīrghadharme ajñātvaivādhimuktir bhavati suvipulā saṃprapattikṣamā ca /",
  "SA20asmahsbu:325": "saṃpattiś cāvasāne dvayagataparamā yad bhavaty eva teṣāṃ tajjñeyaṃ bodhisatvaprakṛtiguṇavatas tatprapuṣṭāc ca gotrāt //",
  "SA20asmahsbu:326": "yadgābhīryāudāryavādini parahitakriyārthamukte vistīrṇe mahāyānadharme gāmbhīryāudāryārtham ajñātvaivādhimuktir vipulā bhavati /",
  "SA20asmahsbu:327": "pratipattau cotsāhaḥ /",
  "SA20asmahsbu:328": "saṃpattiś cāvasāne mahābodhirdvayagatāyāḥ saṃpatteḥ paramā tatprakṛtyā guṇavataḥ paripuṣṭasya ca bodhisatvagotrasya māhātmyaṃ veditavyaṃ /",
  "SA20asmahsbu:329": "dvayagatā iti dvaye laukikāḥ śrāvakāś ca /",
  "SA20asmahsbu:330": "parameti viśiṣṭā /",
  "SA20asmahsbu:331": "phalato gotraviśeṣaṇe ślokaḥ /",
  "SA20asmahsbu:332": "AMsa_3.13 suvipulaguṇabodhivṛkṣavṛddhyai dhanasukhaduḥkhaśamopalabdhaye ca /",
  "SA20asmahsbu:333": "svaparahitasukhakriyāphalatvād bhavati samudagrasamūlam udagragotram etat //",
  "SA20asmahsbu:334": "svaparahitaphalasya bodhivṛkṣasya praśastamūlatvam anena bodhisatvagotraṃ saṃdarśitaṃ /",
  "SA20asmahsbu:335": "mahāyānasūtrālaṃkāre gotrādhikāras tṛtīyaḥ",
  "SA20asmahsbu:336": "CHAPITRE IV",
  "SA20asmahsbu:337": "caturtho 'dhikāraḥ",
  "SA20asmahsbu:338": "cittotpādalakṣaṇe ślokaḥ /",
  "SA20asmahsbu:339": "AMsa_4.1 mahotsāhā mahārambhā mahārthātha mahodayā /",
  "SA20asmahsbu:340": "cetanā bodhisatvānāṃ dvayārthā cittasaṃbhavaḥ //",
  "SA20asmahsbu:341": "mahotsāhā saṃnāhavīryeṇa gambhīraduṣkaradīrghakālapratikṣepotsahanāt /",
  "SA20asmahsbu:342": "mahārambhā yathāsaṃnāhaprayogavīryeṇa /",
  "SA20asmahsbu:343": "mahārthā ātmaparahitādhikārāt /",
  "SA20asmahsbu:344": "mahodayāmahābodhisatvasamudāgamatvāt /",
  "SA20asmahsbu:345": "[Msa_14] so 'yaṃ trividho guṇāḥ paridīpitaḥ puruṣakāraguṇo dvābhyāṃ padābhyām arthakriyāguṇaḥ phalaparigrahaguṇaś ca dvābhyāṃ /",
  "SA20asmahsbu:346": "dvayārthā mahābodhisatvārthakriyālambanatvāt /",
  "SA20asmahsbu:347": "iti triguṇā dvayālambanā ca cetanā cittotpāda ity ucyate /",
  "SA20asmahsbu:348": "cittotpādabhede ślokaḥ /",
  "SA20asmahsbu:349": "AMsa_4.2 cittotpādo 'dhimokṣo 'sau śuddhādhyāśayiko 'paraḥ /",
  "SA20asmahsbu:350": "vaipākyo bhūmiṣu matas tathāvaraṇavarjitaḥ //",
  "SA20asmahsbu:351": "caturvidho bodhisatvānāṃ cittotpādaḥ /",
  "SA20asmahsbu:352": "ādhimokṣiko 'dhimukticaryābhūmau /",
  "SA20asmahsbu:353": "śuddhādhyāśayikaḥ saptasu bhūmiṣu /",
  "SA20asmahsbu:354": "vaipākiko 'ṣṭamyādiṣu /",
  "SA20asmahsbu:355": "anāvaraṇako buddhabhūmau /",
  "SA20asmahsbu:356": "cittotpādaviniścaye catvāraḥ ślokāḥ /",
  "SA20asmahsbu:357": "AMsa_4.3 karuṇāmūla iṣṭo 'sau sadāsatvahitāśayaḥ /",
  "SA20asmahsbu:358": "dharmādhimokṣas tajjñānaparyeṣṭyālambanas tathā //",
  "SA20asmahsbu:359": "AMsa_4.4 uttaracchandayāno 'sau pratiṣṭhāśīlasaṃvṛtiḥ /",
  "SA20asmahsbu:360": "utthāpanā vipakṣasya paripantho 'dhivāsanā //",
  "SA20asmahsbu:361": "AMsa_4.5 śubhavṛddhyanuśaṃso 'bhau puṇyajñānamayaḥ sa hi /",
  "SA20asmahsbu:362": "sadā pāramitāyoganiryāṇaś ca sa kathyate //",
  "SA20asmahsbu:363": "AMsa_4.6 bhūmiparyavasāno 'sau pratisvaṃ tatprayogataḥ /",
  "SA20asmahsbu:364": "vijñeyo bodhisatvānāṃ cittotpādaviniścayaḥ //",
  "SA20asmahsbu:365": "tathāyaṃ viniścayaḥ /",
  "SA20asmahsbu:366": "kiṃmūla eṣa caturvidho bodhisatvānāṃ cittotpādaḥ kimāśayaḥ kimadhimokṣaḥ kimālambanaḥ kiṃyānaḥ kiṃpratiṣṭhaḥ kimādīnavaḥ kimanuśaṃsaḥ kiṃniryāṇaḥ kiṃparyavasāna iti /",
  "SA20asmahsbu:367": "āha /",
  "SA20asmahsbu:368": "karuṇāmūlaḥ /",
  "SA20asmahsbu:369": "sadāsatvahitāśayaḥ /",
  "SA20asmahsbu:370": "mahāyānadharmādhimokṣaḥ /",
  "SA20asmahsbu:371": "tajjñānaparyeṣṭyākāreṇa tajjñānālambanāt /",
  "SA20asmahsbu:372": "uttarottaracchandayānaḥ/",
  "SA20asmahsbu:373": "/",
  "SA20asmahsbu:374": "bodhisatvaśīlasaṃvarapratiṣṭhaḥ /",
  "SA20asmahsbu:375": "paripantha ādīnavaḥ /",
  "SA20asmahsbu:376": "kaḥ punas tatparipantho /",
  "SA20asmahsbu:377": "vipakṣasyānyayānacittasyotthāpanā 'dhivāsanā vā /",
  "SA20asmahsbu:378": "puṇyajñānamayakuśaladharmavṛddhyanuśaṃsaḥ /",
  "SA20asmahsbu:379": "sadā pāramitābhyāsaniryāṇaḥ /",
  "SA20asmahsbu:380": "bhūmiparyavasānaś ca pratisvaṃ bhūmiprayogāt /",
  "SA20asmahsbu:381": "yasyāṃ bhūmau yaḥ prayuktas tasya tadbhūmiparyavasānaḥ /",
  "SA20asmahsbu:382": "samādānasāṃketikacittautpāde ślokaḥ /",
  "SA20asmahsbu:383": "AMsa_4.7 mitrabalād hetubalān mūlabalāc chrutabalāc chubhābhyāsāt /",
  "SA20asmahsbu:384": "adṛḍhadṛḍhodaya uktaś cittotpādaḥ parākhyānāt //",
  "SA20asmahsbu:385": "[Msa_15]",
  "SA20asmahsbu:386": "yo hi parākhyānāc cittotpādaḥ paravijñāpanāt sa ucyate samādānasāṃketikaḥ /",
  "SA20asmahsbu:387": "sa punar mitrabalād vā bhavati kalyāṇamitrānurodhāt /",
  "SA20asmahsbu:388": "hetubalād vā gotrasāmarthyāt /",
  "SA20asmahsbu:389": "kulśalamūlabalād vātītapuṣṭitaḥ /",
  "SA20asmahsbu:390": "chrutabalād vā tatra tatra dharmaparyāye bhāṣyamāṇe bahūnāṃ bodhicittotpādāt /",
  "SA20asmahsbu:391": "śubhābhyāsād vā dṛṣṭa iva dharme satataśravaṇodgrahaṇadhāraṇādibhiḥ /",
  "SA20asmahsbu:392": "sa punar mitrabalād adṛḍhodayo veditavyaḥ /",
  "SA20asmahsbu:393": "hetvādibalād dṛḍhodayaḥ pāramārthikacittotpāde sapta ślokāḥ /",
  "SA20asmahsbu:394": "AMsa_4.8 sūpāsitasaṃbuddhe susaṃbhṛtajñānapuṇyasaṃbhāre /",
  "SA20asmahsbu:395": "dharmeṣu nirvikalpajñānaprasavāt paramatāsya //",
  "SA20asmahsbu:396": "AMsa_4.9 dharmeṣu ca satveṣu ca tatkṛtyeṣūttame ca buddhatve /",
  "SA20asmahsbu:397": "samacittopāttopalambhāt prāmodyaviśiṣṭatā tasya //",
  "SA20asmahsbu:398": "AMsa_4.10 janmāudāryaṃ tasminn utsāhaḥ śuddhir āśayasyāpi /",
  "SA20asmahsbu:399": "kauśalyaṃ pariśiṣṭe niryāṇaṃ caiva vijñeyam //",
  "SA20asmahsbu:400": "AMsa_4.11 dharmādhimuktibījāt pāramitāśreṣṭhamātṛto jātaḥ /",
  "SA20asmahsbu:401": "dhyānamaye sukhagarbhe karuṇā saṃvardhikā dhātrī //",
  "SA20asmahsbu:402": "AMsa_4.12 audāryaṃ vijñeyaṃ praṇidhānamahādaśābhinirhārāt /",
  "SA20asmahsbu:403": "utsāho boddhavyo duṣkaradīrghādhikākhedāt //",
  "SA20asmahsbu:404": "AMsa_4.13 āsannabodhibodhāt tadupāyajñānalābhataś cāpi /",
  "SA20asmahsbu:405": "āśayaśuddhir jñeyā kauśalyaṃ tv anyabhūmigatam //",
  "SA20asmahsbu:406": "AMsa_4.14 niryāṇaṃ vijñeyaṃ yathāvyavasthānamanasikāreṇa /",
  "SA20asmahsbu:407": "tatkalpanatājñānād avikalpanayā ca tasyaiva //",
  "SA20asmahsbu:408": "prathamena ślokenopadeśapratipattyadhigamaviśeṣaiḥ pāramārthikatvaṃ cittotpādasya darśayati /",
  "SA20asmahsbu:409": "sa ca pāramārthikaś cittotpādaḥ pramuditāyāṃ bhūmāv iti /",
  "SA20asmahsbu:410": "prāmodyaviśiṣṭāyās tatra kāraṇaṃ darśayati /",
  "SA20asmahsbu:411": "tatra dharmeṣu samacittatā dharmanairātmyapratibodhāt /",
  "SA20asmahsbu:412": "satveṣu samacittatā ātmaparamatopagamāt /",
  "SA20asmahsbu:413": "satvakṛtyeṣu samacittatā ātmana iva teṣāṃ duḥkhakṣayākāṅkṣaṇāt /",
  "SA20asmahsbu:414": "buddhatve samacittatā taddharmadhātor ātmany abhedapratibodhāt /",
  "SA20asmahsbu:415": "tasminn eva ca pāramārthikacottotpāde ṣaḍarthā veditavyāḥ /",
  "SA20asmahsbu:416": "janma audāryam utsāha āśayaśuddhiḥ pariśiṣṭakauśalyaṃ niryāṇaṃ ca /",
  "SA20asmahsbu:417": "tatra janma mātṛgarbhadhātrīviśeṣād veditavyaṃ /",
  "SA20asmahsbu:418": "audāryaṃ daśamahāpraṇidhānābhinirhārāt /",
  "SA20asmahsbu:419": "utsāho dīrghakālikaduṣkarākhedāt /",
  "SA20asmahsbu:420": "āśayaśuddhir āsannabodhijñānāt tadupāyajñānalābhāc ca /",
  "SA20asmahsbu:421": "[Msa_16] pariśiṣṭakauśalyan anyasu bhūmiṣu kauśalyaṃ /",
  "SA20asmahsbu:422": "niryāṇaṃ yathāvyavasthānabhūmimanasikāreṇa /",
  "SA20asmahsbu:423": "kathaṃ manasikāreṇa tasya bhūmivyavasthānasya kalpanājñānāt kalpanāmātram etad iti /",
  "SA20asmahsbu:424": "tasyaiva ca kalpanājñānasyāvikalpanāt /",
  "SA20asmahsbu:425": "aupamyamāhātmye ṣaḍ ślokāḥ /",
  "SA20asmahsbu:426": "AMsa_4.15 pṛthivīsama utpādaḥ kalyāṇasuvarṇasaṃnibhaś cānyaḥ /",
  "SA20asmahsbu:427": "śuklanavacandrasadṛśo vahniprakhyo 'parocchrāyaḥ jñeyaḥ //",
  "SA20asmahsbu:428": "AMsa_4.16 bhūyo mahānidhānavadanyo ratnākaro yathaivānyaḥ /",
  "SA20asmahsbu:429": "sāgarasadṛśo jñeyo vajraprakhyo 'calendranibhaḥ //",
  "SA20asmahsbu:430": "AMsa_4.17 bhaiṣajyarājasadṛśo mahāsuhṛtsaṃnibho 'paro jñeyaḥ /",
  "SA20asmahsbu:431": "cintāmaṇiprakāśo dinakarasadṛśo 'paro jñeyaḥ //",
  "SA20asmahsbu:432": "AMsa_4.18 gandharvamadhuraghoṣavadanyo rājopamo 'paro jñeyaḥ /",
  "SA20asmahsbu:433": "koṣṭhāgāraprakhyo mahāpathasamas yathaivānyaḥ //",
  "SA20asmahsbu:434": "AMsa_4.19 yānasamo vijñeyo gandharvasamaś ca vetasagacetasaḥprabhavaḥ /",
  "SA20asmahsbu:435": "ānandaśabdasadṛśo mahānadīśrotasadṛśaś ca //",
  "SA20asmahsbu:436": "AMsa_4.20 meghasadṛśaś ca kathitaś cittotpādo jinātmajānāṃ hi /",
  "SA20asmahsbu:437": "tasmāt tathā guṇāḍhyaṃ cittaṃ muditaiḥ samutpādyam //",
  "SA20asmahsbu:438": "prathamacittotpādo bodhisatvāṇāṃ pṛthivīsamaḥ sarvabuddhadharmatatsaṃbhāraprasavasya pratiṣṭhābhūtatvāt /",
  "SA20asmahsbu:439": "āśayasahagataś ca cittotpādaḥ kalyāṇasuvarṇasadṛśo hitasukhādhyāśayasya vikārābhajanāt /",
  "SA20asmahsbu:440": "prayogasahagataḥ śuklapakṣanavacandropamaḥ kuśaladharmavṛddhigamanāt /",
  "SA20asmahsbu:441": "adhyāśayasahagato vahnisadṛśa indhanākaraviśeṣeṇevāgnis tasyottarottaraviśeṣādhigamanāt /",
  "SA20asmahsbu:442": "viśeṣādhigamāśayo hy adhyāśayaḥ /",
  "SA20asmahsbu:443": "dānapāramitāsahagato mahānidhānopama āmiṣasaṃbhogenāprameyasatvasaṃtarpaṇād akṣayatvāc ca /",
  "SA20asmahsbu:444": "śīlaparamitāsahagato ratnākaropamaḥ sarvaguṇaratnānāṃ tataḥ prasavāt /",
  "SA20asmahsbu:445": "kṣāntipāramitāsahagataḥ sāgaropamaḥ saravāniṣṭoparipātair akṣobhyatvāt /",
  "SA20asmahsbu:446": "vīryapāramitāsahagato vajropamo dṛḍhatvād abhedyatayā /",
  "SA20asmahsbu:447": "dhyānapāramitāsahagataḥ parvatarājopamo niṣkampatvād avikṣepataḥ /",
  "SA20asmahsbu:448": "prajñāpāramitāsahagato bhaiṣajyarājopamaḥ sarvakleśajñeyāvaraṇavyādhipraśamanāt /",
  "SA20asmahsbu:449": "apramāṇasahagato mahāsuhṛtsaṃnibhaḥ sarvāvasthaṃ satvānupekṣakatvāt /",
  "SA20asmahsbu:450": "abhijñāsahagataś cintāmaṇisadṛśo yathādhimokṣaṃ tatphalasamṛddheḥ /",
  "SA20asmahsbu:451": "saṃgrahavastusahagato dinakarasadṛśo vineyasasyaparipācanāt /",
  "SA20asmahsbu:452": "pratisaṃvitsahagato gandharvamadhuraghoṣopamo vineyāvarjakadharmadeśakatvāt /",
  "SA20asmahsbu:453": "pratiśaraṇasahagato mahārājopamo 'vipraṇāśahetutvāt /",
  "SA20asmahsbu:454": "puṇyajñānasaṃbhārasahagataḥ koṣṭhāgāropamo bahupuṇyajñānasaṃbhārakoṣasthānatvāt /",
  "SA20asmahsbu:455": "bodhipakṣasahagato mahārājapathopamaḥ sarvāryapudgalayātānuyātatvāt /",
  "SA20asmahsbu:456": "[Msa_17] śamathavipaśyanāsahagato yānopamaḥ sukhavahanāt /",
  "SA20asmahsbu:457": "dhāraṇāpratibhānasahagato gandharvaupamaḥ udakadhāraṇākṣayodbhedasādharmyeṇa śrutaśrutadharmārthadhāraṇodbhedataḥ /",
  "SA20asmahsbu:458": "dharmoddānasahagata ānandaśabdasadṛśo mokṣakāmānāṃ vineyānāṃ priyaśravaṇāt /",
  "SA20asmahsbu:459": "ekāyanamārgasahagato nadīśrotasamaḥ svarasavāhitvāt /",
  "SA20asmahsbu:460": "anutpattikadharmakṣāntilābhe ekāyanatvaṃ tadbhūmigatānāṃ bodhisatvānām abhinnakāryakriyātvāt /",
  "SA20asmahsbu:461": "upāyakauśalyasahagato meghopamaḥ sarvasatvārthakriyātadadhīnatvāt tuṣitabhavanavāsādisaṃdarśanataḥ /",
  "SA20asmahsbu:462": "yathā meghāt sarvabhājanalokasaṃpattayaḥ /",
  "SA20asmahsbu:463": "eṣa ca dvāviṃśatyupamaś cittotpāda āryākṣayamatisūtre 'kṣagatānusāreṇānugantavyaḥ /",
  "SA20asmahsbu:464": "cittānutpādaparibhāṣāyāṃ ślokaḥ /",
  "SA20asmahsbu:465": "AMsa_4.21 parārthacittāt tadupāyalābhato mahābhisaṃdhyarthasutatvadarśanāt /",
  "SA20asmahsbu:466": "mahārhacittodayavarjitā janāḥ śamaṃ gamiṣyanti vihāya tat sukham //",
  "SA20asmahsbu:467": "tena cittotpādena varjitāḥ satvāś caturvidhaṃ sukhaṃ na labhante yad bodhisatvānāṃ parārthacintanāt sukhaṃ /",
  "SA20asmahsbu:468": "yac ca parārthopāyalābhāt /",
  "SA20asmahsbu:469": "yac ca mahābhisaṃdhyarthasaṃdarśanāt gambhīramahāyānasvatābhiprāyikārthavibodhataḥ /",
  "SA20asmahsbu:470": "yac ca paramatvasya dharmanairātmyasya saṃdarśanāt sukhaṃ /",
  "SA20asmahsbu:471": "cittotpādapraśaṃsāyāṃ durgatiparikhedanirbhayatām upādāya ślokaḥ /",
  "SA20asmahsbu:472": "AMsa_4.22 sahodayāc cittavarasya dhīmataḥ susaṃvṛtaṃ cittam anantaduṣkṛtāt /",
  "SA20asmahsbu:473": "sukhena duḥkhena ca modate sadā śubhī kṛpāluś ca vivardhanadvayam //",
  "SA20asmahsbu:474": "tasya cittavarasya sahodayāt bodhisatvasya susaṃvṛtaṃ cittaṃ bhavaty anantasatvādhiṣṭhānād [Msa_18] duṣkṛtād ato 'sya durgatito bhayaṃ na bhavati /",
  "SA20asmahsbu:475": "sa ca dvayaṃ vardhayan śubhaṃ ca karma kṛpā ca nityaṃ ca śubhī bhavati kṛpāluś ca tena ca sadā modate /",
  "SA20asmahsbu:476": "sukhenāpi śubhitvāt /",
  "SA20asmahsbu:477": "duḥkhenāpi parārthakriyānimittena kṛpālutvāt /",
  "SA20asmahsbu:478": "ato 'sya bahukartavyatāparikhedādapi bhayaṃ na bhavati /",
  "SA20asmahsbu:479": "akaraṇasaṃvaralābhe ślokaḥ /",
  "SA20asmahsbu:480": "AMsa_4.23 yad ānapekṣaḥ svaśarīrajīvite parārtham abhyeti paraṃ pariśramam /",
  "SA20asmahsbu:481": "paroghātena tathāvidhaḥ kathaṃ sa duṣkṛte karmaṇi saṃpravatsyati //",
  "SA20asmahsbu:482": "asya piṇḍārtho yasya para eva priyataro nātmā parārthaṃ svaśarīrajīvite ānapekṣatvāt abhyeti paraṃ pariśramam /",
  "SA20asmahsbu:483": "sa katham ātmārthaṃ paroghātena duṣkṛte karmaṇi pravatsyatīti /",
  "SA20asmahsbu:484": "cittāvyāvṛttau ślokau /",
  "SA20asmahsbu:485": "AMsa_4.24 māyopamān vīkṣya sa sarvadharmān udyānayātrām iva copapattīḥ /",
  "SA20asmahsbu:486": "kleśāc ca duḥkhāc ca bibheti nāsau saṃpattikāle 'tha vipattikāle //",
  "SA20asmahsbu:487": "AMsa_4.25 svakā guṇāḥ satvahitāc ca modaḥ saṃcintyajanma rddhivikurvitaṃ ca /",
  "SA20asmahsbu:488": "vibhūṣaṇaṃ bhojanam agrabhūmiḥ krīḍāratir nityakṛpātmakānām //",
  "SA20asmahsbu:489": "māyopamasarvadharmalakṣaṇāt sa bodhisatvaḥ saṃpattikāle kleśebhyo na bibheti /",
  "SA20asmahsbu:490": "udyānayātropamopapattīlakṣaṇāt vipattikāle duḥkān na bibheti /",
  "SA20asmahsbu:491": "tasya kuto bhayād bodhicittaṃ vyāvartiṣyate /",
  "SA20asmahsbu:492": "api ca svaguṇā maṇḍanaṃ bodhisatvānāṃ /",
  "SA20asmahsbu:493": "parahitāt prītir bhojanaṃ /",
  "SA20asmahsbu:494": "saṃcintyopapattir udyānabhūmiḥ /",
  "SA20asmahsbu:495": "ṛddhivikurvitaṃ krīḍāratir bodhisatvānām evāsti / nābodhisatvānāṃ /",
  "SA20asmahsbu:496": "AMsa_4.26 parārtham udyogavataḥ kṛpātmano hy avīcir apy eti yato 'sya ramyatām /",
  "SA20asmahsbu:497": "kutaḥ punas trasyati tādṛśo bhavan parāśrayair duḥkhasamudbhavair bhave //",
  "SA20asmahsbu:498_0": "api ca yasya parārtham udyogavataḥ karuṇātmatvād avīcir apy ramyaḥ sa kathaṃ parārthanimittair",
  "SA20asmahsbu:498_1": "duḥkhotpādair bhave punas trāsam āpatsyate yato 'sya duḥkhatrāsaḥ syāc cittasya vyāvṛttir bhavati /",
  "SA20asmahsbu:499": "satvopekṣāpratiṣedhe ślokaḥ /",
  "SA20asmahsbu:500": "AMsa_4.27 mahākṛpācāryasadoṣitātmanaḥ parasya duḥkhair upataptacetasaḥ /",
  "SA20asmahsbu:501": "parasya kṛtye samupasthite punaḥ paraiḥ samādāpanato 'tilajjanā //",
  "SA20asmahsbu:502": "[Msa_19]",
  "SA20asmahsbu:503": "yasya mahākaruṇācāryeṇa nityoṣito ātmā paraduḥkhaiś ca duḥkhitaṃ cetas tasyotpanne parārthaṃ karaṇīye yadi paraiḥ samādāpanā kartavyā bhavati atilajjanā /",
  "SA20asmahsbu:504": "kausīdyaparibhāṣāyāṃ ślokaḥ /",
  "SA20asmahsbu:505": "AMsa_4.28 śirasi vinihitoccasatvabhāraḥ śithilagatir na hi śobhate 'grasatvaḥ /",
  "SA20asmahsbu:506": "svaparavividhabandhanātibaddhaḥ śataguṇam utsaham arhati prakartum //",
  "SA20asmahsbu:507_0": "śirasi mahāntaṃ satvabhāraṃ vinidhāya bodhisatvaḥ śithilaṃ parākramamāṇo na śobhate",
  "SA20asmahsbu:507_1": "śataguṇaṃ hi sa vīryaṃ kartum arhati śrāvakavīryāt tathā hi svaparavavidhair vividhair",
  "SA20asmahsbu:507_2": "atyarthaṃ baddhaḥ kleśakarmajanmasvabhāvaiḥ /",
  "SA20asmahsbu:508": "mahāyānasūtrālaṃkāre cittopādādhikāraś caturthaḥ",
  "SA20asmahsbu:509": "CHAPITRE V",
  "SA20asmahsbu:510": "pañcamo 'dhikāraḥ",
  "SA20asmahsbu:511": "pratipattilakṣaṇe ślokaḥ /",
  "SA20asmahsbu:512": "AMsa_5.1 mahāśrayārambhaphalodayātmikā jinātmajānāṃ pratipattir iṣyate /",
  "SA20asmahsbu:513": "sadā mahādānamahādhivāsanā mahārthasaṃpādanakṛtyakārikā //",
  "SA20asmahsbu:514": "tatra mahāśrayacittotpādāśrayatvāt /",
  "SA20asmahsbu:515": "mahārambhāsvaparārthārambhāt /",
  "SA20asmahsbu:516": "mahāphalodayā mahābodhiphalatvāt /",
  "SA20asmahsbu:517": "ata eva yathākramaṃ mahādānā sarvasatvopādānāt /",
  "SA20asmahsbu:518": "mahādhivāsanā sarvaduḥkhādhivāsanāt /",
  "SA20asmahsbu:519": "mahārthasaṃpādanakṛtyakārikā vipulasatvārthasaṃpādanāt /",
  "SA20asmahsbu:520": "svaparārthanirviśeṣatve ślokaḥ /",
  "SA20asmahsbu:521": "AMsa_5.2 paratralabdhvātmasamānacittatāṃ svato 'dhi vā śreṣṭhatareṣṭatāṃ pare /",
  "SA20asmahsbu:522": "tathātmano 'nyārthaviśiṣṭasaṃjñinaḥ svakārthatā kā katamā parārthatā //",
  "SA20asmahsbu:523": "paratrātmasamānacittatāṃ labdhvā 'dhimuktito vā sāṃketikacittotpādalābhe jñānato vā pāramārthikacittotpādalābhe /",
  "SA20asmahsbu:524": "ātmato vā punaḥ paratra viśiṣṭatarām iṣṭatāṃ labdhvā tenaiva ca kāraṇenātmanaḥ parārthe viśiṣṭasaṃjñino bodhisatvasya [Msa_20] kaḥ svārthaḥ parārtho vā /",
  "SA20asmahsbu:525": "nirviśeṣaṃ hi tasyobhayamityarthaḥ /",
  "SA20asmahsbu:526": "parārthaviśeṣaṇe ślokaḥ /",
  "SA20asmahsbu:527": "AMsa_5.3 paratra loko na tathātinirdayaḥ pravartate tāpanakarmaṇā ripau /",
  "SA20asmahsbu:528": "yathā parārthaṃ bhṛśaduḥkhatāpane kṛpātmakaḥ svātmani saṃpravartate //",
  "SA20asmahsbu:529": "yathā svātmanaḥ parārtho viśiṣyate tat sādhayati parārtham ātmano 'tyarthaṃ saṃtāpanāt /",
  "SA20asmahsbu:530": "parārthaprattipattivibhāge dvau ślokau /",
  "SA20asmahsbu:531": "AMsa_5.4 nikṛṣṭamadhyotttamadharmatāsthite sudeśanāvarjanatā 'vatāraṇā /",
  "SA20asmahsbu:532": "vinītir arthe paripācanā śubhe tathāvavādasthitibuddhimuktayaḥ //",
  "SA20asmahsbu:533": "AMsa_5.5 guṇair viśiṣṭaiḥ samudāgamas tathā kulodayo vyākaraṇābhiṣiktatā /",
  "SA20asmahsbu:534": "tathāgatajñānam anuttaraṃ padaṃ parārtha eṣa tryadhiko daśātmakaḥ //",
  "SA20asmahsbu:535": "trividhe satvanikāye hīnamadhyaviśiṣṭagotrasthe trayodaśavidho bodhisatvasya parārthaḥ /",
  "SA20asmahsbu:536": "sudeśanā 'nuśāsanyādeśanāpratihāryābhyāṃ /",
  "SA20asmahsbu:537": "āvarjanā ṛddhiprātihāryeṇa /",
  "SA20asmahsbu:538": "avatāraṇā śāsanābhyupagamanāt /",
  "SA20asmahsbu:539": "vinītir arthe 'vatīrṇānāṃ saṃśayacchedanaṃ /",
  "SA20asmahsbu:540": "paripācanā kuśale /",
  "SA20asmahsbu:541": "avavādaś cittasthitiḥ /",
  "SA20asmahsbu:542": "prajñā vimuktiḥ abhijñādibhir viśeṣakair guṇaiḥ /",
  "SA20asmahsbu:543": "samudāgamaḥ /",
  "SA20asmahsbu:544": "tathāgatakule janma /",
  "SA20asmahsbu:545": "aṣṭamyāṃ bhūbhau vyākaraṇaṃ daśamyām abhiśekaś ca /",
  "SA20asmahsbu:546": "saha tathāgatajñānenety eṣa triṣu gotrastheṣu yathāyogaṃ trayodaśavidhaḥ parārtho bodhisatvasya /",
  "SA20asmahsbu:547": "parārthapratipattisaṃpattau slokaḥ /",
  "SA20asmahsbu:548": "AMsa_5.6 janānurūpāviparītadeśanā nirunnatā cāpy amamā vicakṣaṇā /",
  "SA20asmahsbu:549": "kṣamā ca dāntā ca sudūragā 'kṣayā jinātmajānāṃ pratipattir uttamā //",
  "SA20asmahsbu:550": "yathā 'sau parārthapratipattiḥ saṃpannā bhavati tathā saṃdarśayati /",
  "SA20asmahsbu:551": "kathaṃ cāsau saṃpannā bhavati /",
  "SA20asmahsbu:552": "yadi gotrasthajanānurūpā 'viparītā ca deśanā bhavati /",
  "SA20asmahsbu:553": "anunnatā cāvarjanā /",
  "SA20asmahsbu:554": "amamā cāvatāraṇā /",
  "SA20asmahsbu:555": "na ṛddhā manyate na cāvatāritān satvān mamāyati /",
  "SA20asmahsbu:556": "vicakṣaṇā cārthe vinītipratipattir bhavati /",
  "SA20asmahsbu:557": "kṣamā ca śubhe paripācanāpratipattiḥ /",
  "SA20asmahsbu:558": "dāntā cāvavādādipratipattiḥ /",
  "SA20asmahsbu:559": "na hy adāntā 'vavādādiṣu pareṣāṃ samarthaḥ /",
  "SA20asmahsbu:560": "sudūragā ca kulodayādipratipattiḥ /",
  "SA20asmahsbu:561": "na hy adūragatayā pratipattyā kulodayādayaḥ pareṣāṃ kartuṃ śakyāḥ /",
  "SA20asmahsbu:562": "sarvā caiṣā parārthapratipattir bodhisatvānām akṣayā [Msa_21] bhavaty abhyupagatasatvākṣayatvād ato 'pi saṃpannā veditavyā /",
  "SA20asmahsbu:563": "pratipattiviśeṣaṇe dvau ślokau /",
  "SA20asmahsbu:564": "AMsa_5.7 mahābhaye kāmijanaḥ pravartate cale viparyāsasukhe bhavapriyaḥ /",
  "SA20asmahsbu:565": "pratisvam ādhipraśame śamapriyaḥ sadā tu sarvādhigame kṛpātmakaḥ //",
  "SA20asmahsbu:566": "AMsa_5.8 jano vimūḍhaḥ svasukhārtham udyataḥ sadā tad aprāpya paraiti duḥkhatām /",
  "SA20asmahsbu:567": "sadā tu dhīro hi parārtham udyato dvayārtham ādhāya paraiti nirvṛtim //",
  "SA20asmahsbu:568": "tatra kāmānāṃ mahābhayatvaṃ bahukāyikacaitasikaduḥkhadurgatigamanahetutvāt /",
  "SA20asmahsbu:569": "calaṃ viparyāsasukhaṃ rūparūpyabhavapriyāṇām anityatvāt paramārthaduḥkhatvāc ca saṃskāraduḥkhatayā /",
  "SA20asmahsbu:570": "ādhayaḥ kleśā veditavyā duḥkhādhānāt /",
  "SA20asmahsbu:571": "vimūḍho janaḥ sadā svasukhārthaṃ pratipannaḥ sukhaṃ nāpnoti duḥkham evāpnoti /",
  "SA20asmahsbu:572": "bodhisatvas tu parārthaṃ pratipannaḥ svaparārthaṃ saṃpādya nirvṛtisukhaṃ prāpnoty ayam asyāparaḥ pratipattiviśeṣaḥ /",
  "SA20asmahsbu:573": "gocarapariṇāmane ślokaḥ /",
  "SA20asmahsbu:574": "AMsa_5.9 yathā yathā hy akṣavicitragocare pravartate cāragato jinātmajaḥ /",
  "SA20asmahsbu:575": "tathā tathā yuktasamānatāpadair hitāya satveṣv abhisaṃskaroti tat //",
  "SA20asmahsbu:576": "yena yena prakāreṇa cakṣurādīndriyagocare vicitre bodhisatvaḥ pravartate /",
  "SA20asmahsbu:577": "īryāpathavyāpāracāre vartamānas tena tena prakāreṇa saṃbaddhasādṛśyavacanair hitārthaṃ satveṣu tat sarvam abhisaṃskaroti /",
  "SA20asmahsbu:578": "yathā gocarapariśuddhisūtre vistareṇa nirdiṣṭaṃ /",
  "SA20asmahsbu:579": "satveṣv akṣāntipratiṣedhe ślokaḥ /",
  "SA20asmahsbu:580": "AMsa_5.10 sadā 'svatantrīkṛtadoṣacetane jane na saṃdoṣam upaiti buddhimān /",
  "SA20asmahsbu:581": "akāmakāreṇa hi viprapattayo jane bhavantīti kṛpāvivṛddhitaḥ //",
  "SA20asmahsbu:582": "sadā kleśair asvatantrīkṛtacetane jane na saṃdoṣam upaiti bodhisatvaḥ /",
  "SA20asmahsbu:583": "kiṃ kāraṇaṃ /",
  "SA20asmahsbu:584": "[Msa_22]akāmakārenaiṣāṃ vipratipattayo bhavantīti viditva karuṇāvṛddhigamanāt /",
  "SA20asmahsbu:585": "pratipattimāhātmye ślokaḥ /",
  "SA20asmahsbu:586": "AMsa_5.11 bhavagati sakalābhibhūyagantrī paramaśamānugatā prapattir eva /",
  "SA20asmahsbu:587": "vividhaguṇagaṇair vivardhamānā jagad upaguhya sadā kṛpāśayena //",
  "SA20asmahsbu:588": "caturvidhaṃ māhātmyaṃ saṃdarśayati /",
  "SA20asmahsbu:589": "abhibhavamāhātmyaṃ sakalaṃ bhavatrayaṃ gatiṃ ca pañcavidhām abhibhayagamanāt /",
  "SA20asmahsbu:590": "yathoktaṃ prajñāpārāmitāyāṃ /",
  "SA20asmahsbu:591": "rūpaṃ cet subhūta bhāvo 'bhaviṣyan nābhāvā nadaṃ mahāyānaṃ sadevamānuṣāsuralokam abhibhūya niryāsyatīti vistaraḥ /",
  "SA20asmahsbu:592": "nirvṛtimāhātmyam apratiṣṭhanirvāṇānugatatvāt /",
  "SA20asmahsbu:593": "guṇavṛddhimāhātmyaṃ satvāparityāgamāhātmyaṃ ceti /",
  "SA20asmahsbu:594": "mahāyānasūtrālaṃkāre pratipattyadhikāraḥ pañcamaḥ",
  "SA20asmahsbu:595": "CHAPITRE VI",
  "SA20asmahsbu:596": "ṣaṣṭho 'dhikāraḥ",
  "SA20asmahsbu:597": "paramārthalakṣaṇavibhāge ślokaḥ /",
  "SA20asmahsbu:598": "AMsa_6.1 na san na cāsan na tathā na cānyathā na jāyate vyeti na cāvahīyate /",
  "SA20asmahsbu:599": "na vardhate nāpi viśudhyate punar viśudhyate tatparamārthalakṣaṇaṃ //",
  "SA20asmahsbu:600": "advayārtho hi paramārthaḥ /",
  "SA20asmahsbu:601": "tam advayārthaṃ pañcabhir ākāraiḥ saṃdarśayati /",
  "SA20asmahsbu:602": "na satparikalpitaparatantralakṣaṇābhyāṃ na cāsatpariniṣpannalakṣaṇena /",
  "SA20asmahsbu:603": "na tathā parikalpitaparatantrābhyāṃ pariniṣpannasyaikatvābhāvāt /",
  "SA20asmahsbu:604": "na cānyathā tābhyām evānyatvābhāvāt /",
  "SA20asmahsbu:605": "na jāyate na ca vyety anabhisaṃskṛtatvād dharmadhātoḥ /",
  "SA20asmahsbu:606": "na hīyate na ca vardhate saṃkleśavyavadānapakṣayor nirodhotpāde tadavasthatvāt /",
  "SA20asmahsbu:607": "na viśudhyati prakṛtyasaṃkliṣṭatvāt na ca na viśudhyati āgantukopakleśavigamāt /",
  "SA20asmahsbu:608": "ity etat pañcavidham advayalakṣaṇaṃ paramārthalakṣaṇaṃ veditavyaṃ /",
  "SA20asmahsbu:609": "ātmadṛṣṭiviparyāsapratiṣedhe ślokaḥ /",
  "SA20asmahsbu:610": "AMsa_6.2 na cātmadṛṣṭiḥ svayam ātmalakṣaṇā na cāpi duḥsaṃsthitatā vilakṣaṇā /",
  "SA20asmahsbu:611": "dvayān na cānyad bhrama eṣa tatūditas tataś ca mokṣo bhramamātrasaṃkṣayaḥ //",
  "SA20asmahsbu:612": "[Msa_23]",
  "SA20asmahsbu:613": "na tāvad ātmadṛṣṭir evātmalakṣaṇā /",
  "SA20asmahsbu:614": "nāpi duḥsaṃsthitatā /",
  "SA20asmahsbu:615": "tathā hi sā vilakṣaṇā ātmalakṣaṇāt parikalpitāt /",
  "SA20asmahsbu:616": "sā punaḥ pañcopādānaskandhāḥ kleśadauṣṭhulyaprabhāvitatvāt /",
  "SA20asmahsbu:617": "nāpy ato dvayād anyad ātmalakṣaṇam upapadyate /",
  "SA20asmahsbu:618": "tasmān nāsty ātmā /",
  "SA20asmahsbu:619": "bhrama eṣa tūtpanno yeyam ātmadṛṣṭis tasmād eva cātmābhāvān mokṣo 'pi bhramamātrasaṃkṣayo veditavyo na tu kaścin muktaḥ /",
  "SA20asmahsbu:620": "viparyāsaparibhāṣāyāṃ dvau ślokau /",
  "SA20asmahsbu:621": "AMsa_6.3 kathaṃ jano vibhramamātram āśritaḥ paraiti duḥkhaprakṛtiṃ na saṃtatām /",
  "SA20asmahsbu:622": "avedako vedaka eva duḥkhito na duḥkhito dharmamayo na tanmayaḥ //",
  "SA20asmahsbu:623": "AMsa_6.4 pratītyabhāvaprabhave kathaṃ janaḥ samakṣavṛttiḥ śrayate 'nyakāritam /",
  "SA20asmahsbu:624": "tamaḥ prakāraḥ katamo 'yam īdṛśo yato 'vipaśyan sadasan nirīkṣate //",
  "SA20asmahsbu:625": "kathaṃ nāmāyaṃ loko bhrāntimātram ātmadarśanaṃ niśritya satatānubaddhaṃ duḥkhasvabhāvaṃ saṃskārāṇāṃ na paśyati /",
  "SA20asmahsbu:626": "avedako jñānena tasyā duḥkhaprakṛteḥ /",
  "SA20asmahsbu:627": "vedako 'nubhavena duḥkhasyāduḥkhito duḥkhasyāprahīṇatvāt /",
  "SA20asmahsbu:628": "na duḥkhito duḥkhayuktasyātmano 'satvāt /",
  "SA20asmahsbu:629": "dharmamayo dharmamātratvāt pudgalanairātmyena /",
  "SA20asmahsbu:630": "na ca dharmamayo dharmanairātmyena /",
  "SA20asmahsbu:631": "yadā ca loko bhāvānāṃ pratītyasamutpādaṃ pratyakṣaṃ paśyati taṃ taṃ pratyayaṃ pratītya te te bhāvā bhavantīti /",
  "SA20asmahsbu:632": "tat katham etāṃ dṛṣṭiṃ śrayate 'nyakāritaṃ darśanādikaṃ na pratītyasamutpannam iti /",
  "SA20asmahsbu:633": "katamo 'yam īdṛśas tamaḥprakāro lokasya yad vidyamānaṃ pratītyasamutpādam avipaśyan na vidyamānam ātmānaṃ nirīkṣate /",
  "SA20asmahsbu:634": "śakyaṃ hi nāma tamasā vidyamānam adraṣṭuṃ syān na tvavidyamānaṃ draṣṭum iti /",
  "SA20asmahsbu:635": "asaty ātmani śamajanmayoge ślokaḥ /",
  "SA20asmahsbu:636": "AMsa_6.5 ta cāntaraṃ kiṃcana vidyate 'nayoḥ sadarthavṛttyā śamajanmanor iha /",
  "SA20asmahsbu:637": "tathāpi janmakṣayato vidhīyate śamasya lābhaḥ śubhakarmakāriṇām //",
  "SA20asmahsbu:638": "na cāsti saṃsāranirvāṇayoḥ kiṃcin nānākaraṇaṃ paramārthavṛttyā nairātmyasya samatayā /",
  "SA20asmahsbu:639": "tathāpi janmakṣayān mokṣaprāptir bhavaty eva śubhakarmakāriṇāṃ ye mokṣamārgaṃ bhāvayanti /",
  "SA20asmahsbu:640": "viparyāsaparibhāṣāṃ kṛtvā tatpratipakṣapāramārthikajñānapraveśe catvāraḥ ślokāḥ /",
  "SA20asmahsbu:641": "AMsa_6.6 saṃbhṛtya saṃbhāram anantapāraṃ jñānasya puṇyasya ca bodhisatvaḥ /",
  "SA20asmahsbu:642": "dharmeṣu cintāsuviniśriś citatvāj jalpānvayām arthagatiṃ paraiti //",
  "SA20asmahsbu:643": "[Msa_24]",
  "SA20asmahsbu:644": "AMsa_6.7 arthān sa vijñāya ca jalpamātrān saṃtiṣṭhate tannibhacittamātre /",
  "SA20asmahsbu:645": "pratyakṣatām eti ca dharmadhātus tasmād viyukto dvayalakṣaṇena //",
  "SA20asmahsbu:646": "AMsa_6.8 nāstīti cittāt param etya buddhyā cittasya nāstitvam upaiti tasmāt /",
  "SA20asmahsbu:647": "dvayasya nāstitvam upetya dhīmān saṃtiṣṭhate 'tadgatidharmaghātau //",
  "SA20asmahsbu:648": "AMsa_6.9 akalpanājñānabalena dhīmataḥ samānuyātena samantataḥ sadā /",
  "SA20asmahsbu:649": "tadāśrayo gahvaradoṣasaṃcayo mahāgadeneva viṣaṃ nirasyate //",
  "SA20asmahsbu:650": "ekena saṃbhṛtasaṃbhāratvaṃ dharmacintāsuviniśritatvaṃ samādhiniśrityabhāvanāt manojalpāc ca teṣāṃ dharmāṇām arthaprakhyānāvagamāt tatpraveśaṃ darśayati /",
  "SA20asmahsbu:651": "asaṃkhyeyaprabhedakālaṃ pāramasya paripūraṇam ity anantapāraṃ /",
  "SA20asmahsbu:652": "dvitīyena manojalpamātrānarthān viditvā tadābhāse cittamātre 'vasthānamiyaṃ bodhisatvasya nirvedhabhāgīyāvasthā /",
  "SA20asmahsbu:653": "tataḥ pareṇa dharmadhātoḥ pratyakṣato gamane dvayalakṣaṇena viyukto grāhyagrāhakalakṣaṇena iyaṃ darśanamārgāvasthā /",
  "SA20asmahsbu:654": "tṛtīyena yathāsau dhamadhātuḥ pratyakṣatām eti tad darśayati /",
  "SA20asmahsbu:655": "kathaṃ cāsau dharmadhātuḥ pratyakṣatām eti /",
  "SA20asmahsbu:656": "cittād anyadālambanaṃ grāhyaṃ nāstīty avagamya buddhyā tasyāpi cittamātrasya nāstitvāvagamanaṃ grāhyaṃbhāve grāhakābhāvāt /",
  "SA20asmahsbu:657": "dvaye cāsya nāstitvaṃ viditvā dharmadhātau avasthānam atadgatir grāhyagrāhakalakṣaṇābhyāṃ rahita evaṃ dharmadhātuḥ pratyakṣatām eti /",
  "SA20asmahsbu:658": "caturthena bhāvanāmārgāvasthāyām aśrayaparivartanāt pāramārthikajñānapraveśaṃ darśayati /",
  "SA20asmahsbu:659_0": "sadā sarvatra samatānugatenāvikalpajñānabalena yatra tatsamatānugataṃ paratantre",
  "SA20asmahsbu:659_1": "svabhāve tadāśrayasya dūra-anupraviṣṭasya doṣasaṃcayasya dauṣṭhulyalakṣaṇasya mahāgadeneva viṣasya nirasanāt /",
  "SA20asmahsbu:660": "paramārthajñānamāhātmye ślokaḥ /",
  "SA20asmahsbu:661": "AMsa_6.10 munivihitasudharmasuvyavastho matim upadhāya samūladharmadhātau /",
  "SA20asmahsbu:662": "smṛtim agatim avagamya kalpamātrāṃ vrajati guṇārṇavapāramāśudhīraḥ //",
  "SA20asmahsbu:663_0": "buddhavihite sudharme suvyavasthāpite sa paramārthajñānapraviṣṭo bodhisatvaḥ saṃpiṇḍitadharmālambanasya",
  "SA20asmahsbu:663_1": "mūlacittasya dharmadhātau matim upanividhāya yā smṛtir upalabhyate tāṃ sarvāṃ smṛtipravṛttiṃ",
  "SA20asmahsbu:663_2": "kalpanāmātrām avagacchaty evaṃ guṇārṇavasya pāraṃ buddhatvam āśu vrajatīty etat paramārthajñānasya māhātmyaṃ /",
  "SA20asmahsbu:664": "mahāyānasūtrālaṃkāre tatvādhikāraḥ ṣaṣṭhaḥ",
  "SA20asmahsbu:665": "[Msa_25]",
  "SA20asmahsbu:666": "CHAPITRE VII",
  "SA20asmahsbu:667": "saptamo 'dhikāraḥ",
  "SA20asmahsbu:668": "prabhāvalakṣaṇavibhāge ślokaḥ /",
  "SA20asmahsbu:669": "AMsa_7.1 utpattivākcittaśubhāśubha-adhitatsthānaniḥsārapadā parokṣam /",
  "SA20asmahsbu:670": "jñānaṃ hi sarvatragasaprabhedeṣv avyāhataṃ dhīr agataḥ prabhāvaḥ //",
  "SA20asmahsbu:671": "pareṣām upapattau jñānaṃ cyutopapādābhijñā /",
  "SA20asmahsbu:672": "vāci jñānaṃ divyaśrotrābhijñāyāṃ vācaṃ tatra gatvopapannā bhāṣante /",
  "SA20asmahsbu:673": "citte jñānaṃ cetaḥparyāyābhijñā /",
  "SA20asmahsbu:674": "pūrvaśubhāśubhādhāne jñānaṃ pūrvanivāsābhijñā /",
  "SA20asmahsbu:675": "yatra vineyās tiṣṭhanti tatsthānagamanajñānaṃ ṛddhiviṣayābhijñā /",
  "SA20asmahsbu:676": "niḥsaraṇe jñānam āsravakṣayābhijñā yathā satvā upapattito niḥsarantīti /",
  "SA20asmahsbu:677": "eṣu ṣaṭsvartheṣu sarvatra lokadhātau sapramedeṣu padāparokṣam avyāhataṃ jñānaṃ sa prabhāvo bodhisatvānāṃ ṣaḍabhijñāsaṃgṛhītaḥ /",
  "SA20asmahsbu:678": "prabhāvalakṣaṇavibhāge svabhāvārtha uktaḥ /",
  "SA20asmahsbu:679": "hetvartham ārabhya ślokaḥ /",
  "SA20asmahsbu:680": "AMsa_7.2 dhyānaṃ caturthaṃ suviśuddham etya niṣkalpanājñānaparigraheṇa /",
  "SA20asmahsbu:681": "yathāvyavasthānamanaskriyātaḥ prabhāvasiddhiṃ paramāṃ paraiti //",
  "SA20asmahsbu:682": "yena niśrayeṇa yena jñānena yena manasikāreṇa tasya prabhāvasya samudāgamas tatsaṃdarśayati /",
  "SA20asmahsbu:683": "phalārtham ārabhya ślokaḥ /",
  "SA20asmahsbu:684": "AMsa_7.3 yenāryadivyāpratimair vihārair brāhmaiś ca nityaṃ viharaty udāraiḥ /",
  "SA20asmahsbu:685": "buddhāṃś ca satvāṃś ca sa dikṣu gatvā saṃmānayaty ānayate viśuddhim //",
  "SA20asmahsbu:686": "trividhaṃ phalam asya prabhāvasya saṃdarśayati /",
  "SA20asmahsbu:687": "ātmana āryādisukhavihāram atulyaṃ cotkṛṣṭaṃ ca lokadhātvantareṣu gatvā buddhānāṃ pūjanaṃ satvānāṃ viśodhanaṃ ca /",
  "SA20asmahsbu:688": "karmārthaṃ ṣaḍvidham ārabhya catvāraḥ ślokāḥ /",
  "SA20asmahsbu:689": "darśanakarma saṃdarśanakarma cārabhya ślokaḥ /",
  "SA20asmahsbu:690": "AMsa_7.4 māyopamān paśyati lokadhātūn sarvān sasatvān savivartanāśān /",
  "SA20asmahsbu:691": "saṃdarśayaty eva ca tān yatheṣṭaṃ vaśī vicitrair api sa prakāraiḥ //",
  "SA20asmahsbu:692": "[Msa_26]",
  "SA20asmahsbu:693": "svayaṃ ca sarvalokadhātūnāṃ sasatvānāṃ savivartasaṃvartānāṃ māyopamatvadarśanāt /",
  "SA20asmahsbu:694": "pareṣāṃ yatheṣṭaṃ tatsaṃdarśanāt /",
  "SA20asmahsbu:695": "anyaiś ca vicitraiḥ kampanajvalanādiprakāraiḥ /",
  "SA20asmahsbu:696": "daśavaśitālābhāt /",
  "SA20asmahsbu:697": "yathā daśabhūmike 'ṣṭabhyāṃ bhūmau nirdiṣṭāḥ /",
  "SA20asmahsbu:698": "raśmikarmārabhya ślokaḥ /",
  "SA20asmahsbu:699": "Acte de rayonnement; un vers.",
  "SA20asmahsbu:700": "AMsa_7.5 raśmipramokṣair bhṛśaduḥkhitāṃś ca āpāyikān svargagatān karoti /",
  "SA20asmahsbu:701": "mārānvayān kṣubdhavimānaśobhān saṃkampayaṃ srāsayate samārān //",
  "SA20asmahsbu:702": "dvividhaṃ raśmikarma saṃdarśayati /",
  "SA20asmahsbu:703": "apāyopapannānāṃ ca prasādaṃ janayitvā svargopapādanaṃ /",
  "SA20asmahsbu:704": "mārabhavanānāṃ ca samārakāṇāṃ kampanodvejanaṃ /",
  "SA20asmahsbu:705": "vikrīḍanakarma cārabhya ślokaḥ /",
  "SA20asmahsbu:706": "AMsa_7.6 samādhivikrīḍitam aprameyaṃ saṃdarśayaty agragaṇasya madhye /",
  "SA20asmahsbu:707": "sakarmajanmottamanirmitaiś ca satvārtham ātiṣṭhati sarvakālam //",
  "SA20asmahsbu:708": "aprameyasamādhivikrīḍitasaṃdarśanāt buddhaparṣanmaṇḍalamadhye trividhena nirmāṇena sadā satvārthakaraṇāc ca /",
  "SA20asmahsbu:709": "trividhaṃ nirmāṇaṃ śilpakarmasthānanirmāṇaṃ /",
  "SA20asmahsbu:710": "vineyavaśena yatheṣṭopapattinirmāṇaṃ /",
  "SA20asmahsbu:711": "uttamanirmāṇaṃ ca tuṣitabhavanavāsādikaṃ /",
  "SA20asmahsbu:712": "kṣetrapariśuddhikarma ārabhya ślokaḥ /",
  "SA20asmahsbu:713": "AMsa_7.7 jñānavaśitvāt samupaiti śuddhiṃ kṣetraṃ yathākāmanidarśanāya /",
  "SA20asmahsbu:714": "abuddhanāmeṣu ca buddhanāma saṃśrāvaṇāt tān kṣipate 'nyadhātau //",
  "SA20asmahsbu:715": "dvividhapāpaviśodhanayā /",
  "SA20asmahsbu:716": "bhājanapariśodhanayā jñānavaśitvād yatheṣṭaṃ sphaṭikavaiduryādimayabuddhakṣetrasaṃdarśanataḥ /",
  "SA20asmahsbu:717": "satvapariśodhanayā ca buddhanāmavirahiteṣu [Msa_27] lokadhātuṣūpapannānāṃ satvānāṃ buddhanāmasaṃśrāvaṇayā prasādaṃ grāhayitvā tadavirahiteṣu lokadhātuṣūpapādanāt /",
  "SA20asmahsbu:718": "yogārtham ārabhya ślokaḥ /",
  "SA20asmahsbu:719": "AMsa_7.8 śakto bhavaty eva ca satvapāke saṃjātapakṣaḥ śakunir yathaiva /",
  "SA20asmahsbu:720": "buddhāt praśaṃsāṃ labhate 'timātrām ādeyavākyo bhavati prajānām //",
  "SA20asmahsbu:721": "trividhaṃ yogaṃ pradarśayati /",
  "SA20asmahsbu:722": "satvaparipācanaśaktiyogaṃ praśaṃsāyogam ādeyavākyatāyogaṃ ca /",
  "SA20asmahsbu:723": "vṛttyartham ārabhyaṃ ślokaḥ /",
  "SA20asmahsbu:724": "AMsa_7.9 ṣaḍdhāpy abhijñā trividhā ca vidyā aṣṭau vimokṣā 'bhibhuvas tathā'ṣṭau /",
  "SA20asmahsbu:725": "daśāpi kṛtsnāyatanāny ameyāḥ samādhayo dhīragataḥ prabhāvaḥ //",
  "SA20asmahsbu:726": "ṣaḍbhiḥ prabhedair bodhisatvasya prabhāvo vartate /",
  "SA20asmahsbu:727": "abhijñāvidyāvimokṣābhibhvāyatanakṛtsnāyatanāpramāṇasamādhiprabhedaiḥ /",
  "SA20asmahsbu:728": "evaṃ ṣaḍarthena vibhāgalakṣaṇena prabhāvaṃ darśayitvā tanmāhātmyodbhāvanārthaṃ ślokaḥ /",
  "SA20asmahsbu:729": "AMsa_7.10 sa hi paramavaśitvalabdhabuddhir jagadavaśaṃ svavaśe vidhāya nityam /",
  "SA20asmahsbu:730": "parahitakaraṇaikatābhirāmaś carati bhaveṣu hi siṃhavat sudhīraḥ //",
  "SA20asmahsbu:731": "trividhaṃ māhātmyaṃ darśayati /",
  "SA20asmahsbu:732": "vaśitāmāhātmyaṃ svayaṃ paramajñānavaśitvaprāptyā kleśāsvavaśasya jagataḥ svavaśe sthāpanāt /",
  "SA20asmahsbu:733": "abhiratimāhātmyaṃ sadā parahitakriyaikārāmatvāt /",
  "SA20asmahsbu:734": "bhavanirbhayatāmāhātmyaṃ ca /",
  "SA20asmahsbu:735": "prabhāvādhikāraḥ mahāyānasūtrālaṃkāre saptamaḥ",
  "SA20asmahsbu:736": "CHAPITRE VIII",
  "SA20asmahsbu:737": "aṣṭamo 'dhikāraḥ",
  "SA20asmahsbu:738": "bodhisatvaparipāke saṃgrahaḥ ślokaḥ /",
  "SA20asmahsbu:739": "AMsa_8.1 rūciḥ prasādaḥ praśamo 'nukampanā kṣamātha medhā prabalatvam eva ca /",
  "SA20asmahsbu:740": "ahāryatāṅgaiḥ samupetatā bhṛśaṃ jinātmaje tatparipākalakṣaṇam //",
  "SA20asmahsbu:741": "[Msa_28]",
  "SA20asmahsbu:742_0": "rucir mahāyānadeśanādharme prasādas taddeśike praśamaḥ kleśānām anukampā satveṣu",
  "SA20asmahsbu:742_1": "kṣamā duṣkaracaryāyāṃ medhā grahaṇadhāraṇaprativedheṣu prabalatvam adhigame ahāryatā",
  "SA20asmahsbu:742_2": "māraparapravādibhiḥ prāhāṇikāṅgaiḥ samanvāgatatvaṃ /",
  "SA20asmahsbu:743": "bhṛśamiti rucyādīnām adhimātratvaṃ darśayati /",
  "SA20asmahsbu:744": "eṣa samāsena bodhisatvānāṃ navaprakāra ātmaparipāko veditavyaḥ /",
  "SA20asmahsbu:745": "ruciparipākam ārabhya ślokaḥ /",
  "SA20asmahsbu:746": "AMsa_8.2 sumitratāditrayam ugravīryatā parārdhaniṣṭhottamadharmasaṃgrahaḥ /",
  "SA20asmahsbu:747": "kṛpālusaddharmamahāparigrahe mataṃ hi samyakparipākalakṣaṇam //",
  "SA20asmahsbu:748": "sumitratāditrayaṃ satpuruṣasaṃsevā saddharmaśravaṇaṃ yoniśomanasikāraś ca /",
  "SA20asmahsbu:749": "ugravīryatā adhimātro vīryārambhaḥ /",
  "SA20asmahsbu:750": "parārdhaniṣṭhā sarvācintyasthānanirvicikitsatā /",
  "SA20asmahsbu:751": "uttamadharmasaṃgraho mahāyānadharmarakṣā tatpratipannānām upadravebhyo rakṣaṇāt /",
  "SA20asmahsbu:752": "bodhisatvasya mahāyānadharmaparigraham adhikṛtyedaṃ ruciparipākalakṣaṇaṃ veditavyaṃ /",
  "SA20asmahsbu:753": "yena kāraṇena paripacyate sumitratāditrayeṇa /",
  "SA20asmahsbu:754": "yaś ca tasyāḥ paripāka ugravīryaparārdhaniṣṭhāyuktaḥ svabhāvaḥ /",
  "SA20asmahsbu:755": "yatkarma cottamadharmasaṃgrahakaraṇāt tad etena paridīpitaṃ /",
  "SA20asmahsbu:756": "prasādaparipākam ārabhya ślokaḥ /",
  "SA20asmahsbu:757": "AMsa_8.3 guṇajñatāthāśusamādhilābhitā phalānubhūtir manaso 'dhyabhedatā /",
  "SA20asmahsbu:758": "jinātmaje śāstari saṃprapattaye mataṃ hi samyakparipākalakṣaṇam //",
  "SA20asmahsbu:759": "tatparipāko 'pi kāraṇataḥ svabhāvataḥ karmataś ca paridīpitaḥ /",
  "SA20asmahsbu:760": "guṇajñatā ity api sa bhagavāṃs tathāgata iti vistareṇa kāraṇaṃ /",
  "SA20asmahsbu:761": "avetya prabhāvalābhād abhedyacittatā svabhāvaḥ /",
  "SA20asmahsbu:762": "āśusamādhilābhas tatphalasya cābhijñādikasya pratyanubhavanaṃ karma /",
  "SA20asmahsbu:763": "praśamaparipākam ārabhya ślokaḥ /",
  "SA20asmahsbu:764": "AMsa_8.4 susaṃvṛttiḥ kliṣṭavitarkavarjanā nirantarāyo 'tha śubhābhirāmatā /",
  "SA20asmahsbu:765": "jīnātmaje kleśavinodanāya tan mataṃ hi samyakparipākalakṣaṇam //",
  "SA20asmahsbu:766": "kleśavinodanā bodhisatvasya praśamaḥ /",
  "SA20asmahsbu:767": "tatparipāko 'pi kāraṇataḥ svabhāvataḥ karmataś ca paridīpitaḥ /",
  "SA20asmahsbu:768": "indriyāṇāṃ smṛtisaṃprajanyābhyāṃ susaṃvṛtiḥ kāraṇaṃ /",
  "SA20asmahsbu:769": "[Msa_29]kliṣṭavitarkavarjanā svabhāvaḥ /",
  "SA20asmahsbu:770": "pratipakṣabhāvanāyāṃ nirantarāyatvaṃ kuśalābhirāmatā ca karma /",
  "SA20asmahsbu:771": "kṛpāparipākalakṣaṇam adhikṛtya ślokaḥ /",
  "SA20asmahsbu:772": "AMsa_8.5 kṛpā prakṛtyā paraduḥkhadarśanaṃ nihīnacittasya ca saṃpravarjanam /",
  "SA20asmahsbu:773": "viśeṣagatvaṃ jagadagrajanmatā parānukampāparipākalakṣaṇam //",
  "SA20asmahsbu:774": "svaprakṛtyā ca gotreṇa paraduḥkhadarśanena nihīnayānaparivarjanatayā ca paripacyata iti kāraṇaṃ /",
  "SA20asmahsbu:775": "viśeṣagāmitvaṃ paripākavṛddhigamanāt svabhāvaḥ /",
  "SA20asmahsbu:776": "sarvalokaśreṣṭhātmabhāvatā karmāvinivartanīyabhūmau /",
  "SA20asmahsbu:777": "kṣāntiparipākalakṣaṇam ārabhya ślokaḥ /",
  "SA20asmahsbu:778": "AMsa_8.6 dhṛtiḥ prakṛtyā pratisaṃkhyabhāvanā suduḥkhaśītādyadhivāsanā sadā /",
  "SA20asmahsbu:779": "viśeṣagāmitvaśubhābhirāmatā mataṃ kṣamāyāḥ paripākalakṣaṇam //",
  "SA20asmahsbu:780": "dhṛtiḥ sahanaṃ kṣāntir iti paryāyās tatparipāke gotraṃ pratisaṃkhyānaṃ bhāvanā ca kāraṇaṃ /",
  "SA20asmahsbu:781": "tīvrāṇāṃ śītādiduḥkhānām adhivāsanā svabhāvaḥ /",
  "SA20asmahsbu:782": "kṣamasya viśeṣagāmitvaṃ kuśalābhirāmatā ca karma /",
  "SA20asmahsbu:783": "medhāparipākam ārabhya ślokaḥ /",
  "SA20asmahsbu:784": "AMsa_8.7 vipākaśuddhiḥ śravaṇādyamoṣatā praviṣṭatā sūktaduruktayos tathā /",
  "SA20asmahsbu:785": "smṛter mahābuddhyudaye ca yogyatā sumedhatāyāḥ paripākalakṣaṇam //",
  "SA20asmahsbu:786": "tatra medhānukūlā vipākaviśuddhiḥ kāraṇaṃ /",
  "SA20asmahsbu:787": "śrutacintitabhāvitacirakṛtacirabhāṣitānām asaṃmoṣatā subhāṣitadurbhāṣitārthasupraviṣṭatā ca smṛter medhāparipākasvabhāvaḥ /",
  "SA20asmahsbu:788": "lokottaraprajñotpādanayogyatā karma /",
  "SA20asmahsbu:789": "balavatvapratilambhaparipākam ārabhya ślokaḥ /",
  "SA20asmahsbu:790": "AMsa_8.8 śubhadvayena dvayadhātupuṣṭatā phalodaye cāśrayayogyatā parā /",
  "SA20asmahsbu:791": "manorathāptir jagadagrabhūtatā balopalambhe paripākalakṣaṇam //",
  "SA20asmahsbu:792": "tatra puṇyajñānadvayena tasya puṇyajñānadvayasya bījapuṣṭatā tatparipāke kāraṇaṃ /",
  "SA20asmahsbu:793": "adhigamaṃ pratyāśrayayogyatā tatparipākasvabhāvaḥ /",
  "SA20asmahsbu:794": "manorathasaṃpattir jagadagrabhūtatā ca karma /",
  "SA20asmahsbu:795": "ahāryatāparipākam ārabhya ślokaḥ /",
  "SA20asmahsbu:796": "AMsa_8.9 sudharmatāyuktivicāraṇāśayo viśeṣalābhaḥ parapakṣadūṣaṇam /",
  "SA20asmahsbu:797": "punaḥ sadā māranirantarāyatā ahāryatāyāḥ paripākalakṣaṇam //",
  "SA20asmahsbu:798": "[Msa_30]",
  "SA20asmahsbu:799": "tatparipākasya saddharme yuktivicāraṇākṛta āśayaḥ kāraṇaṃ /",
  "SA20asmahsbu:800": "māranirantarāyatā svabhāvo yadā māro na punaḥ śaknoty antarāyaṃ kartuṃ /",
  "SA20asmahsbu:801": "viśeṣādhigamaḥ parapakṣadūṣaṇaṃ ca karma /",
  "SA20asmahsbu:802": "prāhāṇikāṅgasamanvāgamaparipākam adhikṛtya ślokaḥ /",
  "SA20asmahsbu:803": "AMsa_8.10 śubhācayo 'thāśrayayatnayogyatā vivekatodagraśubhābhirāmatā /",
  "SA20asmahsbu:804": "jinātmaje hy aṅgasamanvaye punar mataṃ hi samyakparipākalakṣaṇam //",
  "SA20asmahsbu:805": "tatparipākasya kāraṇaṃ kuśalamūlopacayaḥ /",
  "SA20asmahsbu:806": "āśrayasya vīryārambhakṣamatvaṃ svabhāvaḥ /",
  "SA20asmahsbu:807": "vivekotkṛṣṭatā kuśalābhirāmatā ca karma /",
  "SA20asmahsbu:808": "navavidhātmaparipākamāhātmyam ārabhya ślokaḥ /",
  "SA20asmahsbu:809": "AMsa_8.11 iti navavidhavas tu pācitātmā paraparipācanayogyatām upetaḥ /",
  "SA20asmahsbu:810": "śubhadharmamayasatatapravardhitātmā bhavati sadā jagato 'grabandhubhūtaḥ //",
  "SA20asmahsbu:811": "dvividhaṃ tanmāhātmyaṃ /",
  "SA20asmahsbu:812": "paraparipāke pratiśaraṇatvaṃ /",
  "SA20asmahsbu:813": "satataṃ dharmakāyavṛddhiś ca /",
  "SA20asmahsbu:814": "tata eva jagato 'grabandhubhūtaḥ /",
  "SA20asmahsbu:815": "satvaparipākavibhāge ekādaśa ślokāḥ /",
  "SA20asmahsbu:816": "AMsa_8.12 vraṇe 'pi bhojye paripāka iṣyate yathaiva tatsrāvaṇabhogayogyatā /",
  "SA20asmahsbu:817": "tathāśraye 'smin dvayapakṣaśāntatā tāṃ tathopabhogatvasuśāntapakṣatā //",
  "SA20asmahsbu:818": "anena paripākasvabhāvaṃ darśayati /",
  "SA20asmahsbu:819": "yathā vraṇasya srāvaṇayogyatā paripākaḥ /",
  "SA20asmahsbu:820": "bhojanasya ca bhogayogyatā /",
  "SA20asmahsbu:821": "evaṃ satvānām āśraye vraṇabhojanasthānīye srāvaṇasthānīyaṃ vipakṣaśamanaṃ /",
  "SA20asmahsbu:822": "bhogasthānīyaś ca pratipakṣopabhogaḥ /",
  "SA20asmahsbu:823": "tadyogyatā āśrayasya paripāka iti /",
  "SA20asmahsbu:824": "vipakṣapratipakṣāv atra pakṣadvayaṃ veditavyaṃ / dvitīyaḥ ślokaḥ /",
  "SA20asmahsbu:825": "AMsa_8.13 vipācanoktā paripācanā tathā prapācanā cāpy anupācanāparā /",
  "SA20asmahsbu:826": "supācanā cāpy adhipācanā matā nipācanotpācananā ca dehiṣu //",
  "SA20asmahsbu:827": "anena paripākaprabhedaṃ darśayati /",
  "SA20asmahsbu:828": "kleśavigamena pācananā vipācanā /",
  "SA20asmahsbu:829": "sarvato yānatrayeṇa pācanā paripācanā /",
  "SA20asmahsbu:830": "vāhyaparipākaviśiṣṭatvāt prakṛṣṭā pācanā prapācanā /",
  "SA20asmahsbu:831": "yathāvineyadharmadeśanāt tadanurūpā pācanā anupācanā /",
  "SA20asmahsbu:832": "satkṛtya pācanā supācanā /",
  "SA20asmahsbu:833": "adhigamena pācanā adhipācanā aviparītārthena /",
  "SA20asmahsbu:834": "[Msa_31]nityā pācanā nipācanā aparihāṇīyārthena /",
  "SA20asmahsbu:835": "krameṇottarottarapācanā utpācanā /",
  "SA20asmahsbu:836": "ity ayam aṣṭaprakāraḥ paraparipākaprabhedaḥ /",
  "SA20asmahsbu:837": "tṛtīyacaturthau ślokau /",
  "SA20asmahsbu:838": "AMsa_8.14 hitāśayeneha yathā jinātmajo vyavasthitaḥ sarvajagadvipācayan /",
  "SA20asmahsbu:839": "tathā na mātā na pitā na bandhavaḥ suteṣu bandhuṣv api suvyavasthitāḥ //",
  "SA20asmahsbu:840": "AMsa_8.15 tathājano nātmani vatsalo mataḥ kuto 'pi susnigdhaparāśraye jane /",
  "SA20asmahsbu:841": "yathā kṛpātmā parasatvavatsalo hite sukhe caiva niyojanātmataḥ //",
  "SA20asmahsbu:842": "ābhyāṃ kiṃ darśayati /",
  "SA20asmahsbu:843": "yādṛśenāśayena bodhisatvaḥ satvān paripācayati tam āśayaṃ darśayati /",
  "SA20asmahsbu:844": "mātāpitṛbāndhavāśayaviśiṣṭaṃ lokātmavātsalyaviśiṣṭaṃ ca hitasukhasaṃyojanāt /",
  "SA20asmahsbu:845": "ātmavatsalas tu loka ātmānaṃ hite ca sukhe ca saṃniyojayati /",
  "SA20asmahsbu:846": "avaśiṣṭaiḥ ślokair yena prayogeṇa satvān paripācayati taṃ pāramitāpratipattyā saṃdarśayati /",
  "SA20asmahsbu:847": "yādṛśena dānena yathā satvān paripācayati tad ārabhya ślokaḥ /",
  "SA20asmahsbu:848": "AMsa_8.16 na bodhisatvasya śarīrabhogayoḥ pareṣv adeyaṃ punar asti sarvathā /",
  "SA20asmahsbu:849": "anugraheṇa dvividhena pācayan paraṃ samair dānaguṇair na tṛpyate //",
  "SA20asmahsbu:850": "trividhena dānena pācayati /",
  "SA20asmahsbu:851": "sarvasvaśarīrabhogadānena aviṣamadānena atṛptidānena ca /",
  "SA20asmahsbu:852": "kathaṃ paripācayati dṛṣṭadharmasaṃparāyānugraheṇa /",
  "SA20asmahsbu:853": "avighātenecchāparipūrṇāt /",
  "SA20asmahsbu:854": "anāgatena ca saṃgṛhya kuśalapratiṣṭhāpanāt /",
  "SA20asmahsbu:855": "yādṛśena śīlena yathā satvān paripācayati tad ārabhya ślokaḥ /",
  "SA20asmahsbu:856": "AMsa_8.17 sadā prakṛtyādhyavihiṃsakaḥ svayaṃrato 'pramatto 'tra paraṃ niveśayan /",
  "SA20asmahsbu:857": "paraṃparānugrahakṛt dvidhā pare vipākaniṣyandaguṇena pācakaḥ //",
  "SA20asmahsbu:858": "pañcavidhena śīlena /",
  "SA20asmahsbu:859": "dhruvaśīlena prakṛtiśīlena paripūrṇaśīlenādhyavihiṃsakatvāt /",
  "SA20asmahsbu:860": "paripūrṇo hy avihiṃsako 'dhyavihiṃsakaḥ /",
  "SA20asmahsbu:861": "daśakuśalakarmapathaparipūritaḥ /",
  "SA20asmahsbu:862": "yathoktaṃ dvitīyāyāṃ bhamau /",
  "SA20asmahsbu:863": "adhigamaśīlena svayaṃratatayā nirantarāskhalitaśīlena cāpramattatayā /",
  "SA20asmahsbu:864": "kathaṃ ca paripācayati /",
  "SA20asmahsbu:865": "śīle saṃniveśanāt /",
  "SA20asmahsbu:866": "dvidhānugrahakriyayā [Msa_32] dṛṣṭadharme saṃparāye ca /",
  "SA20asmahsbu:867": "saṃparāyānugrahaṃ pareṣu vipākaniṣyandaguṇābhyāṃ paraṃparayā karoti /",
  "SA20asmahsbu:868": "tadvipākaniṣyandayor anyonyānukūlyenāvyavacchedāt /",
  "SA20asmahsbu:869": "yādṛśyā kṣāntyā yathā satvān paripācayati tad ārabhya ślokaḥ /",
  "SA20asmahsbu:870": "AMsa_8.18 pare 'pakāriṇyupakāribuddhimān pramarṣayann ugram api vyatikramam /",
  "SA20asmahsbu:871": "upāyacittair apakāramarṣaṇaiḥ śubhe samādāpayate 'pakāriṇaḥ //",
  "SA20asmahsbu:872": "apakāriṇi pare upakāribuddhyā pragāḍhāpakāramarṣaṇakṣāntyā paripācayati /",
  "SA20asmahsbu:873": "upakāribuddhitvaṃ punaḥ kṣāntipāramitāparipūryānukūlyavṛttitā veditavyaṃ /",
  "SA20asmahsbu:874": "kathaṃ paripācayati /",
  "SA20asmahsbu:875": "dṛṣṭadharmānugraheṇa cāpakāramarṣaṇāt /",
  "SA20asmahsbu:876": "saṃparāyānugraheṇa copāyajñas tair apakāramarṣaṇair āvarjyāpakāriṇāṃ kuśale samādāpanāt /",
  "SA20asmahsbu:877": "yādṛśena vīryeṇa yathā satvān paripācayati tad ārabhya ślokaḥ /",
  "SA20asmahsbu:878": "AMsa_8.19 punaḥ sa yatnaṃ paramaṃ samāśrito na khidyate kalpasahasrakoṭibhiḥ /",
  "SA20asmahsbu:879": "jinātmajaḥ satvagaṇaṃ prapācayan paraikacittasya śubhasya kāraṇāt //",
  "SA20asmahsbu:880": "adhimātradīrghakālākhede vīryeṇa dīrghakālākheditvam anantasatvaparipācanāt /",
  "SA20asmahsbu:881": "paraikacittasya kuśalasyārthe kalpasahasrakoṭibhir akhedāt /",
  "SA20asmahsbu:882": "ata evoktaṃ bhavati yathā paripācayati /",
  "SA20asmahsbu:883": "kuśalacittasaṃniyojanāt dṛṣṭadharmasaṃparāyānugraheṇeti yādṛśena dhyānena yathā satvān paripācayati tad ārabhya ślokaḥ /",
  "SA20asmahsbu:884": "AMsa_8.20 vaśitvam āgamya manasy anuttaraṃ paraṃ samāvarjayate 'tra śāsane /",
  "SA20asmahsbu:885": "nihatya sarvām avamānakāmatāṃ śubhena saṃvardhayate ca taṃ punaḥ //",
  "SA20asmahsbu:886": "prāptānuttaravaśitvena dhyānena nirāmiṣeṇa ca nihatasarvāvamānābhilāṣeṇa paripācayati /",
  "SA20asmahsbu:887": "buddhaśāsane parasyāvarjanād āvarjitasya ca kuśaladharmasaṃvardhanāt paripācayati /",
  "SA20asmahsbu:888": "yādṛśyā prajñayā yathā satvān paripācayati tadārabhya ślokaḥ /",
  "SA20asmahsbu:889": "AMsa_8.21 sa tatvabhāvārthanaye suniścitaḥ karoti satvān suvinītasaṃśayān /",
  "SA20asmahsbu:890": "tataś ca te tajjinaśāsanād arād vivardhayante svaparaṃ guṇaiḥ śubhaiḥ //",
  "SA20asmahsbu:891": "sa bodhisatvas tatvārthanaye cābhiprāyārthanaye ca suviniścitayā prajñayā paripācayati /",
  "SA20asmahsbu:892": "[Msa_33] kathaṃ paripācayati satvānāṃ saṃśayavinayanāt /",
  "SA20asmahsbu:893": "tataś ca śāsanabahumānāt teṣām ātmaparaguṇasaṃvardhakatvena / niyamanaślokaḥ /",
  "SA20asmahsbu:894": "AMsa_8.22 iti sugatigatau śubhatraye vā jagad akhilaṃ kṛpayā sa bodhisatvaḥ /",
  "SA20asmahsbu:895": "tanuparamavimadhyamaprakārair vinayati lokasamānabhāvagatyā //",
  "SA20asmahsbu:896": "anena yatra ca vinayati sugatigamane yānatraye vā /",
  "SA20asmahsbu:897": "yac ca vinayati jagadakhilaṃ /",
  "SA20asmahsbu:898": "yena ca vinayati kṛpayā /",
  "SA20asmahsbu:899": "yaś ca vinayati bodhisatvaḥ /",
  "SA20asmahsbu:900": "yādṛśaiś ca paripācanaprakārais tanuparamavimadhyamaprakāraiḥ /",
  "SA20asmahsbu:901": "yāvantaṃ ca kālaṃ tatparidīpanāt samāsena paripākamāhātmyaṃ darśayati /",
  "SA20asmahsbu:902": "tatra tanuḥ prakāro 'dhimukticaryābhūmau bodhisatvasya paramo 'ṣṭamyādiṣu vimadhyamaḥ saptasu veditavyaḥ yāval lokasya bhāvas tatsamānayā gatyā atyantam ity arthaḥ /",
  "SA20asmahsbu:903": "mahāyānasūtrālaṃkāre paripākādhikāro 'ṣṭamaḥ",
  "SA20asmahsbu:904": "CHAPITRE IX",
  "SA20asmahsbu:905": "navamo 'dhikāraḥ",
  "SA20asmahsbu:906": "sarvākārajñatāyāṃ dvau ślokau / tṛtīyas tayor eva nirdeśabhūtaḥ /",
  "SA20asmahsbu:907": "AMsa_9.1 ameyair duṣkaraśatair ameyaiḥ kuśalācayaiḥ /",
  "SA20asmahsbu:908": "aprameyeṇa kālena ameyāvaraṇakṣayāt //",
  "SA20asmahsbu:909": "AMsa_9.2 sarvākārajñatāvāptiḥ sarvāvaraṇanirmalā /",
  "SA20asmahsbu:910": "vivṛtā ratnapeṭeva buddhatvaṃ samudāhṛtam //",
  "SA20asmahsbu:911": "AMsa_9.3 kṛtvā duṣkaram adbhutaṃ śramaśataiḥ saṃcityasarvaśubhaṃ kālenottamakalpayānamahatā sarvāvṛtīnāṃ kṣayāt /",
  "SA20asmahsbu:912": "sūkṣmasyāvaraṇasya bhūmiṣu gatasyotpāṭanād buddhatā ratnānām iva sā prabhāvamahatāṃ peṭā samuddhātitā //",
  "SA20asmahsbu:913": "samudāgamataḥ svabhāvata aupamyataś ca buddhatvam udbhāvitaṃ /",
  "SA20asmahsbu:914": "yāvadbhir duṣkaraśatair yāvadbhiḥ kuśalasaṃbhārair yāvatā kālena yāvataḥ kleśajñeyāvaraṇasya prahāṇāt samudāgacchatyayaṃ samudāgamaḥ /",
  "SA20asmahsbu:915": "sarvākārajñatāvāptiḥ sarvāvaraṇanirmalā svabhāvaḥ /",
  "SA20asmahsbu:916": "[Msa_34] vivṛtā ratnapeṭā tadaupamyaṃ /",
  "SA20asmahsbu:917": "tasyaiva buddhatvasyādvayalakṣaṇe sānubhāve dvau ślokau /",
  "SA20asmahsbu:918": "AMsa_9.4 sarvadharmāś ca buddhatvaṃ dharmo naiva na kaścana /",
  "SA20asmahsbu:919": "śukladharmamayaṃ tac ca na ca tais tannirūpyate //",
  "SA20asmahsbu:920": "AMsa_9.5 dharmaratnanimittatvāl labdharatnākaropamam /",
  "SA20asmahsbu:921": "śubhasya nimittatvāl labdhameghopamaṃ matam //",
  "SA20asmahsbu:922_0": "sarvadharmāś ca buddhatvaṃ tathatāyā abhinnatvāt tadviśuddhiprabhāvitatvāc ca buddhatvasya",
  "SA20asmahsbu:922_1": "na ca kaś ciddharmo 'sti parikalpitena dharmasvabhāvena śukladharmamayaṃ ca buddhatvaṃ",
  "SA20asmahsbu:922_2": "pāramitādīnāṃ kuśalānāṃ tadbhāvena parivṛtteḥ /",
  "SA20asmahsbu:923": "na ca tais tān nirdiśyate pāramitādīnāṃ pāramitādibhāvenāpariniṣpatter idam advayalakṣaṇaṃ /",
  "SA20asmahsbu:924": "ratnākarameghopamatvam anubhāvaḥ /",
  "SA20asmahsbu:925": "deśanā dharmaratnānāṃ tatprabhavatvāt kuśalasasyānāṃ ca vineyasaṃtānakṣetreṣu /",
  "SA20asmahsbu:926": "AMsa_9.6 buddhatvaṃ sarvadharmaḥ samuditam atha vā sarvadharmavyapetaṃ prodbhūter dharmaratnapratatasumahato dharmaratnākarābham /",
  "SA20asmahsbu:927": "bhūtānāṃ śuklasasya prasavasumahato hetuto meghabhūtaṃ dānād dharmāmbuvarṣapratatasuvihitasyākṣayasya prajāsu //",
  "SA20asmahsbu:928": "anena tṛtīyena ślokena tam evārthaṃ nirdiśati /",
  "SA20asmahsbu:929": "sumahataḥ pratatasya dharmaratnasya prodbhūter nimittatvād ratnākarābhaṃ bhūtānāṃ mahataḥ śuklasasya prasavahetutvān meghabhūtaṃ /",
  "SA20asmahsbu:930": "mahataḥ suvihitasyākṣayasya dharmāmbuvarṣasya dānāt prajāsv ity ayam atra padavigraho veditavyaḥ /",
  "SA20asmahsbu:931": "tasyaiva buddhatvasya śaraṇatvānuttarye pañca ślokāḥ /",
  "SA20asmahsbu:932": "AMsa_9.7 paritrāṇaṃ hi buddhatvaṃ sarvakleśagaṇāt sadā /",
  "SA20asmahsbu:933": "sarvaduścaritebhyaś ca janmamaraṇato 'pi ca //",
  "SA20asmahsbu:934": "anena saṃkṣepataḥ kleśakarmajanmasaṃkleśaparitrāṇārthena śaraṇatvaṃ darśayati /",
  "SA20asmahsbu:935": "AMsa_9.8 upadravebhyaḥ sarvebhyo apāyād anupāyataḥ /",
  "SA20asmahsbu:936": "satkāyād dhīnayānāc ca tasmāc charaṇam uttamam //",
  "SA20asmahsbu:937": "anena dvitīyenopadravādiparitrāṇād vistareṇa /",
  "SA20asmahsbu:938": "tatra sarvopadravaparitrāṇatvaṃ [Msa_35] yad buddhānubhāvena andhāś cakṣūṃṣi pratilabhante badhirāḥ śrotraṃ vikṣiptacittāḥ svasthacittamītayaḥ śāmyantīty evam ādi /",
  "SA20asmahsbu:939": "apāyaparitrāṇatvaṃ buddhaprabhayā tadgatānāṃ mokṣaṇāt tadagamane ca pratiṣṭhāpanāt /",
  "SA20asmahsbu:940": "anupāyaparitrāṇatvaṃ tīrthikadṛṣṭivyutthāpanāt /",
  "SA20asmahsbu:941": "satkāyaparitrāṇatvaṃ yānadvayena parinirvāpaṇāt /",
  "SA20asmahsbu:942": "hīnayānaparitrāṇatvam aniyatagotrāṇāṃ mahāyānaikāyanīkaraṇāt /",
  "SA20asmahsbu:943": "AMsa_9.9 śaraṇam anupamaṃ tacchreṣṭhabuddhatvam iṣṭaṃ jananamaraṇasarvakleśapāpeṣu rakṣā /",
  "SA20asmahsbu:944": "vividhabhayagatānāṃ sarvarakṣāpayānaṃ pratatavividhaduḥkhāpāyanopāyagānāṃ //",
  "SA20asmahsbu:945": "anena tṛtīyena tasyaiva śaraṇatvasyānupamaśreṣṭhasya cānuttaryaṃ tenaivārthena darśayati /",
  "SA20asmahsbu:946": "AMsa_9.10 bauddhair dharmair yac ca susaṃpūrṇaśarīraṃ yat saddharme vetti sa satvān pravinetum /",
  "SA20asmahsbu:947": "yātaṃ pāraṃ yatkṛpayā sarvajagatsu tad buddhatvaṃ śreṣṭham iha eṣyaṃ śaraṇānām //",
  "SA20asmahsbu:948": "anena caturthena yaiḥ kāraṇais tat tathānuttaraṃ śaraṇaṃ bhavati tat saṃdarśayati /",
  "SA20asmahsbu:949": "bauddhair dharmair balavaiśāradyādibhiḥ susaṃpūrṇāsvabhāvatvāt /",
  "SA20asmahsbu:950": "svārthaniṣṭhām adhikṛtya saddharmasatvavinayopāyajñānāt karuṇāpāragamanāc ca parārthaniṣṭhām adhikṛtya /",
  "SA20asmahsbu:951": "AMsa_9.11 ālokāt kālāt sarvasatvānāṃ buddhatvaṃ śaraṇaṃ mahat /",
  "SA20asmahsbu:952": "sarvavyasanasaṃpattivyāvṛttyabhyudaye matam //",
  "SA20asmahsbu:953": "anena pañcamena ślokena yāvantaṃ kālaṃ yāvatāṃ satvānāṃ yatrārthe śaraṇaṃ bhavati tat samāsena darśayati /",
  "SA20asmahsbu:954": "yatrārthe iti sarvavyasanavyāvṛttau saṃpattyabhyudaye ca /",
  "SA20asmahsbu:955": "āśrayaparāvṛttau ṣaṭ ślokāḥ /",
  "SA20asmahsbu:956": "AMsa_9.12 kleśajñeyavṛtīnāṃ satatam anugataṃ bījam utkṛṣṭakālaṃ yasminn astaṃ prayātaṃ bhavati suvipulaiḥ sarvahāniprakāraiḥ /",
  "SA20asmahsbu:957": "buddhatvaṃ śukladharmapravaraguṇayutā āśrayasyānyathāptis tatprāptir nirvikalpād viṣayasumahato jñānamārgāt suśuddhāt //",
  "SA20asmahsbu:958": "anena vipakṣabījaviyogataḥ pratipakṣasaṃpattiyogataś cāśrayaparivṛttiḥ paridīpitā /",
  "SA20asmahsbu:959": "[Msa_36] yathā ca tatprāptir dvividhamārgalābhāt /",
  "SA20asmahsbu:960": "suviśuddhalokottarajñānamārgalābhāt /",
  "SA20asmahsbu:961": "tatpṛṣṭhalabdhānantajñeyaviṣayajñānamārgalābhāc ca /",
  "SA20asmahsbu:962": "utkṛṣṭakālam ity anādikālaṃ /",
  "SA20asmahsbu:963": "suvipulaiḥ sarvahāniprakārair iti bhūmiprakāraiḥ /",
  "SA20asmahsbu:964": "AMsa_9.13 sthitaś ca tasmin sa tathāgato jagan mahācalendrastha ivābhyudīkṣate /",
  "SA20asmahsbu:965": "śamābhirāmaṃ karūṇāyate janamaghābhirāme 'nyajane tu kā kathā //",
  "SA20asmahsbu:966": "anena dvitīyenānyāśrayaparāvṛttibhyas tadviśeṣaṃ darśayati /",
  "SA20asmahsbu:967": "tatstho hi mahācalendrastha iva dūrāntaranikṛṣṭaṃ lokaṃ paśyati /",
  "SA20asmahsbu:968": "dṛṣṭvā ca karuṇāyate śrāvakapratyekabuddhān api prāg eva tadanyān /",
  "SA20asmahsbu:969": "AMsa_9.14 pravṛttir ūddhittir avṛtir āśrayo nivṛttir āvṛttir atho dvayādvayā /",
  "SA20asmahsbu:970": "samāviśiṣṭā api sarvagātmikā tathāgatānāṃ parivṛttir iṣyate //",
  "SA20asmahsbu:971": "anena tṛtīyena taddaśaprabhedaṃ darśayati /",
  "SA20asmahsbu:972": "sā hi tathāgatānāṃ parivṛttiḥ parārthavṛttir iti pravṛttiḥ /",
  "SA20asmahsbu:973": "sarvadharmaviśiṣṭatvād utkṛṣṭā vṛttir ity udvṛttiḥ /",
  "SA20asmahsbu:974": "saṃkleśahetāv avṛttiḥ /",
  "SA20asmahsbu:975": "āśraya iti yo 'sau parivṛttyāśrayastaṃ darśayati /",
  "SA20asmahsbu:976": "saṃkleśān nivṛttito nivṛttiḥ /",
  "SA20asmahsbu:977": "ātyantikatvād āyatā vṛttir ity āvṛttiḥ /",
  "SA20asmahsbu:978": "abhisaṃbodhiparinirvāṇadarśanavṛttyā dvayā vṛttiḥ /",
  "SA20asmahsbu:979": "saṃsāranirvāṇāpratiṣṭhitatvāt saṃskṛtāsaṃskṛtatvenādvayā vṛttiḥ /",
  "SA20asmahsbu:980": "vimuktisāmānyena śrāvakapratyekabuddhasamā vṛttiḥ /",
  "SA20asmahsbu:981": "balavaiśāradyādibhiḥ buddhadharmair asamatvād viśiṣṭā vṛttiḥ /",
  "SA20asmahsbu:982": "sarvayānopadeśagatatvāt sarvagatā vṛttiḥ /",
  "SA20asmahsbu:983": "AMsa_9.15 yathāmbaraṃ sarvagataṃ sadāmataṃ tathaiva tat sarvagataṃ sadāmatam /",
  "SA20asmahsbu:984": "yathāmbaraṃ rūpagaṇeṣu sarvagaṃ tathaiva tat satvagaṇeṣu sarvagam //",
  "SA20asmahsbu:985": "anena caturthena tatsvabhāvasya buddhatvasya sarvagatatvaṃ darśayati /",
  "SA20asmahsbu:986": "ākāśasādharmyeṇoddeśanirdeśataḥ pūrvāparārdhābhyāṃ /",
  "SA20asmahsbu:987": "satvagaṇeṣu sarvagatatvaṃ buddhatvasyātmatvena sarvasatvopagamane pariniṣpattito veditavyaṃ /",
  "SA20asmahsbu:988": "AMsa_9.16 yathodabhājane bhinne candrabimbaṃ na dṛśyate /",
  "SA20asmahsbu:989": "tatha duṣṭeṣu satveṣu buddhabimbaṃ na dṛśyate //",
  "SA20asmahsbu:990": "[Msa_37]",
  "SA20asmahsbu:991": "anena pañcamena sarvagatatve 'pyabhājanabhūteṣu satveṣu abuddhabimbadarśanaṃ dṛṣṭāntena sādhayati /",
  "SA20asmahsbu:992": "AMsa_9.17 yathāgnir jvalate 'nyatra punar anyatra śāmyati /",
  "SA20asmahsbu:993": "buddheṣv api tathā jñeyaṃ saṃdarśanamadarśanam //",
  "SA20asmahsbu:994": "anena ṣaṣṭhena buddhavineyeṣu satsu buddhotpādāt taddarśanaṃ /",
  "SA20asmahsbu:995": "vinīteṣu parinirvāṇāt tadadarśanaṃ agnijvalanaśamanasādharmyeṇa sādhayati /",
  "SA20asmahsbu:996": "anābhogāpratiprasrabdhabuddhakāryatve catvāraḥ ślokāḥ /",
  "SA20asmahsbu:997": "AMsa_9.18 aghaṭitebhyas tūryebhyo yathā syāc chabdasaṃbhavaḥ /",
  "SA20asmahsbu:998": "tathā jine vinābhogaṃ deśanāyāḥ samudbhavaḥ //",
  "SA20asmahsbu:999": "AMsa_9.19 yathā maṇer vinā yatnaṃ svaprabhāvasanidarśanam /",
  "SA20asmahsbu:1000": "buddheṣv api vinābhogaṃ tathā kṛtyanidarśanam //",
  "SA20asmahsbu:1001": "ābhyāṃ ślokābhyām anābhogena buddhakāryaṃ sādhayaty aghaṭitatūryaśabdamaṇiprabhāvasādharmyeṇa /",
  "SA20asmahsbu:1002": "AMsa_9.20 yathākāśe avicchinnā dṛśyante lokataḥ kriyāḥ /",
  "SA20asmahsbu:1003": "yathaivānāsrave ghātau avicchinnā jinakriyāḥ //",
  "SA20asmahsbu:1004": "AMsa_9.21 yathākāśe kriyāṇāṃ hi hānir abhyudayaḥ sadā /",
  "SA20asmahsbu:1005": "yathaivānāsrave dhātau buddhakāryodayavyayaḥ //",
  "SA20asmahsbu:1006": "ābhyām apy apratiprasrabdhabuddhakāryatvaṃ buddhakṛtyasyāvicchedāt /",
  "SA20asmahsbu:1007": "ākāśa iva lokakriyāṇām avicchede 'pi cānyānyakriyodayavyayas tathaiva /",
  "SA20asmahsbu:1008": "anāsravadhātugāmbhīrye ṣoḍaśa ślokāḥ /",
  "SA20asmahsbu:1009": "AMsa_9.22 paurvāparyāviśiṣṭāpi sarvāvaraṇanirmalā /",
  "SA20asmahsbu:1010": "na śuddhā nāpi cāśuddhā tathatā buddhatā matā //",
  "SA20asmahsbu:1011": "paurvāparyeṇa viśiṣṭatvān na śuddhā / paścāt sarvāvaraṇanirmalatvān nāśuddhā malavigamāt /",
  "SA20asmahsbu:1012": "AMsa_9.23 śūnyatāyāṃ viśuddhāyāṃ nairātmyān mārgalābhataḥ /",
  "SA20asmahsbu:1013": "buddhāḥ śuddhātmalābhitvāt gatā ātmamahātmatām //",
  "SA20asmahsbu:1014": "[Msa_38]",
  "SA20asmahsbu:1015": "tatra cānāsrave dhātau buddhānāṃ paramātmā nirdiśyate /",
  "SA20asmahsbu:1016": "kiṃ kāraṇaṃ /",
  "SA20asmahsbu:1017": "agranairātmyātmakatvāt /",
  "SA20asmahsbu:1018": "agraṃ nairātmyaṃ viśuddhā tathatā sā ca buddhānām ātmā svabhāvārthena tasyāṃ viśuddhāyām agraṃ nairātmyam ātmānaṃ buddhā labhante śuddhaṃ /",
  "SA20asmahsbu:1019": "ataḥ śuddhātmalābhitvāt buddhā ātmamāhātmyaṃ prāptā ity anenābhisaṃdhinā buddhānām anāsrave dhātau paramātmā vyavasthāpyate /",
  "SA20asmahsbu:1020": "AMsa_9.24 na bhāvo nāpi cābhāvo buddhatvaṃ tena kathyate /",
  "SA20asmahsbu:1021": "tasmād buddhatathāpraśne avyākṛtanayo mataḥ //",
  "SA20asmahsbu:1022": "tenaiva kāraṇena buddhatvaṃ na bhāva ucyate /",
  "SA20asmahsbu:1023": "pudgaladharmābhāvalakṣaṇatvāt tadātmakatvāc ca buddhatvasya /",
  "SA20asmahsbu:1024": "nābhāva ucyate tathatālakṣaṇabhāvāt /",
  "SA20asmahsbu:1025": "ato buddhasya bhāvābhāvapraśne bhavati tathāgataḥ paraṃ maraṇān na bhavatīty evamādir avyākṛtanayo mataḥ /",
  "SA20asmahsbu:1026": "AMsa_9.25 dāhaśāntir yathā lohe darśane timirasya ca /",
  "SA20asmahsbu:1027": "cittajñāne tathā bauddhe bhāvābhāvo na śasyate //",
  "SA20asmahsbu:1028": "yathā ca lohe dāhaśāntir darśane ca timiram etasya śāntir na bhāvo dāhatimirayor abhāvalakṣaṇatvāt /",
  "SA20asmahsbu:1029": "nābhāvaḥ śāntilakṣaṇena bhāvāt /",
  "SA20asmahsbu:1030": "evaṃ buddhānāṃ cittajñāne ca dāhatimirasthānīyayo rāgāvidyayoḥ śāntir na bhāvaḥ śasyate tadabhāvaprabhāvitatvāc cetaḥprajñāvimuktyā nābhāvas tena tena vimuktilakṣaṇena bhāvāt /",
  "SA20asmahsbu:1031": "AMsa_9.26 buddhānām amale dhātau naikatā bahutā na ca /",
  "SA20asmahsbu:1032": "ākāśavad adehatvāt pūrvadehānusārataḥ //",
  "SA20asmahsbu:1033": "buddhānām anāsravadhātau naikatvaṃ pūrvadehānusāreṇa / na bahutvaṃ dehābhāvād ākāśavat /",
  "SA20asmahsbu:1034": "AMsa_9.27 balādibuddhadharmeṣu bodhī ratnākaropamā /",
  "SA20asmahsbu:1035": "jagatkuśalasasyeṣu mahāmeghopamā matā //",
  "SA20asmahsbu:1036": "AMsa_9.28 puṇyajñānasupūrṇatvāt pūrṇacandropamā matā /",
  "SA20asmahsbu:1037": "jñānālokakaratvāc ca mahādityopamā matā //",
  "SA20asmahsbu:1038": "[Msa_39]",
  "SA20asmahsbu:1039": "etau ratnākarameghopamatve pūrṇacandramahādityopamatve ca ślokau gatārthau /",
  "SA20asmahsbu:1040": "AMsa_9.29 ameyā raśmayo yadvad vyamiśrā bhānumaṇḍale /",
  "SA20asmahsbu:1041": "sadaikakāryā vartante lokam ālokayanti ca //",
  "SA20asmahsbu:1042": "AMsa_9.30 yathaivānāsrave dhātau buddhānām aprameyatā /",
  "SA20asmahsbu:1043": "miśraikakāryā kṛtyeṣu jñānālokakarā matā //",
  "SA20asmahsbu:1044": "ekena vyāmiśraraśmy ekakāryasyopamatayā sādharaṇakarmatāṃ darśayati /",
  "SA20asmahsbu:1045": "raśmīnām ekakāryatvaṃ pācanaśoṣaṇasamānakāryatvād veditavyaṃ /",
  "SA20asmahsbu:1046": "dvitīyenānāsrave dhātau miśraikakāryatvaṃ nirmāṇādikṛtyeṣu /",
  "SA20asmahsbu:1047": "AMsa_9.31 yathaikaraśminiḥsārāt sarvaraśmiviniḥsṛtiḥ /",
  "SA20asmahsbu:1048": "bhānos tathaiva buddhānāṃ jñeyā jñānaviniḥsṛtiḥ //",
  "SA20asmahsbu:1049": "ekakāle sarvaraśmiviniḥsṛtyā sa ca buddhānām ekakāle jñānapravṛttiṃ darśayati /",
  "SA20asmahsbu:1050": "AMsa_9.32 yathaivādityaraśmīnāṃ vṛttau nāsti mamāyitam /",
  "SA20asmahsbu:1051": "tathaiva buddhajñānānāṃ vṛttau nāsti mamāyitam //",
  "SA20asmahsbu:1052": "AMsa_9.33 yathā sūryaikamuktābhai raśmibhir bhāsyate jagat /",
  "SA20asmahsbu:1053": "sakṛt jñeyaṃ tathā sarvaṃ buddhajñānaiḥ prabhāsyate //",
  "SA20asmahsbu:1054": "mamatvābhāve jagajjñeyaprabhāsena ca / yathākramaṃ ślokau gatārthau /",
  "SA20asmahsbu:1055": "AMsa_9.34 yathaivādityaraśmīnāṃ meghādyāvaraṇaṃ matam /",
  "SA20asmahsbu:1056": "tathaiva buddhajñānānām āvṛtiḥ satvaduṣṭatā //",
  "SA20asmahsbu:1057": "yathā raśmīnāṃ meghādyāvaraṇam aprabhāsena /",
  "SA20asmahsbu:1058": "tathā buddhajñānānām āvaraṇaṃ satvānām ābhājanatvena duṣṭatā pañcakaṣāyātyutsadatayā /",
  "SA20asmahsbu:1059": "AMsa_9.35 yathā pāṃśuvaśād vastre raṅgacitrāvicitratā /",
  "SA20asmahsbu:1060": "tathā 'vedhavaśān muktau jñānacitrāvicitratā //",
  "SA20asmahsbu:1061": "yathā pāṃśuviśeṣeṇa vastre raṅgavicitratā kvacid avicitratā /",
  "SA20asmahsbu:1062": "tathaiva pūrvaprāṇidhānacaryābalādhānaviśeṣāt [Msa_40] buddhānāṃ vimuktau jñānavicitratā bhavati /",
  "SA20asmahsbu:1063": "śrāvakapratyekabuddhānāṃ vimuktāv avicitratā /",
  "SA20asmahsbu:1064": "AMsa_9.36 gāmbhīryam amale dhātau lakṣaṇasthānakarmasu /",
  "SA20asmahsbu:1065": "buddhānām etad uditaṃ raṅgair vākāśacitraṇā //",
  "SA20asmahsbu:1066": "etad anāsravadhātau buddhānāṃ trividhaṃ gāmbhīryam evam uktaṃ /",
  "SA20asmahsbu:1067": "lakṣaṇagāmbhīryaṃ caturbhiḥ ślokaiḥ /",
  "SA20asmahsbu:1068": "sthānagāmbhīryaṃ pañcamenaikatvapṛthaktvābhyām asthitatvāt /",
  "SA20asmahsbu:1069": "karmagāmbhīryaṃ daśabhiḥ /",
  "SA20asmahsbu:1070": "tat punar lakṣaṇagāmbhīryaṃ viśuddhilakṣaṇaṃ paramātmalakṣaṇam avyākṛtalakṣaṇaṃ vimuktilakṣaṇaṃ cārabhyoktaṃ /",
  "SA20asmahsbu:1071_0": "karmagāmbhīryaṃ bodhipakṣādiratnāśrayatvakarma satvaparipācanakarma niṣṭhāgamanakarma",
  "SA20asmahsbu:1071_1": "dharmadeśanākarma nirmāṇādikṛtyakarma jñānapravṛttikarma avikalpanakarma citrākārajñānakarma",
  "SA20asmahsbu:1071_2": "jñānāpravṛttikarma vimuktisāmānyajñānaviśeṣakarma cārabhyoktaṃ /",
  "SA20asmahsbu:1072": "seyamanāsrave dhātau niṣprapañcatvād ākāśopame gāmbhīryaprabhedadeśanā yathā raṅgair ākāśacitraṇī veditavyā /",
  "SA20asmahsbu:1073": "AMsa_9.37 sarveṣām aviśiṣṭāpi tathatā śuddhim āgatā /",
  "SA20asmahsbu:1074": "tathāgatatvaṃ tasmāc ca tadgarbhāḥ sarvadehinaḥ //",
  "SA20asmahsbu:1075": "sarveṣāṃ nirviśiṣṭā tathatā tadviśuddhisvabhāvaś ca tathāgataḥ /",
  "SA20asmahsbu:1076": "ataḥ sarve satvās tathāgatagarbhā ity ucyate /",
  "SA20asmahsbu:1077": "vibhutvāvibhāge ślokā ekādaśa /",
  "SA20asmahsbu:1078": "AMsa_9.38 śrāvakāṇāṃ vibhutvena laukikasyābhibhūyate /",
  "SA20asmahsbu:1079": "pratyekabuddhebhyo manaḥbuddhabhaumena śrāvakasyābhibhūyate //",
  "SA20asmahsbu:1080": "AMsa_9.39 bodhisatvavibhutvasya tatkalāṃ nānugacchati /",
  "SA20asmahsbu:1081": "tathāgatavibhutvasya tatkalāṃ nānugacchati //",
  "SA20asmahsbu:1082": "ābhyāṃ tāvad dvābhyāṃ prabhāvotkarṣaviśeṣeṇa buddhānāṃ vibhutvaṃ darśayati /",
  "SA20asmahsbu:1083": "AMsa_9.40 aprameyam acintyaṃ ca vibhutvaṃ bauddham iṣyate /",
  "SA20asmahsbu:1084": "yasya yatra yathā yāvat kāle yasmin pravartate //",
  "SA20asmahsbu:1085": "anena tṛtīyena prakāraprabhedagāmbhīryaviśeṣābhyāṃ katham aprameyaṃ kathaṃ vācintyam ity āha /",
  "SA20asmahsbu:1086": "yasya pudgalasyārthe tat pravartate yatra lokadhātau yathā tādṛśaiḥ prakārair yāvad alpaṃ [Msa_41] vā bahu vā yasmin kāle /",
  "SA20asmahsbu:1087": "avaśiṣṭaiḥ ślaukeḥ manovṛttibhedena vibhutvabhedaṃ darśayati /",
  "SA20asmahsbu:1088": "AMsa_9.41 pañcendriyaparāvṛttau vibhutvaṃ labhyate param /",
  "SA20asmahsbu:1089": "sarvārthavṛttau sarveṣāṃ guṇadvādaśaśatodaye //",
  "SA20asmahsbu:1090": "pañcendriyaparāvṛttau dvividhaṃ vibhutvaṃ paramaṃ labhyate /",
  "SA20asmahsbu:1091": "sarveṣāṃ pañcānām indriyāṇāṃ sarvapañcārthavṛttau /",
  "SA20asmahsbu:1092": "tatra pratyekaṃ dvādaśaguṇaśatotpattau /",
  "SA20asmahsbu:1093": "AMsa_9.42 manaso 'pi parāvṛttau vibhutvaṃ labhyate param /",
  "SA20asmahsbu:1094": "vibhutvānucare jñāne nirvikalpe sunirmale //",
  "SA20asmahsbu:1095": "manasaḥ parāvṛttau vibhutvānucare nirvikalpe suviśuddhe jñāne paramaṃ vibhutvaṃ labhyate /",
  "SA20asmahsbu:1096": "yena sahitaṃ sarvaṃ vibhutvajñānaṃ pravartate /",
  "SA20asmahsbu:1097": "AMsa_9.43 sārthodgrahaparāvṛttau vibhutvaṃ labhyate param /",
  "SA20asmahsbu:1098": "kṣetraśuddhau yathākāmaṃ bhogasaṃdarśanāya hi //",
  "SA20asmahsbu:1099": "arthaparāvṛttau udgraharparāvṛttau ca kṣetraviśuddhivibhutvaṃ paramaṃ labhyate yena yathākāmaṃ bhogasaṃdarśanaṃ karoti /",
  "SA20asmahsbu:1100": "AMsa_9.44 avyāghāte sadākālaṃ sarveṣāṃ jñānakarmaṇām //",
  "SA20asmahsbu:1101": "vikalpaparāvṛttau sarveṣāṃ jñānānāṃ karmaṇāṃ ca sarvakālam avyāghāte paramaṃ vibhutvaṃ labhyate /",
  "SA20asmahsbu:1102": "AMsa_9.45 pratiṣṭhāyāḥ parāvṛttau vibhutvaṃ labhyate param /",
  "SA20asmahsbu:1103": "apratiṣṭhitanirvāṇaṃ buddhānām acale male pade //",
  "SA20asmahsbu:1104": "pratiṣṭhāparāvṛttāv apratiṣṭhitanirvāṇaṃ paramaṃ vibhutvaṃ labhyate buddhānām anāsrave dhātau /",
  "SA20asmahsbu:1105": "AMsa_9.46 maithunasya parāvṛttau vibhutvaṃ labhyate param /",
  "SA20asmahsbu:1106": "buddhasaukhyavihāre 'tha dārā 'saṃkleśadarśane //",
  "SA20asmahsbu:1107": "[Msa_42]",
  "SA20asmahsbu:1108": "maithunasya parāvṛttau dvayor buddhasukhavihāre ca dārā 'saṃkleśadarśane ca /",
  "SA20asmahsbu:1109": "AMsa_9.47 ākāśasaṃjñāvyāvṛttau vibhutvaṃ labhyate param /",
  "SA20asmahsbu:1110": "cintitārthasamṛddhau ca gatirūpavibhāvane //",
  "SA20asmahsbu:1111": "ākāśasaṃjñāvyāvṛttau dvayor eva cintitārthasamṛddhau ca yena gaganagarbho bhavati /",
  "SA20asmahsbu:1112": "gatirūpavibhāvane ca yatheṣṭagamanād ākāśavaśīkaraṇāc ca /",
  "SA20asmahsbu:1113": "AMsa_9.48 ity ameyaparāvṛttāv ameyavibhutā matā /",
  "SA20asmahsbu:1114": "acintyakṛtyānuṣṭhānād buddhānām amalāśraye //",
  "SA20asmahsbu:1115": "ity anena mukhenāprameyā parāvṛttiḥ /",
  "SA20asmahsbu:1116": "tatra cāprameyaṃ vibhutvam acintyakarmānuṣṭhānaṃ buddhānām anāsrave dhātau veditavyaṃ /",
  "SA20asmahsbu:1117": "tasyaiva buddhasya satvaparipākanimittatve sapta ślokāḥ /",
  "SA20asmahsbu:1118": "AMsa_9.49 śubhe vṛddho loko vrajati suviśuddhau paramatāṃ śubhe cānārabdhvā vrajati śubhavṛddhau paramatām /",
  "SA20asmahsbu:1119": "vrajaty evaṃ loko diśi diśi jinānāṃ sukathitair apakvaḥ pakvo vā na ca punar aśeṣaṃ dhruvam iha //",
  "SA20asmahsbu:1120": "anena yādṛśasya paripākasya nimittaṃ bhavati taddarśayati /",
  "SA20asmahsbu:1121": "upacitakuśalamūlānāṃ ca vimuktau paramatāyām anupacitakuśalamūlānāṃ ca kuśalamūlopacaye /",
  "SA20asmahsbu:1122": "apakvaḥ śubhavṛddhau paramatāṃ vrajanapākaṃ vrajati pakvaḥ suviśuddhau paramatāṃ vrajati /",
  "SA20asmahsbu:1123": "evaṃ ca nityakālaṃ vrajati na ca niḥśeṣaṃ lokasyānantatvāt /",
  "SA20asmahsbu:1124": "AMsa_9.50 tathā kṛtvā caryāṃ kṛcchrāvāpyāṃ paramaguṇayogād bhutavartī mahābodhiṃ nityāṃ dhruvam aśaraṇānāṃ ca śaraṇam /",
  "SA20asmahsbu:1125": "labhante yaddhīrā daśadig sadā sadā sarvasamayaṃ tad āścaryaṃ loke suvidhacaraṇān nādbhutam api //",
  "SA20asmahsbu:1126": "anena dvitīyena paripakvānāṃ bodhisatvānāṃ paripākasyāścaryaṃ nāścaryaṃ /",
  "SA20asmahsbu:1127": "[Msa_43] lakṣaṇaṃ sadā sarvasamayam iti nityaṃ nirantaraṃ ca tad anubhūya mārgacaraṇaṃ suvidhicaraṇaṃ /",
  "SA20asmahsbu:1128": "AMsa_9.51 kvaciddharmāñ ca kaṃ dharmyaṃ cakraṃ bahumukhaśatair darśayati yaḥ kvacij janmāntardhiṃ kvacid api vicitrāṃ janacarīm /",
  "SA20asmahsbu:1129": "kvacitkṛtsnāṃ bodhiṃ kvacid api ca nirvāṇam asakṛt na ca sthānāt tasmād vicalati sa sarvaṃ ca kurute //",
  "SA20asmahsbu:1130": "anena tṛtīyena yugapadbahumukhaparipācanopāyaprayoge nimittatvaṃ darśayati /",
  "SA20asmahsbu:1131": "yathā yatrasthaḥ satvān vinayati /",
  "SA20asmahsbu:1132": "vicitrā janacarī jātakabhedena /",
  "SA20asmahsbu:1133": "na ca sthānāc calatīty anāsravād dhātoḥ /",
  "SA20asmahsbu:1134": "AMsa_9.52 na buddhānām evaṃ bhavati mama pakvo 'yam iti cāprapācyo 'yaṃ dehī api ca adhunāpācyata iti /",
  "SA20asmahsbu:1135": "vinā saṃskāraṃ tu prapacam upayāty eva janatā śubhair dharmair nityaṃ diśi diśi samantāt trayamukham //",
  "SA20asmahsbu:1136": "anena caturthena tatparipākaprayoganimittatvam anabhisaṃskāreṇa daśayati /",
  "SA20asmahsbu:1137": "trayamukham iti yānatrayeṇa /",
  "SA20asmahsbu:1138": "AMsa_9.53 yathāyatnaṃ bhānuḥ pratataviṣadair aṃśavisaraiḥ prapākakaṃ sasyānāṃ diśi diśi samantāt prakurūte /",
  "SA20asmahsbu:1139": "tathā dharmārko 'pi praśamavidhidharmāṃśuvisaraiḥ prapākaṃ sasyānāṃ diśi diśi samantāt prakurūte //",
  "SA20asmahsbu:1140": "anena pañcamenānabhisaṃskāraparipācanadṛṣṭāntaṃ darśayati /",
  "SA20asmahsbu:1141": "AMsa_9.54 yathaikasmād dīpād bhavati sumahān dīpanicayo 'prameyo 'saṃkhyeyo na ca sa punar eti vyayamataḥ /",
  "SA20asmahsbu:1142": "yathaikasmād buddhād pākābhavati sumahān paripākapākanicayo 'prameyo 'saṃkhyeyo na ca punar eti punar upaiti vyayamataḥ //",
  "SA20asmahsbu:1143": "[Msa_44]",
  "SA20asmahsbu:1144": "anena ṣaṣṭhena paraṃparayā paripācanaṃ /",
  "SA20asmahsbu:1145": "AMsa_9.55 yathā toyais tṛptiṃ vrajati na mahāsāgara iva na vṛddhiṃ vā yāti pratataviṣadāmbu praviśanaiḥ /",
  "SA20asmahsbu:1146": "tathā bauddhau dhātuḥ satatasamitaiḥ śuddhiviśanair na tṛptiṃ vṛddhiṃ vā vrajati paramāścaryam iha tat //",
  "SA20asmahsbu:1147": "anena saptamena paripakvānāṃ vimuktipraveśe samudrodāharaṇena dharmadhātor atṛptiṃ cāvakāśadānād avṛddhiṃ dhyānādhikatvāt /",
  "SA20asmahsbu:1148": "dharmadhātuviśuddhau catvāraḥ ślokāḥ /",
  "SA20asmahsbu:1149": "AMsa_9.56 sarvadharmadvayāvāratathatāśuddhilakṣaṇaḥ /",
  "SA20asmahsbu:1150": "vastujñānatadālambavaśitākṣayalakṣaṇaḥ //",
  "SA20asmahsbu:1151": "eṣa svabhāvārtham ārabhyaikaḥ ślokaḥ /",
  "SA20asmahsbu:1152": "kleśajñeyāvaraṇadvayāt sarvadharmatathatāviśuddhilakṣaṇaś ca /",
  "SA20asmahsbu:1153": "vastutadālambanajñānayor akṣayavaśitālakṣaṇaś ca /",
  "SA20asmahsbu:1154": "AMsa_9.57 / sarvatas tathatājñānabhāvanā samudāgamaḥ /",
  "SA20asmahsbu:1155": "sarvasatvadvayādhānasarvathākṣayatā phalam //",
  "SA20asmahsbu:1156": "eṣa hetvarthaṃ phalārthaṃ cārabhya dvitīyaḥ ślokaḥ /",
  "SA20asmahsbu:1157": "sarvatastathatājñānabhāvanā dharmadhātuviśuddhihetuḥ /",
  "SA20asmahsbu:1158": "sarvata iti sarvadharmaparyāyamukhaiḥ /",
  "SA20asmahsbu:1159": "sarvasatvānāṃ sarvathā hitasukhadvayādhānākṣayatā phalaṃ /",
  "SA20asmahsbu:1160": "AMsa_9.58 kāyavākcittanirmāṇaprayogopāyakarmakaḥ /",
  "SA20asmahsbu:1161": "samādhidhāraṇīdvāradvayāmeyasamanvitaḥ //",
  "SA20asmahsbu:1162": "eṣa karmārthaṃ yogārthaṃ cārabhya tṛtīyaḥ ślokaḥ /",
  "SA20asmahsbu:1163": "trividhiṃ kāyādinirmāṇaṃ karma samādhidhāraṇīmukhābhyāṃ dvayena cāprameyeṇa puṇyajñānasaṃbhāreṇa samanvāgamo yogaḥ /",
  "SA20asmahsbu:1164": "AMsa_9.59 svabhāvadharmasaṃbhoganirmāṇair bhinnavṛttikaḥ /",
  "SA20asmahsbu:1165": "dharmadhātur viśuddho 'yaṃ buddhānāṃ samudāhṛtaḥ //",
  "SA20asmahsbu:1166": "[Msa_45]",
  "SA20asmahsbu:1167": "eṣa vṛttyartham ārabhya caturthaḥ ślokaḥ /",
  "SA20asmahsbu:1168": "svābhāvikasāṃbhogikanairmāṇikakāyavṛttyā bhinnavṛttikaḥ /",
  "SA20asmahsbu:1169": "buddhakāyavibhāge sapta ślokāḥ /",
  "SA20asmahsbu:1170": "AMsa_9.60 svābhāviko 'tha sāṃbhogyaḥ kāyo nairmāṇiko 'paraḥ /",
  "SA20asmahsbu:1171": "kāyabhedā hi buddhānāṃ prathamas tu dvayāśrayaḥ //",
  "SA20asmahsbu:1172": "trividhiḥ kāyo buddhānāṃ /",
  "SA20asmahsbu:1173": "svābhāviko dharmakāya āśrayaparāvṛttilakṣaṇaḥ /",
  "SA20asmahsbu:1174": "sāṃbhogiko yena parṣanbhaṇḍaleṣu dharmasaṃbhogaṃ karoti /",
  "SA20asmahsbu:1175": "nairmāṇiko yena nirmāṇena satvārthaṃ karoti /",
  "SA20asmahsbu:1176": "AMsa_9.61 sarvadhātuṣu sāṃbhogyo bhitro gaṇaparigrahaiḥ /",
  "SA20asmahsbu:1177": "kṣetraiś ca nāmabhiḥ kāyair dharmasaṃbhogaceṣṭitaiḥ //",
  "SA20asmahsbu:1178": "tatra sāṃbhogikaḥ sarvalokadhātuṣu parṣanmaṇḍalabuddhakṣetranām aśarīradharmasaṃbhogakriyābhir bhinnaḥ /",
  "SA20asmahsbu:1179": "AMsa_9.62 samaḥ sūkṣmaś ca tacchiṣṭaḥ kāyaḥ svābhāviko mataḥ /",
  "SA20asmahsbu:1180": "saṃbhogavibhutāhetur yatheṣṭaṃ bhogadarśane //",
  "SA20asmahsbu:1181": "svābhāvikaḥ sarvabuddhānāṃ samo nirviśiṣṭatayā /",
  "SA20asmahsbu:1182": "sūkṣmo durjñānatayā /",
  "SA20asmahsbu:1183": "tena sāṃbhogikena kāyena saṃbaddhaḥ saṃbhogavibhutve ca hetur yatheṣṭaṃ bhogadarśanāya /",
  "SA20asmahsbu:1184": "AMsa_9.63 ameyaṃ buddhanirmāṇaṃ kāyo nairmāṇiko mataḥ /",
  "SA20asmahsbu:1185": "dvayor dvayārthasaṃpattiḥ sarvākārā pratiṣṭhitā //",
  "SA20asmahsbu:1186": "nairmāṇikas tu kāyo buddhānām aprameyaprabhedaṃ buddhanirmāṇaṃ sāṃbhogikaḥ svāthasaṃpattilakṣaṇaḥ /",
  "SA20asmahsbu:1187": "nairmāṇikaḥ parārthasaṃpattilakṣaṇaḥ /",
  "SA20asmahsbu:1188": "evaṃ dvayārthasaṃpattir yathākramaṃ dvayoḥ pratiṣṭhitāḥ sāṃbhogike ca kāye nairmāṇike ca /",
  "SA20asmahsbu:1189": "AMsa_9.64 śilpajanmamahābodhisadānirvāṇadarśanaiḥ /",
  "SA20asmahsbu:1190": "buddhanirmāṇakāyo 'yaṃ mahāmāyo mahopāyo vimocane //",
  "SA20asmahsbu:1191": "sa punar nirmāṇakāyaḥ sadā vineyārthaṃ śilpasya vīṇāvādanādibhiḥ /",
  "SA20asmahsbu:1192": "janmanaś cābhisaṃbodheś ca [Msa_46]",
  "SA20asmahsbu:1193": "nirvāṇasya ca darśanair vimocane mahopāyatvāt parārthasaṃpattilakṣaṇo veditavyaḥ /",
  "SA20asmahsbu:1194": "AMsa_9.65 tribhiḥ kāyais tu vijñeyo buddhānāṃ kāyasaṃgrahaḥ /",
  "SA20asmahsbu:1195": "sāśrayaḥ svaparārtho yas tribhiḥ kāyair nirdarśitaḥ //",
  "SA20asmahsbu:1196": "tribhiś ca kāyair buddhānāṃ sarvakāyasaṃgraho veditavyaḥ /",
  "SA20asmahsbu:1197": "ebhis tribhiḥ kāyaiḥ sāśrayaḥ svaparārtho nidarśitaḥ /",
  "SA20asmahsbu:1198": "dvayoḥ svaparārthaprabhāvitatvāt dvayoś ca tadāśritatvād yathā pūrvam uktaṃ /",
  "SA20asmahsbu:1199": "AMsa_9.66 āśrayeṇāśayenāpi karmaṇā te samā matāḥ /",
  "SA20asmahsbu:1200": "prakṛtyā 'sraṃsanenāpi prabandhenaiṣu nityatā //",
  "SA20asmahsbu:1201": "te ca trayaḥ kāyāḥ sarvabuddhānāṃ yathākramaṃ tribhir nirviśeṣā āśrayeṇa dharmadhātor abhinnatvāt āśayena pṛthak buddhāśayasyābhāvāt /",
  "SA20asmahsbu:1202": "karmaṇā ca sādhāraṇakarmakatvāt /",
  "SA20asmahsbu:1203": "teṣu ca triṣu kāyeṣu yathākramaṃ trividhā nityatā veditavyā yena nityakāyās tathāgatā ucyante /",
  "SA20asmahsbu:1204": "prakṛtyā nityatā svābhāvikasya svabhāvena nityatvāt /",
  "SA20asmahsbu:1205": "asraṃsanena sāṃbhogikasya dharmasaṃbhāgo vicchedāt /",
  "SA20asmahsbu:1206": "prabandhena nairmāṇikasyāntarvyaye punaḥ punar nirmāṇadarśanāt /",
  "SA20asmahsbu:1207": "buddhajñānavibhāge daśa ślokāḥ /",
  "SA20asmahsbu:1208": "AMsa_9.67 ādarśajñānamacalaṃ trayajñānaṃ tadāśritam /",
  "SA20asmahsbu:1209": "samatāpratyavekṣāyāṃ kṛtyānuṣṭhāna eva ca //",
  "SA20asmahsbu:1210": "caturvidhaṃ buddhānāṃ jñānam ādarśajñānaṃ samatājñānaṃ pratyavekṣājñānaṃ kṛtyānuṣṭhānajñānaṃ ca /",
  "SA20asmahsbu:1211": "ādarśajñānam acalaṃ trīṇi jñānāni tadāśritāni calāni /",
  "SA20asmahsbu:1212": "AMsa_9.68 ādarśajñānamamamāparicchinnaṃ sadānugam /",
  "SA20asmahsbu:1213": "sarvajñeyeṣv asaṃmūḍhaṃ na ca teṣv āmukhaṃ sadā //",
  "SA20asmahsbu:1214": "ādarśajñānam amamam aparicchinnaṃ deśataḥ sadānugaṃ kālataḥ /",
  "SA20asmahsbu:1215": "sarvajñeyeṣv asaṃmūḍhaṃ sadāvaraṇavigamāt na ca teṣv āmukham anākāratvāt /",
  "SA20asmahsbu:1216": "AMsa_9.69 sarvajñānanimittatvān mahājñānākaropamam /",
  "SA20asmahsbu:1217": "saṃbhogabuddhatā jñānapratibimbodayāc ca tat //",
  "SA20asmahsbu:1218": "[Msa_47]",
  "SA20asmahsbu:1219": "teṣāṃ ca samatādijñānānāṃ sarvaprakārāṇāṃ hetutvāt sarvajñānānāmākaropamaṃ /",
  "SA20asmahsbu:1220": "saṃbhogabuddhatvatajjñānapratibimbodayācca tadādarśajñānam ity ucyate /",
  "SA20asmahsbu:1221": "AMsa_9.70 satveṣu samatājñānaṃ bhāvanāśuddhito 'malaṃ matam /",
  "SA20asmahsbu:1222": "apratiṣṭhasaśamāviṣṭaṃ samatājñānamiṣyate //",
  "SA20asmahsbu:1223": "yadbodhisatvenābhisamayakāleṣu samatājñānaṃ pratilabdhaṃ tadbhāvanāśuddhito budhiprāptasyāpratiṣṭhitanirvāṇe niviṣṭaṃ samatājñānamiṣyate /",
  "SA20asmahsbu:1224": "AMsa_9.71 mahāmaitrīkṛpābhyāṃ ca sarvakālānugaṃ matam /",
  "SA20asmahsbu:1225": "yathādhimokṣaṃ satvānāṃ buddhabimbanidarśakam //",
  "SA20asmahsbu:1226": "mahāmaitrīkaruṇābhyāṃ sarvakālānugaṃ yathādhimokṣaṃ ca satvānāṃ buddhabimbanidarśakaṃ /",
  "SA20asmahsbu:1227": "yataḥ kecit satvās tathāgataṃ nīlavarṇaṃ paśyanti kecit pītavarṇam ity evamādi /",
  "SA20asmahsbu:1228": "AMsa_9.72 pratyavekṣaṇakaṃ jñāne jñeyeṣv avyāhataṃ sadā /",
  "SA20asmahsbu:1229": "dhāraṇīnāṃ samādhīnāṃ nidhānopamam eva ca //",
  "SA20asmahsbu:1230": "AMsa_9.73 pariṣanmaṇḍale sarvavibhūtīnāṃ nidarśakam /",
  "SA20asmahsbu:1231": "sarvasaṃśayavicchedi mahādharmapravarṣakam //",
  "SA20asmahsbu:1232": "pratyavekṣaṇakaṃ jñānaṃ yathāślokaṃ /",
  "SA20asmahsbu:1233": "AMsa_9.74 kṛtyānuṣṭhānatājñānaṃ nirmāṇaiḥ sarvadhātuṣu /",
  "SA20asmahsbu:1234": "citrāprameyācintyaiś ca sarvasatvārthakārakam //",
  "SA20asmahsbu:1235": "kṛtyānuṣṭhānajñānaṃ sarvalokadhātuṣu nirmāṇair nānāprakārair aprameyair acintyaiś ca sarvasatvārthakaraṃ /",
  "SA20asmahsbu:1236": "AMsa_9.75 kṛtyaniṣpattibhir bhedaiḥ saṃkhyākṣetraiś ca sarvadā /",
  "SA20asmahsbu:1237": "acintyaṃ buddhanirmāṇaṃ vijñeyaṃ tac ca sarvathā //",
  "SA20asmahsbu:1238": "tac ca buddhanirmāṇaṃ sadā sarvathā cācintyaṃ veditavyaṃ /",
  "SA20asmahsbu:1239": "kṛtyakriyābhedataḥ saṃkhyātakṣetrataś ca /",
  "SA20asmahsbu:1240": "AMsa_9.76 dhāraṇāt samacittāc ca samyagdharmaprakāśanāt /",
  "SA20asmahsbu:1241": "kṛtyānuṣṭhānataś caiva caturjñānasamudbhavaḥ //",
  "SA20asmahsbu:1242": "[Msa_48]",
  "SA20asmahsbu:1243": "tatra dhāraṇāt śrutānāṃ dharmāṇāṃ /",
  "SA20asmahsbu:1244": "samacittatā sarvasatveṣv ātmaparasamatayā /",
  "SA20asmahsbu:1245": "śeṣaṃ gatārthaṃ /",
  "SA20asmahsbu:1246": "buddhānekatvāpṛthaktve ślokaḥ /",
  "SA20asmahsbu:1247": "AMsa_9.77 gotrabhedād avaiyarthyāt sākalyād apy anāditaḥ /",
  "SA20asmahsbu:1248": "abhedān naikabuddhatvaṃ bahutvaṃ cāmalāśraye //",
  "SA20asmahsbu:1249": "eka eva buddha ity etann eṣyate /",
  "SA20asmahsbu:1250": "kiṃ kāraṇaṃ /",
  "SA20asmahsbu:1251": "gotrabhedāt /",
  "SA20asmahsbu:1252": "anantā hi buddhagotrāḥ satvāḥ /",
  "SA20asmahsbu:1253": "tatraika evābhisaṃbuddho nānye 'bhisaṃbhotsyanta iti /",
  "SA20asmahsbu:1254": "kuta etat /",
  "SA20asmahsbu:1255": "puṇyajñānasaṃbhāravaiyarthyaṃ ca syād anyeṣāṃ bodhisatvānām anabhisaṃbodhān na ca yuktaṃ vaiyarthyaṃ /",
  "SA20asmahsbu:1256": "tasmād avaiyarthyād api naika eva buddhaḥ satvārthakriyāsākalyaṃ ca na syāt /",
  "SA20asmahsbu:1257": "buddhasya buddhatve kasyacit apratiṣṭhāpanād etac ca na yuktaṃ /",
  "SA20asmahsbu:1258": "na ca kaścid ādibuddho 'sti vinā saṃbhāreṇa buddhatvāyogād vinā cānyena buddhena saṃsthānāyogād ity anāditvād apy eko buddho na yuktaḥ /",
  "SA20asmahsbu:1259": "bahutvam api neṣyate buddhānāṃ dharmakāyasyābhedād anāsrave dhātau /",
  "SA20asmahsbu:1260": "buddhatvopāyapraveśe catvāraḥ ślokāḥ /",
  "SA20asmahsbu:1261": "AMsa_9.78 yā 'vidyamānatā saiva paramā vidyamānatā /",
  "SA20asmahsbu:1262": "sarvathā 'nupalambhaś ca upalambhaḥ paro mataḥ //",
  "SA20asmahsbu:1263": "yā parikalpitena svabhāvenāvidyamānatā saiva paramā vidyamānatā pariniṣpannena svabhāvena /",
  "SA20asmahsbu:1264": "yaś ca sarvathā 'nupalambhaḥ parikalpitasya svabhāvasya sa eva parama upalambhaḥ pariniṣpannasvabhāvasya /",
  "SA20asmahsbu:1265": "AMsa_9.79 bhāvanā paramā ceṣṭā bhāvanām avipaśyatām /",
  "SA20asmahsbu:1266": "pratilambhaḥ paraś ceṣṭaḥ pratilambhaṃ ca paśyatām //",
  "SA20asmahsbu:1267": "saiva paramā bhāvanā yo bhāvanāyā anupalambhaḥ /",
  "SA20asmahsbu:1268": "sa eva paramaḥ pratilambho yaḥ pratilambhānupalambhaḥ /",
  "SA20asmahsbu:1269": "AMsa_9.80 paśyatāṃ gurutvaṃ tāṃ dīrghaṃ nimittaṃ vīryam ātmanaḥ /",
  "SA20asmahsbu:1270": "mānināṃ bodhisatvānāṃ dūre bodhir nirūpyate //",
  "SA20asmahsbu:1271": "ye ca gurutvaṃ bahutvaṃ paśyanti adbhutadharmayuktaṃ /",
  "SA20asmahsbu:1272": "dīrghaṃ ca kālaṃ paśyanti tatsamudāgamāya /",
  "SA20asmahsbu:1273": "nimittaṃ na paśyanti cittālambanaṃ /",
  "SA20asmahsbu:1274": "ātmanaś ca vīryaṃ vayam ārabdhavīryā [Msa_59] buddhatvaṃ prāpsyāma iti /",
  "SA20asmahsbu:1275": "teṣām evaṃ mānināṃ bodhisatvānām aupalambhikatvāt dūre bodhir nirūpyate /",
  "SA20asmahsbu:1276": "AMsa_9.81 paśyatām kalpanāmātraṃ sarvam etad yathoditaṃ /",
  "SA20asmahsbu:1277": "akalpabodhisatvānāṃ prāptā bodhir nirūpyate //",
  "SA20asmahsbu:1278": "kalpanāmātraṃ tv etat sarvam iti paśyatāṃ tasyāpi kalpanāmātrasyāvikalpanād akalpabodhisatvānām anutpattikadharmakṣāntilābhāvasthāyām arthataḥ prāptaiva bodhir ity ucyate /",
  "SA20asmahsbu:1279": "buddhānām anyonya naikakāryatve catvāraḥ ślokāḥ /",
  "SA20asmahsbu:1280": "AMsa_9.82 bhinnāśrayā bhinnajalāś ca nadyaḥ alpodakāḥ kṛtyapṛthaktvakāryāḥ /",
  "SA20asmahsbu:1281": "jalāśritaprāṇitanūpabhogyā bhavanti pātālamasaṃpraviṣṭāḥ //",
  "SA20asmahsbu:1282": "AMsa_9.83 samudraviṣṭāś ca bhavanti sarvā ekāśrayā ekamahājalāś ca /",
  "SA20asmahsbu:1283": "miśraikakāryāś ca mahopabhogyā jalāśritaprāṇigaṇasya nityam //",
  "SA20asmahsbu:1284": "AMsa_9.84 bhinnāśrayā bhinnamatāś ca dhīrāḥ svalpāvabodhāḥ pṛthagātmakṛtyāḥ /",
  "SA20asmahsbu:1285": "parīttasatvārthasadopabhogyā bhavanti buddhatvam asaṃpraviṣṭāḥ //",
  "SA20asmahsbu:1286": "AMsa_9.85 buddhatvaviṣṭāś ca bhavanti sarve ekāśrayā ekamahāvabodhāḥ /",
  "SA20asmahsbu:1287": "miśrekakāryāś ca mahopabhogyāḥ sadā mahāsatvagaṇasya te hi //",
  "SA20asmahsbu:1288": "tatra bhinnāśraya nadyaḥ svabhājanabhedāt /",
  "SA20asmahsbu:1289": "kṛtyapṛthaktvakāryāḥ pṛthaktvena kṛtyakaraṇāt /",
  "SA20asmahsbu:1290": "tanūpabhogyā ity alpānām upabhogyāḥ /",
  "SA20asmahsbu:1291": "śeṣaṃ gatārthaṃ /",
  "SA20asmahsbu:1292": "buddhatvaprotsahane ślokaḥ /",
  "SA20asmahsbu:1293": "AMsa_9.86 iti nirupamaśukladharmayogād hitasukhahetutayā ca buddhabhūmeḥ /",
  "SA20asmahsbu:1294": "śubhaparamasukhākṣayākaratvāt śubhamatir arhati bodhicittam āptum //",
  "SA20asmahsbu:1295": "nirupamaśulkadharmayogāt svārthasaṃpattitaḥ /",
  "SA20asmahsbu:1296": "hitasukhahetutvāc ca buddhatvasya parārthasaṃpattiḥ /",
  "SA20asmahsbu:1297": "anavadyotkṛṣṭākṣayasukhākaratvāc ca sukhavihāro viśeṣataḥ /",
  "SA20asmahsbu:1298": "buddhimān ahīnabodhicittam ādātuṃ tatpraṇidhānaparigrahāt /",
  "SA20asmahsbu:1299": "mahāyānasūtrālaṃkāre bodhyadhikāro navamaḥ",
  "SA20asmahsbu:1300": "[Msa_50]",
  "SA20asmahsbu:1301": "CHAPITRE X",
  "SA20asmahsbu:1302": "daśamo 'dhikāraḥ",
  "SA20asmahsbu:1303": "uddānam",
  "SA20asmahsbu:1304": "AMsa_10.1 ādiḥ siddhiḥ śaraṇaṃ gotraṃ citte tathaiva cotpādaḥ /",
  "SA20asmahsbu:1305": "svaparārthas tatvārthaḥ prabhāvaparipākabodhiś ca //",
  "SA20asmahsbu:1306": "eṣa ca bodhyadhikāra ādim ārabhya yāvat bodhipaṭalānusāreṇānugantavyaḥ /",
  "SA20asmahsbu:1307": "adhimuktiprabhedalakṣaṇavibhāge ślokau /",
  "SA20asmahsbu:1308": "AMsa_10.2 jātājātā grāhikā grāhyabhūtā mitrādāttā svātmato bhrāntikā ca /",
  "SA20asmahsbu:1309": "abhrāntānyā āmukhā naiva cānyā ghoṣācārā caiṣikā cekṣikā ca //",
  "SA20asmahsbu:1310": "jātā atītapratyutpannā /",
  "SA20asmahsbu:1311": "ajātā anāgatā /",
  "SA20asmahsbu:1312": "grāhikā ādhyātmikī yayālambanam adhimucyate /",
  "SA20asmahsbu:1313": "grāhyabhūtā bāhyā yānālambanatvenādhimucyate /",
  "SA20asmahsbu:1314": "mitrādāttā audārikī /",
  "SA20asmahsbu:1315": "svātmataḥ sūkṣmā /",
  "SA20asmahsbu:1316": "bhrāntikā hīnā viparītādhimokṣāt /",
  "SA20asmahsbu:1317": "abhrāntikā praśāntā /",
  "SA20asmahsbu:1318": "āmukhā antike samavahitapratyayatvāt /",
  "SA20asmahsbu:1319": "anāmukhā dūre viparyayāt /",
  "SA20asmahsbu:1320": "ghoṣācārā śrutamayī /",
  "SA20asmahsbu:1321": "eṣikā cintāmayī /",
  "SA20asmahsbu:1322": "īkṣikā bhāvanāmayī pratyavekṣaṇāt /",
  "SA20asmahsbu:1323": "AMsa_10.3 hāryā kīrṇā 'vyāvakīrṇā vipakṣair hīnodārā āvṛtā 'nāvṛtā ca /",
  "SA20asmahsbu:1324": "yuktā 'yuktā saṃbhṛtā 'saṃbhṛtā ca gāḍhaṃ viṣṭā dūragā cādhimuktiḥ //",
  "SA20asmahsbu:1325": "hāryā mṛdvī /",
  "SA20asmahsbu:1326": "vyavakīrṇā madhyā /",
  "SA20asmahsbu:1327": "avyavakīrṇā vipakṣair adhimātrā /",
  "SA20asmahsbu:1328": "hīnā'nyayāne /",
  "SA20asmahsbu:1329": "udārā mahāyāne /",
  "SA20asmahsbu:1330": "āvṛtā sāvaraṇā viśeṣagamanāya /",
  "SA20asmahsbu:1331": "anāvṛtā nirāvaraṇā /",
  "SA20asmahsbu:1332": "yuktā sātatyasatkṛtyaprayogāt /",
  "SA20asmahsbu:1333": "ayuktā tadvirahitā /",
  "SA20asmahsbu:1334": "saṃbhṛtādhigamayogyā /",
  "SA20asmahsbu:1335": "[Msa_51] asaṃbhṛtā viparyayāt /",
  "SA20asmahsbu:1336": "gāḍhaṃ viṣṭā bhūmipraviṣṭā /",
  "SA20asmahsbu:1337": "dūragā pariśiṣṭāsu bhūmiṣu /",
  "SA20asmahsbu:1338": "adhimuktiparipanthe trayaḥ ślokāḥ /",
  "SA20asmahsbu:1339": "AMsa_10.4 amanaskārabāhulyaṃ kauśīdyaṃ yogavibhramaḥ /",
  "SA20asmahsbu:1340": "kumitraṃ śubhadaurbālyam ayoniśomanaskriyā //",
  "SA20asmahsbu:1341": "jātāyā amanasikārabāhulyaṃ paripanthaḥ /",
  "SA20asmahsbu:1342": "ajātāyāḥ kauśīdyaṃ grāhyagrāhakabhūtāyā yogavibhramas tathaivābhiniveśāt /",
  "SA20asmahsbu:1343": "mitrādāttāyāḥ kumitraṃ viparītagrāhaṇāt /",
  "SA20asmahsbu:1344": "svātmato 'dhimukteḥ kuśalamūladaurbalyaṃ /",
  "SA20asmahsbu:1345": "abhrāntāyā ayoniśo amanasikāraḥ paripanthas tadvirodhitvāt /",
  "SA20asmahsbu:1346": "AMsa_10.5 pramādo 'lpaśrutatvaṃ ca śrutacintālpatuṣṭatā /",
  "SA20asmahsbu:1347": "śamamātrābhimānaś ca tathā 'parijayo mataḥ //",
  "SA20asmahsbu:1348": "āmukhāyāḥ pramādas tasyā apramādakṛtatvāt /",
  "SA20asmahsbu:1349": "ghoṣācārāyā alpaśrutatvaṃ nītārthasūtrāntāśravaṇāt /",
  "SA20asmahsbu:1350": "eṣikāyāḥ śrutamātrasaṃtuṣṭatvam alpacintāsaṃtuṣṭatvaṃ ca /",
  "SA20asmahsbu:1351": "īkṣikāyāś cintāmātrasaṃtuṣṭatvaṃ śamathamātrābhimānaś ca /",
  "SA20asmahsbu:1352": "hāryāvyavakīrṇayor aparijayaḥ paripanthaḥ /",
  "SA20asmahsbu:1353": "AMsa_10.6 anudvegas tathodvega āvṛtiś cāpy ayuktatā /",
  "SA20asmahsbu:1354": "asaṃbhṛtiś ca vijñeyā'dhimuktiparipanthatā //",
  "SA20asmahsbu:1355": "hīnāyā anudvegaḥ saṃsārāt /",
  "SA20asmahsbu:1356": "udārāyā udvegaḥ /",
  "SA20asmahsbu:1357": "anāvṛtāyāś cāvṛttiḥ /",
  "SA20asmahsbu:1358": "yuktāyā ayuktatā /",
  "SA20asmahsbu:1359": "saṃbhṛtāyā asaṃbhṛtiḥ paripanthaḥ /",
  "SA20asmahsbu:1360": "adhimuktāv anuśaṃse pañca ślokāḥ /",
  "SA20asmahsbu:1361": "AMsa_10.7 puṇyaṃ mahadakaukṛtyaṃ saumanasyaṃ sukhaṃ mahat /",
  "SA20asmahsbu:1362": "avipraṇāśaḥ sthairyaṃ ca viśeṣagamanaṃ tathā //",
  "SA20asmahsbu:1363": "AMsa_10.8 dharmābhisamayaś cātha svaparārthāptir uttamā /",
  "SA20asmahsbu:1364": "kṣiprābhijñatvam ete hi anuśaṃsādhimuktitaḥ //",
  "SA20asmahsbu:1365": "[Msa_52]",
  "SA20asmahsbu:1366": "jātāyāṃ pratyutpannāyāṃ puṇyaṃ mahat /",
  "SA20asmahsbu:1367": "atītāyām akaukṛtyam avipratisārāt /",
  "SA20asmahsbu:1368": "grāhikāyāṃ grāhyabhūtāyāṃ ca mahatsaumanasyaṃ samādhiyogāt /",
  "SA20asmahsbu:1369": "kalyāṇamitrajanitāyām avipraṇāśaḥ /",
  "SA20asmahsbu:1370": "svayam adhimuktau sthairyaṃ /",
  "SA20asmahsbu:1371": "bhrāntikāyāmāmukhāyāṃ śrutamayādikāyāṃ ca yāvat madhyāyāṃ viśeṣagamanaṃ /",
  "SA20asmahsbu:1372": "adhimātrāyāṃ dharmābhisamayaḥ /",
  "SA20asmahsbu:1373": "hīnāyāṃ svārthaprāptiḥ /",
  "SA20asmahsbu:1374": "udārāyāṃ parārthaprāptiḥ paramā /",
  "SA20asmahsbu:1375": "anāvṛtayuktasaṃbhṛtādiṣu śulkapakṣāsu kṣiprābhijñatvam anuśaṃsaḥ /",
  "SA20asmahsbu:1376": "AMsa_10.9 kāmināṃ sā śvasadṛśī kūrmaprakhyā samādhinām /",
  "SA20asmahsbu:1377": "bhṛtyopamā svārthināṃ sā rājaprakhyā parārthinām //",
  "SA20asmahsbu:1378": "yathā śvā duḥkhārtaḥ satatam avitṛptaḥ kṣudhitako yathā kūrmaś cāsau jalavivarake saṃkucitakaḥ /",
  "SA20asmahsbu:1379": "yathā bhṛtyo nityam upacakitamūrtir vicarati /",
  "SA20asmahsbu:1380": "yathā rājā rājñāṃ viṣaye vaśavartī viharati /",
  "SA20asmahsbu:1381": "AMsa_10.10 tathā kāmisthātṛsvaparajanakṛtyārtham udite viśeṣo vijñeyaḥ satatam adhimuktayā vividhayā /",
  "SA20asmahsbu:1382": "mahāyāne tasya vidhivad iha matvā paramatāṃ bhṛśaṃ tasmin dhīraḥ satatam iha tām eva vṛṇuyāt //",
  "SA20asmahsbu:1383": "api khalu kāminām adhimuktiḥ śvasadṛśī laukikasamādhigatānāṃ kūrmaprakhyā svārthavatāṃ bhṛtyopamā /",
  "SA20asmahsbu:1384": "rājaprakhyā parārthavatāṃ /",
  "SA20asmahsbu:1385": "etam evārthaṃ pareṇopapādya mahāyānādhimuktau samādāpayati /",
  "SA20asmahsbu:1386": "adhimuktilayapratiṣedhe ślokāḥ /",
  "SA20asmahsbu:1387": "AMsa_10.11 manuṣaṣya bhūtāḥ saṃbodhiṃ prāpnuvanti pratikṣaṇam /",
  "SA20asmahsbu:1388": "aprameyā yataḥ satvā layaṃ nāto 'dhivāsayet //",
  "SA20asmahsbu:1389": "tribhiḥ kāraṇair layo na yuktaḥ /",
  "SA20asmahsbu:1390": "yato manuṣabhūtā bodhiṃ prāpnuvanti /",
  "SA20asmahsbu:1391": "nityaṃ prāpnuvanti /",
  "SA20asmahsbu:1392": "aprameyāś ca prāpnuvanti /",
  "SA20asmahsbu:1393": "adhimuktipuṇyaviśeṣaṇe dvau ślokau /",
  "SA20asmahsbu:1394": "AMsa_10.12 yathā puṇyaṃ prasavate pareṣāṃ bhojanaṃ dadat /",
  "SA20asmahsbu:1395": "na tu svayaṃ sa bhuñjānas tathā puṇyamahodayaḥ //",
  "SA20asmahsbu:1396": "[Msa_53]",
  "SA20asmahsbu:1397": "AMsa_10.13 sūtrokto labhyate dharmāt parārthāśrayadeśitāt /",
  "SA20asmahsbu:1398": "na tu svārthāśrayād dharmād deśitād upalabhyate //",
  "SA20asmahsbu:1399": "yathā bhojanaṃ dadataḥ puṇyam utpadyate parārthādhikārāt /",
  "SA20asmahsbu:1400": "na tu svayaṃ bhuñjānasya svārthādhikārāt /",
  "SA20asmahsbu:1401": "evaṃ parārthāśrayadeśitāt mahāyānadharmāt teṣu teṣu sūtreṣūktaḥ puṇyodayo mahāṃl labhyate /",
  "SA20asmahsbu:1402": "na tu svārthāśrayadeśitāt śrāvakayānadharmāt /",
  "SA20asmahsbu:1403": "adhimuktiphalaparigrahe ślokaḥ /",
  "SA20asmahsbu:1404": "AMsa_10.14 iti vipulagatau mahoghamahāryadharme janiya sadā matimān mahādhimuktim /",
  "SA20asmahsbu:1405": "vipulasatatapuṇyatadvivṛddhiṃ vrajati guṇair asamair mahātmatāṃ ca //",
  "SA20asmahsbu:1406": "yatra yādṛśyādhimuktyā yo yatphalaṃ parigṛhlāti /",
  "SA20asmahsbu:1407": "vistīrṇe mahāyānadharme 'pariṇīyayodārādhimuktyā matimān trividhaṃ phalaṃ parigṛhṇāti /",
  "SA20asmahsbu:1408": "vipulapuṇyavṛddhiṃ tasyā evādhimukter vṛddhiṃ taddhetukāṃ cātulyaguṇamahātmatāṃ buddhatvaṃ /",
  "SA20asmahsbu:1409": "mahāyānasūtrālaṃkāre adhimuktyadhikāro daśamaḥ",
  "SA20asmahsbu:1410": "CHAPITRE XI",
  "SA20asmahsbu:1411": "ekādaśo 'dhikāraḥ",
  "SA20asmahsbu:1412": "dharmaparyeṣṭyadhikāre ālambanaparyeṣṭau catvāraḥ ślokāḥ",
  "SA20asmahsbu:1413": "AMsa_11.1 piṭakatrayaṃ dvayaṃ vā saṃgrahataḥ kāraṇair navabhir iṣṭam /",
  "SA20asmahsbu:1414": "vāsanabodhanaśamanaprativedhais tad vimocayati //",
  "SA20asmahsbu:1415": "piṭakatrayaṃ sūtravinayābhidharmāḥ /",
  "SA20asmahsbu:1416": "tad eva trayaṃ hīnayānāgrayānabhedena dvayaṃ bhavati /",
  "SA20asmahsbu:1417": "śrāvakapiṭakaṃ bodhisatvapiṭakaṃ ca /",
  "SA20asmahsbu:1418": "tatpunas trayaṃ dvayaṃ vā kenārthena piṭakam ity āha /",
  "SA20asmahsbu:1419": "saṃgrahataḥ sarvajñeyārthasaṃgrahād veditavyaṃ /",
  "SA20asmahsbu:1420": "kena kāraṇena trayaṃ /",
  "SA20asmahsbu:1421": "navabhiḥ kāraṇair vicikitsāpratipakṣeṇa sūtraṃ yo yatrārthe saṃśayitas tasya tanniścayārthaṃ deśanāt /",
  "SA20asmahsbu:1422": "antadvayānuyogapratipakṣeṇa vinayaḥ sāvadyaparibhogapratiṣedhataḥ kāmasukhallikānuyogāntasyānavadyaparibhogānujñānata ātmaklamathānuyogāntasya /",
  "SA20asmahsbu:1423": "svayaṃdṛṣṭiparāmarṣapratipakṣeṇābhidharmo 'viparītadharmalakṣaṇābhidyotanāt /",
  "SA20asmahsbu:1424": "[Msa_54] punaḥ śikṣātrayadeśanā sūtreṇa adhiśīlādhicittasaṃpādanatā vinayena śīlavato 'vipratisārādavipratisāreṇa samādhilābhāt /",
  "SA20asmahsbu:1425": "adhiprajñāsaṃpādanābhidharmeṇāviparītārthapravicayāt /",
  "SA20asmahsbu:1426": "punar dharmārthadeśanā sūtreṇa /",
  "SA20asmahsbu:1427": "dharmārthaniṣpattirvinayena kleśavinayasaṃyuktasasya tayoḥ prativedhāt /",
  "SA20asmahsbu:1428": "dharmārthasāṃkathyaviniścayakauśalyam abhidharmeṇeti /",
  "SA20asmahsbu:1429": "ebhir nabhiḥ kāraṇaiḥ piṭakatrayam iṣṭaṃ /",
  "SA20asmahsbu:1430": "tac ca saṃsārād vimocanārthaṃ /",
  "SA20asmahsbu:1431": "kathaṃ punas tad vimocayati /",
  "SA20asmahsbu:1432": "vāsanabodhaśamanaprativedhais tad vimocayati /",
  "SA20asmahsbu:1433": "śrutena cittavāsanataḥ /",
  "SA20asmahsbu:1434": "cintayā bodhanataḥ /",
  "SA20asmahsbu:1435": "bhāvanayā śamathena śamanataḥ /",
  "SA20asmahsbu:1436": "vipaśyanayā prativedhataḥ /",
  "SA20asmahsbu:1437": "AMsa_11.2 sūtrābhidharmavinayāś caturvidhārthā matāḥ samāsena /",
  "SA20asmahsbu:1438": "teṣāṃ jñānād dhīmān sarvākārajñatām eti //",
  "SA20asmahsbu:1439": "te ca sūtravinayābhidharmāḥ pratyekaṃ caturvidhārthāḥ samāsatas teṣāṃ jñānād bodhisatvaḥ sarvajñatāṃ prāpnoti /",
  "SA20asmahsbu:1440": "śrāvakas tv ekasyā api gāthāyā artham ājñāyāsravakṣyaṃ prāpnoti /",
  "SA20asmahsbu:1441": "AMsa_11.3 āśrayato lakṣaṇato dharmād arthāc ca sūcanāt sūtram /",
  "SA20asmahsbu:1442": "abhimukhato 'thābhīkṣṇyād abhibhavagatito 'bhidharmaś ca //",
  "SA20asmahsbu:1443": "kathaṃ pratyekaṃ caturvidhārthaḥ /",
  "SA20asmahsbu:1444": "āśrayakṣaṇadharmārthasūcanāt sūtraṃ /",
  "SA20asmahsbu:1445": "tatrāśrayo yatra deśe deśitaṃ yena yasmai ca /",
  "SA20asmahsbu:1446": "lakṣaṇaṃ saṃvṛtisatyalakṣaṇaṃ paramārthasatyalakṣaṇaṃ ca /",
  "SA20asmahsbu:1447": "dharmāḥ skandhāyatanadhātvāhārapratītyasamutpādādayaḥ /",
  "SA20asmahsbu:1448": "artho 'nusaṃdhiḥ /",
  "SA20asmahsbu:1449": "abhimukhatvād abhīkṣṇatvād abhibhavanād abhigamanāc cābhidharmo veditavyaḥ /",
  "SA20asmahsbu:1450": "nirvāṇābhimukho dharmo 'bhidharmaḥ satyabodhipakṣavimokṣamukhādideśanāt /",
  "SA20asmahsbu:1451": "abhīkṣṇaṃ dharmo 'bhidharma ekaikasya dharmasya rūpyarūpisanidarśanādiprabhedena bahulanirdeśāt /",
  "SA20asmahsbu:1452": "abhibhavatīty abhidharmaḥ parapravādābhibhavanād vivādādhikaraṇādibhiḥ /",
  "SA20asmahsbu:1453": "abhigamyate sūtrārtha etenety abhidharmaḥ /",
  "SA20asmahsbu:1454": "AMsa_11.4 āpatter utthānād vyutthānān niḥsṛteś ca vinayatvam /",
  "SA20asmahsbu:1455": "pudgalataḥ prajñapteḥ pravibhāgaviniścayāc caiva //",
  "SA20asmahsbu:1456": "āpattitaḥ samutthānato vyutthānato niḥsaraṇataś ca veditavyaḥ /",
  "SA20asmahsbu:1457": "tatrāpattiḥ [Msa_55] pañcāpattinikāyāḥ /",
  "SA20asmahsbu:1458": "samutthānam āpattīnām ajñānāt pramādāt kleśaprācuryādanādarāc ca /",
  "SA20asmahsbu:1459": "vyutthānam āśayato na daṇḍakarmataḥ /",
  "SA20asmahsbu:1460": "niḥsaraṇaṃ saptavidhaṃ /",
  "SA20asmahsbu:1461": "pratideśanā /",
  "SA20asmahsbu:1462": "abhyupagamaḥ śikṣādattakādīnāṃ daṇḍakarmaṇaḥ /",
  "SA20asmahsbu:1463": "samavadyotaḥ prajñapte śikṣāpade punaḥ paryāyeṇa /",
  "SA20asmahsbu:1464": "ajñānāt prasrabdhiḥ samagreṇa saṃghena śikṣāpadastha pratiprasrambhaṇāt /",
  "SA20asmahsbu:1465": "āśrayaparivṛttir bhikṣubhikṣuṇyoḥ strīpuruṣavyañjanaparivartanād asādhāraṇā vedāpattiḥ /",
  "SA20asmahsbu:1466": "bhūtapratyavekṣā dharmoddānākaraiḥ pratyavekṣāviśeṣaḥ /",
  "SA20asmahsbu:1467": "dharmatāpratilambhaś ca satyadarśanena kṣudrānukṣudrāpannābhāve dharmapratilambhāt /",
  "SA20asmahsbu:1468": "punaś caturvidhenārthena vinayo veditavyaḥ /",
  "SA20asmahsbu:1469": "pudgalato yam āgamya śikṣā prajñapyate /",
  "SA20asmahsbu:1470": "prajñaptito yadā 'rocite pudgalāparādhe śāstā saṃnipātya saṃghaśikṣāṃ prajñāpayati /",
  "SA20asmahsbu:1471": "pravibhāgato yaḥ prajñapte śikṣāpade tad uddeśasya vibhāgaḥ /",
  "SA20asmahsbu:1472": "viniścayataś ca tatrāpattiḥ kathaṃ bhavaty anāpattir veti nirdhāraṇāt /",
  "SA20asmahsbu:1473": "ālambanalābhaparyeṣṭau trayaḥ ślokāḥ /",
  "SA20asmahsbu:1474": "AMsa_11.5 ālambanaṃ mato dharmaḥ ādhyātmaṃ bāhyakaṃ dvayam /",
  "SA20asmahsbu:1475": "lābho dvayor dvayārthena dvayoś cānupalambhataḥ //",
  "SA20asmahsbu:1476": "..... bāhyam ādhyātmikaṃ bāhyaṃ ca /",
  "SA20asmahsbu:1477": "tatra grāhakabhūtaṃ kāyādikamādhyātmikaṃ grāhyabhūtaṃ bāhyaṃ tayor eva tathatādvayaṃ /",
  "SA20asmahsbu:1478": "tatra dvayor ādhyātmikabāhyayor ālambanayor dvayārthena lābho yathākramaṃ /",
  "SA20asmahsbu:1479_0": "yadi grāhyārthād grāhakārtham abhinnaṃ paśyati grāhakārthāc ca grāhyārthaṃ dvayasya",
  "SA20asmahsbu:1479_1": "punaḥ samastasyādhyātmikabāhyālambanasya tathatāyā lābhas tayor eva dvayor anupalambhād veditavyaḥ /",
  "SA20asmahsbu:1480": "AMsa_11.6 manojalpair yathoktārthaprasannasya pradhāraṇāt /",
  "SA20asmahsbu:1481": "arthakhyānasya jalpāc ca nāmni sthānāc ca cetasaḥ //",
  "SA20asmahsbu:1482": "[Msa_56]",
  "SA20asmahsbu:1483": "AMsa_11.7 dharmālambanalābhaḥ syāt tribhir jñānaiḥ śrutādibhiḥ /",
  "SA20asmahsbu:1484": "trividhālambanalābhaś ca pūrvoktas tat samāśritaḥ //",
  "SA20asmahsbu:1485": "dharmālambanalābhaḥ punas tribhir jñānair bhavati śrutacintābhāvanāmayaiḥ /",
  "SA20asmahsbu:1486": "tatra samāhitena cetasā manojalpair yathoktārthaprasannasya tatpradhāraṇāt /",
  "SA20asmahsbu:1487": "śrutamayena jñānena tallābhaḥ manojalpair iti saṃkalpaiḥ /",
  "SA20asmahsbu:1488": "prasannasyety adhimuktasya niścitasya /",
  "SA20asmahsbu:1489": "pradhāraṇād iti pravicayāt /",
  "SA20asmahsbu:1490": "jalpād arthakhyānasya pradhāraṇāc cintāmayena tallābhaḥ /",
  "SA20asmahsbu:1491": "yadi manojalpād evāyam arthaḥ khyātīti paśyati nānyan manojalpād yathoktaṃ dvayālambanalābhe /",
  "SA20asmahsbu:1492": "cittasya nāmni sthānāt bhāvanāmayena jñānena tallābho veditavyo dvayānupalambhād yathoktaṃ dvayālambanalābhe /",
  "SA20asmahsbu:1493": "ata eva ca sa pūrvoktas trividhālambanalābho dharmālambanalābhasaṃniśrito veditavyaḥ /",
  "SA20asmahsbu:1494": "manasikāraparyeṣṭau pañca ślokāḥ /",
  "SA20asmahsbu:1495": "AMsa_11.8 tridhātukaḥ kṛtyakaraḥ sasaṃbādhāśrayo 'paraḥ /",
  "SA20asmahsbu:1496": "adhimuktiniveśī ca tīvracchandakaro 'paraḥ //",
  "SA20asmahsbu:1497": "AMsa_11.9 hīnapūrṇāśrayo dvedhā sajalpo 'jalpa eva ca /",
  "SA20asmahsbu:1498": "jñānena saṃprayuktaś ca yogopaniṣadātmakaḥ //",
  "SA20asmahsbu:1499": "AMsa_11.10 saṃbhinnālambanaś cāsau vibhinnālambanaḥ sa ca /",
  "SA20asmahsbu:1500": "pañcadhā saptadhā caiva parijñā pañcadhā 'sya ca //",
  "SA20asmahsbu:1501": "AMsa_11.11 catvāraḥ saptatriṃśac ca ākārā bhāvanāgatāḥ /",
  "SA20asmahsbu:1502": "mārgadvayasvabhāvo 'sau dvyanuśaṃsaḥ pratīcchakaḥ //",
  "SA20asmahsbu:1503": "AMsa_11.12 prayogī vaśavartī ca parītto vipulātmakaḥ /",
  "SA20asmahsbu:1504": "yogināṃ hi manaskāra eṣa sarvātmako mataḥ //",
  "SA20asmahsbu:1505": "aṣṭādaśavidho manaskāraḥ /",
  "SA20asmahsbu:1506_0": "dhātuniyataḥ kṛtyakara āśrayavibhakto 'dhimuktiniveśakaś cchandajanakaḥ samādhisaṃniśrito",
  "SA20asmahsbu:1506_1": "jñānasaṃprayuktaḥ saṃbhinnālambano vibhinnālambanaḥ parijñāniyato bhāvanākārapraviṣṭaḥ",
  "SA20asmahsbu:1506_2": "śamathavipaśyanāmārgasvabhāvo 'nuśaṃsamanaskāraḥ pratīcchakaḥ prāyogikamanaskāro",
  "SA20asmahsbu:1506_3": "vaśavartimanaskāraḥ parīttamanaskāro vipulamanaskāraś ca /",
  "SA20asmahsbu:1507": "tatra dhātuniyato yaḥ śrāvakādigotraniyataḥ /",
  "SA20asmahsbu:1508": "kṛtyakaro yaḥ saṃbhṛtasaṃbhārasya /",
  "SA20asmahsbu:1509": "āśrayavibhakto yaḥ sasaṃbādhagṛhasthāśrayo 'saṃbādhapravrajitāśrayaś ca /",
  "SA20asmahsbu:1510": "adhimuktiniveśako yo buddhānusmṛtisahagataḥ /",
  "SA20asmahsbu:1511": "cchandajanako [Msa_57] yas tat saṃpratyayasahagataḥ /",
  "SA20asmahsbu:1512": "samādhisaṃniśrito yaḥ samantakamaulasamādhisahagataḥ savitarkasavicāramātrāvitarkāvicārasahagataś ca /",
  "SA20asmahsbu:1513": "jñānasaṃprayukto yo yogopaniṣad yogasahagataḥ sa punaryathākramaṃ śrutacintāmanyo bhāvanāmayaś ca /",
  "SA20asmahsbu:1514": "saṃbhinnālambanaḥ pañcavidhaḥ sūtroddānagāthānipātayāvadudgṛhītayāvaddeśitālambanaḥ /",
  "SA20asmahsbu:1515": "vibhinnālambanaḥ saptavidho nāmālambanaḥ padālambano vyañjanālambanaḥ pudgalanairātmyālambano dharmanairātmyālambano rūpidharmālambano 'rūpidharmālambanaś ca /",
  "SA20asmahsbu:1516": "tatra rūpidharmālambano yaḥ kāyālambanaḥ /",
  "SA20asmahsbu:1517": "arūpidharmālambano yo vedanācittadharmālambanaḥ /",
  "SA20asmahsbu:1518": "parijñāniyato yaḥ parijñeye vastuni parijñeye 'rthe parijñāyāṃ parijñāphale tatpravedanāyāṃ ca /",
  "SA20asmahsbu:1519": "tatra parijñeyaṃ vastu duḥkhaṃ parijñeyo 'rthas tasyaivānityaduḥkhaśūnyānātmatā /",
  "SA20asmahsbu:1520": "parijñā mārgaḥ /",
  "SA20asmahsbu:1521": "parijñāphalaṃ vimuktiḥ /",
  "SA20asmahsbu:1522": "tatpravedanā vimuktijñānadarśanaṃ /",
  "SA20asmahsbu:1523": "bhāvanākārapraviṣṭaś caturākārabhāvanaḥ saptatriṃśadākārabhāvanaś ca /",
  "SA20asmahsbu:1524": "tatra caturākārabhāvanaḥ pudgalanairātmyākārabhāvano dharmanairātmyākārabhāvano darśanākārabhāvano jñānākārabhāvanaś ca /",
  "SA20asmahsbu:1525": "tatra saptatriṃśadākārabhāvanaḥ /",
  "SA20asmahsbu:1526": "aśubhākārabhāvano duḥkhākārabhāvano 'nityākārabhāvano 'nātmākārabhāvanaḥ smṛtyupasthāneṣu /",
  "SA20asmahsbu:1527": "pratilambhākārabhāvano nisevanākārabhāvano vinirdhāvanākārabhāvanaḥ pratipakṣākārabhāvanaḥ samyakprahāṇeṣu /",
  "SA20asmahsbu:1528": "saṃtuṣṭiprātipakṣikamanaskārabhāvano yadā cchandaṃ janayati /",
  "SA20asmahsbu:1529": "vikṣepasaṃśayaprātipakṣikamanaskārabhāvano yadā vyāyacchate vīryam ārabhate yathākramaṃ /",
  "SA20asmahsbu:1530": "auddhatyaprātipakṣikasamādhyākārabhāvano yadā cittaṃ pradadhāti /",
  "SA20asmahsbu:1531": "layaprātipakṣikasamādhyākārabhāvano yadā cittaṃ pragṛhṇāti /",
  "SA20asmahsbu:1532": "ete yathākramaṃ caturṣu ṛddhipādeṣu veditavyāḥ /",
  "SA20asmahsbu:1533_0": "sthitacittasya lokottarasaṃpattisaṃpratyayākārabhāvano yathā saṃpratyayākārabhāvana",
  "SA20asmahsbu:1533_1": "evaṃ vyavasāyākārabhāvano dharmāsaṃpramoṣākārabhāvanaś cittasthityākārabhāvanaḥ pravicayākārabhāvana indriyeṣu /",
  "SA20asmahsbu:1534": "eta eva pañca nirlikhitavipakṣamanaskārā baleṣu /",
  "SA20asmahsbu:1535": "saṃbodhisaṃprakhyānākārabhāvanas tatraiva vicayotsāhasaumanasyakarmaṇyatā cittasthitisamatākārabhāvanāḥ saptasaṃbodhyaṅgeṣu /",
  "SA20asmahsbu:1536_0": "prāptiniścayākārabhāvanaḥ parikarmabhūmisaṃrakṣaṇākārabhāvanaḥ parasaṃprāptyākārabhāvana",
  "SA20asmahsbu:1536_1": "āryakāntaśīlapraviṣṭākārabhāvanaḥ saṃlikhitavṛttisamudācārakārabhāvanaḥ pūrvaparibhāvitapratilabdhamārgābhyāsākārabhāvano",
  "SA20asmahsbu:1536_2": "dharmasthitinimittāsaṃpramoṣākārabhāvano 'nimittasthityāśrayaparivṛttyākārabhāvanaś ca mārgāṅgeṣu /",
  "SA20asmahsbu:1537": "śamathavipaśyanābhāvanāmārgasvabhāvayor na kaścin nirdeśaḥ /",
  "SA20asmahsbu:1538": "anuśaṃsamanaskāro dvividho dauṣṭhulyāpakarṣaṇo [Msa_58] dṛṣṭinimittāpakarṣaṇaśca /",
  "SA20asmahsbu:1539": "pratīcchako yo dharmasrotasi buddhabodhisatvānām antikād avavādagrāhakaḥ /",
  "SA20asmahsbu:1540": "prāyogikamanaskāraḥ pañcavidhaḥ samādhigocare /",
  "SA20asmahsbu:1541": "saṃkhyopalakṣaṇaprāyogiko yena sūtrādiṣu nāmapadavyañjanasaṃkhyām upalakṣayate /",
  "SA20asmahsbu:1542": "vṛttyupalakṣaṇaprāyogiko yena dvividhāṃ vṛttim upalakṣayate parimāṇavṛttiṃ ca vyañjanānām aparimāṇavṛttiṃ ca nāmapadayoḥ /",
  "SA20asmahsbu:1543": "parikalpopalakṣaṇaprāyogiko yena dvayam upādāya dvayaparikalpam upalakṣayate /",
  "SA20asmahsbu:1544": "nāmaparikalpam upādāyārthaparikalpam arthaparikalpamupādāya nāmaparikalpam aparikalpam akṣaraṃ /",
  "SA20asmahsbu:1545": "kramopalakṣaṇaprāyogiko yena nāmagrahaṇapūrvikām arthagrahaṇapravṛttim upalakṣayate /",
  "SA20asmahsbu:1546": "prativedhaprāyogikaś ca /",
  "SA20asmahsbu:1547_0": "sa punar ekādaśavidho veditavya āgantukatvaprativedhataḥ saṃprakhyānanimittaprativedhato",
  "SA20asmahsbu:1547_1": "'rthānupalambhaprativedhata upalambhānupalambhaprativedhato dharmadhātuprativedhataḥ",
  "SA20asmahsbu:1547_2": "pudgalanairātmyaprativedhato dharmanairātmyaprativedhato hīnāśayaprativedhata udāramāhātmyāśayaprativedhato",
  "SA20asmahsbu:1547_3": "yathādhigamadharmavyavasthānaprativedhato vyavasthāpitadharmaprativedhataś ca /",
  "SA20asmahsbu:1548": "vaśavartimanaskārasrividhaḥ āvaraṇasuviśuddhaḥ kleśajñeyāvaraṇasuviśuddho guṇābhinirhārasuviśuddhaś ca /",
  "SA20asmahsbu:1549": "dharmatatvaparyeṣṭau dvau ślokau /",
  "SA20asmahsbu:1550": "AMsa_11.13 tatvaṃ yat satataṃ dvayena rahitaṃ bhrānteś ca saṃniśrayaḥ śakyaṃ naiva ca sarvathābhilapituṃ yañ cāprapañcātmakam /",
  "SA20asmahsbu:1551": "jñeyaṃ heyam atho viśodhyamamalaṃ yac ca prakṛtyā matam yasyākāśasuvarṇavārisadṛśī kleśād viśuddhirmatā //",
  "SA20asmahsbu:1552": "satataṃ dvayena rahitaṃ tatvaṃ parikalpitaḥ svabhāvo grāhyagrāhakalakṣaṇenātyantamasatvāt /",
  "SA20asmahsbu:1553": "bhrānteḥ saṃniśrayaḥ paratantras tena tatparikalpanāt /",
  "SA20asmahsbu:1554": "anabhilāpyam aprapañcātmakaṃ ca pariniṣpannaḥ svabhāvaḥ /",
  "SA20asmahsbu:1555": "tatra prathamaṃ tatvaṃ parijñeyaṃ dvitīyaṃ praheyaṃ tṛtīyaṃ viśodhyaṃ cāgantukamalādviśuddhaṃ ca prakṛtyā yasya prakṛtyā viśuddhasyākāśasuvarṇavārisadṛśī kleśād viśuddhiḥ /",
  "SA20asmahsbu:1556": "na hy ākāśādīni prakṛtyā aśuddhāni /",
  "SA20asmahsbu:1557": "na cāgantukamalāpagamād eṣāṃ viśuddhir neṣyata iti /",
  "SA20asmahsbu:1558": "AMsa_11.14 na khalu jagati tasmād vidyate kiṃcid anyaj jagad api tad aśeṣaṃ tatra saṃmūḍhabuddhi /",
  "SA20asmahsbu:1559": "katham ayam abhirūḍho lokamohaprakāro yadasadabhiniviṣṭaḥ satsamantād vihāya //",
  "SA20asmahsbu:1560": "[Msa_59]",
  "SA20asmahsbu:1561": "na khalu tasmād evaṃlakṣaṇād dharmadhātoḥ kiṃcit anyal loke vidyate dharmatāyā dharmasyābhinnatvāt /",
  "SA20asmahsbu:1562": "śeṣaṃ gatārthaṃ /",
  "SA20asmahsbu:1563": "tatve māyopamaparyeṣṭau pañcadaśa ślokāḥ /",
  "SA20asmahsbu:1564": "AMsa_11.15 yathā māyā tathā'bhūtaparikalpo nirucyate /",
  "SA20asmahsbu:1565": "yathā māyākṛtaṃ tadvat dvayabhrāntirnirucyate //",
  "SA20asmahsbu:1566": "yathā māyā yantraparigṛhītaṃ bhrāntinimittaṃ kāṣṭhaloṣṭādikaṃ tathābhūtaparikalpaḥ paratantraḥ svabhāvo veditavyaḥ /",
  "SA20asmahsbu:1567_0": "yathā māyākṛtaṃ tasyāṃ māyāyāṃ hastyaśvasuvarṇādyākṛtis tadbhāvena pratibhāsitā tathā",
  "SA20asmahsbu:1567_1": "tasminn abhūtaparikalpe dvayabhrāntirgrāhyagrāhakatvena pratibhāsitā parikalpitasvabhāvākārā veditavyā /",
  "SA20asmahsbu:1568": "AMsa_11.16 yathā tasmin na tadbhāvaḥ paramārthas tatheṣyate /",
  "SA20asmahsbu:1569": "yathā tasyopalabdhis tu tathā saṃvṛtisatyatā //",
  "SA20asmahsbu:1570": "yathā tasmin na tadbhāvo māyākṛte hastitvādyabhāvas tathā tasmin paratantre paramārtha iṣyate parikalpitasya dvayalakṣaṇasyābhāvaḥ /",
  "SA20asmahsbu:1571": "yathā tasya māyākṛtasya hastyādibhāvenopalabdhis tathābhūtaparikalpasya saṃvṛtisatyatopalabdhiḥ /",
  "SA20asmahsbu:1572": "AMsa_11.17 tadabhāve yathā vyaktis tannimittasya labhyate /",
  "SA20asmahsbu:1573": "tathāśrayaparāvṛttāv asatkalpasya labhyate //",
  "SA20asmahsbu:1574": "yathā māyākṛtyasyābhāve tasya nimittasya kāṣṭhādikasya vyaktir bhūtārthopalabhyate tathāśrayaparāvṛttau dvayabhrāntyabhāvād abhūtaparikalpasya bhūto 'rtha upalabhyate /",
  "SA20asmahsbu:1575": "AMsa_11.18 tannimitte yathā loko hy abhrāntaḥ kāmataś caret /",
  "SA20asmahsbu:1576": "parāvṛttāv aparyas taḥ kāmacārī tathā patiḥ yatiḥ //",
  "SA20asmahsbu:1577": "yathā tannimitte kāṣṭhādāv abhrānto lokaḥ kāmataś carati svatantras tathā 'śrayaparāvṛttvaparyasta āryaḥ kāmacārī bhavati svatantraḥ /",
  "SA20asmahsbu:1578": "AMsa_11.19 tadākṛtiś ca tatrāsti tadbhāvaś ca na vidyate /",
  "SA20asmahsbu:1579": "tasmād astitvanāstitvaṃ māyādiṣu vidhīyate //",
  "SA20asmahsbu:1580": "[Msa_60]",
  "SA20asmahsbu:1581": "eṣa śloko gatārthaḥ",
  "SA20asmahsbu:1582": "AMsa_11.20 na bhāvas tatra cābhāvo nābhāvo bhāva eva ca /",
  "SA20asmahsbu:1583": "bhāvābhāvāviśeṣaś ca māyādiṣu vidhīyate //",
  "SA20asmahsbu:1584": "na bhāvas tatra cābhāvo yas tadākṛtibhāvo nāsau na bhāvaḥ /",
  "SA20asmahsbu:1585": "nābhāvo bhāva eva ca yo hastitvādyabhāvo nāsau na bhāvaḥ /",
  "SA20asmahsbu:1586": "tayoś ca bhāvābhāvayor aviśeṣo māyādiṣu vidhīyate /",
  "SA20asmahsbu:1587": "ya eva hi tatra tadākṛtibhāvaḥ /",
  "SA20asmahsbu:1588": "sa eva hastitvādyabhāvaḥ /",
  "SA20asmahsbu:1589": "ya eva hastitvādyabhāvaḥ sa eva tadākṛtibhāvaḥ /",
  "SA20asmahsbu:1590": "AMsa_11.21 tathā dvayābhatātrāsti tadbhāvaś ca na vidyate /",
  "SA20asmahsbu:1591": "tasmād astitvanāstitvaṃ rūpādiṣu vidhīyate //",
  "SA20asmahsbu:1592": "tathā 'trābhūtaparikalpe dvayābhāsatāsti dvayabhāvaś ca nāsti /",
  "SA20asmahsbu:1593": "tasmād astitvanāstitvaṃ rūpādiṣu vidhīyate 'bhūtaparikalpasvabhāveṣu /",
  "SA20asmahsbu:1594": "AMsa_11.22 na bhāvas tatra cābhāvo nābhāvo bhāva eva ca /",
  "SA20asmahsbu:1595": "bhāvābhāvāviśeṣaś ca rūpādiṣu vidhīyate //",
  "SA20asmahsbu:1596": "na bhāvas tatra cābhāvaḥ / yā dvayābhāsatā /",
  "SA20asmahsbu:1597": "nābhāvo bhāva eva ca /",
  "SA20asmahsbu:1598": "yā dvayatā nāstitā /",
  "SA20asmahsbu:1599": "bhāvābhāvāviśeṣaś ca rūpādiṣu vidhīyate /",
  "SA20asmahsbu:1600": "ya eva hi ābhāsatāyā bhāvaḥ sa eva dvayasyābhāva iti /",
  "SA20asmahsbu:1601": "AMsa_11.23 samāropāpavādābhapratiṣedhārtham iṣyate /",
  "SA20asmahsbu:1602": "hīnayānena yānasya pratiṣedhārtham eva ca //",
  "SA20asmahsbu:1603": "kim arthaṃ punar ayaṃ bhāvābhāvayor aikāntikatvam aviśeṣaś ceṣyate /",
  "SA20asmahsbu:1604": "yathākramaṃ /",
  "SA20asmahsbu:1605": "samāropāpavādābhapratiṣedhārtham iṣyate /",
  "SA20asmahsbu:1606": "hīnayānagamanapratiṣedhārthaṃ ca /",
  "SA20asmahsbu:1607": "abhāvasya hy abhāvatvaṃ viditvā samāropaṃ na karoti /",
  "SA20asmahsbu:1608": "bhāvasya bhāvatvaṃ viditvāpavādaṃ na karoti /",
  "SA20asmahsbu:1609": "tayoś cāviśeṣaṃ viditvā na bhāvād udvijayate tasmān na hīnayānena niryāti /",
  "SA20asmahsbu:1610": "AMsa_11.24 bhrānter nimittaṃ bhrāntiś ca rūpavijñaptir iṣyate /",
  "SA20asmahsbu:1611": "arūpiṇī ca vijñaptir abhāvāt syān na cetarā //",
  "SA20asmahsbu:1612": "rūpabhrānter yā nimittavijñaptiḥ sā rūpavijñaptir iṣyate rūpākhyā /",
  "SA20asmahsbu:1613": "sā tu [Msa_61] rūpabhrāntir arūpiṇī vijñaptiḥ /",
  "SA20asmahsbu:1614": "abhāvād rūpāvijñapter itarāpi na syād arūpiṇī vijñaptiḥ / kāraṇābhāvāt /",
  "SA20asmahsbu:1615": "AMsa_11.25 māyāhastyākṛtigrāhabhrānter dvayam udāhṛtam /",
  "SA20asmahsbu:1616": "dvayaṃ tatra yathā nāsti dvayaṃ caivopalabhyate //",
  "SA20asmahsbu:1617": "AMsa_11.26 bimbasaṃkalikāgrāhabhrānter dvayam udāhṛtam /",
  "SA20asmahsbu:1618": "dvayaṃ tatra yathā nāsti dvayaṃ caivopalabhyate //",
  "SA20asmahsbu:1619": "māyāhastyākṛtigrāhyabhrāntito dvayam udāhṛtaṃ /",
  "SA20asmahsbu:1620": "grāhyaṃ grāhakaṃ ca tatra yathā nāsti dvayaṃ caivopalabhyate /",
  "SA20asmahsbu:1621": "pratibimbaṃ saṃkalikāṃ ca manasikurvataḥ tadgrāhabhrānter dvayam udāhṛtaṃ pūrvavat /",
  "SA20asmahsbu:1622": "AMsa_11.27 tathā bhāvāt tathābhāvād bhāvābhāvaviśeṣataḥ /",
  "SA20asmahsbu:1623": "sadasanto 'tha māyābhā ye dharmā bhrāntilakṣaṇāḥ //",
  "SA20asmahsbu:1624": "ye dharmā bhrāntilakṣaṇā vipakṣasvabhāvās te sadasanto māyopamāś ca /",
  "SA20asmahsbu:1625": "kiṃ kāraṇaṃ /",
  "SA20asmahsbu:1626": "santas tathā bhāvād abhūtaparikalpatvena /",
  "SA20asmahsbu:1627": "asantas tathā 'bhāvāt grāhyagrāhakatvena /",
  "SA20asmahsbu:1628": "tayoś ca bhāvābhāvayor aviśiṣṭatvāt santo 'pya santo 'pi māyāpi caivaṃlakṣaṇās tasmān māyopamāḥ /",
  "SA20asmahsbu:1629": "AMsa_11.28 tathā 'bhāvāt tathā '; bhāvāt tathā 'bhāvād alakṣaṇāḥ /",
  "SA20asmahsbu:1630": "māyopamāś ca nirdiṣṭā ye dharmāḥ prātipakṣikāḥ //",
  "SA20asmahsbu:1631": "ye 'pi prātipakṣikā dharmā buddhenopadiṣṭāḥ smṛtyupasthānādayas te 'pyalakṣaṇā māyāś ca nirdiṣṭāḥ /",
  "SA20asmahsbu:1632": "kiṃ kāraṇaṃ tathā 'bhāvād yathā bālair gṛhyante /",
  "SA20asmahsbu:1633": "tathā 'bhāvād yathā deśitāḥ /",
  "SA20asmahsbu:1634": "tathā 'bhāvād yathā saṃdarśitā buddhena garbhāvakramaṇajanmābhiniṣkramaṇābhisaṃbodhyādayaḥ /",
  "SA20asmahsbu:1635": "evam alakṣaṇā avidyamānāś ca khyānti tasmān māyopamāḥ /",
  "SA20asmahsbu:1636": "AMsa_11.29 māyārājaiva cānyena māyārājñā parājitaḥ /",
  "SA20asmahsbu:1637": "ye sarvadharmān paśyanti nirmārās te jinātmajāḥ //",
  "SA20asmahsbu:1638": "[Msa_62]",
  "SA20asmahsbu:1639": "ye prātipakṣikā dharmās te māyārājasthānīyāḥ saṃkleśaprahāṇe vyavadānādhipatyāt /",
  "SA20asmahsbu:1640": "ye 'pi sāṃkleśikā dharmās te 'pi rājasthānīyāḥ saṃkleśanirvṛttāv ādhipatyāt /",
  "SA20asmahsbu:1641": "atas taiḥ prātipakṣikaiḥ saṃkleśaparājayo māyārājñeva rājñaḥ parājayo draṣṭavyaḥ /",
  "SA20asmahsbu:1642": "tajjñānāc ca bodhisatvā nirmānāḥ] bhavanti ubhayapakṣe /",
  "SA20asmahsbu:1643": "aupamyārthe ślokaḥ /",
  "SA20asmahsbu:1644": "AMsa_11.30 māyāsvapnamarīcibimbasadṛśāḥ prodbhāsaśrutkopamā vijñeyodakacandrabimbasadṛśā nirmāṇatulyāḥ punaḥ /",
  "SA20asmahsbu:1645": "ṣaṭ ṣaṭ dvau ca punaś ca ṣaṭ dvayamatā ekaikaśaś ca trayaḥ saṃskārāḥ khalu tatra tatra kathitā buddhair vibuddhottamaiḥ //",
  "SA20asmahsbu:1646": "yat tūktaṃ bhagavatā māyopamā dharmā yāvan nirmāṇopamā iti /",
  "SA20asmahsbu:1647": "tatra māyopamā dharmāḥ ṣaḍādhyātmikāny āyatanāni /",
  "SA20asmahsbu:1648": "asaty ātmajīvāditve tathā prakhyānāt /",
  "SA20asmahsbu:1649": "svapnopamāḥ ṣaṭ bāhyāny āyatanāni tadupabhogasyāvastukatvāt /",
  "SA20asmahsbu:1650": "marīcikopamau dvau dharmo cittaṃ caitasikāś ca bhrāntikaratvāt /",
  "SA20asmahsbu:1651": "pratibimbopamāḥ punaḥ ṣaḍ evādhyātmikāny āyatanāni pūrvakarmapratibimbatvāt /",
  "SA20asmahsbu:1652": "pratibhāsopamāḥ ṣaḍ eva bāhyāny āyatanāny ādhyātmikānām āyatanānāṃ chāyābhūtatvāt tadādhipatyotpattitaḥ /",
  "SA20asmahsbu:1653": "ṣaṭ dvayaṃ matāḥ ṣaṭ dvayamatāḥ /",
  "SA20asmahsbu:1654": "pratiśrutkopamā deśanādharmāḥ /",
  "SA20asmahsbu:1655": "udakacandrabimbopamāḥ samādhisaṃniśritā dharmāḥ samādher udakasthānīyatvād acchatayā /",
  "SA20asmahsbu:1656": "nirmāṇopamāḥ saṃcintyabhavopapattiparigrahe 'saṃkliṣṭasarvakriyāprayogatvāt /",
  "SA20asmahsbu:1657": "jñeyaparyeṣṭau ślokaḥ /",
  "SA20asmahsbu:1658": "AMsa_11.31 abhūtakalpo na bhūto nābhūto 'kalpa eva ca /",
  "SA20asmahsbu:1659": "na kalpo nāpi cākalpaḥ sarvaṃ jñeyaṃ nirucyate //",
  "SA20asmahsbu:1660": "abhūtakalpo yo na lokottarajñānānukūlaḥ kalpaḥ /",
  "SA20asmahsbu:1661": "na bhūto nābhūto yas tadanukūlo yāvan nirvedhabhāgīyaḥ /",
  "SA20asmahsbu:1662": "akalpas tathatā lokottaraṃ ca jñānaṃ /",
  "SA20asmahsbu:1663": "na kalpo [Msa_63] nāpi cākalpo lokottarapṛṣṭhalabdhaṃ laukikaṃ jñānaṃ /",
  "SA20asmahsbu:1664": "etāvac ca sarvaṃ jñeyaṃ /",
  "SA20asmahsbu:1665": "saṃkleśavyavadānaparyeṣṭau ślokadvayaṃ /",
  "SA20asmahsbu:1666": "AMsa_11.32 svadhātuto dvayābhāsāḥ sāvidyākleśavṛttayaḥ /",
  "SA20asmahsbu:1667": "vikalpāḥ saṃpravartante dvayadravyavivarjitāḥ //",
  "SA20asmahsbu:1668": "svadhātuta iti bhāvāṅgād ālayavijñānataḥ /",
  "SA20asmahsbu:1669": "dvayābhāsā iti grāhyagrāhakābhāsāḥ /",
  "SA20asmahsbu:1670": "sahāvidyayā kleśaiś ca vṛttir eṣāṃ ta ime sāvidyākleśavṛttayaḥ /",
  "SA20asmahsbu:1671": "dvayadravyavivarjitā iti grāhyadravyeṇa grāhakadravyeṇa ca /",
  "SA20asmahsbu:1672": "evaṃ kleśaḥ paryeṣitavyaḥ /",
  "SA20asmahsbu:1673": "AMsa_11.33 ālambanaviśeṣāptiḥ svadhātusthānayogataḥ /",
  "SA20asmahsbu:1674": "ta eva hy advayābhāsā vartante carmakāṇḍavat //",
  "SA20asmahsbu:1675": "ālambanaviśeṣāptir iti yo dharmālambanalābhaḥ pūrvam uktaḥ /",
  "SA20asmahsbu:1676": "svadhātusthānayogata iti svadhātur vikalpānāṃ tathatā tatra sthānaṃ nāmni sthānāc cetasaḥ /",
  "SA20asmahsbu:1677": "yogata ity abhyāsāt /",
  "SA20asmahsbu:1678": "bhāvanāmārgeṇa ta eva vikalpā advayābhāsā vartante parāvṛttāśrayasya /",
  "SA20asmahsbu:1679": "carmavat kāṇḍavac ca /",
  "SA20asmahsbu:1680": "yathā hi kharatvāpagamāt tad eva carma mṛdu bhavati /",
  "SA20asmahsbu:1681": "agnisaṃtāpanayā tad eva kāṇḍaṃ ṛju bhavati /",
  "SA20asmahsbu:1682": "evaṃ śamathavipaśyanābhāvanābhyāṃ cetaḥprajñāvimuktilābhe parāvṛttāśrayasya ta eva vikalpā na punar dvayābhāsāḥ pravartante ity eva vyavadānaṃ paryeṣitavyaṃ /",
  "SA20asmahsbu:1683": "vijñaptimātratāparyeṣṭau dvau ślokau /",
  "SA20asmahsbu:1684": "AMsa_11.34 cittaṃ dvayaprabhāsaṃ rāgādyābhāsam iṣyate tadvat /",
  "SA20asmahsbu:1685": "śraddhādyābhāsaṃ na tadanyo dharmaḥ kliṣṭakuśalo 'sti //",
  "SA20asmahsbu:1686": "cittamātram eva dvayapratibhāsam iṣyate grāhyapratibhāsaṃ grāhakapratibhāsaṃ ca /",
  "SA20asmahsbu:1687": "tathā rāgādikleśābhāsaṃ tad eveṣyate /",
  "SA20asmahsbu:1688": "śraddhādikuśaladharmābhāsaṃ vā /",
  "SA20asmahsbu:1689": "na tu tadābhāsād anyaḥ kliṣṭo dharmo 'sti rāgādilakṣaṇaḥ kuśalo vā śraddhādilakṣaṇaḥ /",
  "SA20asmahsbu:1690": "AMsa_11.35 yathā dvayapratibhāsād anyo na dvayalakṣaṇaḥ /",
  "SA20asmahsbu:1691": "iti cittaṃ citrābhāsaṃ citrākāraṃ pravartate //",
  "SA20asmahsbu:1692": "tathābhāsābhāvābhāvo na tu dharmāṇāṃ mataḥ /",
  "SA20asmahsbu:1693": "tatra cittam eva vastu tac citrābhāsaṃ [Msa_64] pravartate /",
  "SA20asmahsbu:1694": "paryāyeṇa rāgābhāsaṃ vā dveṣābhāsaṃ vā tadanyadharmābhāsaṃ vā /",
  "SA20asmahsbu:1695": "citrākāraṃ ca yugapat śraddhādyākāraṃ /",
  "SA20asmahsbu:1696": "bhāso bhāvābhāvaḥ kliṣṭakuśalāvasthe cetasi /",
  "SA20asmahsbu:1697": "na tu dharmāṇāṃ kuśalānāṃ tatpratibhāsavyatirekeṇa tallakṣaṇābhāvāt /",
  "SA20asmahsbu:1698": "lakṣaṇaparyeṣṭau ślokā aṣṭau /",
  "SA20asmahsbu:1699": "ekenoddeśaḥ śeṣair nirdeśaḥ /",
  "SA20asmahsbu:1700": "AMsa_11.36 lakṣyaṃ ca lakṣaṇaṃ caiva lakṣaṇā ca prabhedataḥ /",
  "SA20asmahsbu:1701": "anugrahārthaṃ satvānāṃ saṃbuddhaiḥ saṃprakāśitā //",
  "SA20asmahsbu:1702": "anenoddeśaḥ /",
  "SA20asmahsbu:1703": "AMsa_11.37 sadṛṣṭikaṃ ca yaccittaṃ tatrāvasthāvikāritā /",
  "SA20asmahsbu:1704": "lakṣyam etat samāsena hy apramāṇaṃ prabhedataḥ //",
  "SA20asmahsbu:1705": "tatra cittaṃ vijñānaṃ rūpaṃ ca /",
  "SA20asmahsbu:1706": "dṛṣṭiś caitasikā dharmāḥ /",
  "SA20asmahsbu:1707": "tatrāvasthā cittaviprayuktā dharmāḥ /",
  "SA20asmahsbu:1708": "avikāritā asaṃskṛtam ākāśādikaṃ tadvijñapter nityaṃ tathāpravṛtteḥ /",
  "SA20asmahsbu:1709": "ity etat samāsena pañcavidhaṃ lakṣyaṃ prabhedenāpramāṇaṃ /",
  "SA20asmahsbu:1710": "AMsa_11.38 yathājalpārthasaṃjñāyā nimittaṃ tasya vāsanā /",
  "SA20asmahsbu:1711": "tasmād apy arthavikhyānaṃ parikalpitalakṣaṇaṃ //",
  "SA20asmahsbu:1712": "lakṣaṇaṃ samāsena trividhaṃ parikalpitādilakṣaṇaṃ /",
  "SA20asmahsbu:1713": "tatra parikalpitalakṣaṇaṃ trividhaṃ yathājalpārthasaṃjñāyā nimittaṃ tasya jalpasya vāsanā tasmāc ca vāsanādyo 'rthaḥ khyāti avyavahārakuśalānāṃ vināpi yathājalpārthasaṃjñayā /",
  "SA20asmahsbu:1714": "tatra yathā 'bhilāpam arthasaṃjñā caitasikī yathājalpārthasaṃjñā /",
  "SA20asmahsbu:1715": "tasyā yad ālambanaṃ tannimittam evaṃ yac ca parikalpyate yataś ca kāraṇād vāsanatas tad ubhayaṃ parikalpitalakṣaṇamatrābhipretaṃ /",
  "SA20asmahsbu:1716": "AMsa_11.39 yathā nāmārtham arthasya nāmnaḥ prakhyānatā ca yā /",
  "SA20asmahsbu:1717": "asaṃkalpanimittaṃ hi parikalpitalakṣaṇam //",
  "SA20asmahsbu:1718": "aparaparyāyo yathā nāma cārthaś ca yathānāmārtham arthasya nāmnaś ca prakhyānatā yathānāmārthaprakhyānatā /",
  "SA20asmahsbu:1719": "yadi yathānāmārthaḥ khyāti yathārthaṃ vā nāma ity etad abhūtaparikalpālambanaṃ parikalpitalakṣaṇaṃ etāvad dhi parikalpyate yad uta nāma vā artho veti /",
  "SA20asmahsbu:1720": "AMsa_11.40 aparaparyāyo yathā nāma cārthaś ca yathānāmārtham arthasya nāmnaś ca prakhyānatā yathānāmārthaprakhyānatā /",
  "SA20asmahsbu:1721": "yadi yathānāmārthaḥ khyāti yathārthaṃ vā nāma ity etad abhūtaparikalpālambanaṃ parikalpitalakṣaṇaṃ etāvad dhi parikalpyate yad uta nāma vā artho veti /",
  "SA20asmahsbu:1722": "trividhatrividhābhāso grāhyagrāhakalakṣaṇaḥ /",
  "SA20asmahsbu:1723": "abhūtaparikalpo hi paratantrasya lakṣaṇam //",
  "SA20asmahsbu:1724": "[Msa_65]",
  "SA20asmahsbu:1725": "trividhas trividhaś cābhāso 'syeti trividhatrividhābhāsaḥ /",
  "SA20asmahsbu:1726": "tatra trividhābhāsaḥ padābhāso 'rthābhāso dehābhāsaś ca /",
  "SA20asmahsbu:1727": "punas trividhābhāso manaudgrahavikalpābhāsaḥ /",
  "SA20asmahsbu:1728": "mano yat kliṣṭaṃ sarvadā /",
  "SA20asmahsbu:1729": "udgrahaḥ pañca vijñānakāyāḥ /",
  "SA20asmahsbu:1730": "vikalpo manovijñānaṃ /",
  "SA20asmahsbu:1731": "tatra prathamatrividhābhāso grāhyalakṣaṇaḥ /",
  "SA20asmahsbu:1732": "dvitīyo grāhakalakṣaṇaḥ /",
  "SA20asmahsbu:1733": "ity ayam abhūtaparikalpaḥ paratantrasya lakṣaṇaṃ /",
  "SA20asmahsbu:1734": "AMsa_11.41 abhāvabhāvatā yā ca bhāvābhāvasamānatā /",
  "SA20asmahsbu:1735": "aśāntaśāntā 'kalpā ca pariniṣpannalakṣaṇam //",
  "SA20asmahsbu:1736": "pariniṣpannalakṣaṇaṃ punas tathatā sā hy abhāvatā ca sarvadharmāṇāṃ parikalpitā nābhāvatā ca tadabhāvatvena bhāvāt /",
  "SA20asmahsbu:1737": "bhāvābhāvasamānatā ca tayor bhāvābhāvayor abhinnatvāt /",
  "SA20asmahsbu:1738": "aśāntā cāgantukair upakleśaiḥ śāntā ca prakṛtipariśaddhatvāt /",
  "SA20asmahsbu:1739": "avikalpā ca vikalpāgocaratvāt niṣprapañcatayā /",
  "SA20asmahsbu:1740": "etena trividhaṃ lakṣaṇaṃ tathatāyāḥ paridīpitaṃ svalakṣaṇaṃ kleśavyavadānalakṣaṇam avikalpalakṣaṇaṃ ca /",
  "SA20asmahsbu:1741": "uktaṃ trividhaṃ lakṣanāṃ /",
  "SA20asmahsbu:1742": "AMsa_11.42 niṣpandadharmam ālambya yoniśo manasikriyā /",
  "SA20asmahsbu:1743": "cittasya dhātau sthānaṃ ca sadasattārthapaśyanā //",
  "SA20asmahsbu:1744": "lakṣaṇā punaḥ pañcavidhā yogabhūmiḥ /",
  "SA20asmahsbu:1745": "ādhāra ādhānam ādarśa āloka āśrayaś ca /",
  "SA20asmahsbu:1746": "tatrādhāro niṣpandadharmo yo buddhenādhigamo deśitaḥ sa tasyādhigamasya niṣpandaḥ /",
  "SA20asmahsbu:1747": "ādhānaṃ yoniśo manaskāraḥ /",
  "SA20asmahsbu:1748": "ādarśaḥ cittasya dhātau sthānaṃ samādhir yad etat pūrvaṃ nāmni sthānam uktaṃ /",
  "SA20asmahsbu:1749": "ālokaḥ sadasatvenārthadarśanaṃ lokottarā prajñā tathā sac ca sato yathābhūtaṃ paśyaty asaccāsataḥ /",
  "SA20asmahsbu:1750": "āśraya āśrayaparāvṛttiḥ /",
  "SA20asmahsbu:1751": "AMsa_11.43 samatāgamanaṃ tasminn āryagotraṃ hi nirmalam /",
  "SA20asmahsbu:1752": "samaṃ viśiṣṭam anyūnānadhikaṃ lakṣaṇā matā //",
  "SA20asmahsbu:1753": "samatāgamanamanāsravadhātau āryagotre tadanyair āryaiḥ /",
  "SA20asmahsbu:1754": "tac ca nirmalam āryagotraṃ buddhānāṃ /",
  "SA20asmahsbu:1755": "samaṃ vimuktisamatayā śrāvakapratyekabuddhaiḥ /",
  "SA20asmahsbu:1756": "viśiṣṭaṃ pañcabhir viśeṣaiḥ /",
  "SA20asmahsbu:1757": "viśuddhiviśeṣeṇa savāsanakleśaviśuddhitaḥ /",
  "SA20asmahsbu:1758": "pariśuddhiviśeṣeṇa kṣetrapariśuddhitaḥ /",
  "SA20asmahsbu:1759": "kāyaviśeṣeṇa dharmakāyatayā /",
  "SA20asmahsbu:1760": "saṃbhogaviśeṣeṇa parṣanmaṇḍaleṣv avicchinnadharmasaṃbhogapravartanataḥ /",
  "SA20asmahsbu:1761": "karmaviśeṣeṇa ca tuṣitabhavanavāsādinirmāṇaiḥ satvārthakriyānuṣṭhānataḥ /",
  "SA20asmahsbu:1762": "na ca tasyonatvaṃ saṃkleśapakṣanirodhe nādhikatvaṃ vyavadānapakṣotpāda ity eṣā [Msa_66] pañcavidhā yogabhūmir lakṣaṇā /",
  "SA20asmahsbu:1763": "tathā hi tallakṣyaṃ ca lakṣyate /",
  "SA20asmahsbu:1764": "vimuktiparyeṣṭau ṣaṭ ślokāḥ /",
  "SA20asmahsbu:1765": "AMsa_11.44 padārthadehanirbhāsaparāvṛttir anāsravaḥ /",
  "SA20asmahsbu:1766": "dhātur bījaparāvṛtteḥ sa ca sarvatragāśrayaḥ //",
  "SA20asmahsbu:1767": "bījaparāvṛtter ity ālayavijñānaparāvṛttitaḥ /",
  "SA20asmahsbu:1768": "padārthadehanirbhāsānāṃ vijñānānāṃ parāvṛttir anāsravo dhātur vimuktiḥ /",
  "SA20asmahsbu:1769": "sa ca sarvatragāśrayaḥ śrāvakapratyekabuddhagataḥ /",
  "SA20asmahsbu:1770": "AMsa_11.45 caturdhā vaśitā vṛtter manasaś codgrahaś ca ca /",
  "SA20asmahsbu:1771": "vikalpasyāvikalpe hi kṣetre jñāne 'tha karmaṇi //",
  "SA20asmahsbu:1772": "manasaś codgrahasya ca vikalpasya cāvṛtteḥ parāvṛtter ity arthaḥ /",
  "SA20asmahsbu:1773": "caturdhā vaśitā bhavati yathākramam avikalpe kṣetre jñānakarmaṇoś ca /",
  "SA20asmahsbu:1774": "AMsa_11.46 acalāditribhūmau ca vaśitā sā caturvidhā /",
  "SA20asmahsbu:1775": "dvidhaikasyāṃ tadanyasyām ekaikā vaśitā matā //",
  "SA20asmahsbu:1776": "sā ceyam acalādibhūmitraye caturdhā vaśitā veditavyā /",
  "SA20asmahsbu:1777": "ekasyām acalāyāṃ bhūmau dvividhā /",
  "SA20asmahsbu:1778": "avikalpe na cānabhisaṃskāranirvikalpatvāt /",
  "SA20asmahsbu:1779": "kṣetre ca buddhakṣetrapariśodhanāt /",
  "SA20asmahsbu:1780": "tadanyasyāṃ bhūmāv ekaikā vaśitā sādhumatyaṃ jñānavaśitā pratisaṃvidviśeṣalābhāt /",
  "SA20asmahsbu:1781": "dharmamedhāyāṃ karmaṇyabhijñākarmaṇām avyāghātāt /",
  "SA20asmahsbu:1782": "AMsa_11.47 viditvā nairātmyaṃ dvividham iha dhīmān bhavagataṃ samaṃ tac ca jñātvā praviśati sa tatvaṃ grahaṇataḥ /",
  "SA20asmahsbu:1783": "tatas tatra sthānān manasa iha na khyāti tad api tadakhyānaṃ muktiḥ parama upalambhasya vigamaḥ //",
  "SA20asmahsbu:1784": "aparo vimuktiparyāyaḥ /",
  "SA20asmahsbu:1785": "dvividhaṃ nairātmyaṃ viditvā bhavatrayagataṃ bodhisatvaḥ samaṃ tac ca jñātvā dvividhinair ātmyaṃ parikalpitapudgalābhāvāt parikalpitadharmābhāvāt na tu sarvathaivābhāvataḥ /",
  "SA20asmahsbu:1786": "tatvaṃ praviśati vijñaptimātratāṃ grahaṇato grahaṇamātram etad iti /",
  "SA20asmahsbu:1787": "tatas tatra tatvavijñaptimātrasthānān manasas tad api tatvaṃ na khyāti [Msa_67] vijñaptimātraṃ /",
  "SA20asmahsbu:1788": "tadakhyānaṃ muktiḥ parama upalambhasya yo vigamaḥ pudgaladharmayor anupalambhāt /",
  "SA20asmahsbu:1789": "AMsa_11.48 ādhāre saṃbhārād ādhāne sati hi nāmamātraṃ paśyan /",
  "SA20asmahsbu:1790": "paśyati hi nāmamātraṃ tatpaśyaṃs tac ca naiva paśyati bhūyaḥ //",
  "SA20asmahsbu:1791": "aparaparyāyaḥ /",
  "SA20asmahsbu:1792": "ādhāra iti śrutau saṃbhārād iti saṃbhṛtasaṃbhārasya pūrvasaṃbhāralābhāt /",
  "SA20asmahsbu:1793": "ādhāne satīti yoniśomanaskāre nāmamātraṃ paśyann ity abhilāpamātram artharahitaṃ /",
  "SA20asmahsbu:1794_0": "paśyati hi nāmamātram iti vijñaptimātraṃ nāma arūpiṇaś catvāraḥ skandhā iti kṛtvā",
  "SA20asmahsbu:1794_1": "tatpaśyaṃs tad api bhūyo naiva paśyaty arthabhāve tadvijñaptyadarśanād ity ayam anupalambho vimuktiḥ /",
  "SA20asmahsbu:1795": "AMsa_11.49 cittam etat sadauṣṭhulyam ātmadarśanapāśitam /",
  "SA20asmahsbu:1796": "pravartate nivṛttis tu tad adhyātmasthiter matā //",
  "SA20asmahsbu:1797": "aparaprakāraś cittam etat sadauṣṭhulyaṃ pravartate janmasu /",
  "SA20asmahsbu:1798": "ātmadarśanapāśitam iti dauṣṭhulyakāraṇaṃ darśayati /",
  "SA20asmahsbu:1799": "dvividhenātmadarśanena pāśitamataḥ sadauṣṭhulyam iti /",
  "SA20asmahsbu:1800": "nivṛttis tu tad adhyātmasthiter iti tasya cittasya citta evāvasthānād ālambanānupalambhataḥ /",
  "SA20asmahsbu:1801": "niḥsvabhāvatāparyeṣṭau ślokadvayaṃ",
  "SA20asmahsbu:1802": "AMsa_11.50 svayaṃ svenātmanā 'bhāvāt svabhāve cānavasthiteḥ /",
  "SA20asmahsbu:1803": "grāhavattadādabhāvāc ca niḥsvabhāvatvam iṣyate //",
  "SA20asmahsbu:1804": "svayam abhāvān niḥsvabhāvatvaṃ dharmāṇāṃ pratyayādhīnatvāt /",
  "SA20asmahsbu:1805": "svenātmanā 'bhāvān niḥsvabhāvatvaṃ niruddhānāṃ punas tenātmanānutpatteḥ /",
  "SA20asmahsbu:1806": "svabhāva 'navasthitatvān niḥsvabhāvatvaṃ kṣaṇikatvād ity etattrividhaṃ niḥsvabhāvatvaṃ saṃskṛtalakṣaṇatrayānugaṃ veditavyaṃ /",
  "SA20asmahsbu:1807": "grāhavat tadabhāvāc ca niḥsvabhāvatvaṃ tadabhāvād iti svābhāvāt /",
  "SA20asmahsbu:1808": "yathā bālānāṃ svabhāvagrāho nityasukhaśacyāt to vā 'nyena vā parikalpitalakṣaṇena tathāsau svabhāvo nāsti tasmād api niḥsvabhāvatvaṃ dharmāṇām iṣyate / ....",
  "SA20asmahsbu:1809": "AMsa_11.51 niḥsvabhāvatayā siddhā uttarottaraniśrayāḥ /",
  "SA20asmahsbu:1810": "anutpādo 'nirodhaś cādiśantiḥ parinirvṛtiḥ //",
  "SA20asmahsbu:1811": "[Msa_68]",
  "SA20asmahsbu:1812": "...... niḥsvabhāvatayā 'nutpādādayaḥ /",
  "SA20asmahsbu:1813_0": "yo hi niḥsvabhāvaḥ so 'nutpanno yo 'nutpannaḥ so 'niruddho yo 'niruddhaḥ sa ādiśānto",
  "SA20asmahsbu:1813_1": "ya ādiśāntaḥ sa prakṛtiparinirvṛta ity evam uttarottaraniśrayair ebhir niḥsvabhāvatābhir",
  "SA20asmahsbu:1813_2": "niḥsvabhāvatayā 'nutpādādayaḥ siddhā bhavanti /",
  "SA20asmahsbu:1814": "anutpattidharmakṣāntiparyeṣṭāvāryā /",
  "SA20asmahsbu:1815": "AMsa_11.52 ādau tatve 'nyatve svalakṣaṇe svayam athānyathābhāve /",
  "SA20asmahsbu:1816": "saṃkleśe 'tha viśeṣe kṣāntir anutpattidharmoktā //",
  "SA20asmahsbu:1817": "aṣṭāsv anutpattidharmeṣu kṣāntir anutpattikadharmakṣāntiḥ /",
  "SA20asmahsbu:1818": "ādau saṃsārasya na hi tasyādyutpattir asti /",
  "SA20asmahsbu:1819": "tatve 'nyatve ca pūrvapaścimānāṃ na hi saṃsāre teṣām eva dharmāṇām utpattirye pūrvam utpannās tadbhāvenānutpatteḥ /",
  "SA20asmahsbu:1820": "na cānyeṣām apūrvaprakārānutpatteḥ /",
  "SA20asmahsbu:1821": "svalakṣaṇe parikalpitasya svabhāvasya na hi tasya kadācid utpattiḥ /",
  "SA20asmahsbu:1822": "svayamanutpattau paratantrasya /",
  "SA20asmahsbu:1823": "anyathābhāve pariniṣpannasya na hi tadanyathā bhāvasyotpattir asti /",
  "SA20asmahsbu:1824": "saṃkleśe prahīṇe na hi kṣayajñānalābhinaḥ sakleśasyotpattiṃ punaḥ paśyanti /",
  "SA20asmahsbu:1825": "viśeṣe buddhadharmakāyānāṃ na hi teṣāṃ viśeṣotpattir asti /",
  "SA20asmahsbu:1826": "ity eteṣv anutpattidharmeṣu kṣāntir anutpattidharmoktā /",
  "SA20asmahsbu:1827": "ekayānatāparyeṣṭau sapta ślokāḥ /",
  "SA20asmahsbu:1828": "AMsa_11.53 dharma nairātmyamuktīnāṃ tulyatvāt gotrabhedataḥ /",
  "SA20asmahsbu:1829": "dvyāśayāpteś ca nirmāṇāt paryantād ekayānatā //",
  "SA20asmahsbu:1830_0": "dharmatulyatvād ekayānatā śrāvakādīnāṃ dharmadhātor abhinnatvāt yātavyaṃ yānam iti",
  "SA20asmahsbu:1830_1": "kṛtvā nairātmyasya tulyatvād ekayānatā śrāvakādīnām ātmābhāvatāsāmānyād yātā yānam",
  "SA20asmahsbu:1830_2": "iti kṛtvā vimuktitulyatvād ekayānatā yāti yānam iti kṛtvā /",
  "SA20asmahsbu:1831": "gotrabhedād ekayānatā /",
  "SA20asmahsbu:1832_0": "aniyataśrāvakagotrāṇāṃ mahāyānena niryāṇād yānti tena yānam iti kṛtvā dvyāśayāpter",
  "SA20asmahsbu:1832_1": "ekayānatā buddhānāṃ ca sarvasatveṣv ātmāśayaprāpteḥ śrāvakāṇāṃ ca tadgotraniyatānāṃ",
  "SA20asmahsbu:1832_2": "pūrvaṃ bodhisaṃbhāracaritād anātmani baddhāśayaprāpter abhinnasaṃtānādhimokṣalābhato",
  "SA20asmahsbu:1832_3": "buddhānubhāvena tathāgatānugrahaviśeṣapradeśalābhāya ity ekatvāśayalābhenaikatvāt",
  "SA20asmahsbu:1832_4": "buddhatacchrāvakāṇām ekayānatā /",
  "SA20asmahsbu:1833": "nirmāṇād ekayānatā yathoktam anekaśatakṛtvo 'haṃ śrāvakayānena parinirvṛta iti vineyānām arthe tathā nirmāṇasaṃdarśanāt /",
  "SA20asmahsbu:1834": "paryantād apyekayānatā yataḥ pareṇa yātavyaṃ nāsti tadyānam iti kṛtvā /",
  "SA20asmahsbu:1835": "buddhatvam ekayānam evaṃ tatra tatra sūtre tena [Msa_69] tanābhiprāyeṇaikayānatā veditavyā na tu yānatrayaṃ nāsti /",
  "SA20asmahsbu:1836": "kim arthaṃ punas tena tenābhiprāyeṇaikayānatā buddhair deśitā /",
  "SA20asmahsbu:1837": "AMsa_11.54 ākarṣaṇārtham ekeṣām anyasaṃdhāraṇāya ca /",
  "SA20asmahsbu:1838": "deśitāniyatānāṃ hi saṃbuddhair ekayānatā //",
  "SA20asmahsbu:1839": "ākarṣaṇārtham ekeṣām iti ye śrāvakagotrā aniyatāḥ /",
  "SA20asmahsbu:1840": "anyeṣāṃ ca saṃdhāraṇāya ye bodhisatvāgotrā aniyatāḥ /",
  "SA20asmahsbu:1841": "AMsa_11.55 śrāvako 'niyato dvedhā dṛṣṭādṛṣṭārthayānataḥ /",
  "SA20asmahsbu:1842": "dṛṣṭārtho vītarāgaś cāvītarāgo 'pya sau mṛduḥ //",
  "SA20asmahsbu:1843": "śrāvakaḥ punar aniyato dvividho veditavyaḥ /",
  "SA20asmahsbu:1844": "dṛṣṭārthayānaś ca yo dṛṣṭasatyo mahāyānena niryāti adṛṣṭārthayānaś ca yo na dṛṣṭasatyo mahāyānena niryāti /",
  "SA20asmahsbu:1845": "dṛṣṭārthaḥ punar vītarāgaś cāvītarāgaś ca kāmebhyaḥ /",
  "SA20asmahsbu:1846": "asau ca mṛdur dhandhagatiko veditavyaḥ /",
  "SA20asmahsbu:1847": "yo dṛṣṭārtho dvividha uktaḥ /",
  "SA20asmahsbu:1848": "AMsa_11.56 tau ca labdhāryamārgasya bhaveṣu pariṇāmanāt /",
  "SA20asmahsbu:1849": "acintyapariṇāmikyā upapattyā samanvitau //",
  "SA20asmahsbu:1850": "tau ca dṛṣṭārtho labdhasyāryamārgasya bhaveṣu pariṇāmanāt /",
  "SA20asmahsbu:1851": "acintyapariṇāmikyā upapattyā samanvāgatau veditavyau /",
  "SA20asmahsbu:1852": "acintyo hi tasyāryamārgasya pariṇāma upapattau tasmād acintyapariṇāmikī /",
  "SA20asmahsbu:1853": "AMsa_11.57 praṇidhānavaśād eka upapattiṃ prapadyate /",
  "SA20asmahsbu:1854": "eko 'nāgāmitāyogān nirmāṇaiḥ pratipadyate //",
  "SA20asmahsbu:1855": "tayoś caikaḥ praṇidhānavaśād upapattiṃ gṛhṇāti yatheṣṭaṃ yo na vītarāgaḥ /",
  "SA20asmahsbu:1856": "eko 'nāgāmitāyogabalena nirmāṇaiḥ /",
  "SA20asmahsbu:1857": "AMsa_11.58 nirvāṇābhiratatvāc ca tau dhandhagatikau matau /",
  "SA20asmahsbu:1858": "punaḥ punaḥ svacittasya samudācārayogataḥ //",
  "SA20asmahsbu:1859": "[Msa_70]",
  "SA20asmahsbu:1860": "tau ca nirvāṇābhiratatvād ubhāv api dhandhagatikau matau ciratareṇābhisaṃbodhataḥ /",
  "SA20asmahsbu:1861": "svasya śrāvakacittasya nirvitsahagatasyābhīkṣṇaṃ samudācārāt /",
  "SA20asmahsbu:1862": "AMsa_11.59 so 'kṛtārtho hy abuddhe ca jāto dhyānārtham udyataḥ /",
  "SA20asmahsbu:1863": "nirmāṇārthī tadāśritya parāṃ bodhim avāpnute //",
  "SA20asmahsbu:1864": "yaḥ punar asāv avītarāgo dṛṣṭasatyaḥ so 'kṛtārthaḥ śaikṣo bhavan buddharahite kāle jāto dhyānārtham udyato bhavati nirmāṇārthī /",
  "SA20asmahsbu:1865": "tacca nirmāṇam āśritya krameṇa parāṃ bodhiṃ prāpnoti /",
  "SA20asmahsbu:1866": "tam avasthātrayasthaṃ saṃdhāyoktaṃ bhagavatā śrīmālāsūtre /",
  "SA20asmahsbu:1867": "śrāvako bhūtvā pratyekabuddho bhavati punaś ca buddha iti /",
  "SA20asmahsbu:1868": "agnidṛṣṭānte ca yadā ca pūrvaṃ dṛṣṭasatyāvasthā sadā buddharahite kāle svayaṃ dhyānam utpādya janmakāyaṃ tyaktvā nirmāṇakāyaṃ gṛhṇāti yadā ca parāṃ bodhiṃ prāpnotīti /",
  "SA20asmahsbu:1869": "vidyāsthānaparyeṣṭau ślokaḥ /",
  "SA20asmahsbu:1870": "AMsa_11.60 vidyāsthāne pañcavidhe yogamakṛtvā sarvajñatvaṃ naiti kathaṃcit paramāryaḥ /",
  "SA20asmahsbu:1871": "ity anyeṣāṃ nigrahaṇānugrahaṇāya svājñārthaṃ vā tatra karoty eva sa yogam //",
  "SA20asmahsbu:1872": "pañcavidhaṃ vidyāsthānaṃ /",
  "SA20asmahsbu:1873": "adhyātmavidyā hetuvidyā śabdavidyā cikitsāvidyā śilpakarmasthānavidyā ca /",
  "SA20asmahsbu:1874": "tad yad arthaṃ bodhisatvena paryeṣitavyaṃ tad darśayati /",
  "SA20asmahsbu:1875": "sarvajñatvaprāptyartham abhedena sarvaṃ /",
  "SA20asmahsbu:1876": "bhedena punar hetuvidyāṃ śabdavidyāṃ ca paryeṣate nigrahārtham anyeṣāṃ tad anadhimuktānāṃ /",
  "SA20asmahsbu:1877": "cikitsāvidyāṃ śilpakarmasthānavidyāṃ cānyeṣām anugrahārthaṃ tadarthikānāṃ /",
  "SA20asmahsbu:1878": "adhyātmavidyāṃ svayam ājñārthaṃ /",
  "SA20asmahsbu:1879": "dhātupuṣṭiparyeṣṭau trayodaśa [Msa_71] ślokāḥ /",
  "SA20asmahsbu:1880": "pāramitāparipūraṇārthaṃ ye pāramitāpratisaṃyuktā evaṃ manasikārā dhātupuṣṭaye bhavanti ta etābhir gāthābhir deśitāḥ /",
  "SA20asmahsbu:1881": "AMsa_11.61 hetūpalabdhituṣṭiś ca niśrayatadanusmṛtiḥ /",
  "SA20asmahsbu:1882": "sādhāraṇaphalecchā ca yathābodhādhimucyanā //",
  "SA20asmahsbu:1883": "te punar hetopalabdhituṣṭimanasikārāt /",
  "SA20asmahsbu:1884": "yāvad agratvātmāvadhāraṇamanasikāraḥ /",
  "SA20asmahsbu:1885": "tatra hetūpalabdhituṣṭimanasikāra ādita eva tāvat /",
  "SA20asmahsbu:1886": "gotrastho bodhisatvaḥ svātmani pāramitānāṃ gotraṃ paśyan hetūpalabdhituṣṭyā pāramitādhātupuṣṭiṃ karoti /",
  "SA20asmahsbu:1887": "gotrastho 'nuttarāyāṃ samyaksaṃbodhau cittam utpādayatīty ato 'nantaraṃ niśrayatadanusmṛtimanasikāraḥ /",
  "SA20asmahsbu:1888": "sa hi bodhisatvaḥ svātmani pāramitānāṃ saṃniśrayabhūtaṃ bodhicittaṃ samanupaśyann evaṃ manasikaroti niyatam etāḥ pāramitāḥ paripūriṃ gamiṣyanti /",
  "SA20asmahsbu:1889": "tathā hy asmākaṃ bodhicittaṃ saṃvidyate iti /",
  "SA20asmahsbu:1890": "utpāditabodhicittasya pāramitābhiḥ svaparārthaprayoge sādhāraṇaphalecchāmanasikāra āsāṃ pāramitānāṃ parasādhāraṇaṃ va phalāṃ bhavatv anyathā vā mā bhūd ity abhisaṃskaraṇāt /",
  "SA20asmahsbu:1891": "svaparārthaṃ prayujyamāno 'saṃkleśopāyaṃ tatvārthaṃ pratividhyatīty ato 'nantaraṃ yathābodhādhimucyanāmanasikāraḥ /",
  "SA20asmahsbu:1892": "evaṃ sarvatrānukramo veditavyaḥ /",
  "SA20asmahsbu:1893": "yathā buddhair bhagavadbhiḥ pāramitā abhisaṃbuddhā abhisaṃbhotsyante 'bhisaṃbudhyante ca tathā 'ham adhimucye ity abhisaṃskaraṇāt /",
  "SA20asmahsbu:1894": "AMsa_11.62 caturvidhānubhāvena prīyaṇā khedaniścayaḥ /",
  "SA20asmahsbu:1895": "vipakṣe pratipakṣe ca pratipattiś caturvidhā //",
  "SA20asmahsbu:1896": "anubhāvaprīyaṇāmanasikāraś caturvidhānubhāvadarśanaprīyaṇā caturvidhānubhāvo vipakṣaprahāṇaṃ saṃbhāraparipākaḥ svaparānugraha āyatyāṃ vipākaphalaniḥṣyandaphaladānatā ca /",
  "SA20asmahsbu:1897": "satvasvabuddhadharmaparipākam ārabhyākhedaniścayamanasikāraḥ sarvasatvavipratipattibhiḥ sarvaduḥkhāpattipātaiś cākhedaniścayābhisaṃskaraṇāt paramabodhiprāptaye /",
  "SA20asmahsbu:1898": "vipakṣe pratipakṣe ca caturvidhapratipattimanasikāraḥ /",
  "SA20asmahsbu:1899": "dānādivipakṣāṇāṃ ca mātsaryādīnāṃ pratideśanā pratipakṣāṇāṃ ca dānādīnām anumodanā [Msa_72] tadadhipateyadharmadeśanārthaṃ ca buddhādhyeṣaṇā /",
  "SA20asmahsbu:1900": "tāsāṃ ca bodhau pariṇāmanā /",
  "SA20asmahsbu:1901": "AMsa_11.63 prasādaḥ saṃpratīkṣā ca dānacchandaḥ paratra ca /",
  "SA20asmahsbu:1902": "saṃnāhaḥ praṇidhānaṃ ca abhinandamanaskriyā //",
  "SA20asmahsbu:1903": "adhimuktibalādhānatām ārabhya pāramitādhipateyadharmārthe ca prasādamanasikāraḥ /",
  "SA20asmahsbu:1904": "dharmaparyeṣṭim ārabhya saṃpratīcchanamanasikāras tasyaiva dharmasyāprativahanayogena parigrahaṇatayā /",
  "SA20asmahsbu:1905": "daśanām ārabhya dānacchandamanasikāro dharmasyārthasya ca prakāśanārthaṃ pareṣāṃ /",
  "SA20asmahsbu:1906": "pratipattim ārabhya saṃnāhamanasikāro dānādiparipūraye saṃnahanāt /",
  "SA20asmahsbu:1907": "praṇidhānamanasikāras tatparipūriprāptaye samavadhānārthaṃ /",
  "SA20asmahsbu:1908": "abhinandamanasikāro 'ho bata dānādipratipattyā samyak saṃpādayeyam ity abhinandanāt /",
  "SA20asmahsbu:1909": "eta eva trayo manasikārā avavādānuśāsanyāṃ yojayitavyāḥ /",
  "SA20asmahsbu:1910": "upāyopasaṃhitakarmamanasikāraḥ saṃkalpaiḥ sarvaprakāradānādiprayogamanasikaraṇāt /",
  "SA20asmahsbu:1911": "AMsa_11.64 śaktilābhe sadāutsukyaṃ dānādau ṣaḍvidhe dhanam /",
  "SA20asmahsbu:1912": "paripāke 'tha pūjāyāṃ sevāyām anukampanā //",
  "SA20asmahsbu:1913": "autsukyamanasikāraś caturvidhaḥ /",
  "SA20asmahsbu:1914": "śaktilābhe na dānādau ṣaḍvidhe dānadāne yāvat prajñādāne /",
  "SA20asmahsbu:1915": "evaṃ śīlādiṣu ṣaḍvidheṣu /",
  "SA20asmahsbu:1916": "pāramitābhir eva saṃgrahavastuprayogeṇa satvaparipāke /",
  "SA20asmahsbu:1917": "pūjāyāṃ ca dānena lābhasatkārapūjayā /",
  "SA20asmahsbu:1918": "śeṣābhiś ca pratipattipūjayā /",
  "SA20asmahsbu:1919": "aviparītapāramitopadeśāpañcakalyāṇamitrasevāyām autsukyamanasikāro veditavyaḥ /",
  "SA20asmahsbu:1920": "anukampāmanasikāraś caturbhir apramāṇair dānādyupasaṃhāreṇa maitrāyataḥ /",
  "SA20asmahsbu:1921": "mātsaryādisamavadhānena satveṣu karuṇāyataḥ /",
  "SA20asmahsbu:1922": "dānādisamanvāgateṣu muditāyataḥ /",
  "SA20asmahsbu:1923": "tadasaṃkleśādhimokṣataś ca upekṣāyataḥ /",
  "SA20asmahsbu:1924": "AMsa_11.65 akṛte kukṛte lajjā kaukṛtyaṃ viṣaye ratiḥ /",
  "SA20asmahsbu:1925": "amitrasaṃjñā khede ca racanodbhāvanāmatiḥ //",
  "SA20asmahsbu:1926": "hrīdharmam ārabhya lajjāmanaskāro 'kṛteṣu vā dānādiṣv aparipūrṇamithyākṛteṣu vā lajjā lajjāyamānaś ca pravṛttinivṛttyartham anānuṣaṅgikaṃ kaukṛtyāyate /",
  "SA20asmahsbu:1927": "dhṛtim ārabhya ratimanaskāro dānādyālambane 'vikṣepataś cittasya dhāraṇāt /",
  "SA20asmahsbu:1928": "akhedamanaskāro [Msa_73] dānādiprayogaparikhede śatrusaṃjñākaraṇāt /",
  "SA20asmahsbu:1929": "racanāc chandamanaskāraḥ pāramitāpratisaṃyuktaśāstraracanābhisaṃskaraṇāt /",
  "SA20asmahsbu:1930": "lokajñatām ārabhya udbhāvanāmanaskāras tasyaiva śāstrasya loke yathābhājanam udbhāvanābhisaṃskaraṇāt /",
  "SA20asmahsbu:1931": "AMsa_11.66 dānādayaḥ pratisaraṇaṃ sambodhau neśvarādayaḥ /",
  "SA20asmahsbu:1932": "doṣāṇāṃ ca guṇānāṃ ca pratisaṃvedanād dvayoḥ //",
  "SA20asmahsbu:1933": "pratisaraṇamanaskāro bodhiprāptaye dānādīnāṃ pratisaraṇān neśvarādīnāṃ pratisaṃvinmanaskāro mātsaryadānādivipakṣapratipakṣayor doṣaguṇapratisaṃvedanāt /",
  "SA20asmahsbu:1934": "AMsa_11.67 cayānusmaraṇaprītir māhārthyasya ca darśanam /",
  "SA20asmahsbu:1935": "yoge 'bhilāṣo 'vikalpe taddhṛtyāṃ pratyayāgame //",
  "SA20asmahsbu:1936": "cayānusmaraṇaprītimanaskāro dānādyupacaye puṇyajñānasaṃbhāropacayasaṃdarśanāt /",
  "SA20asmahsbu:1937": "māhārthyasaṃdarśanamanaskāro dānādīnāṃ bodhipakṣe bhāvārthena mahābodhiprāptyarthasaṃdarśanāt /",
  "SA20asmahsbu:1938": "abhilāṣamanaskāraḥ sa punaś caturvidhaḥ /",
  "SA20asmahsbu:1939": "yogābhilāṣamanaskāraḥ śamathavipaśyanāyogabhāvanābhilāṣāt /",
  "SA20asmahsbu:1940": "avikalpābhilāṣamanaskāraḥ pāramitāparipūraṇārtham upāyakauśalyābhilāṣāt /",
  "SA20asmahsbu:1941": "dhṛtyabhilāṣamanaskāraḥ pāramitādhipateyadharmārthadhāraṇābhilāṣāt /",
  "SA20asmahsbu:1942": "pratyayābhigamābhilāṣamanaskāraḥ samyakpraṇidhānābhisaṃskaraṇāt /",
  "SA20asmahsbu:1943": "AMsa_11.68 saptaprakārāsadgrāhavyutthāne śaktidarśanam /",
  "SA20asmahsbu:1944": "āścaryaṃ cāpyanāścaryaṃ saṃjñā caiva caturvidhā //",
  "SA20asmahsbu:1945": "saptaprakārāsadgrāhavyutthānaśaktidarśanamanaskāraḥ /",
  "SA20asmahsbu:1946": "saptavidho 'sadgrāhaḥ /",
  "SA20asmahsbu:1947": "asati sadgrāho doṣavati guṇavatvagrāho guṇavatyaguṇavatvagrāhaḥ /",
  "SA20asmahsbu:1948": "sarvasaṃskāreṣu ca nityasukhāsadgrāhau /",
  "SA20asmahsbu:1949": "sarvadharmeṣu cātmāsadgrāhaḥ nirvāṇe cāśāntāsadgrāhaḥ /",
  "SA20asmahsbu:1950": "yasya pratipakṣeṇa śūnyatāsamādhitrayaṃ dharmoddānacatuṣṭayaṃ ca deśyate /",
  "SA20asmahsbu:1951": "āścarye caturvidhasaṃjñāmanaskāraḥ /",
  "SA20asmahsbu:1952": "pāramitāsūdārasaṃjñā āyatatvasaṃjñā pratikāranirapekṣasaṃjñā vipākanirapekṣasaṃjñā ca /",
  "SA20asmahsbu:1953": "anāścarye 'pi caturvidhamanaskāraḥ /",
  "SA20asmahsbu:1954": "caturvidham anāścaryam audarya āyatatve ca sati pāramitānāṃ buddhatvaphalābhinivartanāt /",
  "SA20asmahsbu:1955": "asminn eva ca dvaye sati svaparasamacittāvasthāpanāt tadviśiṣṭebhyaś ca śarudibhyaḥ [Msa_74] pūjādilābhe sati pratikāranirapekṣatā ...",
  "SA20asmahsbu:1956": "AMsa_11.69 samatā sarvasatveṣu dṛṣṭiś cāpi mahātmikā /",
  "SA20asmahsbu:1957": "paraguṇapratikāras trayāśastir nirantaraḥ //",
  "SA20asmahsbu:1958": "... pratyayakārāśaṃsanamanaskāro dānādiguṇapravṛttyā parebhyaḥ /",
  "SA20asmahsbu:1959": "āśāstimanaskāraḥ satveṣu tristhānāśaṃsanāt /",
  "SA20asmahsbu:1960": "pāramitānāṃ bodhisatvabhūminiṣṭhāyā buddhabhūminiṣṭhāyāḥ satvāvaraṇāśaṃsanā cca /",
  "SA20asmahsbu:1961": "nirantaramanaskāro dānādibhir avadhyakālakaraṇābhisaṃskaraṇāt /",
  "SA20asmahsbu:1962": "AMsa_11.70 buddhapraṇītānuṣṭhānād arvāgasthānacetanāt /",
  "SA20asmahsbu:1963": "taddhānivṛddhyā satveṣu anāmodaḥ pramodanā //",
  "SA20asmahsbu:1964": "samyakprayogamanaskāro 'viparītānuṣṭhānād arvāgasthānamanasikāraṇāt /",
  "SA20asmahsbu:1965": "anāmodamanaskāro dānādibhir hīyamāneṣu /",
  "SA20asmahsbu:1966": "pramodamanaskāro dānādibhirvardhamāneṣu satveṣu /",
  "SA20asmahsbu:1967": "AMsa_11.71 prativarṇikāyāṃ varṇikābhūtāyāṃ bhāvanāyāṃ ca nārūciḥ /",
  "SA20asmahsbu:1968": "nādhivāsamanaskāro vyākṛtaniyate spṛhā //",
  "SA20asmahsbu:1969": "arucimanaskāraḥ pāramitāprativarṇikā bhāvanāyāṃ /",
  "SA20asmahsbu:1970": "rucimanaskāro bhūtāyāṃ /",
  "SA20asmahsbu:1971": "anadhivāsanāmanaskāro mātsaryādivipakṣavinayanābhisaṃskāraṇāt /",
  "SA20asmahsbu:1972": "spṛhāmanaskāro dvividhiḥ pāramitāparipūrivyākaraṇalābhaspṛhāmanaskāraḥ pāramitāniyatabhūmyavasthālābhaspṛhāmanaskāraś ca /",
  "SA20asmahsbu:1973": "AMsa_11.72 āyatyāṃ darśanād vṛtticetanā samatekṣaṇā /",
  "SA20asmahsbu:1974": "agradharmeṣu vṛttyā ca agratvātmāvadhāraṇāt dhāraṇā //",
  "SA20asmahsbu:1975": "āyatyāṃ darśanād vṛttimanaskāro yātvā gatiṃ gatvā bodhisatvena satā 'vaśyakaraṇīyatā 'bhisaṃskāraṇāt /",
  "SA20asmahsbu:1976": "dānādīnāṃ samatekṣaṇāmanaskāras tadanyair [Msa_75] bodhisatvaiḥ sahātmanaḥ pāramitāsātatyakaraṇādhimokṣārthaṃ /",
  "SA20asmahsbu:1977": "agratvātmāvadhāraṇamanaskāraḥ pāramitāgradharmapravṛttyā svātmanaḥ pradhānabhāvasaṃdarśanāt /",
  "SA20asmahsbu:1978": "AMsa_11.73 ete śubhamanaskārā daśapāramitānvayāḥ /",
  "SA20asmahsbu:1979": "sarvadā bodhisatvānāṃ dhātupuṣṭau bhavanti hi //",
  "SA20asmahsbu:1980": "iti nigamanaśloko gatārthaḥ / dharmaparyeṣṭibhede dvau ślokau /",
  "SA20asmahsbu:1981": "AMsa_11.74 puṣṭer adhyāśayato mahatī paryeṣṭir iṣyate dhīre /",
  "SA20asmahsbu:1982": "savivāsā hy avivāsā tathaiva vaibhutvikī teṣām //",
  "SA20asmahsbu:1983": "AMsa_11.75 asakāyā laghulabdhakāyā prapūrṇakāyā ca bodhisatvānām /",
  "SA20asmahsbu:1984": "bahumānasūkṣmamānā nirmāṇā caiṣaṇābhimatā //",
  "SA20asmahsbu:1985": "trayodaśavidhā paryeṣṭiḥ /",
  "SA20asmahsbu:1986": "puṣṭitaḥ śrutādhimuktipuṣṭyā /",
  "SA20asmahsbu:1987": "adhyāśayato dharmamukhasrotasā /",
  "SA20asmahsbu:1988": "mahatī cittatvalābhināṃ /",
  "SA20asmahsbu:1989": "savipravāsā prathamā /",
  "SA20asmahsbu:1990": "avipravāsā dvitīyā vaibhutvikī tṛtīyā /",
  "SA20asmahsbu:1991": "akāyā śrutacintāmayī dharmakāyarahitatvāt /",
  "SA20asmahsbu:1992": "sakāyā bhāvanāmayī adhimukticaryābhūmau /",
  "SA20asmahsbu:1993": "laghukāyā saptasu bhūmiṣu /",
  "SA20asmahsbu:1994": "paripūrṇakāyā śeṣāsu /",
  "SA20asmahsbu:1995": "bahumānādhimukticaryābhūmau /",
  "SA20asmahsbu:1996": "sūkṣmamānā saptasu /",
  "SA20asmahsbu:1997": "nirmāṇā śeṣāsu /",
  "SA20asmahsbu:1998": "dharmahetutvaparyeṣṭau ślokaḥ /",
  "SA20asmahsbu:1999": "AMsa_11.76 rūpārūpe dharmo lakṣaṇahetus tathaiva cārogyaṃgye /",
  "SA20asmahsbu:2000": "aiśvarye 'bhijñābhis tadakṣayatve ca dhīrāṇām //",
  "SA20asmahsbu:2001": "rūpe lakṣaṇahetur dharmaḥ /",
  "SA20asmahsbu:2002": "arūpe ārogyahetuḥ kleśavyādhipraśamanāt aiśvaryahetur abhijñābhis tadakṣayatvahetuś cānupadhiśeṣanirvāṇo 'pyanupacchedāt /",
  "SA20asmahsbu:2003": "ata evoktaṃ brahmaparipṛcchāsūtre /",
  "SA20asmahsbu:2004": "caturbhir dharmaiḥ samanvāgatā bodhisatvā dharmaṃ paryeṣante /",
  "SA20asmahsbu:2005": "[Msa_76] ratnasaṃjñayā durlabhārthena bhaiṣajyasaṃjñayā kleśavyādhipraśamanārthena arthasaṃjñayā avipraṇāśārthena nirvāṇasaṃjñayā sarvaduḥkhapraśamanārthena /",
  "SA20asmahsbu:2006": "ratnābhūtāni hi lakṣaṇāni śobhākaratvād atas taddhetutvād dharmaratnasaṃjñā /",
  "SA20asmahsbu:2007": "ārogyahetutvād bhaiṣajyasaṃjñā abhijñāiśvaryahetutvād arthasaṃjñā /",
  "SA20asmahsbu:2008": "tadakṣayahetutvān nirvāṇasaṃjñākṣayanirbhayatārthena /",
  "SA20asmahsbu:2009": "vikalpaparyeṣṭau ślokaḥ /",
  "SA20asmahsbu:2010": "AMsa_11.77 abhāvabhāvādhyapavādakalpa ekatvanānāsvaviśeṣakalpāḥ /",
  "SA20asmahsbu:2011": "yathārthanāmābhiniveśakalpāḥ jinātmajaiḥ saṃparivarjanīyāḥ //",
  "SA20asmahsbu:2012": "daśavidhavikalpo bodhisatvena parivarjanīyaḥ /",
  "SA20asmahsbu:2013": "abhāvavikalpo yasya pratipakṣeṇāha /",
  "SA20asmahsbu:2014": "prajñāpāramitāyām iha bodhisatvo bodhisatva eva sann iti /",
  "SA20asmahsbu:2015": "bhāvavikalpo yasya pratipakṣeṇāha /",
  "SA20asmahsbu:2016": "bodhisatvaṃ na samanupaśyatīty evam ādi /",
  "SA20asmahsbu:2017": "adhyāropavikalpo yasya pratipakṣeṇāha /",
  "SA20asmahsbu:2018": "rūpaṃ śāriputra svabhāvena śūnyam iti /",
  "SA20asmahsbu:2019": "apavādavikalpo yasya pratipakṣeṇāha /",
  "SA20asmahsbu:2020": "na śūnyatayeti /",
  "SA20asmahsbu:2021": "ekatvavikalpo yasya pratipakṣeṇāha /",
  "SA20asmahsbu:2022": "yā rūpasya śūnyatā na tadrūpam iti /",
  "SA20asmahsbu:2023": "nānātvavikalpo yasya pratipakṣeṇāha /",
  "SA20asmahsbu:2024": "na cānyatra śūnyatāyā rūpaṃ rūpam eva śūnyatā śūnyataiva rūpam iti /",
  "SA20asmahsbu:2025": "svalakṣaṇavikalpo yasya pratipakṣeṇāha /",
  "SA20asmahsbu:2026": "nāmamātram idaṃ yad idaṃ rūpam iti /",
  "SA20asmahsbu:2027": "viśeṣavikalpo yasya pratipakṣeṇāha /",
  "SA20asmahsbu:2028": "rūpasya hi notpādo na nirodho na saṃkleśo na vyavadānam iti /",
  "SA20asmahsbu:2029": "yathānāmārthābhiniveśavikalpo yasya pratipakṣeṇāha /",
  "SA20asmahsbu:2030": "kṛtrimaṃ nāmety evam ādi /",
  "SA20asmahsbu:2031": "yathārthanāmābhiniveśavikalpaś ca yasya pratipakṣeṇāha /",
  "SA20asmahsbu:2032": "tāni bodhisatvaḥ sarvanāmāni na samanupaśyat yasamanupaśyan nābhiniviśate yathārthatayetya bhiprāyaḥ /",
  "SA20asmahsbu:2033": "AMsa_11.78 iti śubhamatir etya yatnam ugraṃ dvayaparyeṣitadharmatāsatatvaḥ /",
  "SA20asmahsbu:2034": "pratiśaraṇamataḥ sadā prajānāṃ bhavati guṇaiḥ sa samudravat prapūrṇaḥ //",
  "SA20asmahsbu:2035": "anena nigamanaślokena paryeṣṭimāhātmyaṃ trividhaṃ darśayati /",
  "SA20asmahsbu:2036": "upāyamāhātmyam ugravīryatayā saṃvṛtiparamārthasatyadharmatāparyeṣaṇataś ca tatvaṃ satyam ity arthaḥ /",
  "SA20asmahsbu:2037": "parārthamāhātmyaṃ pratiśaraṇībhāvāt prajānāṃ /",
  "SA20asmahsbu:2038": "sva-arthamāhātmyaṃ ca guṇaiḥ samudravat prapūrṇatvāt /",
  "SA20asmahsbu:2039": "mahāyānasūtrālaṃkāre dharmaparyeṣṭyadhikāra ekādaśaḥ",
  "SA20asmahsbu:2040": "[Msa_77]",
  "SA20asmahsbu:2041": "CHAPITRE XII",
  "SA20asmahsbu:2042": "dvādaśo 'dhikāraḥ",
  "SA20asmahsbu:2043": "dharmadeśanāyāṃ mātsaryapratiṣedhe ślokaḥ",
  "SA20asmahsbu:2044": "AMsa_12.1 prāṇān bhogāṃś ca dhīrāḥ pramuditamanasaḥ kṛcchralabdhān asārān satvebhyo duḥkhitebhyaḥ satatam avasṛjanty uccadānaprakāraiḥ /",
  "SA20asmahsbu:2045": "prāg evodāradharmaṃ hitakaram asakṛt sarvathaiva prajānāṃ kṛcchre naivopalabdhaṃ bhṛśamavasṛjatāṃ vṛddhigaṃ cāvyayaṃ ca //",
  "SA20asmahsbu:2046_0": "kṛcchralabdhān apy asārān kṣayitvā prāṇān bhogāṃś ca bodhisatvā duḥkhitebhyaḥ kāruṇyāt",
  "SA20asmahsbu:2046_1": "satatam udārair visargair utsṛjanti prāg eva dharmaṃ yo naiva kṛcchreṇa vā bhṛśam",
  "SA20asmahsbu:2046_2": "api vāvasṛjatāṃ vṛddhiṃ gachati na kṣayaṃ /",
  "SA20asmahsbu:2047": "dharmanairarthakyasārthakye ślokadvayaṃ /",
  "SA20asmahsbu:2048": "AMsa_12.2 dharmo naiva ca deśito bhagavatā pratyātmavedyo yata ākṛṣṭā janatā ca yuktayuktivihitair dharmaiḥ svakīṃ dharmatāṃ /",
  "SA20asmahsbu:2049": "svaśāntyāsyapuṭe viśuddhivipule sādhāraṇe 'thākṣaye lāleneva kṛpātmabhis tvajagaraprakhyaiḥ samāpāditā //",
  "SA20asmahsbu:2050": "tatra buddhā ajagaropamās teṣāṃ svaśāntir āsyapuṭaṃ dharmakāyaḥ /",
  "SA20asmahsbu:2051": "viśuddhivipulaṃ savāsanakleśajñeyāvaraṇaviśuddhitaḥ /",
  "SA20asmahsbu:2052": "sādhāraṇaṃ sarvabuddhaiḥ akṣayam ātyantikatvāt /",
  "SA20asmahsbu:2053": "AMsa_12.3 tasmān naiva nirarthikā bhavati sā yā bhāvanā yogināṃ tasmān naiva nirarthikā bhavati sā yā deśanā saugatī /",
  "SA20asmahsbu:2054": "dṛṣṭo 'rthaḥ śrutamātrakād yadi bhavet syād bhāvanāpārthikā aśrutvā yadi bhāvanām anuviśet syād deśanāpārthikā //",
  "SA20asmahsbu:2055": "tasmān na nirarthikā yogināṃ bhāvanā bhavati pratyātmavedyasya dharmasya tadvaśenābhigamāt /",
  "SA20asmahsbu:2056": "na nirarthikā deśanā bhavati yuktivihitair dharmaiḥ svadharmatāyāṃ janatākarṣaṇāt /",
  "SA20asmahsbu:2057": "yathā punarbhāvanā sārthikā bhaved deśanā vā tat ślokārdhena darśayati /",
  "SA20asmahsbu:2058": "śeṣaṃ gatārthaṃ /",
  "SA20asmahsbu:2059": "deśanāvibhāge ślokaḥ /",
  "SA20asmahsbu:2060": "AMsa_12.4 āgamato adhigamato vibhutvato deśanāgrasatvānāṃ /",
  "SA20asmahsbu:2061": "mukhato rūpāt sarvākāśād uccaraṇatā 'pi............ //",
  "SA20asmahsbu:2062": "[Msa_78]",
  "SA20asmahsbu:2063": "tatra vibhutvato yā mahābhūmipraviṣṭānāṃ /",
  "SA20asmahsbu:2064": "sarvato rūpādyā vṛkṣavāditrādibhyo 'pi niścarati /",
  "SA20asmahsbu:2065": "śeṣaṃ gatārthaṃ /",
  "SA20asmahsbu:2066": "deśanāsaṃpattau ślokadvayaṃ /",
  "SA20asmahsbu:2067": "AMsa_12.5 viṣadā saṃdehajahā ādeyā tatvadarśikā dvividhā /",
  "SA20asmahsbu:2068": "saṃpannadeśaneyaṃ vijñeyaṃyā bodhisatvānāṃ //",
  "SA20asmahsbu:2069": "ayaṃ catuṣkārthanirdeśena ślokaḥ /",
  "SA20asmahsbu:2070": "yad uktaṃ brahmaparipṛcchāyāṃ /",
  "SA20asmahsbu:2071": "caturbhir dharmaiḥ samanvāgatā bodhisatvā mahādharmadānaṃ vitaranti saddharmaparigrahaṇatayā ātmanaḥ prajñottāpanatayā satpuruṣakarmakaraṇatayā saṃkleśavyavadānasaṃdeśanatayā ca /",
  "SA20asmahsbu:2072": "ekena hi bāhuśrutyād viṣadā deśanā bhavati /",
  "SA20asmahsbu:2073": "dvitīyena mahāprājñatvāt saṃśayajahā pareṣāṃ saṃśayacchedāt /",
  "SA20asmahsbu:2074": "tṛtīyenānavadyakarmatvād ādeyā /",
  "SA20asmahsbu:2075": "caturthena tatvadarśikā dvividhā saṃkleśalakṣaṇasya ca tatvasya vyavadānalakṣaṇasya ca dvābhyāṃ dvābhyāṃ satyābhyāṃ /",
  "SA20asmahsbu:2076": "AMsa_12.6 madhurā madavyapetā na ca khinnā deśanāgrasatvānāṃ /",
  "SA20asmahsbu:2077": "sphuṭacitrayuktagamikā nirāmiṣā sarvagā caiva //",
  "SA20asmahsbu:2078": "asmin dvitīye śloke madhurā pareṇākṣiptasyāparuṣavacanāt /",
  "SA20asmahsbu:2079": "madavyapetā stutau siddhau vā madānanugamanāt /",
  "SA20asmahsbu:2080": "akhinnā akilāsikatvāt /",
  "SA20asmahsbu:2081": "sphuṭā nirācāryamuṣṭitvāt kṛtsnadeśanataḥ /",
  "SA20asmahsbu:2082": "citrā apunaruktatvāt /",
  "SA20asmahsbu:2083": "yuktā pramāṇāviruddhavāt /",
  "SA20asmahsbu:2084": "gamikā pratītapadavyañjanatvāt nirāmiṣā prasannādhikārānadhikatvāt /",
  "SA20asmahsbu:2085": "sarvatragā yānatrayagatatvāt /",
  "SA20asmahsbu:2086": "vāksaṃpattau ślokaḥ /",
  "SA20asmahsbu:2087": "AMsa_12.7 adīnā madhurā sūktā pratītā viṣadā tathā vāg jinātmaje /",
  "SA20asmahsbu:2088": "yathārhā nirāmiṣā ca parimitākṣayā tathā //",
  "SA20asmahsbu:2089": "[Msa_79]",
  "SA20asmahsbu:2090": "adīnā paurī parṣanpūraṇāt /",
  "SA20asmahsbu:2091": "madhurā valguḥ /",
  "SA20asmahsbu:2092": "sūktā vispaṣṭā suniruktākṣaratvāt /",
  "SA20asmahsbu:2093": "pratītā vijñeyā pratītābhidhānatvāt /",
  "SA20asmahsbu:2094": "yathārhā śravaṇīyā vineyānurūpatvāt /",
  "SA20asmahsbu:2095": "anāmiṣā aniḥśritalābhasatkārā loke /",
  "SA20asmahsbu:2096": "pratatā apratikūlā /",
  "SA20asmahsbu:2097": "parimitā āyāmakhedāt /",
  "SA20asmahsbu:2098": "viṣadā aparyāttā /",
  "SA20asmahsbu:2099": "vyañjanasaṃpattau ślokadvayaṃ /",
  "SA20asmahsbu:2100": "AMsa_12.8 uddeśān nirdeśāt tathaiva yānānulomanāt ślākṣṇyāt /",
  "SA20asmahsbu:2101": "prātītyād yāthārhān nairyāṇyād ānukūlyatvāt //",
  "SA20asmahsbu:2102": "yuktaiḥ padavyañjanair uddeśāt pramāṇāvirodhena /",
  "SA20asmahsbu:2103": "sahitair nirdeśād uddeśāvirodhena /",
  "SA20asmahsbu:2104": "yānānulomanād ānulomikair yānatrayāvirodhena /",
  "SA20asmahsbu:2105": "ślākṣṇyād anucchavikair akaṣṭaśabdatayā /",
  "SA20asmahsbu:2106": "prātītyād aupayikaiḥ pratītārthatayā cārthopagamanāt /",
  "SA20asmahsbu:2107": "yāthārhāt pratirūpair vineyānurūpatayā /",
  "SA20asmahsbu:2108": "nairyāṇyāt pradakṣiṇair nirvāṇādhikāratayā /",
  "SA20asmahsbu:2109": "ānukūlyān nipakasyāṅgasaṃbhāraiḥ śaikṣasyāryāṣṭāṅgamārgānukūlyāt /",
  "SA20asmahsbu:2110": "AMsa_12.9 vyañjanasaṃpac caiṣā vijñeyā sarvathāgrasatvānāṃ /",
  "SA20asmahsbu:2111": "ṣaṣṭyaṅgī sācintyā ghoṣo 'nantas tu sugatānāṃ //",
  "SA20asmahsbu:2112": "ṣaṣṭyaṅgī sācintyā yā guhyakādhipatinirdeśe buddhasya ṣaṣṭyākārā vāg nirdiṣṭā /",
  "SA20asmahsbu:2113": "punar aparaṃ śāntamate tathāgatasya ṣaṣṭyākāropetā vāg niścarati snigdhā ca mṛdukā ca manojñā ca manoramā ca śuddhā ceti vistaraḥ /",
  "SA20asmahsbu:2114": "tatra [Msa_80] snigdhā satvadhātukuśalamūlopastambhikatvāt /",
  "SA20asmahsbu:2115": "mṛdukā duṣṭa eva dharme sukhasaṃsparśatvāt /",
  "SA20asmahsbu:2116": "manojñā svarthatvāt /",
  "SA20asmahsbu:2117": "manoramā suvyañjanatvāt /",
  "SA20asmahsbu:2118": "śuddhā niruttaralokottarapṛṣṭhalabdhatvāt /",
  "SA20asmahsbu:2119": "vimalā sarvakleśānuśayavāsanāvisaṃyuktatvāt /",
  "SA20asmahsbu:2120": "prabhāsvarā pratītapadavyañjanatvāt /",
  "SA20asmahsbu:2121": "valguḥ sarvatīrthyakumatidṛṣṭivighātabalaguṇayuktatvāt /",
  "SA20asmahsbu:2122": "śravaṇīyā pratipattinairyāṇikatvāt /",
  "SA20asmahsbu:2123": "anantā sarvaparapravādibhir anāchedyatvāt /",
  "SA20asmahsbu:2124": "kalā rañjikatvāt /",
  "SA20asmahsbu:2125": "vinītā rāgādipratipakṣatvāt /",
  "SA20asmahsbu:2126": "akarkaśā śikṣāprajñaptisukhopāyatvāt /",
  "SA20asmahsbu:2127": "aparuṣā tadvyatikramasaṃpanniḥsaraṇopadeśakatvāt /",
  "SA20asmahsbu:2128": "suvinītā yānatrayanayopadeśikatvāt /",
  "SA20asmahsbu:2129": "karṇasukhā vikṣepapratipakṣatvāt /",
  "SA20asmahsbu:2130": "kāyaprahlādanakarī samādhyāvāhakatvāt /",
  "SA20asmahsbu:2131": "cittāudvilyakarī vipaśyanāprāmodyāvāhaphalakatvāt /",
  "SA20asmahsbu:2132": "hṛdayasaṃtuṣṭikarī saṃśayacchedikatvāt /",
  "SA20asmahsbu:2133": "prītisukhasaṃjananī mithyāniścayāpakarṣikatvāt /",
  "SA20asmahsbu:2134": "niḥparidāhā pratipattāvavipratisāratvāt /",
  "SA20asmahsbu:2135": "ājñeyā saṃpannaśrutamayajñānāśrayatvāt /",
  "SA20asmahsbu:2136": "vijñeyā saṃpannacintāmayajñānāśrayatvāt /",
  "SA20asmahsbu:2137": "viṣpaṣṭā anācāryamuṣṭidharmavihitatvāt /",
  "SA20asmahsbu:2138": "premaṇīyā 'nuprāptasvaka-arthānāṃ premakaratvāt /",
  "SA20asmahsbu:2139": "abhinandanīyā 'nanuprāptasvakārthānāṃ spṛhaṇīyatvāt /",
  "SA20asmahsbu:2140": "ājñāpanīyā acintyadharmasamyagdarśikatvāt /",
  "SA20asmahsbu:2141": "vijñāpanīyā 'cintyadharmasamyagdeśikatvāt /",
  "SA20asmahsbu:2142": "yuktā pramāṇāviruddhatvāt /",
  "SA20asmahsbu:2143": "sahitā yathārhavineyadeśikatvāt /",
  "SA20asmahsbu:2144": "punaruktadoṣajahā avandhyatvāt /",
  "SA20asmahsbu:2145": "siṃhasvaravegā sarvatīrthyasaṃtrāsakatvāt /",
  "SA20asmahsbu:2146": "nāgasvaraśabdā udāratvāt /",
  "SA20asmahsbu:2147": "meghasvaraghoṣā gambhīratvāt /",
  "SA20asmahsbu:2148": "nāgendrarutā ādeyatvāt /",
  "SA20asmahsbu:2149": "kinnarasaṃgītighoṣā madhuratvāt /",
  "SA20asmahsbu:2150": "kalaviṅkasvararutaravitā 'bhīkṣṇabhaṅgaratvāt /",
  "SA20asmahsbu:2151": "brahmasvararutaravitā dūraṃgamatvāt /",
  "SA20asmahsbu:2152": "jīvaṃjīvakasvararutaravitā sarvasiddhipūrvaṃgamanaṅgalatvāt /",
  "SA20asmahsbu:2153": "devendramadhuranirghoṣā anatikramaṇīyatvāt /",
  "SA20asmahsbu:2154": "dundubhisvarā sarvamārapratyarthikavijayapūrvaṃgamatvāt /",
  "SA20asmahsbu:2155": "anunnatā stutyasaṃkliṣṭatvāt /",
  "SA20asmahsbu:2156": "anavanatā nindā'saṃkliṣṭatvāt /",
  "SA20asmahsbu:2157": "sarvaśabdānupraviṣṭā sarvavyākaraṇasarvākāralakṣaṇānupraviṣṭatvāt /",
  "SA20asmahsbu:2158": "apaśabdavigatā smṛtisaṃpramoṣe tadaniścaraṇatvāt /",
  "SA20asmahsbu:2159": "avikalā vineyakṛtyasarvakālapratyupasthitatvāt /",
  "SA20asmahsbu:2160": "alīnā lābhasatkārāniśritatvāt /",
  "SA20asmahsbu:2161": "adīnā sāvadyāpagatatvāt /",
  "SA20asmahsbu:2162": "pramuditā akheditvāt /",
  "SA20asmahsbu:2163": "prasṛtā sarvavidyāsthānakauśalyānugatatvāt /",
  "SA20asmahsbu:2164": "akhilā satvānāṃ tatsakalārthasaṃpādakatvāt /",
  "SA20asmahsbu:2165": "saritā prabandhānupacchinnatvāt /",
  "SA20asmahsbu:2166": "lalitā vicitrākārapratyupasthānatvāt /",
  "SA20asmahsbu:2167": "sarvasvarapūraṇī ekasvaranaikaśabdavijñaptipratyupasthāpanatvāt /",
  "SA20asmahsbu:2168": "sarvasatvendriyasaṃtoṣaṇī ekānekārthavijñaptipratyupasthānatvāt /",
  "SA20asmahsbu:2169": "aninditā yathāpratijñatvāt /",
  "SA20asmahsbu:2170": "acañcalā āgamitakālaprayuktatvāt /",
  "SA20asmahsbu:2171": "acapalā atvaramāṇavihitatvāt /",
  "SA20asmahsbu:2172": "sarvaparṣadanuravitā dūrāntikaparṣattulyaśravaṇatvāt /",
  "SA20asmahsbu:2173": "[Msa_81] sarvākāravaropeto sarvalaukikārthadṛṣṭāntadharmapariṇāmikatvāt /",
  "SA20asmahsbu:2174": "deśanāmāhātmye catvāraḥ ślokāḥ /",
  "SA20asmahsbu:2175": "AMsa_12.10 vācā padaiḥ suyuktair anudeśavibhāgasaṃśayacchedaiḥ /",
  "SA20asmahsbu:2176": "bahulīkārānugatā hy uddhaṭitavipañcitajñeṣu //",
  "SA20asmahsbu:2177": "ākhyāti vācā /",
  "SA20asmahsbu:2178": "prajñāpayati padaiḥ suyuktaiḥ /",
  "SA20asmahsbu:2179": "prasthāpayati vibhājayati vivṛṇoti yathākramamuddeśavibhāgasaṃśayacchedaiḥ /",
  "SA20asmahsbu:2180": "uttānīkaroti uttānīkaraṇaṃ bahulīkārānugatā deśanā niścayabalādhānarthaṃ /",
  "SA20asmahsbu:2181": "deśayaty udghaṭitajñeṣu /",
  "SA20asmahsbu:2182": "saṃprakāśayati vipañcitajñeṣu /",
  "SA20asmahsbu:2183": "AMsa_12.11 śuddhā trimaṇḍalena hiteyaṃ deśanā hi buddhānāṃ /",
  "SA20asmahsbu:2184": "doṣair vivarjitā punar aṣṭabhir eṣaiva vijñeyā //",
  "SA20asmahsbu:2185": "śuddhā trimaṇḍaleneti /",
  "SA20asmahsbu:2186": "yena ca deśayati vācā padaiś ca /",
  "SA20asmahsbu:2187": "yathā coddeśādiprakāraiḥ /",
  "SA20asmahsbu:2188": "yeṣu codghaṭitavipañcitajñeṣu /",
  "SA20asmahsbu:2189": "eṣaiva ca deśanā punar aṣṭadoṣavivarjitā veditavyā yathākramaṃ /",
  "SA20asmahsbu:2190": "AMsa_12.12 kauśīdyam anavabodho hy avakāśasyākṛtir hy anītatvam /",
  "SA20asmahsbu:2191": "saṃdehasyācchedas tadvigamasyādṛḍhīkaraṇam //",
  "SA20asmahsbu:2192": "te punar aṣṭau doṣāḥ kauśīdyam anavasaṃbodhaḥ avakāśasyākaraṇaṃ anītārthatvaṃ saṃdehasyācchedanā tadvigamasyādṛḍhīkaraṇaṃ niścayasyety arthaḥ /",
  "SA20asmahsbu:2193": "AMsa_12.13 khedo 'tha matsaritvaṃ doṣā hy ete matā kathāyāṃ hi /",
  "SA20asmahsbu:2194": "tadabhāvād buddhānāṃ niruttarā deśanā bhavati //",
  "SA20asmahsbu:2195": "khedo yenābhīkṣṇaṃ na deśayet / matsaritvaṃ cākṛtsnaprakāśantā / arthasaṃpattau ślokadvayaṃ /",
  "SA20asmahsbu:2196": "AMsa_12.14 kalyāṇo dharmo 'yaṃ hetutvād bhaktituṣṭibuddhīnāṃ /",
  "SA20asmahsbu:2197": "dvividhārthaḥ sugrāhyaś caturguṇabrahmacaryavadaḥ //",
  "SA20asmahsbu:2198": "AMsa_12.15 parair asādhāraṇayogakevalaṃ tridhātukakleśavihānipūrakam /",
  "SA20asmahsbu:2199": "svabhāvaśuddhaṃ malaśuddhitaś ca tac caturguṇabrahmavicaryam iṣyate //",
  "SA20asmahsbu:2200": "[Msa_82]",
  "SA20asmahsbu:2201": "caturguṇabrahmacaryasaṃprakāśako dharmaḥ /",
  "SA20asmahsbu:2202": "ādimadhyaparyavasānakalyāṇo yathākramaṃ śrutacintābhāvanābhir bhaktituṣṭibuddhihetutvāt /",
  "SA20asmahsbu:2203": "tatra bhaktir adhimuktiḥ saṃpratyayaḥ tuṣṭiḥ prāmodyaṃ yuktinidhyānāc chakyaprāptitāṃ viditvā /",
  "SA20asmahsbu:2204": "buddhiḥ samāhitacittasya yathābhūtajñānaṃ /",
  "SA20asmahsbu:2205": "dvividhārtha ityataḥ svarthaḥ saṃvṛttiparamārthasatyayogāt /",
  "SA20asmahsbu:2206": "sugrāhya ityataḥ suvyañjanaḥ pratītapadavyañjanatvāt /",
  "SA20asmahsbu:2207": "caturguṇaṃ brahmacaryaṃ /",
  "SA20asmahsbu:2208": "kevalaṃ parair asādhāraṇatvāt paripūrṇaṃ tridhātukleśaprahāṇaparipūraṇāt /",
  "SA20asmahsbu:2209": "pariśuddhaṃ svabhāvaviśuddhito 'nāsravatvāt /",
  "SA20asmahsbu:2210": "paryavadātaṃ malaviśuddhitaḥ saṃtānaviśuddhyā kṣīṇāsravāṇāṃ /",
  "SA20asmahsbu:2211": "abhisaṃdhivibhāge ślokadvayaṃ /",
  "SA20asmahsbu:2212": "AMsa_12.16 avatāraṇasaṃdhiś ca saṃdhir lakṣaṇato 'paraḥ /",
  "SA20asmahsbu:2213": "pratipakṣābhisaṃdhiś ca saṃdhiḥ pariṇatāv api //",
  "SA20asmahsbu:2214": "AMsa_12.17 śrāvakeṣu svabhāveṣu doṣāṇāṃ vinaye tathā /",
  "SA20asmahsbu:2215": "abhidhānasya gāmbhīrye saṃdhir eṣa caturvidhaḥ //",
  "SA20asmahsbu:2216": "AMsa_12.17* asāre sāramatayo viparyāse ca susthitāḥ /",
  "SA20asmahsbu:2217": "kleśena ca susaṃkliṣṭā labhante bodhimuktamāṃ //",
  "SA20asmahsbu:2218": "caturvidho 'bhisaṃdhirdeśanāyāṃ buddhasya veditavyaḥ /",
  "SA20asmahsbu:2219": "avatāraṇābhisaṃdhir lakṣaṇābhisaṃdhiḥ pratipakṣābhisaṃdhiḥ pariṇāmana-abhisaṃdhiśca /",
  "SA20asmahsbu:2220": "tatrāvatāraṇābhisaṃdhiḥ śrāvakeṣu draṣṭavyaḥ /",
  "SA20asmahsbu:2221": "śāsanāvatāraṇārtham anuttrāsāya rūpādyastitvadeśanāt /",
  "SA20asmahsbu:2222": "lakṣaṇābhisaṃdhis triṣu parikalpitādisv abhāveṣu draṣṭavyo niḥsvabhāvānutpannādisarvadharmadeśanāt /",
  "SA20asmahsbu:2223": "pratipakṣābhisaṃdhir doṣāṇāṃ vinaye draṣṭavyo yathāṣṭāvaraṇapratipakṣāgrayānasaṃbhāṣānuśaṃse gāthādvayaṃ vakṣyati /",
  "SA20asmahsbu:2224": "pariṇāmanābhisaṃdhir abhidhānagāmbhīrye draṣṭavyo yathāha /",
  "SA20asmahsbu:2225": "asāre sāratayo viparyāseca sukhitāḥ /",
  "SA20asmahsbu:2226": "kleśena ca susaṃkliṣṭā labhante bodhim uttamāṃ // iti",
  "SA20asmahsbu:2227": "ayam atrābhisaṃdhiḥ /",
  "SA20asmahsbu:2228": "asāre sāramataya ity avikṣepe yeṣāṃ sārabuddhiḥ pradhānabuddhirvikṣepo hi visāraś cetasaḥ /",
  "SA20asmahsbu:2229": "viparyāse ca susthitā iti nityasukhaśucyātmagrāhaviparyayeṇānityādike viparyāse susthitā aparihāṇitaḥ /",
  "SA20asmahsbu:2230": "kleśena ca sa saṃkliṣṭā iti dīrghaduṣkaravyāyām aśrameṇātyarthaṃ parikliṣṭāḥ /",
  "SA20asmahsbu:2231": "abhiprāyavibhāge ślokaḥ /",
  "SA20asmahsbu:2232": "AMsa_12.18 samatā 'rthāntare jñeyas tathā kālāntare punaḥ /",
  "SA20asmahsbu:2233": "pudgalasyāśaye caiva abhiprāyaś caturvidhaḥ //",
  "SA20asmahsbu:2234": "[Msa_83]",
  "SA20asmahsbu:2235": "caturvidho 'bhiprāyaḥ /",
  "SA20asmahsbu:2236": "satatābhiprāyo yad āha /",
  "SA20asmahsbu:2237": "aham eva sa tasmin samaye vipaśvī samyaksaṃbuddho 'bhūvam ity aviśiṣṭadharmakāyatvāt /",
  "SA20asmahsbu:2238": "arthāntarābhiprāyo yad āha /",
  "SA20asmahsbu:2239": "niḥsvabhāvāḥ sarvadharmā anutpannā ity evam ādi ayathārutārthatvāt kālāntarābhiprāyo yadāha /",
  "SA20asmahsbu:2240": "ye sukhāvatyāṃ prāṇidhānaṃ kariṣyanti te tatropapatsyanta iti kālāntareṇety abhiprāyaḥ /",
  "SA20asmahsbu:2241": "pudgalāśayābhiprāyo yat tad eva kuśalamūlaṃ kasyacit praśaṃsate kasyacid vigarhate 'lpamātrasaṃtuṣṭasya vaipulyasaṃgrahāt mahāyānasūtrāntasānuśaṃsaṃ gāthādvayam upādāyāha /",
  "SA20asmahsbu:2242": "AMsa_12.19 buddhe dharme 'vajñā kauśīdyaṃ tuṣṭir alpamātreṇa /",
  "SA20asmahsbu:2243": "rāge māne caritaṃ kaukṛtaṃ cāniyatabhedaḥ //",
  "SA20asmahsbu:2244": "AMsa_12.20 satvānām āvaraṇaṃ tatpratipakṣo 'grayān asaṃbhāṣā /",
  "SA20asmahsbu:2245": "sarvāntarāyadoṣaprahāṇam eṣāṃ tato bhavati //",
  "SA20asmahsbu:2246": "AMsa_12.21 yo granthato 'rthato vā gāthādvayadhāraṇe prayujyeta /",
  "SA20asmahsbu:2247": "sa hi daśavidhamanuśaṃsaṃ labhate satvottamo dhīmān //",
  "SA20asmahsbu:2248": "AMsa_12.22 kṛtsnāṃ ca dhātupuṣṭiṃ prāmodyaṃ cottamaṃ maraṇakāle /",
  "SA20asmahsbu:2249": "janma ca yathābhikāmaṃ jātismaratāṃ ca sarvatra //",
  "SA20asmahsbu:2250": "AMsa_12.23 buddhaiś ca samavadhānaṃ tebhyaḥ śravaṇaṃ tathāgrayān asya /",
  "SA20asmahsbu:2251": "adhimuktiṃ saha buddhyā dvayamukhatām āśubodhiṃ ca //",
  "SA20asmahsbu:2252": "buddhe dharme 'vajñeti pañca gāthāḥ /",
  "SA20asmahsbu:2253": "tatrāniyatabhedo bodhisatvānām aniyatānāṃ mahāyānadbhedaḥ /",
  "SA20asmahsbu:2254": "agrayān asaṃbhāṣā yā mahāyānadeśanā /",
  "SA20asmahsbu:2255": "buddhe 'vajñāvaraṇasya pratipakṣasaṃbhāṣā /",
  "SA20asmahsbu:2256": "aham eva sa tena kālena vipaśvī samyaksaṃbuddho 'bhūvam iti /",
  "SA20asmahsbu:2257": "dharme 'vajñāvaraṇasya pratipakṣasaṃbhāṣā /",
  "SA20asmahsbu:2258": "iyato gaṃgānadīvālikāsamānabuddhān paryupāsya mahāyāne 'vabodha utpadyata iti /",
  "SA20asmahsbu:2259": "kauśīdyāvaraṇasya pratipakṣasaṃbhāṣā /",
  "SA20asmahsbu:2260": "ye sukhāvatyāṃ praṇidhānaṃ kariṣyanti te tatropapatsyanta iti /",
  "SA20asmahsbu:2261": "vimalacandraprabhasya ca tathāgatasya nāmadheyagrahaṇamātreṇa niyato bhavaty unattarāyāṃ samyaksaṃbodhāv iti /",
  "SA20asmahsbu:2262": "alpamātrasaṃtuṣṭyāvarasya pratipakṣasaṃbhāṣā /",
  "SA20asmahsbu:2263": "yatra bhagavān kvacid dānādi vivarṇayati anyatra varṇitavān /",
  "SA20asmahsbu:2264": "rāgacaritasya cāvaraṇasya pratipakṣasaṃbhāṣā /",
  "SA20asmahsbu:2265": "yatra bhagavān buddhakṣetravibhūtiṃ varṇayati /",
  "SA20asmahsbu:2266": "mānacaritasyāvaraṇasya pratipakṣasaṃbhāṣā /",
  "SA20asmahsbu:2267": "yatra bhagavān kasyacid buddhasyādhikāṃ saṃpattiṃ varṇayati /",
  "SA20asmahsbu:2268": "kaukṛtyāvaraṇasya [Msa_84] pratipakṣasaṃbhāṣā /",
  "SA20asmahsbu:2269": "ye buddhabodhisatveṣv akāraṃ kariṣyanti te sarve svargopagā bhaviṣyantīti /",
  "SA20asmahsbu:2270": "aniyatabhedasyāvaraṇasya pratipakṣasaṃbhāṣā /",
  "SA20asmahsbu:2271": "mahāśrāvakāṇāṃ buddhatve vyākaraṇadeśanā ekayānadeśanā ca /",
  "SA20asmahsbu:2272": "kṛtsnadhātupuṣṭiḥ sarvamahāyānādhiṣṭhānāya dhātupuṣṭis tadāvaraṇavigamāt sarvatra mahāyāne 'dhimuktilābhataḥ /",
  "SA20asmahsbu:2273": "dvayamukhatā samādhimukhatā dhāraṇīmukhatā ca /",
  "SA20asmahsbu:2274": "dṛṣṭe dharme dvividho 'nuśaṃsaḥ sāṃparāyike 'ṣṭavidhaḥ krameṇottarāuttaraviśeṣalābhād veditavyaḥ /",
  "SA20asmahsbu:2275": "deśanānuśaṃse ślokaḥ /",
  "SA20asmahsbu:2276": "AMsa_12.24 iti sugatirakhedavān kṛpāluḥ prathitayaśāḥ suvidhijñatām upetaḥ /",
  "SA20asmahsbu:2277": "bhavati sukathiko hi bodhisatvas tapati jane kathitair yathaiva sūryaḥ //",
  "SA20asmahsbu:2278": "pañcabhiḥ kāraṇaiḥ sukathikatvaṃ /",
  "SA20asmahsbu:2279": "sūryavat pratapanaṃ cānuśaṃsaḥ /",
  "SA20asmahsbu:2280": "lokāvarjanato bahumatatvāt /",
  "SA20asmahsbu:2281": "pañca kāraṇāni sukathikatvasya yenāviparītaṃ darśayati abhīkṣṇaṃ nirāmiṣacitta ādeyavākyavineyānurūpaṃ ca /",
  "SA20asmahsbu:2282": "mahāyānasūtrālaṃkāre deśanādhikāro dvādaśaḥ",
  "SA20asmahsbu:2283": "CHAPITRE XIII",
  "SA20asmahsbu:2284": "trayodaśo 'dhikāraḥ",
  "SA20asmahsbu:2285": "pratipattivibhāge ṣaṭ ślokāḥ /",
  "SA20asmahsbu:2286": "AMsa_13.1 dvedhā nairātmyam ājñāya dhīmān pudgaladharmayoḥ /",
  "SA20asmahsbu:2287": "dvayamithyātvasamyaktvaṃ vivarjyeta trayeṇa hi //",
  "SA20asmahsbu:2288": "yathārtham ājñāya dharmamājñāya dharmānudharmapratipanno bhavati sāmīcīpratipanno 'nudharmacārī tatsaṃdarśayati /",
  "SA20asmahsbu:2289": "tatra dvidhā pudgaladharmanairātmyajñānaṃ grāhyagrāhakābhāvataḥ /",
  "SA20asmahsbu:2290": "dvayamithyātvasamyaktvaṃ vivarjyaṃ trayaṃ /",
  "SA20asmahsbu:2291": "abhāve ca śūnyatāsamādhiḥ parikalpitasya svabhāvasya /",
  "SA20asmahsbu:2292": "bhāve cāpraṇihitānimittau paratantraniṣpannayoḥ svabhāvayoḥ /",
  "SA20asmahsbu:2293": "[Msa_85] etat samādhitrayaṃ laukikaṃ na mithyātvaṃ lokottarajñānāvāhanāt /",
  "SA20asmahsbu:2294": "na samyaktvam alokottaratvāt /",
  "SA20asmahsbu:2295": "AMsa_13.2 arthajñaḥ sarvadharmāṇāṃ vetti kolasamānatāṃ /",
  "SA20asmahsbu:2296": "śrutatuṣṭiprahāṇāya dharmajñas tena kathyate //",
  "SA20asmahsbu:2297": "evam arthajñaḥ sarvadharmāṇāṃ sūtrādīnāṃ kolopamatāṃ jānāti /",
  "SA20asmahsbu:2298": "śrutamātrasaṃtuṣṭiprahāṇāya tena dharmajño bhavati /",
  "SA20asmahsbu:2299": "AMsa_13.3 pārthagjanena jñānena pratividhya dvayaṃ tathā /",
  "SA20asmahsbu:2300": "tajjñānapariniṣpattāv anudharmaṃ prapadyate //",
  "SA20asmahsbu:2301": "etena dvividhena pārthagjanenārthadharmajñānena dvayaṃ nairātmyabhāvaṃ pratividhya yathākramaṃ tasya jñānasya pariniṣpattyarthaṃ pratipadyate /",
  "SA20asmahsbu:2302": "evam anudharmaṃ pratipadyate /",
  "SA20asmahsbu:2303": "AMsa_13.4 tato jñānaṃ sa labhate lokottaramanuttaraṃ /",
  "SA20asmahsbu:2304": "ādibhūmau samaṃ sarvair bodhisatvais tadātmabhiḥ //",
  "SA20asmahsbu:2305": "tato jñānaṃ sa labhate lokottaramanuttaram iti /",
  "SA20asmahsbu:2306": "viśiṣṭatarayānābhāvāt /",
  "SA20asmahsbu:2307": "ādibhūmau pramuditāyāṃ bhūmau samaṃ sarvair bodhisatvais tadātmabhir iti tadbhūmikair evaṃ sāmīcīpratipanno bhavati tadbhūmikabodhisatvasamatayā /",
  "SA20asmahsbu:2308": "AMsa_13.5 kṛtvā darśanajñeyānāṃ heyānāṃ kleśānāṃ sarvasaṃkṣayam /",
  "SA20asmahsbu:2309": "jñeyāvaraṇajñānāya hānāya bhavanāyāṃ prayujyate //",
  "SA20asmahsbu:2310": "śloko gatārthaḥ /",
  "SA20asmahsbu:2311": "AMsa_13.6 vyavasthānāvikalpena jñānena sahacāriṇā /",
  "SA20asmahsbu:2312": "anudharmaṃ caraty evaṃ pariśiṣṭāsu bhūmiṣu //",
  "SA20asmahsbu:2313": "śeṣeṇānudharmacāritvaṃ darśayati /",
  "SA20asmahsbu:2314": "vyavasthānāvikalpenāti bhūmivyavasthānajñānenāvikalpena [Msa_86] ca /",
  "SA20asmahsbu:2315": "sahacāriṇety anusaṃbaddhacāriṇā anyonyanairantaryeṇa /",
  "SA20asmahsbu:2316": "etena ślokadvayenānudharmacāritvaṃ darśitaṃ /",
  "SA20asmahsbu:2317": "pratipattāv apramādakriyāyāṃ catvāraḥ ślokāḥ /",
  "SA20asmahsbu:2318": "AMsa_13.7 sulābho 'tha svadhiṣṭhānaḥ subhūmiḥ susahāyakaḥ /",
  "SA20asmahsbu:2319": "suyogo guṇavān deśo yatra dhīmān prapadyate //",
  "SA20asmahsbu:2320": "caturbhiś cakrair apramādakriyāṃ darśayati pratirūpadeśavāsādibhiḥ /",
  "SA20asmahsbu:2321": "tatrānena ślokena pratirūpadeśavāsaṃ darśayati /",
  "SA20asmahsbu:2322": "sulābhaś cīvarapiṇḍapātādīnāṃ jīvitapariṣkārāṇām akṛcchena lābhāt /",
  "SA20asmahsbu:2323": "svadhiṣṭhāno durjanair dasyuprabhṛtibhir anadhiṣṭhitatvāt /",
  "SA20asmahsbu:2324": "subhūmir ārogyabhūmitvāt /",
  "SA20asmahsbu:2325": "susahāyakaḥ sabhāgaśīladṛṣṭisahāyakatvāt /",
  "SA20asmahsbu:2326": "suyogo divālpākīrṇābhilāpakatvāt rātrau cālpaśabdādikatvāt /",
  "SA20asmahsbu:2327": "AMsa_13.8 bahuśruto dṛṣṭasatyo vāgmī samanukampakaḥ /",
  "SA20asmahsbu:2328": "akhinno bodhisatvaś ca jñeyaḥ satpurūṣo mahān //",
  "SA20asmahsbu:2329": "anena dvitīyena satpuruṣaṃ darśayati / āgamādhigamavākkaraṇanirāmiṣacittākilāsitvaguṇayogāt /",
  "SA20asmahsbu:2330": "AMsa_13.9 svālambanā susaṃbhārā susaṃstabdhā subhāvanaiva deśitā /",
  "SA20asmahsbu:2331": "suniryāṇaprayogā cātmasamyakpradhānatā //",
  "SA20asmahsbu:2332": "anena tṛtīyena yoniśomanaskārasaṃgṛhītāmātmanaḥ samyakpraṇidhānatāṃ darśayati /",
  "SA20asmahsbu:2333": "saddharmālambanatayā susaṃbhṛtasaṃbhāratayā śamathādinimittānāṃ kālena kālaṃ bhāvanātayā alpamātrāsaṃtuṣṭitayā satyuttarakaraṇīye sātatyasatkṛtyaprayogatayā ca /",
  "SA20asmahsbu:2334": "AMsa_13.10 rateḥ kṣaṇopapatteś ca ārogyasyāpi kāraṇaṃ /",
  "SA20asmahsbu:2335": "samādher vicayasyāpi pūrve hi kṛtapuṇyatā //",
  "SA20asmahsbu:2336": "anena caturthena pūrvakṛtapuṇyatāṃ pañcavidhena hetutvena darśayati /",
  "SA20asmahsbu:2337": "ratihetutvena yataḥ pratirūpadaśavāse 'bhiramate /",
  "SA20asmahsbu:2338": "kṣaṇaupapattihetutvena yataḥ satpuruṣāyāśrayaṃ [Msa_87] labhate /",
  "SA20asmahsbu:2339": "ārogyasamādhiprajñāhetutvena ca yata ātmanaḥ samyakpraṇidhānaṃ saṃpadyate /",
  "SA20asmahsbu:2340": "kleśata eva kleśaniḥsaraṇe ślokās trayaḥ /",
  "SA20asmahsbu:2341": "AMsa_13.11 dharmadhātuvinirmukto yasmād dharmo na vidyate /",
  "SA20asmahsbu:2342": "tasmād rāgādayas teṣāṃ buddhair niḥsaraṇaṃ matāḥ //",
  "SA20asmahsbu:2343": "yad uktaṃ bhagavatā /",
  "SA20asmahsbu:2344": "nāham anyatra rāgād rāgasya niḥsaraṇaṃ vadāmy evaṃ dveṣān mohād iti /",
  "SA20asmahsbu:2345": "tatrābhisaṃdhiṃ darśayati /",
  "SA20asmahsbu:2346": "yasmād dharmadhātuvinirmukto dharmo nāsti dharmatāvyatirekeṇa dharmābhāvāt /",
  "SA20asmahsbu:2347": "tasmād rāgādidharmatāpi rāgādyākhyāṃ labhate sa ca niḥsaraṇaṃ rāgādīnām ity evaṃ tatrābhisaṃdhir veditavyaḥ /",
  "SA20asmahsbu:2348": "AMsa_13.12 dharmadhātuvinirmukto yasmād dharmo na vidyate /",
  "SA20asmahsbu:2349": "tasmāt saṃkleśanirdeśe sa saṃvid dhīmatāṃ mataḥ //",
  "SA20asmahsbu:2350": "yad uktaṃ /",
  "SA20asmahsbu:2351": "avidyā ca bodhiś caikam iti /",
  "SA20asmahsbu:2352": "tatrāpi sakleśanirdeśe sa evābhisaṃdhiḥ /",
  "SA20asmahsbu:2353": "avidyā bodhidharmatā syāt tad upacārāt /",
  "SA20asmahsbu:2354": "AMsa_13.13 yatas tān eva rāgādīn yoniśaḥ pratipadyate /",
  "SA20asmahsbu:2355": "tato vimucyate tebhyas tenaiṣāṃ niḥsṛtis tataḥ //",
  "SA20asmahsbu:2356": "tān eva rāgādīn yoniśaḥ pratipadyamānas tebhyo vimucyate tasmāt parijñātās ta eva teṣāṃ niḥsaraṇaṃ bhavatīty ayam atrābhisaṃdhiḥ /",
  "SA20asmahsbu:2357": "śrāvakapratyekabuddhamanasikāraparivarjane ślokadvayaṃ /",
  "SA20asmahsbu:2358": "AMsa_13.14 na khalu jinasutānāṃ bādhakaṃ duḥkhamugraṃ narakabhavanavāsaiḥ satvahetoḥ kathaṃcit /",
  "SA20asmahsbu:2359": "śamabhavaguṇadoṣapreritā hīnayāne vividhaśubhavikalpā bādhakā dhīmatāṃ tu //",
  "SA20asmahsbu:2360": "AMsa_13.15 na khalu narakavāso dhīmatāṃ sarvakālaṃ vimalavipulabodherantarāyaṃ karoti /",
  "SA20asmahsbu:2361": "svahitaparamaśītas tvanyayāne vikalpaḥ paramasukhavihāre 'pyantarāyaṃ karoti //",
  "SA20asmahsbu:2362": "[Msa_88]",
  "SA20asmahsbu:2363": "anayoḥ ślokayor ekasya dvitīyaḥ sādhakaḥ / ubhau gatārtho /",
  "SA20asmahsbu:2364": "niḥsvabhāvatāprakṛtipariśuddhitrāsapratiṣedhe catvāraḥ ślokāḥ /",
  "SA20asmahsbu:2365": "AMsa_13.16 dharmābhāvopalabdhiś ca niḥsaṃkleśaviśuddhitā /",
  "SA20asmahsbu:2366": "māyādisadṛśī jñeyā ākāśasadṛśī tathā //",
  "SA20asmahsbu:2367": "AMsa_13.17 yathaiva citre vidhivadvicitrite natonnataṃ nasti ca dṛśyate 'tha ca /",
  "SA20asmahsbu:2368": "abhūtakalpe 'pi tathaiva sarvathā dvayaṃ sadā nasti ca dṛśyate 'the ca //",
  "SA20asmahsbu:2369": "AMsa_13.18 yathaiva toye lutiṭite prasādite na jāyate sā punar acchatānyataḥ /",
  "SA20asmahsbu:2370": "malāpakarṣas tu sa tatra kevalaḥ svacittaśuddhau vidhir eṣa eva hi //",
  "SA20asmahsbu:2371": "AMsa_13.19 mataṃ ca cittaṃ prakṛtiprabhāsvaraṃ sadā tadāgantukadoṣadūṣitaṃ /",
  "SA20asmahsbu:2372": "na dharmatācittamṛte 'nyacetasaḥ prabhāsvaratvaṃ prakṛtau vidhīyate //",
  "SA20asmahsbu:2373": "dharmābhāvaś ca dharmopalabdhiś ceti trāsasthānaṃ niḥsaṃkleśatā ca dharmadhātoḥ prakṛtyā viśuddhatā ca paścād iti trāsasthānaṃ bālānāṃ /",
  "SA20asmahsbu:2374": "tadyathākramaṃ māyādisādṛśyenākāśasādṛśyena ca prasādhayaṃs tatas trāsaṃ pratiṣedhayati /",
  "SA20asmahsbu:2375": "tathā citre natonnatasādṛśyena lutitaprasāditatoyasādṛśyena ca yathākramaṃ /",
  "SA20asmahsbu:2376": "caturthena ślokena toyasādharmyaṃ citte pratipādayati /",
  "SA20asmahsbu:2377": "yathā toyaṃ prakṛtyā prasannam āgantukena tu kāluṣyeṇa lutitaṃ bhavaty evaṃ cittaṃ prakṛtyā prabhāsvaraṃ matam āgantukais tu doṣair dūṣitam iti /",
  "SA20asmahsbu:2378": "na ca dharmatācittād ṛte 'nyasya cetasaḥ paratantralakṣaṇasya prakṛtiprabhāsvaratvaṃ vidhīyate /",
  "SA20asmahsbu:2379": "tasmāc cittatathataivātra cittaṃ veditavyaṃ /",
  "SA20asmahsbu:2380": "rāgajāpattipratiṣedhe catvāraḥ ślokāḥ /",
  "SA20asmahsbu:2381": "AMsa_13.20 bodhisatvasya satveṣu prema majjagataṃ mahat /",
  "SA20asmahsbu:2382": "yathaikaputrake tasmāt sadā hitakaraṃ matam //",
  "SA20asmahsbu:2383": "AMsa_13.21 satveṣu hitakāritvān naity āpattiṃ sa rāgajāṃ /",
  "SA20asmahsbu:2384": "dveṣo virudyate tvasya sarvasatveṣu satpathā //",
  "SA20asmahsbu:2385": "AMsa_13.22 yathā kapotī svasutātivatsalā svabhāvakāṃs tān upaguhya tiṣṭhati /",
  "SA20asmahsbu:2386": "tathāvidhāyaṃ pratigho virudhyate suteṣu tadvat sakṛpe 'pi dehiṣu //",
  "SA20asmahsbu:2387": "maitrī yataḥ pratighacittam ato viruddhaṃ śāntir yato vyasanacittam ato viruddhaṃ /",
  "SA20asmahsbu:2388": "AMsa_13.23 maitrī yataḥ pratighacittam ato viruddhaṃ śāntir yato vyasanacittam ato viruddhaṃ /",
  "SA20asmahsbu:2389": "[Msa_89]",
  "SA20asmahsbu:2390": "artho yato nikṛticittam ato viruddhaṃ lhādo yataḥ pratibhayaṃ na ca tato viruddhaṃ //",
  "SA20asmahsbu:2391": "yat satveṣu bodhisatvasya prema so 'ca rāgo 'bhipretas tatkṛtām āpattiṃ teṣāṃ pratiṣedhayati /",
  "SA20asmahsbu:2392": "satvahitakriyāhetutvāt /",
  "SA20asmahsbu:2393": "kapotīm udāharati tadbahurāgatvāt apatyasnehādhimātratayā sakṛpe bodhisatve dehiṣu satveṣu pratigho virudhyate /",
  "SA20asmahsbu:2394": "bodhisatvānāṃ satveṣu maitrī bhavati vyasanaśāntiḥ arthadānaṃ hlādaś ca prītyutpādāt /",
  "SA20asmahsbu:2395": "yata ime maitryādayas tata eva pratighacittaṃ viruddhaṃ /",
  "SA20asmahsbu:2396": "tatpūrvakāṇi ca vyasanacittādīni /",
  "SA20asmahsbu:2397": "pratipattibhede pañca ślokāḥ /",
  "SA20asmahsbu:2398": "AMsa_13.24 yathāturaḥ subhaiṣajye saṃsāre pratipadyate /",
  "SA20asmahsbu:2399": "āture ca yathā vaidyaḥ satveṣu pratipadyate //",
  "SA20asmahsbu:2400": "AMsa_13.25 aniṣpanne yathā ceṭe svātmani pratipadyate /",
  "SA20asmahsbu:2401": "vaṇigyathā punaḥ puṇye kāmeṣu pratipadyate //",
  "SA20asmahsbu:2402": "AMsa_13.26 yathaiva rajako vastre karmaṇe pratipadyate /",
  "SA20asmahsbu:2403": "pitā yathā sute bāle satvāheṭhe prapadyate //",
  "SA20asmahsbu:2404": "AMsa_13.27 agnyarthī vādharāraṇyāṃ sātatye pratipadyate /",
  "SA20asmahsbu:2405": "vaiśvāsiko vāniṣpanne adhicitte prapadyate //",
  "SA20asmahsbu:2406": "AMsa_13.28 māyākāra iva jñeye prajñayā pratipadyate /",
  "SA20asmahsbu:2407": "pratipattiryathā yasmin bodhisatvasya sā matā //",
  "SA20asmahsbu:2408": "yathā yasmin pratipadyate tad abhidyotayati /",
  "SA20asmahsbu:2409": "yatheti subhaiṣajyādiṣv ivāturādayaḥ /",
  "SA20asmahsbu:2410": "yatreti saṃsārādiṣu pratisaṃkhyāya saṃsāraniṣevaṇāt /",
  "SA20asmahsbu:2411": "kāruṇyena kleśāturasatvāparityāgāt /",
  "SA20asmahsbu:2412": "svapraṇihitatvacittakaraṇāt /",
  "SA20asmahsbu:2413": "dānādipāramitābhiś ca yathākramaṃ bhogavṛddhinayanāt /",
  "SA20asmahsbu:2414": "kāyādikarmapariśodhanāt /",
  "SA20asmahsbu:2415": "satvāpakārākopāt /",
  "SA20asmahsbu:2416": "kuśalabhāvanānirantarābhiyogāt /",
  "SA20asmahsbu:2417": "samādhyanāsvādanāt /",
  "SA20asmahsbu:2418": "jñeyāviparyāsāc ca /",
  "SA20asmahsbu:2419": "pratipattitrimaṇḍalapariśuddhau ślokaḥ /",
  "SA20asmahsbu:2420": "AMsa_13.29 iti satatam udārayuktavīryo dvayaparipācanaśodhane suyuktaḥ /",
  "SA20asmahsbu:2421": "paramavimalanirvikalpabuddhyā vrajati sa siddhim anuttamāṃ krameṇa //",
  "SA20asmahsbu:2422": "[Msa_90]",
  "SA20asmahsbu:2423": "iti nirvikalpena dharmanairātmyajñānena pratipattuḥ pratipattavyasya pratipatteś cāvikalpanā trimaṇḍalapariśuddhir veditavyā /",
  "SA20asmahsbu:2424": "dvayaparipācanaśodhaneṣu yukta iti satvānām ātmanaś ca /",
  "SA20asmahsbu:2425": "mahāyānasūtrālaṃkāre pratipattyadhikāras trayodaśaḥ",
  "SA20asmahsbu:2426": "CHAPITRE XIV",
  "SA20asmahsbu:2427": "caturdaśo 'dhikāraḥ",
  "SA20asmahsbu:2428": "avavādānuśāsanīvibhāge ślokā ekapañcāśat /",
  "SA20asmahsbu:2429": "AMsa_14.1 kalpāsaṃkhyeyaniryāto hy adhimuktiṃ vivardhayan /",
  "SA20asmahsbu:2430": "saṃpūrṇaḥ kuśalair dharmaiḥ sāgaro vāribhiryathā //",
  "SA20asmahsbu:2431": "adhimuktiṃ vivardhayann ity adhimātrāvasthānayanāt / śeṣaṃ gatārthaḥ /",
  "SA20asmahsbu:2432": "AMsa_14.2 tathā saṃbhṛtasaṃbhāro hy ādiśuddhau jinātmajaḥ /",
  "SA20asmahsbu:2433": "suvijñaḥ kalpacittaś ca bhāvanāyāṃ prayujyate //",
  "SA20asmahsbu:2434": "ādiśuddho bodhisatvasaṃvarapariśodhanān mahāyāne dṛṣṭiṛjjukaraṇāc cāviparītārthagrahaṇataḥ /",
  "SA20asmahsbu:2435": "suvijño bahuśrutatvāt /",
  "SA20asmahsbu:2436": "kalpacitto vinivaraṇatvāt /",
  "SA20asmahsbu:2437": "AMsa_14.3 dharmasrotasi buddhebhyo 'vavādaṃ labhate tadā /",
  "SA20asmahsbu:2438": "vipulaṃ śamathajñānavaipulyagamanāya hi //",
  "SA20asmahsbu:2439": "śloko gatārthaḥ /",
  "SA20asmahsbu:2440": "AMsa_14.4 tataḥ sūtrādike dharme so 'dvayārthavibhāvake /",
  "SA20asmahsbu:2441": "sūtrādināmni bandhīyāc cittaṃ prathamato yatiḥ //",
  "SA20asmahsbu:2442": "AMsa_14.5 tataḥ padaprabhedeṣu vicared anupūrvaśaḥ /",
  "SA20asmahsbu:2443": "vicārayet tadarthāṃś ca pratyātmayoniśaś ca saḥ //",
  "SA20asmahsbu:2444": "AMsa_14.6 avadhṛtya ca tān arthān dharme saṃkalayet punaḥ /",
  "SA20asmahsbu:2445": "tataḥ kuryāt samāśastiṃ tadarthādhigamāya saḥ //",
  "SA20asmahsbu:2446": "[Msa_91]",
  "SA20asmahsbu:2447": "sūtrageyādike dharme yatsūtrādināma daśabhūmikam ity evamādi tatra cittaṃ prathamato badhnīyāt /",
  "SA20asmahsbu:2448": "ebhis tribhiḥ ślokaiḥ ṣaṭ cittāny upadiṣṭāni /",
  "SA20asmahsbu:2449": "mūlacittam anucaracittaṃ vicāraṇācittam avadhāraṇācittaṃ saṃkalanacittam āśāsticittaṃ ca /",
  "SA20asmahsbu:2450": "tatra mūlacittaṃ yatsūtrādīnāṃ dharmāṇāṃ nāmālambanaṃ /",
  "SA20asmahsbu:2451": "avavādaṃ śrutvā svayaṃ vā kalpayitvā /",
  "SA20asmahsbu:2452": "tadyathā 'nityaṃ duḥkhaṃ śūnyam anātmyaṃ ca yoniśo na cety ādi /",
  "SA20asmahsbu:2453": "anucaracittaṃ yena sūtrādīnāṃ nāmata ālambitānāṃ padaprabhedam anugacchati /",
  "SA20asmahsbu:2454": "vicāraṇācittaṃ yenārthaṃ vyañjanaṃ ca vicārayati /",
  "SA20asmahsbu:2455": "tatrārthaṃ caturbhir ākārair vicārayati gaṇanayā tulanayā mīmāṃsayā pratyavekṣaṇayā ca /",
  "SA20asmahsbu:2456": "tatra gaṇanā saṃgrahaṇaṃ tadyathā rūpaṃ daśāyatanāny ekasya ca pradeśo vedanā ṣaḍ vedanākāyā ity evam ādi /",
  "SA20asmahsbu:2457": "tulanā saṃkhyāvato dharmasya śamalakṣagrahaṇam anādhyāropān apavādataḥ /",
  "SA20asmahsbu:2458": "mīmāṃsā pramāṇaparīkṣā /",
  "SA20asmahsbu:2459": "pratyavekṣaṇā /",
  "SA20asmahsbu:2460": "gaṇitatulitamīmāṃsitasyārthasyāvalokanaṃ /",
  "SA20asmahsbu:2461": "vyañjanaṃ dvābhyām ākārābhyāṃ vicārayati /",
  "SA20asmahsbu:2462": "sārthatathā ca samastānāṃ vyañjanānāṃ nirarthatayā ca vyastānāṃ /",
  "SA20asmahsbu:2463": "avadhāraṇācittaṃ yena yathānucaritaṃ vicāritaṃ vā tannimittam avadhārayati /",
  "SA20asmahsbu:2464": "saṃkalanacittaṃ tadyathā vicāritam arthaṃ mūlacitte saṃkṣipya paripiṇḍitākāraṃ vartate /",
  "SA20asmahsbu:2465": "āśāsticittaṃ yadarthaṃ prayukto bhavati samā tatparipūryarthaṃ vā śrāmaṇyaphalārthaṃ vā bhūmipraveśārthaṃ vā viśeṣagamanārthaṃ vā tacchandasahagataṃ vartate /",
  "SA20asmahsbu:2466": "cittam eva hy ālambanapratibhāsaṃ vartate na cittād anyad ālambanam astīti jānato vā cittamātram ajānato vā cittam evālambanaṃ nānyat /",
  "SA20asmahsbu:2467": "iti ṣaḍvidhaṃ cittam ālambanaṃ vyavasthāpyate /",
  "SA20asmahsbu:2468": "AMsa_14.7 eṣeta pratyavekṣeta manojalpaiḥ prabandhataḥ /",
  "SA20asmahsbu:2469": "nirjalpaikarasaiś cāpi manaskārair vicārayet //",
  "SA20asmahsbu:2470": "AMsa_14.8 jñeyaḥ śamathamārgo 'sya dharmanāma ca piṇḍitaṃ /",
  "SA20asmahsbu:2471": "jñeyo vipaśyanāmārgas tadarthānāṃ vicāraṇā //",
  "SA20asmahsbu:2472": "AMsa_14.9 yuganaddhaś ca vijñeyo mārgas tatpiṇḍitaṃ punaḥ /",
  "SA20asmahsbu:2473": "līnaṃ cittasya gṛhṇīyād uddhataṃ śamayet punaḥ //",
  "SA20asmahsbu:2474": "AMsa_14.10 śamaprāptam upekṣeta tasminn ālambane punaḥ /",
  "SA20asmahsbu:2475": "sātatyenātha satkṛtya sarvasmin yojayet punaḥ //",
  "SA20asmahsbu:2476": "ebhiś caturbhiḥ ślokair ekādaśa manaskārā upadiṣṭāḥ /",
  "SA20asmahsbu:2477": "savitarkaḥ savicāraḥ /",
  "SA20asmahsbu:2478": "avitarko vicāramātraḥ /",
  "SA20asmahsbu:2479": "avitarko 'vicāraḥ /",
  "SA20asmahsbu:2480": "śamathamanaskāraḥ /",
  "SA20asmahsbu:2481": "vipaśyanāmanaskāraḥ /",
  "SA20asmahsbu:2482": "[Msa_92] yuganaddhamanaskāraḥ /",
  "SA20asmahsbu:2483": "śamathanimittamanaskāraḥ /",
  "SA20asmahsbu:2484": "upekṣānimittamanaskāraḥ /",
  "SA20asmahsbu:2485": "sātatyamanaskāraḥ /",
  "SA20asmahsbu:2486": "satkṛtyamanaskāraś ca /",
  "SA20asmahsbu:2487": "AMsa_14.11 nibadhyālambane cittaṃ tatpravedhaṃ na vikṣipet /",
  "SA20asmahsbu:2488": "avagamyāśu vikṣepaṃ tasmin pratiharet punaḥ //",
  "SA20asmahsbu:2489": "AMsa_14.12 pratyātmaṃ saṃkṣipec cittam upary upari buddhimān /",
  "SA20asmahsbu:2490": "tataś ca ramayec cittaṃ samādhau guṇadarśanāt //",
  "SA20asmahsbu:2491": "AMsa_14.13 aratiṃ śamayet tasmin vikṣepadoṣadarśanāt /",
  "SA20asmahsbu:2492": "abhidhyā daurmanasyādīn vyutthitān śamayet tathā //",
  "SA20asmahsbu:2493": "AMsa_14.14 tataś ca sābhisaṃskārāṃ citte svarasavāhitāṃ /",
  "SA20asmahsbu:2494": "labhetānabhisaṃskārānrāṃ tadabhyāsāt punar yatiḥ //",
  "SA20asmahsbu:2495": "ebhiś caturbhiḥ ślokair navākārayā cittasthityā sthityupāya upadiṣṭaḥ /",
  "SA20asmahsbu:2496": "cittaṃ sthāpayati saṃsthāpayati avasthāpayati upasthāpayati damayati śamayati vyupaśamayaty ekotīkaroti cittaṃ samādadhātīti navākārāḥ /",
  "SA20asmahsbu:2497": "AMsa_14.15 tataḥ sa tanukāṃ labdhvā praśrabdhiṃ kāyacetasoḥ /",
  "SA20asmahsbu:2498": "vijñeyaḥ samanaskāraḥ punas tāns tāṃ sa vivardhayan //",
  "SA20asmahsbu:2499": "AMsa_14.16 vṛddhidūraṃgamatvena maulī sa labhate sthitiṃ /",
  "SA20asmahsbu:2500": "tāṃ śodhayann abhijñārtham eti karmaṇyatāṃ parāṃ //",
  "SA20asmahsbu:2501": "AMsa_14.17 dhyāne 'bhijñābhinirhārāl lokadhātūn sa gacchati /",
  "SA20asmahsbu:2502": "pūjārtham aprameyāṇāṃ buddhāyāṃ śravaṇāya ca //",
  "SA20asmahsbu:2503": "AMsa_14.18 aprameyān upāsyāsau buddhān kalpair ameyagaiḥ /",
  "SA20asmahsbu:2504": "karmaṇyatāṃ parām eti cetasas tadupāsanāt //",
  "SA20asmahsbu:2505": "eti karmaṇyatāṃ parāṃ dhyāne iti saṃbandhanīyaṃ /",
  "SA20asmahsbu:2506": "kalpair ameyagair ity aprameyasaṃkhyāgataiḥ /",
  "SA20asmahsbu:2507": "śeṣam eṣāṃ ślokānāṃ gatārthaṃ /",
  "SA20asmahsbu:2508": "AMsa_14.19 tato 'nuśaṃsān labhate pañca śuddhaiḥ sa pūrvagān /",
  "SA20asmahsbu:2509": "viśuddhibhājanatvaṃ ca tato yāti niruttaraṃ //",
  "SA20asmahsbu:2510": "AMsa_14.20 kṛtsnādau svalpadauṣṭhulya kāyo hi dravate 'sya pratikṣaṇaṃ /",
  "SA20asmahsbu:2511": "āpūryate ca praśrabdhyā kāyacittaṃ samantataḥ //",
  "SA20asmahsbu:2512": "AMsa_14.21 aparicchinnam ābhāsaṃ dharmāṇāṃ vetti sarvataḥ /",
  "SA20asmahsbu:2513": "akalpitāni saṃśuddhau nimittāni prapaśyati //",
  "SA20asmahsbu:2514": "AMsa_14.22 prapūrau ca viśuddhau ca dharmakāyasya sarvathā /",
  "SA20asmahsbu:2515": "karoti satataṃ dhīmān evaṃ hetuparigrahaṃ //",
  "SA20asmahsbu:2516": "[Msa_93]",
  "SA20asmahsbu:2517": "tataḥ śuddheḥ pūrvaṃgamān pañcānuśaṃsān labhate /",
  "SA20asmahsbu:2518": "śuddher iti śuddhyāśayabhūmeḥ /",
  "SA20asmahsbu:2519": "teṣāṃ ca lābhādviśuddhibhājanatvaṃ prāpnoti /",
  "SA20asmahsbu:2520": "niruttaraṃ yānānantaryāt /",
  "SA20asmahsbu:2521": "prapūrau ca viśuddhau ca dharmakāyasyeti daśamyāṃ bhūmau paripūri rbuddhabhūmau viśuddhiḥ /",
  "SA20asmahsbu:2522": "eteṣāṃ pañcānām anuśaṃsānāṃ trayaḥ śamathapakṣā dvau vipaśyanāpakṣau veditavyau /",
  "SA20asmahsbu:2523": "ato yāval laukikaḥ samudāgamaḥ /",
  "SA20asmahsbu:2524": "AMsa_14.23 tataś cāsau tathābhūto bodhisatvaḥ samāhitaḥ /",
  "SA20asmahsbu:2525": "manojalpād vinirmuktān sarvārthān na prapaśyati //",
  "SA20asmahsbu:2526": "AMsa_14.24 dharmalokasya vṛddhyarthaṃ vīryam ārabhate dṛḍhaṃ /",
  "SA20asmahsbu:2527": "dharmālokavivṛdhdyā ca cittamātre 'vatiṣṭhate //",
  "SA20asmahsbu:2528": "AMsa_14.25 sarvārthapratibhāsatvaṃ tataś citte prapaśyati /",
  "SA20asmahsbu:2529": "prahīno grāhyanivikṣepas tadā tasya bhavaty asau //",
  "SA20asmahsbu:2530": "AMsa_14.26 tato grāhakavikṣepaḥ kevalo 'syāvaśiṣyate /",
  "SA20asmahsbu:2531": "ānantaryasamādhiṃ ca spṛśaty āśu tadā punaḥ //",
  "SA20asmahsbu:2532": "ata ūrdhvaṃ nirvedhabhāgīyāni /",
  "SA20asmahsbu:2533": "tathābhūto bodhisatvaḥ samāhitacitto manojalpād vinirmuktān sarvadharmān na paśyati svalakṣaṇasāmānyalakṣaṇākhyān manojalpamātram eva khyāti /",
  "SA20asmahsbu:2534": "sāsyoṣmagatāvasthā /",
  "SA20asmahsbu:2535": "ayaṃ sa āloko yam adhikṛtyoktaṃ kṣāranadyām /",
  "SA20asmahsbu:2536": "āloka iti dharmanidhyānakṣānter etad adhivacanam iti /",
  "SA20asmahsbu:2537": "sa tasyaiva dharmālokasya vivṛddhyartham āsthitakriyayā dṛḍhaṃ vīryam ārabhate /",
  "SA20asmahsbu:2538": "sāsya mūrdhāvasthā dharmālokavivṛddhyā ca cittamātre 'vatiṣṭhate /",
  "SA20asmahsbu:2539": "cittam etad iti prativedhāt /",
  "SA20asmahsbu:2540": "tataś citta eva sarvārthapratibhāsatvaṃ paśyati /",
  "SA20asmahsbu:2541": "na cittād anyam arthaṃ /",
  "SA20asmahsbu:2542": "tadā cāsya grāhyavikṣepaḥ prahīno bhavati /",
  "SA20asmahsbu:2543": "grāhakavikṣepaḥ kevalo 'vaśiṣyate /",
  "SA20asmahsbu:2544": "sāsya kṣāntyavasthā /",
  "SA20asmahsbu:2545": "tadā ca kṣipram ānantaryasamādhiṃ spṛśati /",
  "SA20asmahsbu:2546": "sāsya laukikāgradharmāvasthā /",
  "SA20asmahsbu:2547": "kena kāraṇena sa ānantarya ucyate /",
  "SA20asmahsbu:2548": "AMsa_14.27 yato grāhakavikṣepo hīyate tadanantaraṃ /",
  "SA20asmahsbu:2549": "jñeyāny uṣmagatādīni etāni hi yathākramaṃ //",
  "SA20asmahsbu:2550": "ity etāny uṣmagatādīni nirvedhabhāgīyāni /",
  "SA20asmahsbu:2551": "AMsa_14.28 dvayagrāhavisaṃyuktaṃ lokottaram anuttaraṃ /",
  "SA20asmahsbu:2552": "nirvikalpaṃ malāpetaṃ jñānaṃ sa labhate punaḥ //",
  "SA20asmahsbu:2553": "[Msa_94]",
  "SA20asmahsbu:2554": "ataḥ pareṇa darśanamārgāvasthā /",
  "SA20asmahsbu:2555": "dvayagrāhavisaṃyuktaṃ grāhyagrāhagrāhakagrāhavisaṃyogāt /",
  "SA20asmahsbu:2556": "anuttaraṃ yānānantaryeṇa /",
  "SA20asmahsbu:2557": "nirvikalpaṃ grāhyagrāhakavikalpavisaṃyogāt /",
  "SA20asmahsbu:2558": "malāpetaṃ darśanajñeyakleśaprahāṇāt /",
  "SA20asmahsbu:2559": "etena virajo vigatamalam ity uktaṃ bhavati /",
  "SA20asmahsbu:2560": "AMsa_14.29 sāsyāśrayaparāvṛttiḥ prathamā bhūmir iṣyate /",
  "SA20asmahsbu:2561": "ameyaiś cāsya sā kalpaiḥ suviśuddhiṃ nigacchati //",
  "SA20asmahsbu:2562": "śloko gatārthaḥ /",
  "SA20asmahsbu:2563": "AMsa_14.30 dharmadhātoś ca samatāṃ pratividhya punas tadā /",
  "SA20asmahsbu:2564": "sarvasatveṣu labhate sadātmasamacittatāṃ //",
  "SA20asmahsbu:2565": "AMsa_14.31 nirātmatāyāṃ duḥkhārthe kṛtye niḥpratikarmaṇi /",
  "SA20asmahsbu:2566": "satveṣu samacitto 'sau yathānye 'pi jinātmajāḥ //",
  "SA20asmahsbu:2567": "dharmanairātmyena ca dharmasamatāṃ pratividhya sarvasatveṣu sadā ātmasamacittatāṃ pratilabhate /",
  "SA20asmahsbu:2568": "pañcavidhayā samatayā /",
  "SA20asmahsbu:2569": "nairātmyasamatayā duḥkhasamatayā svaparasaṃtāneṣu nairātmyaduḥkhatayor aviśeṣāt /",
  "SA20asmahsbu:2570": "kṛtyasamatayā svaparaduḥkhaprahāṇakāmatāsāmānyāt /",
  "SA20asmahsbu:2571": "niṣpratikārasamatayā /",
  "SA20asmahsbu:2572": "ātmana iva parataḥ pratikārānabhinandanāt /",
  "SA20asmahsbu:2573": "tadanyabodhisatvasamatayā ca yathā tair abhisamitaṃ tathābhisamayāt /",
  "SA20asmahsbu:2574": "AMsa_14.32 traidhātukātmasaṃskārānabhūtaparikalpataḥ /",
  "SA20asmahsbu:2575": "jñānena suviśuddhena advayārthena paśyati //",
  "SA20asmahsbu:2576": "sa traidhātukātmasaṃskārān abhūtaparikalpanāmātrān paśyati / suviśuddhena jñānena lokottaratvāt /",
  "SA20asmahsbu:2577": "AMsa_14.33 tadabhāvasya bhāvaṃ ca vimuktaṃ dṛṣṭihāyibhiḥ /",
  "SA20asmahsbu:2578": "labdhvā darśanamārgo hi tadā tena nirūcyate //",
  "SA20asmahsbu:2579": "tasya grāhyagrāhakābhāvasya bhāvaṃ dharmadhātūn darśanaprahātavyaiḥ kleśair vimuktaṃ paśyati /",
  "SA20asmahsbu:2580": "AMsa_14.34 abhāvaśūnyatāṃ jñātvā tathā bhāvasya śūnyatāṃ /",
  "SA20asmahsbu:2581": "prakṛtyā śūnyatāṃ jñātvā śūnyajña iti kathyate //",
  "SA20asmahsbu:2582": "[Msa_95]",
  "SA20asmahsbu:2583": "sa ca bodhisatvaḥ śūnyajña ity ucyate /",
  "SA20asmahsbu:2584": "trividhiśūnyatājñānāt /",
  "SA20asmahsbu:2585": "abhāvaśūnyatā parikalpitaḥ svabhāvaḥ svena lakṣaṇenābhāvāt /",
  "SA20asmahsbu:2586": "tathā bhāvasya śūnyatā paratantrasya sa hi na tathābhāvo yathā kalpyate svena lakṣaṇena bhāvaḥ /",
  "SA20asmahsbu:2587": "prakṛtiśūnyatā pariniṣpannaḥ svabhāvaḥ śūnyatāsvabhāvatvāt /",
  "SA20asmahsbu:2588": "AMsa_14.35 animittapadaṃ jñeyaṃ vikalpānāṃ ca saṃkṣayaḥ /",
  "SA20asmahsbu:2589": "abhūtaparikalpaś ca tadapraṇihitasya hi //",
  "SA20asmahsbu:2590": "animittapadaṃ jñeyaṃ vikalpānāṃ ca saṃkṣayaḥ /",
  "SA20asmahsbu:2591": "abhūtaparikalpas tadapraṇidhānasya padam ālambanam ity arthaḥ /",
  "SA20asmahsbu:2592": "AMsa_14.36 tena darśanamārgeṇa saha lābhaḥ sadā mataḥ /",
  "SA20asmahsbu:2593": "sarveṣāṃ bodhipakṣāṇāṃ vicitrāṇāṃ jinātmaje //",
  "SA20asmahsbu:2594": "tena darśanamārgeṇa saha bodhisatvasya sarveṣāṃ bodhipakṣāṇāṃ dharmāṇāṃ lābho veditavyaḥ smṛtyupasthānādīnāṃ /",
  "SA20asmahsbu:2595": "AMsa_14.37 saṃskāramātraṃ jagad etya buddhyā nirātmakaṃ duḥkhivirūḍhimātraṃ /",
  "SA20asmahsbu:2596": "vihāya yānarthamayātmadṛṣṭiḥ mahātmadṛṣṭiṃ śrayate mahārthāṃ //",
  "SA20asmahsbu:2597": "AMsa_14.38 vinātmadṛṣṭyā ya ihātmadṛṣṭir vināpi duḥkhena suduḥkhitaś ca /",
  "SA20asmahsbu:2598": "sarvārthakartā na ca kārakāṅkṣī yathātmanaḥ svātmahitāni kṛtvā //",
  "SA20asmahsbu:2599": "AMsa_14.39 yo muktacittaḥ parayā vimuktyā baddhaś ca gāḍhāyatabandhanena /",
  "SA20asmahsbu:2600": "duḥkhasya paryantam apaśyamānaḥ prayujyate caiva karoti caiva //",
  "SA20asmahsbu:2601": "AMsa_14.40 svaṃ duḥkham udvoḍhum ihāsamartho lokaḥ kutaḥ piṇḍitam anyaduḥkhaṃ /",
  "SA20asmahsbu:2602": "janmaikam ālokayate gataṃ tvacinto viparyayāt tasya tu bodhisatvaḥ //",
  "SA20asmahsbu:2603": "AMsa_14.41 yatprema yā vatsalatā prayogaḥ satveṣv akhedaś ca jinātmajānāṃ /",
  "SA20asmahsbu:2604": "āścaryam etat paramaṃ bhaveṣu na caiva satvātmasamān abhāvāt //",
  "SA20asmahsbu:2605": "ebhiḥ pañcabhiḥ ślokair darśanamārgalābhino bodhisatvasya māhātmyodbhāvanaṃ /",
  "SA20asmahsbu:2606": "anarthamayātmadṛṣṭir yā kliṣṭā satkāyadṛṣṭiḥ /",
  "SA20asmahsbu:2607": "mahātmadṛṣṭir iti mahārthā yā sarvasatveṣv ātmasamacittalābhātmadṛṣṭiḥ /",
  "SA20asmahsbu:2608": "sā hi sarvasatvārthakriyāhetutvāt mahārthā /",
  "SA20asmahsbu:2609": "vinātmadṛṣṭyā anarthamayyātmadṛṣṭir mahārthā yā vināpi duḥkhena svasaṃtānajena suduḥkhitā sarvasatvasaṃtānajena /",
  "SA20asmahsbu:2610": "yo vimuktacitto darśanaprahātavyebhyaḥ parayā vimuktyānuttareṇa yānena /",
  "SA20asmahsbu:2611_0": "baddhaś ca gāḍhāyatabandhanena sarvasatvasāṃntāniṃkena [Msa_96] duḥkhasya paryantaṃ",
  "SA20asmahsbu:2611_1": "na paśyati svadhātor anantatvād ākāśavat prayujyate ca duḥkhasyāntakriyāyai satvānāṃ",
  "SA20asmahsbu:2611_2": "karoti caiva tām aprameyāṇāṃ satvānāṃ /",
  "SA20asmahsbu:2612": "viparyayāt tasya tu bodhisatvaḥ sa hi saṃpiṇḍitasarvasatvaduḥkhaṃ yāval lokagatam udvoḍhuṃ samarthaḥ /",
  "SA20asmahsbu:2613": "yā satveṣu bodhisatvasya priyatā yā ca hitasukhaiṣitā yaś ca tadarthaṃ prayogo yaś cittaprayuktasyākheda etat sarvam āścaryaṃ paramaṃ lokeṣu /",
  "SA20asmahsbu:2614": "na caivāścaryaṃ satvānām ātmasamānatvāt /",
  "SA20asmahsbu:2615": "AMsa_14.42 tato 'sau bhāvanāmārge pariśiṣṭāsu bhūmiṣu /",
  "SA20asmahsbu:2616": "jñānasya dvividhasyeha bhāvanāyai prayujyate //",
  "SA20asmahsbu:2617": "AMsa_14.43 nivirkalpaṃ ca tajjñānaṃ buddhadharmaviśodhakaṃ /",
  "SA20asmahsbu:2618": "anyad yathāvyavasthānaṃ satvānāṃ paripācakaṃ //",
  "SA20asmahsbu:2619": "AMsa_14.44 bhāvanāyāś ca niryāṇaṃ dvayasaṃkhyeyasamāptitaḥ /",
  "SA20asmahsbu:2620": "paścimāṃ bhāvanām etya bodhisatvau 'bhiṣiktakaḥ //",
  "SA20asmahsbu:2621": "AMsa_14.45 vajropamaṃ samādhānaṃ vikalpābhedyam etya ca /",
  "SA20asmahsbu:2622": "niṣṭhāśrayaparāvṛttiṃ sarvāvaraṇanirmalāṃ //",
  "SA20asmahsbu:2623": "AMsa_14.46 sarvākārajñatāṃ caiva labhate 'nuttaraṃ padaṃ /",
  "SA20asmahsbu:2624": "yatra sthaḥ sarvasatvānāṃ hitāya pratipadyate //",
  "SA20asmahsbu:2625": "ebhir bhāvanāmārgaḥ paridīpitaḥ /",
  "SA20asmahsbu:2626": "dvividhaṃ jñānaṃ /",
  "SA20asmahsbu:2627": "nirvikalpaṃ ca yenātmano buddhadharmāṇ viśodhayati /",
  "SA20asmahsbu:2628": "yathāvyavasthānaṃ ca lokottarapṛṣṭhalabdhaṃ laukikaṃ yena satvān paripācayati /",
  "SA20asmahsbu:2629": "asaṃkhyeyadvayasya samāptau paścimāṃ bhāvanām āgamyāvasānagatām abhiṣikto vajropamaṃ samādhiṃ labhate /",
  "SA20asmahsbu:2630": "vikalpānuśayābhedyārthena vajropamaḥ /",
  "SA20asmahsbu:2631": "tato niṣṭhāgatām āśrayaparāvṛttiṃ labhate sarvakleśajñeyāvaraṇanirmalāṃ /",
  "SA20asmahsbu:2632": "sarvākārajñatāṃ cānuttarapadaṃ yatrastho yāvat saṃsāram abhisaṃbodhinirvāṇasaṃdarśanādibhiḥ satvānāṃ hitāya pratipadyate /",
  "SA20asmahsbu:2633": "AMsa_14.47 kathaṃ tathā durlabhadarśane munau bhaven mahārthaṃ na hi nityadarśanaṃ /",
  "SA20asmahsbu:2634": "bhṛśaṃ samāpyāyitacetasaḥ sadā prasādavegair asamaśravodbhavaiḥ //",
  "SA20asmahsbu:2635": "AMsa_14.48 apracodyamānaḥ satataṃ ca saṃmukhaṃ tathāgatair dharmasumukhe vyavasthitaḥ /",
  "SA20asmahsbu:2636": "nigṛhya keśeṣv iva doṣagahvarāt nikṛṣya bodhau sa balān niveśyate //",
  "SA20asmahsbu:2637": "AMsa_14.49 sa sarvalokaṃ suviśuddhadarśanair akalpabodhair abhibhūya sarvathā /",
  "SA20asmahsbu:2638": "mahāndhakāraṃ vidhamayya bhāsate jaganmahāditya ivātyudārataḥ //",
  "SA20asmahsbu:2639": "[Msa_97]",
  "SA20asmahsbu:2640": "ebhis tribhiḥ ślokair avavādamāhātmyaṃ darśayati /",
  "SA20asmahsbu:2641": "yo hi dharmamukhaśrotasy avavādaṃ labhate tasya nityaṃ buddhadarśanaṃ bhavati /",
  "SA20asmahsbu:2642": "tataś cāsamaṃ dharmaśravaṇaṃ /",
  "SA20asmahsbu:2643": "yato 'syātyarthaṃ prasādaḥ prasādavegair āpyāyitacetasas tannityadarśanaṃ buddhānāṃ mahārthaṃ bhavati / śeṣaṃ gatārthaṃ /",
  "SA20asmahsbu:2644": "AMsa_14.50 buddhāḥ samyakpraśaṃsāṃ vidadhati satataṃ svārthasamyakprayukte nindām īrṣyāprayukte sthitivicayapare cāntarāyānukūlān /",
  "SA20asmahsbu:2645": "dharmān sarvaprakārān vidhivad iha jinā darśayanty agrasatve yān varjyāsevya yoge bhavati vipulatā saugate śāsane 'smim //",
  "SA20asmahsbu:2646": "caturvidhām anuśāsanīm etena ślokena darśayati /",
  "SA20asmahsbu:2647": "adhiśīlam adhikṛtya samyaksvārthaprayukte bodhisatve praśaṃsāvidhānataḥ /",
  "SA20asmahsbu:2648": "adhicittam adhiprajñaṃ cādhikṛtya sthitivicayapare tadantarāyāṇāṃ tadanukūlānāṃ ca sarvaprakārāṇāṃ dharmāṇāṃ deśanataḥ /",
  "SA20asmahsbu:2649": "yān varjyāsevyety antarāyān anukūlāṃś ca yathākramaṃ /",
  "SA20asmahsbu:2650": "yoga iti śamathavipaśyanābhāvanāyāṃ /",
  "SA20asmahsbu:2651": "AMsa_14.51 iti satataśubhācayaprapūrṇaḥ suvipulam etya sa cetasaḥ samādhiṃ /",
  "SA20asmahsbu:2652": "munisatatamahāvavādalabdho bhavati guṇārṇavapārago 'grasatvaḥ //",
  "SA20asmahsbu:2653": "nigamaśloko gatārthaḥ /",
  "SA20asmahsbu:2654": "mahāyānasūtrālaṃkāre avavādānuśāsanyadhikāraś caturdaśaḥ",
  "SA20asmahsbu:2655": "CHAPITRE XV",
  "SA20asmahsbu:2656": "pañcadaśo 'dhikāraḥ",
  "SA20asmahsbu:2657": "AMsa_15.1 uddānam adhimukter bahulatā dharmaparyeṣṭideśane /",
  "SA20asmahsbu:2658": "pratipattis tathā samyagavavādānuśāsanaṃ //",
  "SA20asmahsbu:2659": "upāyasahitakarmavibhāge catvāraḥ ślokāḥ /",
  "SA20asmahsbu:2660": "AMsa_15.2 yathā pratiṣṭhā vanadehiparvatapravāhinīnāṃ pṛthivī samantataḥ /",
  "SA20asmahsbu:2661": "tathaiva dānādiśubhasya sarvato budheṣu karma trividhaṃ nirucyate //",
  "SA20asmahsbu:2662": "[Msa_98]",
  "SA20asmahsbu:2663": "anena ślokena samutthānopāyaṃ darśayati /",
  "SA20asmahsbu:2664": "sarvaprakārasya dānādiśubhasya pāramitābodhipakṣādikasya karmatrayasamutthitatvāt /",
  "SA20asmahsbu:2665": "budheṣv iti bodhisatveṣu /",
  "SA20asmahsbu:2666": "vanādigrahaṇam upabhojyāsthirasthiravastunidarśanārthaṃ /",
  "SA20asmahsbu:2667": "AMsa_15.3 suduṣkaraiḥ karmabhirudyatātmānāṃ vicitrarūpair bahukalpanirgataiḥ /",
  "SA20asmahsbu:2668": "na kāyavākcittamayasya karmaṇo jinātmajānāṃ bhavatīha saṃnatiḥ //",
  "SA20asmahsbu:2669": "AMsa_15.4 yathā viṣāc chastramahāśanād ripor nivārayed ātmahitaḥ svam āśrayaṃ /",
  "SA20asmahsbu:2670": "nihīnayānād vividhāj jinātmajo nivārayet karma tathā trayātmakaṃ //",
  "SA20asmahsbu:2671": "ābhyāṃ ślokābhyāṃ vyutthānopāyaṃ darśayati /",
  "SA20asmahsbu:2672": "mahāyānakhedānyayānapātavyutthānād yathākramaṃ /",
  "SA20asmahsbu:2673": "saṃnatiḥ kheda ity arthaḥ /",
  "SA20asmahsbu:2674": "viṣādisādharmyaṃ hīnayānapratisaṃyuktasya karmaṇo hīnayānacittapariṇāmanāt mahāyāne kuśalamūlasamucchedanāt anutpannakuśalamūlānutpādāya /",
  "SA20asmahsbu:2675": "utpannakuśalamūlasya dhvaṃsanāt /",
  "SA20asmahsbu:2676": "buddhatvasaṃpatprāptivibandhanāc ca /",
  "SA20asmahsbu:2677": "AMsa_15.5 na karmiṇaḥ karma na karmaṇaḥ kriyāṃ sadāvikalpaḥ samudīkṣate tridhā /",
  "SA20asmahsbu:2678": "tato 'sya tatkarma viśuddhipāragaṃ bhavaty anantaṃ tadupāyasaṃgrahāt //",
  "SA20asmahsbu:2679": "anena ślokena caturthena viśuddhyupāyaṃ karmaṇo darśayati /",
  "SA20asmahsbu:2680": "maṇḍalapariśuddhitaḥ kartṛkarmakriyāṇām anupalambhāt /",
  "SA20asmahsbu:2681": "anantam ity akṣayaṃ /",
  "SA20asmahsbu:2682": "mahāyānasūtrālaṃkāre upāyasahitakarmādhikāraḥ pañcadaśaḥ",
  "SA20asmahsbu:2683": "CHAPITRE XVI",
  "SA20asmahsbu:2684": "ṣoḍaśo 'dhikāraḥ",
  "SA20asmahsbu:2685": "pāramitāprabhedasaṃgrahe uddānaślokaḥ /",
  "SA20asmahsbu:2686": "AMsa_16.1 sāṃkhyātha tallakṣaṇam ānupūrvī niruktir abhyāsaguṇaś ca tāsāṃ /",
  "SA20asmahsbu:2687": "prabhedanaṃ saṃgrahaṇaṃ vipakṣo jñeyo guṇo 'nyonyaviniścayaś ca //",
  "SA20asmahsbu:2688": "saṃkhyāvibhāge ṣaṭ ślokāḥ /",
  "SA20asmahsbu:2689": "AMsa_16.2 bhogātmabhāvasaṃpatparicārārambhasaṃpadabhyudayaḥ /",
  "SA20asmahsbu:2690": "kleśāvaśagatvam api ca kṛtyeṣu sadāviparyāsaḥ //",
  "SA20asmahsbu:2691": "[Msa_99]",
  "SA20asmahsbu:2692": "iti prathamaḥ /",
  "SA20asmahsbu:2693": "tatra catasṛbhiḥ pāramitābhiś caturvidho 'bhyudayaḥ /",
  "SA20asmahsbu:2694": "dānena bhogasaṃpat /",
  "SA20asmahsbu:2695": "śīlenātmabhāvasaṃpat /",
  "SA20asmahsbu:2696": "kṣāntyā paricārasaṃpat /",
  "SA20asmahsbu:2697": "tathā hi tadāsevanād āyatyād bahujanasupriyo bhavati /",
  "SA20asmahsbu:2698": "vīryeṇārambhasaṃpat sarvakarmāntasaṃpattitaḥ /",
  "SA20asmahsbu:2699": "pañcamyā kleśāvaśagatvaṃ dhyānena kleśaviṣkambhanāt /",
  "SA20asmahsbu:2700": "ṣaṣṭyā kṛtyeṣv aviparyāsaḥ sarvakāryayathābhūtaparijñānāt /",
  "SA20asmahsbu:2701": "ity abhyudayaḥ tatra cāsaṃkleśamaviparītakṛtyārambhaṃ cādhikṛtya ṣaṭ pāramitā vyavasthitāḥ /",
  "SA20asmahsbu:2702": "AMsa_16.3 satvārtheṣu suyuktas tyāgānupaghātamarṣaṇaiḥ kurute /",
  "SA20asmahsbu:2703": "sanidānasthitimuktyā ātmārthaṃ sarvathā carati //",
  "SA20asmahsbu:2704": "iti dvitīyaḥ /",
  "SA20asmahsbu:2705": "satvārtheṣu samyakprayukto bodhisatvas tisṛbhir dānaśīlakṣāntipāramitābhir yathākramaṃ tyāgenānupaghātenāupaghātamarṣaṇena ca satvārthaṃ kurute /",
  "SA20asmahsbu:2706": "tisṛbhiḥ sanidānatayā cittasthityā vimuktyā ca sarvaprakāram ātmārthaṃ carati /",
  "SA20asmahsbu:2707": "vīryaṃ niśritya yathākramaṃ dhyānaprajñābhyāsamāhitasya cittasya samavadhānāt samāhitasya mocanāt /",
  "SA20asmahsbu:2708": "iti parārtham ātmārthaṃ cārabhya ṣaṭ pāramitāḥ /",
  "SA20asmahsbu:2709": "AMsa_16.4 avighātair aviheṭhair viheṭhasaṃmarṣaṇaiḥ kriyākhedaiḥ /",
  "SA20asmahsbu:2710": "āvarjanaiḥ sulapitaiḥ parārtha ātmārtha etasmāt //",
  "SA20asmahsbu:2711": "iti tṛtīyaḥ /",
  "SA20asmahsbu:2712": "dānādibhirbodhisatvasya sakalaḥ parārtho bhavati /",
  "SA20asmahsbu:2713": "yathākrama pareṣām upakaraṇāvighātai /",
  "SA20asmahsbu:2714": "aviheṭhaiḥ viheṭhanāmarṣaṇaiḥ /",
  "SA20asmahsbu:2715": "sāhāyyakriyāsvakhedaiḥ ṛddhyādiprabhāvāvarjanaiḥ subhāṣitasulapitaiś ca saṃśayacchedanāt /",
  "SA20asmahsbu:2716": "etasmāt parārthāt bodhisatvasyātmārtho bhavati /",
  "SA20asmahsbu:2717": "parakāryasvakāryatvān mahābodhiprāptitaś ca /",
  "SA20asmahsbu:2718": "iti sakalaparārthādhikārāt ṣaṭ pāramitāḥ /",
  "SA20asmahsbu:2719": "AMsa_16.5 bhogeṣu cānabhiratis tīvrā gurutādvaye akhedaś ca /",
  "SA20asmahsbu:2720": "yogaś ca nirvikalpaḥ samas tam idam uttamaṃ yānaṃ //",
  "SA20asmahsbu:2721": "iti caturthaḥ /",
  "SA20asmahsbu:2722": "dānena bodhisatvasya bhogeṣv abhiratir nirapekṣatvāt /",
  "SA20asmahsbu:2723": "śīlasamādānena bodhisatvaśikṣāsu tīvrā gurutā /",
  "SA20asmahsbu:2724": "kṣāntyā vīryeṇa cākhedo dvaye yathākramaṃ duḥkhe ca satvāsatvakṛte kuśalaprayoge ca /",
  "SA20asmahsbu:2725": "dhyānaprajñāyāṃ nirvikalpo [Msa_100] yogaḥ śamathavipaśyanāsaṃgṛhītaḥ /",
  "SA20asmahsbu:2726": "etāvac ca samastamahāyānasaṃgrahādhikārāt ṣaṭ pāramitāḥ /",
  "SA20asmahsbu:2727": "AMsa_16.6 viṣayeṣv asaktimārgas tadāptivikṣepasaṃyameṣv aparaḥ /",
  "SA20asmahsbu:2728": "satvāvisṛjanavardhana āvaraṇaviśodhaneṣv aparaḥ //",
  "SA20asmahsbu:2729": "iti pañcamaḥ /",
  "SA20asmahsbu:2730": "tatra dānaṃ viṣayeṣv asaktimārgas tyāgābhyāsena tatsaktivigamāt /",
  "SA20asmahsbu:2731": "śīlaṃ tadāptivikṣepasaṃyameṣu bhikṣusaṃvarasthasya viṣayāprāptaye sarvakarmāntavikṣepāṇām apravṛtteḥ /",
  "SA20asmahsbu:2732": "kṣāntiḥ satvānutsarge sarvopakāraduḥkhānudvegāt /",
  "SA20asmahsbu:2733": "vīryaṃ kuśalavivardhana ārabdhavīryasya tadvaddhigamanāt /",
  "SA20asmahsbu:2734": "dhyānaṃ prajñā cāvaraṇaviśodhaneṣu mārgas tābhyāṃ kleśajñeyāvaraṇaviśodhanāt /",
  "SA20asmahsbu:2735": "mārga ity upāyaḥ /",
  "SA20asmahsbu:2736": "evaṃ sarvakāramārgādhikārāt ṣaṭ pāramitāḥ /",
  "SA20asmahsbu:2737": "AMsa_16.7 śikṣātrayam adhikṛtya ca ṣaḍ pāramitā jinaiḥ samākhyātāḥ /",
  "SA20asmahsbu:2738": "ādyā tisro dvedhā antyadvayatas tisṛṣv ekā //",
  "SA20asmahsbu:2739": "iti ṣaṣṭhaḥ /",
  "SA20asmahsbu:2740": "tatrādyā adhiśīlaṃ śikṣā tisraḥ pāramitāḥ sasaṃbhārasaparivāragrahaṇāt /",
  "SA20asmahsbu:2741": "dānena hi bhoganirapekṣaḥ śīlaṃ samādatte samāttaṃ ca kṣāntyā rakṣaty ākruṣṭāpratyākrośanādibhiḥ /",
  "SA20asmahsbu:2742": "dvidhety adhicittam adhiprajñaṃ ca śikṣā sā antena dvayena saṃgṛhītā yathākramaṃ dhyānena prajñayā ca /",
  "SA20asmahsbu:2743": "tisṛṣv api śikṣāsv ekā vīryapāramitā veditavyā /",
  "SA20asmahsbu:2744": "sarvāsāṃ vīryasahāyatvāt /",
  "SA20asmahsbu:2745": "lakṣaṇavibhāge ślokāḥ ṣaṭ /",
  "SA20asmahsbu:2746": "AMsa_16.8 dānaṃ vipakṣahīnaṃ jñānena gataṃ ca nirvikalpena /",
  "SA20asmahsbu:2747": "sarvecchāparipūrakam api satvavipācakaṃ tredhā //",
  "SA20asmahsbu:2748": "bodhisatvānāṃ dānaṃ caturvidhalakṣaṇaṃ /",
  "SA20asmahsbu:2749": "vipakṣahīnaṃ tātparyasya prahīṇatvāt /",
  "SA20asmahsbu:2750": "nirvikalpajñānasahagataṃ dharmanairātmyaprativedhayogāt sarvecchāparipūrakaṃ yo yad icchati tasmai tasya dānāt /",
  "SA20asmahsbu:2751": "satvaparipācakaṃ tredhā dānena satvān saṃgṛhya triṣu yāneṣu yathābhavyaniyojanāt /",
  "SA20asmahsbu:2752": "AMsa_16.9 śīlaṃ vipakṣahīnaṃ jñānena gataṃ ca nirvikalpena /",
  "SA20asmahsbu:2753": "sarvecchāparipūrakam api satvavipācakaṃ tredhā //",
  "SA20asmahsbu:2754": "AMsa_16.10 kṣāntirvipakṣahīnā jñānena gatā ca nirvikalpena /",
  "SA20asmahsbu:2755": "sarvecchāparipūrā api satvavipācikā tredhā //",
  "SA20asmahsbu:2756": "[Msa_101]",
  "SA20asmahsbu:2757": "AMsa_16.11 vīryaṃ vipakṣahīnaṃ jñānena gataṃ ca nivikalpena /",
  "SA20asmahsbu:2758": "sarvecchāparipūrakam api satvāvipācakaṃ tredhā //",
  "SA20asmahsbu:2759": "AMsa_16.12 dhyānaṃ vipakṣahīnaṃ jñānena gataṃ ca nirvikalpena /",
  "SA20asmahsbu:2760": "sarvecchāparipūrakam api satvavipācakaṃ tredhā //",
  "SA20asmahsbu:2761": "AMsa_16.13 prajñā vipakṣahīnā jñānena gatā ca nirvikalpena /",
  "SA20asmahsbu:2762": "sarvecchāparipūrā api satvavipācikā tredhā //",
  "SA20asmahsbu:2763": "yathā dānalakṣaṇaṃ caturvidham evaṃ śīlādīnāṃ veditavyaṃ /",
  "SA20asmahsbu:2764": "eṣāṃ tu vipakṣā dauḥśīlyaṃ krodhaḥ kauśīdyaṃ vikṣepo dauṣprajñyaṃ yathākramaṃ /",
  "SA20asmahsbu:2765": "sarvecchāparipūrakatvaṃ śīlādibhiḥ pareṣāṃ sarvakāyavāksaṃyamāparādhamarṣaṇasāhāyyamanorathasaṃśayacchedanecchāparipūraṇāt /",
  "SA20asmahsbu:2766": "satvaparipācakatvaṃ śīlādibhir āvarjya triṣu yāneṣu paripācanāt /",
  "SA20asmahsbu:2767": "anukramavibhāge ślokaḥ /",
  "SA20asmahsbu:2768": "AMsa_16.14 pūrvottaraviśrayataś cotpattes tatkrameṇa nirdeśaḥ /",
  "SA20asmahsbu:2769": "hīnotkarṣasthānād audārikasūkṣmataś cāpi //",
  "SA20asmahsbu:2770": "tribhiḥ kāraṇais teṣāṃ dānādīnāṃ krameṇa nirdeśaḥ /",
  "SA20asmahsbu:2771": "pūrvasaṃniśrayeṇottarasyotpatteḥ /",
  "SA20asmahsbu:2772": "bhoganirapekṣo hi śīlaṃ samātte śīlavān kṣamo bhavati kṣamāvān vīryam ārabhate ārabdhavīryaḥ samādhim utpādayati samāhitacitto yathābhūtaṃ prajānāti /",
  "SA20asmahsbu:2773": "pūrvasya ca hīnatvāt uttarasyotkarṣasthānatvāt /",
  "SA20asmahsbu:2774": "hīnaṃ hi dānam utkṛṣṭaṃ śīlam evaṃ yāvad dhīnaṃ dhyānam utkṛṣṭā prajñeti /",
  "SA20asmahsbu:2775": "pūrvasya cāudārikatvād uttarasya sūkṣmatvāt /",
  "SA20asmahsbu:2776": "audārikaṃ hi dānaṃ supraveśatvāt sukaratvāc ca /",
  "SA20asmahsbu:2777": "sūkṣmaṃ śīlaṃ tato duṣpraveśatvād duṣkaratvāc ca /",
  "SA20asmahsbu:2778": "evaṃ yāvad audārikaṃ dhyānaṃ sūkṣmā prajñeti /",
  "SA20asmahsbu:2779": "nirvacanavibhāge ślokaḥ /",
  "SA20asmahsbu:2780": "AMsa_16.15 dāridyasyāpanayāc chaityasya ca lambhanāt kṣayāt kruddheḥ /",
  "SA20asmahsbu:2781": "varayogamanodhāraṇaparamāthajñānataś coktiḥ //",
  "SA20asmahsbu:2782": "dāridryam apanayatīti dānaṃ /",
  "SA20asmahsbu:2783": "śaityaṃ lambhayatīti śīlaṃ tadvato viṣayanimittakleśaparidāhābhāvāt kṣayaḥ kruddher iti kṣāntis tayā krodhakṣayāt /",
  "SA20asmahsbu:2784": "vareṇa yojayatīti [Msa_102] vīryaṃ kuśaladharmayojanāt /",
  "SA20asmahsbu:2785": "dhārayaty adhyātmaṃ mana iti dhyānaṃ /",
  "SA20asmahsbu:2786": "paramārtha jānāty anayeti prajñā /",
  "SA20asmahsbu:2787": "bhāvanāvibhāge ślokaḥ /",
  "SA20asmahsbu:2788": "AMsa_16.16 bhāvanopadhim āśritya manaskāraṃ tathāśayaṃ /",
  "SA20asmahsbu:2789": "upāyaṃ ca vibhutvaṃ ca sarvāsām eva kathyate //",
  "SA20asmahsbu:2790": "pañcavidhā pāramitābhāvanā /",
  "SA20asmahsbu:2791": "upadhisaṃniśritā /",
  "SA20asmahsbu:2792": "tatropadhisaṃniśritā caturākārā hetusaṃniśritā yo gotrabalena pāramitāsu pratipattyabhyāsaḥ /",
  "SA20asmahsbu:2793": "vipākasaṃniśritā ya ātmabhāvasaṃpattibalena /",
  "SA20asmahsbu:2794": "praṇidhānasaṃniśritā yaḥ pūrvapraṇidhānabalena /",
  "SA20asmahsbu:2795": "pratisaṃkhyānasaṃniśritā yaḥ prajñābalena pāramitāsu pratipattyabhyāsaḥ /",
  "SA20asmahsbu:2796": "manasikārasaṃniśritā pāramitābhāvanā caturākārā /",
  "SA20asmahsbu:2797": "adhimuktimanaskāreṇa sarvapāramitāpratisaṃyuktaṃ sūtrāntam adhimucyamānasya /",
  "SA20asmahsbu:2798": "āsvādanāmanaskāreṇa labdhāḥ pāramitā āsvādayato guṇasaṃdarśayogena /",
  "SA20asmahsbu:2799": "anumodanāmanaskāreṇa sarvalokadhātuṣu sarvasatvānāṃ dānādikam anumodamānasya /",
  "SA20asmahsbu:2800": "abhinandanāmanaskāreṇātmanaḥ satvānāṃ cānāgataṃ pāramitāviśeṣam abhinandamānasya /",
  "SA20asmahsbu:2801": "āśayasaṃniśritā pāramitābhāvanā ṣaḍākārā /",
  "SA20asmahsbu:2802": "atṛptāśayena vipulāśayena muditā--āśayena upakārāśayena nirlepāśayena kalyāṇāśayena ca /",
  "SA20asmahsbu:2803": "tatra bodhisatvasya dāne 'tṛptāśayo yad bodhisatva ekasatvasyaikakṣaṇe gaṃgānadīvālukāsamān lokadhātūn saptaratnaparipūrṇān kṛtvā pratipādayet /",
  "SA20asmahsbu:2804": "gaṃgānadīvālikāsamāṃś cātmabhāvān /",
  "SA20asmahsbu:2805": "evaṃ ca pratikṣaṇaṃ gaṃgānadīvālikāsamān kalpān pratipādayet /",
  "SA20asmahsbu:2806": "yathā caikasya satvasyaivaṃ yāvān satvadhātur anuttarāyāṃ samyaksaṃbodhau paripācayitavyas tam anena paryāyeṇa pratipādayet /",
  "SA20asmahsbu:2807": "atṛpta eva bodhisatvasya dānāśaya iti /",
  "SA20asmahsbu:2808": "ya evaṃrūpa āśayo 'yaṃ bodhisatvasya dāne 'tṛptāśayaḥ /",
  "SA20asmahsbu:2809": "na ca bodhisatva evaṃrūpāṃ dānaparaṃparāṃ kṣaṇamātram api hāpayati /",
  "SA20asmahsbu:2810": "na vicchinattyā bodhimaṇḍaniṣadanād iti /",
  "SA20asmahsbu:2811": "ya evaṃrūpa āśayo 'yaṃ bodhisatvasya dāne vipulāśaya iti /",
  "SA20asmahsbu:2812": "muditataraś ca bodhisatvo bhavati tān satvān dānena tathānugṛhṇan /",
  "SA20asmahsbu:2813": "na tv eva te satvās tena dānenānugṛhyamāṇā iti /",
  "SA20asmahsbu:2814": "ya evaṃrūpa āśayo 'yaṃ bodhisatvasya dāne muditāśayaḥ /",
  "SA20asmahsbu:2815": "upakārakatarāṃś ca sa bodhisatvas tān satvān ātmanaḥ samanupaśyati /",
  "SA20asmahsbu:2816": "yeṣāṃ tathā dānenopakaroti nātmānaṃ /",
  "SA20asmahsbu:2817": "teṣām anuttarasamyaksaṃbodhyupastambhatām upādāya iti /",
  "SA20asmahsbu:2818": "ya evaṃrūpa āśayo 'yaṃ āśayaḥ /",
  "SA20asmahsbu:2819": "na ca bodhisatvaḥ satveṣu tathā vipulam api dānamayaṃ puṇyam abhisaṃskṛtya pratikāreṇa vā artho bhavati vipākena vā iti /",
  "SA20asmahsbu:2820": "ya evaṃrūpa āśayo 'yaṃ bodhisatvasya dānapāramitābhāvanāyāṃ nirlepāśayaḥ /",
  "SA20asmahsbu:2821": "yadbodhisatvas tathā vipulasyāpi [Msa_103] dānaskandhasya vipākam satveṣv abhinandati nātmanaḥ /",
  "SA20asmahsbu:2822": "sarvasatvasādhāraṇaṃ ca kṛtvānuttarāyāṃ samyaksaṃbodhau pariṇāmayati iti /",
  "SA20asmahsbu:2823": "ya evaṃrūpa āśayo 'yaṃ bodhisatvasya dānapāramitābhāvanāyāṃ kalyāṇāśayaḥ /",
  "SA20asmahsbu:2824": "tatra bodhisatvasya śīlapāramitābhāvanāyāṃ yāvat prajñāpāramitābhāvanāyām atṛptāśayaḥ /",
  "SA20asmahsbu:2825_0": "yad bodhisatvo gaṃgānadīvālikāsameṣv ātmabhāveṣu gaṃgānadīvālikāsamakalpāyuṣpramāṇeṣu",
  "SA20asmahsbu:2825_1": "sarvāupakaraṇanirantaravighātī trisāhasramahāsāhasralokadhātāv agnipratipūrṇe caturvidham",
  "SA20asmahsbu:2825_2": "īryāpathaṃ kalpayann ekaṃ śīlapāramitākṣaṇaṃ yāvat prajñāpāramitākṣaṇaṃ bhāvayed",
  "SA20asmahsbu:2825_3": "etena paryāyeṇa yāvāṃś chīlaskandho yāvān ca prajñāsakandho yenānuttarāṃ samyaksaṃbodhim",
  "SA20asmahsbu:2825_4": "abhisaṃbudhyate śīlaskandhaṃ yāvat prajñāskandhaṃ bhāvayed atṛpta eva bodhisatvasya",
  "SA20asmahsbu:2825_5": "śīlapāramitābhāvanāyām āśayo yāvat prajñāpāramitābhāvanāyām āśaya iti /",
  "SA20asmahsbu:2826": "ya evaṃrūpa āśayo 'yaṃ bodhisatvasya śīlapāramitābhāvanāyām atṛptāśayo yāvat prajñāpāramitābhāvanāyām āśayaḥ /",
  "SA20asmahsbu:2827": "yadbodhisatvāstāṃ śīlapāramitābhāvanāparaṃparāṃ yāvat prajñāpāramitābhāvanā paraṃparāmā bodhimaṇḍaniṣadanān na sraṃsayati na vicchinatti iti /",
  "SA20asmahsbu:2828": "ya evaṃrūpa āśayo 'yaṃ bodhisatvasya śīlapāramitābhāvanāyāṃ yāvat prajñāpāramitābhāvanāyāṃ vipulāśayaḥ /",
  "SA20asmahsbu:2829": "muditataraś ca bodhisatvo bhavati tayā śīlapāramitābhāvanayā yāvat prajñāpāramitābhāvanayā satvānanugṛhlan /",
  "SA20asmahsbu:2830": "na tv eva te satvā anugṛhyamāṇā iti /",
  "SA20asmahsbu:2831": "ya evaṃrūpa āśyo 'yaṃ bodhisatvasya śīlapāramitābhāvanāyāṃ yāvat prajñāpāramitābhāvanāyāṃ muditāśayaḥ /",
  "SA20asmahsbu:2832": "upakārakatarāṃś ca bodhisatvastān satvānātmanaḥ samanupaśyati /",
  "SA20asmahsbu:2833": "yeṣāṃ tathā śīlapāramitābhāvanayā yāvat prajñāpāramitābhāvanayā upakaroti nātmānaṃ /",
  "SA20asmahsbu:2834": "teṣām anuttarasamyaksaṃbodhyupastambhatām upādāya iti /",
  "SA20asmahsbu:2835": "ya evaṃrūpa āśayo 'yaṃ bodhisatvasya śīlapāramitābhāvanāyāṃ yāvat prajñāpāramitābhāvanāyām upakārāśayaḥ /",
  "SA20asmahsbu:2836": "na ca bodhisatvastathā vipulam api śīlapāramitābhāvanāmayaṃ yāvat prajñāpāramitābhāvanāmayaṃ puṇyam abhisaṃskṛtya pratikāreṇa vārtho bhavati vipākena vā iti /",
  "SA20asmahsbu:2837": "ya evaṃrūpa āśayo 'yaṃ bodhisatvasya śīlapāramitābhāvanāyāṃ yāvat prajñāpāramitābhāvanāyāṃ nirlepāśayaḥ /",
  "SA20asmahsbu:2838": "tatra yad bodhisatva evaṃ śīlapāramitābhāvanāmayasya yāvat prajñāpāramitābhāvanāmayapuṇyaskandhasya vipākaṃ satveṣv evābhinandati nātmanaḥ /",
  "SA20asmahsbu:2839": "sarvasatvasādhāraṇaṃ ca kṛtvānuttarāyāṃ samyaksambodhau pariṇāmayatīti /",
  "SA20asmahsbu:2840": "ya evaṃrūpa āśayo 'yaṃ bodhisatvasya śīlapāramitābhāvanāyāṃ yāvat prajñāpāramitābhāvanāyāṃ kalyāṇāśayaḥ /",
  "SA20asmahsbu:2841": "upāyasaṃniśritā bhāvanā tryākārā /",
  "SA20asmahsbu:2842": "nirvikalpena jñānena trimaṇḍalapariśuddhipratyavekṣaṇatām upādāya /",
  "SA20asmahsbu:2843": "tathā hi sa upāyaḥ sarvamanasikārāṇām abhiniṣpattaye /",
  "SA20asmahsbu:2844": "vibhutvasaṃniśritā pāramitābhāvanā tryākārā /",
  "SA20asmahsbu:2845": "kāyavibhutvataḥ /",
  "SA20asmahsbu:2846": "caryāvibhutvataḥ /",
  "SA20asmahsbu:2847": "deśanāvibhutvataś ca /",
  "SA20asmahsbu:2848": "tatra kāyavibhutvaṃ [Msa_104] tathāgate dvau kāyau draṣṭavyau svābhāvikaḥ sāṃbhogikaś ca /",
  "SA20asmahsbu:2849": "tatra caryāvibhutvaṃ nairmāṇikaḥ kāyo draṣṭavyaḥ /",
  "SA20asmahsbu:2850": "yena sarvākārāṃ sarvasatvānāṃ sahadhārmikacaryāṃ darśayati / deśanāvibhutvaṃ",
  "SA20asmahsbu:2851": "ṣaṭpāramitāsarvākāradeśanāyām avyāghātaḥ /",
  "SA20asmahsbu:2852": "prabhedasaṃgrahe dvādaśa ślokāḥ /",
  "SA20asmahsbu:2853": "dānādīnāṃ pratyekaṃ ṣaḍarthaprabhedataḥ /",
  "SA20asmahsbu:2854": "ṣaḍarthāḥ svabhāvahetuphalakarmayogavṛttyarthāḥ /",
  "SA20asmahsbu:2855": "tatra dānaprabhede dvau ślokau /",
  "SA20asmahsbu:2856": "AMsa_16.17 pratipādanam arthasya cetanā mūlaniścitā /",
  "SA20asmahsbu:2857": "bhogātmabhāvasaṃpattī dvayānugrahapūrakaṃ //",
  "SA20asmahsbu:2858": "AMsa_16.18 amātsaryayutaṃ tac ca dṛṣṭadharmāmiṣābhaye /",
  "SA20asmahsbu:2859": "dānam eva parijñāya paṇḍitaḥ samudānayet //",
  "SA20asmahsbu:2860": "arthapratipādanaṃ pratigrāhakeṣu dānasya svabhāvaḥ /",
  "SA20asmahsbu:2861": "alobhādisahajā cetanā hatuḥ /",
  "SA20asmahsbu:2862": "bhogasaṃpattir ātmabhāvasaṃpattiś cāyurādisaṃgṛhītā phalaṃ pañcasthānasūtravat /",
  "SA20asmahsbu:2863": "svaparānugraho mahābodhisaṃbhāraparipūriś ca karma /",
  "SA20asmahsbu:2864": "amātsaryayogo amatsariṣu vartate /",
  "SA20asmahsbu:2865": "dṛṣṭadharmāmiṣābhayapradānaprabhedena ceti vṛttiḥ /",
  "SA20asmahsbu:2866": "śīlaprabhede dvau ślokau /",
  "SA20asmahsbu:2867": "AMsa_16.19 ṣaḍaṅgaśamabhāvāntaṃ sugatisthitidāyakaṃ /",
  "SA20asmahsbu:2868": "pratiṣṭhāśāntanirbhītaṃ puṇyasaṃbhārasaṃyutaṃ //",
  "SA20asmahsbu:2869": "AMsa_16.20 saṃketadharmatālabdhaṃ saṃvarastheṣu vidyate /",
  "SA20asmahsbu:2870": "śīlam evaṃ parijñāya paṇḍitaḥ samudānayet //",
  "SA20asmahsbu:2871": "ṣaḍaṅgam iti svabhāvaḥ /",
  "SA20asmahsbu:2872": "ṣaḍaṅgīti śīlavān viharati yāvat samādāya śikṣate śikṣāpadeṣv iti /",
  "SA20asmahsbu:2873": "śamabhāvāntam iti hetuḥ /",
  "SA20asmahsbu:2874": "nirvāṇābhiprāyeṇa samādānāt /",
  "SA20asmahsbu:2875": "sugatisthitidāyakam iti phalaṃ /",
  "SA20asmahsbu:2876": "śīlena sugatigamanāt /",
  "SA20asmahsbu:2877": "avipratisārādikrameṇa cittasthitilābhāc ca /",
  "SA20asmahsbu:2878": "pratiṣṭhāśāntanirbhītam iti karma /",
  "SA20asmahsbu:2879": "śīlaṃ hi sarvaguṇānāṃ pratiṣṭhā bhavati /",
  "SA20asmahsbu:2880": "kleśaparidāhaśāntyā ca śāntaṃ /",
  "SA20asmahsbu:2881": "prāṇātipātādipratyayānāṃ [Msa_105] ca bhayāvadyavairāṇām aprasavān nirbhotaṃ /",
  "SA20asmahsbu:2882": "puṇyasaṃbhārasaṃyutam iti yogaḥ sarvakālaṃ kāyavāṅmanaskarmasamāvaraṇāt /",
  "SA20asmahsbu:2883": "saṃketadharmatālabdhaṃ saṃvarastheṣu vidyata iti vṛttis tatra saṃketalabdhaṃ prātimokṣasaṃvarasaṃgṛhītaṃ /",
  "SA20asmahsbu:2884": "dharmatāpratilabdhaṃ dhyānānāsravasaṃvarasaṃgṛhītam eṣāsya prabhedavṛttiḥ trividhena prabhedena vartanāt /",
  "SA20asmahsbu:2885": "saṃvarastheṣu vidyata ity ācāravṛttiḥ /",
  "SA20asmahsbu:2886": "kṣāntiprabhede dvau ślokau /",
  "SA20asmahsbu:2887": "AMsa_16.21 marṣādhivāsanajñānaṃ kāruṇyād dharmasaṃśrayāt /",
  "SA20asmahsbu:2888": "pañcānuśaṃsam ākhyātaṃ dvayor arthakaraṃ ca tat //",
  "SA20asmahsbu:2889": "AMsa_16.22 tapaḥ prābalyasaṃyuktaṃ teṣu tattrividhaṃ mataṃ /",
  "SA20asmahsbu:2890": "kṣāntim evaṃ parijñāya paṇḍitaḥ samudānayet //",
  "SA20asmahsbu:2891": "marṣādhivāsajñānam iti trividhiyāḥ kṣānteḥ svabhāvaḥ /",
  "SA20asmahsbu:2892": "apakāramarṣaṇakṣānter marṣaṇāṃ marṣa iti kṛtvā /",
  "SA20asmahsbu:2893": "duḥkhādhivāsakṣānter dharmanidhyānakṣānteś ca yathākramaṃ /",
  "SA20asmahsbu:2894": "kāruṇyād dharmasaṃśrayād iti hetuḥ /",
  "SA20asmahsbu:2895": "dharmasaṃśrayaḥ punaḥ /",
  "SA20asmahsbu:2896": "śīlasamādānaṃ śrutaparyavāptiś ca /",
  "SA20asmahsbu:2897": "pañcānuśaṃsam ākhyātam iti phalaṃ /",
  "SA20asmahsbu:2898": "yathoktaṃ sūtre /",
  "SA20asmahsbu:2899": "pañcānuśaṃsāḥ kṣāntau /",
  "SA20asmahsbu:2900": "na vairabahulo bhavati /",
  "SA20asmahsbu:2901": "na bhedabahulo bhavati /",
  "SA20asmahsbu:2902": "sukhasaumanasya bahulo bhavati /",
  "SA20asmahsbu:2903": "avipratisārī kālaṃ karoti /",
  "SA20asmahsbu:2904": "kāyasya na bhedāt sugatau svargaloke deveṣūpapadyate iti /",
  "SA20asmahsbu:2905": "dvayor arthakaraṃ ca tad iti marṣādhivāsanam ity adhikṛtaṃ idaṃ karma / yathoktaṃ /",
  "SA20asmahsbu:2906": "dvayor arthaṃ sa kurūte ātmanaś ca parasya ca /",
  "SA20asmahsbu:2907": "yaḥ paraṃ kupitaṃ jñātvā svayaṃ tatropaśāmyati // iti //",
  "SA20asmahsbu:2908": "tapaḥprābalyasaṃyuktam iti yogaḥ /",
  "SA20asmahsbu:2909": "yathoktaṃ /",
  "SA20asmahsbu:2910": "kṣāntiḥ paramaṃ tapa iti /",
  "SA20asmahsbu:2911": "teṣu tad ity ādhāravṛttiḥ kṣamiṣu tadvṛtteḥ /",
  "SA20asmahsbu:2912": "trividhaṃ matam iti prabhedavṛttis trividhakṣāntiprabhedena yathoktaṃ prāk /",
  "SA20asmahsbu:2913": "vīryaprabhede dvau ślokau /",
  "SA20asmahsbu:2914": "AMsa_16.23 utsāhaḥ kuśale samyak śraddhācchandapratiṣṭhitaḥ /",
  "SA20asmahsbu:2915": "smṛtyādiguṇavṛddhau ca saṃkleśaprātipakṣikaḥ //",
  "SA20asmahsbu:2916": "AMsa_16.24 alobhādiguṇopetas teṣu saptavidhaś ca saḥ /",
  "SA20asmahsbu:2917": "vīryam eva parijñāya paṇḍitaḥ samudānayeta //",
  "SA20asmahsbu:2918": "utsāhaḥ kuśale samyag iti svabhāvaḥ /",
  "SA20asmahsbu:2919": "kuśala iti tadanyakṛtyotsāhavyudāsātha samyag ity anyatīrthikamokṣārthotsāhavyudāsārthaṃ /",
  "SA20asmahsbu:2920": "śraddhāc chandapratiṣṭhita iti hetuḥ śraddadhāno hy atīva vīryam ārabhati /",
  "SA20asmahsbu:2921": "smṛtyādiguṇavṛddhāv iti phalaṃ /",
  "SA20asmahsbu:2922": "ārabdhavīryasya [Msa_106] smṛtisamādhyādiguṇodbhavāt /",
  "SA20asmahsbu:2923": "saṃkleśaprātipakṣika iti karma /",
  "SA20asmahsbu:2924": "yathoktaṃ ārabdhavīryas tu sukhaṃ viharaty avyavakīrṇaḥ pāpakair akuśalair dharmair iti /",
  "SA20asmahsbu:2925": "alobhādiguṇopeta iti yogaḥ /",
  "SA20asmahsbu:2926": "teṣv ity ārabdhavīryeṣu iyam ādhāravṛttiḥ /",
  "SA20asmahsbu:2927": "saptavidha iti prabhedavṛttiḥ /",
  "SA20asmahsbu:2928": "sa punar adhiśīlādiśikṣātraye kāyikaṃ cetasikaṃ ca sātatyena satkṛtya ca yad vīryaṃ /",
  "SA20asmahsbu:2929": "dhyānaprabhede dvau ślokau /",
  "SA20asmahsbu:2930": "AMsa_16.25 sthitiś cetasa adhyātmaṃ smṛtivīryapratiṣṭhitaṃ /",
  "SA20asmahsbu:2931": "sukhopapattaye 'bhijñāvihāravaśavartakam //",
  "SA20asmahsbu:2932": "AMsa_16.26 dharmāṇāṃ pramukhaṃ teṣu vidyate trividhaś ca saḥ /",
  "SA20asmahsbu:2933": "dhyānam evaṃ parijñāya paṇḍitaḥ samudānayet //",
  "SA20asmahsbu:2934": "sthitiś cetasa adhyātmam iti svabhāvaḥ /",
  "SA20asmahsbu:2935": "smṛtivīryapratiṣṭhitam iti hetuḥ /",
  "SA20asmahsbu:2936": "ālambanāsaṃpramoṣe sati vīryaṃ niśritya samāpattyabhinirhārāt /",
  "SA20asmahsbu:2937": "sukhopapattaye iti phalaṃ dhyānasyāvyābādhopapattiphalatvāt /",
  "SA20asmahsbu:2938": "abhijñāvihāravaśavartakam iti karma /",
  "SA20asmahsbu:2939": "dhyānenābhijñāvaśavartanāt /",
  "SA20asmahsbu:2940": "āryadivyabrāhmavihāravaśavartanāc ca /",
  "SA20asmahsbu:2941": "dharmāṇāṃ pramukham iti prāmukhyena yogaḥ /",
  "SA20asmahsbu:2942": "yathoktaṃ /",
  "SA20asmahsbu:2943": "samādhipramukhāḥ sarvadharmā iti /",
  "SA20asmahsbu:2944": "teṣu vidyata iti dhyāyiṣv iyam ādhāravṛttiḥ /",
  "SA20asmahsbu:2945": "trividhaś ca sa iti savitarkaḥ savicāraḥ avitarko vicāramātraḥ /",
  "SA20asmahsbu:2946": "avitarko avicāraḥ /",
  "SA20asmahsbu:2947": "punaḥ prītisahagataḥ /",
  "SA20asmahsbu:2948": "sātasahagataḥ /",
  "SA20asmahsbu:2949": "upekṣāsahagataś ca /",
  "SA20asmahsbu:2950": "iyaṃ prabhedavṛttiḥ /",
  "SA20asmahsbu:2951": "prajñāprabhede dvau ślokau /",
  "SA20asmahsbu:2952": "AMsa_16.27 samyakpravicayo jñeyaḥ śasamādhānapratiṣṭhitaḥ /",
  "SA20asmahsbu:2953": "suvimokṣāya saṃkleśāt prajñājīvasudeśanaḥ //",
  "SA20asmahsbu:2954": "AMsa_16.28 dharmāṇām uttaras teṣu vidyate trividhaś ca saḥ /",
  "SA20asmahsbu:2955": "prajñām evaṃ parijñāya paṇḍitaḥ samudānayet //",
  "SA20asmahsbu:2956": "samyak pravicayo jñeya iti svabhāvaḥ /",
  "SA20asmahsbu:2957": "samyag iti na mithyā jñeya iti laukikakṛtyasamyakpravicayavyudāsārthaṃ /",
  "SA20asmahsbu:2958": "samādhānapratiṣṭhita iti hetuḥ /",
  "SA20asmahsbu:2959": "samāhitacitto yathābhūtaṃ prajānāti /",
  "SA20asmahsbu:2960": "yasmāt suvimokṣāya saṃkleśād iti phalaṃ /",
  "SA20asmahsbu:2961": "tena hi saṃkleśāt suvimokṣo bhavati /",
  "SA20asmahsbu:2962": "laukikahīnalokottaramahālokottareṇa pravicayena /",
  "SA20asmahsbu:2963": "prajñājīvasudeśana iti prajñājīvaḥ sudeśanā cāsya karma /",
  "SA20asmahsbu:2964": "tena hy anuttaraprajñā jīvakānāṃ jīvati /",
  "SA20asmahsbu:2965": "samyag dharma deśayatīti /",
  "SA20asmahsbu:2966": "dharmāṇām uttara ity uttaratvena yogaḥ /",
  "SA20asmahsbu:2967": "yathoktaṃ /",
  "SA20asmahsbu:2968": "prajñottarāḥ sarvadharmā iti /",
  "SA20asmahsbu:2969": "teṣu vidyate trividhaś ca sa iti vṛttiḥ /",
  "SA20asmahsbu:2970": "prājñeṣu vartanāt trividhena ca prabhedena /",
  "SA20asmahsbu:2971": "laukiko hīnalokottaro [Msa_107] mahālokottaraś ca /",
  "SA20asmahsbu:2972": "uktaḥ pratyekaṃ dānādīnāṃ ṣaḍarthaprabhedena prabhedaḥ /",
  "SA20asmahsbu:2973": "saṃgrahavibhāge ślokaḥ /",
  "SA20asmahsbu:2974": "AMsa_16.29 sarve śuklā dharmā vikṣiptasamāhitobhayā jñeyāḥ /",
  "SA20asmahsbu:2975": "dvābhyāṃ dvābhyāṃ dvābhyāṃ pāramitābhyāṃ parigṛhītāḥ //",
  "SA20asmahsbu:2976": "sarve śuklā dharmā dānādidharmāḥ /",
  "SA20asmahsbu:2977": "tatra vikṣiptā dvābhyāṃ pāramitābhyāṃ saṃgṛhītāḥ prathamābhyāṃ dānasamādānaśīlayor asamāhitatvāt /",
  "SA20asmahsbu:2978": "samāhitā dvābhyāṃ paścimābhyāṃ dhyānayathābhūtaprajñayoḥ samāhitatvāt /",
  "SA20asmahsbu:2979": "ubhaye dvābhyāṃ kṣāntivīryābhyāṃ /",
  "SA20asmahsbu:2980": "tayoḥ samāhitāsamāhitatvāt /",
  "SA20asmahsbu:2981": "vipakṣavibhāge ślokāḥ ṣaṭ /",
  "SA20asmahsbu:2982": "AMsa_16.30 na ca saktaṃ na ca saktaṃ na ca saktaṃ saktam eva na ca dānaṃ /",
  "SA20asmahsbu:2983": "na ca saktaṃ na ca saktaṃ na ca saktaṃ bodhisatvānām //",
  "SA20asmahsbu:2984": "saptavidhā saktir dānasya vipakṣaḥ /",
  "SA20asmahsbu:2985": "bhogasaktiḥ vilambanaśaktiḥ tanmātrasaṃtuṣṭisaktiḥ pakṣapātasaktiḥ pratikārasaktiḥ vipākasaktiḥ /",
  "SA20asmahsbu:2986": "vipakṣasaktistu tadvipakṣalābhānuśayāsamudghātāt /",
  "SA20asmahsbu:2987": "vikṣepasaktiś ca /",
  "SA20asmahsbu:2988": "sa punar vikṣepo dvividhaḥ /",
  "SA20asmahsbu:2989": "manasikāravikṣepaś ca hīnayānaspṛhaṇāt /",
  "SA20asmahsbu:2990": "vikalpavikṣepaś ca dāyakapratigrāhakadānavikalpanāt /",
  "SA20asmahsbu:2991": "ataḥ saptavidhasaktimuktatvāt saptakṛtvo dānasyāsaktatvam uktaṃ /",
  "SA20asmahsbu:2992": "AMsa_16.31 na ca saktaṃ na ca saktaṃ na ca saktaṃ saktam eva na ca śīlaṃ /",
  "SA20asmahsbu:2993": "na ca saktaṃ na ca saktaṃ na ca saktaṃ bodhisatvānām //",
  "SA20asmahsbu:2994": "AMsa_16.32 na ca saktā na ca saktā na ca saktā saktikā na kṣāntiḥ /",
  "SA20asmahsbu:2995": "na ca saktā na ca saktā na ca saktā bodhisatvānām //",
  "SA20asmahsbu:2996": "AMsa_16.33 na ca saktaṃ na ca saktaṃ na ca saktaṃ saktam eva ca na vīryaṃ /",
  "SA20asmahsbu:2997": "na ca saktaṃ na ca saktaṃ na ca saktaṃ bodhisatvānām //",
  "SA20asmahsbu:2998": "AMsa_16.34 na ca saktaṃ na ca saktaṃ na ca saktaṃ saktam eva na ca dhyānaṃ /",
  "SA20asmahsbu:2999": "na ca saktaṃ na ca saktaṃ na ca saktaṃ bodhisatvānām //",
  "SA20asmahsbu:3000": "AMsa_16.35 na ca saktā na ca saktā na ca saktā saktikā na ca prajñā /",
  "SA20asmahsbu:3001": "na ca saktā na ca sakta na ca saktā bodhisatvānām //",
  "SA20asmahsbu:3002": "[Msa_108]",
  "SA20asmahsbu:3003": "yathā dānāsaktir uktā evaṃ śīle yāvat prajñāyāṃ veditavyā /",
  "SA20asmahsbu:3004": "atra tu viśeṣabhogasaktiparivartena dauḥśīlyādyāsaktir veditavyā vipakṣasaktis tadvipakṣānuśayāsamudghātanāt /",
  "SA20asmahsbu:3005": "vikalpavikṣepaś ca yathāyogaṃ trimaṇḍalaparikalpanāt /",
  "SA20asmahsbu:3006": "guṇavibhāge trayoviṃśatiḥ ślokāḥ /",
  "SA20asmahsbu:3007": "AMsa_16.36 tyaktaṃ buddhasutaiḥ svajīvitam api prāpyārthinaṃ sarvadā kāruṇyāt parato na ca pratikṛtir neṣṭaṃ phalaṃ prārthitaṃ /",
  "SA20asmahsbu:3008": "dānenaiva ca tena sarvajanatā bodhitraye ropitā dānaṃ jñānaparigraheṇa ca punar loke 'jñayaṃ sthāpitam //",
  "SA20asmahsbu:3009": "iti subodhaḥ padārthaḥ /",
  "SA20asmahsbu:3010": "AMsa_16.37 āttaṃ buddhasutair yamodyamamayaṃ śīlatrayaṃ sarvadā svargo nābhimataḥ sametya ca punaḥ saktirna tatrāhitā /",
  "SA20asmahsbu:3011": "śīlenaiva ca tena sarvajanatā bodhitraye ropitā śīlaṃ jñānaparigraheṇa ca punar loke 'kṣayaṃ sthāpitam //",
  "SA20asmahsbu:3012": "trividhaṃ śīlaṃ /",
  "SA20asmahsbu:3013": "saṃvaraśīlaṃ /",
  "SA20asmahsbu:3014": "kuśaladharmasaṃgrāhakaśīlaṃ /",
  "SA20asmahsbu:3015": "satvārthakriyāśīlaṃ ca /",
  "SA20asmahsbu:3016": "ekātmakaṃ yamasvabhāvaṃ /",
  "SA20asmahsbu:3017": "dve udyamasvabhāve /",
  "SA20asmahsbu:3018": "AMsa_16.38 kṣāntaṃ buddhasutaiḥ suduṣkaramatho sarvāpakāraṃ nṛṇāṃ na svargārtham asaśaktimato na ca bhayān naivopakārekṣaṇāt /",
  "SA20asmahsbu:3019": "kṣāntyānuttarayā ca sarvajanatā bodhitraye ropitā kṣāntir jñānaparigraheṇa ca punar loke 'kṣayā sthāpitā //",
  "SA20asmahsbu:3020": "iti / kṣāntyānuttarayā caiti duḥkhādhivāsanakṣāntyā ca parāpakāramarṣaṇakṣāntyā ca yathākramaṃ /",
  "SA20asmahsbu:3021": "AMsa_16.39 vīryaṃ buddhasutaiḥ kṛtaṃ nirūpamaṃ saṃnāhayogātmakaṃ hantuṃ kleśagaṇaṃ svato 'pi parataḥ prāptuṃ ca bodhiṃ parāṃ /",
  "SA20asmahsbu:3022": "vīryeṇaiva ca tena sarvajanatā bodhitraye ropitā vīryaṃ jñānaparigraheṇa ca punar loke 'kṣayaṃ sthāpitam //",
  "SA20asmahsbu:3023": "[Msa_109]",
  "SA20asmahsbu:3024": "iti / saṃnāhavīryaṃ prayogavīryaṃ ca /",
  "SA20asmahsbu:3025": "AMsa_16.40 dhyānaṃ buddhasutaiḥ samādhibahulaṃ saṃpāditaṃ sarvathā śreṣṭhair dhyānasukhair vihṛtya kṛpayā hīnāpapattiḥ śritā /",
  "SA20asmahsbu:3026": "dhyānenaiva ca tena sarvajanatā bodhitraye ropitā dhyānaṃ jñānaparigraheṇa ca punar loke 'kṣayaṃ sthāpitam //",
  "SA20asmahsbu:3027": "iti / samādhiṃbahulam iti anantabodhisatvasamādhisaṃgṛhītaṃ /",
  "SA20asmahsbu:3028": "AMsa_16.41 jñātaṃ buddhasutaiḥ satatvam akhilaṃ jñeyaṃ ca yat sarvathā saktir naiva ca nirvṛtau prajanitā buddhaiḥ kutaḥ saṃvṛtau /",
  "SA20asmahsbu:3029": "jñānenaiva ca tena sarvajanatā bodhitraye ropitā jñānaṃ satvaparigraheṇa punar loke 'kṣayaṃ sthāpitam //",
  "SA20asmahsbu:3030": "iti /",
  "SA20asmahsbu:3031": "satatvaṃ paramārthasaṃgṛhītaṃ sāmānyalakṣaṇaṃ pudgaladharmanairātmyaṃ /",
  "SA20asmahsbu:3032": "jñeyaṃ ca yat sarvathety anantasvasaṃketādilakṣaṇabhedabhinnaṃ yad ajñeyaṃ /",
  "SA20asmahsbu:3033": "dānādīnāṃ nirvikalpajñānaparigraheṇākṣayatvaṃ nirupadhiśeṣanirvāṇe 'pi tadakṣayāt /",
  "SA20asmahsbu:3034": "jñānasya punaḥ satvaparigraheṇa karuṇayā satvānām aparityāgāt /",
  "SA20asmahsbu:3035": "eṣāṃ punaḥ ṣaṇāṃ ślokānāṃ piṇḍārthaḥ saptamena ślokena nirdiṣṭaḥ /",
  "SA20asmahsbu:3036": "AMsa_16.42 audāryānāmiṣatvaṃ ca mahārthākṣayatāpi ca /",
  "SA20asmahsbu:3037": "dānādīnāṃ samas taṃ hi jñeyaṃ guṇacatuṣṭayam //",
  "SA20asmahsbu:3038": "iti /",
  "SA20asmahsbu:3039": "tatra dānādīnāṃ prathamena pādenodāratā paridīpitā /",
  "SA20asmahsbu:3040": "dvitīyena nirāmiṣatā /",
  "SA20asmahsbu:3041": "tṛtīyena mahārthatāḥ mahataḥ satvārthasya saṃpādanāt /",
  "SA20asmahsbu:3042": "caturthenākṣayatā ity eṣāṃ guṇacatuṣṭayam ebhiḥ ślokair veditavyaṃ /",
  "SA20asmahsbu:3043": "AMsa_16.43 darśanapūraṇatuṣṭiṃ yācanake 'tuṣṭim api samāśastiṃ /",
  "SA20asmahsbu:3044": "abhibhavati sa tāṃ dātā kṛpālurādhikyayogena //",
  "SA20asmahsbu:3045": "yācanake hi jane dāyakadarśanāt tataś ca yathā-īpsitaṃ labdhvā manorathaparipūraṇādyā tuṣṭir utpadyate /",
  "SA20asmahsbu:3046": "atuṣṭiś cādarśanād aparipūraṇāc ca /",
  "SA20asmahsbu:3047": "āśāstiś ca yā taddarśane manorathaparipūraṇe ca /",
  "SA20asmahsbu:3048": "sā bodhisatvasyādhikotpadyate [Msa_110] sarvakālaṃ yācanakadarśanāt tanmanorathaparipūraṇāc ca /",
  "SA20asmahsbu:3049": "adarśanād aparipūraṇāc cātuṣṭiḥ /",
  "SA20asmahsbu:3050": "ato dātā kṛpālus tāṃ sarvam abhibhavaty ādhikyayogāt /",
  "SA20asmahsbu:3051": "AMsa_16.44 prāṇān bhogān dārān satveṣu sadānyatyajanakṛpālutvāt /",
  "SA20asmahsbu:3052": "āmodate nikāmaṃ tadviratiṃ pālayātra katham //",
  "SA20asmahsbu:3053": "tebhyo viratiṃ tadviratiṃ parakīyebhyaḥ prāṇabhogadārebhyaḥ /",
  "SA20asmahsbu:3054": "etena trividhāt kāyaduścaritād viratiśīlaguṇaṃ darśayati /",
  "SA20asmahsbu:3055": "AMsa_16.45 nirapekṣaḥ samacitto nirbhīḥ sarvapradaḥ kṛpāhetoḥ /",
  "SA20asmahsbu:3056": "mithyāvādaṃ brūyāt paropaghātāya katham āryaḥ //",
  "SA20asmahsbu:3057": "etena mṛṣāvādād viratiguṇaṃ darśayati /",
  "SA20asmahsbu:3058": "ātmahetor mṛṣāvāda ucyeta kāyajīvitāpekṣayā /",
  "SA20asmahsbu:3059": "parahetor vā priyajanapremnā /",
  "SA20asmahsbu:3060": "bhayena vā rājādibhayāt /",
  "SA20asmahsbu:3061": "āmiṣakiṃcitkahetor vā lābhārthaṃ /",
  "SA20asmahsbu:3062": "bodhisatvaś ca svakāyajīvitanirapekṣaḥ /",
  "SA20asmahsbu:3063": "samacittaś ca sarvasatveṣv ātmasamacittatayā /",
  "SA20asmahsbu:3064": "nirbhayaś ca pañcabhayasamatikrāntatvāt /",
  "SA20asmahsbu:3065": "sarvapradaś cārthibhyaḥ sarvasvaparityāgāt /",
  "SA20asmahsbu:3066": "sa kena hetunā mṛṣāvādaṃ brūyāt /",
  "SA20asmahsbu:3067": "AMsa_16.46 samahitakāmaḥ sakṛpaḥ paraduḥkhotpādane 'tibhīrūś ca /",
  "SA20asmahsbu:3068": "satvavinaye suyukteḥ suvidūre trividhavāgdoṣāt //",
  "SA20asmahsbu:3069": "bodhisatvaḥ sarvasatveṣu samaṃ hitakāmaḥ sa kathaṃ pareṣāṃ mitrabhedārthaṃ paiśunyaṃ kariṣyatīti /",
  "SA20asmahsbu:3070": "sakṛpaś ca paraduḥkhāpanayābhiprāyāt /",
  "SA20asmahsbu:3071": "paraduḥkhotpādane cātyarthaṃ bhīruḥ sa kathaṃ pareṣāṃ duḥkhotpādanārthaṃ paruṣaṃ vakṣyati /",
  "SA20asmahsbu:3072": "satvānāṃ vinaye samyakprayuktaḥ sa kathaṃ saṃbhinnapralāpaṃ kariṣyati tasmād asau suvidūre trividhavāgdoṣāt paiśunyāt pāruṣyāt saṃbhinnapralāpāc ca /",
  "SA20asmahsbu:3073": "AMsa_16.47 sarvapradaḥ kṛpāluḥ pratītyadharmodaye sukuśalaś ca /",
  "SA20asmahsbu:3074": "adhivāsayet katham asau sarvākāraṃ manaḥ kleśam //",
  "SA20asmahsbu:3075": "abhidhyā vyāpādo mithyādṛṣṭir vā yathākramaṃ /",
  "SA20asmahsbu:3076": "eṣa dauḥśīlyapratipakṣadharmaviśeṣayogāc chīlaviśuddhigūṇo bodhisatvānāṃ veditavyaḥ /",
  "SA20asmahsbu:3077": "AMsa_16.48 upakarasaṃjñāmodaṃ hy apakāriṇiparahita saṃjñāṃparahite sadā duḥkhe /",
  "SA20asmahsbu:3078": "labhate yadā kṛpāluḥ kṣamitavyaṃ tasya kiṃ na syāt //",
  "SA20asmahsbu:3079": "[Msa_111]",
  "SA20asmahsbu:3080": "yasya nāpakārisaṃjñā pravartate na duḥkhasaṃjñā /",
  "SA20asmahsbu:3081": "AMsa_16.49 paraparasaṃjñāpagamāt svato 'dhikatarāt sadā parasnehāt /",
  "SA20asmahsbu:3082": "duṣkaracaraṇāt sakṛpe hy aduṣkaraṃ vīryaṃ //",
  "SA20asmahsbu:3083": "sakṛpo bodhisatvaḥ /",
  "SA20asmahsbu:3084": "tatra sakṛpe yat parārthaṃ duṣkaracaraṇād vīrthaṃ tadaduṣkaraṃ ca suduṣkaraṃ ca /",
  "SA20asmahsbu:3085": "katham aduṣkaraṃ /",
  "SA20asmahsbu:3086": "paratra parasaṃjñāpagamāt /",
  "SA20asmahsbu:3087": "svato'dhikatarāc ca sarvadā pareṣu snehāt /",
  "SA20asmahsbu:3088": "kathaṃ suduṣkaraṃ /",
  "SA20asmahsbu:3089": "yad evaṃ parasaṃjñāpagataṃ ca svatodhikatarasnehaṃ ca tadvīryaṃ /",
  "SA20asmahsbu:3090": "AMsa_16.50 alpasukhaṃ hy ātmasukhaṃ līnaṃ parihāṇikaṃ kṣayi samohaṃ /",
  "SA20asmahsbu:3091": "dhyānaṃ mataṃ trayāṇāṃ viparyayād bodhisatvānām //",
  "SA20asmahsbu:3092": "alpasukhaṃ dhyānaṃ laukikānām ātmasukhaṃ śrāvakapratyekabuddhānāṃ /",
  "SA20asmahsbu:3093": "līnaṃ laukikānāṃ satkāye śrāvakapratyekabuddhānāṃ ca nirvāṇe /",
  "SA20asmahsbu:3094": "parihāṇikaṃ laukikānāṃ kṣayi śrāvakapratyekabuddhānāṃ nirupadhiśeṣanirvāṇe tatkṣayāt /",
  "SA20asmahsbu:3095": "samohaṃ sarveṣāṃ yathāyogakliṣṭākliṣṭena mohena /",
  "SA20asmahsbu:3096": "bodhisatvānāṃ punar dhyānaṃ bahusukham ātmaparasukham alīnamaparihāṇikam akṣayyasamohaṃ ca /",
  "SA20asmahsbu:3097": "AMsa_16.51 āmoṣais tamasi yathā dīpair nunnaṃ tathā trayajñānaṃ /",
  "SA20asmahsbu:3098": "dinakarakiraṇauriva tu jñānamatulyaṃ kṛpālunām //",
  "SA20asmahsbu:3099": "yathā hastāmoṣais tamasi jñānaṃ parīttaviṣayamapratyakṣam avyaktaṃ ca tathā pṛthagjanānāṃ /",
  "SA20asmahsbu:3100": "yathāvacarake dīpairjñānaṃ prādeśikaṃ pratyakṣaṃ nātinirmalaṃ tathā śrāvakāṇāṃ pratyekabuddhānāṃ ca /",
  "SA20asmahsbu:3101": "yathā dinakarakiraṇair jñānaṃ samantāt pratyakṣaṃ sunirmalaṃ ca tathā bodhisatvānāṃ /",
  "SA20asmahsbu:3102": "ata eva tad atulyaṃ /",
  "SA20asmahsbu:3103": "AMsa_16.52 āśrayād vastuto dānaṃ nimittāt pariṇāmanāt /",
  "SA20asmahsbu:3104": "hetuto jñānataḥ kṣetrān niśrayāc ca paraṃ matam //",
  "SA20asmahsbu:3105": "tatrāśrayo bodhisatvaḥ /",
  "SA20asmahsbu:3106": "vastu āmiṣadānasyādhyātmikaṃ vastu paramaṃ /",
  "SA20asmahsbu:3107": "abhyadānasyāpāyasaṃsārabhītebhyas tu [Msa_112] tadabhayaṃ /",
  "SA20asmahsbu:3108": "dharmadānasya mahāyānaṃ /",
  "SA20asmahsbu:3109": "nimittaṃ karuṇā /",
  "SA20asmahsbu:3110": "pariṇāmanā tena mahābodhiphalaprārthanā /",
  "SA20asmahsbu:3111": "hetuḥ pūrvadānapāramitābhyāsavāsanā /",
  "SA20asmahsbu:3112": "jñānaṃ nirvikalpaṃ yena trimaṇḍalapariśuddhaṃ dānaṃ dadāti dātṛdeyapratigrāhakāvikalpanāt /",
  "SA20asmahsbu:3113": "kṣetraṃ pañcavidhaṃ /",
  "SA20asmahsbu:3114": "arthī duḥkhito niḥpratisaraṇo duścaritacārī guṇavāṃś ca /",
  "SA20asmahsbu:3115": "caturṇām uttaraṃ kṣetraṃ paraṃ /",
  "SA20asmahsbu:3116": "tadabhāve pañcamaṃ /",
  "SA20asmahsbu:3117": "niśrayas trividho yaṃ niśritya dadāti /",
  "SA20asmahsbu:3118": "adhimuktir manasikāraḥ samādhiś ca /",
  "SA20asmahsbu:3119": "adhimuktir yathā bhāvanāvibhāge 'dhimuktimanaskāra uktaḥ /",
  "SA20asmahsbu:3120": "manaskāro yathā tatraivāsvādanābhinandanamanaskāra uktaḥ /",
  "SA20asmahsbu:3121": "samādhir ādir yathā tatraiva vibhutvam uktaṃ /",
  "SA20asmahsbu:3122": "evam āśrayādiparasamayo dānaṃ paramaṃ /",
  "SA20asmahsbu:3123": "so'yaṃ cāpadeśo veditavyaḥ /",
  "SA20asmahsbu:3124": "yaś ca dadāti yac ca yena ca yasmai ca yataś ca yasya ca parigraheṇa yatra ca yāvat prakāraṃ tad dānaṃ /",
  "SA20asmahsbu:3125": "AMsa_16.53 āśrayād vastutaḥ śīlaṃ nimittāt pariṇāmanāt /",
  "SA20asmahsbu:3126": "hetuto jñānataḥ kṣetrān niśrayāc ca paraṃ matam //",
  "SA20asmahsbu:3127": "AMsa_16.54 āśrayād vastuto vīryaṃ nimittāt pariṇāmanāt /",
  "SA20asmahsbu:3128": "hetuto jñānataḥ kṣetrān niśrayāc ca paraṃ matam //",
  "SA20asmahsbu:3129": "AMsa_16.55 āśrayād vastuto dhyānaṃ nimittāt pariṇāmanāt /",
  "SA20asmahsbu:3130": "hetuto jñānataḥ kṣetrān niśrayāc ca paraṃ matam //",
  "SA20asmahsbu:3131": "AMsa_16.56 āśrayād vastutaḥ prajñā nimittāt pariṇāmanāt /",
  "SA20asmahsbu:3132": "hetuto jñānataḥ kṣetrān niśrayāc ca parā matā //",
  "SA20asmahsbu:3133": "śīlasya paramaṃ vastu bodhisatvasaṃvaraḥ /",
  "SA20asmahsbu:3134": "kṣānteḥ prāṇāpahāriṇau hīnadurbalau /",
  "SA20asmahsbu:3135": "vīryasya pāramitābhāvanā tadvipakṣaprahāṇaṃ ca /",
  "SA20asmahsbu:3136": "dhānasya bodhisatvasamādhayaḥ /",
  "SA20asmahsbu:3137": "prajñāyās tathatā /",
  "SA20asmahsbu:3138": "sarveṣāṃ śīlādīnāṃ kṣetraṃ mahāyānaṃ /",
  "SA20asmahsbu:3139": "śeṣaṃ pūrvavad veditavyaṃ /",
  "SA20asmahsbu:3140": "AMsa_16.57 ekasatvasukhaṃ dānaṃ bahukalpavighātakṛt /",
  "SA20asmahsbu:3141": "priyaṃ syād bodhisatvānāṃ prāg eva tadviparyayāt //",
  "SA20asmahsbu:3142": "yadi bodhisatvānāṃ dānam ekasyaiva satvasya sukhadaṃ syād ātmanaś ca bahukalpavighātakṛt /",
  "SA20asmahsbu:3143": "tathāpi tat teṣāṃ priyaṃ syāt karuṇāviśeṣāt kiṃ punar yad anekasatvasukhaṃ ca bhavatyā tmanaś ca bahukalpānugrahakṛt /",
  "SA20asmahsbu:3144": "AMsa_16.58 yad artham icchanti dhanāni dehinas tadeva dhīrā visṛjanti dehiṣu /",
  "SA20asmahsbu:3145": "śarīrahetor dhanam iṣyate janais tad eva dhīraiḥ śataśo visṛjyate //",
  "SA20asmahsbu:3146": "[Msa_113]",
  "SA20asmahsbu:3147": "atra pūrvārdham uttarārdhe vyākhyātaṃ /",
  "SA20asmahsbu:3148": "AMsa_16.59 śarīram evotsṛjato na duḥkhyate yadā manaḥ kā draviṇe 'vare kathā /",
  "SA20asmahsbu:3149": "tadasya lokottaram iti yan mudaṃ sa tena tat tasya tad uttaraṃ punaḥ //",
  "SA20asmahsbu:3150": "atra śarīram evāutsṛjato yadā mano na duḥkhyate tadasya lokottaram iti saṃdarśitaṃ /",
  "SA20asmahsbu:3151": "eti yan mudaṃ sa tena duḥkhena tat tasya taduttaram iti tasmāl lokottarād uttaraṃ /",
  "SA20asmahsbu:3152": "AMsa_16.60 pratigrahair iṣṭanikāmalabdharna tuṣṭim āyāti tathārthiko 'pi /",
  "SA20asmahsbu:3153": "sarvastidānena yatheha dhīmān tuṣṭiṃ vrajaty arthijanasya tuṣṭyā //",
  "SA20asmahsbu:3154": "iṣṭanikām alabdhair ity abhipretaparyāptalabdhaiḥ / sarvāstidāneneti yāvat svajīvitadānena /",
  "SA20asmahsbu:3155": "AMsa_16.61 saṃpūrṇabhogo na tathāstimantam ātmānam anvīkṣati yācako 'pi /",
  "SA20asmahsbu:3156": "sarvastidānād adhano 'pi dhīmān ātmānam anveti yathāstimantaṃ //",
  "SA20asmahsbu:3157": "AMsa_16.62 suvipulam api vittaṃ prāpya naivopakāraṃ vigaṇayati tathārthī dāyakāl lābhahetoḥ /",
  "SA20asmahsbu:3158": "vidhivad iha sudānair arthinas tarpayitvā mahadupakarasaṃjñāṃ teṣu dhīmān yathaiti //",
  "SA20asmahsbu:3159": "karuṇāviśeṣād / gatārtho ślokau /",
  "SA20asmahsbu:3160": "AMsa_16.63 svayam apagataśokā dehinaḥ svastharūpā vipulam api gṛhītvā bhuñjate yasya vittaṃ /",
  "SA20asmahsbu:3161": "pathi paramaphalāḍhyād bhogavṛkṣād yathaiva pravisṛtir atibhogī bodhisatvān na so 'nyaḥ //",
  "SA20asmahsbu:3162": "pravisṛtir atibhogaś cāsyeti pravisṛtir atibhogī sa ca nānyo bodhisatvād veditavyaḥ / śeṣaṃ gatārthaṃ /",
  "SA20asmahsbu:3163": "AMsa_16.64 prādhānyatatkāraṇakarmabhedāt prakārabhedāśrayabhedataś ca /",
  "SA20asmahsbu:3164": "caturvibandhapratipakṣabhedāt vīryaṃ parijñeyam iti pradiṣṭam //",
  "SA20asmahsbu:3165": "[Msa_114]",
  "SA20asmahsbu:3166": "ṣaḍvidhena prabhedena vīryaṃ parijñeyaṃ /",
  "SA20asmahsbu:3167": "prādhānyabhedena /",
  "SA20asmahsbu:3168": "tatkāraṇabhedena /",
  "SA20asmahsbu:3169": "prakārabhedena /",
  "SA20asmahsbu:3170": "āśrayabhedena /",
  "SA20asmahsbu:3171": "caturvibandhapratipakṣabhedena ca /",
  "SA20asmahsbu:3172": "asyād deśasyottaraiḥ ślokair nirdeśaḥ /",
  "SA20asmahsbu:3173": "AMsa_16.65 vīryaṃ paraṃ śuklagaṇasya madhye tanniśritas tasya yato 'nulābhaḥ /",
  "SA20asmahsbu:3174": "vīryeṇa sadyaḥ susukho vihāro lokottarā lokagatāṃ ca siddhiḥ //",
  "SA20asmahsbu:3175": "vīryaṃ paraṃ śuklagaṇasya madhye iti sarvaśuklagaṇasya madhye iti sarvakuśaladharmaprādhānyaṃ vīryasya nirdiṣṭaṃ /",
  "SA20asmahsbu:3176": "tanniśritastasya yato 'nulābha iti prādhānyakāraṇaṃ nirdiṣṭaṃ /",
  "SA20asmahsbu:3177": "yasmād vīryāśritaḥ sarvakuśaladharmalābhaḥ /",
  "SA20asmahsbu:3178": "vīryeṇa sadyaḥ susukho vihāro lokottarā lokagatā ca siddhir iti karma nirdiṣṭaṃ /",
  "SA20asmahsbu:3179": "vīryeṇa hi dṛṣṭadharme paramaḥ sukhavihāraḥ /",
  "SA20asmahsbu:3180": "sarvā ca lokottarā siddhir laukikī ca kriyate /",
  "SA20asmahsbu:3181": "AMsa_16.66 vīryāvad avāptaṃ bhavabhogam iṣṭaṃ vīryeṇa śuddhiṃ prabalām upetāḥ /",
  "SA20asmahsbu:3182": "vīryeṇa satkāyam atītya muktā vīryeṇa bodhiṃ paramāṃ vibuddhāḥ //",
  "SA20asmahsbu:3183": "iti /",
  "SA20asmahsbu:3184": "paryāyadvāreṇa vīryasya karma nirdiṣṭaṃ /",
  "SA20asmahsbu:3185": "laukikalokottarasiddhibhedāt /",
  "SA20asmahsbu:3186": "tatra prabalā laukikī siddhir anātyantikatvāt /",
  "SA20asmahsbu:3187": "AMsa_16.67 punar mataṃ hānivivṛddhivīryaṃ mokṣādhipaṃ pakṣavipakṣam anyat /",
  "SA20asmahsbu:3188": "tattve praviṣṭaṃ parivartakaṃ ca vīryaṃ mahārthaṃ ca niruktam anyat //",
  "SA20asmahsbu:3189": "AMsa_16.68 saṃnāhavīryaṃ prathamaṃ tataś ca prayogavīryaṃ vidhivatprahitaṃ /",
  "SA20asmahsbu:3190": "alīnam akṣobhyam atuṣṭivīryaṃ sarvaprakāraṃ pravadanti buddhāḥ //",
  "SA20asmahsbu:3191": "ity eṣa prakārabhedaḥ /",
  "SA20asmahsbu:3192": "tatra hānivivṛddhivīryaṃ samyakprahāṇeṣu ca dvayoḥ kuśaladharmābhivṛddhaye /",
  "SA20asmahsbu:3193": "mokṣādhipaṃ vīryam indriyeṣu /",
  "SA20asmahsbu:3194": "mokṣādhipatyārthena yasmād indriyāṇi /",
  "SA20asmahsbu:3195": "pakṣavipakṣaṃ baleṣu vipakṣānavamṛdyārthena yasmād balāni /",
  "SA20asmahsbu:3196": "tatve praviṣṭaṃ bodhyaṅgeṣu darśanamārge tadvyavasthāpanāt /",
  "SA20asmahsbu:3197": "parivartakaṃ mārgāṅgeṣu bhāvanāmārge 'ntasyāśrayaparivṛttihetutvāt /",
  "SA20asmahsbu:3198": "mahārthaṃ vīryaṃ pāramitāsvabhāvaṃ svaparārthādhikārāt /",
  "SA20asmahsbu:3199": "saṃnāhavīryaṃ prayogāya saṃnahyataḥ /",
  "SA20asmahsbu:3200": "prayogavīryaṃ tathā prayogataḥ /",
  "SA20asmahsbu:3201": "alīnavīryam udāre 'pyadhigantavye layābhāvataḥ /",
  "SA20asmahsbu:3202": "akṣobhyavīryaṃ śītaloṣṇādibhir duḥkhair avikopanataḥ /",
  "SA20asmahsbu:3203": "asaṃtuṣṭivīryam alpenādhigamenāsaṃtuṣṭitaḥ /",
  "SA20asmahsbu:3204": "ebhir eva [Msa_115] saṃnāhavīryādibhiḥ sūtre /",
  "SA20asmahsbu:3205": "sthāmavān vīryavānutsāhī dṛḍhaparākramo anikṣiptadhuraḥ kuśaleṣu dharmeṣv ity ucyate yathākramaṃ /",
  "SA20asmahsbu:3206": "AMsa_16.69 nikṛṣṭamadhyottamavīryam anyat yānatraye yuktajanāśrayeṇa /",
  "SA20asmahsbu:3207": "līnātyudārāśayabuddhiyogāt vīryaṃ tad alpārthamahārtham iṣṭam //",
  "SA20asmahsbu:3208": "atrāśrayaprabhedena vīryabhedo nirdiṣṭaḥ /",
  "SA20asmahsbu:3209": "yānatraye prayukto yo janas tadāśrayeṇa yathākramaṃ nikṛṣṭamadhyottamaṃ vīryaṃ veditavyaṃ /",
  "SA20asmahsbu:3210": "kiṃ kāraṇaṃ /",
  "SA20asmahsbu:3211": "līnātyudārāśayabuddhiyogāt /",
  "SA20asmahsbu:3212": "līno hi buddhyāśayo yānadvaye prayuktānāṃ kevalātmārthādhikārāt /",
  "SA20asmahsbu:3213": "atyudāro mahāyāne prayuktānāṃ parārthādhikārāt /",
  "SA20asmahsbu:3214": "ata eva yathākramaṃ vīryaṃ ta dalpārthaṃ mahārtham iva svārthādhikārāc ca /",
  "SA20asmahsbu:3215": "AMsa_16.70 na vīryavān bhogaparājito 'sti no vīryavān kleśaparājito 'sti /",
  "SA20asmahsbu:3216": "na vīryavān khedaparājito 'sti no vīryavān prāptiparājito 'sti //",
  "SA20asmahsbu:3217": "ity ayaṃ caturvibandhapratipakṣabhedaḥ /",
  "SA20asmahsbu:3218": "caturvidho dānādīnāṃ vibandho yena dānādiṣu na pravartate /",
  "SA20asmahsbu:3219": "bhogasaktis tadāgrahataḥ /",
  "SA20asmahsbu:3220": "kleśasaktis tatparibhogādhyavasānataḥ /",
  "SA20asmahsbu:3221": "khedo dānādiṣu prayogābhiyogaparikhedataḥ /",
  "SA20asmahsbu:3222": "prāptir alpamātradānādisaṃtuṣṭitaḥ /",
  "SA20asmahsbu:3223": "tatpratipakṣabhedenaitac caturvidhaṃ vīryam uktaṃ /",
  "SA20asmahsbu:3224": "anyonyaviniścayavibhāge ślokaḥ /",
  "SA20asmahsbu:3225": "AMsa_16.71 anyonyaṃ saṃgrahataḥ prabhedato dharmato nimittāc ca /",
  "SA20asmahsbu:3226": "ṣaṇṇāṃ pāramitānāṃ viniścayaḥ sarvathā jñeyaḥ //",
  "SA20asmahsbu:3227": "anyonyasaṃgrahato viniścayaḥ /",
  "SA20asmahsbu:3228": "abhayapradānena śīlakṣāntisaṃgraho yasmāt tābhyām abhayaṃ dadāti /",
  "SA20asmahsbu:3229": "dharmadānena dhyānaprajñayor yasmāt tābhyāṃ dharmaṃ dadāti /",
  "SA20asmahsbu:3230": "ubhābhyāṃ vīryasya yasmāt tenābhayaṃ dadāti /",
  "SA20asmahsbu:3231": "kuśaladharmasaṃgrāhakeṇa śīlena sarveṣāṃ dānādīnāṃ saṃgrahaḥ /",
  "SA20asmahsbu:3232": "evaṃ kṣāntyādibhir anyonyasaṃgraho yathāyogaṃ yojyaḥ /",
  "SA20asmahsbu:3233": "prabhedato viniścayaḥ /",
  "SA20asmahsbu:3234": "dānaṃ ṣaḍvidhaṃ dānadānaṃ śīladānaṃ yāvat prajñādānaṃ /",
  "SA20asmahsbu:3235": "parasaṃtāneṣu śīlādiniveśanāt /",
  "SA20asmahsbu:3236": "dharmato viniścayaḥ /",
  "SA20asmahsbu:3237": "ye sūtrādayo yeṣu dānādiṣv artheṣu saṃdṛśyante /",
  "SA20asmahsbu:3238": "ye ca dānādayo yeṣu sūtrādiṣu dharmeṣu saṃdṛśyante /",
  "SA20asmahsbu:3239": "teṣāṃ parasparaṃ saṃgraho veditavyaḥ /",
  "SA20asmahsbu:3240": "nimittato viniścayaḥ /",
  "SA20asmahsbu:3241": "dānaṃ śīlādīnāṃ nimittaṃ bhavati /",
  "SA20asmahsbu:3242": "bhoganirapekṣasya śīlādiṣu pravṛtteḥ /",
  "SA20asmahsbu:3243": "śīlam api dānādīnāṃ bhikṣusaṃvarasamādānaṃ sarvasvaparigrahatyāgāc chīlapratiṣṭhitasya ca kṣāntyādiyogāt /",
  "SA20asmahsbu:3244": "kuśaladharmasaṃgrāhakaśīlasamādānaṃ ca sarveṣāṃ dānādīnāṃ nimittaṃ /",
  "SA20asmahsbu:3245": "evaṃ [Msa_116] kṣāntyādīnām anyonyanimittabhāvo yathā yojyaḥ /",
  "SA20asmahsbu:3246": "saṃgrahavastuvibhāge sapta ślokāḥ /",
  "SA20asmahsbu:3247": "catvāri saṃgrahavastūni /",
  "SA20asmahsbu:3248": "dānaṃ priyavāditā arthacaryā samānārthatā / tatra /",
  "SA20asmahsbu:3249": "AMsa_16.72 dānaṃ samaṃ priyākhyānam arthacaryā samārthatā /",
  "SA20asmahsbu:3250": "taddeśanā samādāya svānuvṛttibhir iṣyate //",
  "SA20asmahsbu:3251": "dānaṃ samam iṣyate yathā pāramitāsu priyākhyānaṃ taddeśanā /",
  "SA20asmahsbu:3252": "arthacaryā tatsamādāpanā /",
  "SA20asmahsbu:3253": "tac chabdena pāramitānāṃ grahaṇāt pāramitādeśanā pāramitāsamādāpanety arthaḥ /",
  "SA20asmahsbu:3254": "samānārthatā yatra paraṃ samādāpayati tatra svayam anuvṛttiḥ /",
  "SA20asmahsbu:3255": "kim arthaṃ punar etāni catvāri saṃgrahavastūnīṣyante / eṣa hi pareṣāṃ /",
  "SA20asmahsbu:3256": "AMsa_16.73 upāyo 'nugrahakaro grāhako 'tha pravartakaḥ /",
  "SA20asmahsbu:3257": "tathānuvartako jñeyaś catuḥsaṃgrahavastutaḥ //",
  "SA20asmahsbu:3258": "dānam anugrāhaka upāyaḥ /",
  "SA20asmahsbu:3259": "āmiṣadānena kāyikānugrahotpādanāt /",
  "SA20asmahsbu:3260": "priyavāditā grāhakaḥ /",
  "SA20asmahsbu:3261": "avyutpannasaṃdigdhārthagrāhaṇāt /",
  "SA20asmahsbu:3262": "arthacaryā pravartakaḥ /",
  "SA20asmahsbu:3263": "kuśale pravartanāt /",
  "SA20asmahsbu:3264": "samānārthatā 'nuvartakaḥ /",
  "SA20asmahsbu:3265": "yathāvāditathākāriṇaṃ hi samādāpakaṃ viditvā yatra kuśale tena pravartitāḥ pare bhavanti tad anuvartante /",
  "SA20asmahsbu:3266": "AMsa_16.74 ādyena bhājanībhāvo dvitīyenādhimucyanā /",
  "SA20asmahsbu:3267": "pratipattis tṛtīyena caturthena viśodhanā //",
  "SA20asmahsbu:3268": "āmiṣadānena bhājanībhavati dharmasya vidheyatāpatteḥ /",
  "SA20asmahsbu:3269": "priyavāditayā taṃ dharmam adhimucyate tadarthavyutpādanasaṃśayacchedanataḥ /",
  "SA20asmahsbu:3270": "arthacaryayā pratipadyate yathādharma /",
  "SA20asmahsbu:3271": "samānārthatayā tāṃ pratipattiṃ viśodhayati dīrghakālānuṣṭhānād /",
  "SA20asmahsbu:3272": "idaṃ saṃgrahavastūnāṃ karma /",
  "SA20asmahsbu:3273": "AMsa_16.75 catuḥ saṃgrahavastutvaṃ saṃgrahadvayato mataṃ /",
  "SA20asmahsbu:3274": "āmiṣeṇāpi dharmeṇa dharmeṇālambanād api //",
  "SA20asmahsbu:3275": "yad apy anyat saṃgrahavastudvayam uktaṃ bhagavatā āmiṣasaṃgraho dharmasaṃgrahaś ca /",
  "SA20asmahsbu:3276": "tābhyām etāny eva [Msa_117] catvāri saṃgrahavastūni saṃgṛhītāni /",
  "SA20asmahsbu:3277": "āmiṣasaṃgraheṇa prathame /",
  "SA20asmahsbu:3278": "dharmasaṃgraheṇāvaśiṣṭāni /",
  "SA20asmahsbu:3279": "tāni punas trividhena dharmeṇa /",
  "SA20asmahsbu:3280": "ālambanadharmeṇa pratipattidharmeṇa tadviśuddhidharmeṇa ca yathākramaṃ /",
  "SA20asmahsbu:3281": "AMsa_16.76 hīnamadhyottamaḥ prāyo vandhyo 'vandhyaś ca saṃgrahaḥ /",
  "SA20asmahsbu:3282": "abandhyaḥ sarvathā caiva jñeyo hy ākārabhedataḥ //",
  "SA20asmahsbu:3283": "eṣa saṃgrahasya prakārabhedaḥ /",
  "SA20asmahsbu:3284": "tatra hīnamadhyottamaḥ saṃgraho bodhisatvānāṃ yānatrayaprayukteṣu veditavyo yathākramaṃ /",
  "SA20asmahsbu:3285": "prāyeṇa vandhyo 'dhimukticaryābhūmau /",
  "SA20asmahsbu:3286": "prāyeṇābandhyo bhūmipraviṣṭānāṃ /",
  "SA20asmahsbu:3287": "avandhyaḥ sarvathā aṣṭamyādiṣu bhūbhiṣu satvārthasyāvaśyaṃ saṃpādanāt /",
  "SA20asmahsbu:3288": "AMsa_16.77 parṣatkarṣaṇaprayuktair vidhir eṣa samāśritaḥ /",
  "SA20asmahsbu:3289": "sarvārthasiddhau sarveṣāṃ sukhopāyaś ca śasyate //",
  "SA20asmahsbu:3290": "ye kecit parṣatkarṣaṇe prayuktāḥ sarvais tair ayam evopāyaḥ samāśrito yaduta catvāri saṃgrahavastūni /",
  "SA20asmahsbu:3291": "tathā hi sarvārthasiddhaye sarveṣāṃ sukhaś caiṣa upāyaḥ praśasyate buddhaiḥ /",
  "SA20asmahsbu:3292": "AMsa_16.78 saṃgṛhītā grahīṣyante saṃgṛhyante ca ye 'dhunā /",
  "SA20asmahsbu:3293": "sarve ta evaṃ tasmāc ca vartma tat satvapācane //",
  "SA20asmahsbu:3294": "etena lokatraye 'pi sarvasatvānāṃ paripācane caturṇāṃ saṃgrahavastūnām ekāyanamārgatvaṃ darśayati / anyamārgābhāvāt /",
  "SA20asmahsbu:3295": "AMsa_16.79 iti satatam asaktabhogabuddhiḥ śamayamanodyamapāragaḥ sthitātmā /",
  "SA20asmahsbu:3296": "bhavaviṣayanimittanirvikalpo bhavati sa satvagaṇasya saṃgṛhītā //",
  "SA20asmahsbu:3297": "etena yathoktāsu ṣaṭsu pāramitāsu sthitasya bodhisatvasya saṃgrahavastuprayoga darśayati svaparārthasaṃpādanāt pāramitābhiḥ saṃgrahavastubhiś ca yathākramaṃ /",
  "SA20asmahsbu:3298": "mahāyānasūtrālaṃkāre pāramitādhikāraḥ ṣoḍaśaḥ samāptaḥ",
  "SA20asmahsbu:3299": "[Msa_118]",
  "SA20asmahsbu:3300": "CHAPITRE XVII",
  "SA20asmahsbu:3301": "saptadaśo 'dhikāraḥ",
  "SA20asmahsbu:3302": "buddhapūjāvibhāge sapta ślokāḥ /",
  "SA20asmahsbu:3303": "AMsa_17.1 saṃmukhaṃ vimukhaṃ pūjā buddhānāṃ cīvarādibhiḥ /",
  "SA20asmahsbu:3304": "gāḍhaprasannacittasya saṃbhāradvayapūraye //",
  "SA20asmahsbu:3305": "AMsa_17.2 abandhyabuddhajanmatve praṇidhānavataḥ sataḥ /",
  "SA20asmahsbu:3306": "trayasyānupalambhas tu niṣpannā buddhapūjā //",
  "SA20asmahsbu:3307": "AMsa_17.3 satvānām aprameyānāṃ paripākāya cāparā /",
  "SA20asmahsbu:3308": "upadheś cittataś cānyā adhimukter nidhānataḥ //",
  "SA20asmahsbu:3309": "AMsa_17.4 anukampākṣamābhyāṃ ca samudācārato 'parā /",
  "SA20asmahsbu:3310": "vastvābhogāvabodhāc ca vimukteś ca tathātvataḥ //",
  "SA20asmahsbu:3311": "ity ebhiś caturbhiḥ ślokaiḥ /",
  "SA20asmahsbu:3312": "AMsa_17.5 āśrayād vastutaḥ pūjā nimittāt pariṇāmanāt /",
  "SA20asmahsbu:3313": "hetuto jñānataḥ kṣetrān niśrayāc ca pradarśitā //",
  "SA20asmahsbu:3314": "veditavyā /",
  "SA20asmahsbu:3315": "tatrāśrayaḥ samakṣaparokṣā buddhāḥ /",
  "SA20asmahsbu:3316": "vastu cīvarādayaḥ /",
  "SA20asmahsbu:3317": "nimittaṃ pragāḍhaprasādasahagataṃ cittaṃ /",
  "SA20asmahsbu:3318": "pariṇāmanā utpādaḥ syād iti pūrvapraṇidhānaṃ /",
  "SA20asmahsbu:3319": "jñānaṃ nirvikalpaṃ pūjakapūjyapūjānupalambhataḥ /",
  "SA20asmahsbu:3320": "kṣetram aprameyāḥ satvāḥ /",
  "SA20asmahsbu:3321": "tatparipācanāya tais tatprayojatāt teṣu tadropaṇataḥ /",
  "SA20asmahsbu:3322": "niśraya upadhiśritaṃ ca /",
  "SA20asmahsbu:3323": "tatropadhiṃ niśritya pūjā cīvarādibhiś cittaṃ niśrityāsvādanānumodanābhinandanamanaskāraiḥ /",
  "SA20asmahsbu:3324": "tathoktaiś cādhimuktyādibhir yad uta mahāyānadharmādhimuktaḥ bodhicittotpādataḥ /",
  "SA20asmahsbu:3325": "praṇidhānam eva hi nidhānam atroktaṃ ślokavattvānurodhāt /",
  "SA20asmahsbu:3326": "satvānukampanataḥ /",
  "SA20asmahsbu:3327": "duṣkaracaryā duḥkhakṣamaṇataḥ /",
  "SA20asmahsbu:3328": "pāramitāsamudācārataḥ /",
  "SA20asmahsbu:3329": "yoniśo dharmamanasikārataḥ /",
  "SA20asmahsbu:3330": "sa hy aviparyayastatvād vastvābhogaḥ /",
  "SA20asmahsbu:3331": "samyagdṛṣṭito darśanamārge /",
  "SA20asmahsbu:3332": "sa hi yathābhūtāvabodhād vastvavabodhaḥ /",
  "SA20asmahsbu:3333": "vimuktitaḥ kleśavimokṣāc chrāvakāṇāṃ /",
  "SA20asmahsbu:3334": "tathā tv ato mahābodhiprāpter ity ayaṃ pūjāyāḥ prakārabhedaḥ /",
  "SA20asmahsbu:3335": "AMsa_17.6 hetutaḥ phalataś caiva ātmanā ca parair api /",
  "SA20asmahsbu:3336": "lābhasatkārataś caiva pratipatter dvidhā ca sā //",
  "SA20asmahsbu:3337": "[Msa_119]",
  "SA20asmahsbu:3338": "AMsa_17.7 parīttā mahatī pūjā samānāmānikā ca sā /",
  "SA20asmahsbu:3339": "prayogād gatitaś caiva praṇidhānāc ca sā matā //",
  "SA20asmahsbu:3340": "ity ayam arthādibhedenāparaḥ prakārabhedaḥ /",
  "SA20asmahsbu:3341": "tatrātītā hetuḥ pratyutpannā phalaṃ pratyutpannā hetur anāgatā phalam ity evaṃ hetuphalato 'tītānāgatapratyutpannā veditavyā /",
  "SA20asmahsbu:3342": "ātmanety ādhyātmikī parair iti bāhyā /",
  "SA20asmahsbu:3343": "lābhasatkārato audārikī /",
  "SA20asmahsbu:3344": "pratipattitaḥ sūkṣmā /",
  "SA20asmahsbu:3345": "parīttā hīnā mahatī praṇītā /",
  "SA20asmahsbu:3346": "punaḥ samānā hīnā nirmānā praṇītā trimaṇḍalāvikalpanāt /",
  "SA20asmahsbu:3347": "kālāntaraprayojyā dūre /",
  "SA20asmahsbu:3348": "tatkālaprayojyāntike /",
  "SA20asmahsbu:3349": "punar vicchinnāyāṃ gatau dūre /",
  "SA20asmahsbu:3350": "samanantarāyām antike /",
  "SA20asmahsbu:3351": "punar yāṃ pūjām āyatyāṃ prayojayituṃ praṇidadhāti sā dūre yāṃ praṇihitaḥ kartuṃ sāntike /",
  "SA20asmahsbu:3352": "katamā punar buddhapūjā paramā veditavyety āha /",
  "SA20asmahsbu:3353": "AMsa_17.8 tatrātītā hetuḥ pratyutpannā phalaṃ pratyutpannā hetur anāgatā phalam ity evaṃ hetuphalato 'tītānāgatapratyutpannā veditavyā /",
  "SA20asmahsbu:3354": "ātmanety ādhyātmikī parair iti bāhyā /",
  "SA20asmahsbu:3355": "lābhasatkārato audārikī /",
  "SA20asmahsbu:3356": "pratipattitaḥ sūkṣmā /",
  "SA20asmahsbu:3357": "parīttā hīnā mahatī praṇītā /",
  "SA20asmahsbu:3358": "punaḥ samānā hīnā nirmānā praṇītā trimaṇḍalāvikalpanāt /",
  "SA20asmahsbu:3359": "kālāntaraprayojyā dūre /",
  "SA20asmahsbu:3360": "tatkālaprayojyāntike /",
  "SA20asmahsbu:3361": "punar vicchinnāyāṃ gatau dūre /",
  "SA20asmahsbu:3362": "samanantarāyām antike /",
  "SA20asmahsbu:3363": "punar yāṃ pūjām āyatyāṃ prayojayituṃ praṇidadhāti sā dūre yāṃ praṇihitaḥ kartuṃ sāntike /",
  "SA20asmahsbu:3364": "katamā punar buddhapūjā paramā veditavyety āha /",
  "SA20asmahsbu:3365": "buddheṣu pūjā paramā svacittāt dharmādhimuktyāśayato vibhutvāt /",
  "SA20asmahsbu:3366": "akalpanopāyaparigraheṇa sarvaikakāryatvaniveśataś ca //",
  "SA20asmahsbu:3367": "ity ebhiḥ pañcabhir ākāraiḥ svacittapūjā buddheṣu paramā veditavyā /",
  "SA20asmahsbu:3368": "yad uta pūjopasaṃhitamahāyānadharmādhimuktitaḥ /",
  "SA20asmahsbu:3369": "āśayato navabhir āśayaiḥ /",
  "SA20asmahsbu:3370": "āsvādanānumodanābhinandanāśayaiḥ /",
  "SA20asmahsbu:3371": "atṛptavipulam uditopakaranirlepakalyāṇāśayaiś ca ye pāramitābhāvanāyāṃ nirdiṣṭāḥ /",
  "SA20asmahsbu:3372": "vibhutvato gaganagañjādisamādhibhiḥ /",
  "SA20asmahsbu:3373": "nirvikalpajñānopāyaparigrahataḥ /",
  "SA20asmahsbu:3374": "sarvamahābodhisatvaikakāryatvapraveśataś ca miśropamiśrakāryatvāt /",
  "SA20asmahsbu:3375": "kalyāṇamitrasevāvibhāge sapta ślokāḥ /",
  "SA20asmahsbu:3376": "tatrārdhapañcamaiḥ ślokaiḥ /",
  "SA20asmahsbu:3377": "AMsa_17.9 āśrayād vastutaḥ sevā nimittāt pariṇāmanāt /",
  "SA20asmahsbu:3378": "hetuto jñānataḥ kṣetrān niśrayāc ca pradarśitā //",
  "SA20asmahsbu:3379": "AMsa_17.10 mitraṃ śrayed dāntaśamopaśāntaṃ guṇādhikaṃ sodyamam āgamāḍhyaṃ /",
  "SA20asmahsbu:3380": "prabuddhatatvaṃ vacas ābhyupetaṃ kṛpātmakaṃ khedavivarjitaṃ ca //",
  "SA20asmahsbu:3381": "ity evaṃ guṇamitraṃ sevāyā āśrayaḥ /",
  "SA20asmahsbu:3382": "dāntaṃ śīlayogād indriyadamena /",
  "SA20asmahsbu:3383": "śāntaṃ samādhiyogād adhyātmaṃ cetaḥśamathena /",
  "SA20asmahsbu:3384": "upaśāntaṃ prayogād upasthitakleśopaśamanataḥ /",
  "SA20asmahsbu:3385": "guṇair adhikaṃ na samaṃ vā nyūnaṃ vā /",
  "SA20asmahsbu:3386": "sodyamaṃ nodāsīnaṃ parārthe /",
  "SA20asmahsbu:3387": "āgamāḍhyaṃ [Msa_120] nālpaśrutaṃ /",
  "SA20asmahsbu:3388": "prabuddhatatvaṃ tatvādhigamāt /",
  "SA20asmahsbu:3389": "vacasābhyupetaṃ vākkaraṇenopetaṃ /",
  "SA20asmahsbu:3390": "kṛpātmakaṃ nirāmiṣacittatvāt /",
  "SA20asmahsbu:3391": "khedavivarjitaṃ sātatyasatkṛtyadharmadeśanāt /",
  "SA20asmahsbu:3392": "satkāralābhaiḥ paricaryayā ca seveta mitraṃ pratipattitaś ca /",
  "SA20asmahsbu:3393": "iti / sevāyās tu /",
  "SA20asmahsbu:3394": "AMsa_17.11 dharme tathājñāśaya eva dhīmān mitraṃ pragacchet samaye nataś ca //",
  "SA20asmahsbu:3395": "iti trividhaṃ nimittaṃ / ājñātukāmatā / kālajñatā / nirmānatā ca /",
  "SA20asmahsbu:3396": "satkāralābheṣu gataspṛho 'sau prapattaye taṃ pariṇāmayec ca /",
  "SA20asmahsbu:3397": "iti pariṇāmanā pratipattyarthaṃ sevanān na lābhasatkārārthaṃ /",
  "SA20asmahsbu:3398": "AMsa_17.12 yathānuśiṣṭapratipattitaś ca saṃrādhayec cittam ato 'sya dhīraḥ //",
  "SA20asmahsbu:3399": "iti / yathānuśiṣṭapratipattiḥ sevāhetuḥ / tayā taccittārādhanāt /",
  "SA20asmahsbu:3400": "yānatraye kauśalam etya buddhyā svasyaiva yānasya yateta siddhau /",
  "SA20asmahsbu:3401": "iti yānatrayakauśalāt jñānaṃ /",
  "SA20asmahsbu:3402": "AMsa_17.13 satvān ameyān paripācanāya kṣetrasya śuddhasya ca sādhanāya //",
  "SA20asmahsbu:3403": "iti dvividhaṃ kṣetraṃ tatsevāyāḥ /",
  "SA20asmahsbu:3404": "aprameyāś ca satvāḥ pariśuddhaṃ ca buddhakṣetraṃ /",
  "SA20asmahsbu:3405": "dharmaṃ śrutvā yeṣu pratiṣṭhāpanāt /",
  "SA20asmahsbu:3406": "yatra ca sthitena /",
  "SA20asmahsbu:3407": "dharmeṣu dāyād aguṇena yukto naivāmiṣeṇa pravesat sa mitram /",
  "SA20asmahsbu:3408": "iti niśrayaḥ sevāyāḥ / dharmadāyādatāṃ niśritya kalyāṇamitraṃ seveta / nāmiṣadāyādatāṃ /",
  "SA20asmahsbu:3409": "ata ūrdhvamadhyardhena ślokena prakārabhedaḥ sevāyā veditavyaḥ /",
  "SA20asmahsbu:3410": "AMsa_17.14 hetoḥ phalād dharmamukhānuyānāt seveta mitraṃ bahitaś ca dhīmān //",
  "SA20asmahsbu:3411": "śrutaśravāc cetasi yogataś ca samānanirmānamano 'nuyogāt /",
  "SA20asmahsbu:3412": "hetoḥ phalād ity atītādibhedataḥ pūrvavat dharmamukhānuyānāt seveta mitraṃ [Msa_121] bahitaś ca dhīmān ity ādhyātmikabāhyabhedaḥ /",
  "SA20asmahsbu:3413": "dharmamukhasroto hi dharmamukhānuyānaṃ bahirdhā bahitaḥ śrutaśravāc cetasi yogataś cety audārikasūkṣmabhedaḥ /",
  "SA20asmahsbu:3414": "śravaṇaṃ hy audārikaṃ cintanabhāvanaṃ sūkṣmaṃ /",
  "SA20asmahsbu:3415": "tad eva cetasi yogaḥ /",
  "SA20asmahsbu:3416": "samānanirmānamano'nuyogād iti hīnapraṇītabhedaḥ /",
  "SA20asmahsbu:3417": "AMsa_17.15 gatiprayogapraṇidhānataś ca kalyāṇamitraṃ hi bhajet dhīmān //",
  "SA20asmahsbu:3418": "iti dūrāntikabhedaḥ purvavad yojayitavyaḥ /",
  "SA20asmahsbu:3419": "katamā punaḥ paramā seveti saptamaḥ ślokaḥ /",
  "SA20asmahsbu:3420": "AMsa_17.16 sanmitrasevā paramā svacittād dharmādhimuktyāśayato vibhutvaiḥ /",
  "SA20asmahsbu:3421": "akalpanopāyaparigraheṇa sarvaikakāryatvaniveśataś ca //",
  "SA20asmahsbu:3422": "iti pūrvavat / apramāṇavibhāge dvādaśa ślokāḥ /",
  "SA20asmahsbu:3423": "AMsa_17.17 brāhmā vipakṣahīnā jñānena gatāś ca nirvikalpena /",
  "SA20asmahsbu:3424": "trividhālambanavṛttāḥ satvānāṃ pācakā dhīre //",
  "SA20asmahsbu:3425": "brāhmyā vihārāś catvāry apramāṇāni /",
  "SA20asmahsbu:3426": "maitrī karuṇā muditopekṣā ca /",
  "SA20asmahsbu:3427": "te punar bodhisatve caturlakṣaṇā veditavyāḥ /",
  "SA20asmahsbu:3428": "vipakṣahānitaḥ /",
  "SA20asmahsbu:3429": "pratipakṣaviśeṣayogataḥ /",
  "SA20asmahsbu:3430": "vṛttiviśeṣatas trividhālambanavṛttitvāt /",
  "SA20asmahsbu:3431": "tathā hi te satvālambanā dharmālambanāśca /",
  "SA20asmahsbu:3432": "karmaviśeṣataś ca /",
  "SA20asmahsbu:3433": "satvaparipācakatvāt /",
  "SA20asmahsbu:3434": "satvadharmālambanāt /",
  "SA20asmahsbu:3435": "punaḥ katamasmin satvanikāye dharme vā pravartante /",
  "SA20asmahsbu:3436": "anālambanāś ca katamasminn ālambane /",
  "SA20asmahsbu:3437": "AMsa_17.18 saukhyārthini duḥkhārte sukhite kliṣṭe ca te pravartante /",
  "SA20asmahsbu:3438": "taddeśite ca dharme tat tathatāyāṃ ca dhīrāṇām //",
  "SA20asmahsbu:3439": "satvālambanāḥ sukhārthini yāvat kliṣṭe satvanikāye pravartante /",
  "SA20asmahsbu:3440": "tathā hi maitrī satveṣu sukhasaṃyogākārā /",
  "SA20asmahsbu:3441": "karuṇā duḥkhaviyogākārā /",
  "SA20asmahsbu:3442": "muditā sukhāviyogākārā /",
  "SA20asmahsbu:3443": "upekṣāsu vedanāsu teṣāṃ satvānāṃ niḥkleśatopasaṃhārākārā /",
  "SA20asmahsbu:3444": "dharmālambanās taddeśite dharme /",
  "SA20asmahsbu:3445": "yatra te vihārā deśitāḥ /",
  "SA20asmahsbu:3446": "anālambanās tattathatāyāṃ /",
  "SA20asmahsbu:3447": "te hy avikalpatvād anālambanā ivety anālambanāḥ / api khalu /",
  "SA20asmahsbu:3448": "AMsa_17.19 tasyāś ca tathatārthatvāt kṣāntilābhād viśuddhitaḥ /",
  "SA20asmahsbu:3449": "karmadvayād anālambā maitrī kleśakṣayād api //",
  "SA20asmahsbu:3450": "[Msa_122]",
  "SA20asmahsbu:3451": "ebhiś caturbhiḥ kāraṇair anālambanā maitrī veditavyā /",
  "SA20asmahsbu:3452": "tathatālambanatvāt /",
  "SA20asmahsbu:3453": "anutpattikadharmakṣāntilābhenāṣṭamyāṃ bhūmau /",
  "SA20asmahsbu:3454": "dhātupuṣṭyā tadviśuddhitaḥ /",
  "SA20asmahsbu:3455": "karmadvayataś ca /",
  "SA20asmahsbu:3456": "yā maitrī niṣpandena kāyakarmaṇā saṃgṛhītā /",
  "SA20asmahsbu:3457": "kleśakṣayataś ca /",
  "SA20asmahsbu:3458": "tathā hi kleśa ālambanam uktaṃ /",
  "SA20asmahsbu:3459": "manomayānāṃ granthānāṃ prahāṇād ucchidyate ālambanam iti vacanāt /",
  "SA20asmahsbu:3460": "te niścalāś ca calāś ca kṛpaṇair āsvāditā na ca jñeyāḥ /",
  "SA20asmahsbu:3461": "te ca brāhmyā vihārāś caturvidhā veditavyāḥ /",
  "SA20asmahsbu:3462": "tatra calā hānabhāgīyāḥ parihāṇīyatvāt /",
  "SA20asmahsbu:3463": "acalāḥ sthitiviśeṣabhāgīyā aparihāṇīyatvāt /",
  "SA20asmahsbu:3464": "āsvāditāḥ kliṣṭāḥ anāsvāditā akliṣṭāḥ /",
  "SA20asmahsbu:3465": "kṛpaṇair iti sukhalolair anudāracittaiḥ /",
  "SA20asmahsbu:3466": "eṣa brāhmyavihārāṇāṃ hānabhāgīyādiprakāramedaḥ / teṣu punaḥ /",
  "SA20asmahsbu:3467": "AMsa_17.20 acaleṣu bodhisatvāḥ pratiṣṭhitāḥ saktivigateṣu //",
  "SA20asmahsbu:3468": "na caleṣu nāpy āsvāditeṣu /",
  "SA20asmahsbu:3469": "AMsa_17.21 asamāhitasvabhāvā mṛdumadhyā hīnabhūmikā ye 'pi /",
  "SA20asmahsbu:3470": "hīnāśayāḥ samānā hīnās te hy anyathā tv adhikāḥ //",
  "SA20asmahsbu:3471": "eṣa mṛdvadhimātratābhedaḥ /",
  "SA20asmahsbu:3472": "tatra ṣaḍvidhā mṛdukā asamāhitasvabhāvāḥ /",
  "SA20asmahsbu:3473": "sarve samāhitā api /",
  "SA20asmahsbu:3474": "ye mṛdumadhyāḥ /",
  "SA20asmahsbu:3475": "hīnabhūmikā ye 'pi uttarāṃ bodhisatvabhūmim apekṣya /",
  "SA20asmahsbu:3476": "hīnāśayā api /",
  "SA20asmahsbu:3477": "śrāvakādīnāṃ samānā api /",
  "SA20asmahsbu:3478": "ye 'nutpattikadharmakṣāntirahitā hīnās te mṛdukā ity arthaḥ /",
  "SA20asmahsbu:3479": "anyathā tv adhikā iti yathoktaviparyayeṇādhimātratā veditavyā /",
  "SA20asmahsbu:3480": "AMsa_17.22 brāhmyair vihṛtavihāraḥ kāmiṣu saṃjāyate yadā dhīmān /",
  "SA20asmahsbu:3481": "saṃbhārān pūrayate satvāṃś ca vipācayati tena //",
  "SA20asmahsbu:3482": "AMsa_17.23 sarvatra cāvirahito brāhmyai rahitaś ca tadvipakṣeṇa /",
  "SA20asmahsbu:3483": "tatpratyayair api bhṛśair na yāti vikṛtiṃ pramatto 'pi //",
  "SA20asmahsbu:3484": "hetuphalaliṅgabhedaḥ /",
  "SA20asmahsbu:3485": "tatra brāhmyair vihṛto vihārair iti hetuḥ /",
  "SA20asmahsbu:3486": "kāmiṣu satveṣu [Msa_123] saṃjāyata iti vipākaphalaṃ /",
  "SA20asmahsbu:3487": "saṃbhārān pūrayaty adhipatiphalaṃ /",
  "SA20asmahsbu:3488": "satvān paripācayatīti puruṣakāraphalaṃ /",
  "SA20asmahsbu:3489": "sarvatra cāvirahito brāhmyair vihārair jāyata iti niṣpandaphalaṃ /",
  "SA20asmahsbu:3490": "rahitaś ca tadvipakṣeṇeti visaṃyogaphalaṃ bhṛśair api tatpratyayair avikṛtigamanaṃ liṅgaṃ /",
  "SA20asmahsbu:3491": "pramatto 'pīty asaṃmukhībhūte 'pi pratipakṣe /",
  "SA20asmahsbu:3492": "anyaiś caturbhiḥ ślokair guṇadoṣabhedaḥ /",
  "SA20asmahsbu:3493": "AMsa_17.24 vyāpādavihiṃsābhyām arativyāpādakāmarāgaiś ca /",
  "SA20asmahsbu:3494": "yukto hi bodhisatvo bahuvidham ādīnavaṃ spṛśati //",
  "SA20asmahsbu:3495": "iti doṣaḥ /",
  "SA20asmahsbu:3496": "brāhmyavihārabhāve tadvipakṣayogāt /",
  "SA20asmahsbu:3497": "tatra vyāpādādayo maitryādīnāṃ yathākramaṃ vipakṣāḥ /",
  "SA20asmahsbu:3498": "vyāpādakāmarāgāv upekṣāyāḥ /",
  "SA20asmahsbu:3499": "kathaṃ bahuvidhādīnavaṃ spṛśatīty āha /",
  "SA20asmahsbu:3500": "AMsa_17.25 kleśair hantyātmānaṃ satvān upahanti śīlam upahanti /",
  "SA20asmahsbu:3501": "savilekhalābhahīno rakṣāhīnas tathā śāstrā //",
  "SA20asmahsbu:3502": "AMsa_17.26 sādhikaraṇo 'śayasvī paratra saṃjāyate 'kṣaṇeṣu sa ca /",
  "SA20asmahsbu:3503": "prāptāprāptavihīno manasi mahad duḥkham āpnoti //",
  "SA20asmahsbu:3504": "tatra prathamais tribhiḥ padair ātmavyābādhāya cetayate paravyābādhāyobhayavyābādhāyety etam ādīnavaṃ darśayati /",
  "SA20asmahsbu:3505": "savilekhādibhiḥ ṣaḍbhiḥ padair dṛṣṭadhārmikam avadyaṃ prasavatīti darśayati /",
  "SA20asmahsbu:3506": "kathaṃ ca prasavati /",
  "SA20asmahsbu:3507": "ātmāsyāpavadate /",
  "SA20asmahsbu:3508": "pare 'pi devatā api /",
  "SA20asmahsbu:3509": "śāstāpyanye 'pi vijñāḥ sabrahmacāriṇo dharmatayā vigarhante /",
  "SA20asmahsbu:3510": "digvidikṣu cāsya pāpako 'varṇaśabdaśloko niścaratīty evaṃ savilekho yāvad ayaśas vīty anena yathākramaṃ darśayati /",
  "SA20asmahsbu:3511": "śeṣais tribhiḥ padair yathākramaṃ sāṃparāyikaṃ dṛṣṭadharmasāṃparāyikam avadyaṃ prasavati /",
  "SA20asmahsbu:3512": "tajjaṃ caitasikaṃ duḥkhadaurmanasyaṃ pratisaṃvedayata ity etad ādīnavaṃ darśayati /",
  "SA20asmahsbu:3513": "AMsa_17.27 ete sarve doṣā maitryādiṣu susthitasya na bhavanti /",
  "SA20asmahsbu:3514": "akliṣṭaḥ saṃsāraṃ satvārthaṃ no ca saṃtyajati //",
  "SA20asmahsbu:3515": "iti /",
  "SA20asmahsbu:3516": "brāhmavihārayoge trividhaṃ guṇaṃ darśayati /",
  "SA20asmahsbu:3517": "yathoktadoṣābhāvaṃ akliṣṭasya satvahetoḥ saṃsārāparityāgaṃ /",
  "SA20asmahsbu:3518": "AMsa_17.28 na tathaikaputrakeṣv api guṇavatsv api bhavati sarvasatvānāṃ /",
  "SA20asmahsbu:3519": "maitryādicetaneyaṃ satveṣu yathā jinasutānāṃ //",
  "SA20asmahsbu:3520": "[Msa_124]",
  "SA20asmahsbu:3521": "ity ete ca bodhisatvamaitrādīnāṃ tīvratāṃ darśayati /",
  "SA20asmahsbu:3522": "karuṇāvibhāge tadālambanaprabhedam ārabhya dvau ślokau /",
  "SA20asmahsbu:3523": "AMsa_17.29 pradīptān śatruvaśagān duḥkhākrāntāṃs tamovṛtān /",
  "SA20asmahsbu:3524": "durgamārgasamārūḍhān mahābandhanasaṃyutān //",
  "SA20asmahsbu:3525": "AMsa_17.30 mahāśanaviṣākrāntalolān mārgapranaṣṭakān /",
  "SA20asmahsbu:3526": "utpathaprasthitān satvān durbalān karuṇāyate //",
  "SA20asmahsbu:3527": "tatra pradīptāḥ kāmarāgeṇa kāmasukhabhaktāḥ /",
  "SA20asmahsbu:3528": "śatruvaśagā mārakṛtāntarāyāḥ kuśale 'prayuktāḥ duḥkhākrāntāḥ duḥkhābhūtā narakādiṣu /",
  "SA20asmahsbu:3529": "tamovṛtā aurabhrikādayo duścaritaikāntikāḥ /",
  "SA20asmahsbu:3530": "karmavipākasaṃmūḍhatvāt /",
  "SA20asmahsbu:3531": "durgamārgasamārūḍhā aparinirvāṇadharmāṇaḥ saṃsāravartmātyantānupacchedāt /",
  "SA20asmahsbu:3532": "mahābandhanasaṃyutā anyatīrthyāḥ /",
  "SA20asmahsbu:3533": "mokṣasaṃprasthitā nānākudṛṣṭigāḍhabandhanabaddhatvāt /",
  "SA20asmahsbu:3534": "mahāśanaviṣākrāntalolāḥ samāpattisukhasaktāḥ /",
  "SA20asmahsbu:3535": "teṣāṃ hi tat kliṣṭaṃ samāpattisukhaṃ /",
  "SA20asmahsbu:3536": "yathā mṛṣṭam aśanaṃ viṣākrāntaṃ /",
  "SA20asmahsbu:3537": "tataḥ pracyāvanāt /",
  "SA20asmahsbu:3538": "mārgapraṇaṣṭakā abhimānikā mokṣamārgabhrāntatvāt /",
  "SA20asmahsbu:3539": "utpathaprasthitā hīnayānaprayuktā aniyatāḥ /",
  "SA20asmahsbu:3540": "durbalā aparipūrṇasaṃbhārā bodhisatvāḥ /",
  "SA20asmahsbu:3541": "ity ete daśavidhāḥ satvā bodhisatvakaruṇāyā ālambanaṃ /",
  "SA20asmahsbu:3542": "pañcaphalasaṃdarśane karuṇāyāḥ ślokaḥ /",
  "SA20asmahsbu:3543": "AMsa_17.31 heṭhāpahaṃ hy uttamabodhibījaṃ sukhāvahaṃ tāyapakam iṣṭahetuṃ /",
  "SA20asmahsbu:3544": "svabhāvadaṃ dharmam upāśritasya bodhir na dūre jinātmajasya //",
  "SA20asmahsbu:3545": "tataḥ heṭhāpahatvena tadvipakṣavihiṃsāprahāṇād visaṃyogaphalaṃ darśayati /",
  "SA20asmahsbu:3546": "uttamabodhibījatvenādhipatiphalaṃ /",
  "SA20asmahsbu:3547": "parātmanor yathākramaṃ sukhāvahatāyakatvena puruṣakāraphalaṃ /",
  "SA20asmahsbu:3548": "iṣṭahetutvena vipākaphalaṃ /",
  "SA20asmahsbu:3549": "svabhāvadatvena niṣpandaphalam āyatyāṃ viśiṣṭakaruṇāphaladānāt /",
  "SA20asmahsbu:3550": "evaṃ pañcavidhāṃ karuṇām āśritya buddhatvam adūre veditavyaṃ /",
  "SA20asmahsbu:3551": "apratiṣṭhitasaṃsāranirvāṇatve ślokaḥ /",
  "SA20asmahsbu:3552": "AMsa_17.32 vijñāya saṃsāragataṃ samagraṃ duḥkhātmakaṃ caiva nirātmakaṃ ca /",
  "SA20asmahsbu:3553": "nodvegam āyāti na cāpi doṣaiḥ prabādhyate kāruṇiko 'grabuddhiḥ //",
  "SA20asmahsbu:3554": "sarvaṃ saṃsāraṃ yathābhūtaṃ parijñāya bodhisatvo nodvegam āyāti kāruṇikatvāt /",
  "SA20asmahsbu:3555": "[Msa_125] na doṣair bādhyate 'grabuddhitvāt /",
  "SA20asmahsbu:3556": "evaṃ nirvāṇe pratiṣṭhito bhavati na saṃsāre yathākramaṃ /",
  "SA20asmahsbu:3557": "saṃsāraparijñāne ślokaḥ /",
  "SA20asmahsbu:3558": "AMsa_17.33 duḥkhātmakaṃ lokam avekṣamāṇo duḥkhāyate vetti ca tadyathāvat /",
  "SA20asmahsbu:3559": "tasyābhyupāyaṃ parivarjane ca na khedam āyaty api vā kṛpāluḥ //",
  "SA20asmahsbu:3560": "duḥkhāyata iti karuṇāyate /",
  "SA20asmahsbu:3561": "vetti ca tad yathāvad iti duḥkhaṃ yathābhūtaṃ tasya ca duḥkhasya parivarjane 'bhyupāyaṃ /",
  "SA20asmahsbu:3562": "vetti yenāsya duḥkhaṃ nirudhyate /",
  "SA20asmahsbu:3563": "etena jānann api saṃsāraduḥkhaṃ yathābhūtaṃ tatparityāgopāyaṃ ca na khedam āpadyate bodhisatvaḥ karuṇāviśeṣād iti pradarśayati /",
  "SA20asmahsbu:3564": "karuṇāprabhede dvau ślokau /",
  "SA20asmahsbu:3565": "AMsa_17.34 kṛpā prakṛtyā pratisaṃkhyayā ca pūrvaṃ tadabhyāsavidhānayogāt /",
  "SA20asmahsbu:3566": "vipakṣahīnā ca viśuddhilābhāt caturvidheyaṃ karūṇātmakānāṃ //",
  "SA20asmahsbu:3567": "seyaṃ yathākramaṃ gotraviśeṣataḥ /",
  "SA20asmahsbu:3568": "guṇadoṣaparīkṣaṇataḥ /",
  "SA20asmahsbu:3569": "janmāntaraparibhāvanataḥ /",
  "SA20asmahsbu:3570": "vairāgyalābhataś ca veditavyā /",
  "SA20asmahsbu:3571": "tadvipakṣavihiṃsāprahāṇe sati viśuddhilābhata iti vairāgyalābhataḥ /",
  "SA20asmahsbu:3572": "AMsa_17.35 na sā kṛpā yā na samā sadā vā nādhyāśayād vā pratipattito vā /",
  "SA20asmahsbu:3573": "vairāgyato nānupalambhato vā na bodhisatvo hy akṛpas tathā yaḥ //",
  "SA20asmahsbu:3574": "tatra samā sukhitādiṣu yatkiṃcid veditam idam atra duḥkhasyeti viditvā /",
  "SA20asmahsbu:3575": "sadā nirupadhiśeṣanirvāṇe tadakṣayāt /",
  "SA20asmahsbu:3576": "adhyāśayād bhūmipraviṣṭānām ātmaparasamatāśayalābhāt /",
  "SA20asmahsbu:3577": "pratipattito duḥkhaparitrāṇakriyayā /",
  "SA20asmahsbu:3578": "vairāgyatas tadvipakṣavihiṃsāprahāṇāt /",
  "SA20asmahsbu:3579": "anupalambhato 'nutpattikadharmakṣāntilābhāt /",
  "SA20asmahsbu:3580": "karuṇāvṛkṣapratibimbake pañca ślokāḥ /",
  "SA20asmahsbu:3581": "AMsa_17.36 karuṇā kṣāntiś cintā praṇidhānaṃ janmasatvaparipākaḥ /",
  "SA20asmahsbu:3582": "karuṇā tarur eṣa mahān mūlādiḥ puṣpapatraphalaḥ //",
  "SA20asmahsbu:3583": "ity eṣa mūlaskandhaśākhāpatrapuṣpaphalāvasthaḥ karuṇāvṛkṣo veditavyaḥ /",
  "SA20asmahsbu:3584": "etasya karuṇā mūlaṃ /",
  "SA20asmahsbu:3585": "kṣāntiḥ skandhaḥ /",
  "SA20asmahsbu:3586": "satvārthacintā śākhā /",
  "SA20asmahsbu:3587": "praṇidhānaṃ śobhaneṣu janmasu patrāṇi /",
  "SA20asmahsbu:3588": "śobhanaṃ janma puṣpaṃ /",
  "SA20asmahsbu:3589": "satvaparipākaḥ phalaṃ /",
  "SA20asmahsbu:3590": "AMsa_17.37 mūlaṃ karuṇā na bhaved duṣkaracaryāsahiṣṇutā na bhavet /",
  "SA20asmahsbu:3591": "duḥkhākṣamaś ca dhīmān satvārthaṃ cintayen naiva //",
  "SA20asmahsbu:3592": "[Msa_126]",
  "SA20asmahsbu:3593": "AMsa_17.38 cintāvihīnabuddhiḥ praṇidhānaṃ śuklajanmasu na kuryāt /",
  "SA20asmahsbu:3594": "śubhajanmān anugacchan satvān paripācayen naiva //",
  "SA20asmahsbu:3595": "ābhyāṃ ślokābhyāṃ pūrvottaraprasavasādharmyāt karuṇādīnāṃ mūlādibhāvaṃ sādhayati /",
  "SA20asmahsbu:3596": "AMsa_17.39 karuṇāseko maitrī tadduḥkhe saukhyato vipulapuṣṭiḥ /",
  "SA20asmahsbu:3597": "śākhāvṛddhir viśadā yonimanaskārato jñeyā //",
  "SA20asmahsbu:3598": "AMsa_17.40 parṇatyāgādānaṃ praṇidhīnāṃ saṃtater anucchedāt /",
  "SA20asmahsbu:3599": "dvividhapratyayasiddheḥ puṣpamabandhyaṃ phalaṃ cāsmāt //",
  "SA20asmahsbu:3600": "etābhyāṃ ślokābhyāṃ vṛkṣamūlasekādisādharmyaṃ karuṇāvṛkṣasya darśayati /",
  "SA20asmahsbu:3601": "karuṇā hi mūlavṛkṣā /",
  "SA20asmahsbu:3602": "tasyāḥ seko maitrī tayā tadāpy āyanāt /",
  "SA20asmahsbu:3603": "maitricitto hi paraduḥkhena duḥkhāyate /",
  "SA20asmahsbu:3604": "tataś ca karuṇodbhavaduḥkham utpadyate bodhisatvasya svārthaprayuktasya tatra saukhyotpādād vipulapuṣṭiḥ kṣāntipuṣṭir ity arthaḥ /",
  "SA20asmahsbu:3605": "sā hi skandha ity uktā /",
  "SA20asmahsbu:3606": "skandhaś ca vipulaḥ /",
  "SA20asmahsbu:3607": "yoniśomanaskārād bahuvidhā mahāyāne śākhāvṛddhiḥ /",
  "SA20asmahsbu:3608": "cintā hi śākhety uktā /",
  "SA20asmahsbu:3609": "pūrvāparanirodhotpādakrameṇa praṇidhānasaṃtānasyānucchedāt /",
  "SA20asmahsbu:3610": "parṇatyāgādānasādharmyaṃ praṇidhānānāṃ veditavyaṃ /",
  "SA20asmahsbu:3611": "ādhyātmikapratyayasiddhitaḥ svasaṃtānaparipākāt puṣpam iva janmābandhyaṃ veditavyaṃ /",
  "SA20asmahsbu:3612": "bāhyapratyayasiddhitaḥ parasaṃtānaparipākāt phalabhūtaḥ satvaparipāko veditavyaḥ /",
  "SA20asmahsbu:3613": "karuṇānuśaṃse ślokaḥ /",
  "SA20asmahsbu:3614": "AMsa_17.41 kaḥ kurvīta na karuṇāṃ satveṣu mahākṛpāguṇakareṣu /",
  "SA20asmahsbu:3615": "duḥkhe 'pi saukhyam atulaṃ bhavati yad eṣāṃ kṛpājanitaṃ //",
  "SA20asmahsbu:3616": "atra mahākaruṇāguṇa uttarārdhena saṃdarśitaḥ / śeṣo gatārthaḥ / karuṇāniḥsaṅgatāyāṃ ślokāḥ /",
  "SA20asmahsbu:3617": "AMsa_17.42 aviṣṭānāṃ kṛpayā na tiṣṭhati manaḥ śame kṛpālūnāṃ /",
  "SA20asmahsbu:3618": "kuta eva lokasaukhye svajīvite vā bhavet snehaḥ //",
  "SA20asmahsbu:3619": "sarvasya hi lokasya laukike saukhye svajīvite ca snehaḥ /",
  "SA20asmahsbu:3620": "tatrāpi ca niḥsnehānāṃ śrāvakapratyekabuddhānāṃ sarvaduḥkhopaśame nirvāṇe pratiṣṭhitaṃ manaḥ /",
  "SA20asmahsbu:3621": "bodhisatvānāṃ [Msa_127] tu karuṇāviṣṭatvān nirvāṇe 'pi mano na pratiṣṭhitaṃ /",
  "SA20asmahsbu:3622": "kuta eva tayoḥ sneho bhaviṣyati /",
  "SA20asmahsbu:3623": "karuṇāsnehavaiśeṣye trayaḥ ślokāḥ /",
  "SA20asmahsbu:3624": "AMsa_17.43 sneho na vidyate 'sau yo 'niravadyo na laukiko yaś ca /",
  "SA20asmahsbu:3625": "dhīmatsu kṛpāsneho niravadyo lokasamatītaḥ //",
  "SA20asmahsbu:3626": "mātāpitṛprabhṛtīnāṃ hi tṛṣṇāmayaḥ snehaḥ sāvadyaḥ /",
  "SA20asmahsbu:3627": "laukikakaruṇāvihāriṇāṃ niravadyo 'pi laukikaḥ /",
  "SA20asmahsbu:3628": "bodhisatvānāṃ tu karuṇāmayaḥ sneho niravadyaś ca laukikātikrāntaś ca /",
  "SA20asmahsbu:3629": "kathaṃ ca punar niravadya ity āha /",
  "SA20asmahsbu:3630": "AMsa_17.44 duḥkhājñānamahāughe mahāndhakāre ca niśritaṃ lokaṃ /",
  "SA20asmahsbu:3631": "uddhartuṃ ya upāyaḥ katham iva na syāt sa niravadyaḥ //",
  "SA20asmahsbu:3632": "duḥkhamahāugha ajñānamahāndhakāre ceti yojyaṃ / śeṣaṃ gatārthaṃ / kathaṃ lokātikrānta ityāha /",
  "SA20asmahsbu:3633": "AMsa_17.45 sneho na so 'sty arihatāṃ loke pratyekabodhibuddhānāṃ /",
  "SA20asmahsbu:3634": "prāg eva tad anyeṣāṃ katham iva lokottaro na syāt //",
  "SA20asmahsbu:3635": "pratyekāṃ bodhiṃ buddhāḥ / śeṣaṃ gatārthaṃ / trāsābhinandananimittatve ślokaḥ /",
  "SA20asmahsbu:3636": "AMsa_17.46 duḥkhābhāve duḥkhaṃ yatkṛpayā bhavati bodhisatvānāṃ /",
  "SA20asmahsbu:3637": "saṃtrāsayati tad ādau spṛṣṭaṃ tv abhinandayati gāḍhaṃ //",
  "SA20asmahsbu:3638": "duḥkhābhāve iti duḥkhābhāvo nimittaṃ /",
  "SA20asmahsbu:3639": "satveṣu karuṇayā bodhisatvānāṃ yad duḥkham utpadyate tadādau saṃtrāsayati adhimukticaryābhūmau /",
  "SA20asmahsbu:3640": "ātmaparasamatayā duḥkhasya yathābhūtam aspṛṣṭatvāt /",
  "SA20asmahsbu:3641": "spṛṣṭaṃ tu śuddhādhyāśayabhūmāv abhinandayaty evety arthaḥ /",
  "SA20asmahsbu:3642": "karuṇāduḥkhena sukhābhibhave ślokaḥ /",
  "SA20asmahsbu:3643": "AMsa_17.47 kim ataḥ paramāścaryaṃ yad duḥkhaṃ saukhyam abhibhavati sarva /",
  "SA20asmahsbu:3644": "kṛpayā janitaṃ laukyaṃ yena vimukto api kṛtārthaḥ //",
  "SA20asmahsbu:3645": "nāsty ata āścaryataraṃ yad duḥkham eva karuṇājanitaṃ bodhisatvānāṃ tathā sukhaṃ [Msa_128] bhavati /",
  "SA20asmahsbu:3646": "yat sarvaṃ laukikaṃ sukham abhibhavati /",
  "SA20asmahsbu:3647": "yena sukhena vimuktā arhanto 'pi kṛtārthāḥ prāg evānye /",
  "SA20asmahsbu:3648": "kṛpākṛtadānānuśaṃse ślokaḥ /",
  "SA20asmahsbu:3649": "AMsa_17.48 kṛpayā sahitaṃ dānaṃ yad dānasukhaṃ karoti dhīrāṇāṃ /",
  "SA20asmahsbu:3650": "traidhātukam upabhogair na tatsukhaṃ tatkalāṃ spṛśati //",
  "SA20asmahsbu:3651": "yacca traidhātukaṃ sukham upabhogaiḥ kṛtaṃ na tatsukhaṃ tasya sukhasya kalāṃ spṛśatīty ayam uttarārdhasyārthaḥ /",
  "SA20asmahsbu:3652": "śeṣaṃ gatārthaṃ /",
  "SA20asmahsbu:3653": "kṛpayā duḥkhābhyupagame ślokaḥ /",
  "SA20asmahsbu:3654": "AMsa_17.49 duḥkhamayaṃ saṃsāraṃ yatkṛpayā na tyajati satvārthaṃ /",
  "SA20asmahsbu:3655": "parahitahetor duḥkhaṃ kiṃ kārūṇikair na samupetam //",
  "SA20asmahsbu:3656": "sarvaṃ hi duḥkhaṃ saṃsāraduḥkhe 'ntarbhūtaṃ /",
  "SA20asmahsbu:3657": "tasyābhyupagamāt sarvaṃ duḥkham abhyupagataṃ bhavati /",
  "SA20asmahsbu:3658": "tatra tatphalavṛddhau ślokaḥ /",
  "SA20asmahsbu:3659": "AMsa_17.50 karūṇā dānaṃ bhogāḥ sadā kṛpālor vivṛddhim upayānti /",
  "SA20asmahsbu:3660": "snehānugrahajanitaṃ tac chaktikṛtaṃ sukhaṃ cāsmāt //",
  "SA20asmahsbu:3661": "trayaṃ bodhisatvānāṃ sarvajanmasu vardhate karuṇāyogāt /",
  "SA20asmahsbu:3662": "karuṇā tadabhyāsāt /",
  "SA20asmahsbu:3663": "dānaṃ karuṇāvaśāt /",
  "SA20asmahsbu:3664": "bhogāś ca dānavaśāt /",
  "SA20asmahsbu:3665": "tasmāc ca trayāt phalaṃ trividhaṃ sukhaṃ bhavati /",
  "SA20asmahsbu:3666": "snehajanitaṃ karuṇātaḥ /",
  "SA20asmahsbu:3667": "satvānugrahajanitaṃ dānāt /",
  "SA20asmahsbu:3668": "tadanugrahakriyāśaktikṛtaṃ bhogebhyaḥ /",
  "SA20asmahsbu:3669": "dānaprotsāhanāyāṃ ślokaḥ /",
  "SA20asmahsbu:3670": "AMsa_17.51 vardhe ca vardhayāmi ca dāne paripācayāmi sukhayāmi /",
  "SA20asmahsbu:3671": "ākarṣāmi nayāmi ca karuṇāsannān pravadatīva //",
  "SA20asmahsbu:3672": "dāne sannān iti saṃbandhanīyaṃ /",
  "SA20asmahsbu:3673": "ṣaḍbhir guṇair dāne 'vasannān bodhisatvānkaruṇā protsahayatīva /",
  "SA20asmahsbu:3674": "svabhāvavṛddhyā /",
  "SA20asmahsbu:3675": "bhogais tadvardhanayā /",
  "SA20asmahsbu:3676": "dānena satvaparipācanayā /",
  "SA20asmahsbu:3677": "dātuś ca sukhotpādanāt /",
  "SA20asmahsbu:3678": "mahābodhisaṃbhārasyānyasyākarṣaṇāt /",
  "SA20asmahsbu:3679": "mahābodhisamīpanayanāc ca /",
  "SA20asmahsbu:3680": "parasaukhyena sukhābhave ślokaḥ /",
  "SA20asmahsbu:3681": "AMsa_17.52 duḥkhe duḥkhī kṛpayā sukhāny anādhāya kena sukhitaḥ syāt /",
  "SA20asmahsbu:3682": "sukhayaty ātmānam ataḥ kṛpālur ādhāya parasaukhyam //",
  "SA20asmahsbu:3683": "karuṇayā bodhisatvaḥ paraduḥkhair duḥkhitaḥ satveṣv anādhāya sukhaṃ kathaṃ sukhitaḥ [Msa_129] syāt /",
  "SA20asmahsbu:3684": "tasmāt pareṣu sukham ādhāya bodhisatva ātmānam eva sukhayatīti veditavyaṃ /",
  "SA20asmahsbu:3685": "kṛpayā dānasamanuśāstau ṣaṭ ślokāḥ /",
  "SA20asmahsbu:3686": "AMsa_17.53 svaṃ dānaṃ kāruṇikaḥ śāstīva sadaiva niḥsvasukhakāmaḥ /",
  "SA20asmahsbu:3687": "bhogaiḥ sukhaya paraṃ vā māma py ayutasaukhyam //",
  "SA20asmahsbu:3688": "na hi kāruṇikasya vinā parasukhenāsti sukhaṃ /",
  "SA20asmahsbu:3689": "tasyāyutasaukhyatvād bodhisatvas tena vinā no dānasya phalaṃ sukhaṃ necchati /",
  "SA20asmahsbu:3690": "AMsa_17.54 saphalaṃ dānaṃ dattaṃ tan me satveṣu tat sukhasukhena /",
  "SA20asmahsbu:3691": "phala teṣv eva nikāmaṃ yadi me kartavyatā te 'sti //",
  "SA20asmahsbu:3692": "dānaṃ dadatā dānaṃ ca dānaphalaṃ ca tanmayā satveṣu dattaṃ /",
  "SA20asmahsbu:3693": "tatsukham eva me sukhaṃ yasmāt /",
  "SA20asmahsbu:3694": "atas teṣv eva yāvat phalitavyaṃ tāvat phaleti loṭ /",
  "SA20asmahsbu:3695": "bodhisatvaḥ karuṇayā dānam anuśāsti /",
  "SA20asmahsbu:3696": "AMsa_17.55 bhoge dveṣṭur dātur bhogā bahuśubhataropasarpanti /",
  "SA20asmahsbu:3697": "na hi tatsukhaṃ mataṃ me dāne pāraṃparo 'smi yataḥ //",
  "SA20asmahsbu:3698": "bhogavimukhasya dātur bhogā bahutarāś copatiṣṭhante /",
  "SA20asmahsbu:3699": "śobhanatarāś ca /",
  "SA20asmahsbu:3700": "dharmataiveyaṃ cittasyodārataratvāt /",
  "SA20asmahsbu:3701": "na hi tatsukhaṃ mataṃ me yad bhogās tathopatiṣṭhate /",
  "SA20asmahsbu:3702": "yasmād ahaṃ dāne pāraṃparas tatprabandhakāmatvān na sukhe /",
  "SA20asmahsbu:3703": "AMsa_17.56 sarvastiparityāge yatkṛpayā māṃ nirīkṣase satataṃ /",
  "SA20asmahsbu:3704": "nanu te tena jñeyaṃ na matphalenārthitā 'syeti //",
  "SA20asmahsbu:3705": "yo 'haṃ dānaphalaṃ sarvam eva karuṇayā nityaṃ parityajāmi nanv ata eva veditavyaṃ nāsti me dānaphalenārthitvam iti bodhisatvo dānaṃ samanuśāsti /",
  "SA20asmahsbu:3706": "dānābhirato na syāṃ prāptaṃ cet tatphalaṃ na visṛjeyaṃ /",
  "SA20asmahsbu:3707": "tathā hi /",
  "SA20asmahsbu:3708": "AMsa_17.57 kṣaṇam api dānena vinā dānābhirato bhavati naiva //",
  "SA20asmahsbu:3709": "iti gatārthaḥ ślokaḥ /",
  "SA20asmahsbu:3710": "akṛtaṃ na phalasi yasmāt pratikārāpekṣayā na me tulyaṃ /",
  "SA20asmahsbu:3711": "[Msa_130]",
  "SA20asmahsbu:3712": "yas tvā karoti tasya tvaṃ phalasi / tasmāt tvaṃ pratikārāpekṣayā na mattulyaṃ / tathā hy ahaṃ /",
  "SA20asmahsbu:3713": "AMsa_17.58 pratikāranirvyapekṣaḥ paratra phalado 'sya kāmaṃ te //",
  "SA20asmahsbu:3714": "gatārtham etat / kṛpādāne dvau ślokau /",
  "SA20asmahsbu:3715": "AMsa_17.59 niravadyaṃ śuddhapadaṃ hitāv ahaṃ caiva sānurakṣaṃ ca /",
  "SA20asmahsbu:3716": "nirmṛgyaṃ nirlepaṃ jinātmajānāṃ kṛpādānam //",
  "SA20asmahsbu:3717": "tatra niravadyaṃ param anupahṛtya dānāt /",
  "SA20asmahsbu:3718": "śuddhapadaṃ kalpikavasudānāt /",
  "SA20asmahsbu:3719": "viṣaśastramadyādivivarjanataḥ /",
  "SA20asmahsbu:3720": "hitāvahaṃ dānena saṃgṛhya kuśale niyojanāt /",
  "SA20asmahsbu:3721": "sānurakṣaṃ parijanasyāvighātaṃ kṛtvā anyasmai dānāt /",
  "SA20asmahsbu:3722": "nirmṛgyam ayācamāne 'py arthitvaṃ vighātaṃ vāvagamya svayam eva dānāt dakṣiṇīyāparimārgaṇāc ca /",
  "SA20asmahsbu:3723": "nirlepaṃ pratikāravipākaniḥspṛhatvāt / aparaḥ prakāraḥ /",
  "SA20asmahsbu:3724": "AMsa_17.60 sakalaṃ vipulaṃ śreṣṭhaṃ satataṃ muditaṃ nirāmiṣaṃ śuddhaṃ /",
  "SA20asmahsbu:3725": "bodhinataṃ kuśalanataṃ jinātmajānāṃ kṛṣādānam //",
  "SA20asmahsbu:3726": "tatra sakalam ādhyātmikabāhyavastudānāt /",
  "SA20asmahsbu:3727": "vipulaṃ prabhūtavastudānāt /",
  "SA20asmahsbu:3728": "śreṣṭhaṃ praṇītavastudānāt /",
  "SA20asmahsbu:3729": "satatam abhīkṣṇadānāt /",
  "SA20asmahsbu:3730": "muditapratisaṃkhyāya prahṛṣṭadānāt /",
  "SA20asmahsbu:3731": "nirāmiṣaṃ yathā nirlepaṃ /",
  "SA20asmahsbu:3732": "śuddhaṃ yathā śuddhapadaṃ /",
  "SA20asmahsbu:3733": "bodhinataṃ mahābodhipariṇāmanāt /",
  "SA20asmahsbu:3734": "kuśalanataṃ yathā hitāvahaṃ /",
  "SA20asmahsbu:3735": "upabhogaviśeṣe ślokaḥ /",
  "SA20asmahsbu:3736": "AMsa_17.61 na tathopabhogatuṣṭiṃ labhate bhogī yathā parityāgāt /",
  "SA20asmahsbu:3737": "tuṣṭim upaiti kṛpāluḥ sukhatrayāpyāyitamanaskaḥ //",
  "SA20asmahsbu:3738": "tatra sukhatrayaṃ dānaprītiḥ parānugrahaprītiḥ bodhisaṃbhārasaṃbharaṇaprītiś ca /",
  "SA20asmahsbu:3739": "śeṣaṃ gatārthaṃ /",
  "SA20asmahsbu:3740": "pāramitābhinirhārakaruṇāyāṃ ślokaḥ /",
  "SA20asmahsbu:3741": "AMsa_17.62 kṛpaṇakṛpā raudrakṛpā saṃkṣubdhakṛpā kṛpā pramatteṣu /",
  "SA20asmahsbu:3742": "viṣayaparatantrakaruṇā mithyābhiniviṣṭakaruṇā ca //",
  "SA20asmahsbu:3743": "tatra kṛpaṇā matsariṇaḥ /",
  "SA20asmahsbu:3744": "raudrā duḥśīlāḥ paropatāniḥ /",
  "SA20asmahsbu:3745": "saṃkṣubdhāḥ [Msa_131] krodhanāḥ /",
  "SA20asmahsbu:3746": "pramattāḥ kuśīdāḥ /",
  "SA20asmahsbu:3747": "viṣayaparatantrāḥ kāmeṣu vikṣiptacittāḥ /",
  "SA20asmahsbu:3748": "mithyābhiniviṣṭāḥ duḥprajñāḥ tīrthikādayaḥ /",
  "SA20asmahsbu:3749": "eṣu pāramitāvipakṣadharmāvasthiteṣu yā karuṇā sā kṛpaṇādikaruṇā /",
  "SA20asmahsbu:3750": "sā ca tadvipakṣavidūṣaṇāt pāramitābhinirhārāya saṃpadyate /",
  "SA20asmahsbu:3751": "tasmāt pāramitābhinirhārakaruṇety ucyate /",
  "SA20asmahsbu:3752": "karuṇāpratyayasaṃdarśane ślokaḥ /",
  "SA20asmahsbu:3753": "AMsa_17.63 karuṇā bodhisatvānāṃ sukhād duḥkhāt tadanvayāt /",
  "SA20asmahsbu:3754": "karuṇā bodhisatvānāṃ hetor mitrāt svabhāvataḥ //",
  "SA20asmahsbu:3755": "tatra pūrvārdhenālambanapratyayaṃ karuṇāyāḥ saṃdarśayati /",
  "SA20asmahsbu:3756": "trividhāṃ vedanām ālambya tisṛbhir duḥkhatābhiḥ karuṇāyanāt /",
  "SA20asmahsbu:3757": "aduḥkhāsukhā hi vedanā sukhaduḥkhayor anvayaḥ punas tadāvāhanāt /",
  "SA20asmahsbu:3758": "uttarārdhena yathākramaṃ hetumitrasvabhāvaiḥ karuṇāyā hetvadhipatisamanantarapratyayān saṃdarśayati /",
  "SA20asmahsbu:3759": "mahākaruṇatve ślokaḥ /",
  "SA20asmahsbu:3760": "AMsa_17.64 karuṇā bodhisatvānāṃ samā jñeyā tadāśayāt /",
  "SA20asmahsbu:3761": "pratipatter virāgāc ca nopalambhād viśuddhitaḥ //",
  "SA20asmahsbu:3762": "tatra samā trividhavedanāvastheṣu yat kiṃcid veditam idam atra duḥkhasyeti viditvā /",
  "SA20asmahsbu:3763": "sā punar āśayato 'pi cittena karuṇāyanāt /",
  "SA20asmahsbu:3764": "pratipattito 'pi tatparitrāṇāt /",
  "SA20asmahsbu:3765": "virāgato 'pi tadvipakṣavihiṃsāprahāṇāt /",
  "SA20asmahsbu:3766": "anupalambhato 'py ātmaparakaruṇānupalambhāt /",
  "SA20asmahsbu:3767": "viśuddhito 'py aṣṭamyāṃ bhūmāv anutpattikadharmakṣāntilābhāt /",
  "SA20asmahsbu:3768": "AMsa_17.65 maitrādibhāvanāgrā svacittato dharmato 'dhimokṣāc ca /",
  "SA20asmahsbu:3769": "āśayato 'pi vibhutvād avikalpād aikyataś cāpi //",
  "SA20asmahsbu:3770": "iti / pūrvanirdeśānusāreṇārtho 'nugantavyaḥ /",
  "SA20asmahsbu:3771": "AMsa_17.66 iti bhagavati jātasuprasādo mahadupadhidhruvasatkriyābhipūjī /",
  "SA20asmahsbu:3772": "bahuguṇahitamitranityasevo jagadanukampaka eti sarvasiddhiṃ //",
  "SA20asmahsbu:3773": "etena yathoktānāṃ pūjāsevā'pramāṇānām anukramaṃ guṇaṃ ca samāsena saṃdarśayati /",
  "SA20asmahsbu:3774": "mahopadhibhir dhruvaṃ satkriyā cātyarthaṃ pūjanān mahadupadhidhruvasatkriyābhipūjī veditavyaḥ /",
  "SA20asmahsbu:3775": "satkriyā punaḥ samyakpratipattirveditavyā /",
  "SA20asmahsbu:3776": "evaṃ satkārapratipattipūjī [Msa_132] bhavati /",
  "SA20asmahsbu:3777": "bahuguṇaṃ mitraṃ tadanyair guṇaiḥ /",
  "SA20asmahsbu:3778": "hitam anukampakatvena veditavyaṃ /",
  "SA20asmahsbu:3779": "eti sarvasiddhim iti svaparārthasiddhiṃ prāpnotīti /",
  "SA20asmahsbu:3780": "mahāyānasūtrālaṃkāre pūjāsevā'pramāṇādhikāraḥ saptadaśaḥ samāptaḥ",
  "SA20asmahsbu:3781": "CHAPITRE XVIII",
  "SA20asmahsbu:3782": "aṣṭādaśo 'dhikāraḥ",
  "SA20asmahsbu:3783": "lajjāvibhāge ṣoḍaśa ślokāḥ /",
  "SA20asmahsbu:3784": "AMsa_18.1 lajjā vipakṣahīnā jñānena gatā ca nirvikalpena /",
  "SA20asmahsbu:3785": "hīnānavadyaviṣayā satvānāṃ pācikā dhīre //",
  "SA20asmahsbu:3786": "etena svabhāvasahāyālambhanakarmapadā caturvidhaṃ lakṣaṇaṃ bodhisatvalajjāyāḥ saṃdarśayati /",
  "SA20asmahsbu:3787": "hīnānavadyaviṣayā /",
  "SA20asmahsbu:3788": "śrāvakapratyekabuddhānāṃ /",
  "SA20asmahsbu:3789": "tadvihīnaṃ mahāyānād anavadyaṃ ca /",
  "SA20asmahsbu:3790": "tena bodhisatvaṃ lajjate /",
  "SA20asmahsbu:3791": "kathaṃ satvānāṃ paripācikā /",
  "SA20asmahsbu:3792": "tasyām eva lajjāpāramitāvipakṣavṛddhyā tatpratipakṣaparihāṇyā cātyarthaṃ lajjotpādanāt /",
  "SA20asmahsbu:3793": "AMsa_18.2 ṣaṇṇāṃ pāramitānāṃ niṣevaṇālasyato bhavati lajjā /",
  "SA20asmahsbu:3794": "kleśānukūladharmaprayogataś caiva dhīrāṇāṃ //",
  "SA20asmahsbu:3795": "iyam aprayogalajjā pāramitābhāvanāyām aprayogena /",
  "SA20asmahsbu:3796": "kleśānukuleṣu dharmeṣv indriyāguptadvāratvādiṣu ca prayogena lajjotpādanāt /",
  "SA20asmahsbu:3797": "AMsa_18.3 asamāhitasvabhāvā mṛdumadhyā hīnabhūmikā lajjā /",
  "SA20asmahsbu:3798": "hīnāśayā samānā hīnā hi tadanyathā tv adhikā //",
  "SA20asmahsbu:3799": "iyaṃ mṛdumātrā lajjā /",
  "SA20asmahsbu:3800": "pūrvanirdeśānusāreṇāsya ślokasyārtho 'nugantavyaṃ /",
  "SA20asmahsbu:3801": "ataḥ paraṃ caturbhis tribhiś ca ślokair yathākramaṃ lajjāvipakṣe lajjāyāṃ ca doṣaguṇabhedaṃ darśayati /",
  "SA20asmahsbu:3802": "AMsa_18.4 lajjārahito dhīmān kleśān adhivāsayaty ayoniśataḥ /",
  "SA20asmahsbu:3803": "pratighopekṣāmānaḥ satvān upahanti śīlaṃ ca //",
  "SA20asmahsbu:3804": "[Msa_133]",
  "SA20asmahsbu:3805": "ity atra ātmavyābādhāya cetayate paravyābadhāyobhayavyābhādhāya cety saṃdarśitaṃ /",
  "SA20asmahsbu:3806": "ayoniśata ity ayoniśo manaskāreṇa /",
  "SA20asmahsbu:3807": "katham upekṣayā satvān upahanti /",
  "SA20asmahsbu:3808": "sarvārthapramādataḥ /",
  "SA20asmahsbu:3809": "AMsa_18.5 kaukṛtyāt savilekho bhavati sa saṃmānahānim āpnoti /",
  "SA20asmahsbu:3810": "śrāddhāt mānuṣasaṃghāc chāstrā copekṣyate tasmāt //",
  "SA20asmahsbu:3811": "sahadhārmikair jinasutair vinindyate lokato 'yaśo labhate /",
  "SA20asmahsbu:3812": "dṛṣṭe dharme",
  "SA20asmahsbu:3813": "ity etena dṛṣṭadhārmikam avadyaṃ prasavatīti darśanaṃ /",
  "SA20asmahsbu:3814": "yathākramam ātmaparadevatāśāstṛbhir apavadanāt /",
  "SA20asmahsbu:3815": "vijñaiḥ sabrahmacāribhir dharmatayā vigarhanāt /",
  "SA20asmahsbu:3816": "digvidkṣu ca pāpakāvarṇaniścaraṇāt /",
  "SA20asmahsbu:3817": "AMsa_18.6 'nyatra kṣaṇarahito jāyate bhūyaḥ //",
  "SA20asmahsbu:3818": "prāptāprāptavihāniṃ śuklair dharmaiḥ samāpnute tena /",
  "SA20asmahsbu:3819": "ity anena dṛṣṭadharmasāṃparāyikam avadyaṃ prasavatīty saṃdarśitam prāptakuśaladharmaparihānitaḥ /",
  "SA20asmahsbu:3820": "aprāptaparihānitaś ca yathākramaṃ /",
  "SA20asmahsbu:3821": "AMsa_18.7 duḥkhaṃ viharati tasmān manaso 'py asvasthatām eti //",
  "SA20asmahsbu:3822": "ity etena lajjaṃ caitasikaṃ duḥkhaṃ daurmanasyaṃ pratisaṃvedayata ity saṃdarśitaṃ /",
  "SA20asmahsbu:3823": "ete sarve doṣā hrīmatsu bhavanti no jinasuteṣu /",
  "SA20asmahsbu:3824": "ity ata upādāya lajjāguṇo veditavyaḥ / yad ete ca doṣā na bhavanti /",
  "SA20asmahsbu:3825": "AMsa_18.8 deveṣu ca manujeṣu ca nityaṃ saṃjāyate ca budhaḥ //",
  "SA20asmahsbu:3826": "ity etad asya vipākaphalaṃ bhavati /",
  "SA20asmahsbu:3827": "saṃbhārāṃś ca sa bodheḥ kṣipraṃ pūrayati lajjayā dhīmān /",
  "SA20asmahsbu:3828": "ity etad adhipatiphalaṃ /",
  "SA20asmahsbu:3829": "AMsa_18.9 satvānāṃ pācanayā na khidyate caiva jinaputraḥ //",
  "SA20asmahsbu:3830": "[Msa_134]",
  "SA20asmahsbu:3831": "ity etat puruṣakāraphalaṃ /",
  "SA20asmahsbu:3832": "sa vipakṣapratipakṣai rahito 'rahitaś ca jāyate satataṃ /",
  "SA20asmahsbu:3833": "ity ete visaṃyoganiṣpandaphalaṃ / yad uta vipakṣarahitatvaṃ pratipakṣārahitatvaṃ ca /",
  "SA20asmahsbu:3834": "AMsa_18.10 ity etam ānuśaṃsaṃ hrīmān āpnoti jinaputraḥ //",
  "SA20asmahsbu:3835": "iti yathoktadoṣābhāvaṃ guṇayogaṃ ca prāpnotīti saṃdarśitaṃ /",
  "SA20asmahsbu:3836": "AMsa_18.11 doṣamalino hi bālo hrīvirahāt suvasanaiḥ sugupto 'pi /",
  "SA20asmahsbu:3837": "nirvasano 'pi jinasuto hrīvasano muktadoṣamalaḥ //",
  "SA20asmahsbu:3838": "etena vastraviśeṣaṇaṃ hriyaḥ /",
  "SA20asmahsbu:3839": "tadanyavastraprāvṛtasyāpi hrīrahitasya doṣamalinatvāt /",
  "SA20asmahsbu:3840": "nagnasyāpi ca hrīmato nirmalatvāt /",
  "SA20asmahsbu:3841": "ākāśam iva na lipto hrīyuktaḥ jinasuto bhavati dharmaiḥ /",
  "SA20asmahsbu:3842": "dharmair iti lokadharmaiḥ /",
  "SA20asmahsbu:3843": "AMsa_18.12 hrībhūṣitaś ca śobhati saṃparkagato jinasutānām //",
  "SA20asmahsbu:3844": "etena ślokena hriya ākāśabhūṣaṇasamatāṃ darśayati /",
  "SA20asmahsbu:3845": "mātur iva vatsalatvaṃ hriyo vineyeṣu bodhisatvānāṃ /",
  "SA20asmahsbu:3846": "trātavyasatvopekṣāyā lajjanāt /",
  "SA20asmahsbu:3847": "AMsa_18.13 ārakṣā cāpi hrīḥ saṃsaratāṃ sarvadoṣebhyaḥ //",
  "SA20asmahsbu:3848": "hastyaśvakāyādibhūtatvāt /",
  "SA20asmahsbu:3849": "ebhir vastrādidṛṣṭāntair vihāre kleśapratipakṣatāṃ cāre lokadharmapratipakṣatāṃ /",
  "SA20asmahsbu:3850": "sahadhārmikasaṃvāsānukūlatāṃ satvaparipākānukūlatāṃ /",
  "SA20asmahsbu:3851": "akliṣṭasaṃsārānukūlatāṃ ca hriyo darśayati /",
  "SA20asmahsbu:3852": "AMsa_18.14 sarveṣu nādhivāsā sarveṣv adhivāsanāpravṛttiś ca /",
  "SA20asmahsbu:3853": "sarveṣu ca pravṛttir hrīvihitaṃ hrīmato liṅgam //",
  "SA20asmahsbu:3854": "[Msa_135]",
  "SA20asmahsbu:3855": "etena caturvidhaṃ hrīkṛtaṃ liṅgam hrīmato darśayati /",
  "SA20asmahsbu:3856": "yad uta sarvadoṣeṣv anadhivāsanā cāpravṛttiś ca /",
  "SA20asmahsbu:3857": "sarvaguṇeṣvadhivāsanā ca pravṛttiś ca /",
  "SA20asmahsbu:3858": "AMsa_18.15 hrībhāvanā pradhānā svacittato dharmato 'dhimokṣāc ca /",
  "SA20asmahsbu:3859": "āśayato 'pi vibhutvād akalpanād aikyataś cāpi //",
  "SA20asmahsbu:3860": "ity asya nirdeśo yathāpūrvaṃ / dhṛtivibhāge sapta ślokāḥ /",
  "SA20asmahsbu:3861": "AMsa_18.16 dhṛtiś ca bodhisatvānāṃ lakṣaṇena prabhedataḥ /",
  "SA20asmahsbu:3862": "dṛḍhatvena ca sarvebhyas tadanyebhyo viśiṣyate //",
  "SA20asmahsbu:3863": "AMsa_18.17 vīryaṃ samādhiḥ prajñā ca satvaṃ dhairyaṃ dhṛtirmatā /",
  "SA20asmahsbu:3864": "nirbhīto bodhisatvo hi trayād yasmāt pravartate //",
  "SA20asmahsbu:3865": "etena dhṛtilakṣaṇaṃ saparyāyaṃ samādanaṃ coktaṃ /",
  "SA20asmahsbu:3866": "vīryādikaṃ lakṣaṇaṃ /",
  "SA20asmahsbu:3867": "satvādikaṃ paryāyaḥ /",
  "SA20asmahsbu:3868": "śeṣaṃ sādhanaṃ /",
  "SA20asmahsbu:3869": "katamasmāt trayān nirbhītaḥ pravartate ity āha /",
  "SA20asmahsbu:3870": "AMsa_18.18 līnatvāc ca calatvāc ca mohāc cotpadyate bhayaṃ /",
  "SA20asmahsbu:3871": "kṛtyeṣu tasmād vijñeyā dhṛtisaṃjñā nije traye //",
  "SA20asmahsbu:3872": "sravakāryeṣu hi līnacittatayā vā bhayam utpadyate tadanutsāhataḥ /",
  "SA20asmahsbu:3873": "calacittatayā vā cittānavasthānataḥ /",
  "SA20asmahsbu:3874": "saṃmohato vā tadupāyājñānataḥ /",
  "SA20asmahsbu:3875": "tatpratipakṣāś ca yathākramaṃ vīryādayaḥ /",
  "SA20asmahsbu:3876": "tasmān nijavīryāditraye dhṛtisaṃjñā veditavyā nija ity apratisaṃkhyānakaraṇīye",
  "SA20asmahsbu:3877": "AMsa_18.19 prakṛtyā praṇidhāne ca nirapekṣatva eva ca /",
  "SA20asmahsbu:3878": "satvavipratipattau ca gambhīryāudāryasaṃśrave //",
  "SA20asmahsbu:3879": "AMsa_18.20 vineyadurvinayatve kāyācintye jinasya ca /",
  "SA20asmahsbu:3880": "duṣkareṣu vicitreṣu saṃsārātyāga eva ca //",
  "SA20asmahsbu:3881": "AMsa_18.21 niḥsaṃkleśe ca tatraiva dhṛtir dhīrasya jāyate /",
  "SA20asmahsbu:3882": "asamā ca tadanyebhyaḥ so 'gre dhṛtimatāṃ yataḥ mataḥ //",
  "SA20asmahsbu:3883": "ebhis tribhiḥ ślokair dhṛtiprabhedaṃ darśayati /",
  "SA20asmahsbu:3884": "yathākramaṃ gotrataḥ /",
  "SA20asmahsbu:3885": "cittotpādaḥ /",
  "SA20asmahsbu:3886": "svārthataḥ /",
  "SA20asmahsbu:3887": "satvārthataḥ / prabhāvataḥ /",
  "SA20asmahsbu:3888": "satvaparipācanataḥ /",
  "SA20asmahsbu:3889": "paramabodhitaś ca /",
  "SA20asmahsbu:3890": "tatra [Msa_136] nirapekṣatvaṃ svārthaprayuktasya kāyajīvitanirapekṣatvād veditavyaṃ /",
  "SA20asmahsbu:3891": "punar duṣkaracaryātaḥ /",
  "SA20asmahsbu:3892": "saṃcintyabhāvopapattitaḥ /",
  "SA20asmahsbu:3893": "tadasaṃkleśato 'pi prabhedaḥ /",
  "SA20asmahsbu:3894": "AMsa_18.22 kumitraduḥkhagambhīraśravād vīro na kampate /",
  "SA20asmahsbu:3895": "śalabhaiḥ pakṣavātaiś ca samudraiś ca sumeruvat //",
  "SA20asmahsbu:3896": "etena bodhisatvadhṛter dṛḍhatvaṃ darśayati /",
  "SA20asmahsbu:3897": "upamātrayaṃ trayeṇākampane yathākramaṃ veditavyaṃ /",
  "SA20asmahsbu:3898": "akhedavibhāge dvau ślokau /",
  "SA20asmahsbu:3899": "AMsa_18.23 akhedo bodhisatvānām asamas triṣu vastuṣu /",
  "SA20asmahsbu:3900": "śrutātṛptimahāvīryaduḥkhe hrīdhṛtiniśritaḥ //",
  "SA20asmahsbu:3901": "AMsa_18.24 tīvracchando mahābodhāv akhedo dhīmatāṃ mataḥ /",
  "SA20asmahsbu:3902": "aniṣpannaś ca niṣpannaḥ suniṣpannaś ca bhūmiṣu //",
  "SA20asmahsbu:3903": "ābhyāṃ vastuno niśrayataḥ svabhāvataḥ /",
  "SA20asmahsbu:3904": "prabhedataś cākhedo nirdiṣṭaḥ /",
  "SA20asmahsbu:3905": "triṣu vastuṣu /",
  "SA20asmahsbu:3906": "śrutātṛptau /",
  "SA20asmahsbu:3907": "dīrghakālavīryārambhe /",
  "SA20asmahsbu:3908": "saṃsāraduḥkhe ca /",
  "SA20asmahsbu:3909": "hryaṃ dhṛtiṃ ca niśritya /",
  "SA20asmahsbu:3910": "tābhyāṃ hi khedotpattito lajjayate na cotpādayati /",
  "SA20asmahsbu:3911": "tīvracchando mahābodhāv iti svabhāvvaḥ /",
  "SA20asmahsbu:3912": "chando hi vyāvṛtte khinno bhavati /",
  "SA20asmahsbu:3913": "aniṣpanno 'dhimukticaryābhūmau /",
  "SA20asmahsbu:3914": "niṣpannaḥ spatabhūmiṣu /",
  "SA20asmahsbu:3915": "suniṣpannaḥ pareṇa ity eṣa prabhādaḥ /",
  "SA20asmahsbu:3916": "śāstrajñatāyāyāṃ dvau ślokau /",
  "SA20asmahsbu:3917": "AMsa_18.25 vastunā cādhikāreṇa karmaṇā ca viśiṣyate /",
  "SA20asmahsbu:3918": "lakṣaṇenākṣayatvena phalasyodāgamena ca //",
  "SA20asmahsbu:3919": "AMsa_18.26 śāstrajñatā hi dhīrāṇāṃ samādhimukhadhāraṇī /",
  "SA20asmahsbu:3920": "gṛhītā satvapākāya saddharmasya ca dhāraṇe //",
  "SA20asmahsbu:3921": "tatra śāstrajñatāyāḥ pañca vidyāsthānāni vastu /",
  "SA20asmahsbu:3922": "adhyātmavidyā hetuvidyā śabdavidyā cikitsāvidyā śilpakarmasthānavidyā ca /",
  "SA20asmahsbu:3923": "svaparārthakriyā adhikāraḥ /",
  "SA20asmahsbu:3924": "karma prathamavastuni svayaṃ pratipattiḥ parebhyaś ca tatsamākhyānaṃ /",
  "SA20asmahsbu:3925": "dvitīye taddoṣaparijñānaṃ paravādinigrahaś ca /",
  "SA20asmahsbu:3926": "trtīye svayaṃ suniruktābhidhānaṃ parasaṃpratyayaś ca /",
  "SA20asmahsbu:3927": "caturthe pareṣāṃ vyādhiśamanaṃ /",
  "SA20asmahsbu:3928": "pañcame parebhyas tat saṃvibhāgaḥ /",
  "SA20asmahsbu:3929": "lakṣaṇaṃ śāstrajñatāyā etāny evas pañca vastuni śrutāni bhavanti /",
  "SA20asmahsbu:3930": "dhṛtāni /",
  "SA20asmahsbu:3931": "vacasā parijitāni /",
  "SA20asmahsbu:3932": "manasā anvīkṣitāni /",
  "SA20asmahsbu:3933": "dṛṣṭyā supratividdhāni /",
  "SA20asmahsbu:3934": "śrutvā yathākramaṃ /",
  "SA20asmahsbu:3935": "tad udgrahaṇataḥ /",
  "SA20asmahsbu:3936": "svādhyāyataḥ /",
  "SA20asmahsbu:3937": "prasannena manasārthacittanato yathāyogaṃ taddoṣaguṇāvagamāt /",
  "SA20asmahsbu:3938": "svākhyātadurākhyātāvadhāraṇataś ca /",
  "SA20asmahsbu:3939": "akṣayatvaṃ nirupadhiśeṣanirvāṇe 'py akṣayāt /",
  "SA20asmahsbu:3940": "[Msa_137] phalasamudāgamaḥ sarvadharmasarvākārajñatā /",
  "SA20asmahsbu:3941": "sā punar eṣā śāstrajñatā bodhisatvānāṃ samādhimukhair dhāraṇīmukhaiś ca saṃgṛhītā /",
  "SA20asmahsbu:3942": "satvapākāya ca bhavati /",
  "SA20asmahsbu:3943": "samādhimukhais tatkṛtyānuṣṭhānāt /",
  "SA20asmahsbu:3944": "saddharmapāraṇāya ca dhāraṇībhis taddhāraṇāt /",
  "SA20asmahsbu:3945": "lokajñatāyāṃ catvāraḥ ślokaḥ /",
  "SA20asmahsbu:3946": "AMsa_18.27 kāyena vacasā caiva satyajñānena cāsamā /",
  "SA20asmahsbu:3947": "lokajñatā hi dhīrāṇāṃ tadanyebhyo viśiṣyate //",
  "SA20asmahsbu:3948": "kathaṃ kāyenety āha /",
  "SA20asmahsbu:3949": "kṛtasmitamukhā nityaṃ /",
  "SA20asmahsbu:3950": "kathaṃ vācety āha",
  "SA20asmahsbu:3951": "dhīrāḥ pūrvābhibhāṣinaḥ /",
  "SA20asmahsbu:3952": "sā punaḥ kim artham ity āha /",
  "SA20asmahsbu:3953": "satvānāṃ bhājanatvāya /",
  "SA20asmahsbu:3954": "kasminn arthe bhājanatvāya /",
  "SA20asmahsbu:3955": "AMsa_18.28 saddharmapratipattaye //",
  "SA20asmahsbu:3956": "kathaṃ satyajñānenety āha /",
  "SA20asmahsbu:3957": "AMsa_18.29 satyadvayād yataś ceṣṭo lokānām udayo 'sakṛt /",
  "SA20asmahsbu:3958": "dvayād astaṃgamas tasmāt tajjño lokajña ucyate //",
  "SA20asmahsbu:3959": "dvābhyāṃ satyābhyāṃ lokasya udayaḥ punaḥ punaḥ saṃsāro yaś codayo yena ceti kṛtvā /",
  "SA20asmahsbu:3960": "dvābhyām astaṃgamo nirodhamārgasatyābhāṃ /",
  "SA20asmahsbu:3961": "yaś cāstaṃgamo yena cetu kṛtvā /",
  "SA20asmahsbu:3962": "tasmāt tajjño lokajña ucyate /",
  "SA20asmahsbu:3963": "lokasyodayāstaṃgāminyā prajñayā samanvāgatatvāt /",
  "SA20asmahsbu:3964": "AMsa_18.30 śamāya prāptaye teṣāṃ dhīmān satyeṣu yujyate /",
  "SA20asmahsbu:3965": "satyajñānād yato dhīmān lokajño hi nirucyate //",
  "SA20asmahsbu:3966": "[Msa_138]",
  "SA20asmahsbu:3967": "anena lokajñatāyāḥ karma nirdiṣṭaṃ /",
  "SA20asmahsbu:3968": "tatra śamāya duḥkhasamudayasatyayoḥ prāptaye nirodhamārgasatyayoḥ /",
  "SA20asmahsbu:3969": "pratisaraṇavibhāge trayaḥ ślokaḥ /",
  "SA20asmahsbu:3970": "AMsa_18.31 ārṣaś ca deśanādharmo artho 'bhiprāyiko 'sya ca /",
  "SA20asmahsbu:3971": "prāmāṇikaś ca nītārtho nirjalpā prāptir asya ca //",
  "SA20asmahsbu:3972": "idaṃ pratisaraṇānāṃ lakṣaṇaṃ /",
  "SA20asmahsbu:3973": "tatra prāmāṇika 'rtho yaḥ pramāṇabhūtena nīto vibhaktaḥ śāstrā vā tatpramāṇīkṛtena vā /",
  "SA20asmahsbu:3974": "nirjalpā prāptir adhigamajñānaṃ lokottaraṃ /",
  "SA20asmahsbu:3975": "tasyānabhilāpyatvāt / śeṣaṃ gatārthaṃ /",
  "SA20asmahsbu:3976": "AMsa_18.32 pratikṣeptur yathoktasya mithyāsaṃtīritasya ca /",
  "SA20asmahsbu:3977": "sābhilāṣasya ca prāpteḥ pratiṣedho 'tra deśitaḥ //",
  "SA20asmahsbu:3978": "prathame pratisaraṇe ārṣadharmapratikṣeptuḥ pudgalasya pratiṣedgo deśitaḥ /",
  "SA20asmahsbu:3979": "dvitīye yathārutasya vyañjanasya nābhiprāyikārthena /",
  "SA20asmahsbu:3980": "tṛtīyena mithyā cintārthasya viparītaṃ nīyyamanasya /",
  "SA20asmahsbu:3981": "caturthena sābhilāṣasya jñānasya /",
  "SA20asmahsbu:3982": "pratyātmavedanīyasya /",
  "SA20asmahsbu:3983": "AMsa_18.33 adhimukter vicārāc ca yathāvat parataḥ śravāt /",
  "SA20asmahsbu:3984": "nirjalpād api ca jñānād apraṇāśo hi dhīmatāṃ //",
  "SA20asmahsbu:3985": "atha pratisaraṇānuśaṃsaḥ /",
  "SA20asmahsbu:3986": "prathamena pratisaraṇenārṣadharmādhimuktito na praṇaśyanti /",
  "SA20asmahsbu:3987": "dvitīyena svayamābhiprāyikakārthavicāraṇāt /",
  "SA20asmahsbu:3988": "tṛtīyena paratas tad viparītārthanayaśravāt /",
  "SA20asmahsbu:3989": "caturthena lokottarajñānāt /",
  "SA20asmahsbu:3990": "pratisaṃvidvibhāge catvāraḥ ślokaḥ /",
  "SA20asmahsbu:3991": "AMsa_18.34 asamā bodhisatvānāṃ catasraḥ pratisaṃvidaḥ /",
  "SA20asmahsbu:3992": "paryāye lakṣaṇe vākye jñāne jñānāc ca tā matāḥ //",
  "SA20asmahsbu:3993": "prathamā paryāye jñānam ekaikasyārthastha yāvanto nāma paryāyāḥ /",
  "SA20asmahsbu:3994": "dvitīyā [Msa_139] lakṣaṇe yasyārthasya tannāma /",
  "SA20asmahsbu:3995": "tṛtīyā vākye pratyekaṃ janapadeṣu yā bhāṣāḥ /",
  "SA20asmahsbu:3996": "caturthā jñāne svayaṃ yat pratibhānaṃ /",
  "SA20asmahsbu:3997": "idaṃ pratisaṃvidāṃ lakṣaṇaṃ /",
  "SA20asmahsbu:3998": "AMsa_18.35 deśanāyāṃ prayuktasya yasya yena ca deśanā /",
  "SA20asmahsbu:3999": "dharmārthayor dvayor vācā jñānenaiva ca deśanā //",
  "SA20asmahsbu:4000": "AMsa_18.36 dharmasyoddeśanirdeśāt sarvathā prāpaṇād dvayoḥ /",
  "SA20asmahsbu:4001": "parijñānāhānāc ca codyānāṃ pratisaṃviccatuṣṭayam //",
  "SA20asmahsbu:4002": "AMsa_18.35 iti catuṣṭve kāraṇaṃ /",
  "SA20asmahsbu:4003": "deśanāyāṃ hi prayuktasya yasya ca deśanā yena ca /",
  "SA20asmahsbu:4004": "tatra jñānena prayojanaṃ kasya punar deśanā //",
  "SA20asmahsbu:4005": "dharmasyārthasya /",
  "SA20asmahsbu:4006": "kena deśanā vacanena jñānena ca /",
  "SA20asmahsbu:4007": "tatra dharmārthayor deśanā /",
  "SA20asmahsbu:4008": "dharmasyoddeśanirdeśāt vākyena deśanā tayor eva dvayor sarvathā prāpaṇāt /",
  "SA20asmahsbu:4009": "jñānena deśanā codyānāṃ pariharaṇāt /",
  "SA20asmahsbu:4010": "ato yac ca yena ca deśyate tajjñānāt catasraḥ pratisaṃvido vyavasthāpitāḥ /",
  "SA20asmahsbu:4011": "AMsa_18.37 pratyātmaṃ samatām etya yottaratra pravedanā /",
  "SA20asmahsbu:4012": "sarvasaṃśayanāśāya pratisaṃvin nirucyate //",
  "SA20asmahsbu:4013": "etena pratisaṃvidāṃ nirvacanaṃ karam ca darśitaṃ /",
  "SA20asmahsbu:4014": "pratyātmaṃ lokottareṇa jñānena sarvadharmasamatāṃ tathatāṃ etya uttarakālaṃ tatpṛṣṭalabdhena jñānena pravedanā paryāyādīnāṃ pratisaṃvid iti nirvacanaṃ /",
  "SA20asmahsbu:4015": "sarvasaṃśayanāśāya pareṣām iti karma /",
  "SA20asmahsbu:4016": "saṃsāravibhāge carvāraḥ ślokāḥ /",
  "SA20asmahsbu:4017": "AMsa_18.38 saṃbhāro bodhisatvānāṃ puṇyajñānamayo 'samaḥ /",
  "SA20asmahsbu:4018": "saṃsāre 'bhyudayāyaikaḥ anyo 'saṃkliṣṭasaṃsṛtau //",
  "SA20asmahsbu:4019": "yaś ca saṃbhāro yad arthaṃ ca saṃdarśayati /",
  "SA20asmahsbu:4020": "dvividhaḥ saṃbhāraḥ /",
  "SA20asmahsbu:4021": "tatra puṇyasaṃbhāraḥ saṃsāre 'bhyudayāya saṃvartate /",
  "SA20asmahsbu:4022": "jñānasaṃbhāro 'saṃkliṣṭasaṃsaraṇāya /",
  "SA20asmahsbu:4023": "AMsa_18.39 dānaṃ śīlaṃ ca puṇyasya prajñā jñānasya saṃbhṛtiḥ /",
  "SA20asmahsbu:4024": "trayaṃ cānyad dvayasyāpi pañcāpi jñānasaṃbhṛtiḥ //",
  "SA20asmahsbu:4025": "etena pāramatābhis tadubhayasaṃbhārasaṃgrahaṃ bhavati /",
  "SA20asmahsbu:4026": "kṣāntivīryadhyānabalena [Msa_140] hy ubhayaṃ kriyate /",
  "SA20asmahsbu:4027": "tasmād dvayasaṃbhāratrayaṃ bhavati /",
  "SA20asmahsbu:4028": "punaḥ prajñāyāṃ pariṇāmanāt sarvāḥ pañca pāramitā jñānasaṃbhāro veditavyaḥ /",
  "SA20asmahsbu:4029": "AMsa_18.40 saṃtatyā bhāvanām etya bhūyo bhūyaḥ śubhasya hi /",
  "SA20asmahsbu:4030": "āhāro yaḥ sa saṃbhāro vīdhīre sarvārthasādhakaḥ //",
  "SA20asmahsbu:4031": "etat saṃbhāranirvacanaṃ karma ca /",
  "SA20asmahsbu:4032": "sam iti saṃtatyā /",
  "SA20asmahsbu:4033": "bhā iti bhāvanām āgamya /",
  "SA20asmahsbu:4034": "ra iti bhūyo bhūya āhāraḥ /",
  "SA20asmahsbu:4035": "sarvārthasādhaka iti karma /",
  "SA20asmahsbu:4036": "svaparārthayoḥ sādhanāt /",
  "SA20asmahsbu:4037": "AMsa_18.41 praveśāyānimittāya anābhogāya saṃbhṛtiḥ /",
  "SA20asmahsbu:4038": "abhiṣekāya niṣṭhāyai dhīrāṇām upacīyate //",
  "SA20asmahsbu:4039": "ayaṃ saṃsāraprabhedaḥ /",
  "SA20asmahsbu:4040": "tatrādhimukticaryābhūmau saṃbhāro bhūmipraveśāya /",
  "SA20asmahsbu:4041": "ṣaṭsu bhūmiṣv animittāya saptamībhūmisaṃgṛhītāya /",
  "SA20asmahsbu:4042": "tasyāṃ nimittasamudācārāt /",
  "SA20asmahsbu:4043": "saptamyāṃ bhūmāv anābhogāya tadanybhūmidvayasṃgṛhītāya /",
  "SA20asmahsbu:4044": "tayoḥ saṃbhārābhiṣekāya daśamībhūmisaṃgṛhītāya /",
  "SA20asmahsbu:4045": "tasyāṃ saṃbhāro niṣṭhāgamanāya buddhabhūmisaṃgṛhītāya /",
  "SA20asmahsbu:4046": "smṛtyupasthānavibhāge trayaḥ ślokāḥ /",
  "SA20asmahsbu:4047": "AMsa_18.42 caturdaśabhir ākāraiḥ smṛtyupasthānabhāvanā /",
  "SA20asmahsbu:4048": "dhīmatām asamatvāt sā tadanyebhyo viśiṣyate //",
  "SA20asmahsbu:4049": "kasmaiś caturdaśabhiḥ /",
  "SA20asmahsbu:4050": "AMsa_18.43 niśrayāt pratipakṣāc ca avatārāt tathaiva ca /",
  "SA20asmahsbu:4051": "ālambanamanaskāraprāptitaś ca viśiṣyate //",
  "SA20asmahsbu:4052": "AMsa_18.44 ānukūlyānuvṛttibhyāṃ parijñotpattito 'parā /",
  "SA20asmahsbu:4053": "mātrayā paramatvena bhāvanāsamudāgamāt //",
  "SA20asmahsbu:4054": "ity ebhiś caturdaśabhir ākārair bodhisatvānāṃ smṛtyupastānabhāvanā viśiṣyate /",
  "SA20asmahsbu:4055": "katham āśrayato mahāyāne śrutacintābhāvanāmayīṃ prajñām āśritya /",
  "SA20asmahsbu:4056": "kathaṃ pratipakṣataḥ caturviparyāsapratipakṣāṇām apy aśuciduḥkhānityānātmasaṃjñānaṃ pratipakṣatvāt kāyādidharmanairātmyapraveśataḥ /",
  "SA20asmahsbu:4057": "katham avatārataḥ /",
  "SA20asmahsbu:4058": "caturbhiḥ smṛtyupasthānair yathākramaṃ duḥkhasamudayanirodhamārgasatyāvatārāt svayaṃ pareṣāṃ cāvatāraṇāt /",
  "SA20asmahsbu:4059": "yathoktaṃ [Msa_141] madhyāntavibhāge /",
  "SA20asmahsbu:4060": "katham ālambanataḥ sarvasatvakāyādyālambanāt /",
  "SA20asmahsbu:4061": "kathaṃ manaskārataḥ kāyādyanupalambhāt /",
  "SA20asmahsbu:4062": "kathaṃ prāptitaḥ kāyādīnāṃ na visaṃ yogāya nāvasaṃyogāya /",
  "SA20asmahsbu:4063": "kathaṃ ānukūlyataḥ pāramitānukūlyena tadvipakṣapratipakṣatvāt /",
  "SA20asmahsbu:4064": "katham anuvṛttitaḥ laukikānāṃ śrāvakapratyekabuddhānāṃ cānuvṛttyā tadupasaṃhitasmṛtyupasthānabhāvanāt tebhyas tadupadeśārthaṃ /",
  "SA20asmahsbu:4065": "kathaṃ parijñātaḥ kāyasya māyopamatvaparijñayā tathaivābhūtarūpasaṃprakhyānāt /",
  "SA20asmahsbu:4066": "vedanāyāḥ /",
  "SA20asmahsbu:4067": "svapnopamatvaparijñayā tathaiva mithyānubhavāt /",
  "SA20asmahsbu:4068": "cittasya prakṛtiprabhāsvaratvapraijñayā ākāśavat /",
  "SA20asmahsbu:4069": "dharmāṇām āgantukakatvaparijñayā ākāśāganturajodhūmābhranīhāropakleśavat /",
  "SA20asmahsbu:4070": "katham utpattitaḥ saṃcintyabhavopapattau cakravartyādibhūtasya viśiṣṭakāyavedanādisaṃpattau tadasaṃkleśataḥ /",
  "SA20asmahsbu:4071": "kathaṃ mātrataḥ mṛdvā api smṛtyupasthānabhāvanāyās tad anyebhyo adhimātratvāt /",
  "SA20asmahsbu:4072": "prakṛtitīkṣṇendriyatayā /",
  "SA20asmahsbu:4073": "kataṃ paramatvena pariniṣpannānām anābhogamiśrop+aniśrabhāvanāt /",
  "SA20asmahsbu:4074": "kathaṃ bhāvanātaḥ atyantaṃ tadbhāvanāt nirupadhiśeṣanirvāṇe 'pi tadakṣayāt /",
  "SA20asmahsbu:4075": "kathaṃ samudāgamataḥ /",
  "SA20asmahsbu:4076": "daśasu bhūmiṣu buddhatve ca samudāgamāt /",
  "SA20asmahsbu:4077": "samyakprahāṇavibhāge pañca ślokāḥ /",
  "SA20asmahsbu:4078": "AMsa_18.45 samyakprahāṇaṃ dhīrāṇām asamaṃ sarvadehibhiḥ /",
  "SA20asmahsbu:4079": "smṛtyupasthānadoṣāṇāṃ pratipakṣeṇa bhāvyate //",
  "SA20asmahsbu:4080": "yāvatyaḥ smṛtyupasthānabhāvanā uktāḥ tadvipakṣāṇāṃ pratipakṣeṇa samyakprahāṇabhāvaneti samastaṃ samyakprahāṇalakṣaṇaṃ / prabhedena punaḥ /",
  "SA20asmahsbu:4081": "AMsa_18.46 saṃsārasyopabhoge ca tyāge nivaraṇasya ca /",
  "SA20asmahsbu:4082": "manaskārasya ca tyāge praveśe caiva bhūmiṣu //",
  "SA20asmahsbu:4083": "animittavihāre ca labdhau vyākaraṇasya ca /",
  "SA20asmahsbu:4084": "AMsa_18.47 satvānāṃ paripāke ca abhiṣeke ca dhīmatāṃ //",
  "SA20asmahsbu:4085": "AMsa_18.48 kṣetrasya ca viśuddhyarthaṃ niṣṭhāgamana eva ca /",
  "SA20asmahsbu:4086": "bhāvyate bodhisatvānāṃ vipakṣapratipakṣataḥ //",
  "SA20asmahsbu:4087": "ayaṃ samyakprahāṇabhāvanāprabhedaḥ /",
  "SA20asmahsbu:4088": "saṃsārasyāsaṃkliṣṭaparibhoge saṃpattiṣu /",
  "SA20asmahsbu:4089": "pañcanivāraṇatyāge /",
  "SA20asmahsbu:4090": "śrāvakapratyekabuddhamanaskāratyāge /",
  "SA20asmahsbu:4091": "bhūmipraveśe /",
  "SA20asmahsbu:4092": "animittavihāre sapramyāṃ bhūmau /",
  "SA20asmahsbu:4093": "vyākaraṇalābhe/",
  "SA20asmahsbu:4094": "satvānāṃ paripācane navamyāṃ /",
  "SA20asmahsbu:4095": "abhiṣeke ca daśamyāṃ /",
  "SA20asmahsbu:4096": "kṣetraviśuddhyarthaṃ traye 'pi /",
  "SA20asmahsbu:4097": "niṣṭhāgamane ca buddhabhūmau /",
  "SA20asmahsbu:4098": "ye [Msa_142] ca vipakṣās teṣāṃ pratipakṣeṇa samyakprahāṇabhāvanā veditavyā /",
  "SA20asmahsbu:4099": "ayam asyāḥ prabhedaḥ /",
  "SA20asmahsbu:4100": "AMsa_18.49 chandaṃ niśritya yogasya bhāvanā sanimittikā /",
  "SA20asmahsbu:4101": "sarvasamyakprahāṇeṣu pratipakṣo nirucyate //",
  "SA20asmahsbu:4102": "etena chandaṃ janayati /",
  "SA20asmahsbu:4103": "vyāyacchate vīryam ārabhate /",
  "SA20asmahsbu:4104": "cittaṃ pragṛhṇāti /",
  "SA20asmahsbu:4105": "samyak pradadhāti /",
  "SA20asmahsbu:4106": "ity eṣāṃ padānām arthanirdeśaḥ /",
  "SA20asmahsbu:4107": "chandaṃ hi niśritya śamathavipaśyanākhyaṃ yogaṃ bhāvayatīti vyāyacchate /",
  "SA20asmahsbu:4108": "sā ca bhāvanā śamathapragrahopekṣānimittaiḥ saha bhāvyatge /",
  "SA20asmahsbu:4109": "tasmāt sā sanimittikā /",
  "SA20asmahsbu:4110": "kathaṃ punar bhāvyate /",
  "SA20asmahsbu:4111": "yac chamathapragrahopakleśayor layāuddhatyayoḥ pratipakṣeṇa vīryam ārabhate /",
  "SA20asmahsbu:4112": "cittaṃ pragṛhṇāti pradadhāti ca /",
  "SA20asmahsbu:4113": "śamathe samaprāpte copekṣāyāṃ pradadhāti /",
  "SA20asmahsbu:4114": "eṣā yogabhāvanā yathoktaprabhedeṣu sarvasamyakprahāṇeṣu pratipakṣa ucyate /",
  "SA20asmahsbu:4115": "ṛddhipādavibhāge pañca ślokāḥ /",
  "SA20asmahsbu:4116": "AMsa_18.50 ṛddhipādāś ca catvāro dhīrāṇām agralakṣaṇāḥ /",
  "SA20asmahsbu:4117": "sarvārthasiddhau jāyante ātmanaś ca parasya ca //",
  "SA20asmahsbu:4118": "sarvārthasiddhir laukikī lokottarā ca veditavyā ca / śeṣaṃ gatārthaṃ /",
  "SA20asmahsbu:4119": "AMsa_18.51 niśrayāc ca prabhedāc ca upāyād abhinirhṛteḥ /",
  "SA20asmahsbu:4120": "vyavasthā ṛddhipādānāṃ dhīmatāṃ sarvatheṣyate //",
  "SA20asmahsbu:4121": "asyoddeśasya śeṣo nirdeśaḥ /",
  "SA20asmahsbu:4122": "AMsa_18.52 dhyānapāramim āśritya prabhedo hi caturvidhaḥ /",
  "SA20asmahsbu:4123": "upāyaś cābhinirhāraḥ ṣaḍvidhaś ca vidhīyate //",
  "SA20asmahsbu:4124": "dhyānapāramitā niśrayaḥ prabhedaś caturvidhaś chandavīryacittamīmāṃsāsamādhibhedāt /",
  "SA20asmahsbu:4125": "upāyaś caturvidha eva /",
  "SA20asmahsbu:4126": "abhinirhāraḥ ṣaḍvidhaḥ /",
  "SA20asmahsbu:4127": "caturvidha upāyaḥ katamaḥ /",
  "SA20asmahsbu:4128": "AMsa_18.53 vyāvasāyika ekaś ca dvitīyo 'nugrahātmakaḥ /",
  "SA20asmahsbu:4129": "naibandhikas tṛtīyaś ca caturthaḥ prātipakṣikaḥ //",
  "SA20asmahsbu:4130": "[Msa_143]",
  "SA20asmahsbu:4131": "aṣṭānāṃ prahāṇasaṃskārāṇāṃ chando vyāyāmaḥ śaddhā vyāvasāyikaḥ",
  "SA20asmahsbu:4132": "upāyaḥ /",
  "SA20asmahsbu:4133": "śraddhānasyārthino vyāyāmāt /",
  "SA20asmahsbu:4134": "praśrabdhir anugrahātmakaḥ smṛtiḥ saṃ prajanyaṃ copanibandhakaḥ /",
  "SA20asmahsbu:4135": "ekena cittasyālambanāvismarāt /",
  "SA20asmahsbu:4136": "dvitīyena visāraprajñānāt /",
  "SA20asmahsbu:4137": "cetanā copekṣā ca prātipakṣika upāyaḥ /",
  "SA20asmahsbu:4138": "layāuddhatyopakleśayoḥ kleśānāṃ ca prātipakṣatvāt /",
  "SA20asmahsbu:4139": "ṣaḍvidho 'bhinirhāraḥ katamaḥ /",
  "SA20asmahsbu:4140": "AMsa_18.54 darśanasyāvavādasya sthitivikrīḍitasya ca /",
  "SA20asmahsbu:4141": "praṇidher vaśitāyaś ca dharmaprāpteś ca nirhṛtiḥ //",
  "SA20asmahsbu:4142": "tatra darśanaṃ cakṣuḥ pañcavidhaṃ māṃsacakṣuḥ divyaṃ cakṣuḥ āryaṃ prajñācakṣuḥ dharmacakṣuḥ buddhacakṣuś ca /",
  "SA20asmahsbu:4143": "avavādaḥ ṣaḍabhijñā yathākramaṃ /",
  "SA20asmahsbu:4144": "tābhir upasaṃkramya bhāṣā cittaṃ cāgatiṃ ca gatiṃ ca viditvā niḥsaraṇāyāvavadanāt /",
  "SA20asmahsbu:4145": "sthitivikrīḍitaṃ yasmāt bodhisatvānāṃ bahuvidhaṃ nirmāṇādibhiḥ samādhivikrīḍitaṃ /",
  "SA20asmahsbu:4146": "praṇidhir yena praṇidhijñānena praṇidhānabalikā bodhisatvāḥ praṇidhānavaiśeṣikatayā vikrīḍanti /",
  "SA20asmahsbu:4147": "yeṣāṃ na sukaraṃ saṃkhyā kartuṃ kāyasya vā prabhāyā vā svarasasya veti vistareṇa yathā daśabhūmike sūtre /",
  "SA20asmahsbu:4148": "vaśitā yathā tatraiva daśa vaśitā nirdiṣṭāḥ /",
  "SA20asmahsbu:4149": "dharmaprāptir balavaiśāradyāveṇikabuddhadharmāṇāṃ prāptiḥ /",
  "SA20asmahsbu:4150": "ity eṣā darśanādīnām abhinirhāraḥ ṣaḍvidhaḥ /",
  "SA20asmahsbu:4151": "indriyavibhāge ślokaḥ /",
  "SA20asmahsbu:4152": "AMsa_18.55 bodhiś caryā śruta cātra śamatho 'tha vipaśyanā /",
  "SA20asmahsbu:4153": "śraddhādīnāṃ padaṃ jñeyamarthasiddhyadhikārataḥ //",
  "SA20asmahsbu:4154": "śraddhendriyasya bodhiḥ padam ālambanam ity arthaḥ /",
  "SA20asmahsbu:4155": "vīryendriyasya bodhisatvacaryā /",
  "SA20asmahsbu:4156": "smṛtīndriyasya mahāyānasaṃgṛhītaṃ śrutaṃ /",
  "SA20asmahsbu:4157": "samādhīndriyasya śamathaḥ /",
  "SA20asmahsbu:4158": "prajñendriyasya vipaśyanā padaṃ /",
  "SA20asmahsbu:4159": "tadarthādhikāreṇaiva caitāni śraddhādīni ādhipatyārthenendriyāṇy ucyante /",
  "SA20asmahsbu:4160": "balavibhāge ślokaḥ /",
  "SA20asmahsbu:4161": "bhūmipraveśasaṃkliṣṭāś ceṣṭāḥ śraddhādayaḥ punaḥ /",
  "SA20asmahsbu:4162": "AMsa_18.56 vipakṣadurbalatvena ta eva balasaṃjñitāḥ //",
  "SA20asmahsbu:4163": "[Msa_144]",
  "SA20asmahsbu:4164": "gatārthaḥ ślokaḥ / bodhyaṅgavibhāge sapta ślokāḥ /",
  "SA20asmahsbu:4165": "AMsa_18.57 bhūmiviṣṭasya bodhyaṅgavyavasthānaṃ vidhīyate /",
  "SA20asmahsbu:4166": "dharmāṇāṃ sarvasatvānāṃ samatāvagamāt punaḥ //",
  "SA20asmahsbu:4167": "etena yasyām avasthāyāṃ yasyāvabodhāt bodhyaṅgāni vyavasthāpyante tadupadiṣṭaṃ /",
  "SA20asmahsbu:4168": "bhūmipraviṣṭāvasthāyāṃ sarvadharmāṇāṃ sarvasatvānāṃ ca samatāvabodhād yathākramaṃ dharmanairātmyenātmaparasamatā ca /",
  "SA20asmahsbu:4169": "ataḥ paraṃ cakrādisaptaratnasādharmyaṃ bodhyanṅgānāṃ darśayati /",
  "SA20asmahsbu:4170": "smṛtiś carati sarvatra jñeyājitavinirjaye /",
  "SA20asmahsbu:4171": "ajitajñeyavinirjayāya / yathā cakravartinaś cakraratnam ajitadeśavinirjayāya /",
  "SA20asmahsbu:4172": "AMsa_18.58 sarvakalpanimittānāṃ bhaṅgāya vicayo 'sya ca //",
  "SA20asmahsbu:4173": "yathā hastiratnaṃ pratyarthikabhaṅgāya /",
  "SA20asmahsbu:4174": "āśu cāśeṣabodhāya vīryasya pravartate /",
  "SA20asmahsbu:4175": "kṣiprābhijñatotpādanāt / yathāśvaratnam āśu samudraparyantamahāpṛthivīgamanāya /",
  "SA20asmahsbu:4176": "AMsa_18.59 dharmālokavivṛddhyā ca prītyā āpūryate dhruvam //",
  "SA20asmahsbu:4177": "ārabdhavīryasya bodhisavasya dharmālokā vivardhante /",
  "SA20asmahsbu:4178": "tataḥ prītiḥ sarvaṃ kāryaṃ sadā prīṇayati /",
  "SA20asmahsbu:4179": "yathā maṇiratnam ālokaviśeṣeṇa cakravartinaṃ prīṇayati /",
  "SA20asmahsbu:4180": "sarvāvaraṇanirmokṣāt praśrabdhyā sukham eti ca /",
  "SA20asmahsbu:4181": "sarvadauṣṭhulyasamutpādanāt / yathā strīratnena cakravartī sukham anubhavati /",
  "SA20asmahsbu:4182": "AMsa_18.60 cintitārthasamṛddhiś ca samādher upajāyate //",
  "SA20asmahsbu:4183": "yathā cakravartino gṛhapatiratnāt /",
  "SA20asmahsbu:4184": "AMsa_18.61 upekṣayā yathākāmaṃ sarvatra viharaty asau /",
  "SA20asmahsbu:4185": "paṣṭhalabdhāvikalpena vikalpena vihāreṇa sadottamaḥ //",
  "SA20asmahsbu:4186": "[Msa_145]",
  "SA20asmahsbu:4187": "upekṣocyate nirvikalpaṃ jñānaṃ tayā bodhisatvaḥ yathākāmaṃ sarvatra viharati tatpṛṣṭhalabdhena ca vihāreṇānyasyopagamāt /",
  "SA20asmahsbu:4188": "nirvikalpena vihāreṇa tatra nirvyāparatayā vāsakalpanāt /",
  "SA20asmahsbu:4189": "yathā cakravartinaḥ pariṇāyakaratnaṃ caturaṅgabalakāyam upanetavyaṃ copapraṇayati /",
  "SA20asmahsbu:4190": "apanetavyaṃ cāpanayati /",
  "SA20asmahsbu:4191": "tatra ca gatvā vāsaṃ kalpayati yatrākhinnaḥ caturaṅgo balakāyaḥ paraiti /",
  "SA20asmahsbu:4192": "AMsa_18.62 evaṃguṇo bodhisatvaś cakravartīva vartate /",
  "SA20asmahsbu:4193": "saptaratnopamair nityaṃ bodhyaṅgaiḥ parivāritaḥ //",
  "SA20asmahsbu:4194": "iti saptaratnopamatvaṃ bodhyaṅgānāṃ nigamayati /",
  "SA20asmahsbu:4195": "AMsa_18.63 niśrayāṅgaṃ svabhāvāṅgaṃ niryāṇāṅgaṃ tṛtīyakaṃ /",
  "SA20asmahsbu:4196": "caturtham anuśaṃsāṅgam akleśāṅgaṃ trayātmakam //",
  "SA20asmahsbu:4197": "etena yad bodhyaṅgaṃ yathāṅgaṃ tad abhidyatitaṃ /",
  "SA20asmahsbu:4198": "smṛtir niśrayāṅgaṃ sarveṣāṃ tanniśrayeṇa pravṛtteḥ /",
  "SA20asmahsbu:4199": "dharmapravicayaḥ svabhāvāṅgaṃ bodhes tatsvabhāvatvāt /",
  "SA20asmahsbu:4200": "vīryaṃ niryāṇāṅgaṃ tenāprāpyaniṣṭhāyām adhiṣthānāt /",
  "SA20asmahsbu:4201": "prītir anuśaṃsāṅgam cittasukhatvāt /",
  "SA20asmahsbu:4202": "praśrabdhisamādhyupekṣā akleśāṅgaṃ /",
  "SA20asmahsbu:4203": "yena yan niśritya yo 'saṃkleśa iti /",
  "SA20asmahsbu:4204": "trividham asaṃkleśāṅgaṃ veditavyaṃ /",
  "SA20asmahsbu:4205": "mārgāṅgavibhāge dvau ślokau /",
  "SA20asmahsbu:4206": "yathābodhānuvṛttiś ca tadūrdhvam upajāyate /",
  "SA20asmahsbu:4207": "AMsa_18.64 yathābodhavyavasthānaṃ praveśaś ca vyavasthitau //",
  "SA20asmahsbu:4208": "AMsa_18.65 karmatrayaviśuddhiś ca pratipakṣasya bhāvanā /",
  "SA20asmahsbu:4209": "jñeyāvṛtteś ca mārgasya vaiśeṣikaguṇasya ca //",
  "SA20asmahsbu:4210": "bodhyaṅgakālād ūrdhvaṃ yathābhūtāvabodhānuvṛttiḥ samyagdṛṣṭiḥ /",
  "SA20asmahsbu:4211": "tasyaivāvabodhasya avasthānaṃ paricchedaḥ samyaksaṃkalpaḥ /",
  "SA20asmahsbu:4212": "tadvyavasthāne ca sūtrādike bhagavatā kṛte sa eva praveśas tena tadrthāvabodhāt /",
  "SA20asmahsbu:4213": "karmatrayaviśuddhiḥ samyagvākkaramāntājīvāḥ /",
  "SA20asmahsbu:4214": "vākkāyobhayakramasaṃgrahāt /",
  "SA20asmahsbu:4215_0": "pratipakṣasya bhāvanā bhāvanā samyagvyāyāmādayo yathākramaṃ jñeyāvaraṇasya mārgāvaraṇasya",
  "SA20asmahsbu:4215_1": "ca vaiśeṣikaguṇāvaraṇasya ca samyagvyāyāmena dīrghaṃ [Msa_146] hi kālaṃ akhidyamāno",
  "SA20asmahsbu:4215_2": "jñeyāvaraṇasya pratipakṣaṃ bhāvayati /",
  "SA20asmahsbu:4216": "samyaksmṛtyā śamathapragrahopekṣānimitteṣu layāuddhatyābhāvān mārgasaṃmukhībhāvāyāvaraṇasya pratipakṣaṃ bhāvayati /",
  "SA20asmahsbu:4217": "samyaksamādhinā vaiśeṣikaguṇābhinirhārāyāvaraṇasya pratipakṣaṃ bhāvayaty evam aṣṭau mārgāṅgāni vyavasthāpyante /",
  "SA20asmahsbu:4218": "śamathavipaśyanāvibhāge trayaḥ ślokaḥ /",
  "SA20asmahsbu:4219": "AMsa_18.66 cittasya citte sthānāc ca dharmapravicayād api /",
  "SA20asmahsbu:4220": "samyak sthitim upāśritya śamatho 'tha vipaśyanā //",
  "SA20asmahsbu:4221": "samyaksamādhiṃ niśritya citte cittasyāvasthānāt /",
  "SA20asmahsbu:4222": "dharmāṇāṃ ca pravicayād yathākramaṃ śamatho vipaśyanā ca veditavyā /",
  "SA20asmahsbu:4223": "na tu vinā samyaksamādhinety etac chamathavipaśyanālakṣaṇaṃ /",
  "SA20asmahsbu:4224": "sarvatragā ca saikāṃśā naikāṃśopaniṣanmatā /",
  "SA20asmahsbu:4225": "sā ca śamathavipaśyanā sarvatragā yaṃ yaṃ guṇam ākaṅkṣati tatra tatra tadbhāvanāt /",
  "SA20asmahsbu:4226": "yathoktaṃ sūtre /",
  "SA20asmahsbu:4227": "ākaṅkṣed bhikṣur aho vatāhaṃ kāmair iti vistreṇa yāvat tena bhikṣuṇā imāv eva dvau dharmau bhāvayitavyau /",
  "SA20asmahsbu:4228": "yad uta śamathaś vipaśyanā cety evam ādi /",
  "SA20asmahsbu:4229": "ekāṃśā śamathavipaśyanā yadā śamathaṃ bhāvayati /",
  "SA20asmahsbu:4230": "vipaśyanāṃ vā /",
  "SA20asmahsbu:4231": "ubhayāṃśa yadā yugapad ubhayaṃ bhāvayati /",
  "SA20asmahsbu:4232": "upaniṣansaṃmatā śamathavipaśyanā bodhisatvānām adhimukticaryābhūmau /",
  "SA20asmahsbu:4233": "AMsa_18.67 prativedhe ca niryāṇe animitte hy asaṃskṛte //",
  "SA20asmahsbu:4234": "AMsa_18.68 pariśuddhau viśuddhau ca śamatho 'tha vipaśyanā /",
  "SA20asmahsbu:4235": "sarvabhūmigatā dhīre sa yogaḥ sarvasādhakaḥ //",
  "SA20asmahsbu:4236": "ity upaniṣan matety evamādinā śamathavipaśyanāḥ prabhedaḥ karma ca nirdiṣṭaḥ /",
  "SA20asmahsbu:4237": "yoga upāyo veditavyaḥ /",
  "SA20asmahsbu:4238": "tatra prativedhaḥ prathamabhūmipraveśaḥ /",
  "SA20asmahsbu:4239": "niryāṇaṃ yāvata ṣaṣṭī bhūmiḥ /",
  "SA20asmahsbu:4240": "tābhiḥ sanimittaprayoganirṇayāt /",
  "SA20asmahsbu:4241": "animittaṃ saptamī bhūmiḥ /",
  "SA20asmahsbu:4242": "asaṃskṛtam anyadbhūmitrayam anabhisaṃskāravāhitvāt /",
  "SA20asmahsbu:4243": "saṃskāro hi saṃsṛtaṃ tad atra nāstīty asaṃskṛtaṃ /",
  "SA20asmahsbu:4244": "tad eva ca bhūmitrayaṃ niśritya buddhakṣetraṃ c pariśodhayitavyaṃ /",
  "SA20asmahsbu:4245": "buddhatvaṃ ca prāptavyaṃ /",
  "SA20asmahsbu:4246": "tad etad yathākramaṃ pariśuddhir viśuddhiś ca /",
  "SA20asmahsbu:4247": "upyāyakauśalyavibhāge dvau ślokau /",
  "SA20asmahsbu:4248": "AMsa_18.69 pūraye buddhadharmāṇāṃ satvānāṃ paripācane /",
  "SA20asmahsbu:4249": "kṣipraprāptau kriyāśuddhau vartmācchede ca kauśalaṃ //",
  "SA20asmahsbu:4250": "[Msa_147]",
  "SA20asmahsbu:4251": "AMsa_18.70 upāye bodhisatvānām asamaṃ sarvabhūmiṣu /",
  "SA20asmahsbu:4252": "yatkauśalyaṃ samāśritya sarvārthān sādhayanti te //",
  "SA20asmahsbu:4253": "anenopāyakauśalyasya prabhedaḥ karma ca darśitaḥ /",
  "SA20asmahsbu:4254": "tatra buddhadharmaparpūraye nirvikalpaṃ jñānam upāyaḥ /",
  "SA20asmahsbu:4255": "satvaparipācane catvāri saṃgrahavastūni /",
  "SA20asmahsbu:4256": "kṣiprābhisaṃbodhe sarvaṃ pāpaṃ pratideśayāmi yāvad bhavatu jñānaṃ saṃbodhāyeti pratideśanā 'numodanādhyeṣaṇā pariṇāmanā /",
  "SA20asmahsbu:4257": "kriyāśuddhau samādhidhāraṇīmukhāni /",
  "SA20asmahsbu:4258": "taiḥ sarvārthakriyāsādhanāt /",
  "SA20asmahsbu:4259": "vartmānucchede apratiṣṭhanirvāṇe /",
  "SA20asmahsbu:4260": "asmin pañcavidha upāye sarvabhūmiṣu bodhisatvānām asamaṃ tadanyaiḥ kauśalyam ity ayaṃ prabhedaḥ /",
  "SA20asmahsbu:4261": "sarvasvaparārthasādhanaṃ karma /",
  "SA20asmahsbu:4262": "dhāraṇīvibhāge trayaḥ ślokāḥ /",
  "SA20asmahsbu:4263": "AMsa_18.71 vipākena śrutābhyāsāt dhāraṇy api samādhinā /",
  "SA20asmahsbu:4264": "parīttā mahatī sā ca mahatī trividhā punaḥ //",
  "SA20asmahsbu:4265": "AMsa_18.72 apraviṣṭapraviṣṭānāṃ dhīmatāṃ mṛdumadhyamā /",
  "SA20asmahsbu:4266": "aśuddhabhūmikānāṃ hi mahatī śuddhabhūmikā //",
  "SA20asmahsbu:4267": "AMsa_18.73 dhāraṇītāṃ samāśritya bodhisatvā punaḥ punaḥ /",
  "SA20asmahsbu:4268": "prakāśayanti saddharmaṃ nityaṃ saṃdhārayanti ca //",
  "SA20asmahsbu:4269": "atrāpi prabhedaḥ karma ca dhāraṇyāḥ darśitaṃ /",
  "SA20asmahsbu:4270": "tatra trividhā dhāraṇī /",
  "SA20asmahsbu:4271": "pūrvakarmavipākena /",
  "SA20asmahsbu:4272": "śrutābhyāsena /",
  "SA20asmahsbu:4273": "dṛṣṭadharmabāhuśrutyena grahaṇadhāraṇasāmarthyaviśeṣaṇāt /",
  "SA20asmahsbu:4274": "samādhisaṃniśrityena ca /",
  "SA20asmahsbu:4275": "sā punar vipākaśrutābhyāsābhyāṃ parīttā veditavyā /",
  "SA20asmahsbu:4276": "samādhinā mahatī sāpi mahatī punas trividhā /",
  "SA20asmahsbu:4277": "abhūmipraviṣṭānāṃ mṛdvī bhūmipraviṣṭānāṃ akuśalabhūmikānāṃ madhyā saptasu bhūmiṣu /",
  "SA20asmahsbu:4278": "pariśuddhabhūmikā tv adhimātrā śeṣāsu bhūmiṣu ity ayaṃ prabhedo dhāraṇyāḥ /",
  "SA20asmahsbu:4279": "saddharmasya prakāśanaṃ dhāraṇaṃ ca karma /",
  "SA20asmahsbu:4280": "praṇidhānavibhāge trayaḥ ślokāḥ /",
  "SA20asmahsbu:4281": "AMsa_18.74 cetanā chandasahitā jñānena preritā ca tat /",
  "SA20asmahsbu:4282": "praṇidhānaṃ hi dhīrāṇām asamaṃ sarvabhūmiṣu //",
  "SA20asmahsbu:4283": "AMsa_18.75 hetubhūtaṃ ca vijñeyaṃ cittāt sadyaḥ phalaṃ ca tat /",
  "SA20asmahsbu:4284": "āyatyām arthasiddhyarthaṃ cittamātrāt samṛddhitaḥ //",
  "SA20asmahsbu:4285": "AMsa_18.76 citraṃ mahadviśuddhaṃ ca uttarottarabhūmiṣu /",
  "SA20asmahsbu:4286": "ā bodher bodhisatvānāṃ svaparārthaprasādhakaṃ //",
  "SA20asmahsbu:4287": "[Msa_148]",
  "SA20asmahsbu:4288": "atra praṇidhānaṃ svabhāvato nidānato bhūmitaḥ prabhedataḥ karmataś ca paridīpitaṃ /",
  "SA20asmahsbu:4289": "cetanā chandasaṃprayuktā svabhāvaḥ /",
  "SA20asmahsbu:4290": "jñānaṃ nidānaṃ /",
  "SA20asmahsbu:4291": "sarvabhūmiṣv iti bhūmiḥ /",
  "SA20asmahsbu:4292": "tac ca praṇidhānaṃ hetubhūtaṃ /",
  "SA20asmahsbu:4293": "cittād eva sadyaḥ phalatvāt /",
  "SA20asmahsbu:4294": "āyatyāṃ vābhipretārthasiddhyarthaṃ cittāt punaḥ sadyaḥphalaṃ cittamātrāt yathārthasamṛddhitā vedutavyā /",
  "SA20asmahsbu:4295": "yena praṇihānena balikā bohisatvā vikrīḍanti /",
  "SA20asmahsbu:4296": "yasya na sukarā saṃkhyā kartuṃ kāyasya veti vistaraḥ /",
  "SA20asmahsbu:4297": "citram adhimukticaryābhūmāv evaṃ ca syām iti /",
  "SA20asmahsbu:4298": "mahadbhūmipraviṣṭasya daśa mahāpraṇidhānāni /",
  "SA20asmahsbu:4299": "viśuddhaṃ uttarottarāsu bhūmiṣu viśuddhiviśeṣād ā bodher ity eṣa prabhedataḥ /",
  "SA20asmahsbu:4300": "svaparārthaprasādhanaṃ karma /",
  "SA20asmahsbu:4301": "samādhitrayavibhāge trayaḥ ślokāḥ /",
  "SA20asmahsbu:4302": "AMsa_18.77 nairātmyaṃ dvividhaṃ jñeyo hy ātmagrāhasya cāśrayaḥ /",
  "SA20asmahsbu:4303": "tasya copaśamo nityaṃ samādhitrayagocaraḥ //",
  "SA20asmahsbu:4304": "trayāṇāṃ samādhīnāṃ trividho gocaro jñeyaḥ /",
  "SA20asmahsbu:4305": "pudgalanairātmyaṃ śūnyatāsamādheḥ /",
  "SA20asmahsbu:4306": "tadubhayātmagrāhasyāśrayaḥ pañcopadānaskandhā apraṇihitasamādheḥ /",
  "SA20asmahsbu:4307": "tasyāśrayasyātyanatopaśama ānimittasamādheḥ /",
  "SA20asmahsbu:4308": "sa eva samādhis trividho jñeyo grāhyagrāhakabhāvataḥ /",
  "SA20asmahsbu:4309": "trividhasya grāhasya gocarasya grāhakā ye samādhayaḥ /",
  "SA20asmahsbu:4310": "te śūnyatādisamādhayaḥ iti grāhyagrāhakabhāvena trayaḥ samādhayo jñātavyāḥ /",
  "SA20asmahsbu:4311": "te punar yathākramaṃ /",
  "SA20asmahsbu:4312": "AMsa_18.78 nirvikalpo 'pi vimukho ratiyuktaś ca sarvadā //",
  "SA20asmahsbu:4313": "śūnyatāsamādhir nirvikalpaḥ /",
  "SA20asmahsbu:4314": "pudgaladharmātmanor avikalpanāt /",
  "SA20asmahsbu:4315": "apraṇihito vimukhas tasmād ātmagrāhāśrayāt /",
  "SA20asmahsbu:4316": "ānimitto ratisamprayuktaḥ sarvakālaṃ tasmiṃs tadāśrayopaśame /",
  "SA20asmahsbu:4317": "AMsa_18.79 parijñāyai prahāṇāya punaḥ sākṣātkriyāya ca /",
  "SA20asmahsbu:4318": "śūnyatādisamādhīnāṃ tridhārthaḥ parikīrtitaḥ //",
  "SA20asmahsbu:4319": "pudgalanairātmyayayoḥ parijñārthaṃ śūnyatā /",
  "SA20asmahsbu:4320": "tad ātmagrāhāśrayasya prahāṇārtham apraṇihitaḥ /",
  "SA20asmahsbu:4321": "tadupśamasya sākṣātkriyārtham ānimittaḥ samādhiḥ /",
  "SA20asmahsbu:4322": "dharmoddānavibhāge ślokau /",
  "SA20asmahsbu:4323": "AMsa_18.80 samādhyupaniṣattvena dharmoddānacatuṣṭayaṃ /",
  "SA20asmahsbu:4324": "deśitaṃ bodhisatvebhyaḥ satvānāṃ hitakāmyayā //",
  "SA20asmahsbu:4325": "[Msa_149]",
  "SA20asmahsbu:4326": "tatra saṃskārā anityāḥ sarvasaṃskārā duḥkhāḥ ity apraṇihitasya samādhyupaniṣatbhāvena deśitaṃ /",
  "SA20asmahsbu:4327": "sarvadhamrā anātmāna ity śūnyatāyāḥ /",
  "SA20asmahsbu:4328": "śāntaṃ nirvāṇam iti ānimittasya samādheḥ /",
  "SA20asmahsbu:4329": "kaḥ punar anityārtho yāvac chāntārthaḥ ity āha /",
  "SA20asmahsbu:4330": "AMsa_18.81 asadartho 'vikalpārthaḥ parikalpārtha eva ca /",
  "SA20asmahsbu:4331": "vikalpopaśamārthaś ca dhīmatāṃ tac catuṣṭayam //",
  "SA20asmahsbu:4332": "bodhisatvānām asadartho 'nityārthaḥ /",
  "SA20asmahsbu:4333": "yan nityaṃ nāsti tad anityaṃ teṣāṃ yat parikalpitalakṣaṇaṃ /",
  "SA20asmahsbu:4334": "abhūtavikalpārtho duḥkhārtho yat paratantralakṣaṇaṃ /",
  "SA20asmahsbu:4335": "parikalpamātrārtho 'nātmārthaḥ /",
  "SA20asmahsbu:4336": "evaśabdenāvadhāraṇaṃ parikalpata ātmā nāsti parikalpamātraṃ tv astīti parikalpitalakṣaṇasyābhāvārtho 'nātmārtha ity uktaṃ bhavati /",
  "SA20asmahsbu:4337": "vikalpopaśamārthaḥ pariniṣpannalakṣaṇaṃ nirvāṇaṃ /",
  "SA20asmahsbu:4338": "kṣaṇabhaṅgārtho 'py anityārtho veditavyaḥ paratantralakṣaṇasya /",
  "SA20asmahsbu:4339": "atas tatsādhanārthaṃ kṣaṇikatvavibhāge daśa ślokāḥ /",
  "SA20asmahsbu:4340": "AMsa_18.82 ayogād dhetuto 'tpatter virodhāt svayam asthiteḥ /",
  "SA20asmahsbu:4341": "abhāvāl lakṣaṇaikāntyād anuvṛtter nirodhataḥ //",
  "SA20asmahsbu:4342": "AMsa_18.83 pariṇāmopalabdheś ca taddhetutvaphalatvataḥ /",
  "SA20asmahsbu:4343": "upāttatvādhipatvāc ca śuddhasatvānuvṛttitaḥ //",
  "SA20asmahsbu:4344": "tatra kṣaṇikaṃ sarvaṃ saṃskāram iti paścād vacanād iyaṃ pratijñā veditavyā /",
  "SA20asmahsbu:4345": "tat punaḥ kathaṃ sidhyati /",
  "SA20asmahsbu:4346": "kṣaṇikatvam antareṇa saṃskārāṇāṃ pravṛtter ayogāt /",
  "SA20asmahsbu:4347": "prabandhena hi vṛttiḥ pravṛttiḥ /",
  "SA20asmahsbu:4348": "sā cāntareṇa pratikṣaṇam utpādanirodhau na yujyate /",
  "SA20asmahsbu:4349": "atha kālāntaraṃ sthitvā pūrvottaranirodhotpādataḥ prabandheneṣyate vṛttiḥ /",
  "SA20asmahsbu:4350": "tadanantaraṃ pravṛttir na syāt prabandhābhāvāt naiva cotpannasya vinā prabandhena kālāntaraṃ bhāvo yujyate /",
  "SA20asmahsbu:4351": "kiṃ kāraṇaṃ hetuta utpattiḥ /",
  "SA20asmahsbu:4352": "hetuto hi sarvaṃ saṃskṛtam utpadyate bhavatīty arthaḥ /",
  "SA20asmahsbu:4353": "tad yadi bhūtvā punar uttarakālaṃ bhavati tasyāvaśyaṃ hetunā bhavitavyaṃ /",
  "SA20asmahsbu:4354": "vināhetunā ādita ivābhāvāt /",
  "SA20asmahsbu:4355": "na ca tat tenaiva hetunā bhavitum arhati tasyopayuktahetukatvāt /",
  "SA20asmahsbu:4356": "na cānyo hetur uplabhyate /",
  "SA20asmahsbu:4357": "tasmāt pratikṣaṇam avaśyaṃ pūrvahetukam anyad bhavatīti veditavyaṃ /",
  "SA20asmahsbu:4358": "evaṃ vinā prabandhenotpannasya kālāntaraṃ bhāvo no yujyate /",
  "SA20asmahsbu:4359": "atha apy evam iṣyata notpannaṃ punar utpadyate yad arthaṃ hetunā bhavitavyaṃ syād utapannaṃ tu kālāntareṇa paścān nirudhyate notpannamātram eveti /",
  "SA20asmahsbu:4360": "tatpaścāt kena nirudhyate /",
  "SA20asmahsbu:4361": "yad utpādahetunaiva tad ayuktaṃ /",
  "SA20asmahsbu:4362": "kiṃ kāraṇaṃ /",
  "SA20asmahsbu:4363": "utpādnirodhayor virodhāt /",
  "SA20asmahsbu:4364": "na hi virodhayos tulyo hetur upalabhyate /",
  "SA20asmahsbu:4365": "tad yathā chāyātapayoḥ śītoṣṇayoś ca /",
  "SA20asmahsbu:4366": "kālāntaranirodhasyaiva [Msa_150] ca virodhāt /",
  "SA20asmahsbu:4367": "kena virodhāt /",
  "SA20asmahsbu:4368": "āgamena ca /",
  "SA20asmahsbu:4369": "yad uktaṃ bhagavatā /",
  "SA20asmahsbu:4370": "māyopamās te bhikṣo saṃskārā āpāyikās tāvat kālikā itvarapratyupasthāyina iti /",
  "SA20asmahsbu:4371": "manaskāreṇa ca yogināṃ /",
  "SA20asmahsbu:4372": "te hi saṃskārāṇām udayavyayau manasikurvantaḥ pratikṣaṇaṃ teṣāṃ nirodhaṃ paśyanti /",
  "SA20asmahsbu:4373": "anyathā hi teṣām api nirvidvirāgavimuktayo na syur yathānyeṣāṃ maraṇakālādiṣu nirodhaṃ paśyantāṃ /",
  "SA20asmahsbu:4374": "yadi cotpannaḥ saṃskāraḥ kālāntaraṃ tiṣṭhet sa svayam eva vā tiṣṭhet svayam eva sthātuṃ samarthaḥ /",
  "SA20asmahsbu:4375": "sthitikāraṇena vā kenacit /",
  "SA20asmahsbu:4376": "svayaṃ tāvad avasthānam ayuktaṃ /",
  "SA20asmahsbu:4377": "kiṃ kāraṇaṃ /",
  "SA20asmahsbu:4378": "paścāt svayam asthiteḥ /",
  "SA20asmahsbu:4379": "kkena vā so 'nte punaḥ sthātuṃ na samarthaḥ /",
  "SA20asmahsbu:4380": "sthitikāraṇenāpi na yuktaṃ tasyābhāvāt /",
  "SA20asmahsbu:4381": "na hi tat kiṃcid upalabhyate /",
  "SA20asmahsbu:4382": "athāpi syād vināpi sthitikāraṇena vināśakāraṇābhāvāt avatiṣṭhate /",
  "SA20asmahsbu:4383": "labdhe tu vināśakāraṇe paścād vināśayati agnineva śyāmateti /",
  "SA20asmahsbu:4384": "tad ayuktaṃ tasyābhāvāt /",
  "SA20asmahsbu:4385": "na hi vināśakāraṇaṃ paścād api kiṃcid asti /",
  "SA20asmahsbu:4386": "agnināpi śyāmatā vināśayatīti suprasiddhaṃ /",
  "SA20asmahsbu:4387": "visadṛśotpattau tu tasya sāmārthyaṃ prasiddhaṃ /",
  "SA20asmahsbu:4388": "tathā hi tatsaṃbandhāt śyāmatāyāḥ saṃtatir visadṛśī gṛhyate ma tu sarvathaivāpravṛttiḥ /",
  "SA20asmahsbu:4389": "apām api kvathyamānānām agnisaṃbandhād alpataratamotpattito 'timandyād ante punar anutpattir gṛhyate /",
  "SA20asmahsbu:4390": "lakṣaṇaikāntyāt /",
  "SA20asmahsbu:4391": "ekāntikaṃ hy saṃskṛtalakṣaṇam uktaṃ bhagavatā yad uta saṃskṛtasyānityatā /",
  "SA20asmahsbu:4392": "tad yadi notpannamātraṃ vinaśyet /",
  "SA20asmahsbu:4393": "kaṃcit kālam asyānityatā na syād iti anaikāntikam anityatālakṣaṇaṃ prasahyate /",
  "SA20asmahsbu:4394": "athāpi syāt pratikṣaṇam apūrvotpattau tad evedam iti pratyabhijñānaṃ na syād iti /",
  "SA20asmahsbu:4395": "tad bhavaty eva sādṛśasya anuvṛtter māyākārapalakavat /",
  "SA20asmahsbu:4396": "sādṛśyāt tatbuddhir na tadbhāvād iti /",
  "SA20asmahsbu:4397": "kathaṃ gamyate /",
  "SA20asmahsbu:4398": "nirodhataḥ /",
  "SA20asmahsbu:4399": "na hi tathaivāvasthitasyānte nirodhaḥ syād ādilakṣaṇanirviśiṣṭatvāt /",
  "SA20asmahsbu:4400": "tasmān na tat tad evety avadhāryate ante pariṇāmopalabdheś ca /",
  "SA20asmahsbu:4401": "pariṇāmo hi nāmānyathātvaṃ /",
  "SA20asmahsbu:4402": "tad yadi nādita evārabdhaṃ bhaved ādhyātmikabāhyānāṃ bhāvānām ante pariṇāmo nopalabhyeta /",
  "SA20asmahsbu:4403": "tasmād ādita evānyathātvam ārabdhaṃ yat krameṇābhivardhamānam ante vyaktim āpadyante kṣīrasyeva dadhyavasthāyāṃ /",
  "SA20asmahsbu:4404": "yāvat tu tad anyathātvaṃ sūkṣmatvān na paricchidyate /",
  "SA20asmahsbu:4405": "tāvat sādṛśyānuvṛttes tad evedam imi jñāyata iti siddhaṃ /",
  "SA20asmahsbu:4406": "tataś ca pratikṣaṇam anyathātvāt /",
  "SA20asmahsbu:4407": "kṣaṇikatvaṃ prasiddhaṃ /",
  "SA20asmahsbu:4408": "kutaś ca prasiddhaṃ /",
  "SA20asmahsbu:4409": "taddhetutvaphalatvataḥ /",
  "SA20asmahsbu:4410": "kṣaṇikahetutvāt /",
  "SA20asmahsbu:4411": "kṣaṇikaphalatvāc cety arthaḥ /",
  "SA20asmahsbu:4412": "[Msa_151] kṣaṇikaṃ hi cittaṃ prasiddhaṃ tasya cānye saṃskārāś cakṣūrūpādayo hetutaḥ /",
  "SA20asmahsbu:4413": "tasmāt te 'pi kṣaṇikā iti siddhaṃ /",
  "SA20asmahsbu:4414": "na tv akṣaṇikāt kṣaṇikaṃ bhavitum arhati yathā nityād anytyatam iti /",
  "SA20asmahsbu:4415": "cittsya khalv api sarve saṃskārāḥ phalaṃ /",
  "SA20asmahsbu:4416": "katham idaṃ gamyate /",
  "SA20asmahsbu:4417": "upāttatvād ādhipatyāc chuddhasatvānuvṛttitaś ca /",
  "SA20asmahsbu:4418": "cittena hi sarve saṃskārāś cakṣurādayaḥ sādhiṣṭhānā upāttāḥ sahasaṃmūrchnāḥ tadanugrahānuvṛttitaḥ /",
  "SA20asmahsbu:4419": "tasmāt te cittasya phalaṃ cittasya cādhipatyaṃ saṃskāreṣu /",
  "SA20asmahsbu:4420": "yathoktaṃ bhagavatā /",
  "SA20asmahsbu:4421": "cittenāyaṃ loko nīyate cittena parikṛṣyate cittasyotpannasyotpannasya vaśe vartate iti /",
  "SA20asmahsbu:4422": "tathā viñānapratyayaṃ nāma rūpam ity uktaṃ /",
  "SA20asmahsbu:4423": "tasmāc cittasya phalaṃ /",
  "SA20asmahsbu:4424": "śuddhacittānuvṛttitaś ca /",
  "SA20asmahsbu:4425": "śuddhaṃ hi yogināṃ cittaṃ saṃskārā anuvartante /",
  "SA20asmahsbu:4426": "yathoktaṃ /",
  "SA20asmahsbu:4427": "dhyāyī bhikṣuḥ ṛddhimāṃś cittavaśe prāpta imaṃ dāruskandhaṃ sacet suvarṇam adhimucyate tad apy asya tahaiva syād iti /",
  "SA20asmahsbu:4428": "tasmād api cittaphalaṃ saṃskārāḥ /",
  "SA20asmahsbu:4429": "satvānuvṛttitaś ca /",
  "SA20asmahsbu:4430": "tathā hi pāpakāreṣu satveṣu bāhyā bhāvā hīnā bhavanti /",
  "SA20asmahsbu:4431": "puṇyakāreṣu ca praṇītāḥ /",
  "SA20asmahsbu:4432": "atas taccittānuvartanāt cittaphalatvaṃ saṃskārāṇāṃ siddhaṃ /",
  "SA20asmahsbu:4433": "tataś ca teṣāṃ kṣaṇikatvaṃ /",
  "SA20asmahsbu:4434": "na hi kṣaṇikasyākṣaṇikaṃ phalaṃ yujyate tadanuvidhāyitvāt /",
  "SA20asmahsbu:4435": "evaṃ tāvad aviśeṣeṇa saṃskārāṇāṃ kṣaṇikatvaṃ dvābhyāṃ ślokābhyāṃ sādhitaṃ /",
  "SA20asmahsbu:4436": "ādhyātmikānāṃ punaḥ sādhanārthaṃ pañca ślokā veditavyāḥ /",
  "SA20asmahsbu:4437": "AMsa_18.84 ādyas taratamenāpi cayenāśrayabhāvataḥ /",
  "SA20asmahsbu:4438": "vikāraparipākābhyāṃ tathā hīnaviśiṣṭataḥ //",
  "SA20asmahsbu:4439": "AMsa_18.85 bhāsvarābhāsvaratvena deśāntaragamena ca /",
  "SA20asmahsbu:4440": "sabījābījabhāvena pratibimbena codayaḥ //",
  "SA20asmahsbu:4441": "AMsa_18.86 caturdaśavidhotpattau hetumān aviśeṣataḥ /",
  "SA20asmahsbu:4442": "cayāyāpārthād ayogāc ca āśrayatva asaṃbhavāt //",
  "SA20asmahsbu:4443": "AMsa_18.87 sthitasyāsaṃbhavād ante ādyanāśāvikārataḥ /",
  "SA20asmahsbu:4444": "tathā hīnaviśiṣṭatve bhāsvarābhāsvare 'pi ca //",
  "SA20asmahsbu:4445": "AMsa_18.88 gatyabhāvāt sthitāyogāc caramatva asaṃbhavāt /",
  "SA20asmahsbu:4446": "anuvṛtteś ca cittasya kṣaṇikaṃ sarvasaṃskṛtam //",
  "SA20asmahsbu:4447": "ādyas taratamenāpi yāvat kṣaṇikaṃ sarvasaṃskṛtam iti /",
  "SA20asmahsbu:4448": "katham eṣām ebhiḥ kṣaṇikatvaṃ sidhyati /",
  "SA20asmahsbu:4449": "ādyātmikānāṃ hi saṃskārāṇāṃ caturdaśavidha utpādaḥ /",
  "SA20asmahsbu:4450": "ādya utpādo yāvat prathamata ātmabhāvābhinirvṛttiḥ /",
  "SA20asmahsbu:4451": "taratamena yaḥ prathamajanma lakṣaṇād ūrdhvaṃ /",
  "SA20asmahsbu:4452": "cayena ya āhārasvapnabrahmacaryāsamāpatty upacayena /",
  "SA20asmahsbu:4453": "āśrayabhāvataḥ yaś cakṣurvijknānādīnāṃ cakṣurādibhir āśrayaiḥ /",
  "SA20asmahsbu:4454": "vikāreṇa yo rāgādibhir varṇādivipariṇāmataḥ /",
  "SA20asmahsbu:4455": "paripākena yo garbhabālakumārayuvamadhyamavṛddhāvastāsu /",
  "SA20asmahsbu:4456": "hīnatvena [Msa_152] viśiṣṭatvena ca yo durgatau cotpadyamānānāṃ yathākramaṃ /",
  "SA20asmahsbu:4457": "bhāsvaratvena yo nirmitakāmeṣu parinirmitakāmeṣu rūpārūpyeṣu copapannānāṃ /",
  "SA20asmahsbu:4458": "cittamātrādīnatvāt /",
  "SA20asmahsbu:4459": "ābhāsvaratvena yas tad anyatropapannānāṃ /",
  "SA20asmahsbu:4460": "deśāntaragamanena yo 'nyadeśotpādanirodhe 'nyadeśotpādaḥ /",
  "SA20asmahsbu:4461": "sabījatvena yo 'rhataś caramān skandhān varjayitvā /",
  "SA20asmahsbu:4462": "abījatvena yas teṣām evārhataś caram eṣāṃ /",
  "SA20asmahsbu:4463": "pratibimbatvena /",
  "SA20asmahsbu:4464": "yo aṣṭavimokṣadhyāyināṃ samādhivaśena pratibimbānāṃ saṃskārāṇāṃ utpādaḥ /",
  "SA20asmahsbu:4465": "etasyāṃ caturdaśavidhāyām utpattāv ādhyātmikānāṃ saṃskārāṇāṃ kṣaṇikatvaṃ hetumān aviśeṣādibhiḥ kāraṇair veditavyaṃ /",
  "SA20asmahsbu:4466": "ādyotpāde tāvat hetuviśeṣāt /",
  "SA20asmahsbu:4467": "yadi hi tasya hetutvena viśeṣo na syāt tad uttarāyāḥ saṃskārapravṛtter uttarottaraviśeṣo nopalabhyeta hetvaviśeṣāt /",
  "SA20asmahsbu:4468": "viśeṣe ca sati taduttarebhyas tasyānyatvāt /",
  "SA20asmahsbu:4469": "kṣaṇikatvasiddhiḥ /",
  "SA20asmahsbu:4470": "taratamotpāde mānaviśeṣāt /",
  "SA20asmahsbu:4471": "mānaṃ pramāṇam ity arthaḥ /",
  "SA20asmahsbu:4472": "na hi pratikṣaṇaṃ vinā 'nyatvena parimāṇaviśeṣo bhavet /",
  "SA20asmahsbu:4473": "upacayotpāde cayāpārthyāt /",
  "SA20asmahsbu:4474": "upastambho hi cayaḥ /",
  "SA20asmahsbu:4475": "tasyāpārthyaṃ syād antareṇa kṣaṇikatvaṃ tathaivāvasthitatvāt /",
  "SA20asmahsbu:4476": "ayogāc copacayasyaiva /",
  "SA20asmahsbu:4477": "na hi pratikṣaṇaṃ vinā puṣṭatarotpattyā yujyetopacayaḥ /",
  "SA20asmahsbu:4478": "āśrayabhāvenotpattāv āśritatvāsaṃbhavāt /",
  "SA20asmahsbu:4479": "na hi tiṣṭhaty āśraye ca tadāśritasyānavasthānaṃ yujyate /",
  "SA20asmahsbu:4480": "yena tiṣṭhati ta ārūḍhānavasthānavad anyathā hy āśrayatvaṃ na saṃbhavet /",
  "SA20asmahsbu:4481": "vikārotpattau paripākotpattau ca sthitasyāsaṃbhavāt /",
  "SA20asmahsbu:4482": "ādyanāśāvikārataḥ /",
  "SA20asmahsbu:4483": "ma hi tathāsthitasyaiva rāgādibhir vikāraḥ saṃbhavati /",
  "SA20asmahsbu:4484": "na cāvasthāntareṣu paripāka ādāv avināśe saty ante vikārābhāvāt /",
  "SA20asmahsbu:4485": "tathā hīnaviśiṣṭotpattau kaṇikatvaṃ veditavyaṃ yathā vikāraparipākotpattau /",
  "SA20asmahsbu:4486": "na hi tahtāsthiteṣv eva saṃskāreṣu karmavāsanā vṛttiṃ labhate yato durgatau vā syād utpattiḥ sugatau vā /",
  "SA20asmahsbu:4487": "krameṇa hi saṃtatipariṇāmaviśeṣāt vṛttilābho yujyate /",
  "SA20asmahsbu:4488": "bhāsvarābhāsvare 'pi cotpāde tathaiva kṣaṇikatvaṃ yujyate /",
  "SA20asmahsbu:4489": "bhāsvare tāvat tathāthitasyāsaṃbhāvāt cittādhīnavṛttitāyāḥ /",
  "SA20asmahsbu:4490": "abhāsvare 'pi cādau vināśam antareṇānte vikārāygāt /",
  "SA20asmahsbu:4491": "deśāntaragamanenotpattau gatyabhāvāt /",
  "SA20asmahsbu:4492": "na hi saṃskārāṇāṃ deśāntarasaṃkrāntilakṣaṇā gatir nāma kācit kriyā yujyate /",
  "SA20asmahsbu:4493": "sa hy utpannā vā saṃskāraṃ deśāntaraṃ gamayed anutpannā vā /",
  "SA20asmahsbu:4494": "yad utpannā tena gatikāle na kaṃcid gata iti sthitasyaiva gamanaṃ nopapadyate /",
  "SA20asmahsbu:4495": "athānutpannā tena asatyāṃ gatau gata iti na yujyate /",
  "SA20asmahsbu:4496": "sā ca kriyā yadi taddeśastha eva saṃskāre kāritraṃ karoti na yujyate /",
  "SA20asmahsbu:4497": "sthitasyānyadeśāprāpteḥ /",
  "SA20asmahsbu:4498": "athānyadeśasthe na yujyate /",
  "SA20asmahsbu:4499": "vinā kriyayānyadeśāprāpteḥ /",
  "SA20asmahsbu:4500": "na ca kriyā tatra vā anyatra vā deśe sthitā saṃskārād anyopalabhyate /",
  "SA20asmahsbu:4501": "tasmān nāsti saṃskārāṇāṃ deśāntarasaṃtatyutpādād anyā gatiḥ /",
  "SA20asmahsbu:4502": "tadabhāvāc ca siddhiṃ kṣaṇikatvaṃ /",
  "SA20asmahsbu:4503": "deśāntaranirantarautpattilakṣaṇā gatir vibhavadbhiḥ kāraṇair veditavyā /",
  "SA20asmahsbu:4504": "asti cittavaśena yathā caṅkramaṇādyavasthāsu /",
  "SA20asmahsbu:4505": "asti pūrvakarmāvedhena yathāntarābhavaḥ /",
  "SA20asmahsbu:4506": "asty abhighātavaśena yathā kṣiptasyeṣoḥ /",
  "SA20asmahsbu:4507": "asti saṃbandhavaśena yathā yānanadīplavāruḍhānāṃ /",
  "SA20asmahsbu:4508": "[Msa_153] asti nodanavaśena yathā vāyupreritānāṃ tṛṇādīnāṃ /",
  "SA20asmahsbu:4509": "asti svabhāvavaśena yathā vāyos tiryaggamanam agner ūrdhvaṃ jvalanam apāṃ nimne syandanaṃ /",
  "SA20asmahsbu:4510": "asty anubhāvena yathā mantrāuṣadhānubhāvena /",
  "SA20asmahsbu:4511": "keṣāṃcid ayaskāntānubhāvenāyasāṃ /",
  "SA20asmahsbu:4512": "ṛddhyanubhāvena ṛddhimatāṃ /",
  "SA20asmahsbu:4513": "sabījābījabhāvenotpattau kṣaṇikatvaṃ veditavyaṃ /",
  "SA20asmahsbu:4514": "sthitāyogāc caramāsaṃbhavāc ca /",
  "SA20asmahsbu:4515": "na hi pratikṣaṇaṃ hetubhāvam antareṇa tathāsthitasyānyasmin kāle punar bījabhāvo yujyate /",
  "SA20asmahsbu:4516": "nirbījatvaṃ vā carame kṣaṇe /",
  "SA20asmahsbu:4517": "na ca śakyaṃ pūrvaṃ sabījatvaṃ carame kṣaṇe nirbījatvam abhyupagantuṃ /",
  "SA20asmahsbu:4518": "tadabhāve carmatvāsaṃbhāvāt /",
  "SA20asmahsbu:4519": "tathā hi caramatvam eva na saṃbhavati /",
  "SA20asmahsbu:4520": "pratibimbotpattau kṣaṇikatvaṃ cittānuvṛttito veditavyaṃ /",
  "SA20asmahsbu:4521": "pratikṣaṇaṃ cittavaśena tadutpādāt /",
  "SA20asmahsbu:4522": "ekāntāt sādhitam ādhyātmikaṃ sarvasaṃskṛtam kṣaṇikam iti /",
  "SA20asmahsbu:4523": "bāhyasyedānīṃ kṣaṇikatvaṃ tribhiḥ ślokaiḥ sādhayati /",
  "SA20asmahsbu:4524": "AMsa_18.89 bhūtānāṃ ṣaḍvidhārthasya kṣaṇikatvaṃ vidhīyate /",
  "SA20asmahsbu:4525": "śoṣavṛddheḥ prakṛtyā ca calatvād vṛddhihānitaḥ //",
  "SA20asmahsbu:4526": "AMsa_18.90 tatsaṃbhavāt pṛthivyāś ca pariṇāmacatuṣṭayāt /",
  "SA20asmahsbu:4527": "varṇagandharasasparśatulyatvāc ca tathaiva tat //",
  "SA20asmahsbu:4528": "AMsa_18.91 indhanādhīnavṛttitvāt tāratamyopalabdhitaḥ /",
  "SA20asmahsbu:4529": "cittānuvṛtteḥ pṛcchātaḥ kṣaṇikaṃ bāhyam apy ataḥ //",
  "SA20asmahsbu:4530": "kiṃ punas tad bāhyaṃ /",
  "SA20asmahsbu:4531": "catvāri mahābhūtāni /",
  "SA20asmahsbu:4532": "ṣaḍvidhaś cārthaḥ /",
  "SA20asmahsbu:4533": "varṇagandharasasparśaśabdā dharmāyatanikaṃ ca rūpaṃ /",
  "SA20asmahsbu:4534": "ato bhūtānāṃ ṣaḍvidhārthasya ca kṣaṇikatvaṃ vidhīyate /",
  "SA20asmahsbu:4535": "kathaṃ vidhīyate /",
  "SA20asmahsbu:4536": "apāṃ tāvac śoṣavṛddheḥ /",
  "SA20asmahsbu:4537": "utsaras taḍāgādiṣv apāṃ krameṇa vṛddhiḥ /",
  "SA20asmahsbu:4538": "śoṣaś copalabhyate /",
  "SA20asmahsbu:4539": "tac cobhayam antareṇa pratikṣaṇaṃ pariṇāmaṃ na syāt paścād viśeṣakāraṇābhāvāt /",
  "SA20asmahsbu:4540": "vāyoḥ prakṛtyā ca calatvād vṛddhihānitaś ca /",
  "SA20asmahsbu:4541": "na hy avasthitasya calatvaṃ syāt tatsvabhāvād iti prasādhitam etat /",
  "SA20asmahsbu:4542": "na ca vṛddhihrāsau tathaivāvasthitvāt /",
  "SA20asmahsbu:4543": "pṛthivyāś tatsaṃbhavāt pariṇāmacatuṣṭayāc ca /",
  "SA20asmahsbu:4544": "tac chabenāpaś ca gṛhyante vāyuś ca /",
  "SA20asmahsbu:4545": "adbhyo hi vāyusahitābhyaḥ pṛthivī saṃbhūtā vivartakāle /",
  "SA20asmahsbu:4546": "tasmāt tatphalatvāt sāpi kṣaṇikā veditavyā /",
  "SA20asmahsbu:4547": "caturvidhaś ca pariṇāmaḥ pṛthivyā upalabhyate /",
  "SA20asmahsbu:4548": "karmakṛtaḥ satvānāṃ karmaviśeṣāt /",
  "SA20asmahsbu:4549": "upakrtamakṛtaḥ prahādibhiḥ /",
  "SA20asmahsbu:4550": "bhūtakṛto 'gnyādibhiḥ /",
  "SA20asmahsbu:4551": "kālakṛtaḥ kālāntarapariṇāmataḥ /",
  "SA20asmahsbu:4552": "sa cāntareṇa pratikṣaṇaṃ anyotpattiṃ na yujyate vināśakāraṇābhāvāt /",
  "SA20asmahsbu:4553": "varṇagandharasasparśānāṃ pṛthivyādibhis tulyakāraṇatvāt tathaiva kaṇikatvaṃ veditavyaṃ /",
  "SA20asmahsbu:4554": "tejasaḥ punaḥ kṣaṇikatvam indhanādhīnavṛttitvāt /",
  "SA20asmahsbu:4555": "[Msa_154] na hi tejasy utpanne tejaḥsahotpannam indhanaṃ tathaivāvatiṣṭhate /",
  "SA20asmahsbu:4556": "na ca dagdhendhanaṃ tejaḥ sthātuṃ samarthaṃ /",
  "SA20asmahsbu:4557": "mā bhūd ante 'py anindhanasyāvasthānam iti /",
  "SA20asmahsbu:4558": "ślokabadhānurodhād varṇādīnāṃ pūrvam abhidhānaṃ paścāt tejasaḥ /",
  "SA20asmahsbu:4559": "śabdaḥ punar yo 'pi kālāntaram upalabhyate ghaṇṭhādīnāṃ tasyāpi kṣaṇikatvaṃ veditavyaṃ tāratamyopalabdheḥ na hy asati kṣaṇikatve pratikṣaṇamandataratamopalabdhiḥ syāt /",
  "SA20asmahsbu:4560": "dharmāyatanikasyāpi rūpasya kṣaṇikatvaṃ prasiddham eva cittānuvṛtter yathā pūrvam uktaṃ /",
  "SA20asmahsbu:4561": "tasmād bāhyam apy kṣaṇikatvaṃ prasiddhaṃ /",
  "SA20asmahsbu:4562": "pṛcchrayate khalv api sarvasaṃskārāṇāṃ kṣaṇikatvaṃ sidhyati kathaṃ kṛtvā /",
  "SA20asmahsbu:4563": "idaṃ tāvad ayam akṣaṇikavādī praṣṭavyaḥ /",
  "SA20asmahsbu:4564": "kasmād bhavān anityatvam icchati na saṃskārārāṃ kṣaṇikatvaṃ necchatīti /",
  "SA20asmahsbu:4565": "yady evaṃ vadet pratikṣaṇam anyatvasyāgrahaṇād iti sa idaṃ syād vacanīyaḥ /",
  "SA20asmahsbu:4566": "prasiddhakṣaṇikabhāveṣv api pradīpādiṣu niścalāvasthāyāṃ tadagrahaṇād akṣaṇikatvaṃ kasmān neṣyate /",
  "SA20asmahsbu:4567": "yady evaṃ vadet pūrvavat paścād agrahaṇād iti /",
  "SA20asmahsbu:4568": "sa idaṃ syād vacanīyaḥ /",
  "SA20asmahsbu:4569": "saṃskārāṇām api kasmād evaṃ neṣyate /",
  "SA20asmahsbu:4570": "yady evaṃ vadet vilakṣaṇatvāt pradīpāditadanyasaṃskārāṇām iti /",
  "SA20asmahsbu:4571": "sa idaṃ syād vacanīyaḥ /",
  "SA20asmahsbu:4572": "dvidhaṃ hi vailakṣaṇyaṃ svabhāvavailakṣaṇyaṃ vṛttivailakṣaṇyaṃ ca /",
  "SA20asmahsbu:4573": "tad yadi tāvat svabhāvavailakṣaṇyam abhipretam ata eva dṛṣṭāntatvaṃ yujyate /",
  "SA20asmahsbu:4574": "na hi tatsvabhāva eva tasya dṛṣṭānto bhavati yathā pradīpaḥ pradīpasya gaur vā gor iti /",
  "SA20asmahsbu:4575": "atha vṛttavailakṣaṇyam ata eva dṛṣṭāntatvaṃ pradīpapradīpānāṃ prasiddhatvāt /",
  "SA20asmahsbu:4576": "kṣaṇikatvānuvṛtteḥ punaḥ sa idaṃ praṣṭavyaḥ /",
  "SA20asmahsbu:4577": "kaccid icchasi yāne tiṣṭhati yānāruḍho gacched iti /",
  "SA20asmahsbu:4578": "yadi no hīti vadet /",
  "SA20asmahsbu:4579": "sa idaṃ syād vacanīyaḥ /",
  "SA20asmahsbu:4580": "cakṣurādiṣu tiṣṭhatsu tad āśritaṃ vijñānaṃ prabandhena gacchatīti na yujyate /",
  "SA20asmahsbu:4581": "yady evaṃ vadet nanu ca dṛṣṭaṃ vartisaṃniśrite pradīpe prabandhena gacchati vartyā avathānam iti /",
  "SA20asmahsbu:4582": "sa idaṃ syād vacanīyaḥ /",
  "SA20asmahsbu:4583": "na dṛṣṭaṃ tatprabandhena vartyā pratikṣaṇaṃ vikārotpatter iti /",
  "SA20asmahsbu:4584": "yady evaṃ vadet sati kaṇikatve saṃskārāṇāṃ kasmāt pradīpād iva kṣaṇikatvaṃ na siddham iti /",
  "SA20asmahsbu:4585": "sa idaṃ vacanīyaḥ viparyāsavastutvāt /",
  "SA20asmahsbu:4586": "sadṛśasaṃtatiprabandhavṛttyā hi kṣaṇikatvam eṣāṃ na prajñāyate /",
  "SA20asmahsbu:4587": "yataḥ saty apy aparāparatve tad evedam iti viparyāso jāyate /",
  "SA20asmahsbu:4588": "itarathā hi anityanityaviparyāso na syāt tadabhāve saṃkleśo na syāt kutaḥ punar vyavadānam ity evaṃ paryanuyogato 'pi kṣaṇikatvaṃ sarvasaṃskārāṇāṃ prasiddhaṃ /",
  "SA20asmahsbu:4589": "pudgalanairātmyaprasādhanārthaṃ nairātmyavibhāge dvādaśa ślokaḥ /",
  "SA20asmahsbu:4590": "AMsa_18.92 prajñaptyastitayā vācyaḥ pudgalo dravyato na tu /",
  "SA20asmahsbu:4591": "nopalambhād viparyāsāt saṃkleśāt kliṣṭahetutaḥ //",
  "SA20asmahsbu:4592": "AMsa_18.93 ekatvānyatvato vācyas tasmād doṣadvayād asau /",
  "SA20asmahsbu:4593": "skandhātmatvaprasaṅgāc ca taddravyatvaprasaṅgataḥ //",
  "SA20asmahsbu:4594": "AMsa_18.94 dravyasan yady avācyaś ca vacanīyaṃ prayojanaṃ /",
  "SA20asmahsbu:4595": "ekatvānyatvato 'vācyo na yukto niṣprayojanaḥ //",
  "SA20asmahsbu:4596": "[Msa_155]",
  "SA20asmahsbu:4597": "AMsa_18.95 lakṣaṇāl lokadṛṣṭāc ca śāstrato 'pi na yujyate /",
  "SA20asmahsbu:4598": "indhanāgnyor avācyatvam upalabdher dvayena hi //",
  "SA20asmahsbu:4599": "AMsa_18.96 dvaye sati ca vijñānasaṃbhavāt pratyayo na saḥ /",
  "SA20asmahsbu:4600": "nairarthakyād ato draṣṭā yāvan moktā na yujyate //",
  "SA20asmahsbu:4601": "AMsa_18.97 svāmitve sati cānityam aniṣṭaṃ na pravartayet /",
  "SA20asmahsbu:4602": "tatkarmalakṣaṇaṃ sādhyaṃ saṃbodho bādhyate tridhā //",
  "SA20asmahsbu:4603": "AMsa_18.98 darśanādau ca tadyatnaḥ svayaṃbhūr na trayād api /",
  "SA20asmahsbu:4604": "tadyatnapratyayatvaṃ ca niryatnaṃ darśanādikaṃ //",
  "SA20asmahsbu:4605": "AMsa_18.99 akartṛtvād anityatvāt sakṛtr ity apravṛttitaḥ /",
  "SA20asmahsbu:4606": "darśanādiṣu yatnasya svayaṃbhūtvaṃ na yujyate //",
  "SA20asmahsbu:4607": "AMsa_18.100 tathā sthitasya naṣṭasya prāg abhāvād anityataḥ /",
  "SA20asmahsbu:4608": "tṛtīyapakṣābhāvāc ca pratyayatvaṃ na yujyate //",
  "SA20asmahsbu:4609": "AMsa_18.101 sarvadharmā anātmānaḥ paramārthena śūnyatā /",
  "SA20asmahsbu:4610": "ātmopalambhe doṣaś ca deśito yata eva ca //",
  "SA20asmahsbu:4611": "AMsa_18.102 saṃkleśavyavadāne ca avasthāc chedabhinnake /",
  "SA20asmahsbu:4612": "vṛttisaṃtānabhedo hi pudgalenopadarśitaḥ //",
  "SA20asmahsbu:4613": "AMsa_18.103 ātmadṛṣṭir anutpādyā abhyāso 'nādikālikaḥ /",
  "SA20asmahsbu:4614": "ayatnamokṣaḥ sarveṣāṃ na mokṣaḥ pudgalo 'sti vā //",
  "SA20asmahsbu:4615": "pudgalaḥ kim astīti vaktavyo nāstīti vaktavyaḥ / āha /",
  "SA20asmahsbu:4616": "prajñaptyastitayā vācyaḥ pudgalo dravyato na tu /",
  "SA20asmahsbu:4617": "yataś ca prajñaptito 'stīti vaktavyo dravyato nāstīti vaktavyaḥ /",
  "SA20asmahsbu:4618": "evam anekāṃśavādaparigrahe naivāstitve doṣāvakāśo na nāstitve /",
  "SA20asmahsbu:4619": "sa punar dravyato nāstīti kathaṃ veditavyaḥ /",
  "SA20asmahsbu:4620": "nopalambhāt /",
  "SA20asmahsbu:4621": "na hi sa dravyata upalabhyate rūpādivat upalabdhir hi nāma buddhyā pratipattiḥ /",
  "SA20asmahsbu:4622": "na ca pudgalaṃ buddhyā na pratipadyante pudgalavādinaḥ /",
  "SA20asmahsbu:4623": "uktaṃ ca bhagavatā /",
  "SA20asmahsbu:4624": "dṛṣṭa eva dharme ātmānam nupalabhate prajñāpayatīti kathaṃ nopalabdhā bhavati /",
  "SA20asmahsbu:4625": "na sa evam upalabhyamāno dravyata upalabdho bhavati /",
  "SA20asmahsbu:4626": "kiṃ kāraṇaṃ /",
  "SA20asmahsbu:4627": "viparyāsāt tathā hy anātmany ātmeti viparyāsa ukto bhagavatā /",
  "SA20asmahsbu:4628": "tasmād ya evaṃ pudgalagrāho viparyāsaḥ saḥ /",
  "SA20asmahsbu:4629": "katham idaṃ gamyate /",
  "SA20asmahsbu:4630": "saṃkleśāt /",
  "SA20asmahsbu:4631": "satkāyadṛṣṭikleśalakṣaṇo hy eṣa saṃkleśo yad uta ahaṃ mameti /",
  "SA20asmahsbu:4632": "na ca viparyāsaḥ saṃkleśo bhavitum arahati /",
  "SA20asmahsbu:4633": "na caiṣa saṃkleśa iti kathaṃ veditavyaṃ /",
  "SA20asmahsbu:4634": "kliṣṭahetutaḥ /",
  "SA20asmahsbu:4635": "tathā hi tadhetukāḥ kliṣṭā [Msa_156] rāgādaya utpadyante /",
  "SA20asmahsbu:4636": "yatra punar vastuni rūpādisaṃjñake prajñaptiḥ pudgala iti tasmāt kim ekatvena pudgalo vaktavya āhosvid anyatvena / āha /",
  "SA20asmahsbu:4637": "ekatvānyatvato vācyas tasmād asau /",
  "SA20asmahsbu:4638": "kiṃ kāraṇaṃ / doṣadvayāt / katamasmād doṣadvayāt /",
  "SA20asmahsbu:4639": "skandhātmatvaprasaṅgāc ca taddravyatvaprasaṅgataḥ /",
  "SA20asmahsbu:4640": "ekatve hi skandhānām ātmatvaṃ prasajyate pudgalasya ca dravyasatvaṃ /",
  "SA20asmahsbu:4641": "athānyatve pudgalsya dravyasatyaṃ /",
  "SA20asmahsbu:4642": "evaṃ hi pudgalsya prajñaptito 'stitvād avaktavyatvaṃ yuktaḥ /",
  "SA20asmahsbu:4643": "tenāvyākṛtavastusiddhaḥ /",
  "SA20asmahsbu:4644": "ye punaḥ śāstuḥ śāsanam atikramya pudgalsya dravyato 'stitvam icchanti ta idaṃ syur vacanīyāḥ /",
  "SA20asmahsbu:4645": "dravyasan yady avācyaś ca vacanīyaṃ prayojanaṃ /",
  "SA20asmahsbu:4646": "kiṃ kāraṇaṃ /",
  "SA20asmahsbu:4647": "ekatvānyatvato 'vācyo na yukto niṣprayojanaḥ /",
  "SA20asmahsbu:4648": "atha dṛṣṭāntamātrāt pudgalasyāvaktavyatvam iccheyuḥ /",
  "SA20asmahsbu:4649": "yathāgnir andhanān nānyo nānyo vaktavya iti /",
  "SA20asmahsbu:4650": "ta idaṃ syur vacanīyāḥ /",
  "SA20asmahsbu:4651": "lakṣaṇāl lokadṛṣṭāc ca śāstrato 'pi na yujyate /",
  "SA20asmahsbu:4652": "indhanāgnyor avācyatvam upalabdher dvayena hi /",
  "SA20asmahsbu:4653": "ekatvenānyatvena ca agnir hi nāma tejodhātur indhanaṃ śeṣāṇi bhūtāni /",
  "SA20asmahsbu:4654": "teṣāṃ ca bhinnaṃ lakṣaṇam ity anya evāgnir indhanāt /",
  "SA20asmahsbu:4655": "loke ca vināpy agninā dṛṣṭam indhanaṃ kāṣṭād vināpi cendhanenāgnir iti siddham anyatvaṃ /",
  "SA20asmahsbu:4656": "śāstre ca bhagavatā na kvacid agnīndhanayor avācyatvam uktam ity ayuktam etat /",
  "SA20asmahsbu:4657": "vinā punar indhanenāgnir astīti katham idaṃ vijñāyate /",
  "SA20asmahsbu:4658": "upalabdhes tathā hi vāyunā vikṣiptaṃ dūram api jvalat paraiti /",
  "SA20asmahsbu:4659": "athāpi syād vāyus tatrendhanam iti ata evāgnīndhanayor anyatvam it siddhiḥ /",
  "SA20asmahsbu:4660": "kitaḥ /",
  "SA20asmahsbu:4661": "dvayena hi upalabdher iti prakṛtaṃ /",
  "SA20asmahsbu:4662": "dvayaṃ hi tatropalabhyate arcir vāyuś cendhanatvena /",
  "SA20asmahsbu:4663": "asty eva pudgalo ya eṣa draṣṭā yāvad vijñāntā kartā bhoktā jñātā moktā [Msa_157] ca /",
  "SA20asmahsbu:4664": "na sa draṣṭā yujyate /",
  "SA20asmahsbu:4665": "nāpi yāvan moktā /",
  "SA20asmahsbu:4666": "sa hi darśanādisaṃjñakānāṃ vijñānānāṃ pratyayabhāvena vā kartā bhavet svāmitvena vā /",
  "SA20asmahsbu:4667": "tatra tāvat /",
  "SA20asmahsbu:4668": "dvayaṃ pratītya vijñānasaṃbhavāt pratyayo na saḥ /",
  "SA20asmahsbu:4669": "kiṃ kāraṇaṃ / nairarthakyāt / na hi tatra kiṃcit sāmarthyaṃ dṛṣṭaṃ /",
  "SA20asmahsbu:4670": "svāmitve sati cānityam aniṣṭaṃ na pravartayet /",
  "SA20asmahsbu:4671": "sa hi vijñānapravṛttau svāmībhavann aniṣṭaṃ vijñānam anityaṃ na pravartayet /",
  "SA20asmahsbu:4672": "aniṣṭaṃ ca /",
  "SA20asmahsbu:4673": "naiva tasmād ubhayathāpy asaṃbhāvāt /",
  "SA20asmahsbu:4674": "asau draṣṭā yāvan moktā na yujyate /",
  "SA20asmahsbu:4675": "api khalu yadi dravyataḥ pudgalo 'sti",
  "SA20asmahsbu:4676": "tatkarmalakṣaṇaṃ sādhyaṃ",
  "SA20asmahsbu:4677": "yadi dravyato 'sti tasya karmāpy upalabhyate /",
  "SA20asmahsbu:4678": "yathā cakṣurādīnāṃ darśanādilakṣaṇaṃ ca rūpaprasādādi /",
  "SA20asmahsbu:4679": "na caivaṃ pudgalasya /",
  "SA20asmahsbu:4680": "tasmān na so 'sti dravyataḥ /",
  "SA20asmahsbu:4681": "tasmiṃś ca dravyata iṣyamāṇe buddhasya bhagavataḥ",
  "SA20asmahsbu:4682": "saṃbodho bādhyate tridhā /",
  "SA20asmahsbu:4683": "gambhīrābhisaṃbodhaḥ /",
  "SA20asmahsbu:4684": "asādhāraṇābhisaṃbodhaḥ /",
  "SA20asmahsbu:4685": "lokottarābhisaṃbodhaḥ /",
  "SA20asmahsbu:4686": "ni hi pudgalābhisaṃbodhe kiṃcid gambhīram abhisaṃbuddhaṃ bhavati /",
  "SA20asmahsbu:4687": "na tīrthyāsādhāraṇāṃ /",
  "SA20asmahsbu:4688": "na lokānucitaṃ /",
  "SA20asmahsbu:4689": "tathā hy eṣa grāhaḥ sarvalokagamyaḥ /",
  "SA20asmahsbu:4690": "tīrthyābhiniviṣṭaḥ /",
  "SA20asmahsbu:4691": "dīrghasaṃsārocitaś ca /",
  "SA20asmahsbu:4692": "api khalu pudgalo draṣṭā bhavan yāvad vijñātā darśanādiṣu saprayatno vā bhaven niṣpratyatno vā /",
  "SA20asmahsbu:4693": "saprayatnasya vā punar asau prayatnaḥ svayaṃbhūr vā bhaved ākasmikaḥ / tatpratyayo",
  "SA20asmahsbu:4694": "darśanādau ca tadyatnaḥ svayaṃbhūr na trayād api /",
  "SA20asmahsbu:4695": "tasmād eva ca doṣatrayād vakṣyamānāt",
  "SA20asmahsbu:4696": "tadyatnapratyayatvaṃ ca",
  "SA20asmahsbu:4697": "neti vartate / niṣprayatnasya vā punaḥ sataḥ siddhaṃ bhavati /",
  "SA20asmahsbu:4698": "niryatnaṃ darśanādikaṃ",
  "SA20asmahsbu:4699": "[Msa_158]",
  "SA20asmahsbu:4700": "ity asati vyāpare pudgalasya darśanādau katham asau draṣṭā bhavati /",
  "SA20asmahsbu:4701": "yāvad vijñātā doṣatrayād ity uktaṃ katamasmād doṣatrayāt /",
  "SA20asmahsbu:4702": "akartṛtvād anityatvāt sakṛtr ity apravṛttitaḥ /",
  "SA20asmahsbu:4703": "darśanādiṣu yatnasya svayaṃbhūtvaṃ na yujyate //",
  "SA20asmahsbu:4704": "yadi darśanādiṣu prayatna ākasmiko yato darśanādīni /",
  "SA20asmahsbu:4705": "na tarhi teṣāṃ pudglaḥ karteti katham asau draṣṭā bhavati yāvad vijñātā sati vākasmikatve nirapekṣatvāt na kadācit prayatno na syād anityo na syāt /",
  "SA20asmahsbu:4706": "nitye ca prayatne darśnādīnāṃyugapac ca nityaṃ ca pravṛrtiḥ syād iti doṣaḥ /",
  "SA20asmahsbu:4707": "tasmān na yujyate darśnādiṣu prayatnasya svayaṃbhūtvaṃ /",
  "SA20asmahsbu:4708": "tathā sthitasya naṣṭasya prāg abhāvād anityataḥ /",
  "SA20asmahsbu:4709": "tṛtīyapakṣābhāvāc ca pratyayatvaṃ na yujyate /",
  "SA20asmahsbu:4710": "atha pudgalaprayatnaḥ prayatnaḥ syāt /",
  "SA20asmahsbu:4711": "tasya tathā sthitasya prayatnatvaṃ na yujyate /",
  "SA20asmahsbu:4712": "prāg abhāvāt /",
  "SA20asmahsbu:4713": "sati hi tatprayatnatve na kadācit pudgalo nāstīti /",
  "SA20asmahsbu:4714": "kim arthaṃ prāk prayatno na syād yadā notpannaḥ /",
  "SA20asmahsbu:4715": "vinaṣṭasyāpi pratyayatvaṃ na yujyate pudgalasyānityatvaprasaṅgāt /",
  "SA20asmahsbu:4716": "tṛtīyaś ca kaścitpakṣo nāsti yan na sthito na vinaṣṭaḥ syād iti /",
  "SA20asmahsbu:4717": "tatpratyayo 'pi prayatno na yujyate /",
  "SA20asmahsbu:4718": "evaṃ tāvad yuktima āśritya dravyataḥ pudgalo nopalabhyate /",
  "SA20asmahsbu:4719": "sarve dharmā anātmānaḥ paramārthena śūnyatā /",
  "SA20asmahsbu:4720": "ātmopalambhe doṣaś ca deśito yata eva ca //",
  "SA20asmahsbu:4721_0": "dharmoddāneṣu hi bhagavatā sarve dharmā anātmāna iti deśitaṃ paramārthaśūnyatāyām",
  "SA20asmahsbu:4721_1": "asti karmāsti vipākaḥ kārakas tu nopalabhyate ya imaṃś ca skhandān nikṣipati anyāṃś",
  "SA20asmahsbu:4721_2": "ca skhandān pratisaṃdadhāti /",
  "SA20asmahsbu:4722": "anyatra dharmasaṃketād iti deśitaṃ /",
  "SA20asmahsbu:4723": "pañcakeṣu pañcādīnavā ātmopalambha iti dśitā /",
  "SA20asmahsbu:4724": "ātmadṛṣṭir bhavati jīvadṛṣṭiḥ nirviśeṣo bhavati tīrthikaiḥ /",
  "SA20asmahsbu:4725": "unmārgapratipannao bhavati /",
  "SA20asmahsbu:4726": "śūnyatāyām asya cittaṃ na praskandati na prasīdati na saṃtiṣṭhate nādhimucyate /",
  "SA20asmahsbu:4727": "āryadharmā asya na vyvadāyante /",
  "SA20asmahsbu:4728": "evam āgamato 'pi na yujyate /",
  "SA20asmahsbu:4729": "pudgalo 'pi hi bhagavatā tatra tatra deśitaḥ /",
  "SA20asmahsbu:4730": "[Msa_159] parijñātāvī bhārahāraḥ śraddhānusāryādipudgalavyavasthānata ity asati dravyato 'stitve kasmād deśitaḥ /",
  "SA20asmahsbu:4731": "saṃkleśe vyavadāne ca avasthāc chedabhinnake /",
  "SA20asmahsbu:4732": "vṛttisaṃtānabhedo hi pudgalenopadarśitaḥ //",
  "SA20asmahsbu:4733": "avasthābhinne hi saṃkleśavyavadāne chedabhinne ca /",
  "SA20asmahsbu:4734": "pudgalaprajñaptim antareṇa tadvṛttibhedaḥ saṃtānabhedaś ca deśayituṃ na śakyaḥ /",
  "SA20asmahsbu:4735": "parijñāsūtre parijñeyā dharmāḥ saṃkleśaḥ parijñā vyavadānaṃ /",
  "SA20asmahsbu:4736": "bhārahārasūtre /",
  "SA20asmahsbu:4737": "bhāro bhārādānaṃ ca saṃkleśaḥ /",
  "SA20asmahsbu:4738": "bhāranikṣepaṇaṃ vyavadānaṃ /",
  "SA20asmahsbu:4739": "tayor vṛttibhedaḥ saṃtānabhedaś cāntareṇa parijñātāvībhārahārapudgalaprajñaptiṃ na śakyeta deśayituṃ /",
  "SA20asmahsbu:4740": "bodhipakṣāś ca dharmā bahudhāvasthāḥ prayogadarśanabhāvanāniṣṭhāmārgaviśeṣabhedataḥ /",
  "SA20asmahsbu:4741": "teṣāṃ vṛttibhedaḥ saṃtānabhedaś cāntareṇa śraddhānusāryādipudgalaprajñaptiṃ na śakyeta deśayituṃ /",
  "SA20asmahsbu:4742": "yenāsati dravyato 'stitve pudgalo deśita ity ayam atra nayo veditavyaḥ /",
  "SA20asmahsbu:4743": "itarathā hi pudgaladeśanā niṣprayojanā prāpnoti /",
  "SA20asmahsbu:4744": "na hi tāvad asāv ātmadṛṣṭyutpādanārthaṃ yujyate yasmāt",
  "SA20asmahsbu:4745": "ātmadṛṣṭir anutpādyā pūrvam evotpannatvāt /",
  "SA20asmahsbu:4746": "nāpi tadabhyāsārthaṃ yasmād ātmadṛṣṭer abhyāso 'nādikālikaḥ /",
  "SA20asmahsbu:4747": "yadi cātmadarśanena mokṣa ity asau deśyeta / evaṃ sati syāt",
  "SA20asmahsbu:4748": "ayatnamokṣaḥ sarveṣāṃ tathā hi sarveṣāṃ na dṛṣṭasatyānām ātmadarśanaṃ vidyate /",
  "SA20asmahsbu:4749": "naiva vā mokṣo 'stīti [Msa_160] prāpnoti /",
  "SA20asmahsbu:4750": "na hi pūrvam ātmānam anātmato gṛhītvā satyābhisamayakāle kaścid ātmato gṛhṇāti /",
  "SA20asmahsbu:4751": "yathā duḥkhaṃ duḥkhataḥ pūrvam agṛhītvā paścād gṛhṇātīti yathā pūrvaṃ tathā paścād api mokṣo na syāt /",
  "SA20asmahsbu:4752": "sati cātmany avaśyam ahaṃkāramamakārābhyām ātmatṛṣṇayā cānyaiś ca tannidānaiḥ /",
  "SA20asmahsbu:4753": "kleśair bhavitavyam iti ato 'pi mokṣo na syāt /",
  "SA20asmahsbu:4754": "na vā pudgalo 'stīti abhyupagantavyaṃ /",
  "SA20asmahsbu:4755": "tasmin hi sati niyatam ete doṣāḥ prasajyante /",
  "SA20asmahsbu:4756": "AMsa_18.104 evam ebhir guṇair nityaṃ bodhisatvāḥ samanvitāḥ /",
  "SA20asmahsbu:4757": "ātmārthaṃ ca na riñcanti parārthaṃ sādhayanti ca //",
  "SA20asmahsbu:4758": "hrīdhṛtiprabhṛtīnāṃ guṇānāṃ samāsena karma nirdiṣṭaṃ /",
  "SA20asmahsbu:4759": "mahāyānasūtrālaṃkāre bodhipakṣādhikāraḥ aṣṭādaśaḥ samāptaḥ",
  "SA20asmahsbu:4760": "CHAPITRE XIX",
  "SA20asmahsbu:4761": "ekonaviṃśatyadhikāraḥ",
  "SA20asmahsbu:4762": "āścarya vibhāge trayaḥ ślokāḥ /",
  "SA20asmahsbu:4763": "AMsa_19.1 svadehasya parityāgaḥ saṃpatteś caiva saṃvṛttau /",
  "SA20asmahsbu:4764": "durbaleṣu kṣamā kāye jīvite nirapekṣiṇaḥ //",
  "SA20asmahsbu:4765": "AMsa_19.2 vīryārambho hy anāsvādo dhyāneṣu sukha eva ca /",
  "SA20asmahsbu:4766": "niṣkalpanā ca prajñāyām āścaryaṃ dhīmatāṃ gataṃ //",
  "SA20asmahsbu:4767": "AMsa_19.3 tathāgatakule janma lābho vyākaraṇasya ca /",
  "SA20asmahsbu:4768": "abhiṣekasya ca prāptir bodheś cāścaryam iṣyate //",
  "SA20asmahsbu:4769": "atra dvābhāṃ ślokābhyāṃ pratipattyāścaryam uktaṃ ṣaḍpāramitā ārabhya /",
  "SA20asmahsbu:4770": "dānena hi svadehaparityāga āścaryaṃ śīlasaṃvaranimittam udārasaṃpattityāgaḥ /",
  "SA20asmahsbu:4771": "śeṣaṃ gatārthaṃ /",
  "SA20asmahsbu:4772": "tṛtīyena ślokena phalāścaryam uktaṃ catvāri bodhisatvaphalāny ārabhya prathamāyām aṣṭabhyāṃ daśabhyāṃ trīṇi śaikṣāṇi phalāni buddhabhūmau caturtham aśaikṣam atra phalaṃ /",
  "SA20asmahsbu:4773": "anāścaryavibhāge ślokaḥ /",
  "SA20asmahsbu:4774": "AMsa_19.4 vairāgyaṃ karuṇāṃ caitya bhāvanāṃ paramām api /",
  "SA20asmahsbu:4775": "tathaiva samacittatvaṃ nāścaryaṃ tāsu yuktatā //",
  "SA20asmahsbu:4776": "[Msa_161]",
  "SA20asmahsbu:4777": "tāsv iti pāramitāsu /",
  "SA20asmahsbu:4778": "vairāgyam āgamya dāne prayoge nāścaryaṃ /",
  "SA20asmahsbu:4779": "karuṇām āgamya śīle kṣāntau ca /",
  "SA20asmahsbu:4780": "paramāṃ bhāvanām āgamyāṣṭabhāṃ bhūmau nirabhisaṃskāranirvikalpo vīryādiprayogo nāścaryaṃ /",
  "SA20asmahsbu:4781": "ātmaparasamacittatām āgamya sarvāsv eva pāramitāsu prayogo nāścaryam artha iva parārthe khedābhāvāt /",
  "SA20asmahsbu:4782": "samacittatāyāṃ trayaḥ ślokaḥ /",
  "SA20asmahsbu:4783": "AMsa_19.5 na tathātmani dāreṣu sutamitreṣu bandhuṣu /",
  "SA20asmahsbu:4784": "satvānāṃ pragataḥ sneho yathā satveṣu dhīmatāṃ //",
  "SA20asmahsbu:4785": "AMsa_19.6 arthiṣv apakṣapātaś ca śīlasyākhaṇḍanā dhruvaṃ /",
  "SA20asmahsbu:4786": "kṣāntiḥ sarvatra satvārthaṃ sarvārthaṃ vīryārambho mahān api //",
  "SA20asmahsbu:4787": "AMsa_19.7 dhyānaṃ ca kuśalaṃ nityaṃ prajñā caivāvikalpikā /",
  "SA20asmahsbu:4788": "vijñeyā bodhisatvānāṃ tāsv eva samacittatā //",
  "SA20asmahsbu:4789": "ekaḥ ślokaḥ satveṣu samacittatāyāṃ /",
  "SA20asmahsbu:4790": "dvau pāramitāsu /",
  "SA20asmahsbu:4791": "na hi satvānām ātmādiṣu snehaḥ samatayā anugato na cātyantaṃ /",
  "SA20asmahsbu:4792": "tathā hi ātmanam api kadācin mārayanti /",
  "SA20asmahsbu:4793": "bodhisatānāṃ tu sarvasatveṣu samatayā atyantaṃ ca pāramitāsu punar dāne samacittatvam arthiṣv apakṣapātāt /",
  "SA20asmahsbu:4794": "śīle 'ṇumātrasyāpi nityam akhaṇḍanā /",
  "SA20asmahsbu:4795": "kṣāntiḥ sarvatreti satveṣc abhedanā /",
  "SA20asmahsbu:4796": "vīrye satvārthaṃ vīryārambhāt svaparārthaṃ samaṃ prayogāt sarvakuśalārthaṃ ca /",
  "SA20asmahsbu:4797": "śeṣaṃ gatārthaṃ /",
  "SA20asmahsbu:4798": "upakāritvavibhāge ṣoḍaśa ślokāḥ /",
  "SA20asmahsbu:4799": "AMsa_19.8 sthāpanā bhājanatve ca śīleṣv eva ca ropaṇaṃ /",
  "SA20asmahsbu:4800": "marṣaṇā cāpakārasya arthe vyāpāragāmitā //",
  "SA20asmahsbu:4801": "AMsa_19.9 āvarjanā śāsane 'smiṃś chedanā saṃśayasya ca /",
  "SA20asmahsbu:4802": "satveṣu upakāritvaṃ dhīmatām etad iṣyate //",
  "SA20asmahsbu:4803": "ābhyāṃ ślokābhyāṃ ṣaḍbhiḥ pāramitābhir yathopakāritvaṃ bodhisatvānāṃ tatparidīpitaṃ /",
  "SA20asmahsbu:4804": "dānena hi satvānāṃ bhājanatve sthāpayanti kuśalakriyāyāḥ /",
  "SA20asmahsbu:4805": "[Msa_162] dhyānenāvarjayanti prabhāvaviśeṣayogāt /",
  "SA20asmahsbu:4806": "śeṣaṃ gatārthaṃ /",
  "SA20asmahsbu:4807": "śeṣaiḥ ślokaiḥ mātrādisādharmyeṇopakāritvaṃ darśitaṃ /",
  "SA20asmahsbu:4808": "AMsa_19.10 samāśayena satvānāṃ dhārayanti sadaiva ye /",
  "SA20asmahsbu:4809": "janayanty āryabhūmau ca kuśalair vardhayanti ca //",
  "SA20asmahsbu:4810": "AMsa_19.11 duṣkṛtāt parirakṣanti śrutaṃ vyutpādayanti ca /",
  "SA20asmahsbu:4811": "pañcabhiḥ karmabhiḥ satvamātṛkalpā jinātmajāḥ //",
  "SA20asmahsbu:4812": "satvānāṃ mātṛbhūtāḥ satvamātṛkalpā /",
  "SA20asmahsbu:4813": "mātā hi putrasya pañcavidham upakāraṃ karoti /",
  "SA20asmahsbu:4814": "garbheṇa dhārayati /",
  "SA20asmahsbu:4815": "janayaty /",
  "SA20asmahsbu:4816": "āpāyayati poṣayati saṃvardhayati apāyād rakṣate abhilāpaṃ ca śikṣayati /",
  "SA20asmahsbu:4817": "tatsādharmyeṇaitāni pañcabodhisatvakarmāṇi veditavyāni /",
  "SA20asmahsbu:4818": "ārabhūmir āryadharmā veditavyāḥ /",
  "SA20asmahsbu:4819": "AMsa_19.12 śraddhāyāḥ sarvasatveṣu sarvadā cāvaropaṇāt /",
  "SA20asmahsbu:4820": "adhiśīlādiśikṣāyāṃ vimuktau ca niyojanāt //",
  "SA20asmahsbu:4821": "AMsa_19.13 buddhādhyeṣaṇataś caiṣām āvṛteś ca vivarjanāt /",
  "SA20asmahsbu:4822": "pañcabhiḥ karmabhiḥ satvapitṛkalpā jinātmajāḥ //",
  "SA20asmahsbu:4823": "pitā hi putrāṇāṃ pañcavidham upakāraṃ karoti /",
  "SA20asmahsbu:4824": "bījaṃ teṣām avaropayati /",
  "SA20asmahsbu:4825": "śilpaṃ śikṣayati /",
  "SA20asmahsbu:4826": "pratirūpair dārair niyojayati /",
  "SA20asmahsbu:4827": "anṛṇaṃ karoti yathā na paitṛkam ṛṇaṃ dāpyate /",
  "SA20asmahsbu:4828": "tatsādharmyeṇa bodhisatvānām etāni pañca karmāṇi veditavyāni /",
  "SA20asmahsbu:4829": "śraddhā hi satvānām āryātmabhāvapratilambhasya bījaṃ /",
  "SA20asmahsbu:4830": "saikṣāḥ śilpaṃ /",
  "SA20asmahsbu:4831": "vimuktir bhāryā vimuktiprītisukhasaṃvedanā /",
  "SA20asmahsbu:4832": "buddhāḥ kalyāṇamitrāṇi / āvaraṇasthānaṃ /",
  "SA20asmahsbu:4833": "AMsa_19.14 anarhadeśanāṃ ye ca satvānāṃ gūhayanti hi /",
  "SA20asmahsbu:4834": "śikṣāvipattiṃ nindanti śaṃsanty eva ca saṃpadam //",
  "SA20asmahsbu:4835": "AMsa_19.15 avavādaṃ ca yacchanti mārān āvedayanti hi /",
  "SA20asmahsbu:4836": "pañcabhiḥ karmabhiḥ satvabandhukalpā jinātmajāḥ //",
  "SA20asmahsbu:4837": "bandhavo hi bandhūnāṃ pañcavidham upakāraṃ kurvanti /",
  "SA20asmahsbu:4838": "guhyaṃ gūhayanti /",
  "SA20asmahsbu:4839": "kuceṣṭitaṃ vigarhanti /",
  "SA20asmahsbu:4840": "kuceṣṭitaṃ praśaṃsanti karaṇīyeṣu sāhāyyaṃ gacchantivyasanasthānebhyaś ca nivārayanti /",
  "SA20asmahsbu:4841": "tatsādharmyeṇaitani bodhisatvānāṃ pañca karmāṇi veditavyāni /",
  "SA20asmahsbu:4842": "[Msa_163] anarthebhyo gambhīradharmadeśanāvinigūhanāt śikṣāvipattisaṃpattyor yathākramaṃ nindanāt praśaṃsanāc ca /",
  "SA20asmahsbu:4843": "adhigamāyāvavādanāt mārakarmavedanāc ca /",
  "SA20asmahsbu:4844": "AMsa_19.16 saṃkleśe vyavadāne ca svayam aśrāntabuddhayaḥ /",
  "SA20asmahsbu:4845": "yacchanti laukikīṃ kṛtsnāṃ saṃpadaṃ cātilaukikīm //",
  "SA20asmahsbu:4846": "AMsa_19.17 sukhe hite cābhinnā akheditvād abhinnā ye sadā sukhahitaiṣiṇaḥ /",
  "SA20asmahsbu:4847": "pañcabhiḥ karmabhiḥ satvamitrakalpā jinātmajāḥ //",
  "SA20asmahsbu:4848": "tad dhi mitraṃ yan mitrasya hite ca sukhe cāparyastaṃ /",
  "SA20asmahsbu:4849": "sukhaṃ copasaṃharati hitaṃ cābhidyaṃ ca bhavati /",
  "SA20asmahsbu:4850": "hitasukhaiṣi ca nityaṃ /",
  "SA20asmahsbu:4851": "tathā bodhisatvāḥ satvānāṃ pañcabhiḥ karmabhiḥ satvamitrakalpā veditavyāḥ /",
  "SA20asmahsbu:4852": "laukikī hi saṃpat sikhaṃ /",
  "SA20asmahsbu:4853": "tayā sukhānubhavāt /",
  "SA20asmahsbu:4854": "lokottarā hitaṃ kleśavyādhipratipakṣatvāt /",
  "SA20asmahsbu:4855": "AMsa_19.18 sarvadodyamavanto ye satvānāṃ paripācane /",
  "SA20asmahsbu:4856": "samyagniryāṇavaktāraḥ kṣamā vipratipattiṣu //",
  "SA20asmahsbu:4857": "AMsa_19.19 dvayasaṃpattidātāras tadupāye ca kovidāḥ /",
  "SA20asmahsbu:4858": "pañcabhiḥ karmabhiḥ satvadāsakalpā jinātmajāḥ //",
  "SA20asmahsbu:4859": "dāso hi pañcabhiḥ karabhiḥ samyag vartate /",
  "SA20asmahsbu:4860": "utthānasaṃpanno bhavati kṛtyeṣu /",
  "SA20asmahsbu:4861": "avisaṃvādako bhavati /",
  "SA20asmahsbu:4862": "kṣamo bhavati /",
  "SA20asmahsbu:4863": "paribhāṣaṇatāḍanādīnāṃ /",
  "SA20asmahsbu:4864": "nipuṇe bhavati sarvakāryakaraṇāt /",
  "SA20asmahsbu:4865": "vicakṣaṇaś ca bhavati upāyajñaḥ /",
  "SA20asmahsbu:4866": "tatsādharmyeṇaitāni pañca karmāṇi bodhisatvānāṃ veditavyāni /",
  "SA20asmahsbu:4867": "dvayasaṃpattir laukikī lokottarā ca veditavyā /",
  "SA20asmahsbu:4868": "AMsa_19.20 anutpattikadharmeṣu kṣāntiṃ prāptāś ca ye matāḥ /",
  "SA20asmahsbu:4869": "sarvayānopadeṣṭāraḥ siddhayoganiyojakāḥ //",
  "SA20asmahsbu:4870": "AMsa_19.21 sumukhāḥ pratikāre ca vipāke cānapekṣiṇaḥ /",
  "SA20asmahsbu:4871": "pañcabhiḥ karmabhiḥ satvācāryakalpā jinātmajāḥ //",
  "SA20asmahsbu:4872": "pañcavidhena karmaṇā śiṣyāṇām upakārī bhavati /",
  "SA20asmahsbu:4873": "svayaṃ suśikṣito bhavati /",
  "SA20asmahsbu:4874": "sarvaṃ śikṣayati /",
  "SA20asmahsbu:4875": "kṣipraṃ śikṣayati /",
  "SA20asmahsbu:4876": "sumukho bhavati suratajātīyaḥ /",
  "SA20asmahsbu:4877": "nirāmiṣacittaś ca bhavati /",
  "SA20asmahsbu:4878": "tatsādharmyeṇaitāni bodhisatvānāṃ pañca karmāṇi veditavyāni /",
  "SA20asmahsbu:4879": "AMsa_19.22 satvakṛtyārtham udyuktāḥ saṃbhārān pūrayanti ye /",
  "SA20asmahsbu:4880": "saṃbhṛtān mocayanty āśu vipakṣaṃ hāpayanti ca //",
  "SA20asmahsbu:4881": "[Msa_164]",
  "SA20asmahsbu:4882": "AMsa_19.23 lokasaṃpattibhiś citrair alokair yojayanti ca /",
  "SA20asmahsbu:4883": "pañcabhiḥ karmabhiḥ satvopādhyāyakalpā jinātmajāḥ //",
  "SA20asmahsbu:4884": "upādhyāyaḥ pañcavidhena karmaṇā sārdhaṃ vihāriṇām upakārī bhavati / pravrājayati upasaṃpādayati /",
  "SA20asmahsbu:4885": "anuśāsti doṣaparivarjane /",
  "SA20asmahsbu:4886": "āmiṣeṇa saṃgṛhṇāti dharmeṇa ca tatsādharmyeṇaitāni bodhisatvānāṃ pañca karmāṇi veditavyāni /",
  "SA20asmahsbu:4887": "pratikāravibhāge dvau ślokau /",
  "SA20asmahsbu:4888": "AMsa_19.24 asaktyā caiva bhogeṣu śīlasya ca na khaṇḍanaiḥ /",
  "SA20asmahsbu:4889": "kṛtajñatānuyogāc ca pratipattau ca yogataḥ //",
  "SA20asmahsbu:4890": "AMsa_19.25 ṣaṭsu pāramitāsv eva vartamānā hi dehinaḥ /",
  "SA20asmahsbu:4891": "bhavanti bodhisatvānāṃ tathā pratyupakāriṇaḥ //",
  "SA20asmahsbu:4892": "tatheti yathā teṣāṃ bodhisatvā upakāriṇaḥ /",
  "SA20asmahsbu:4893": "tatra bhogeṣv anāsaktyā dāne vartante /",
  "SA20asmahsbu:4894": "śīlasya-akhaṇḍanena śīle /",
  "SA20asmahsbu:4895": "kṛtajñatānuyogāt kṣāntau /",
  "SA20asmahsbu:4896": "upakāribodhisatvasya kṛtajñatayā te hi kṣāntipriyā iti /",
  "SA20asmahsbu:4897": "pratipattiyogato vīryajñāsu yena ca pratipadyante yatra ceti kṛtvā /",
  "SA20asmahsbu:4898": "āśāstivibhāge ślokaḥ /",
  "SA20asmahsbu:4899": "AMsa_19.26 vṛddhiṃ hāniṃ ca kāṅkṣanti satvānāṃ ca prapācanaṃ /",
  "SA20asmahsbu:4900": "viśeṣagamanaṃ bhūmau bodhiṃ cānuttarāṃ sadā //",
  "SA20asmahsbu:4901": "pañca sthānāni bodhisatvāḥ sadaivāśaṃsante /",
  "SA20asmahsbu:4902": "pāramitāṛddhiṃ tadvipakṣahāniṃ /",
  "SA20asmahsbu:4903": "satvaprapācanaṃ /",
  "SA20asmahsbu:4904": "bhūmiviśeṣagamanaṃ /",
  "SA20asmahsbu:4905": "anuttarāṃ ca samyaksaṃbodhiṃ /",
  "SA20asmahsbu:4906": "abandhyaprayogavibhāge ślokaḥ /",
  "SA20asmahsbu:4907": "AMsa_19.27 trāsahānau samutpāde saṃśayacchedane 'pi ca /",
  "SA20asmahsbu:4908": "pratipattyavavāde ca sadābandhyā jinātmajāḥ //",
  "SA20asmahsbu:4909": "caturvidhe satvārthe bodhisatvānām abandhyaḥ prayogo veditavyaḥ /",
  "SA20asmahsbu:4910": "gambhīrodāradharmatrāsayoge [Msa_165]/",
  "SA20asmahsbu:4911": "bodhicittasamutpāde utpāditabodhicittānāṃ saṃśayacchedane /",
  "SA20asmahsbu:4912": "pāramitāpratipattyavavāde ca /",
  "SA20asmahsbu:4913": "samyagprayogavibhāge dvau ślokaḥ /",
  "SA20asmahsbu:4914": "AMsa_19.28 dānaṃ niṣpratikāṅkṣasya niḥspṛhasya punarbhave /",
  "SA20asmahsbu:4915": "śīlaṃ kṣāntiś ca sarvatra vīryaṃ sarvaśubhodaye //",
  "SA20asmahsbu:4916": "AMsa_19.29 vinā rūpyaṃ tathā dhyānaṃ prajñā copāyasaṃhitā /",
  "SA20asmahsbu:4917": "samyakprayogo dhīrāṇāṃ ṣaṭsu pāramitāsuhi //",
  "SA20asmahsbu:4918": "yathoktaṃ ratnakūṭe /",
  "SA20asmahsbu:4919": "vipāko 'pratikaṅkṣiṇo dāneneti vistaraḥ /",
  "SA20asmahsbu:4920": "parihāṇiviśeṣabhāgīyadharmavibhāge dvau ślokau /",
  "SA20asmahsbu:4921": "AMsa_19.30 bhogasaktiḥ sacchidratvaṃ mānaś caiva sukhallikā /",
  "SA20asmahsbu:4922": "āsvādanaṃ vikalpaś ca dhīrāṇāṃ hānihetavaḥ //",
  "SA20asmahsbu:4923": "AMsa_19.31 sthitānāṃ bodhisatvānāṃ pratipakṣeṣu teṣu ca /",
  "SA20asmahsbu:4924": "jñeyā viśeṣabhāgīyā dharmā etadviparyayāt //",
  "SA20asmahsbu:4925": "ṣaṇṇāṃ pāramitānāṃ vipakṣā hānibhāgīyāḥ /",
  "SA20asmahsbu:4926": "tatpratipakṣā viśeṣabhāgīyā veditavyāḥ /",
  "SA20asmahsbu:4927": "pratirūpakabhūtagauṇavibhāge dvau ślokau / ekaḥ ṣaḍpādaḥ /",
  "SA20asmahsbu:4928": "AMsa_19.32 pravāraṇāpi kuhanā saumukhyasya ca darśanā /",
  "SA20asmahsbu:4929": "lobhatvena tathā vṛttiḥ śāntavākkāyatā tathā //",
  "SA20asmahsbu:4930": "suvākkaraṇasaṃpac ca pratipattivivarjitā /",
  "SA20asmahsbu:4931": "AMsa_19.33 suvākkaraṇasaṃpac ca pratipattivivarjitā /",
  "SA20asmahsbu:4932": "ete hi bodhisatvānām abhūtatvāya deśitāḥ /",
  "SA20asmahsbu:4933": "viparyayāt prayuktānāṃ tadbhūtatvāya deśitāḥ //",
  "SA20asmahsbu:4934": "ṣaṇṇāṃ pāramitānāṃ pratirūpakāḥ ṣaḍ bodhisatvaguṇāḥ pravāraṇādayo veditavyāḥ /",
  "SA20asmahsbu:4935": "śeṣaṃ gatārthaṃ /",
  "SA20asmahsbu:4936": "vinayavibhāge ślokaḥ /",
  "SA20asmahsbu:4937": "AMsa_19.34 te dānādyupaṃsahāraiḥ satvānāṃ vinayanti hi /",
  "SA20asmahsbu:4938": "ṣaṭprakāraṃ vipakṣaṃ hi dhīmantaḥ sarvabhūmiṣu //",
  "SA20asmahsbu:4939": "[Msa_166]",
  "SA20asmahsbu:4940": "ṣaḍprakāro vipakṣaḥ /",
  "SA20asmahsbu:4941": "ṣaṇṇāṃ pāramitānāṃ mātsaryadauḥśīlyakrodhakausīdyavikṣepadauṣprajñyāni yathākramāḥ /",
  "SA20asmahsbu:4942": "AMsa_19.35 dhīmadvyākaraṇaṃ dvedhā kālapudgalabhedataḥ /",
  "SA20asmahsbu:4943": "bodhau vyākaraṇe caiva mahāc cānyad udāhṛtaṃ //",
  "SA20asmahsbu:4944": "AMsa_19.36 notpattikṣāntilābhena mānābhogavihānitaḥ /",
  "SA20asmahsbu:4945": "ekībhāvagamatvāc ca sarvabuddhajinātmajaiḥ //",
  "SA20asmahsbu:4946": "AMsa_19.37 kṣetreṇa nāmnā kālena kalpanāmnā ca tatpunaḥ /",
  "SA20asmahsbu:4947": "parivārānuvṛtyā ca saddharmasya tad iṣyate //",
  "SA20asmahsbu:4948": "tatra pudgalabhedena dvyākaraṇaṃ gotrasthotpāditacittasaṃmukhasamakṣapudgalavyākaraṇāt /",
  "SA20asmahsbu:4949": "kālabhedena parimitāparimitakālavyākaraṇāt /",
  "SA20asmahsbu:4950": "punar bodhau vyākaraṇaṃ bhavati /",
  "SA20asmahsbu:4951": "vyākaraṇaṃ vā evaṃnāmā tathāgata evam amuṣmin kāle vyākariṣyatīti /",
  "SA20asmahsbu:4952": "anyat punar mahāvyākaraṇaṃ yad yad aṣṭamyāṃ bhūmau anutpattikadharmakṣāntilābhataḥ /",
  "SA20asmahsbu:4953": "ahaṃ buddho bhaviṣyāmīti mānaprahāṇataḥ /",
  "SA20asmahsbu:4954": "sarvanimittabhogaprahāṇataḥ /",
  "SA20asmahsbu:4955": "sarvabuddhabodhisatvaiś ca sārdham ekībhāvopagamanataḥ /",
  "SA20asmahsbu:4956": "tad ātmasaṃtānabhedādarśanāt /",
  "SA20asmahsbu:4957": "punaḥ kṣetrādibhir vyākaraṇam īdṛśae buddhakṣetre evaṃnāmā iyatā kālena buddho bhaviṣyati /",
  "SA20asmahsbu:4958": "evaṃnāmake kalpe īdṛśaś cāsya parivāro bhaviṣyati /",
  "SA20asmahsbu:4959": "niyatipātavibhāge ślokaḥ ṣaḍpādaḥ /",
  "SA20asmahsbu:4960": "saṃpattyutpattinaiyamyapāto 'khede ca dhīmatāṃ /",
  "SA20asmahsbu:4961": "AMsa_19.38 saṃpattyutpattinaiyamyapāto 'khede ca dhīmatāṃ /",
  "SA20asmahsbu:4962": "bhāvanāyāś ca sātatye samādhānācyutāv api /",
  "SA20asmahsbu:4963": "kṛtyasiddhāv anābhoge kṣāntilābhe ca sarvathā //",
  "SA20asmahsbu:4964": "ṣaḍpāramitādhikāreṇa ṣaḍvidho niyatipāta eṣa nirdiṣṭaḥ /",
  "SA20asmahsbu:4965": "saṃpattiniyatipāto nityam udārabhogasaṃpattilābhāt /",
  "SA20asmahsbu:4966": "upapattiniyatipāto nityaṃ yatheṣṭopapattiparigrahāt /",
  "SA20asmahsbu:4967": "akhedaniyatipāto nityaṃ saṃsāraduḥkhair akhedāt /",
  "SA20asmahsbu:4968": "bhāvanāsātatyaniyatipāto nityaṃ bhāvanāsātatyāt /",
  "SA20asmahsbu:4969": "samādhānācyutau kṛtasiddhau ca niyatipāto nityaṃ samādhyaparihāṇitaḥ satkṛtyasādhanataś ca /",
  "SA20asmahsbu:4970": "anābhogānutpattikadharmakṣāntilābhe [Msa_167] niyatipātaś ca nityam anābhoganirvikalpajñānavihārāt /",
  "SA20asmahsbu:4971": "avaśyakaraṇīyavibhāge ślokaḥ ṣaḍpādaḥ /",
  "SA20asmahsbu:4972": "pūjā śikṣāsamādānaṃ karuṇā śubhabhāvanā /",
  "SA20asmahsbu:4973": "AMsa_19.39 pūjā śikṣāsamādānaṃ karuṇā śubhabhāvanā /",
  "SA20asmahsbu:4974": "apramādas tathāraṇye śrutārthātṛptir eva ca /",
  "SA20asmahsbu:4975": "sarvabhūmiṣu dhīrāṇām avaśyakaraṇīyatā //",
  "SA20asmahsbu:4976": "ṣaḍparamitā adhikṛtyeyaṃ ṣaḍvidhāvaśyakaraṇīyatā /",
  "SA20asmahsbu:4977": "gatārthaḥ ślokaḥ /",
  "SA20asmahsbu:4978": "sātyakaraṇīyavibhāge dvau ślokau /",
  "SA20asmahsbu:4979": "AMsa_19.40 kāmeṣv ādīnavajñānaṃ skhaliteṣu nirīkṣaṇā /",
  "SA20asmahsbu:4980": "duḥkhādhivāsanā caiva kuśalasya ca bhāvanā //",
  "SA20asmahsbu:4981": "AMsa_19.41 anāsvādaḥ sukhe caiva nimittānāmakalpanā /",
  "SA20asmahsbu:4982": "sātatyakaraṇīyaṃ hi dhīmatāṃ sarvabhūmiṣu //",
  "SA20asmahsbu:4983": "ṣaḍparamitāpariniṣpādanārthaṃ ṣaḍ sātatyakaraṇīyāni /",
  "SA20asmahsbu:4984": "gatārthau ślokau /",
  "SA20asmahsbu:4985": "pradhānavastuvibhāge ślokaḥ ṣaḍpādaḥ /",
  "SA20asmahsbu:4986": "dharmadānaṃ śīlaśuddhir notpattikṣāntir eva ca /",
  "SA20asmahsbu:4987": "AMsa_19.42 dharmadānaṃ śīlaśuddhir notpattikṣāntir eva ca /",
  "SA20asmahsbu:4988": "vīryārambho mahāyāne antyā sakaruṇā sthitiḥ /",
  "SA20asmahsbu:4989": "prajñā pāramitānāṃ ca pradhānaṃ dhīmatāṃ matam //",
  "SA20asmahsbu:4990": "ṣaṭsu pāramitāsv etat ṣaḍvidhaṃ pradhānaṃ /",
  "SA20asmahsbu:4991": "tatra śīlaviśuddhir āryakāntaṃ śīlaṃ /",
  "SA20asmahsbu:4992": "antyā sakaruṇā sthitiś caturthaṃ karuṇā 'pramāṇayuktaṃ /",
  "SA20asmahsbu:4993": "śeṣaṃ gatārthaṃ /",
  "SA20asmahsbu:4994": "prajñaptivyavasthānavibhāge catvāraḥ ślokaḥ /",
  "SA20asmahsbu:4995": "AMsa_19.43 vidyāsthānavyavasthānaṃ sūtrādyākārabhedataḥ /",
  "SA20asmahsbu:4996": "jñeyaṃ dharmavyavasthānaṃ dhīmatāṃ sarvabhūmiṣu //",
  "SA20asmahsbu:4997": "AMsa_19.44 vidyāsthānavyavasthānaṃ sūtrādyākārabhedataḥ /",
  "SA20asmahsbu:4998": "jñeyaṃ dharmavyavasthānaṃ dhīmatāṃ sarvabhūmiṣu //",
  "SA20asmahsbu:4999": "caturdhā ca tridhā caiva yuktiyānavyavasthitiḥ //",
  "SA20asmahsbu:5000": "AMsa_19.45 yoniśaś ca manaskāraḥ samyagdṛṣṭiḥ phalānvitā /",
  "SA20asmahsbu:5001": "pramāṇair vicayo 'cintyaṃ jñeyaṃ yukticatuṣṭayam //",
  "SA20asmahsbu:5002": "AMsa_19.46 āśayād deśanāc caiva prayogāt saṃbhṛter api /",
  "SA20asmahsbu:5003": "samudāgamabhedāc ca trividhaṃ yānam iṣyate //",
  "SA20asmahsbu:5004": "caturvidhaṃ prajñaptivyavasthānaṃ /",
  "SA20asmahsbu:5005": "dharmasatyayuktiyānaprajñaptivyavasthānabhedāt /",
  "SA20asmahsbu:5006": "tatra [Msa_168] pañcavidyāsthānavyavasthānaṃ dharmavyavasthānaṃ veditavyaṃ sūtrageyādibhir ākārabhedaiḥ /",
  "SA20asmahsbu:5007": "tadantarbhūtāny eva tadanyāni vidyāsthānāni mahāyāne bodhisatvebhyo deśyante /",
  "SA20asmahsbu:5008": "satvavyavasthānaṃ tu saptavidhāṃ tathatām āśritya pravṛttitathatāṃ lakṣaṇatathatāṃ vijñaptitathatāṃ saṃniveśatathatāṃ mithyāpratipattitathatāṃ samyakpratipattitathatāṃ ca /",
  "SA20asmahsbu:5009": "yuktiprajñaptivyavasthānaṃ caturvidhaṃ /",
  "SA20asmahsbu:5010": "apekṣāyuktiḥ /",
  "SA20asmahsbu:5011": "kāryakāraṇayuktiḥ /",
  "SA20asmahsbu:5012": "upapattisādhanayuktiḥ /",
  "SA20asmahsbu:5013": "dharmatāyuktiś ca /",
  "SA20asmahsbu:5014": "yānaprajñaptivyavasthānaṃ trividhaṃ /",
  "SA20asmahsbu:5015": "śrāvakayānaṃ /",
  "SA20asmahsbu:5016": "pratyekabuddhayānaṃ /",
  "SA20asmahsbu:5017": "mahāyānaṃ /",
  "SA20asmahsbu:5018": "tatrāpekṣāyuktis triṣv api yāneṣu yoniśomanaskāraḥ /",
  "SA20asmahsbu:5019": "tam apekṣya tena pratyayena lokottarāyāḥ samyagdṛṣṭer utpādāt /",
  "SA20asmahsbu:5020": "kārakāraṇāyuktiḥ samyagdṛṣṭiḥ saphalā /",
  "SA20asmahsbu:5021": "upapattisādhanayuktiḥ /",
  "SA20asmahsbu:5022": "pratyakṣādhibhiḥ pramāṇaiḥ parikṣā /",
  "SA20asmahsbu:5023": "dharmatāyuktir acintyaṃ sthānaṃ /",
  "SA20asmahsbu:5024": "siddhā hi dharmatā na punaś cintyā kasmāt /",
  "SA20asmahsbu:5025": "yoniśomanaskārāt samyagdṛṣṭir bhavati /",
  "SA20asmahsbu:5026": "/",
  "SA20asmahsbu:5027": "tato vā kleśaprahāṇaṃ phalam ity evam ādi /",
  "SA20asmahsbu:5028": "yānatrayavyavasthānaṃ pañcabhir ākārair veditavyaṃ /",
  "SA20asmahsbu:5029": "āśayato deśanātaḥ prayogataḥ saṃbhārataḥ samudāgamataś ca /",
  "SA20asmahsbu:5030": "tatra hīnaṃ āśayadeśanāprayogasaṃbhārasamudāgamāḥ śrāvakayānaṃ madhyāḥ pratyekabuddhayānaṃ uttamā mahāyānaṃ /",
  "SA20asmahsbu:5031": "yathāśayaṃ hi yathābhiprāyaṃ dharmadeśanābhibhavati /",
  "SA20asmahsbu:5032": "yathā deśanaṃ tathā prayogaṃ /",
  "SA20asmahsbu:5033": "yathāprayogaṃ saṃbhāraḥ /",
  "SA20asmahsbu:5034": "yathāsaṃbhāraṃ ca bodhisamudāgama iti /",
  "SA20asmahsbu:5035": "paryeṣaṇāvibhāge ślokaḥ /",
  "SA20asmahsbu:5036": "AMsa_19.47 āgantukatvaparyeṣā anyonyaṃ nāma vastunoḥ /",
  "SA20asmahsbu:5037": "prajñapter dvividhasyātra tanmātratvasya vaiṣaṇā //",
  "SA20asmahsbu:5038": "caturvidhā paryeṣaṇā dharmāṇāṃ /",
  "SA20asmahsbu:5039": "nāmaparyṣaṇā vastuparyeṣaṇā /",
  "SA20asmahsbu:5040": "svabhāvaprajñaptiparyeṣaṇā /",
  "SA20asmahsbu:5041": "viśeṣaprajñaptiparyeṣaṇā ca /",
  "SA20asmahsbu:5042": "tatra nāmno vastuny āgantukatvaparyeṣaṇā nāmaparyeṣaṇā veditavyā /",
  "SA20asmahsbu:5043": "vastuno nāmny āgantukatvaparyeṣaṇā vastuparyeṣaṇā veditavyā /",
  "SA20asmahsbu:5044": "tadubhayābhisaṃbandhe svabhāvaviśeṣaprajñaptyoḥ prajñaptimātratvaparyeṣaṇā svabhāvaviśeṣaprajñaptiparyeṣaṇā veditavyā /",
  "SA20asmahsbu:5045": "yathābhūtaparihāravibhāge daśa ślokaḥ /",
  "SA20asmahsbu:5046": "AMsa_19.48 sarvasyānupalambhāc ca bhūtajñānaṃ caturvidhaṃ /",
  "SA20asmahsbu:5047": "sarvārthasiddhyai dhīrāṇāṃ sarvabhūmiṣu jāyate //",
  "SA20asmahsbu:5048": "caturvidhaṃ yathābhūtaparijñānaṃ dharmāṇāṃ nāmaparyeṣaṇāgatam /",
  "SA20asmahsbu:5049": "vastuparyeṣaṇāgataṃ /",
  "SA20asmahsbu:5050": "svabhāvaprajñaptiparyeṣaṇāgataṃ /",
  "SA20asmahsbu:5051": "viśeṣaparjñaptiparyeṣaṇāgataṃ ca /",
  "SA20asmahsbu:5052": "tac ca sarvasyāsya [Msa_169] nāmādikasyānupalambhād veditavyaṃ /",
  "SA20asmahsbu:5053": "uttarārdhena yathābhūtaparijñānasya karmaṇāṃ māhātmyaṃ darśayati /",
  "SA20asmahsbu:5054": "AMsa_19.49 pratiṣṭhābhogabījaṃ hi nimittaṃ bandhanasya hi /",
  "SA20asmahsbu:5055": "sāśrayāś cittacaittās tu badhyante 'tra sabījakāḥ //",
  "SA20asmahsbu:5056": "tatra pratiṣṭhānimittaṃ bhājanalokaḥ /",
  "SA20asmahsbu:5057": "bhoganimittaṃ pañca rūpādayo viṣayāḥ /",
  "SA20asmahsbu:5058": "bījanimittaṃ yat teṣāṃ bījam ālayavijñānaṃ /",
  "SA20asmahsbu:5059": "yatra tirvidhe nimitte sāśrayāś cittacaittā badhyante /",
  "SA20asmahsbu:5060": "yac ca teṣāṃ bījam ālayavijñānaṃ /",
  "SA20asmahsbu:5061": "āśrayāḥ punaś cakṣurādayo veditavyāḥ /",
  "SA20asmahsbu:5062": "AMsa_19.50 purataḥ sthāpitaṃ yac ca nimittaṃ yat sthitaṃ svayaṃ /",
  "SA20asmahsbu:5063": "sarvaṃ vibhāvayan dhīmān labhate bodhim uttamām //",
  "SA20asmahsbu:5064": "tatra purataḥ sthāpitaṃ nimittaṃ yac chrutacintābhāvanāprayogenālambanīkṛtaṃ parikalpitaṃ /",
  "SA20asmahsbu:5065": "sthitaṃ svayam eva yat prakṛtiyālambanībhūtam ayatnaparikalpitaṃ /",
  "SA20asmahsbu:5066": "tasya vibhāvanādhigamo nālambanībhāvaḥ /",
  "SA20asmahsbu:5067": "akalpanā tadupāyo nimittapratipakṣaḥ /",
  "SA20asmahsbu:5068": "tac cobhayaṃ kramād bhavati /",
  "SA20asmahsbu:5069": "pūrvaṃ hi sthāpitasya paścāt svayaṃsthitasya /",
  "SA20asmahsbu:5070": "tatra caturviparyāsānugataṃ pudaglanimittaṃ vibhāvayan yogī śrāvakabodhiṃ pratyekabodhiṃ vā labhate /",
  "SA20asmahsbu:5071": "sarvadharmanimittaṃ vibhāvayan mahābodhiṃ /",
  "SA20asmahsbu:5072": "etena yathātatvaṃ parijñāya mokṣāya saṃvartate yathābhūtaṃ parijñānaṃ / tat paridīpitaṃ /",
  "SA20asmahsbu:5073": "AMsa_19.51 tathatālambanaṃ jñānaṃ dvayagrāhavivarjitaṃ /",
  "SA20asmahsbu:5074": "dauṣṭhulyakāyapratyakṣaṃ tatkṣaye dhīmatāṃ matam //",
  "SA20asmahsbu:5075": "etena yathāsvabhāvatrayaparijñānāt paratantrasvabhāvakṣayāya saṃvartate /",
  "SA20asmahsbu:5076": "tat paridīpitaṃ /",
  "SA20asmahsbu:5077": "tathatālambanatvena pariniṣpannaṃ svabhāvaṃ parijñāya /",
  "SA20asmahsbu:5078": "dvayagrāhavivarjitatvena kalpitaṃ /",
  "SA20asmahsbu:5079": "dauṣṭhulyakāyapratyakṣatvena paratantraṃ /",
  "SA20asmahsbu:5080": "tasyaiva kṣayāya saṃvartate dauṣṭhulyakāyasyālayavijñānasya tatkṣayārthaṃ tatkṣaye /",
  "SA20asmahsbu:5081": "AMsa_19.52 tathatālambanaṃ jñānam anānākārabhāvitaṃ /",
  "SA20asmahsbu:5082": "sadasattārthe pratyakṣaṃ vikalpavibhu cocyate //",
  "SA20asmahsbu:5083": "anānākārabhāvitaṃ nitmittatathatayor anānātvadarśanāt /",
  "SA20asmahsbu:5084": "etena śrāvakānimittatvād bodhisatvānimittatvasya viśeṣaḥ paridīpitaḥ /",
  "SA20asmahsbu:5085": "te hi nitmittānimittayor nānātvaṃ paśyantu /",
  "SA20asmahsbu:5086": "sarvanimittānām amanasikārād animittasya ca [Msa_170] dhātor manasikārād animittaṃ samāpadyante /",
  "SA20asmahsbu:5087": "bodhisatvās tu tathatāvyatirekeṇa nimittam apaśanto nimittam evānimittaṃ paśyanty atas teṣāṃ tajjñānamanasikārabhāvitaṃ /",
  "SA20asmahsbu:5088": "sattārthe ca nimitte pratyakṣaṃ vikalpavibhu cocyate /",
  "SA20asmahsbu:5089": "vikalpavibhutvalābhād yathāvikalpaṃ sarvārthasamṛddhitaḥ /",
  "SA20asmahsbu:5090": "AMsa_19.53 tatvaṃ saṃcchādya bālānām atatvaṃ khyāti sarvataḥ /",
  "SA20asmahsbu:5091": "tatvaṃ tu bodhisatvānāṃ sarvataḥ khyāty apāsya tat //",
  "SA20asmahsbu:5092": "etena yathā bālānāṃ svarasenātatvam eva khyāti nimittaṃ na tatvaṃ tathatā /",
  "SA20asmahsbu:5093": "evaṃ bodhisatvānāṃ svarasena tatvaṃ eva khyāty nātatvam ity upadarśitaṃ /",
  "SA20asmahsbu:5094": "AMsa_19.54 akhyānakhyānatā jñeyā asadarthasadarthayoḥ /",
  "SA20asmahsbu:5095": "āśrayasya parāvṛttir mokṣo 'sau kāmacārataḥ //",
  "SA20asmahsbu:5096": "asadarthasya nimittasyākhyānatā sadarthasya tathatāyāḥ khyānatā āśrayasya parāvṛtter veditavyā tayā hi tadakhyānaṃ ca /",
  "SA20asmahsbu:5097": "saiva mokṣo veditavyaḥ /",
  "SA20asmahsbu:5098": "kiṃ kāraṇaṃ /",
  "SA20asmahsbu:5099": "kāmacārataḥ /",
  "SA20asmahsbu:5100": "tadā hi svatantro bhavati svacittavaśavartī prakṛtyaiva nimittāsamudācārāt /",
  "SA20asmahsbu:5101": "AMsa_19.55 anyonyaṃ tulyajātīyaḥ khyāty arthaḥ sarvato mahān /",
  "SA20asmahsbu:5102": "antarāyakaras tasmāt parijñāyainam utsṛjet //",
  "SA20asmahsbu:5103": "idaṃ kṣetrapariśodhanopāye yathābhūtaparijñānaṃ /",
  "SA20asmahsbu:5104": "bhājanalokārtho mahān anyonyaṃ vartamānas tulyajātīyaḥ khyāty sa evāyam iti /",
  "SA20asmahsbu:5105": "sa caivaṃ khyānād antarāyakaro bhavati buddhakṣetrapariśuddhaye /",
  "SA20asmahsbu:5106": "tasmād antarāyakaraṃ parijñāyainam utsṛjed evaṃ khyātaṃ /",
  "SA20asmahsbu:5107": "aprameyavibhāge ślokaḥ /",
  "SA20asmahsbu:5108": "AMsa_19.56 paripācyaṃ viśodhyaṃ ca prāpyaṃ yogyaṃ ca pācane /",
  "SA20asmahsbu:5109": "samyaktvadeśanāvastu aprameyaṃ hi dhīmatām //",
  "SA20asmahsbu:5110": "pañcavidhaṃ hi vastu bodhisatvānām aprameyaṃ /",
  "SA20asmahsbu:5111": "paripācyaṃ vastu satvadhāturviśeṣeṇa viśodhyaṃ lokadhātur bhājanalokasaṃgṛhītaḥ /",
  "SA20asmahsbu:5112": "prāpyaṃ dharmadhātuḥ /",
  "SA20asmahsbu:5113": "paripācanayogyaṃ vineyadhātuḥ /",
  "SA20asmahsbu:5114": "samyagdeśanāvastu vinayopāyadhātuḥ /",
  "SA20asmahsbu:5115": "deśanābalavibhāge dvau ślokau /",
  "SA20asmahsbu:5116": "AMsa_19.57 bodhisatvacittasya cotpādo notpādakṣāntir eva ca /",
  "SA20asmahsbu:5117": "cakṣuś ca nirmalaṃ hīnam āśravakṣaya eva ca //",
  "SA20asmahsbu:5118": "[Msa_171]",
  "SA20asmahsbu:5119": "AMsa_19.58 saddharmasya sthitir dīrghā vyutpatticchittibhogatā /",
  "SA20asmahsbu:5120": "deśanāyāḥ phalaṃ jñeyaṃ tatprayuktasya dhīmataḥ //",
  "SA20asmahsbu:5121": "deśanāyāṃ prayuktasya bodhisatvasyāṣṭavidhaṃ deśanāyāḥ phalaṃ veditavyaṃ /",
  "SA20asmahsbu:5122": "śrotṛṣu kecid bodhicittam utpādayanti /",
  "SA20asmahsbu:5123": "kecid anutpattikadharmakṣāntiṃ pratilabhante /",
  "SA20asmahsbu:5124": "kecid virajo vigatamalaṃ dharmeṣu dharmeṣu dharmacakṣur utpādayanti hīnayānasaṃgṛhītaṃ /",
  "SA20asmahsbu:5125": "kecid āśravakṣayaṃ prāpnuvanti /",
  "SA20asmahsbu:5126": "saddharmaś ca cirasthitiko bhavati paraṃparādhāraṇatayā /",
  "SA20asmahsbu:5127": "avyutpannānām arthavyutpattir bhavati /",
  "SA20asmahsbu:5128": "saṃśayitānāṃ saṃśayachedo bhavati /",
  "SA20asmahsbu:5129": "viniścitānāṃ saddharmasaṃbhogo bhavati anavadyo prītirasaḥ /",
  "SA20asmahsbu:5130": "mahāyānamahatvavibhāge dvau ślokaḥ /",
  "SA20asmahsbu:5131": "AMsa_19.59 ālambanamahatvaṃ ca pratipatter dvayos tathā /",
  "SA20asmahsbu:5132": "jñānasya vīryārambhasya upāye kauśalasya ca //",
  "SA20asmahsbu:5133": "AMsa_19.60 udāgamamahatvaṃ ca mahatvaṃ buddhakarmaṇaḥ /",
  "SA20asmahsbu:5134": "etan mahatvayogād dhi mahāyānaṃ nirucyate //",
  "SA20asmahsbu:5135": "saptavidhamahatvayogān mahāyānam ity ucyate /",
  "SA20asmahsbu:5136": "ālambanamahatvenāpramāṇavistīrṇasūtrādidharmayogāt /",
  "SA20asmahsbu:5137": "pratipattimahatvena dvayoḥ pratipatteḥ svārthe parārthe ca /",
  "SA20asmahsbu:5138": "jñānamahatvena dvayor jñānātmapudgalanairātmyasya dharmanairātmyasya ca prativedhakāle /",
  "SA20asmahsbu:5139": "vīryārambhamahatvena trīṇi kalpāsaṃkhyeyāni sātatyasatkṛtyaprayogāt /",
  "SA20asmahsbu:5140": "upāyakauśalyamahtvena saṃsārāparityāgāsaṃkleśataḥ /",
  "SA20asmahsbu:5141": "samudāgamamahatvena balavaiśāradyāveṇikabuddhadharmasamudāgamāt /",
  "SA20asmahsbu:5142": "buddhakarmamahtvena ca punaḥ punar abhisaṃbodhimahāparinirvāṇasaṃdarśanataḥ /",
  "SA20asmahsbu:5143": "AMsa_19.61 gotraṃ dharmādhimuktiś ca cittasyotpādanā tathā /",
  "SA20asmahsbu:5144": "dānādipratipattiś ca nyāyām āvakrāntir eva ca //",
  "SA20asmahsbu:5145": "AMsa_19.62 satvānāṃ paripākaś ca kṣetrasya ca viśodhanā /",
  "SA20asmahsbu:5146": "apratiṣṭhitanirvāṇaṃ bodhiḥ śreṣṭhā ca darśanāt darśanā //",
  "SA20asmahsbu:5147": "etena daśavidhena vastunā kṛtsnaṃ mahāyānaṃ saṃgṛhītaṃ /",
  "SA20asmahsbu:5148": "satvānāṃ paripācanaṃ bhūmipartiṣṭhitasya yāvat saptamyāṃ bhūmau veditavyaṃ /",
  "SA20asmahsbu:5149": "kṣetrapariśodhanam apratiṣṭhitanirvāṇaṃ cāvinivartanīyāyāṃ bhūmau trividhāyāṃ /",
  "SA20asmahsbu:5150": "śreṣṭhā bodhir buddhabhūmau /",
  "SA20asmahsbu:5151": "tatraiva cābhisaṃbodhimahāparinirvāṇasaṃdarśanā /",
  "SA20asmahsbu:5152": "[Msa_172] śeṣaṃ gatārthaṃ /",
  "SA20asmahsbu:5153": "boshisatvavibhāge daśa ślokāḥ /",
  "SA20asmahsbu:5154": "ādhimokṣika ekaś ca śuddhādhyāśayiko 'paraḥ /",
  "SA20asmahsbu:5155": "AMsa_19.63 ādhimokṣika ekaś ca śuddhādhyāśayiko 'paraḥ /",
  "SA20asmahsbu:5156": "nimitte cānimitte ca cāry apy anabhisaṃskṛte /",
  "SA20asmahsbu:5157": "bodhisatvā hi vijñeyāḥ pañcaite sarvabhūmiṣu //",
  "SA20asmahsbu:5158": "tatra nimittacārī dvitīyāṃ bhūmim upādāya yāvat ṣaṣṭhyāṃ /",
  "SA20asmahsbu:5159": "animittacārī saptamyāṃ /",
  "SA20asmahsbu:5160": "anabhisaṃskāracārī pareṇa / śeṣaṃ gatārthaṃ /",
  "SA20asmahsbu:5161": "AMsa_19.64 kāmeṣv asaktas triviśuddhakarmā krodhābhibhūmyaṃ guṇatatparaś ca /",
  "SA20asmahsbu:5162": "dharme 'calas tatvagabhīradṛṣṭir bodhau spṛhāvān khalu bodhisatvaḥ //",
  "SA20asmahsbu:5163": "etena ṣaḍpāramitāpratipattito mahābodhipraṇidhānataś ca bodhisatvalakṣaṇaṃ paridīpitaṃ /",
  "SA20asmahsbu:5164": "AMsa_19.65 anugraheccho 'nupaghātadṛṣṭiḥ paropaghāteṣv adhivāsakaś ca /",
  "SA20asmahsbu:5165": "dhīro 'pramattaś ca bahuśrutaś ca parārthayuktaḥ khalu bodhisatvaḥ //",
  "SA20asmahsbu:5166": "19.65 comm. tatra dhīra ārabdhavīryo duḥkhair aviṣādāt /",
  "SA20asmahsbu:5167": "apramatto dhyānasukheṣv asaktaḥ / śeṣaṃ gatārthaṃ /",
  "SA20asmahsbu:5168": "AMsa_19.66 ādīnavajñaḥ svaparigraheṣu bhogeṣv asakto hy anigūḍhavairaḥ /",
  "SA20asmahsbu:5169": "yogī nimitte kuśalo 'kudṛṣṭir adhyātmasaṃsthaḥ khalu bodhisatvaḥ //",
  "SA20asmahsbu:5170": "tatra bhogeṣv asakto yas tān viāya pravrajati /",
  "SA20asmahsbu:5171": "nimittakuśalaḥ śamathādinimittatrayakauśalyāt /",
  "SA20asmahsbu:5172": "adhyātmasaṃstho mahāyānāvikampanāt /",
  "SA20asmahsbu:5173": "mahāyānaṃ hi bodhisatvānām adhyātmaṃ / śeṣaṃ gatārthaṃ /",
  "SA20asmahsbu:5174": "AMsa_19.67 dayānvito hrīguṇasaṃniviṣṭo duḥkhādhivāsāt svasukheṣv asaktaḥ /",
  "SA20asmahsbu:5175": "smṛtipradhānaḥ susamāhitātmā yānāvikāryaḥ khalu bodhisatvaḥ //",
  "SA20asmahsbu:5176": "[Msa_173]",
  "SA20asmahsbu:5177": "tatra smṛtipradhāno dhyānavān smṛtibalena cittasamādhānāt /",
  "SA20asmahsbu:5178": "susamāhitātmā nirvikalpajñānaḥ / śeṣaṃ gatārthaṃ /",
  "SA20asmahsbu:5179": "AMsa_19.68 duḥkhāpaho duḥkhakaro na caiva duḥkhādhivāso na ca duḥkhabhītaḥ /",
  "SA20asmahsbu:5180": "duḥkhād vimukto na ca duḥkhakalpo duḥkhābhyupetaḥ khalu bodhisatvaḥ //",
  "SA20asmahsbu:5181": "tatra duḥkhād vimukto dhyānavān kāmadhātuvairāgyād duḥkhaduḥkhatāmokṣataḥ /",
  "SA20asmahsbu:5182": "duḥkhābhyupetaḥ saṃsārābhyupagamāt / śeṣaṃ gatārthaṃ /",
  "SA20asmahsbu:5183": "AMsa_19.69 dharme rato 'dharmarataḥ dharme 'rato 'dharmarataḥ prakṛtyā dharme jugupsī dharamābhiyuktaḥ /",
  "SA20asmahsbu:5184": "dharme vaśī dharmanirandhakāro dharmapradhānaḥ khalu bodhisatvaḥ //",
  "SA20asmahsbu:5185": "tatra dharme jugupsī akṣāntijugupsanāt /",
  "SA20asmahsbu:5186": "dharme vaśī samāpattau /",
  "SA20asmahsbu:5187": "dharmapradhāno mahābodhiparamaḥ /",
  "SA20asmahsbu:5188": "dharma evātra dharama ukto vṛttānuvṛttyā / śeṣaṃ gatārthaṃ /",
  "SA20asmahsbu:5189": "AMsa_19.70 bhogāpramatto niyamāpramatto rakṣāpramattaḥ kuśalāpramattaḥ /",
  "SA20asmahsbu:5190": "sukhāpramatto dharamāpramatto yānāpramatto khalu bodhisatvaḥ //",
  "SA20asmahsbu:5191": "tatra rakṣāpramattaḥ kṣāntimān svaparacittānurakṣaṇāt /",
  "SA20asmahsbu:5192": "dharmāpramatto yathābhūtadharmajñānāt / śeṣaṃ gatārthaṃ /",
  "SA20asmahsbu:5193": "AMsa_19.71 vimānalajjas tanudoṣalajja amarṣalajjaḥ parihāṇilajjaḥ /",
  "SA20asmahsbu:5194": "viśālavisāralajjas tanudṛṣṭilajjaḥ yānānyalajjaḥ khalu bodhisatvaḥ //",
  "SA20asmahsbu:5195": "tatra vimānalajjo yo 'rthino na vimānayati /",
  "SA20asmahsbu:5196": "tanudoṣalajjo 'ṇumātreṣv avadyeṣu bhyadarśī /",
  "SA20asmahsbu:5197": "tanudṛṣṭilajjo dharmanairātmyaprativedhī /",
  "SA20asmahsbu:5198": "śeṣaṃ gatārthaṃ /",
  "SA20asmahsbu:5199": "sarvair ebhiḥ ślokaiḥ paryāyāntareṇa ṣaḍpāramitāpratipattito mahābodhipraṇidhānataś ca bodhisatvalakṣaṇaṃ paridīpitaṃ /",
  "SA20asmahsbu:5200": "AMsa_19.72 ihāpi cāmutra upekṣaṇena saṃskārayogena vibhutvalābhaiḥ /",
  "SA20asmahsbu:5201": "śamopasamaupadeśena mahāphalena anugrahe vartati bodhisatvaḥ //",
  "SA20asmahsbu:5202": "ihaeva satvānām anugrahe vartate dānena /",
  "SA20asmahsbu:5203": "amutra śīlenopapattiviśeṣaṃ prāpya /",
  "SA20asmahsbu:5204": "saṃskārayogeneti vīryayogena /",
  "SA20asmahsbu:5205": "mahāphalena-iti buddhatvena /",
  "SA20asmahsbu:5206": "śeṣaṃ gatārthaṃ /",
  "SA20asmahsbu:5207": "etena [Msa_174] ṣaḍbhiḥ pāramitābhir mahābodhipraṇidhānena ca yathā satvānugrahe bodhisatvo vartate tat paridīpitaṃ /",
  "SA20asmahsbu:5208": "bodhisatvasāmānyanāmavibhāge aṣṭau ślokāḥ /",
  "SA20asmahsbu:5209": "AMsa_19.73 bodhisatvo mahāsatvo dhīmāṃś caivottamadyutiḥ /",
  "SA20asmahsbu:5210": "jinaputro jinādhāro vijetātha jināṅkuraḥ //",
  "SA20asmahsbu:5211": "AMsa_19.74 vikrāntaḥ paramāścaryaḥ sārthavāho mahāyaśāḥ /",
  "SA20asmahsbu:5212": "kṛpāluś ca mahāpuṇya īśvaro dhārmikas tathā //",
  "SA20asmahsbu:5213": "etāni ṣoḍaśa sarvabodhisatvānām anvarthanāmāni sāmanyena /",
  "SA20asmahsbu:5214": "AMsa_19.75 sutatvabodhaiḥ sumahārthabodhaiḥ sarvāvarthabodhair api nityabodhaiḥ /",
  "SA20asmahsbu:5215": "upāyabodhaiś ca viśeṣaṇena tenocyate hetuna bodhisatvaḥ //",
  "SA20asmahsbu:5216": "pañcavidhena bodhaviśeṣeṇa bodhisatva ity ucyate /",
  "SA20asmahsbu:5217": "pudgalanairātmyabodhena /",
  "SA20asmahsbu:5218": "sarvākārasarvārthabodhena akṣayāvabdhena parinirvāṇasaṃdarśane 'pi /",
  "SA20asmahsbu:5219": "yathāvidhenāyaṃ ca vinayopāyabodhena /",
  "SA20asmahsbu:5220": "AMsa_19.76 ātmānubodhāt tanudṛṣṭibodhād vicitravijñaptivibodhataś ca /",
  "SA20asmahsbu:5221": "sarvasya cābhūtavikalpabodhāt tenocyate hetuna bodhisatvaḥ //",
  "SA20asmahsbu:5222": "atra punaś caturvidhabodhiviśeṣaṃ darśayati cittamanovijñānabodhataḥ /",
  "SA20asmahsbu:5223": "teṣāṃ cābhūtaparikalpatvāvabodhataḥ /",
  "SA20asmahsbu:5224": "tatra cittam ālayavijñānaṃ /",
  "SA20asmahsbu:5225": "manas tadālambanam ātmadṛṣṭyādisaṃyuktaṃ /",
  "SA20asmahsbu:5226": "vijñānaṃ ṣaḍvijñānakāyāḥ",
  "SA20asmahsbu:5227": "AMsa_19.77 abodhabodhād anubodhabodhād abhāvabodhāt prabhavānubodhāt /",
  "SA20asmahsbu:5228": "abodhabodhapratibodhataś ca tenocyate hetuna bodhisatvaḥ //",
  "SA20asmahsbu:5229": "atra punaḥ pañcavidhaṃ bodhaviśeṣaṃ darśayati /",
  "SA20asmahsbu:5230": "avidyābodhāt /",
  "SA20asmahsbu:5231": "vidyābodhāt /",
  "SA20asmahsbu:5232": "parikalpitādisvabhāvatrayabodhāc ca /",
  "SA20asmahsbu:5233": "tatrāvabodhatvena bodhipratibodhāt pariniṣpannasvabhāvabodho veditavyaḥ /",
  "SA20asmahsbu:5234": "AMsa_19.78 anarthabodhāt paramārthabodhāt sarvāvabodhāt sakalārthabodhāt /",
  "SA20asmahsbu:5235": "boddhavyabodhāśrayabodhabodhāt tenocyate hetuna bodhisatvaḥ //",
  "SA20asmahsbu:5236": "[Msa_175]",
  "SA20asmahsbu:5237": "atra pañcavidhaṃ bodhiviśeṣaṃ darśayati /",
  "SA20asmahsbu:5238": "paratantralakṣaṇabodhāt /",
  "SA20asmahsbu:5239": "pariniṣpannabodhāt /",
  "SA20asmahsbu:5240": "sarvajñeyasarvākārabodhāt /",
  "SA20asmahsbu:5241": "bodhyavabodhatrimaṇḍalapariśuddhibodhāc ca /",
  "SA20asmahsbu:5242": "AMsa_19.79 niṣpannabodhāt padabodhataś ca garbhānubodhāt kramadarśanasya /",
  "SA20asmahsbu:5243": "bodhād bhṛśaṃ saṃśayahānibodhāt tenocyate hetuna bodhisatvaḥ //",
  "SA20asmahsbu:5244": "tatra niṣpannabodho buddhatvaṃ /",
  "SA20asmahsbu:5245": "padabodho yena tuṣitabhavane vasati /",
  "SA20asmahsbu:5246": "garbhānubodho yena mātuḥ kukṣim avakrāmati /",
  "SA20asmahsbu:5247": "kramadarśane bodho yena garbhān niṣkramaṇaṃ kāmaparibhogaṃ pravrjyāṃ duṣkaracaryām abhisaṃbodhiṃ ca darśayati /",
  "SA20asmahsbu:5248": "bhṛśaṃ saṃśayahānibodho yena sarvasaṃśayachedāya satvānāṃ dharmacakraṃ pravartayati /",
  "SA20asmahsbu:5249": "AMsa_19.80 lābhī hy alābhī dhīsaṃsthitaś ca boddhānuboddhā pratideśakaś ca /",
  "SA20asmahsbu:5250": "nirjalpabuddhir hatamānamānī hy apakkasaṃpakkamatiś ca dhīmān //",
  "SA20asmahsbu:5251": "atraikādaśavidhenātītādinā bodhena bodhisatvaḥ paridīpitaḥ /",
  "SA20asmahsbu:5252": "tatra lābhī alābhī dhīsaṃsthitaś cātītānāgatapratyutpannair yathākramaṃ /",
  "SA20asmahsbu:5253": "boddhā svayaṃbodhāt /",
  "SA20asmahsbu:5254": "anuboddhā parato bdhāt etenādhyātmikabāhyaṃ bodhaṃ darśayati /",
  "SA20asmahsbu:5255": "pratideśako nirjalpabuddhir ity audārikasūkṣmaṃ /",
  "SA20asmahsbu:5256": "mānī hatamānīti hīnapraṇītaṃ /",
  "SA20asmahsbu:5257": "apakkasaṃpakkamatiś ceti dūrāntikaṃ bodhaṃ darśyati /",
  "SA20asmahsbu:5258": "mahāyānasūtrālaṃkāre guṇādhikāraḥ ekonaviṃśatitamaḥ samāptaḥ",
  "SA20asmahsbu:5259": "CHAPITRE XX-XXI",
  "SA20asmahsbu:5260": "viṃśatitamaḥ ekaviṃśatitamaś cādhikāraḥ",
  "SA20asmahsbu:5261": "liṅgavibhāge dvau ślokau /",
  "SA20asmahsbu:5262": "AMsa_20-21.1 anukampā priyākhyānaṃ dhīratā muktahastatā /",
  "SA20asmahsbu:5263": "gambhīrasaṃdhinirmokṣo liṅgāny etāni dhīmatāṃ //",
  "SA20asmahsbu:5264": "AMsa_20-21.2 parigrahe 'dhimuktyāptāvakhede dvayasaṃgrahe /",
  "SA20asmahsbu:5265": "āśayāc ca prayogāc ca vijñeyaṃ liṅgapañcakaṃ //",
  "SA20asmahsbu:5266": "tatra prathamena ślokena pañca bodhisatvaliṅgani darśayati /",
  "SA20asmahsbu:5267": "dvitīyena teṣāṃ [Msa_176] karma samāsasaṃgrahaṃ ca /",
  "SA20asmahsbu:5268_0": "tatrānukampā bodhicittena satvaparigrahārthaṃ priyākhyānaṃ satvānāṃ buddhaśāsanādhimuktilabhārthaṃ",
  "SA20asmahsbu:5268_1": "dhīratā duṣkaracaryādibhir akhedārthaṃ muktahastatā gambhīrasaṃdhinirmokṣaṇaṃ ca",
  "SA20asmahsbu:5268_2": "dvayena saṃgrahārtham āmiṣeṇa dharmeṇa yathākramaṃ /",
  "SA20asmahsbu:5269": "eṣāṃ pañcānāṃ liṅgānāṃ anukampā āśayato veditavyā /",
  "SA20asmahsbu:5270": "śeṣāṇi prayogataḥ /",
  "SA20asmahsbu:5271": "gṛhipravrajitapakṣavibhāge trayaḥ ślokaḥ /",
  "SA20asmahsbu:5272": "AMsa_20-21.3 bodhisatvā hi satataṃ bhavantaś cakravartinaḥ /",
  "SA20asmahsbu:5273": "prakurvanti hi satvārthaṃ gṛhiṇaḥ sarvajanmasu //",
  "SA20asmahsbu:5274": "AMsa_20-21.4 ādānalabdhā pravrajyā dharmatopagatā parā /",
  "SA20asmahsbu:5275": "nidarśikā ca pravrajayā dhīmatāṃ sarvabhūmiṣu //",
  "SA20asmahsbu:5276": "AMsa_20-21.5 aprameyair guṇair yuktaḥ pakṣaḥ pravrajitasya tu /",
  "SA20asmahsbu:5277": "gṛhiṇo bodhisatvād dhi yatis tasmād viśiṣyate //",
  "SA20asmahsbu:5278": "etena ślokena yādṛśe gṛhapakṣe sthito bodhisatvaḥ satvārthaṃ karoti tatparidīpitaṃ /",
  "SA20asmahsbu:5279": "dvitīyena yādṛśe pravrajitapakṣe /",
  "SA20asmahsbu:5280": "tatra trividhā pravrajyā veditavyā /",
  "SA20asmahsbu:5281": "samādānalabdhā /",
  "SA20asmahsbu:5282": "dharmatālabdhā /",
  "SA20asmahsbu:5283": "nidarśakā ca nirmāṇaiḥ /",
  "SA20asmahsbu:5284": "tṛtīyena gṛhapakṣāt pravrajitapakṣasya viśeṣaḥ paridīpitaḥ /",
  "SA20asmahsbu:5285": "adhyāśayavibhāge ślokaḥ ṣaḍpādaḥ /",
  "SA20asmahsbu:5286": "paratreṣṭaphalecchā ca śubhavṛttāv ihaiva ca /",
  "SA20asmahsbu:5287": "AMsa_20-21.6 paratreṣṭaphalecchā ca śubhavṛttāv ihaiva ca /",
  "SA20asmahsbu:5288": "nirvāṇecchā ca dhīrāṇāṃ satveṣv āśaya iṣyate /",
  "SA20asmahsbu:5289": "aśuddhaś ca viśuddhaś ca suviśuddhaḥ sarvabhūmiṣu //",
  "SA20asmahsbu:5290": "etena samāsataḥ pañcavidho 'dhyāśayaḥ paridīpitaḥ /",
  "SA20asmahsbu:5291": "sukhādhyāśayaḥ /",
  "SA20asmahsbu:5292": "paratreṣṭaphalecchā hitādhyāśayaḥ ihaiva kuśalapravṛttīcchā nirvāṇecchā tadubhayāhyāśaya eveti nānyo veditavyaḥ /",
  "SA20asmahsbu:5293": "aśuddhādikās trayo 'dhyāśayā apraviṣṭānāṃ /",
  "SA20asmahsbu:5294": "bhūmipraviṣṭānāṃ /",
  "SA20asmahsbu:5295": "avinivartanīyabhūmiprāptānāṃ ca yathākramaṃ veditavyāḥ /",
  "SA20asmahsbu:5296": "parigrahavibhāge ślokaḥ /",
  "SA20asmahsbu:5297": "AMsa_20-21.7 praṇidhānāt samāc cittād ādhipatyāt parigrahaḥ /",
  "SA20asmahsbu:5298": "gaṇasya karṣaṇatvāc ca dhīmatāṃ sarvabhūmiṣu //",
  "SA20asmahsbu:5299": "caturvidhaḥ satvaparigraho bodhisatvānāṃ praṇidhānaparigraho veditavyo bodhicittena sarvasatvaparigrahaṇāt /",
  "SA20asmahsbu:5300": "samacittatāparigraha ātmaparasamatālābhād abhisamayakāle /",
  "SA20asmahsbu:5301": "[Msa_177] ādhipatyaparigrahaḥ svāmibhūtasya yeṣām asau svāmī /",
  "SA20asmahsbu:5302": "/",
  "SA20asmahsbu:5303": "gaṇaparikarṣaṇaparigrahaś ca śiṣyagaṇopādānāt /",
  "SA20asmahsbu:5304": "upapattivibhāge ślokaḥ /",
  "SA20asmahsbu:5305": "AMsa_20-21.8 karmaṇaś cādhipatyena praṇidhānasya cāparā /",
  "SA20asmahsbu:5306": "samādheś ca vibhutvasya cotpattir dhīmatāṃ matā //",
  "SA20asmahsbu:5307_0": "caturvidhā bodhisatvānām upapattiḥ karmādhipatyena yādhimukticaryābhūmisthitānāṃ",
  "SA20asmahsbu:5307_1": "karmavaśenābhipretasthānopapattiḥ praṇidhānavaśena yā bhūmipraviṣṭānāṃ sarvastavaparipācanārthaṃ",
  "SA20asmahsbu:5307_2": "tiryagādihīnasthānopapattiḥ /",
  "SA20asmahsbu:5308": "samādhyādhipatyena yā dhyānāni vyāvartya kāmadhātāv upapattiḥ /",
  "SA20asmahsbu:5309": "vibhutvādhipatyena yā nirmāṇais tuṣitabhavanādyupapattisaṃdarśanāt /",
  "SA20asmahsbu:5310": "vihārabhūmivibhāge triṃśat ślokaḥ /",
  "SA20asmahsbu:5311": "AMsa_20-21.9 lakṣaṇāt pudgagalāc chikṣāskandhaniṣpattiliṅgataḥ /",
  "SA20asmahsbu:5312": "nirukteḥ prāptitaś caiva vihāro bhūmir eva ca //",
  "SA20asmahsbu:5313": "lakṣaṇavibhāgam ārabhya pañca ślokāḥ /",
  "SA20asmahsbu:5314": "AMsa_20-21.10 śūnyatā paramātmasya karmanāśe vyavasthitiḥ /",
  "SA20asmahsbu:5315": "vihṛtya sasukhair dhyānair janma kāme tataḥ param //",
  "SA20asmahsbu:5316": "AMsa_20-21.11 tataś ca bodhipakṣāṇāṃ saṃsāre pariṇāmanā /",
  "SA20asmahsbu:5317": "vinā ca cittasaṃkleśaṃ satvānāṃ paripācanā //",
  "SA20asmahsbu:5318": "AMsa_20-21.12 upapattau ca saṃcitya saṃkleśasyānurakṣaṇā /",
  "SA20asmahsbu:5319": "ekāyanapathaśliṣṭā 'nimittaikāntikaḥ pathaḥ //",
  "SA20asmahsbu:5320": "AMsa_20-21.13 animitte 'py anābhogaḥ kṣetrasya ca viśodhanā /",
  "SA20asmahsbu:5321": "satvapākasya niṣpattir jāyate ca tataḥ param //",
  "SA20asmahsbu:5322": "AMsa_20-21.14 samādhidhāraṇīnāṃ ca bodheś caiva viśuddhatā /",
  "SA20asmahsbu:5323": "etasmāc ca vyavasthānād vijñeyaṃ bhūmilakṣaṇam //",
  "SA20asmahsbu:5324": "ekādaśa vihārā ekādaśa bhūmayaḥ /",
  "SA20asmahsbu:5325": "teṣāṃ lakṣaṇaṃ /",
  "SA20asmahsbu:5326": "prathamāyāṃ bhūmau paramaśūnyatābhisamaye lakṣaṇaṃ pudgalanairātmyābhisamayāt /",
  "SA20asmahsbu:5327": "dvitīyāṇāṃ karmaṇām vipranāśavyavasthānaṃ kuśalākuśalakarmapathatatphalavaicitryajñānāt /",
  "SA20asmahsbu:5328": "tṛtīyāyāṃ sātiśayasukhair bodhisatvadhyānair vihṛtyāparihīnasyaiva tebhyaḥ kāmadhātāv upapattiḥ /",
  "SA20asmahsbu:5329": "caturthyā bodhipakṣabahulavihāriṇo 'pi bodhipakṣāṇāṃ saṃsāre pariṇāmanā /",
  "SA20asmahsbu:5330": "pañcamyāṃ caturāryasatyabahulavihāritayā vinātamanaś cittasaṃkleśena satvānāṃ paripācanāyāṃ nānāśāstraśilpapraṇayanāt /",
  "SA20asmahsbu:5331": "ṣaṣṭyāṃ prītyasamutpādabahulavihāritayā [Msa_178] saṃcityabhavopapattau tatra saṃkleśasyānurakṣaṇā /",
  "SA20asmahsbu:5332": "saptamyāṃ miśropamiśratvenaikāyanapathasyāśliṣṭsya śliṣṭa ānimittaikāntiko mārgaḥ /",
  "SA20asmahsbu:5333": "aṣṭamyāṃ animitte 'py anābhogo nirabhisaṃskāra-animittavihāritvād buddhakṣetraviśodhanā ca /",
  "SA20asmahsbu:5334": "navayāṃ pratisaṃvidvaśitayā satvapākaniṣpattiḥ sarvākāraparipācanasāmarthyāt /",
  "SA20asmahsbu:5335": "daśamyāṃ samādhimukhānāṃ dhāraṇīmukhānāṃ ca viśuddhatā /",
  "SA20asmahsbu:5336": "ekādaśyaṃ buddhabhūmau bodhiviśuddhatā lakṣaṇāṃ sarvajñeyāvaraṇaprahāṇāt /",
  "SA20asmahsbu:5337": "bhūmiṣṭhe ca pudgalavibhāgam ārabhya dvau ślokau /",
  "SA20asmahsbu:5338": "AMsa_20-21.15 viśuddhadṛṣṭiḥ suviśuddhaśīlaḥ samāhito dharmavibhūtamānaḥ /",
  "SA20asmahsbu:5339": "saṃtānasaṃkleśaviśuddhibhede nirmāṇa ekakṣaṇalabdhabuddhiḥ //",
  "SA20asmahsbu:5340": "AMsa_20-21.16 upekṣakaḥ kṣetraviśodhakaś ca syāt satvapāke kuśalo maharddhiḥ /",
  "SA20asmahsbu:5341": "saṃpūrṇakāyaś ca nidarśane ca śakto 'bhiṣiktaḥ khalu bodhisatvaḥ //",
  "SA20asmahsbu:5342": "daśasu bhūmiṣu daśa bodhisatvā vyavasthāpyate /",
  "SA20asmahsbu:5343": "prathamāyāṃ viśuddhadṛṣṭiḥ pudgaladharmadṛṣṭipratipakṣajñānalābhāt /",
  "SA20asmahsbu:5344": "dvitīyāyāṃ suviśuddhaśīlaḥ sūkṣmāpattiskhalitasamudācārasyāpy abhāvāt /",
  "SA20asmahsbu:5345": "tṛtīyāyāṃ samāhito bhavaty acyutadhyānasamādhilābhāt /",
  "SA20asmahsbu:5346": "caturthyā dharmavibhūtamānaḥ sūtrādidharmanānātvamānasya vibhūtatvāt /",
  "SA20asmahsbu:5347": "pañcamyāṃ saṃtānabhede nirmāṇo daśabhiś cittāśayaviśuddhisamatābhiḥ sarvasaṃtānasamatāpraveśāt /",
  "SA20asmahsbu:5348": "ṣaṣṭyāṃ saṃkleśavyavadānabhede nirmāṇaḥ pratītyasamutpādatathatābahulavihāritayā kṛṣṇaśuklapakṣābhyāṃ tathatāyāḥ saṃkleśvyavadānādarśanāt /",
  "SA20asmahsbu:5349": "prakṛtiviśuddhitām upādāya /",
  "SA20asmahsbu:5350": "saptamyām ekakṣaṇalabdhabuddhir nirnimittavihārasāmarthyāt pratipakṣaṇaṃ saptatriṃśad bodhpakṣabhāvanātaḥ /",
  "SA20asmahsbu:5351": "aṣṭamyām upekṣakaḥ kṣetraviśodhakaś cānābhoganirnimittavihāritvād miśra-upamiśraprayogataś cāvinivartanīyabhūmipraviṣṭair bodhisatvaiḥ /",
  "SA20asmahsbu:5352": "navamyāṃ satvaparipākakuśalaḥ pūrvavat /",
  "SA20asmahsbu:5353": "daśamyāṃ bodhisatvabhūmau bodhisatvo maharddhikaś ca vyavasthāpyate mahābhijñālābhāt /",
  "SA20asmahsbu:5354": "saṃpūrṇakāyaś cāpramāṇasamādhidhāraṇīmukhasphuraṇād āśrayasya nidarśane ca śakto vyavasthāpyate tuṣitabhavanavāsādinirmāṇanidarśanāt /",
  "SA20asmahsbu:5355": "bhiṣiktaś ca buddhatve sarvabuddhebhyas tatrābhiṣekalābhāt /",
  "SA20asmahsbu:5356": "śikṣāvyavasthānam ārabhya pañca ślokaḥ /",
  "SA20asmahsbu:5357": "AMsa_20-21.17 dharmatāṃ pratividhyeha adhiśīle 'nuśikṣaṇe /",
  "SA20asmahsbu:5358": "adhicitte 'py adhiprajñe prajñā tu dvayagocarā //",
  "SA20asmahsbu:5359": "AMsa_20-21.18 dharmatatvaṃ tadajñānajñānād yā vṛttir eva ca /",
  "SA20asmahsbu:5360": "prajñāyā gocaras tasmād dvibhūmau tadvyavasthitiḥ //",
  "SA20asmahsbu:5361": "[Msa_179]",
  "SA20asmahsbu:5362": "AMsa_20-21.19 śikṣāṇāṃ bhāvanāyāś ca phalam anyac caturvidham /",
  "SA20asmahsbu:5363": "animittasasaṃskāro vihāraḥ prathamaṃ phalam //",
  "SA20asmahsbu:5364": "AMsa_20-21.20 sa evānabhisaṃskāro dvitīyaṃ phalam iṣyate /",
  "SA20asmahsbu:5365": "kṣetraśuddhiś ca satvānāṃ pākaniṣpattir eva ca //",
  "SA20asmahsbu:5366": "AMsa_20-21.21 samādhidhāraṇīnāṃ ca niṣpattiḥ paramaṃ phalaṃ /",
  "SA20asmahsbu:5367": "caturvidhaṃ phalaṃ hy etat caturbhūmisamāśritam //",
  "SA20asmahsbu:5368": "prathamāyāṃ bhūmau dharmatāṃ pratividhya dvitīyāyām adhiśīlaṃ śikṣate /",
  "SA20asmahsbu:5369": "tṛtīyāyām adhicittaṃ /",
  "SA20asmahsbu:5370": "caturthopañcamīṣaṣṭīṣv adhiprajñaṃ /",
  "SA20asmahsbu:5371": "bodhipakṣasaṃgṛhītā hi prajñā caturthāṃ bhūmau /",
  "SA20asmahsbu:5372": "sā punar dvayagocarā bhūmidvaye /",
  "SA20asmahsbu:5373": "dvayaṃ punar dharmatatvaṃ ca duḥkhādisatyaṃ /",
  "SA20asmahsbu:5374": "tadajñānajñānādikā ca vṛttir anulomaḥ partītyasamutpādaḥ /",
  "SA20asmahsbu:5375": "tadajñānādikā hi vṛttir avidyādikā /",
  "SA20asmahsbu:5376": "tajjñānādikā ca vṛttir vidyādikā /",
  "SA20asmahsbu:5377": "tasmād bhūmidvaye 'py adhiprajñāvyavasthānaṃ /",
  "SA20asmahsbu:5378": "ataḥ paraṃ caturvidhaṃ śikṣāphalaṃ caturbhūmisamāśritaṃ veditavyaṃ yathākramaṃ /",
  "SA20asmahsbu:5379": "tatra dvitīyaṃ phalaṃ sa evānimitto vihāro 'nabhisaṃskāraḥ kṣetraśuddhiś ca veditavyaṃ /",
  "SA20asmahsbu:5380": "śeṣaṃ gatārthaṃ /",
  "SA20asmahsbu:5381": "skandhavyavasthānam ārabhya dvau ślokau /",
  "SA20asmahsbu:5382": "dharmatāṃ pratividhyeha śīlaskandhasya śodhanā /",
  "SA20asmahsbu:5383": "AMsa_20-21.22 samādhiprajñāskandhasya tata ūrdhvaṃ viśodhanā //",
  "SA20asmahsbu:5384": "AMsa_20-21.23 vimuktimuktijñānasya tadanyāsu viśodhanā /",
  "SA20asmahsbu:5385": "caturvidhād āvaraṇāt pratighātāvṛter api //",
  "SA20asmahsbu:5386": "tad anyāsv iti saptamyāṃ yāvad buddhabūmāv abhayor vimuktivimuktijñānayor viśodhanā /",
  "SA20asmahsbu:5387": "sā punar vimuktiś caturvidhaphalāvaraṇāc ca veditavyā pratighātāvaraṇāc ca buddhabhūmau /",
  "SA20asmahsbu:5388": "yenānyeṣāṃ jñeye jñānaṃ pratihanyate /",
  "SA20asmahsbu:5389": "buddhānāṃ to tadvimokṣāt sarvatrāpratihataṃ jñānaṃ /",
  "SA20asmahsbu:5390": "śeṣaṃ gatārthaṃ /",
  "SA20asmahsbu:5391": "niṣpattivyavasthānam ārabhya trayaḥ ślokaḥ /",
  "SA20asmahsbu:5392": "AMsa_20-21.24 tad anyāsv iti saptamyāṃ yāvad buddhabūmāv abhayor vimuktivimuktijñānayor viśodhanā /",
  "SA20asmahsbu:5393": "sā punar vimuktiś caturvidhaphalāvaraṇāc ca veditavyā pratighātāvaraṇāc ca buddhabhūmau /",
  "SA20asmahsbu:5394": "yenānyeṣāṃ jñeye jñānaṃ pratihanyate /",
  "SA20asmahsbu:5395": "buddhānāṃ to tadvimokṣāt sarvatrāpratihataṃ jñānaṃ /",
  "SA20asmahsbu:5396": "śeṣaṃ gatārthaṃ /",
  "SA20asmahsbu:5397": "niṣpattivyavasthānam ārabhya trayaḥ ślokaḥ /",
  "SA20asmahsbu:5398": "aniṣpannāś ca niṣpannā vijñeyāḥ sarvabhūmayaḥ /",
  "SA20asmahsbu:5399": "niṣpannā apy aniṣpannā niṣpannāś ca punar matāḥ //",
  "SA20asmahsbu:5400": "AMsa_20-21.25 niṣpattir vijñeyā yathāvyavasthānamanasikāreṇa /",
  "SA20asmahsbu:5401": "tatkalpanatājñānād avikalpanayā ca tasyaiva //",
  "SA20asmahsbu:5402": "AMsa_20-21.26 bhāvanā api niṣpattir acintyaṃ sarvabhūmiṣu /",
  "SA20asmahsbu:5403": "pratyātmavedanīyatvāt buddhānāṃ viṣayād api //",
  "SA20asmahsbu:5404": "[Msa_180]",
  "SA20asmahsbu:5405": "tatrādhimukticaryābhūmir aniṣpannā śeṣā niṣpannā ity etāḥ sarvabhūmayaḥ /",
  "SA20asmahsbu:5406": "niṣpannā api punaḥ saptamāniṣpannāḥ śeṣā niṣpannā nirabhisaṃskāravāhitvāt /",
  "SA20asmahsbu:5407": "yat punaḥ pramuditādibhūmir niṣpannā pūrvamuktā tatra niṣpattir yathāvyavasthāpitabhūmimanasikāreṇa /",
  "SA20asmahsbu:5408": "tasya bhūmivyavasthānasya kalpanāmātrajñānāt tad avikalpanā ca ca veditavyā /",
  "SA20asmahsbu:5409": "yadā tadbhūmivyavasthānaṃ kalpanāmātraṃ jānīte /",
  "SA20asmahsbu:5410": "tad pai ca kalpanāmātraṃ na vikalpayaty evaṃ grāhyagrāhakāvikalpajñānalābhād bhūmipariniṣpattir uktā bhavati /",
  "SA20asmahsbu:5411": "api ca khalu bhūmīnāṃ bhāvanā ca niṣpattiś cobhayam acintyaṃ sarvabhūmiṣu /",
  "SA20asmahsbu:5412": "tathā hi tad bodhisatvānāṃ pratyātmavedanīyaṃ buddhānāṃ ca viṣayo nānyeṣāṃ /",
  "SA20asmahsbu:5413": "bhūmipratiṣṭhasya liṅgavibhāgam ārabhya dvau ślokau /",
  "SA20asmahsbu:5414": "AMsa_20-21.27 adhimuktir hi sarvatra sālokā liṅgam iṣyate /",
  "SA20asmahsbu:5415": "alīnatvam adīnatvam aparapratyayātmatā //",
  "SA20asmahsbu:5416": "AMsa_20-21.28 prativedhaś ca sarvatra sarvatra samacittatā /",
  "SA20asmahsbu:5417": "aneyānunayopāyajñānaṃ maṇḍalajanma ca //",
  "SA20asmahsbu:5418": "etadbhūmipraviṣṭasya bodhisatvasya daśavidhaṃ liṅgaṃ sarvāsu bhūmiṣu veditavyaṃ /",
  "SA20asmahsbu:5419": "yāṃ bhūmiṃ praviṣṭas tatra sāloko yāṃ na praviṣṭas tatrādhimuktir ity etad ekaṃ liṅgaṃ /",
  "SA20asmahsbu:5420": "alīnatvaṃ parmodāragambhīreṣu dharmeṣu /",
  "SA20asmahsbu:5421": "adīnatvaṃ duṣkaracaryāsu /",
  "SA20asmahsbu:5422": "aparapratyayatvaṃ svasyāṃ bhūmau /",
  "SA20asmahsbu:5423": "sarvabhūmiprativedhaś ca tad abhinirhārakauśalyataḥ sarvasatveṣv ātmasamacittatā /",
  "SA20asmahsbu:5424": "aneyā varṇāvarṇaśabdābhyāṃ /",
  "SA20asmahsbu:5425": "ananunayaś cakravartītyādisaṃ pattiṣu /",
  "SA20asmahsbu:5426": "upāyakauśalyam anupalambhas tasya buddhatvopāyajñānāt /",
  "SA20asmahsbu:5427": "buddhaparṣanmaṇḍaleṣu copapattiḥ sarvakālam ity etāni aparāṇi liṅgāni bodhisatvasya /",
  "SA20asmahsbu:5428": "bhūmiṣu pāramitālābhaliṅgavibhāge dvau ślokau /",
  "SA20asmahsbu:5429": "AMsa_20-21.29 nācchando na ca lubdhahrasvahṛdayo na krodhano nālaso nāmaitrīkarūṇāśayo na kumatiḥ kalpair vikalpair hataḥ /",
  "SA20asmahsbu:5430": "no vikṣiptamatiḥ sukhair na ca hato duḥkhair na vā vyāvartate satyaṃ mitram upāśritaḥ śrutaparaḥ pūjāparaḥ śāstari //",
  "SA20asmahsbu:5431": "sarvaṃ puṇyasamuccayaṃ suvipulaṃ kṛtvānyasādhāraṇaṃ saṃbodhau pariṇāmayaty aharaharyo hy uttamopāyavit /",
  "SA20asmahsbu:5432": "AMsa_20-21.30 sarvaṃ puṇyasamuccayaṃ suvipulaṃ kṛtvānyasādhāraṇaṃ saṃbodhau pariṇāmayaty aharaharyo hy uttamopāyavit /",
  "SA20asmahsbu:5433": "[Msa_181]",
  "SA20asmahsbu:5434": "jātaḥ svāyatane sadā śubhakaraḥ krīḍaty abhijñāguṇaiḥ sarveṣām uparisthito guṇanidhir jñeyaḥ sa buddhātmanaḥ //",
  "SA20asmahsbu:5435": "daśapāramitālābhino bodhisatvasya ṣoḍaśavidhaṃ liṅgaṃ darśayati /",
  "SA20asmahsbu:5436": "ṣoḍaśavidaṃ liṅgaṃ /",
  "SA20asmahsbu:5437": "sadā pāramitāpratipatticchandenāvirahitatvaṃ /",
  "SA20asmahsbu:5438": "ṣaḍpāramitāvipakṣaiś ca rahitatvaṃ pratyekaṃ /",
  "SA20asmahsbu:5439": "anyayānamanasikāreṇāvikṣiptatā /",
  "SA20asmahsbu:5440": "saṃpattisukheṣv asaktatā /",
  "SA20asmahsbu:5441": "vipattiduṣkaracaryāduḥkhaiḥ prayogānirvartitā /",
  "SA20asmahsbu:5442": "kalyāṇamitrāśrayaḥ /",
  "SA20asmahsbu:5443": "śrutaparatvaṃ śāstṛpūjāparatvaṃ /",
  "SA20asmahsbu:5444": "samyakpariṇāmanā upāyakauśalyapāramitayā /",
  "SA20asmahsbu:5445": "svāyatanopapattiḥ praṇidhānapāramitayā buddhabodhisatvāvirahitasthānopapatteḥ /",
  "SA20asmahsbu:5446": "sadāśubhakaratve balapāramitayā tadvipakṣadharmāvyavakaraṇāt /",
  "SA20asmahsbu:5447": "abhijñāguṇakrīḍaṇaṃ ca jñānapāramitayā /",
  "SA20asmahsbu:5448": "tatra maitrī vyāpādapraipakṣaḥ sukhopasaṃhārāśayaḥ /",
  "SA20asmahsbu:5449": "karuṇā vihiṃsāpratipakṣo duḥkhāpagamāśayaḥ /",
  "SA20asmahsbu:5450": "svabhāvakalpanaṃ kalpaḥ /",
  "SA20asmahsbu:5451": "viśeṣakalpanaṃ vikalpo veditavhaḥ /",
  "SA20asmahsbu:5452": "tatraivānuśaṃsavibhāge ślokaḥ /",
  "SA20asmahsbu:5453": "AMsa_20-21.31 śamathe vipaśyanāyāṃ ca dvayapañcātmako mataḥ /",
  "SA20asmahsbu:5454": "dhīmatām anuśaṃso hi sarvathā sarvabhūmiṣu //",
  "SA20asmahsbu:5455": "tatraiva pāramitālābhe sarvabhūmiṣu bodhisatvānāṃ sarvaprakāro 'nuśaṃsaḥ /",
  "SA20asmahsbu:5456": "pañcavidho veditavyaḥ /",
  "SA20asmahsbu:5457": "pratikṣaṇaṃ sarvaduaṣṭhulyāśrayaṃ drāvayati /",
  "SA20asmahsbu:5458": "nānātvasaṃjñāvigatiṃ dharmārāmaratiḥ pratilabhate /",
  "SA20asmahsbu:5459": "aparicchinnākāraṃ ca sarvato 'pramāṇaṃ dharmāvabhāsaṃ saṃjānīte /",
  "SA20asmahsbu:5460": "avikalpitāni cāsya viśuddhibhāgīyāni nimittāni samudācaranti /",
  "SA20asmahsbu:5461": "dharmakāyaparipūripariniṣpattaye ca uttarād uttarataraṃ hetusaṃparigrahaṃ karoti /",
  "SA20asmahsbu:5462": "tatra prathamadvitīyau śamathapakṣe veditavyaṃ /",
  "SA20asmahsbu:5463": "tṛtīyacaturthau vipaśyanāpakṣe /",
  "SA20asmahsbu:5464": "śeṣam ubhayapakṣe /",
  "SA20asmahsbu:5465": "bhūminiruktivibhāge nava ślokaḥ /",
  "SA20asmahsbu:5466": "AMsa_20-21.32 paśyatāṃ bodhim āsannāṃ satvārthasya ca sādhanaṃ /",
  "SA20asmahsbu:5467": "tīvra utpadyate modo muditā tena kathyate //",
  "SA20asmahsbu:5468": "atra na kiṃcid vyākhyeyaṃ /",
  "SA20asmahsbu:5469": "dauḥśīlyābhogavaimalyād vimalā bhūmir ucyate /",
  "SA20asmahsbu:5470": "[Msa_182]",
  "SA20asmahsbu:5471": "dauḥśīlyam alasyānyayānamanasikāram alasya cātikramād vimalety ucyate /",
  "SA20asmahsbu:5472": "tasmāt tarhy asmābhis tulyābhinirhāre sarvākārapariśodhanābhinirhāra eva yogaḥ karaṇīya iti vacanāt /",
  "SA20asmahsbu:5473": "AMsa_20-21.33 mahādharmāvabhāsasya karaṇāc ca prabhākarī //",
  "SA20asmahsbu:5474": "tathā hi tasyāṃ samādhibalenāpramāṇadharmaparyeṣaṇadhāraṇāt mahāntaṃ dharmāvabhāsaṃ pareṣāṃ karoti /",
  "SA20asmahsbu:5475": "AMsa_20-21.34 arcirbhūtā yato dharmā bodhipakṣāḥ pradāhakāḥ /",
  "SA20asmahsbu:5476": "arciṣmatīti tadyogāt sā bhūmir dvayadāhataḥ //",
  "SA20asmahsbu:5477": "sā bodhipakṣātmikā prjñā dvayadahanapratyupasthānā tasyāṃ bāhulyena /",
  "SA20asmahsbu:5478": "dvayaṃ punaḥ kleśāvaraṇaṃ jñeyāvaraṇaṃ cātra veditavyaṃ /",
  "SA20asmahsbu:5479": "AMsa_20-21.35 satvānāṃ paripākaś ca svacittasya ca rakṣaṇā /",
  "SA20asmahsbu:5480": "dhīmadbhir jīyate duḥkhaṃ durjayā tena kathyate //",
  "SA20asmahsbu:5481": "tatra satvaparipākābhiyukto 'pi na saṃkliśyate /",
  "SA20asmahsbu:5482": "satvaviprattipattyā tac cobhayaṃ duṣkaratvād durjayaṃ /",
  "SA20asmahsbu:5483": "AMsa_20-21.36 ābhimukhyād dvayasyeha saṃsārasyāpi nirvṛteḥ /",
  "SA20asmahsbu:5484": "uktā hy abhimukhī bhūmiḥ prajñāpāramitāśrayāt //",
  "SA20asmahsbu:5485": "sā hi prajñāpāramitāśrayeṇa nirvāṇasaṃsārayor apratiṣṭhānāt saṃsāranirvāṇayor abhimukhī",
  "SA20asmahsbu:5486": "ekāyanapathaśleṣād bhūmir dūraṃgamā matā /",
  "SA20asmahsbu:5487": "ekāyanapathaḥ pūrvaṃ nirdiṣṭas tadupaśleṣatvāt dūraṃ gatā bhavati prayogapayantagamanāt /",
  "SA20asmahsbu:5488": "AMsa_20-21.37 dvayasaṃjñāvicalanād acalā ca nirucyate //",
  "SA20asmahsbu:5489": "dvābhyāṃ saṃjñābhyāṃ avicalanāt nimittasaṃjñayā animittābhogasaṃjñayā ca /",
  "SA20asmahsbu:5490": "pratisaṃvinmatisādhutvād bhūmiḥ sādhumati matā /",
  "SA20asmahsbu:5491": "[Msa_183]",
  "SA20asmahsbu:5492": "pratisaṃvinmateḥ sādhutvād iti pradhānatvāt /",
  "SA20asmahsbu:5493": "AMsa_20-21.38 dharmameghā dvayavyāpter dharmākāśasya meghavat //",
  "SA20asmahsbu:5494": "dvayavyāpter ity samādhimukhadhāraṇīmukhavyāpanān meghenevākāśasthālīyasyāśrayasaṃniviṣṭasya śrutadharmasya dharmameghety ucyate /",
  "SA20asmahsbu:5495": "AMsa_20-21.39 vividhe śubhanirhāre ratyā viharaṇāt sadā /",
  "SA20asmahsbu:5496": "sarvatra bodhisatvānāṃ vihārabhūmayo matāḥ //",
  "SA20asmahsbu:5497": "vividhakuśalābhinirhāranimittaṃ sadā sarvatra ratyā viharaṇād bodhisatvānāṃ bhūmayo vihārā ity ucyante /",
  "SA20asmahsbu:5498": "AMsa_20-21.40 bhūyo bhūyo 'mitāsv āsu ūrdhvaṃgamanayogataḥ /",
  "SA20asmahsbu:5499": "bhūtāmitābhayārthāya ta eveṣṭā hi bhūmayaḥ //",
  "SA20asmahsbu:5500": "bhūyo bhūyo 'mitāsv āsu ūrdhvaṃgamanayogād bhūtāmitābhayārthāya ta eva vihārāḥ punar bhūmaya ucyante /",
  "SA20asmahsbu:5501": "amitāsv iti daśasu bhūiṣu ekaikasyāpramāṇatvāt /",
  "SA20asmahsbu:5502": "ūrdhvaṃgamanayogād iti uparibhūmigamanayogāt /",
  "SA20asmahsbu:5503": "bhūtāmitābhayārtham ity amitānāṃ bhūtānāṃ bhayaprahāṇārthaṃ /",
  "SA20asmahsbu:5504": "prāptivihāre ślokaḥ /",
  "SA20asmahsbu:5505": "AMsa_20-21.41 bhūmilābhebho 'dhimukteś ca cariteṣu ca vartanāt /",
  "SA20asmahsbu:5506": "prativedhāc ca bhūmīnāṃ niṣpatteś ca caturvidhaḥ //",
  "SA20asmahsbu:5507": "caturvidho bhūmīnāṃ lābhaḥ /",
  "SA20asmahsbu:5508": "adhimuktilābho yathoktādhimuktito 'dhimukticaryābhūmau /",
  "SA20asmahsbu:5509": "caritalābho daśasu dharmacariteṣu ca vartanāt tasyām eva /",
  "SA20asmahsbu:5510": "parmārthaprativedhato ca bhūmipraveśe /",
  "SA20asmahsbu:5511": "niṣpattilābhaś cānvinivartanīyabhūmipraveśe /",
  "SA20asmahsbu:5512": "caryāvibhāge ślokaḥ ṣaḍpādaḥ /",
  "SA20asmahsbu:5513": "mahāyāne 'dhimuktānāṃ hīnayāne ca dehināṃ /",
  "SA20asmahsbu:5514": "AMsa_20-21.42 mahāyāne 'dhimuktānāṃ hīnayāne ca dehināṃ /",
  "SA20asmahsbu:5515": "dvayor āvarjanārthāya vinayāya ca deśitāḥ /",
  "SA20asmahsbu:5516": "caryāś catasro dhīrāṇāṃ yathāsūtrānusārataḥ //",
  "SA20asmahsbu:5517": "tatra pāramitācaryā mahāyānādhimuktānāṃ arthe deśitā /",
  "SA20asmahsbu:5518": "bodhisatvacaryā śrāvakapratyekabuddhayānādhimuktānāṃ /",
  "SA20asmahsbu:5519": "abhijñācaryā dvayor api mahāyānahīnayānādhimuktayoḥ prabhāveṇāvarjanārthaṃ /",
  "SA20asmahsbu:5520": "satvaparipākacaryā dvayor eva paripācanārthaṃ /",
  "SA20asmahsbu:5521": "[Msa_184] paripācanaṃ hy atra vinayanaṃ ca deśitāḥ /",
  "SA20asmahsbu:5522": "buddhaguṇavibhāge bahavaḥ ślokāḥ /",
  "SA20asmahsbu:5523": "apramāṇavibhāge tad buddhastotram ārabhhyaikaḥ /",
  "SA20asmahsbu:5524": "AMsa_20-21.43 anukampakasatveṣu saṃyogavigamāśaya /",
  "SA20asmahsbu:5525": "aviyogāśaya saukhyahitāśaya namo 'stu te //",
  "SA20asmahsbu:5526": "anukampakatvaṃ satveṣu saṃdarśitaṃ /",
  "SA20asmahsbu:5527": "sukhāśayatvaṃ punaḥ sukhasaṃyogaāśayatvena maitryā /",
  "SA20asmahsbu:5528": "duḥkhaviyogāśayatvena ca kāruṇayā /",
  "SA20asmahsbu:5529": "sukhāviyogāśayatvena ca muditayā /",
  "SA20asmahsbu:5530": "hitāśayatvam upekṣayā /",
  "SA20asmahsbu:5531": "sā punar niḥkleśatāśayalakṣaṇā veditavyā /",
  "SA20asmahsbu:5532": "vimokṣābhibhvāyatanakṛtsnāyatanavibhāge ślokaḥ /",
  "SA20asmahsbu:5533": "AMsa_20-21.44 sarvāvaraṇanirmukta sarvalokābhibhū mune /",
  "SA20asmahsbu:5534": "jñānena jñeyaṃ vyāptaṃ te muktacitta namo 'stu te //",
  "SA20asmahsbu:5535": "atra vimokṣaviśeṣaṃ bhagavataḥ sarvakleśajñeyāvaraṇanirmuktatayā darśayati /",
  "SA20asmahsbu:5536": "abhibhvāyatanaviśeṣaṃ sarvalokābhibhūtvena svacittavaśavartanād yatheṣṭālambananirmāṇapariṇāmanatādhiṣṭhānataḥ /",
  "SA20asmahsbu:5537": "kṛtsnāyatanaviśeṣaṃ sarvajñeyajñānenāvyāghātataḥ /",
  "SA20asmahsbu:5538": "ata eva vimokṣādiguṇavipakṣamuktatvāt muktacittaḥ /",
  "SA20asmahsbu:5539": "araṇāvibhāge ślokaḥ /",
  "SA20asmahsbu:5540": "AMsa_20-21.45 aśeṣaṃ sarvasatvānāṃ sarvakleśavināśaka /",
  "SA20asmahsbu:5541": "kleśaprahāraka kliṣṭasānukrośa namo 'stu te //",
  "SA20asmahsbu:5542": "atrāvaraṇāśeṣaṃ bhagavataḥ sarvasatvakleśavinayanād utpāditakleśeṣv api ca tatkleśapratipakṣavighānāt kliṣṭajanānukampayā saṃdarśayati /",
  "SA20asmahsbu:5543": "anye hy araṇāvihāriṇaḥ satvānāṃ kasyacid eva tadālambanasya kleśasyotpattipratyayamātraṃ pratiharanti /",
  "SA20asmahsbu:5544": "na tu kleśasaṃtānād apanayanti /",
  "SA20asmahsbu:5545": "praṇidhijñānaviśeṣe ślokaḥ /",
  "SA20asmahsbu:5546": "AMsa_20-21.46 anābhoga nirāsaṅga avyāghāta samāhita /",
  "SA20asmahsbu:5547": "sadaiva sarvapraśnānāṃ visarjaka namo 'stu te //",
  "SA20asmahsbu:5548": "atra pañcabhir ākārair praṇidhijñānaviśeṣaṃ bhagavataḥ saṃdarśayati /",
  "SA20asmahsbu:5549": "anābhogasaṃmukhībhāvataḥ /",
  "SA20asmahsbu:5550": "nirāsaṅgasaṃmukhībhāvataḥ /",
  "SA20asmahsbu:5551": "sarvajñeyāvyāghātataḥ /",
  "SA20asmahsbu:5552": "sadā samāhitatvataḥ /",
  "SA20asmahsbu:5553": "(Msa 185) sarvasaṃśayachedanataś ca satvānāṃ /",
  "SA20asmahsbu:5554": "anye hi praṇidhjñānaṃ saṃmukhīkurvanti /",
  "SA20asmahsbu:5555": "na cāsaktaṃ samāpattipraveśāpekṣatvāt /",
  "SA20asmahsbu:5556": "na cāvyāhataṃ pradeśajñānāt /",
  "SA20asmahsbu:5557": "na ca sadā samāhitā bhavanti /",
  "SA20asmahsbu:5558": "na ca sarvasaṃśayāṃś chindanti /",
  "SA20asmahsbu:5559": "pratisaṃvidvibhāge ślokaḥ /",
  "SA20asmahsbu:5560": "AMsa_20-21.47 āśraye 'thāśrite deśye vākye jñāne ca deśike /",
  "SA20asmahsbu:5561": "avyāhatamate nityaṃ sudeśika namo 'stu te //",
  "SA20asmahsbu:5562": "atra samāsato yac ca deśyate yena deśyate tatra nityam avyāhatamatitvenabhagavataś catasraḥ pratisaṃvido deśitāḥ /",
  "SA20asmahsbu:5563": "tatra dvayaṃ deśyate āśrayaś ca dharmaḥ /",
  "SA20asmahsbu:5564": "tadāśritaś cārthaḥ /",
  "SA20asmahsbu:5565": "dvayena deśyate vācā jñānena ca /",
  "SA20asmahsbu:5566": "sudeśikatvena tāsāṃ karma saṃdarśitaṃ /",
  "SA20asmahsbu:5567": "abhijñāvibhāge ślokaḥ /",
  "SA20asmahsbu:5568": "AMsa_20-21.48 upetya vacanais teṣāṃ carijña āgatau gatau /",
  "SA20asmahsbu:5569": "niḥsāre caiva satvānāṃ svavavāda namo 'stu te //",
  "SA20asmahsbu:5570": "atra ṣaḍbhir abhijñābhiḥ samyagavavādatvaṃ bhagavato darśitaṃ /",
  "SA20asmahsbu:5571": "upetya vineyasakāśam ṛddhyabhijñayā /",
  "SA20asmahsbu:5572": "teṣāṃ bhāṣayā divyaśrotrābhijñayā cittacaritraṃ jñātvā cetaḥparyāyābhijñayā yathā pūrvāntād ihāgatir yathā ca saṃsārān niḥsāraṇaṃ /",
  "SA20asmahsbu:5573": "tatrāvavādaṃ dadāty avaśiṣṭābhistotṛbhir abhijñābhir yathākramaṃ /",
  "SA20asmahsbu:5574": "lakṣaṇānuvyañjanavibhāge ślokaḥ /",
  "SA20asmahsbu:5575": "AMsa_20-21.49 satpauruṣyaṃ prapadyante tvāṃ dṛṣṭvā sarvadehinaḥ /",
  "SA20asmahsbu:5576": "dṛṣṭamātrāt prasādasya vidhāyaka namo 'stu te //",
  "SA20asmahsbu:5577": "atra lakṣaṇānuvyañjanānāṃ bhagavati mahāpuruṣatvasaṃpratyayena darśanamātrāt prasādajanakatvaṃ karma saṃdarśayitaṃ /",
  "SA20asmahsbu:5578": "pariśuddhivibhāge ślokaḥ /",
  "SA20asmahsbu:5579": "AMsa_20-21.50 ādānasthānasaṃtyāganirmāṇapariṇāmane /",
  "SA20asmahsbu:5580": "samādhijñānavaśitāmanuprāpta namo 'stu te //",
  "SA20asmahsbu:5581": "atra bhagavataś caturvidhayā vaśitayā sarvākārāś catasraḥ pariśuddhayaḥ paridīpitāḥ /",
  "SA20asmahsbu:5582": "[Msa_186] āśrayapariśuddhir ātmabhāvasyādānasthānatyāgavaśitayā /",
  "SA20asmahsbu:5583": "ālambanapariśuddhir nirmāṇapariṇāmanavaśitayā /",
  "SA20asmahsbu:5584": "cittapariśuddhiḥ sarvākārasamādhivaśitayā /",
  "SA20asmahsbu:5585": "prajñāpariśuddhiḥ sarvākārajñānavaśitayā /",
  "SA20asmahsbu:5586": "balavibhāge ślokaḥ /",
  "SA20asmahsbu:5587": "AMsa_20-21.51 upāye śaraṇe śuddhau satvānāṃ vipravādane /",
  "SA20asmahsbu:5588": "mahāyāne ca niryāṇe mārabhañja namo 'stu te //",
  "SA20asmahsbu:5589": "atra caturṣv artheṣu satvānāṃ vipravādanaya māro yas tadbhañjakatvena bhagavato daśānāṃ balānāṃ karma saṃdarśitaṃ /",
  "SA20asmahsbu:5590": "yad utasugatidurgatigamanādyupāyavipravādane /",
  "SA20asmahsbu:5591": "aśaraṇe devādiṣu śaraṇavipravādane /",
  "SA20asmahsbu:5592": "sāśravaśuddhimātreṇa śuddhivipravādane /",
  "SA20asmahsbu:5593": "mahāyānaniryāṇavipravādane ca /",
  "SA20asmahsbu:5594": "sthānāsthānajñānabalena hi bhagavān prathame 'rthe mārabhañjako veditavyaḥ /",
  "SA20asmahsbu:5595": "karmavipākajñānabalena dvitīye /",
  "SA20asmahsbu:5596": "dhyānavimokṣasamādhisamāpattijñānabalena tṛtīye /",
  "SA20asmahsbu:5597": "indriyaparāparatvādijñānabalena caturthe /",
  "SA20asmahsbu:5598": "hīnānīndriyādīni varjayitvā śreṣṭhasaṃniyojanāt /",
  "SA20asmahsbu:5599": "vaiśāradyavibhāge ślokaḥ /",
  "SA20asmahsbu:5600": "AMsa_20-21.52 jñānaprahāṇaniryāṇavighnakārakadeśika /",
  "SA20asmahsbu:5601": "svaparārthe 'nyatīrthyānāṃ nirādhṛṣya namo 'stu te //",
  "SA20asmahsbu:5602": "atra jñānaprahāṇakārakatvena svārthe /",
  "SA20asmahsbu:5603": "niryāṇavighnadeśikatvena ca parārthe /",
  "SA20asmahsbu:5604": "nirādhṛṣyatvād anyatīrthyair bhagavato yathākramaṃ caturvidhaṃ vaiśāradyam udbhāvitaṃ /",
  "SA20asmahsbu:5605": "ārakṣasmṛtyupasthānavibhāge ślokaḥ /",
  "SA20asmahsbu:5606": "AMsa_20-21.53 vigṛhyavaktā parṣatsu dvayasaṃkleśavarjita /",
  "SA20asmahsbu:5607": "nirārakṣa asaṃmoṣa gaṇakarṣa namo 'stu te //",
  "SA20asmahsbu:5608": "anena trīṇy arakṣāṇi trīṇi ca smṛtyupasthānāni bhagavataḥ paridīpitāni /",
  "SA20asmahsbu:5609": "teṣāṃ ca karma gaṇaparikarṣakatvaṃ /",
  "SA20asmahsbu:5610": "tair hi yathākramaṃ vigṛhyavaktā ca bhavati parṣatsu nirārakṣatvāt /",
  "SA20asmahsbu:5611": "dvayasaṃkleśavarjitaś cānunayapratighābhāvād /",
  "SA20asmahsbu:5612": "asaṃmoṣatayā sadābhūyasthitasmṛtitvāt /",
  "SA20asmahsbu:5613": "vāsanāsamudghātavibhāge ślokaḥ /",
  "SA20asmahsbu:5614": "AMsa_20-21.54 cāre vihāre sarvatra nāsty asarvajñaceṣṭitaṃ /",
  "SA20asmahsbu:5615": "sarvadā tava sarvajña bhūtārthika namo 'stu te //",
  "SA20asmahsbu:5616": "anena cāre vihāre vā sarvatra sarvadā vāsarvajñaceṣṭitasyābhāvāt bhagavataḥ /",
  "SA20asmahsbu:5617": "[Msa_187] sarvakleśavāsanāsammudghātaḥ paridīpitaḥ /",
  "SA20asmahsbu:5618": "asarvajño hi kṣīṇakleśo 'py asamudghātitatvād vāsanāyā ekadā bhrāntena hastinā sārdhaṃ samāgacchati bhrāntena rathenety evamādikam asarvajñaceṣṭitaṃ karoti /",
  "SA20asmahsbu:5619": "yathoktaṃ māṇḍavyasūte /",
  "SA20asmahsbu:5620": "tac ca bhūtārthasarvajñatvaṃ nāsti /",
  "SA20asmahsbu:5621": "asaṃmoṣatāvibhāge ślokaḥ /",
  "SA20asmahsbu:5622": "AMsa_20-21.55 sarvasatvārthakṛtyeṣu kālaṃ tvaṃ nātivartase /",
  "SA20asmahsbu:5623": "abandhyakṛtya satatam asaṃmoṣaḥ namo 'stu te //",
  "SA20asmahsbu:5624": "anena yasya satvasya yo 'rthaḥ karaṇīyo yasmin kāle tatkālānativartanāt /",
  "SA20asmahsbu:5625": "abandhyaṃ kṛtyaṃ sadā bhagavata ity asaṃmoṣadharmatvaṃ svabhāvataḥ karmataś ca saṃdarśitaṃ /",
  "SA20asmahsbu:5626": "mahākaruṇāvibhāge ślokaḥ /",
  "SA20asmahsbu:5627": "AMsa_20-21.56 sarvalokamahorātraṃ ṣaṭkṛtvaḥ pratyavekṣase /",
  "SA20asmahsbu:5628": "mahākaruṇayā yukta hitāśaya namo 'stu te //",
  "SA20asmahsbu:5629": "atra mahākaruṇā bhagavataḥ karmataḥ svabhāvataś ca paridīpitā /",
  "SA20asmahsbu:5630": "mahākaruṇayā hi bhagavān ṣaḍkṛtvo rātrindivena lokaṃ pratyavekṣate ko hīyate ko vardhate ity evamādi /",
  "SA20asmahsbu:5631": "tadyogāc ca bhagavataḥ sarvasatveṣu nityaṃ hitāśayaḥ /",
  "SA20asmahsbu:5632": "āveṇikaguṇavibhāge ślokaḥ /",
  "SA20asmahsbu:5633": "AMsa_20-21.57 cāreṇādhigamenāpi jñānenāpi ca karmaṇā /",
  "SA20asmahsbu:5634": "sarvaśrāvakapratyekabuddhottama namo 'stu te //",
  "SA20asmahsbu:5635": "atra cārasasṃ gṛhītaiḥ ṣaḍbhir āveṇikair buddhadharmaiḥ /",
  "SA20asmahsbu:5636": "adhigamasaṃgṛhītaiḥ ṣaḍbhiḥ /",
  "SA20asmahsbu:5637": "jñānasaṃgṛhītais tribhiḥ /",
  "SA20asmahsbu:5638": "karmasaṃgṛhītaiś ca tribhiḥ /",
  "SA20asmahsbu:5639": "tadanyasatvottamānām api śrāvakapratyekabuddhānām antikād uttamatvena sarvasatvottamatvaṃ paridīpitaṃ /",
  "SA20asmahsbu:5640": "tatra nāsti tathāgatasya skhalitaṃ /",
  "SA20asmahsbu:5641": "nāsti ravitaṃ /",
  "SA20asmahsbu:5642": "nāsti muṣitā smṛtiḥ /",
  "SA20asmahsbu:5643": "nāsty asamāhitaṃ cittaṃ /",
  "SA20asmahsbu:5644": "nāsti nānātvasaṃjñā /",
  "SA20asmahsbu:5645": "nāsty apratisaṃkhyāyopekṣeti cārasaṃgṛhītāḥ ṣaḍāveṇikā buddhadharmā ye buddhasyaiva saṃvidyante nānyeṣāṃ /",
  "SA20asmahsbu:5646": "nāsti chandaparihāṇir nāsti vīryasmṛtisamādhiprajñāvimuktiparihāṇir ity adhigamasaṃgṛhītāḥ ṣaḍ /",
  "SA20asmahsbu:5647": "atīte adhvani tathāgatasyāsaṅgam apratihataṃ jñānaṃ /",
  "SA20asmahsbu:5648": "anāgate pratyutpanne adhvani tathāgatasyāsaṅgam apratihataṃ jñānam iti /",
  "SA20asmahsbu:5649": "jñānasaṃgṛhītās trayaḥ /",
  "SA20asmahsbu:5650": "sarvaṃ tathāgatasya [Msa_188] kāyakarma jñānapūrvaṃgamaṃ jñānānuparivarti /",
  "SA20asmahsbu:5651": "sarvaṃ vākkarma sarvaṃ manaskarmeti karmasaṃgṛhāitās trayaḥ /",
  "SA20asmahsbu:5652": "sarvākārajñatāvibhāge ślokaḥ /",
  "SA20asmahsbu:5653": "AMsa_20-21.58 tribhiḥ kāyair mahābodhiṃ sarvākārām upāgata /",
  "SA20asmahsbu:5654": "sarvatra sarvasatvānāṃ kāṅkṣāchida namo 'stu te //",
  "SA20asmahsbu:5655": "anena tribhiś ca kāyaiḥ sarvākārabodhyupagamatvāt sarvajñeyasarvākārajñānāc ca sarvākārajñatā bhagavataḥ paridīpitā /",
  "SA20asmahsbu:5656": "trayaḥ kāyāḥ svābhāvikaḥ sāṃbhogiko nairmāṇikaś ca /",
  "SA20asmahsbu:5657": "sarvajñeyasarvākārajñānaṃ punar atra sarvasatvānāṃ devamanuṣyādīnāṃ sarvasaṃśayacchedena karmaṇā nirdiṣṭaṃ /",
  "SA20asmahsbu:5658": "pāramitāparipūrivibhāge ślokaḥ /",
  "SA20asmahsbu:5659": "AMsa_20-21.59 niravagraha nirdoṣa niṣkāluṣyānavasthita /",
  "SA20asmahsbu:5660": "āniṅkṣya sarvadharmeṣu niṣprapañca namo 'stu te //",
  "SA20asmahsbu:5661": "anena sakalaṣaḍpāramitāvipakṣanirmuktatayā ṣaḍpāramitāparipūrir bhagavata udbhāvitā /",
  "SA20asmahsbu:5662": "tatrānavagrahatvaṃ bhoganirāgrahatvād veditavyaṃ /",
  "SA20asmahsbu:5663": "nirdoṣatvaṃ nirmalakāyādikarmatvāt /",
  "SA20asmahsbu:5664": "niṣkāluṣyatvaṃ lokadharmaduḥkhābhyāṃ cittākaluṣīkaraṇāt /",
  "SA20asmahsbu:5665": "anavasthitatvam alpāvaraṇamātrādhigamānavasthānāt /",
  "SA20asmahsbu:5666": "/",
  "SA20asmahsbu:5667": "āniṅkṣyatvam avikṣepāt /",
  "SA20asmahsbu:5668": "niṣprapañcatvaṃ sarvavikalpaprapañcāsamudācārāt /",
  "SA20asmahsbu:5669": "buddhalakṣaṇavibhāge dvau ślokau /",
  "SA20asmahsbu:5670": "AMsa_20-21.60 niṣpannaparamārtho 'si sarvabhūmiviniḥsṛtaḥ /",
  "SA20asmahsbu:5671": "sarvasatvāgratāṃ prāptaḥ sarvasatvavimocakaḥ //",
  "SA20asmahsbu:5672": "AMsa_20-21.61 akṣayair asamair yukto guṇair lokeṣu dṛśyase /",
  "SA20asmahsbu:5673": "maṇḍaleṣv apy adṛśyaś ca sarvathā devamānuṣaiḥ //",
  "SA20asmahsbu:5674": "atra ṣaḍbhiḥ svabhāvahetuphalakarmayogavṛttyarthair buddhalakṣaṇaṃ paridīpitaṃ /",
  "SA20asmahsbu:5675": "tatra viśuddhā tathatā niṣpannaḥ paramārthaḥ /",
  "SA20asmahsbu:5676": "sa ca buddhānāṃ svabhāvaḥ /",
  "SA20asmahsbu:5677": "sarvabodhisatvabhūminiryātatvaṃ hetuḥ /",
  "SA20asmahsbu:5678": "sarvasatvāgratāṃ prāptatvaṃ yogaḥ /",
  "SA20asmahsbu:5679": "nānālokadhātuṣu dṛśyamānatā nirmāṇakāyena [Msa_189] parṣaṇmaṇḍaleṣv api dṛśyamānatā sāṃbhogikena kāyena /",
  "SA20asmahsbu:5680": "sarvathā cādṛśyamānatā dharmakāyeneti trividhā prabhedavṛttir iti /",
  "SA20asmahsbu:5681": "mahāyānasūtrālaṃkāreṣu vyavadātasamayamahābodhisatvabhāṣite",
  "SA20asmahsbu:5682": "caryāpratiṣṭhādhikāro nāmaikaviṃśatitamo 'dhikāraḥ",
  "SA20asmahsbu:5683": "samāptaś ca mahāyānasūtrālaṃkāra iti //"
}