{
  "GV01rv_hn06u:0": "#",
  "GV01rv_hn06u:1": "Ṛgveda 6",
  "GV01rv_hn06u:2": "RV_6,001.01a tvaṃ hy agne prathamo manotāsyā dhiyo abhavo dasma hotā |",
  "GV01rv_hn06u:3": "RV_6,001.01c tvaṃ sīṃ vṛṣann akṛṇor duṣṭarītu saho viśvasmai sahase sahadhyai ||",
  "GV01rv_hn06u:4": "RV_6,001.02a adhā hotā ny asīdo yajīyān iḷas pada iṣayann īḍyaḥ san |",
  "GV01rv_hn06u:5": "RV_6,001.02c taṃ tvā naraḥ prathamaṃ devayanto maho rāye citayanto anu gman ||",
  "GV01rv_hn06u:6": "RV_6,001.03a vṛteva yantam bahubhir vasavyais tve rayiṃ jāgṛvāṃso anu gman |",
  "GV01rv_hn06u:7": "RV_6,001.03c ruśantam agniṃ darśatam bṛhantaṃ vapāvantaṃ viśvahā dīdivāṃsam ||",
  "GV01rv_hn06u:8": "RV_6,001.04a padaṃ devasya namasā vyantaḥ śravasyavaḥ śrava āpann amṛktam |",
  "GV01rv_hn06u:9": "RV_6,001.04c nāmāni cid dadhire yajñiyāni bhadrāyāṃ te raṇayanta saṃdṛṣṭau ||",
  "GV01rv_hn06u:10": "RV_6,001.05a tvāṃ vardhanti kṣitayaḥ pṛthivyāṃ tvāṃ rāya ubhayāso janānām |",
  "GV01rv_hn06u:11": "RV_6,001.05c tvaṃ trātā taraṇe cetyo bhūḥ pitā mātā sadam in mānuṣāṇām ||",
  "GV01rv_hn06u:12": "RV_6,001.06a saparyeṇyaḥ sa priyo vikṣv agnir hotā mandro ni ṣasādā yajīyān |",
  "GV01rv_hn06u:13": "RV_6,001.06c taṃ tvā vayaṃ dama ā dīdivāṃsam upa jñubādho namasā sadema ||",
  "GV01rv_hn06u:14": "RV_6,001.07a taṃ tvā vayaṃ sudhyo navyam agne sumnāyava īmahe devayantaḥ |",
  "GV01rv_hn06u:15": "RV_6,001.07c tvaṃ viśo anayo dīdyāno divo agne bṛhatā rocanena ||",
  "GV01rv_hn06u:16": "RV_6,001.08a viśāṃ kaviṃ viśpatiṃ śaśvatīnāṃ nitośanaṃ vṛṣabhaṃ carṣaṇīnām |",
  "GV01rv_hn06u:17": "RV_6,001.08c pretīṣaṇim iṣayantam pāvakaṃ rājantam agniṃ yajataṃ rayīṇām ||",
  "GV01rv_hn06u:18": "RV_6,001.09a so agna īje śaśame ca marto yas ta ānaṭ samidhā havyadātim |",
  "GV01rv_hn06u:19": "RV_6,001.09c ya āhutim pari vedā namobhir viśvet sa vāmā dadhate tvotaḥ ||",
  "GV01rv_hn06u:20": "RV_6,001.10a asmā u te mahi mahe vidhema namobhir agne samidhota havyaiḥ |",
  "GV01rv_hn06u:21": "RV_6,001.10c vedī sūno sahaso gīrbhir ukthair ā te bhadrāyāṃ sumatau yatema ||",
  "GV01rv_hn06u:22": "RV_6,001.11a ā yas tatantha rodasī vi bhāsā śravobhiś ca śravasyas tarutraḥ |",
  "GV01rv_hn06u:23": "RV_6,001.11c bṛhadbhir vājai sthavirebhir asme revadbhir agne vitaraṃ vi bhāhi ||",
  "GV01rv_hn06u:24": "RV_6,001.12a nṛvad vaso sadam id dhehy asme bhūri tokāya tanayāya paśvaḥ |",
  "GV01rv_hn06u:25": "RV_6,001.12c pūrvīr iṣo bṛhatīr āre-aghā asme bhadrā sauśravasāni santu ||",
  "GV01rv_hn06u:26": "RV_6,001.13a purūṇy agne purudhā tvāyā vasūni rājan vasutā te aśyām |",
  "GV01rv_hn06u:27": "RV_6,001.13c purūṇi hi tve puruvāra santy agne vasu vidhate rājani tve ||",
  "GV01rv_hn06u:28": "RV_6,002.01a tvaṃ hi kṣaitavad yaśo 'gne mitro na patyase |",
  "GV01rv_hn06u:29": "RV_6,002.01c tvaṃ vicarṣaṇe śravo vaso puṣṭiṃ na puṣyasi ||",
  "GV01rv_hn06u:30": "RV_6,002.02a tvāṃ hi ṣmā carṣaṇayo yajñebhir gīrbhir īḷate |",
  "GV01rv_hn06u:31": "RV_6,002.02c tvāṃ vājī yāty avṛko rajastūr viśvacarṣaṇiḥ ||",
  "GV01rv_hn06u:32": "RV_6,002.03a sajoṣas tvā divo naro yajñasya ketum indhate |",
  "GV01rv_hn06u:33": "RV_6,002.03c yad dha sya mānuṣo janaḥ sumnāyur juhve adhvare ||",
  "GV01rv_hn06u:34": "RV_6,002.04a ṛdhad yas te sudānave dhiyā martaḥ śaśamate |",
  "GV01rv_hn06u:35": "RV_6,002.04c ūtī ṣa bṛhato divo dviṣo aṃho na tarati ||",
  "GV01rv_hn06u:36": "RV_6,002.05a samidhā yas ta āhutiṃ niśitim martyo naśat |",
  "GV01rv_hn06u:37": "RV_6,002.05c vayāvantaṃ sa puṣyati kṣayam agne śatāyuṣam ||",
  "GV01rv_hn06u:38": "RV_6,002.06a tveṣas te dhūma ṛṇvati divi ṣañ chukra ātataḥ |",
  "GV01rv_hn06u:39": "RV_6,002.06c sūro na hi dyutā tvaṃ kṛpā pāvaka rocase ||",
  "GV01rv_hn06u:40": "RV_6,002.07a adhā hi vikṣv īḍyo 'si priyo no atithiḥ |",
  "GV01rv_hn06u:41": "RV_6,002.07c raṇvaḥ purīva jūryaḥ sūnur na trayayāyyaḥ ||",
  "GV01rv_hn06u:42": "RV_6,002.08a kratvā hi droṇe ajyase 'gne vājī na kṛtvyaḥ |",
  "GV01rv_hn06u:43": "RV_6,002.08c parijmeva svadhā gayo 'tyo na hvāryaḥ śiśuḥ ||",
  "GV01rv_hn06u:44": "RV_6,002.09a tvaṃ tyā cid acyutāgne paśur na yavase |",
  "GV01rv_hn06u:45": "RV_6,002.09c dhāmā ha yat te ajara vanā vṛścanti śikvasaḥ ||",
  "GV01rv_hn06u:46": "RV_6,002.10a veṣi hy adhvarīyatām agne hotā dame viśām |",
  "GV01rv_hn06u:47": "RV_6,002.10c samṛdho viśpate kṛṇu juṣasva havyam aṅgiraḥ ||",
  "GV01rv_hn06u:48": "RV_6,002.11a acchā no mitramaho deva devān agne vocaḥ sumatiṃ rodasyoḥ |",
  "GV01rv_hn06u:49": "RV_6,002.11c vīhi svastiṃ sukṣitiṃ divo nṝn dviṣo aṃhāṃsi duritā tarema tā tarema tavāvasā tarema ||",
  "GV01rv_hn06u:50": "RV_6,003.01a agne sa kṣeṣad ṛtapā ṛtejā uru jyotir naśate devayuṣ ṭe |",
  "GV01rv_hn06u:51": "RV_6,003.01c yaṃ tvam mitreṇa varuṇaḥ sajoṣā deva pāsi tyajasā martam aṃhaḥ ||",
  "GV01rv_hn06u:52": "RV_6,003.02a īje yajñebhiḥ śaśame śamībhir ṛdhadvārāyāgnaye dadāśa |",
  "GV01rv_hn06u:53": "RV_6,003.02c evā cana taṃ yaśasām ajuṣṭir nāṃho martaṃ naśate na pradṛptiḥ ||",
  "GV01rv_hn06u:54": "RV_6,003.03a sūro na yasya dṛśatir arepā bhīmā yad eti śucatas ta ā dhīḥ |",
  "GV01rv_hn06u:55": "RV_6,003.03c heṣasvataḥ śurudho nāyam aktoḥ kutrā cid raṇvo vasatir vanejāḥ ||",
  "GV01rv_hn06u:56": "RV_6,003.04a tigmaṃ cid ema mahi varpo asya bhasad aśvo na yamasāna āsā |",
  "GV01rv_hn06u:57": "RV_6,003.04c vijehamānaḥ paraśur na jihvāṃ dravir na drāvayati dāru dhakṣat ||",
  "GV01rv_hn06u:58": "RV_6,003.05a sa id asteva prati dhād asiṣyañ chiśīta tejo 'yaso na dhārām |",
  "GV01rv_hn06u:59": "RV_6,003.05c citradhrajatir aratir yo aktor ver na druṣadvā raghupatmajaṃhāḥ ||",
  "GV01rv_hn06u:60": "RV_6,003.06a sa īṃ rebho na prati vasta usrāḥ śociṣā rārapīti mitramahāḥ |",
  "GV01rv_hn06u:61": "RV_6,003.06c naktaṃ ya īm aruṣo yo divā nṝn amartyo aruṣo yo divā nṝn ||",
  "GV01rv_hn06u:62": "RV_6,003.07a divo na yasya vidhato navīnod vṛṣā rukṣa oṣadhīṣu nūnot |",
  "GV01rv_hn06u:63": "RV_6,003.07c ghṛṇā na yo dhrajasā patmanā yann ā rodasī vasunā daṃ supatnī ||",
  "GV01rv_hn06u:64": "RV_6,003.08a dhāyobhir vā yo yujyebhir arkair vidyun na davidyot svebhiḥ śuṣmaiḥ |",
  "GV01rv_hn06u:65": "RV_6,003.08c śardho vā yo marutāṃ tatakṣa ṛbhur na tveṣo rabhasāno adyaut ||",
  "GV01rv_hn06u:66": "RV_6,004.01a yathā hotar manuṣo devatātā yajñebhiḥ sūno sahaso yajāsi |",
  "GV01rv_hn06u:67": "RV_6,004.01c evā no adya samanā samānān uśann agna uśato yakṣi devān ||",
  "GV01rv_hn06u:68": "RV_6,004.02a sa no vibhāvā cakṣaṇir na vastor agnir vandāru vedyaś cano dhāt |",
  "GV01rv_hn06u:69": "RV_6,004.02c viśvāyur yo amṛto martyeṣūṣarbhud bhūd atithir jātavedāḥ ||",
  "GV01rv_hn06u:70": "RV_6,004.03a dyāvo na yasya panayanty abhvam bhāsāṃsi vaste sūryo na śukraḥ |",
  "GV01rv_hn06u:71": "RV_6,004.03c vi ya inoty ajaraḥ pāvako 'śnasya cic chiśnathat pūrvyāṇi ||",
  "GV01rv_hn06u:72": "RV_6,004.04a vadmā hi sūno asy admasadvā cakre agnir januṣājmānnam |",
  "GV01rv_hn06u:73": "RV_6,004.04c sa tvaṃ na ūrjasana ūrjaṃ dhā rājeva jer avṛke kṣeṣy antaḥ ||",
  "GV01rv_hn06u:74": "RV_6,004.05a nitikti yo vāraṇam annam atti vāyur na rāṣṭry aty ety aktūn |",
  "GV01rv_hn06u:75": "RV_6,004.05c turyāma yas ta ādiśām arātīr atyo na hrutaḥ patataḥ parihrut ||",
  "GV01rv_hn06u:76": "RV_6,004.06a ā sūryo na bhānumadbhir arkair agne tatantha rodasī vi bhāsā |",
  "GV01rv_hn06u:77": "RV_6,004.06c citro nayat pari tamāṃsy aktaḥ śociṣā patmann auśijo na dīyan ||",
  "GV01rv_hn06u:78": "RV_6,004.07a tvāṃ hi mandratamam arkaśokair vavṛmahe mahi naḥ śroṣy agne |",
  "GV01rv_hn06u:79": "RV_6,004.07c indraṃ na tvā śavasā devatā vāyum pṛṇanti rādhasā nṛtamāḥ ||",
  "GV01rv_hn06u:80": "RV_6,004.08a nū no agne 'vṛkebhiḥ svasti veṣi rāyaḥ pathibhiḥ parṣy aṃhaḥ |",
  "GV01rv_hn06u:81": "RV_6,004.08c tā sūribhyo gṛṇate rāsi sumnam madema śatahimāḥ suvīrāḥ ||",
  "GV01rv_hn06u:82": "RV_6,005.01a huve vaḥ sūnuṃ sahaso yuvānam adroghavācam matibhir yaviṣṭham |",
  "GV01rv_hn06u:83": "RV_6,005.01c ya invati draviṇāni pracetā viśvavārāṇi puruvāro adhruk ||",
  "GV01rv_hn06u:84": "RV_6,005.02a tve vasūni purvaṇīka hotar doṣā vastor erire yajñiyāsaḥ |",
  "GV01rv_hn06u:85": "RV_6,005.02c kṣāmeva viśvā bhuvanāni yasmin saṃ saubhagāni dadhire pāvake ||",
  "GV01rv_hn06u:86": "RV_6,005.03a tvaṃ vikṣu pradivaḥ sīda āsu kratvā rathīr abhavo vāryāṇām |",
  "GV01rv_hn06u:87": "RV_6,005.03c ata inoṣi vidhate cikitvo vy ānuṣag jātavedo vasūni ||",
  "GV01rv_hn06u:88": "RV_6,005.04a yo naḥ sanutyo abhidāsad agne yo antaro mitramaho vanuṣyāt |",
  "GV01rv_hn06u:89": "RV_6,005.04c tam ajarebhir vṛṣabhis tava svais tapā tapiṣṭha tapasā tapasvān ||",
  "GV01rv_hn06u:90": "RV_6,005.05a yas te yajñena samidhā ya ukthair arkebhiḥ sūno sahaso dadāśat |",
  "GV01rv_hn06u:91": "RV_6,005.05c sa martyeṣv amṛta pracetā rāyā dyumnena śravasā vi bhāti ||",
  "GV01rv_hn06u:92": "RV_6,005.06a sa tat kṛdhīṣitas tūyam agne spṛdho bādhasva sahasā sahasvān |",
  "GV01rv_hn06u:93": "RV_6,005.06c yac chasyase dyubhir akto vacobhis taj juṣasva jaritur ghoṣi manma ||",
  "GV01rv_hn06u:94": "RV_6,005.07a aśyāma taṃ kāmam agne tavotī aśyāma rayiṃ rayivaḥ suvīram |",
  "GV01rv_hn06u:95": "RV_6,005.07c aśyāma vājam abhi vājayanto 'śyāma dyumnam ajarājaraṃ te ||",
  "GV01rv_hn06u:96": "RV_6,006.01a pra navyasā sahasaḥ sūnum acchā yajñena gātum ava icchamānaḥ |",
  "GV01rv_hn06u:97": "RV_6,006.01c vṛścadvanaṃ kṛṣṇayāmaṃ ruśantaṃ vītī hotāraṃ divyaṃ jigāti ||",
  "GV01rv_hn06u:98": "RV_6,006.02a sa śvitānas tanyatū rocanasthā ajarebhir nānadadbhir yaviṣṭhaḥ |",
  "GV01rv_hn06u:99": "RV_6,006.02c yaḥ pāvakaḥ purutamaḥ purūṇi pṛthūny agnir anuyāti bharvan ||",
  "GV01rv_hn06u:100": "RV_6,006.03a vi te viṣvag vātajūtāso agne bhāmāsaḥ śuce śucayaś caranti |",
  "GV01rv_hn06u:101": "RV_6,006.03c tuvimrakṣāso divyā navagvā vanā vananti dhṛṣatā rujantaḥ ||",
  "GV01rv_hn06u:102": "RV_6,006.04a ye te śukrāsaḥ śucayaḥ śuciṣmaḥ kṣāṃ vapanti viṣitāso aśvāḥ |",
  "GV01rv_hn06u:103": "RV_6,006.04c adha bhramas ta urviyā vi bhāti yātayamāno adhi sānu pṛśneḥ ||",
  "GV01rv_hn06u:104": "RV_6,006.05a adha jihvā pāpatīti pra vṛṣṇo goṣuyudho nāśaniḥ sṛjānā |",
  "GV01rv_hn06u:105": "RV_6,006.05c śūrasyeva prasitiḥ kṣātir agner durvartur bhīmo dayate vanāni ||",
  "GV01rv_hn06u:106": "RV_6,006.06a ā bhānunā pārthivāni jrayāṃsi mahas todasya dhṛṣatā tatantha |",
  "GV01rv_hn06u:107": "RV_6,006.06c sa bādhasvāpa bhayā sahobhi spṛdho vanuṣyan vanuṣo ni jūrva ||",
  "GV01rv_hn06u:108": "RV_6,006.07a sa citra citraṃ citayantam asme citrakṣatra citratamaṃ vayodhām |",
  "GV01rv_hn06u:109": "RV_6,006.07c candraṃ rayim puruvīram bṛhantaṃ candra candrābhir gṛṇate yuvasva ||",
  "GV01rv_hn06u:110": "RV_6,007.01a mūrdhānaṃ divo aratim pṛthivyā vaiśvānaram ṛta ā jātam agnim |",
  "GV01rv_hn06u:111": "RV_6,007.01c kaviṃ samrājam atithiṃ janānām āsann ā pātraṃ janayanta devāḥ ||",
  "GV01rv_hn06u:112": "RV_6,007.02a nābhiṃ yajñānāṃ sadanaṃ rayīṇām mahām āhāvam abhi saṃ navanta |",
  "GV01rv_hn06u:113": "RV_6,007.02c vaiśvānaraṃ rathyam adhvarāṇāṃ yajñasya ketuṃ janayanta devāḥ ||",
  "GV01rv_hn06u:114": "RV_6,007.03a tvad vipro jāyate vājy agne tvad vīrāso abhimātiṣāhaḥ |",
  "GV01rv_hn06u:115": "RV_6,007.03c vaiśvānara tvam asmāsu dhehi vasūni rājan spṛhayāyyāṇi ||",
  "GV01rv_hn06u:116": "RV_6,007.04a tvāṃ viśve amṛta jāyamānaṃ śiśuṃ na devā abhi saṃ navante |",
  "GV01rv_hn06u:117": "RV_6,007.04c tava kratubhir amṛtatvam āyan vaiśvānara yat pitror adīdeḥ ||",
  "GV01rv_hn06u:118": "RV_6,007.05a vaiśvānara tava tāni vratāni mahāny agne nakir ā dadharṣa |",
  "GV01rv_hn06u:119": "RV_6,007.05c yaj jāyamānaḥ pitror upasthe 'vindaḥ ketuṃ vayuneṣv ahnām ||",
  "GV01rv_hn06u:120": "RV_6,007.06a vaiśvānarasya vimitāni cakṣasā sānūni divo amṛtasya ketunā |",
  "GV01rv_hn06u:121": "RV_6,007.06c tasyed u viśvā bhuvanādhi mūrdhani vayā iva ruruhuḥ sapta visruhaḥ ||",
  "GV01rv_hn06u:122": "RV_6,007.07a vi yo rajāṃsy amimīta sukratur vaiśvānaro vi divo rocanā kaviḥ |",
  "GV01rv_hn06u:123": "RV_6,007.07c pari yo viśvā bhuvanāni paprathe 'dabdho gopā amṛtasya rakṣitā ||",
  "GV01rv_hn06u:124": "RV_6,008.01a pṛkṣasya vṛṣṇo aruṣasya nū sahaḥ pra nu vocaṃ vidathā jātavedasaḥ |",
  "GV01rv_hn06u:125": "RV_6,008.01c vaiśvānarāya matir navyasī śuciḥ soma iva pavate cārur agnaye ||",
  "GV01rv_hn06u:126": "RV_6,008.02a sa jāyamānaḥ parame vyomani vratāny agnir vratapā arakṣata |",
  "GV01rv_hn06u:127": "RV_6,008.02c vy antarikṣam amimīta sukratur vaiśvānaro mahinā nākam aspṛśat ||",
  "GV01rv_hn06u:128": "RV_6,008.03a vy astabhnād rodasī mitro adbhuto 'ntarvāvad akṛṇoj jyotiṣā tamaḥ |",
  "GV01rv_hn06u:129": "RV_6,008.03c vi carmaṇīva dhiṣaṇe avartayad vaiśvānaro viśvam adhatta vṛṣṇyam ||",
  "GV01rv_hn06u:130": "RV_6,008.04a apām upasthe mahiṣā agṛbhṇata viśo rājānam upa tasthur ṛgmiyam |",
  "GV01rv_hn06u:131": "RV_6,008.04c ā dūto agnim abharad vivasvato vaiśvānaram mātariśvā parāvataḥ ||",
  "GV01rv_hn06u:132": "RV_6,008.05a yuge-yuge vidathyaṃ gṛṇadbhyo 'gne rayiṃ yaśasaṃ dhehi navyasīm |",
  "GV01rv_hn06u:133": "RV_6,008.05c pavyeva rājann aghaśaṃsam ajara nīcā ni vṛśca vaninaṃ na tejasā ||",
  "GV01rv_hn06u:134": "RV_6,008.06a asmākam agne maghavatsu dhārayānāmi kṣatram ajaraṃ suvīryam |",
  "GV01rv_hn06u:135": "RV_6,008.06c vayaṃ jayema śatinaṃ sahasriṇaṃ vaiśvānara vājam agne tavotibhiḥ ||",
  "GV01rv_hn06u:136": "RV_6,008.07a adabdhebhis tava gopābhir iṣṭe 'smākam pāhi triṣadhastha sūrīn |",
  "GV01rv_hn06u:137": "RV_6,008.07c rakṣā ca no daduṣāṃ śardho agne vaiśvānara pra ca tārī stavānaḥ ||",
  "GV01rv_hn06u:138": "RV_6,009.01a ahaś ca kṛṣṇam ahar arjunaṃ ca vi vartete rajasī vedyābhiḥ |",
  "GV01rv_hn06u:139": "RV_6,009.01c vaiśvānaro jāyamāno na rājāvātiraj jyotiṣāgnis tamāṃsi ||",
  "GV01rv_hn06u:140": "RV_6,009.02a nāhaṃ tantuṃ na vi jānāmy otuṃ na yaṃ vayanti samare 'tamānāḥ |",
  "GV01rv_hn06u:141": "RV_6,009.02c kasya svit putra iha vaktvāni paro vadāty avareṇa pitrā ||",
  "GV01rv_hn06u:142": "RV_6,009.03a sa it tantuṃ sa vi jānāty otuṃ sa vaktvāny ṛtuthā vadāti |",
  "GV01rv_hn06u:143": "RV_6,009.03c ya īṃ ciketad amṛtasya gopā avaś caran paro anyena paśyan ||",
  "GV01rv_hn06u:144": "RV_6,009.04a ayaṃ hotā prathamaḥ paśyatemam idaṃ jyotir amṛtam martyeṣu |",
  "GV01rv_hn06u:145": "RV_6,009.04c ayaṃ sa jajñe dhruva ā niṣatto 'martyas tanvā vardhamānaḥ ||",
  "GV01rv_hn06u:146": "RV_6,009.05a dhruvaṃ jyotir nihitaṃ dṛśaye kam mano javiṣṭham patayatsv antaḥ |",
  "GV01rv_hn06u:147": "RV_6,009.05c viśve devāḥ samanasaḥ saketā ekaṃ kratum abhi vi yanti sādhu ||",
  "GV01rv_hn06u:148": "RV_6,009.06a vi me karṇā patayato vi cakṣur vīdaṃ jyotir hṛdaya āhitaṃ yat |",
  "GV01rv_hn06u:149": "RV_6,009.06c vi me manaś carati dūraādhīḥ kiṃ svid vakṣyāmi kim u nū maniṣye ||",
  "GV01rv_hn06u:150": "RV_6,009.07a viśve devā anamasyan bhiyānās tvām agne tamasi tasthivāṃsam |",
  "GV01rv_hn06u:151": "RV_6,009.07c vaiśvānaro 'vatūtaye no 'martyo 'vatūtaye naḥ ||",
  "GV01rv_hn06u:152": "RV_6,010.01a puro vo mandraṃ divyaṃ suvṛktim prayati yajñe agnim adhvare dadhidhvam |",
  "GV01rv_hn06u:153": "RV_6,010.01c pura ukthebhiḥ sa hi no vibhāvā svadhvarā karati jātavedāḥ ||",
  "GV01rv_hn06u:154": "RV_6,010.02a tam u dyumaḥ purvaṇīka hotar agne agnibhir manuṣa idhānaḥ |",
  "GV01rv_hn06u:155": "RV_6,010.02c stomaṃ yam asmai mamateva śūṣaṃ ghṛtaṃ na śuci matayaḥ pavante ||",
  "GV01rv_hn06u:156": "RV_6,010.03a pīpāya sa śravasā martyeṣu yo agnaye dadāśa vipra ukthaiḥ |",
  "GV01rv_hn06u:157": "RV_6,010.03c citrābhis tam ūtibhiś citraśocir vrajasya sātā gomato dadhāti ||",
  "GV01rv_hn06u:158": "RV_6,010.04a ā yaḥ paprau jāyamāna urvī dūredṛśā bhāsā kṛṣṇādhvā |",
  "GV01rv_hn06u:159": "RV_6,010.04c adha bahu cit tama ūrmyāyās tiraḥ śociṣā dadṛśe pāvakaḥ ||",
  "GV01rv_hn06u:160": "RV_6,010.05a nū naś citram puruvājābhir ūtī agne rayim maghavadbhyaś ca dhehi |",
  "GV01rv_hn06u:161": "RV_6,010.05c ye rādhasā śravasā cāty anyān suvīryebhiś cābhi santi janān ||",
  "GV01rv_hn06u:162": "RV_6,010.06a imaṃ yajñaṃ cano dhā agna uśan yaṃ ta āsāno juhute haviṣmān |",
  "GV01rv_hn06u:163": "RV_6,010.06c bharadvājeṣu dadhiṣe suvṛktim avīr vājasya gadhyasya sātau ||",
  "GV01rv_hn06u:164": "RV_6,010.07a vi dveṣāṃsīnuhi vardhayeḷām madema śatahimāḥ suvīrāḥ ||",
  "GV01rv_hn06u:165": "RV_6,011.01a yajasva hotar iṣito yajīyān agne bādho marutāṃ na prayukti |",
  "GV01rv_hn06u:166": "RV_6,011.01c ā no mitrāvaruṇā nāsatyā dyāvā hotrāya pṛthivī vavṛtyāḥ ||",
  "GV01rv_hn06u:167": "RV_6,011.02a tvaṃ hotā mandratamo no adhrug antar devo vidathā martyeṣu |",
  "GV01rv_hn06u:168": "RV_6,011.02c pāvakayā juhvā vahnir āsāgne yajasva tanvaṃ tava svām ||",
  "GV01rv_hn06u:169": "RV_6,011.03a dhanyā cid dhi tve dhiṣaṇā vaṣṭi pra devāñ janma gṛṇate yajadhyai |",
  "GV01rv_hn06u:170": "RV_6,011.03c vepiṣṭho aṅgirasāṃ yad dha vipro madhu cchando bhanati rebha iṣṭau ||",
  "GV01rv_hn06u:171": "RV_6,011.04a adidyutat sv apāko vibhāvāgne yajasva rodasī urūcī |",
  "GV01rv_hn06u:172": "RV_6,011.04c āyuṃ na yaṃ namasā rātahavyā añjanti suprayasam pañca janāḥ ||",
  "GV01rv_hn06u:173": "RV_6,011.05a vṛñje ha yan namasā barhir agnāv ayāmi srug ghṛtavatī suvṛktiḥ |",
  "GV01rv_hn06u:174": "RV_6,011.05c amyakṣi sadma sadane pṛthivyā aśrāyi yajñaḥ sūrye na cakṣuḥ ||",
  "GV01rv_hn06u:175": "RV_6,011.06a daśasyā naḥ purvaṇīka hotar devebhir agne agnibhir idhānaḥ |",
  "GV01rv_hn06u:176": "RV_6,011.06c rāyaḥ sūno sahaso vāvasānā ati srasema vṛjanaṃ nāṃhaḥ ||",
  "GV01rv_hn06u:177": "RV_6,012.01a madhye hotā duroṇe barhiṣo rāḷ agnis todasya rodasī yajadhyai |",
  "GV01rv_hn06u:178": "RV_6,012.01c ayaṃ sa sūnuḥ sahasa ṛtāvā dūrāt sūryo na śociṣā tatāna ||",
  "GV01rv_hn06u:179": "RV_6,012.02a ā yasmin tve sv apāke yajatra yakṣad rājan sarvatāteva nu dyauḥ |",
  "GV01rv_hn06u:180": "RV_6,012.02c triṣadhasthas tataruṣo na jaṃho havyā maghāni mānuṣā yajadhyai ||",
  "GV01rv_hn06u:181": "RV_6,012.03a tejiṣṭhā yasyāratir vanerāṭ todo adhvan na vṛdhasāno adyaut |",
  "GV01rv_hn06u:182": "RV_6,012.03c adrogho na dravitā cetati tmann amartyo 'vartra oṣadhīṣu ||",
  "GV01rv_hn06u:183": "RV_6,012.04a sāsmākebhir etarī na śūṣair agni ṣṭave dama ā jātavedāḥ |",
  "GV01rv_hn06u:184": "RV_6,012.04c drvanno vanvan kratvā nārvosraḥ piteva jārayāyi yajñaiḥ ||",
  "GV01rv_hn06u:185": "RV_6,012.05a adha smāsya panayanti bhāso vṛthā yat takṣad anuyāti pṛthvīm |",
  "GV01rv_hn06u:186": "RV_6,012.05c sadyo yaḥ syandro viṣito dhavīyān ṛṇo na tāyur ati dhanvā rāṭ ||",
  "GV01rv_hn06u:187": "RV_6,012.06a sa tvaṃ no arvan nidāyā viśvebhir agne agnibhir idhānaḥ |",
  "GV01rv_hn06u:188": "RV_6,012.06c veṣi rāyo vi yāsi ducchunā madema śatahimāḥ suvīrāḥ ||",
  "GV01rv_hn06u:189": "RV_6,013.01a tvad viśvā subhaga saubhagāny agne vi yanti vanino na vayāḥ |",
  "GV01rv_hn06u:190": "RV_6,013.01c śruṣṭī rayir vājo vṛtratūrye divo vṛṣṭir īḍyo rītir apām ||",
  "GV01rv_hn06u:191": "RV_6,013.02a tvam bhago na ā hi ratnam iṣe parijmeva kṣayasi dasmavarcāḥ |",
  "GV01rv_hn06u:192": "RV_6,013.02c agne mitro na bṛhata ṛtasyāsi kṣattā vāmasya deva bhūreḥ ||",
  "GV01rv_hn06u:193": "RV_6,013.03a sa satpatiḥ śavasā hanti vṛtram agne vipro vi paṇer bharti vājam |",
  "GV01rv_hn06u:194": "RV_6,013.03c yaṃ tvam praceta ṛtajāta rāyā sajoṣā naptrāpāṃ hinoṣi ||",
  "GV01rv_hn06u:195": "RV_6,013.04a yas te sūno sahaso gīrbhir ukthair yajñair marto niśitiṃ vedyānaṭ |",
  "GV01rv_hn06u:196": "RV_6,013.04c viśvaṃ sa deva prati vāram agne dhatte dhānyam patyate vasavyaiḥ ||",
  "GV01rv_hn06u:197": "RV_6,013.05a tā nṛbhya ā sauśravasā suvīrāgne sūno sahasaḥ puṣyase dhāḥ |",
  "GV01rv_hn06u:198": "RV_6,013.05c kṛṇoṣi yac chavasā bhūri paśvo vayo vṛkāyāraye jasuraye ||",
  "GV01rv_hn06u:199": "RV_6,013.06a vadmā sūno sahaso no vihāyā agne tokaṃ tanayaṃ vāji no dāḥ |",
  "GV01rv_hn06u:200": "RV_6,013.06c viśvābhir gīrbhir abhi pūrtim aśyām madema śatahimāḥ suvīrāḥ ||",
  "GV01rv_hn06u:201": "RV_6,014.01a agnā yo martyo duvo dhiyaṃ jujoṣa dhītibhiḥ |",
  "GV01rv_hn06u:202": "RV_6,014.01c bhasan nu ṣa pra pūrvya iṣaṃ vurītāvase ||",
  "GV01rv_hn06u:203": "RV_6,014.02a agnir id dhi pracetā agnir vedhastama ṛṣiḥ |",
  "GV01rv_hn06u:204": "RV_6,014.02c agniṃ hotāram īḷate yajñeṣu manuṣo viśaḥ ||",
  "GV01rv_hn06u:205": "RV_6,014.03a nānā hy agne 'vase spardhante rāyo aryaḥ |",
  "GV01rv_hn06u:206": "RV_6,014.03c tūrvanto dasyum āyavo vrataiḥ sīkṣanto avratam ||",
  "GV01rv_hn06u:207": "RV_6,014.04a agnir apsām ṛtīṣahaṃ vīraṃ dadāti satpatim |",
  "GV01rv_hn06u:208": "RV_6,014.04c yasya trasanti śavasaḥ saṃcakṣi śatravo bhiyā ||",
  "GV01rv_hn06u:209": "RV_6,014.05a agnir hi vidmanā nido devo martam uruṣyati |",
  "GV01rv_hn06u:210": "RV_6,014.05c sahāvā yasyāvṛto rayir vājeṣv avṛtaḥ ||",
  "GV01rv_hn06u:211": "RV_6,014.06a acchā no mitramaho deva devān agne vocaḥ sumatiṃ rodasyoḥ |",
  "GV01rv_hn06u:212": "RV_6,014.06c vīhi svastiṃ sukṣitiṃ divo nṝn dviṣo aṃhāṃsi duritā tarema tā tarema tavāvasā tarema ||",
  "GV01rv_hn06u:213": "RV_6,015.01a imam ū ṣu vo atithim uṣarbudhaṃ viśvāsāṃ viśām patim ṛñjase girā |",
  "GV01rv_hn06u:214": "RV_6,015.01c vetīd divo januṣā kac cid ā śucir jyok cid atti garbho yad acyutam ||",
  "GV01rv_hn06u:215": "RV_6,015.02a mitraṃ na yaṃ sudhitam bhṛgavo dadhur vanaspatāv īḍyam ūrdhvaśociṣam |",
  "GV01rv_hn06u:216": "RV_6,015.02c sa tvaṃ suprīto vītahavye adbhuta praśastibhir mahayase dive-dive ||",
  "GV01rv_hn06u:217": "RV_6,015.03a sa tvaṃ dakṣasyāvṛko vṛdho bhūr aryaḥ parasyāntarasya taruṣaḥ |",
  "GV01rv_hn06u:218": "RV_6,",
  "GV01rv_hn06u:219": "015.03c rāyaḥ sūno sahaso martyeṣv ā chardir yaccha vītahavyāya sapratho bharadvājāya saprathaḥ ||",
  "GV01rv_hn06u:220": "RV_6,015.04a dyutānaṃ vo atithiṃ svarṇaram agniṃ hotāram manuṣaḥ svadhvaram |",
  "GV01rv_hn06u:221": "RV_6,015.04c vipraṃ na dyukṣavacasaṃ suvṛktibhir havyavāham aratiṃ devam ṛñjase ||",
  "GV01rv_hn06u:222": "RV_6,015.05a pāvakayā yaś citayantyā kṛpā kṣāman ruruca uṣaso na bhānunā |",
  "GV01rv_hn06u:223": "RV_6,015.05c tūrvan na yāmann etaśasya nū raṇa ā yo ghṛṇe na tatṛṣāṇo ajaraḥ ||",
  "GV01rv_hn06u:224": "RV_6,015.06a agnim-agniṃ vaḥ samidhā duvasyata priyam-priyaṃ vo atithiṃ gṛṇīṣaṇi |",
  "GV01rv_hn06u:225": "RV_6,",
  "GV01rv_hn06u:226": "015.06c upa vo gīrbhir amṛtaṃ vivāsata devo deveṣu vanate hi vāryaṃ devo deveṣu vanate hi no duvaḥ ||",
  "GV01rv_hn06u:227": "RV_6,015.07a samiddham agniṃ samidhā girā gṛṇe śucim pāvakam puro adhvare dhruvam |",
  "GV01rv_hn06u:228": "RV_6,015.07c vipraṃ hotāram puruvāram adruhaṃ kaviṃ sumnair īmahe jātavedasam ||",
  "GV01rv_hn06u:229": "RV_6,015.08a tvāṃ dūtam agne amṛtaṃ yuge-yuge havyavāhaṃ dadhire pāyum īḍyam |",
  "GV01rv_hn06u:230": "RV_6,015.08c devāsaś ca martāsaś ca jāgṛviṃ vibhuṃ viśpatiṃ namasā ni ṣedire ||",
  "GV01rv_hn06u:231": "RV_6,015.09a vibhūṣann agna ubhayāṃ anu vratā dūto devānāṃ rajasī sam īyase |",
  "GV01rv_hn06u:232": "RV_6,015.09c yat te dhītiṃ sumatim āvṛṇīmahe 'dha smā nas trivarūthaḥ śivo bhava ||",
  "GV01rv_hn06u:233": "RV_6,015.10a taṃ supratīkaṃ sudṛśaṃ svañcam avidvāṃso viduṣṭaraṃ sapema |",
  "GV01rv_hn06u:234": "RV_6,015.10c sa yakṣad viśvā vayunāni vidvān pra havyam agnir amṛteṣu vocat ||",
  "GV01rv_hn06u:235": "RV_6,015.11a tam agne pāsy uta tam piparṣi yas ta ānaṭ kavaye śūra dhītim |",
  "GV01rv_hn06u:236": "RV_6,015.11c yajñasya vā niśitiṃ voditiṃ vā tam it pṛṇakṣi śavasota rāyā ||",
  "GV01rv_hn06u:237": "RV_6,015.12a tvam agne vanuṣyato ni pāhi tvam u naḥ sahasāvann avadyāt |",
  "GV01rv_hn06u:238": "RV_6,015.12c saṃ tvā dhvasmanvad abhy etu pāthaḥ saṃ rayi spṛhayāyyaḥ sahasrī ||",
  "GV01rv_hn06u:239": "RV_6,015.13a agnir hotā gṛhapatiḥ sa rājā viśvā veda janimā jātavedāḥ |",
  "GV01rv_hn06u:240": "RV_6,015.13c devānām uta yo martyānāṃ yajiṣṭhaḥ sa pra yajatām ṛtāvā ||",
  "GV01rv_hn06u:241": "RV_6,015.14a agne yad adya viśo adhvarasya hotaḥ pāvakaśoce veṣ ṭvaṃ hi yajvā |",
  "GV01rv_hn06u:242": "RV_6,015.14c ṛtā yajāsi mahinā vi yad bhūr havyā vaha yaviṣṭha yā te adya ||",
  "GV01rv_hn06u:243": "RV_6,015.15a abhi prayāṃsi sudhitāni hi khyo ni tvā dadhīta rodasī yajadhyai |",
  "GV01rv_hn06u:244": "RV_6,015.15c avā no maghavan vājasātāv agne viśvāni duritā tarema tā tarema tavāvasā tarema ||",
  "GV01rv_hn06u:245": "RV_6,015.16a agne viśvebhiḥ svanīka devair ūrṇāvantam prathamaḥ sīda yonim |",
  "GV01rv_hn06u:246": "RV_6,015.16c kulāyinaṃ ghṛtavantaṃ savitre yajñaṃ naya yajamānāya sādhu ||",
  "GV01rv_hn06u:247": "RV_6,015.17a imam u tyam atharvavad agnim manthanti vedhasaḥ |",
  "GV01rv_hn06u:248": "RV_6,015.17c yam aṅkūyantam ānayann amūraṃ śyāvyābhyaḥ ||",
  "GV01rv_hn06u:249": "RV_6,015.18a janiṣvā devavītaye sarvatātā svastaye |",
  "GV01rv_hn06u:250": "RV_6,015.18c ā devān vakṣy amṛtāṃ ṛtāvṛdho yajñaṃ deveṣu pispṛśaḥ ||",
  "GV01rv_hn06u:251": "RV_6,015.19a vayam u tvā gṛhapate janānām agne akarma samidhā bṛhantam |",
  "GV01rv_hn06u:252": "RV_6,015.19c asthūri no gārhapatyāni santu tigmena nas tejasā saṃ śiśādhi ||",
  "GV01rv_hn06u:253": "RV_6,016.01a tvam agne yajñānāṃ hotā viśveṣāṃ hitaḥ |",
  "GV01rv_hn06u:254": "RV_6,016.01c devebhir mānuṣe jane ||",
  "GV01rv_hn06u:255": "RV_6,016.02a sa no mandrābhir adhvare jihvābhir yajā mahaḥ |",
  "GV01rv_hn06u:256": "RV_6,016.02c ā devān vakṣi yakṣi ca ||",
  "GV01rv_hn06u:257": "RV_6,016.03a vetthā hi vedho adhvanaḥ pathaś ca devāñjasā |",
  "GV01rv_hn06u:258": "RV_6,016.03c agne yajñeṣu sukrato ||",
  "GV01rv_hn06u:259": "RV_6,016.04a tvām īḷe adha dvitā bharato vājibhiḥ śunam |",
  "GV01rv_hn06u:260": "RV_6,016.04c īje yajñeṣu yajñiyam ||",
  "GV01rv_hn06u:261": "RV_6,016.05a tvam imā vāryā puru divodāsāya sunvate |",
  "GV01rv_hn06u:262": "RV_6,016.05c bharadvājāya dāśuṣe ||",
  "GV01rv_hn06u:263": "RV_6,016.06a tvaṃ dūto amartya ā vahā daivyaṃ janam |",
  "GV01rv_hn06u:264": "RV_6,016.06c śṛṇvan viprasya suṣṭutim ||",
  "GV01rv_hn06u:265": "RV_6,016.07a tvām agne svādhyo martāso devavītaye |",
  "GV01rv_hn06u:266": "RV_6,016.07c yajñeṣu devam īḷate ||",
  "GV01rv_hn06u:267": "RV_6,016.08a tava pra yakṣi saṃdṛśam uta kratuṃ sudānavaḥ |",
  "GV01rv_hn06u:268": "RV_6,016.08c viśve juṣanta kāminaḥ ||",
  "GV01rv_hn06u:269": "RV_6,016.09a tvaṃ hotā manurhito vahnir āsā viduṣṭaraḥ |",
  "GV01rv_hn06u:270": "RV_6,016.09c agne yakṣi divo viśaḥ ||",
  "GV01rv_hn06u:271": "RV_6,016.10a agna ā yāhi vītaye gṛṇāno havyadātaye |",
  "GV01rv_hn06u:272": "RV_6,016.10c ni hotā satsi barhiṣi ||",
  "GV01rv_hn06u:273": "RV_6,016.11a taṃ tvā samidbhir aṅgiro ghṛtena vardhayāmasi |",
  "GV01rv_hn06u:274": "RV_6,016.11c bṛhac chocā yaviṣṭhya ||",
  "GV01rv_hn06u:275": "RV_6,016.12a sa naḥ pṛthu śravāyyam acchā deva vivāsasi |",
  "GV01rv_hn06u:276": "RV_6,016.12c bṛhad agne suvīryam ||",
  "GV01rv_hn06u:277": "RV_6,016.13a tvām agne puṣkarād adhy atharvā nir amanthata |",
  "GV01rv_hn06u:278": "RV_6,016.13c mūrdhno viśvasya vāghataḥ ||",
  "GV01rv_hn06u:279": "RV_6,016.14a tam u tvā dadhyaṅṅ ṛṣiḥ putra īdhe atharvaṇaḥ |",
  "GV01rv_hn06u:280": "RV_6,016.14c vṛtrahaṇam purandaram ||",
  "GV01rv_hn06u:281": "RV_6,016.15a tam u tvā pāthyo vṛṣā sam īdhe dasyuhantamam |",
  "GV01rv_hn06u:282": "RV_6,016.15c dhanañjayaṃ raṇe-raṇe ||",
  "GV01rv_hn06u:283": "RV_6,016.16a ehy ū ṣu bravāṇi te 'gna itthetarā giraḥ |",
  "GV01rv_hn06u:284": "RV_6,016.16c ebhir vardhāsa indubhiḥ ||",
  "GV01rv_hn06u:285": "RV_6,016.17a yatra kva ca te mano dakṣaṃ dadhasa uttaram |",
  "GV01rv_hn06u:286": "RV_6,016.17c tatrā sadaḥ kṛṇavase ||",
  "GV01rv_hn06u:287": "RV_6,016.18a nahi te pūrtam akṣipad bhuvan nemānāṃ vaso |",
  "GV01rv_hn06u:288": "RV_6,016.18c athā duvo vanavase ||",
  "GV01rv_hn06u:289": "RV_6,016.19a āgnir agāmi bhārato vṛtrahā purucetanaḥ |",
  "GV01rv_hn06u:290": "RV_6,016.19c divodāsasya satpatiḥ ||",
  "GV01rv_hn06u:291": "RV_6,016.20a sa hi viśvāti pārthivā rayiṃ dāśan mahitvanā |",
  "GV01rv_hn06u:292": "RV_6,016.20c vanvann avāto astṛtaḥ ||",
  "GV01rv_hn06u:293": "RV_6,016.21a sa pratnavan navīyasāgne dyumnena saṃyatā |",
  "GV01rv_hn06u:294": "RV_6,016.21c bṛhat tatantha bhānunā ||",
  "GV01rv_hn06u:295": "RV_6,016.22a pra vaḥ sakhāyo agnaye stomaṃ yajñaṃ ca dhṛṣṇuyā |",
  "GV01rv_hn06u:296": "RV_6,016.22c arca gāya ca vedhase ||",
  "GV01rv_hn06u:297": "RV_6,016.23a sa hi yo mānuṣā yugā sīdad dhotā kavikratuḥ |",
  "GV01rv_hn06u:298": "RV_6,016.23c dūtaś ca havyavāhanaḥ ||",
  "GV01rv_hn06u:299": "RV_6,016.24a tā rājānā śucivratādityān mārutaṃ gaṇam |",
  "GV01rv_hn06u:300": "RV_6,016.24c vaso yakṣīha rodasī ||",
  "GV01rv_hn06u:301": "RV_6,016.25a vasvī te agne saṃdṛṣṭir iṣayate martyāya |",
  "GV01rv_hn06u:302": "RV_6,016.25c ūrjo napād amṛtasya ||",
  "GV01rv_hn06u:303": "RV_6,016.26a kratvā dā astu śreṣṭho 'dya tvā vanvan surekṇāḥ |",
  "GV01rv_hn06u:304": "RV_6,016.26c marta ānāśa suvṛktim ||",
  "GV01rv_hn06u:305": "RV_6,016.27a te te agne tvotā iṣayanto viśvam āyuḥ |",
  "GV01rv_hn06u:306": "RV_6,016.27c taranto aryo arātīr vanvanto aryo arātīḥ ||",
  "GV01rv_hn06u:307": "RV_6,016.28a agnis tigmena śociṣā yāsad viśvaṃ ny atriṇam |",
  "GV01rv_hn06u:308": "RV_6,016.28c agnir no vanate rayim ||",
  "GV01rv_hn06u:309": "RV_6,016.29a suvīraṃ rayim ā bhara jātavedo vicarṣaṇe |",
  "GV01rv_hn06u:310": "RV_6,016.29c jahi rakṣāṃsi sukrato ||",
  "GV01rv_hn06u:311": "RV_6,016.30a tvaṃ naḥ pāhy aṃhaso jātavedo aghāyataḥ |",
  "GV01rv_hn06u:312": "RV_6,016.30c rakṣā ṇo brahmaṇas kave ||",
  "GV01rv_hn06u:313": "RV_6,016.31a yo no agne dureva ā marto vadhāya dāśati |",
  "GV01rv_hn06u:314": "RV_6,016.31c tasmān naḥ pāhy aṃhasaḥ ||",
  "GV01rv_hn06u:315": "RV_6,016.32a tvaṃ taṃ deva jihvayā pari bādhasva duṣkṛtam |",
  "GV01rv_hn06u:316": "RV_6,016.32c marto yo no jighāṃsati ||",
  "GV01rv_hn06u:317": "RV_6,016.33a bharadvājāya saprathaḥ śarma yaccha sahantya |",
  "GV01rv_hn06u:318": "RV_6,016.33c agne vareṇyaṃ vasu ||",
  "GV01rv_hn06u:319": "RV_6,016.34a agnir vṛtrāṇi jaṅghanad draviṇasyur vipanyayā |",
  "GV01rv_hn06u:320": "RV_6,016.34c samiddhaḥ śukra āhutaḥ ||",
  "GV01rv_hn06u:321": "RV_6,016.35a garbhe mātuḥ pituṣ pitā vididyutāno akṣare |",
  "GV01rv_hn06u:322": "RV_6,016.35c sīdann ṛtasya yonim ā ||",
  "GV01rv_hn06u:323": "RV_6,016.36a brahma prajāvad ā bhara jātavedo vicarṣaṇe |",
  "GV01rv_hn06u:324": "RV_6,016.36c agne yad dīdayad divi ||",
  "GV01rv_hn06u:325": "RV_6,016.37a upa tvā raṇvasaṃdṛśam prayasvantaḥ sahaskṛta |",
  "GV01rv_hn06u:326": "RV_6,016.37c agne sasṛjmahe giraḥ ||",
  "GV01rv_hn06u:327": "RV_6,016.38a upa cchāyām iva ghṛṇer aganma śarma te vayam |",
  "GV01rv_hn06u:328": "RV_6,016.38c agne hiraṇyasaṃdṛśaḥ ||",
  "GV01rv_hn06u:329": "RV_6,016.39a ya ugra iva śaryahā tigmaśṛṅgo na vaṃsagaḥ |",
  "GV01rv_hn06u:330": "RV_6,016.39c agne puro rurojitha ||",
  "GV01rv_hn06u:331": "RV_6,016.40a ā yaṃ haste na khādinaṃ śiśuṃ jātaṃ na bibhrati |",
  "GV01rv_hn06u:332": "RV_6,016.40c viśām agniṃ svadhvaram ||",
  "GV01rv_hn06u:333": "RV_6,016.41a pra devaṃ devavītaye bharatā vasuvittamam |",
  "GV01rv_hn06u:334": "RV_6,016.41c ā sve yonau ni ṣīdatu ||",
  "GV01rv_hn06u:335": "RV_6,016.42a ā jātaṃ jātavedasi priyaṃ śiśītātithim |",
  "GV01rv_hn06u:336": "RV_6,016.42c syona ā gṛhapatim ||",
  "GV01rv_hn06u:337": "RV_6,016.43a agne yukṣvā hi ye tavāśvāso deva sādhavaḥ |",
  "GV01rv_hn06u:338": "RV_6,016.43c araṃ vahanti manyave ||",
  "GV01rv_hn06u:339": "RV_6,016.44a acchā no yāhy ā vahābhi prayāṃsi vītaye |",
  "GV01rv_hn06u:340": "RV_6,016.44c ā devān somapītaye ||",
  "GV01rv_hn06u:341": "RV_6,016.45a ud agne bhārata dyumad ajasreṇa davidyutat |",
  "GV01rv_hn06u:342": "RV_6,016.45c śocā vi bhāhy ajara ||",
  "GV01rv_hn06u:343": "RV_6,016.46a vītī yo devam marto duvasyed agnim īḷītādhvare haviṣmān |",
  "GV01rv_hn06u:344": "RV_6,016.46c hotāraṃ satyayajaṃ rodasyor uttānahasto namasā vivāset ||",
  "GV01rv_hn06u:345": "RV_6,016.47a ā te agna ṛcā havir hṛdā taṣṭam bharāmasi |",
  "GV01rv_hn06u:346": "RV_6,016.47c te te bhavantūkṣaṇa ṛṣabhāso vaśā uta ||",
  "GV01rv_hn06u:347": "RV_6,016.48a agniṃ devāso agriyam indhate vṛtrahantamam |",
  "GV01rv_hn06u:348": "RV_6,016.48c yenā vasūny ābhṛtā tṛḷhā rakṣāṃsi vājinā ||",
  "GV01rv_hn06u:349": "RV_6,017.01a pibā somam abhi yam ugra tarda ūrvaṃ gavyam mahi gṛṇāna indra |",
  "GV01rv_hn06u:350": "RV_6,017.01c vi yo dhṛṣṇo vadhiṣo vajrahasta viśvā vṛtram amitriyā śavobhiḥ ||",
  "GV01rv_hn06u:351": "RV_6,017.02a sa īm pāhi ya ṛjīṣī tarutro yaḥ śipravān vṛṣabho yo matīnām |",
  "GV01rv_hn06u:352": "RV_6,017.02c yo gotrabhid vajrabhṛd yo hariṣṭhāḥ sa indra citrāṃ abhi tṛndhi vājān ||",
  "GV01rv_hn06u:353": "RV_6,017.03a evā pāhi pratnathā mandatu tvā śrudhi brahma vāvṛdhasvota gīrbhiḥ |",
  "GV01rv_hn06u:354": "RV_6,017.03c āviḥ sūryaṃ kṛṇuhi pīpihīṣo jahi śatrūṃr abhi gā indra tṛndhi ||",
  "GV01rv_hn06u:355": "RV_6,017.04a te tvā madā bṛhad indra svadhāva ime pītā ukṣayanta dyumantam |",
  "GV01rv_hn06u:356": "RV_6,017.04c mahām anūnaṃ tavasaṃ vibhūtim matsarāso jarhṛṣanta prasāham ||",
  "GV01rv_hn06u:357": "RV_6,017.05a yebhiḥ sūryam uṣasam mandasāno 'vāsayo 'pa dṛḷhāni dardrat |",
  "GV01rv_hn06u:358": "RV_6,017.05c mahām adrim pari gā indra santaṃ nutthā acyutaṃ sadasas pari svāt ||",
  "GV01rv_hn06u:359": "RV_6,017.06a tava kratvā tava tad daṃsanābhir āmāsu pakvaṃ śacyā ni dīdhaḥ |",
  "GV01rv_hn06u:360": "RV_6,017.06c aurṇor dura usriyābhyo vi dṛḷhod ūrvād gā asṛjo aṅgirasvān ||",
  "GV01rv_hn06u:361": "RV_6,017.07a paprātha kṣām mahi daṃso vy urvīm upa dyām ṛṣvo bṛhad indra stabhāyaḥ |",
  "GV01rv_hn06u:362": "RV_6,017.07c adhārayo rodasī devaputre pratne mātarā yahvī ṛtasya ||",
  "GV01rv_hn06u:363": "RV_6,017.08a adha tvā viśve pura indra devā ekaṃ tavasaṃ dadhire bharāya |",
  "GV01rv_hn06u:364": "RV_6,017.08c adevo yad abhy auhiṣṭa devān svarṣātā vṛṇata indram atra ||",
  "GV01rv_hn06u:365": "RV_6,017.09a adha dyauś cit te apa sā nu vajrād dvitānamad bhiyasā svasya manyoḥ |",
  "GV01rv_hn06u:366": "RV_6,017.09c ahiṃ yad indro abhy ohasānaṃ ni cid viśvāyuḥ śayathe jaghāna ||",
  "GV01rv_hn06u:367": "RV_6,017.10a adha tvaṣṭā te maha ugra vajraṃ sahasrabhṛṣṭiṃ vavṛtac chatāśrim |",
  "GV01rv_hn06u:368": "RV_6,017.10c nikāmam aramaṇasaṃ yena navantam ahiṃ sam piṇag ṛjīṣin ||",
  "GV01rv_hn06u:369": "RV_6,017.11a vardhān yaṃ viśve marutaḥ sajoṣāḥ pacac chatam mahiṣāṃ indra tubhyam |",
  "GV01rv_hn06u:370": "RV_6,017.11c pūṣā viṣṇus trīṇi sarāṃsi dhāvan vṛtrahaṇam madiram aṃśum asmai ||",
  "GV01rv_hn06u:371": "RV_6,017.12a ā kṣodo mahi vṛtaṃ nadīnām pariṣṭhitam asṛja ūrmim apām |",
  "GV01rv_hn06u:372": "RV_6,017.12c tāsām anu pravata indra panthām prārdayo nīcīr apasaḥ samudram ||",
  "GV01rv_hn06u:373": "RV_6,017.13a evā tā viśvā cakṛvāṃsam indram mahām ugram ajuryaṃ sahodām |",
  "GV01rv_hn06u:374": "RV_6,017.13c suvīraṃ tvā svāyudhaṃ suvajram ā brahma navyam avase vavṛtyāt ||",
  "GV01rv_hn06u:375": "RV_6,017.14a sa no vājāya śravasa iṣe ca rāye dhehi dyumata indra viprān |",
  "GV01rv_hn06u:376": "RV_6,017.14c bharadvāje nṛvata indra sūrīn divi ca smaidhi pārye na indra ||",
  "GV01rv_hn06u:377": "RV_6,017.15a ayā vājaṃ devahitaṃ sanema madema śatahimāḥ suvīrāḥ ||",
  "GV01rv_hn06u:378": "RV_6,018.01a tam u ṣṭuhi yo abhibhūtyojā vanvann avātaḥ puruhūta indraḥ |",
  "GV01rv_hn06u:379": "RV_6,018.01c aṣāḷham ugraṃ sahamānam ābhir gīrbhir vardha vṛṣabhaṃ carṣaṇīnām ||",
  "GV01rv_hn06u:380": "RV_6,018.02a sa yudhmaḥ satvā khajakṛt samadvā tuvimrakṣo nadanumāṃ ṛjīṣī |",
  "GV01rv_hn06u:381": "RV_6,018.02c bṛhadreṇuś cyavano mānuṣīṇām ekaḥ kṛṣṭīnām abhavat sahāvā ||",
  "GV01rv_hn06u:382": "RV_6,018.03a tvaṃ ha nu tyad adamāyo dasyūṃr ekaḥ kṛṣṭīr avanor āryāya |",
  "GV01rv_hn06u:383": "RV_6,018.03c asti svin nu vīryaṃ tat ta indra na svid asti tad ṛtuthā vi vocaḥ ||",
  "GV01rv_hn06u:384": "RV_6,018.04a sad id dhi te tuvijātasya manye sahaḥ sahiṣṭha turatas turasya |",
  "GV01rv_hn06u:385": "RV_6,018.04c ugram ugrasya tavasas tavīyo 'radhrasya radhraturo babhūva ||",
  "GV01rv_hn06u:386": "RV_6,018.05a tan naḥ pratnaṃ sakhyam astu yuṣme itthā vadadbhir valam aṅgirobhiḥ |",
  "GV01rv_hn06u:387": "RV_6,018.05c hann acyutacyud dasmeṣayantam ṛṇoḥ puro vi duro asya viśvāḥ ||",
  "GV01rv_hn06u:388": "RV_6,018.06a sa hi dhībhir havyo asty ugra īśānakṛn mahati vṛtratūrye |",
  "GV01rv_hn06u:389": "RV_6,018.06c sa tokasātā tanaye sa vajrī vitantasāyyo abhavat samatsu ||",
  "GV01rv_hn06u:390": "RV_6,018.07a sa majmanā janima mānuṣāṇām amartyena nāmnāti pra sarsre |",
  "GV01rv_hn06u:391": "RV_6,018.07c sa dyumnena sa śavasota rāyā sa vīryeṇa nṛtamaḥ samokāḥ ||",
  "GV01rv_hn06u:392": "RV_6,018.08a sa yo na muhe na mithū jano bhūt sumantunāmā cumuriṃ dhuniṃ ca |",
  "GV01rv_hn06u:393": "RV_6,018.08c vṛṇak pipruṃ śambaraṃ śuṣṇam indraḥ purāṃ cyautnāya śayathāya nū cit ||",
  "GV01rv_hn06u:394": "RV_6,018.09a udāvatā tvakṣasā panyasā ca vṛtrahatyāya ratham indra tiṣṭha |",
  "GV01rv_hn06u:395": "RV_6,018.09c dhiṣva vajraṃ hasta ā dakṣiṇatrābhi pra manda purudatra māyāḥ ||",
  "GV01rv_hn06u:396": "RV_6,018.10a agnir na śuṣkaṃ vanam indra hetī rakṣo ni dhakṣy aśanir na bhīmā |",
  "GV01rv_hn06u:397": "RV_6,018.10c gambhīraya ṛṣvayā yo rurojādhvānayad duritā dambhayac ca ||",
  "GV01rv_hn06u:398": "RV_6,018.11a ā sahasram pathibhir indra rāyā tuvidyumna tuvivājebhir arvāk |",
  "GV01rv_hn06u:399": "RV_6,018.11c yāhi sūno sahaso yasya nū cid adeva īśe puruhūta yotoḥ ||",
  "GV01rv_hn06u:400": "RV_6,018.12a pra tuvidyumnasya sthavirasya ghṛṣver divo rarapśe mahimā pṛthivyāḥ |",
  "GV01rv_hn06u:401": "RV_6,018.12c nāsya śatrur na pratimānam asti na pratiṣṭhiḥ purumāyasya sahyoḥ ||",
  "GV01rv_hn06u:402": "RV_6,018.13a pra tat te adyā karaṇaṃ kṛtam bhūt kutsaṃ yad āyum atithigvam asmai |",
  "GV01rv_hn06u:403": "RV_6,018.13c purū sahasrā ni śiśā abhi kṣām ut tūrvayāṇaṃ dhṛṣatā ninetha ||",
  "GV01rv_hn06u:404": "RV_6,018.14a anu tvāhighne adha deva devā madan viśve kavitamaṃ kavīnām |",
  "GV01rv_hn06u:405": "RV_6,018.14c karo yatra varivo bādhitāya dive janāya tanve gṛṇānaḥ ||",
  "GV01rv_hn06u:406": "RV_6,018.15a anu dyāvāpṛthivī tat ta ojo 'martyā jihata indra devāḥ |",
  "GV01rv_hn06u:407": "RV_6,018.15c kṛṣvā kṛtno akṛtaṃ yat te asty ukthaṃ navīyo janayasva yajñaiḥ ||",
  "GV01rv_hn06u:408": "RV_6,019.01a mahāṃ indro nṛvad ā carṣaṇiprā uta dvibarhā aminaḥ sahobhiḥ |",
  "GV01rv_hn06u:409": "RV_6,019.01c asmadryag vāvṛdhe vīryāyoruḥ pṛthuḥ sukṛtaḥ kartṛbhir bhūt ||",
  "GV01rv_hn06u:410": "RV_6,019.02a indram eva dhiṣaṇā sātaye dhād bṛhantam ṛṣvam ajaraṃ yuvānam |",
  "GV01rv_hn06u:411": "RV_6,019.02c aṣāḷhena śavasā śūśuvāṃsaṃ sadyaś cid yo vāvṛdhe asāmi ||",
  "GV01rv_hn06u:412": "RV_6,019.03a pṛthū karasnā bahulā gabhastī asmadryak sam mimīhi śravāṃsi |",
  "GV01rv_hn06u:413": "RV_6,019.03c yūtheva paśvaḥ paśupā damūnā asmāṃ indrābhy ā vavṛtsvājau ||",
  "GV01rv_hn06u:414": "RV_6,019.04a taṃ va indraṃ catinam asya śākair iha nūnaṃ vājayanto huvema |",
  "GV01rv_hn06u:415": "RV_6,019.04c yathā cit pūrve jaritāra āsur anedyā anavadyā ariṣṭāḥ ||",
  "GV01rv_hn06u:416": "RV_6,019.05a dhṛtavrato dhanadāḥ somavṛddhaḥ sa hi vāmasya vasunaḥ purukṣuḥ |",
  "GV01rv_hn06u:417": "RV_6,019.05c saṃ jagmire pathyā rāyo asmin samudre na sindhavo yādamānāḥ ||",
  "GV01rv_hn06u:418": "RV_6,019.06a śaviṣṭhaṃ na ā bhara śūra śava ojiṣṭham ojo abhibhūta ugram |",
  "GV01rv_hn06u:419": "RV_6,019.06c viśvā dyumnā vṛṣṇyā mānuṣāṇām asmabhyaṃ dā harivo mādayadhyai ||",
  "GV01rv_hn06u:420": "RV_6,019.07a yas te madaḥ pṛtanāṣāḷ amṛdhra indra taṃ na ā bhara śūśuvāṃsam |",
  "GV01rv_hn06u:421": "RV_6,019.07c yena tokasya tanayasya sātau maṃsīmahi jigīvāṃsas tvotāḥ ||",
  "GV01rv_hn06u:422": "RV_6,019.08a ā no bhara vṛṣaṇaṃ śuṣmam indra dhanaspṛtaṃ śūśuvāṃsaṃ sudakṣam |",
  "GV01rv_hn06u:423": "RV_6,019.08c yena vaṃsāma pṛtanāsu śatrūn tavotibhir uta jāmīṃr ajāmīn ||",
  "GV01rv_hn06u:424": "RV_6,019.09a ā te śuṣmo vṛṣabha etu paścād ottarād adharād ā purastāt |",
  "GV01rv_hn06u:425": "RV_6,019.09c ā viśvato abhi sam etv arvāṅ indra dyumnaṃ svarvad dhehy asme ||",
  "GV01rv_hn06u:426": "RV_6,019.10a nṛvat ta indra nṛtamābhir ūtī vaṃsīmahi vāmaṃ śromatebhiḥ |",
  "GV01rv_hn06u:427": "RV_6,019.10c īkṣe hi vasva ubhayasya rājan dhā ratnam mahi sthūram bṛhantam ||",
  "GV01rv_hn06u:428": "RV_6,019.11a marutvantaṃ vṛṣabhaṃ vāvṛdhānam akavāriṃ divyaṃ śāsam indram |",
  "GV01rv_hn06u:429": "RV_6,019.11c viśvāsāham avase nūtanāyograṃ sahodām iha taṃ huvema ||",
  "GV01rv_hn06u:430": "RV_6,019.12a janaṃ vajrin mahi cin manyamānam ebhyo nṛbhyo randhayā yeṣv asmi |",
  "GV01rv_hn06u:431": "RV_6,019.12c adhā hi tvā pṛthivyāṃ śūrasātau havāmahe tanaye goṣv apsu ||",
  "GV01rv_hn06u:432": "RV_6,019.13a vayaṃ ta ebhiḥ puruhūta sakhyaiḥ śatroḥ-śatror uttara it syāma |",
  "GV01rv_hn06u:433": "RV_6,019.13c ghnanto vṛtrāṇy ubhayāni śūra rāyā madema bṛhatā tvotāḥ ||",
  "GV01rv_hn06u:434": "RV_6,020.01a dyaur na ya indrābhi bhūmāryas tasthau rayiḥ śavasā pṛtsu janān |",
  "GV01rv_hn06u:435": "RV_6,020.01c taṃ naḥ sahasrabharam urvarāsāṃ daddhi sūno sahaso vṛtraturam ||",
  "GV01rv_hn06u:436": "RV_6,020.02a divo na tubhyam anv indra satrāsuryaṃ devebhir dhāyi viśvam |",
  "GV01rv_hn06u:437": "RV_6,020.02c ahiṃ yad vṛtram apo vavrivāṃsaṃ hann ṛjīṣin viṣṇunā sacānaḥ ||",
  "GV01rv_hn06u:438": "RV_6,020.03a tūrvann ojīyān tavasas tavīyān kṛtabrahmendro vṛddhamahāḥ |",
  "GV01rv_hn06u:439": "RV_6,020.03c rājābhavan madhunaḥ somyasya viśvāsāṃ yat purāṃ dartnum āvat ||",
  "GV01rv_hn06u:440": "RV_6,020.04a śatair apadran paṇaya indrātra daśoṇaye kavaye 'rkasātau |",
  "GV01rv_hn06u:441": "RV_6,020.04c vadhaiḥ śuṣṇasyāśuṣasya māyāḥ pitvo nārirecīt kiṃ cana pra ||",
  "GV01rv_hn06u:442": "RV_6,020.05a maho druho apa viśvāyu dhāyi vajrasya yat patane pādi śuṣṇaḥ |",
  "GV01rv_hn06u:443": "RV_6,020.05c uru ṣa sarathaṃ sārathaye kar indraḥ kutsāya sūryasya sātau ||",
  "GV01rv_hn06u:444": "RV_6,020.06a pra śyeno na madiram aṃśum asmai śiro dāsasya namucer mathāyan |",
  "GV01rv_hn06u:445": "RV_6,020.06c prāvan namīṃ sāpyaṃ sasantam pṛṇag rāyā sam iṣā saṃ svasti ||",
  "GV01rv_hn06u:446": "RV_6,020.07a vi pipror ahimāyasya dṛḷhāḥ puro vajriñ chavasā na dardaḥ |",
  "GV01rv_hn06u:447": "RV_6,020.07c sudāman tad rekṇo apramṛṣyam ṛjiśvane dātraṃ dāśuṣe dāḥ ||",
  "GV01rv_hn06u:448": "RV_6,020.08a sa vetasuṃ daśamāyaṃ daśoṇiṃ tūtujim indraḥ svabhiṣṭisumnaḥ |",
  "GV01rv_hn06u:449": "RV_6,020.08c ā tugraṃ śaśvad ibhaṃ dyotanāya mātur na sīm upa sṛjā iyadhyai ||",
  "GV01rv_hn06u:450": "RV_6,020.09a sa īṃ spṛdho vanate apratīto bibhrad vajraṃ vṛtrahaṇaṃ gabhastau |",
  "GV01rv_hn06u:451": "RV_6,020.09c tiṣṭhad dharī adhy asteva garte vacoyujā vahata indram ṛṣvam ||",
  "GV01rv_hn06u:452": "RV_6,020.10a sanema te 'vasā navya indra pra pūrava stavanta enā yajñaiḥ |",
  "GV01rv_hn06u:453": "RV_6,020.10c sapta yat puraḥ śarma śāradīr dard dhan dāsīḥ purukutsāya śikṣan ||",
  "GV01rv_hn06u:454": "RV_6,020.11a tvaṃ vṛdha indra pūrvyo bhūr varivasyann uśane kāvyāya |",
  "GV01rv_hn06u:455": "RV_6,020.11c parā navavāstvam anudeyam mahe pitre dadātha svaṃ napātam ||",
  "GV01rv_hn06u:456": "RV_6,020.12a tvaṃ dhunir indra dhunimatīr ṛṇor apaḥ sīrā na sravantīḥ |",
  "GV01rv_hn06u:457": "RV_6,020.12c pra yat samudram ati śūra parṣi pārayā turvaśaṃ yaduṃ svasti ||",
  "GV01rv_hn06u:458": "RV_6,020.13a tava ha tyad indra viśvam ājau sasto dhunīcumurī yā ha siṣvap |",
  "GV01rv_hn06u:459": "RV_6,020.13c dīdayad it tubhyaṃ somebhiḥ sunvan dabhītir idhmabhṛtiḥ pakthy arkaiḥ ||",
  "GV01rv_hn06u:460": "RV_6,021.01a imā u tvā purutamasya kāror havyaṃ vīra havyā havante |",
  "GV01rv_hn06u:461": "RV_6,021.01c dhiyo ratheṣṭhām ajaraṃ navīyo rayir vibhūtir īyate vacasyā ||",
  "GV01rv_hn06u:462": "RV_6,021.02a tam u stuṣa indraṃ yo vidāno girvāhasaṃ gīrbhir yajñavṛddham |",
  "GV01rv_hn06u:463": "RV_6,021.02c yasya divam ati mahnā pṛthivyāḥ purumāyasya ririce mahitvam ||",
  "GV01rv_hn06u:464": "RV_6,021.03a sa it tamo 'vayunaṃ tatanvat sūryeṇa vayunavac cakāra |",
  "GV01rv_hn06u:465": "RV_6,021.03c kadā te martā amṛtasya dhāmeyakṣanto na minanti svadhāvaḥ ||",
  "GV01rv_hn06u:466": "RV_6,021.04a yas tā cakāra sa kuha svid indraḥ kam ā janaṃ carati kāsu vikṣu |",
  "GV01rv_hn06u:467": "RV_6,021.04c kas te yajño manase śaṃ varāya ko arka indra katamaḥ sa hotā ||",
  "GV01rv_hn06u:468": "RV_6,021.05a idā hi te veviṣataḥ purājāḥ pratnāsa āsuḥ purukṛt sakhāyaḥ |",
  "GV01rv_hn06u:469": "RV_6,021.05c ye madhyamāsa uta nūtanāsa utāvamasya puruhūta bodhi ||",
  "GV01rv_hn06u:470": "RV_6,021.06a tam pṛcchanto 'varāsaḥ parāṇi pratnā ta indra śrutyānu yemuḥ |",
  "GV01rv_hn06u:471": "RV_6,021.06c arcāmasi vīra brahmavāho yād eva vidma tāt tvā mahāntam ||",
  "GV01rv_hn06u:472": "RV_6,021.07a abhi tvā pājo rakṣaso vi tasthe mahi jajñānam abhi tat su tiṣṭha |",
  "GV01rv_hn06u:473": "RV_6,021.07c tava pratnena yujyena sakhyā vajreṇa dhṛṣṇo apa tā nudasva ||",
  "GV01rv_hn06u:474": "RV_6,021.08a sa tu śrudhīndra nūtanasya brahmaṇyato vīra kārudhāyaḥ |",
  "GV01rv_hn06u:475": "RV_6,021.08c tvaṃ hy āpiḥ pradivi pitṝṇāṃ śaśvad babhūtha suhava eṣṭau ||",
  "GV01rv_hn06u:476": "RV_6,021.09a protaye varuṇam mitram indram marutaḥ kṛṣvāvase no adya |",
  "GV01rv_hn06u:477": "RV_6,021.09c pra pūṣaṇaṃ viṣṇum agnim purandhiṃ savitāram oṣadhīḥ parvatāṃś ca ||",
  "GV01rv_hn06u:478": "RV_6,021.10a ima u tvā puruśāka prayajyo jaritāro abhy arcanty arkaiḥ |",
  "GV01rv_hn06u:479": "RV_6,021.10c śrudhī havam ā huvato huvāno na tvāvāṃ anyo amṛta tvad asti ||",
  "GV01rv_hn06u:480": "RV_6,021.11a nū ma ā vācam upa yāhi vidvān viśvebhiḥ sūno sahaso yajatraiḥ |",
  "GV01rv_hn06u:481": "RV_6,021.11c ye agnijihvā ṛtasāpa āsur ye manuṃ cakrur uparaṃ dasāya ||",
  "GV01rv_hn06u:482": "RV_6,021.12a sa no bodhi puraetā sugeṣūta durgeṣu pathikṛd vidānaḥ |",
  "GV01rv_hn06u:483": "RV_6,021.12c ye aśramāsa uravo vahiṣṭhās tebhir na indrābhi vakṣi vājam ||",
  "GV01rv_hn06u:484": "RV_6,022.01a ya eka id dhavyaś carṣaṇīnām indraṃ taṃ gīrbhir abhy arca ābhiḥ |",
  "GV01rv_hn06u:485": "RV_6,022.01c yaḥ patyate vṛṣabho vṛṣṇyāvān satyaḥ satvā purumāyaḥ sahasvān ||",
  "GV01rv_hn06u:486": "RV_6,022.02a tam u naḥ pūrve pitaro navagvāḥ sapta viprāso abhi vājayantaḥ |",
  "GV01rv_hn06u:487": "RV_6,022.02c nakṣaddābhaṃ taturim parvateṣṭhām adroghavācam matibhiḥ śaviṣṭham ||",
  "GV01rv_hn06u:488": "RV_6,022.03a tam īmaha indram asya rāyaḥ puruvīrasya nṛvataḥ purukṣoḥ |",
  "GV01rv_hn06u:489": "RV_6,022.03c yo askṛdhoyur ajaraḥ svarvān tam ā bhara harivo mādayadhyai ||",
  "GV01rv_hn06u:490": "RV_6,022.04a tan no vi voco yadi te purā cij jaritāra ānaśuḥ sumnam indra |",
  "GV01rv_hn06u:491": "RV_6,022.04c kas te bhāgaḥ kiṃ vayo dudhra khidvaḥ puruhūta purūvaso 'suraghnaḥ ||",
  "GV01rv_hn06u:492": "RV_6,022.05a tam pṛcchantī vajrahastaṃ ratheṣṭhām indraṃ vepī vakvarī yasya nū gīḥ |",
  "GV01rv_hn06u:493": "RV_6,022.05c tuvigrābhaṃ tuvikūrmiṃ rabhodāṃ gātum iṣe nakṣate tumram accha ||",
  "GV01rv_hn06u:494": "RV_6,022.06a ayā ha tyam māyayā vāvṛdhānam manojuvā svatavaḥ parvatena |",
  "GV01rv_hn06u:495": "RV_6,022.06c acyutā cid vīḷitā svojo rujo vi dṛḷhā dhṛṣatā virapśin ||",
  "GV01rv_hn06u:496": "RV_6,022.07a taṃ vo dhiyā navyasyā śaviṣṭham pratnam pratnavat paritaṃsayadhyai |",
  "GV01rv_hn06u:497": "RV_6,022.07c sa no vakṣad animānaḥ suvahmendro viśvāny ati durgahāṇi ||",
  "GV01rv_hn06u:498": "RV_6,022.08a ā janāya druhvaṇe pārthivāni divyāni dīpayo 'ntarikṣā |",
  "GV01rv_hn06u:499": "RV_6,022.08c tapā vṛṣan viśvataḥ śociṣā tān brahmadviṣe śocaya kṣām apaś ca ||",
  "GV01rv_hn06u:500": "RV_6,022.09a bhuvo janasya divyasya rājā pārthivasya jagatas tveṣasaṃdṛk |",
  "GV01rv_hn06u:501": "RV_6,022.09c dhiṣva vajraṃ dakṣiṇa indra haste viśvā ajurya dayase vi māyāḥ ||",
  "GV01rv_hn06u:502": "RV_6,022.10a ā saṃyatam indra ṇaḥ svastiṃ śatrutūryāya bṛhatīm amṛdhrām |",
  "GV01rv_hn06u:503": "RV_6,022.10c yayā dāsāny āryāṇi vṛtrā karo vajrin sutukā nāhuṣāṇi ||",
  "GV01rv_hn06u:504": "RV_6,022.11a sa no niyudbhiḥ puruhūta vedho viśvavārābhir ā gahi prayajyo |",
  "GV01rv_hn06u:505": "RV_6,022.11c na yā adevo varate na deva ābhir yāhi tūyam ā madryadrik ||",
  "GV01rv_hn06u:506": "RV_6,023.01a suta it tvaṃ nimiśla indra some stome brahmaṇi śasyamāna ukthe |",
  "GV01rv_hn06u:507": "RV_6,023.01c yad vā yuktābhyām maghavan haribhyām bibhrad vajram bāhvor indra yāsi ||",
  "GV01rv_hn06u:508": "RV_6,023.02a yad vā divi pārye suṣvim indra vṛtrahatye 'vasi śūrasātau |",
  "GV01rv_hn06u:509": "RV_6,023.02c yad vā dakṣasya bibhyuṣo abibhyad arandhayaḥ śardhata indra dasyūn ||",
  "GV01rv_hn06u:510": "RV_6,023.03a pātā sutam indro astu somam praṇenīr ugro jaritāram ūtī |",
  "GV01rv_hn06u:511": "RV_6,023.03c kartā vīrāya suṣvaya u lokaṃ dātā vasu stuvate kīraye cit ||",
  "GV01rv_hn06u:512": "RV_6,023.04a ganteyānti savanā haribhyām babhrir vajram papiḥ somaṃ dadir gāḥ |",
  "GV01rv_hn06u:513": "RV_6,023.04c kartā vīraṃ naryaṃ sarvavīraṃ śrotā havaṃ gṛṇata stomavāhāḥ ||",
  "GV01rv_hn06u:514": "RV_6,023.05a asmai vayaṃ yad vāvāna tad viviṣma indrāya yo naḥ pradivo apas kaḥ |",
  "GV01rv_hn06u:515": "RV_6,023.05c sute some stumasi śaṃsad ukthendrāya brahma vardhanaṃ yathāsat ||",
  "GV01rv_hn06u:516": "RV_6,023.06a brahmāṇi hi cakṛṣe vardhanāni tāvat ta indra matibhir viviṣmaḥ |",
  "GV01rv_hn06u:517": "RV_6,023.06c sute some sutapāḥ śantamāni rāṇḍyā kriyāsma vakṣaṇāni yajñaiḥ ||",
  "GV01rv_hn06u:518": "RV_6,023.07a sa no bodhi puroḷāśaṃ rarāṇaḥ pibā tu somaṃ goṛjīkam indra |",
  "GV01rv_hn06u:519": "RV_6,023.07c edam barhir yajamānasya sīdoruṃ kṛdhi tvāyata u lokam ||",
  "GV01rv_hn06u:520": "RV_6,023.08a sa mandasvā hy anu joṣam ugra pra tvā yajñāsa ime aśnuvantu |",
  "GV01rv_hn06u:521": "RV_6,023.08c preme havāsaḥ puruhūtam asme ā tveyaṃ dhīr avasa indra yamyāḥ ||",
  "GV01rv_hn06u:522": "RV_6,023.09a taṃ vaḥ sakhāyaḥ saṃ yathā suteṣu somebhir īm pṛṇatā bhojam indram |",
  "GV01rv_hn06u:523": "RV_6,023.09c kuvit tasmā asati no bharāya na suṣvim indro 'vase mṛdhāti ||",
  "GV01rv_hn06u:524": "RV_6,023.10a eved indraḥ sute astāvi some bharadvājeṣu kṣayad in maghonaḥ |",
  "GV01rv_hn06u:525": "RV_6,023.10c asad yathā jaritra uta sūrir indro rāyo viśvavārasya dātā ||",
  "GV01rv_hn06u:526": "RV_6,024.01a vṛṣā mada indre śloka ukthā sacā someṣu sutapā ṛjīṣī |",
  "GV01rv_hn06u:527": "RV_6,024.01c arcatryo maghavā nṛbhya ukthair dyukṣo rājā girām akṣitotiḥ ||",
  "GV01rv_hn06u:528": "RV_6,024.02a taturir vīro naryo vicetāḥ śrotā havaṃ gṛṇata urvyūtiḥ |",
  "GV01rv_hn06u:529": "RV_6,024.02c vasuḥ śaṃso narāṃ kārudhāyā vājī stuto vidathe dāti vājam ||",
  "GV01rv_hn06u:530": "RV_6,024.03a akṣo na cakryoḥ śūra bṛhan pra te mahnā ririce rodasyoḥ |",
  "GV01rv_hn06u:531": "RV_6,024.03c vṛkṣasya nu te puruhūta vayā vy ūtayo ruruhur indra pūrvīḥ ||",
  "GV01rv_hn06u:532": "RV_6,024.04a śacīvatas te puruśāka śākā gavām iva srutayaḥ saṃcaraṇīḥ |",
  "GV01rv_hn06u:533": "RV_6,024.04c vatsānāṃ na tantayas ta indra dāmanvanto adāmānaḥ sudāman ||",
  "GV01rv_hn06u:534": "RV_6,024.05a anyad adya karvaram anyad u śvo 'sac ca san muhur ācakrir indraḥ |",
  "GV01rv_hn06u:535": "RV_6,024.05c mitro no atra varuṇaś ca pūṣāryo vaśasya paryetāsti ||",
  "GV01rv_hn06u:536": "RV_6,024.06a vi tvad āpo na parvatasya pṛṣṭhād ukthebhir indrānayanta yajñaiḥ |",
  "GV01rv_hn06u:537": "RV_6,024.06c taṃ tvābhiḥ suṣṭutibhir vājayanta ājiṃ na jagmur girvāho aśvāḥ ||",
  "GV01rv_hn06u:538": "RV_6,024.07a na yaṃ jaranti śarado na māsā na dyāva indram avakarśayanti |",
  "GV01rv_hn06u:539": "RV_6,024.07c vṛddhasya cid vardhatām asya tanū stomebhir ukthaiś ca śasyamānā ||",
  "GV01rv_hn06u:540": "RV_6,024.08a na vīḷave namate na sthirāya na śardhate dasyujūtāya stavān |",
  "GV01rv_hn06u:541": "RV_6,024.08c ajrā indrasya girayaś cid ṛṣvā gambhīre cid bhavati gādham asmai ||",
  "GV01rv_hn06u:542": "RV_6,024.09a gambhīreṇa na uruṇāmatrin preṣo yandhi sutapāvan vājān |",
  "GV01rv_hn06u:543": "RV_6,024.09c sthā ū ṣu ūrdhva ūtī ariṣaṇyann aktor vyuṣṭau paritakmyāyām ||",
  "GV01rv_hn06u:544": "RV_6,024.10a sacasva nāyam avase abhīka ito vā tam indra pāhi riṣaḥ |",
  "GV01rv_hn06u:545": "RV_6,024.10c amā cainam araṇye pāhi riṣo madema śatahimāḥ suvīrāḥ ||",
  "GV01rv_hn06u:546": "RV_6,025.01a yā ta ūtir avamā yā paramā yā madhyamendra śuṣminn asti |",
  "GV01rv_hn06u:547": "RV_6,025.01c tābhir ū ṣu vṛtrahatye 'vīr na ebhiś ca vājair mahān na ugra ||",
  "GV01rv_hn06u:548": "RV_6,025.02a ābhi spṛdho mithatīr ariṣaṇyann amitrasya vyathayā manyum indra |",
  "GV01rv_hn06u:549": "RV_6,025.02c ābhir viśvā abhiyujo viṣūcīr āryāya viśo 'va tārīr dāsīḥ ||",
  "GV01rv_hn06u:550": "RV_6,025.03a indra jāmaya uta ye 'jāmayo 'rvācīnāso vanuṣo yuyujre |",
  "GV01rv_hn06u:551": "RV_6,025.03c tvam eṣāṃ vithurā śavāṃsi jahi vṛṣṇyāni kṛṇuhī parācaḥ ||",
  "GV01rv_hn06u:552": "RV_6,025.04a śūro vā śūraṃ vanate śarīrais tanūrucā taruṣi yat kṛṇvaite |",
  "GV01rv_hn06u:553": "RV_6,025.04c toke vā goṣu tanaye yad apsu vi krandasī urvarāsu bravaite ||",
  "GV01rv_hn06u:554": "RV_6,025.05a nahi tvā śūro na turo na dhṛṣṇur na tvā yodho manyamāno yuyodha |",
  "GV01rv_hn06u:555": "RV_6,025.05c indra nakiṣ ṭvā praty asty eṣāṃ viśvā jātāny abhy asi tāni ||",
  "GV01rv_hn06u:556": "RV_6,025.06a sa patyata ubhayor nṛmṇam ayor yadī vedhasaḥ samithe havante |",
  "GV01rv_hn06u:557": "RV_6,025.06c vṛtre vā maho nṛvati kṣaye vā vyacasvantā yadi vitantasaite ||",
  "GV01rv_hn06u:558": "RV_6,025.07a adha smā te carṣaṇayo yad ejān indra trātota bhavā varūtā |",
  "GV01rv_hn06u:559": "RV_6,025.07c asmākāso ye nṛtamāso arya indra sūrayo dadhire puro naḥ ||",
  "GV01rv_hn06u:560": "RV_6,025.08a anu te dāyi maha indriyāya satrā te viśvam anu vṛtrahatye |",
  "GV01rv_hn06u:561": "RV_6,025.08c anu kṣatram anu saho yajatrendra devebhir anu te nṛṣahye ||",
  "GV01rv_hn06u:562": "RV_6,025.09a evā na spṛdhaḥ sam ajā samatsv indra rārandhi mithatīr adevīḥ |",
  "GV01rv_hn06u:563": "RV_6,025.09c vidyāma vastor avasā gṛṇanto bharadvājā uta ta indra nūnam ||",
  "GV01rv_hn06u:564": "RV_6,026.01a śrudhī na indra hvayāmasi tvā maho vājasya sātau vāvṛṣāṇāḥ |",
  "GV01rv_hn06u:565": "RV_6,026.01c saṃ yad viśo 'yanta śūrasātā ugraṃ no 'vaḥ pārye ahan dāḥ ||",
  "GV01rv_hn06u:566": "RV_6,026.02a tvāṃ vājī havate vājineyo maho vājasya gadhyasya sātau |",
  "GV01rv_hn06u:567": "RV_6,026.02c tvāṃ vṛtreṣv indra satpatiṃ tarutraṃ tvāṃ caṣṭe muṣṭihā goṣu yudhyan ||",
  "GV01rv_hn06u:568": "RV_6,026.03a tvaṃ kaviṃ codayo 'rkasātau tvaṃ kutsāya śuṣṇaṃ dāśuṣe vark |",
  "GV01rv_hn06u:569": "RV_6,026.03c tvaṃ śiro amarmaṇaḥ parāhann atithigvāya śaṃsyaṃ kariṣyan ||",
  "GV01rv_hn06u:570": "RV_6,026.04a tvaṃ ratham pra bharo yodham ṛṣvam āvo yudhyantaṃ vṛṣabhaṃ daśadyum |",
  "GV01rv_hn06u:571": "RV_6,026.04c tvaṃ tugraṃ vetasave sacāhan tvaṃ tujiṃ gṛṇantam indra tūtoḥ ||",
  "GV01rv_hn06u:572": "RV_6,026.05a tvaṃ tad uktham indra barhaṇā kaḥ pra yac chatā sahasrā śūra darṣi |",
  "GV01rv_hn06u:573": "RV_6,026.05c ava girer dāsaṃ śambaraṃ han prāvo divodāsaṃ citrābhir ūtī ||",
  "GV01rv_hn06u:574": "RV_6,026.06a tvaṃ śraddhābhir mandasānaḥ somair dabhītaye cumurim indra siṣvap |",
  "GV01rv_hn06u:575": "RV_6,026.06c tvaṃ rajim piṭhīnase daśasyan ṣaṣṭiṃ sahasrā śacyā sacāhan ||",
  "GV01rv_hn06u:576": "RV_6,026.07a ahaṃ cana tat sūribhir ānaśyāṃ tava jyāya indra sumnam ojaḥ |",
  "GV01rv_hn06u:577": "RV_6,026.07c tvayā yat stavante sadhavīra vīrās trivarūthena nahuṣā śaviṣṭha ||",
  "GV01rv_hn06u:578": "RV_6,026.08a vayaṃ te asyām indra dyumnahūtau sakhāyaḥ syāma mahina preṣṭhāḥ |",
  "GV01rv_hn06u:579": "RV_6,026.08c prātardaniḥ kṣatraśrīr astu śreṣṭho ghane vṛtrāṇāṃ sanaye dhanānām ||",
  "GV01rv_hn06u:580": "RV_6,027.01a kim asya made kim v asya pītāv indraḥ kim asya sakhye cakāra |",
  "GV01rv_hn06u:581": "RV_6,027.01c raṇā vā ye niṣadi kiṃ te asya purā vividre kim u nūtanāsaḥ ||",
  "GV01rv_hn06u:582": "RV_6,027.02a sad asya made sad v asya pītāv indraḥ sad asya sakhye cakāra |",
  "GV01rv_hn06u:583": "RV_6,027.02c raṇā vā ye niṣadi sat te asya purā vividre sad u nūtanāsaḥ ||",
  "GV01rv_hn06u:584": "RV_6,027.03a nahi nu te mahimanaḥ samasya na maghavan maghavattvasya vidma |",
  "GV01rv_hn06u:585": "RV_6,027.03c na rādhaso-rādhaso nūtanasyendra nakir dadṛśa indriyaṃ te ||",
  "GV01rv_hn06u:586": "RV_6,027.04a etat tyat ta indriyam aceti yenāvadhīr varaśikhasya śeṣaḥ |",
  "GV01rv_hn06u:587": "RV_6,027.04c vajrasya yat te nihatasya śuṣmāt svanāc cid indra paramo dadāra ||",
  "GV01rv_hn06u:588": "RV_6,027.05a vadhīd indro varaśikhasya śeṣo 'bhyāvartine cāyamānāya śikṣan |",
  "GV01rv_hn06u:589": "RV_6,027.05c vṛcīvato yad dhariyūpīyāyāṃ han pūrve ardhe bhiyasāparo dart ||",
  "GV01rv_hn06u:590": "RV_6,027.06a triṃśacchataṃ varmiṇa indra sākaṃ yavyāvatyām puruhūta śravasyā |",
  "GV01rv_hn06u:591": "RV_6,027.06c vṛcīvantaḥ śarave patyamānāḥ pātrā bhindānā nyarthāny āyan ||",
  "GV01rv_hn06u:592": "RV_6,027.07a yasya gāvāv aruṣā sūyavasyū antar ū ṣu carato rerihāṇā |",
  "GV01rv_hn06u:593": "RV_6,027.07c sa sṛñjayāya turvaśam parādād vṛcīvato daivavātāya śikṣan ||",
  "GV01rv_hn06u:594": "RV_6,027.08a dvayāṃ agne rathino viṃśatiṃ gā vadhūmato maghavā mahyaṃ samrāṭ |",
  "GV01rv_hn06u:595": "RV_6,027.08c abhyāvartī cāyamāno dadāti dūṇāśeyaṃ dakṣiṇā pārthavānām ||",
  "GV01rv_hn06u:596": "RV_6,028.01a ā gāvo agmann uta bhadram akran sīdantu goṣṭhe raṇayantv asme |",
  "GV01rv_hn06u:597": "RV_6,028.01c prajāvatīḥ pururūpā iha syur indrāya pūrvīr uṣaso duhānāḥ ||",
  "GV01rv_hn06u:598": "RV_6,028.02a indro yajvane pṛṇate ca śikṣaty uped dadāti na svam muṣāyati |",
  "GV01rv_hn06u:599": "RV_6,028.02c bhūyo-bhūyo rayim id asya vardhayann abhinne khilye ni dadhāti devayum ||",
  "GV01rv_hn06u:600": "RV_6,028.03a na tā naśanti na dabhāti taskaro nāsām āmitro vyathir ā dadharṣati |",
  "GV01rv_hn06u:601": "RV_6,028.03c devāṃś ca yābhir yajate dadāti ca jyog it tābhiḥ sacate gopatiḥ saha ||",
  "GV01rv_hn06u:602": "RV_6,028.04a na tā arvā reṇukakāṭo aśnute na saṃskṛtatram upa yanti tā abhi |",
  "GV01rv_hn06u:603": "RV_6,028.04c urugāyam abhayaṃ tasya tā anu gāvo martasya vi caranti yajvanaḥ ||",
  "GV01rv_hn06u:604": "RV_6,028.05a gāvo bhago gāva indro me acchān gāvaḥ somasya prathamasya bhakṣaḥ |",
  "GV01rv_hn06u:605": "RV_6,028.05c imā yā gāvaḥ sa janāsa indra icchāmīd dhṛdā manasā cid indram ||",
  "GV01rv_hn06u:606": "RV_6,028.06a yūyaṃ gāvo medayathā kṛśaṃ cid aśrīraṃ cit kṛṇuthā supratīkam |",
  "GV01rv_hn06u:607": "RV_6,028.06c bhadraṃ gṛhaṃ kṛṇutha bhadravāco bṛhad vo vaya ucyate sabhāsu ||",
  "GV01rv_hn06u:608": "RV_6,028.07a prajāvatīḥ sūyavasaṃ riśantīḥ śuddhā apaḥ suprapāṇe pibantīḥ |",
  "GV01rv_hn06u:609": "RV_6,028.07c mā va stena īśata māghaśaṃsaḥ pari vo hetī rudrasya vṛjyāḥ ||",
  "GV01rv_hn06u:610": "RV_6,028.08a upedam upaparcanam āsu goṣūpa pṛcyatām |",
  "GV01rv_hn06u:611": "RV_6,028.08c upa ṛṣabhasya retasy upendra tava vīrye ||",
  "GV01rv_hn06u:612": "RV_6,029.01a indraṃ vo naraḥ sakhyāya sepur maho yantaḥ sumataye cakānāḥ |",
  "GV01rv_hn06u:613": "RV_6,029.01c maho hi dātā vajrahasto asti mahām u raṇvam avase yajadhvam ||",
  "GV01rv_hn06u:614": "RV_6,029.02a ā yasmin haste naryā mimikṣur ā rathe hiraṇyaye ratheṣṭhāḥ |",
  "GV01rv_hn06u:615": "RV_6,029.02c ā raśmayo gabhastyo sthūrayor ādhvann aśvāso vṛṣaṇo yujānāḥ ||",
  "GV01rv_hn06u:616": "RV_6,029.03a śriye te pādā duva ā mimikṣur dhṛṣṇur vajrī śavasā dakṣiṇāvān |",
  "GV01rv_hn06u:617": "RV_6,029.03c vasāno atkaṃ surabhiṃ dṛśe kaṃ svar ṇa nṛtav iṣiro babhūtha ||",
  "GV01rv_hn06u:618": "RV_6,029.04a sa soma āmiślatamaḥ suto bhūd yasmin paktiḥ pacyate santi dhānāḥ |",
  "GV01rv_hn06u:619": "RV_6,029.04c indraṃ nara stuvanto brahmakārā ukthā śaṃsanto devavātatamāḥ ||",
  "GV01rv_hn06u:620": "RV_6,029.05a na te antaḥ śavaso dhāyy asya vi tu bābadhe rodasī mahitvā |",
  "GV01rv_hn06u:621": "RV_6,029.05c ā tā sūriḥ pṛṇati tūtujāno yūthevāpsu samījamāna ūtī ||",
  "GV01rv_hn06u:622": "RV_6,029.06a eved indraḥ suhava ṛṣvo astūtī anūtī hiriśipraḥ satvā |",
  "GV01rv_hn06u:623": "RV_6,029.06c evā hi jāto asamātyojāḥ purū ca vṛtrā hanati ni dasyūn ||",
  "GV01rv_hn06u:624": "RV_6,030.01a bhūya id vāvṛdhe vīryāyaṃ eko ajuryo dayate vasūni |",
  "GV01rv_hn06u:625": "RV_6,030.01c pra ririce diva indraḥ pṛthivyā ardham id asya prati rodasī ubhe ||",
  "GV01rv_hn06u:626": "RV_6,030.02a adhā manye bṛhad asuryam asya yāni dādhāra nakir ā mināti |",
  "GV01rv_hn06u:627": "RV_6,030.02c dive-dive sūryo darśato bhūd vi sadmāny urviyā sukratur dhāt ||",
  "GV01rv_hn06u:628": "RV_6,030.03a adyā cin nū cit tad apo nadīnāṃ yad ābhyo arado gātum indra |",
  "GV01rv_hn06u:629": "RV_6,030.03c ni parvatā admasado na sedus tvayā dṛḷhāni sukrato rajāṃsi ||",
  "GV01rv_hn06u:630": "RV_6,030.04a satyam it tan na tvāvāṃ anyo astīndra devo na martyo jyāyān |",
  "GV01rv_hn06u:631": "RV_6,030.04c ahann ahim pariśayānam arṇo 'vāsṛjo apo acchā samudram ||",
  "GV01rv_hn06u:632": "RV_6,030.05a tvam apo vi duro viṣūcīr indra dṛḷham arujaḥ parvatasya |",
  "GV01rv_hn06u:633": "RV_6,030.05c rājābhavo jagataś carṣaṇīnāṃ sākaṃ sūryaṃ janayan dyām uṣāsam ||",
  "GV01rv_hn06u:634": "RV_6,031.01a abhūr eko rayipate rayīṇām ā hastayor adhithā indra kṛṣṭīḥ |",
  "GV01rv_hn06u:635": "RV_6,031.01c vi toke apsu tanaye ca sūre 'vocanta carṣaṇayo vivācaḥ ||",
  "GV01rv_hn06u:636": "RV_6,031.02a tvad bhiyendra pārthivāni viśvācyutā cic cyāvayante rajāṃsi |",
  "GV01rv_hn06u:637": "RV_6,031.02c dyāvākṣāmā parvatāso vanāni viśvaṃ dṛḷham bhayate ajmann ā te ||",
  "GV01rv_hn06u:638": "RV_6,031.03a tvaṃ kutsenābhi śuṣṇam indrāśuṣaṃ yudhya kuyavaṃ gaviṣṭau |",
  "GV01rv_hn06u:639": "RV_6,031.03c daśa prapitve adha sūryasya muṣāyaś cakram avive rapāṃsi ||",
  "GV01rv_hn06u:640": "RV_6,031.04a tvaṃ śatāny ava śambarasya puro jaghanthāpratīni dasyoḥ |",
  "GV01rv_hn06u:641": "RV_6,031.04c aśikṣo yatra śacyā śacīvo divodāsāya sunvate sutakre bharadvājāya gṛṇate vasūni ||",
  "GV01rv_hn06u:642": "RV_6,031.05a sa satyasatvan mahate raṇāya ratham ā tiṣṭha tuvinṛmṇa bhīmam |",
  "GV01rv_hn06u:643": "RV_6,031.05c yāhi prapathinn avasopa madrik pra ca śruta śrāvaya carṣaṇibhyaḥ ||",
  "GV01rv_hn06u:644": "RV_6,032.01a apūrvyā purutamāny asmai mahe vīrāya tavase turāya |",
  "GV01rv_hn06u:645": "RV_6,032.01c virapśine vajriṇe śantamāni vacāṃsy āsā sthavirāya takṣam ||",
  "GV01rv_hn06u:646": "RV_6,032.02a sa mātarā sūryeṇā kavīnām avāsayad rujad adriṃ gṛṇānaḥ |",
  "GV01rv_hn06u:647": "RV_6,032.02c svādhībhir ṛkvabhir vāvaśāna ud usriyāṇām asṛjan nidānam ||",
  "GV01rv_hn06u:648": "RV_6,032.03a sa vahnibhir ṛkvabhir goṣu śaśvan mitajñubhiḥ purukṛtvā jigāya |",
  "GV01rv_hn06u:649": "RV_6,032.03c puraḥ purohā sakhibhiḥ sakhīyan dṛḷhā ruroja kavibhiḥ kaviḥ san ||",
  "GV01rv_hn06u:650": "RV_6,032.04a sa nīvyābhir jaritāram acchā maho vājebhir mahadbhiś ca śuṣmaiḥ |",
  "GV01rv_hn06u:651": "RV_6,032.04c puruvīrābhir vṛṣabha kṣitīnām ā girvaṇaḥ suvitāya pra yāhi ||",
  "GV01rv_hn06u:652": "RV_6,032.05a sa sargeṇa śavasā takto atyair apa indro dakṣiṇatas turāṣāṭ |",
  "GV01rv_hn06u:653": "RV_6,032.05c itthā sṛjānā anapāvṛd arthaṃ dive-dive viviṣur apramṛṣyam ||",
  "GV01rv_hn06u:654": "RV_6,033.01a ya ojiṣṭha indra taṃ su no dā mado vṛṣan svabhiṣṭir dāsvān |",
  "GV01rv_hn06u:655": "RV_6,033.01c sauvaśvyaṃ yo vanavat svaśvo vṛtrā samatsu sāsahad amitrān ||",
  "GV01rv_hn06u:656": "RV_6,033.02a tvāṃ hīndrāvase vivāco havante carṣaṇayaḥ śūrasātau |",
  "GV01rv_hn06u:657": "RV_6,033.02c tvaṃ viprebhir vi paṇīṃr aśāyas tvota it sanitā vājam arvā ||",
  "GV01rv_hn06u:658": "RV_6,033.03a tvaṃ tāṃ indrobhayāṃ amitrān dāsā vṛtrāṇy āryā ca śūra |",
  "GV01rv_hn06u:659": "RV_6,033.03c vadhīr vaneva sudhitebhir atkair ā pṛtsu darṣi nṛṇāṃ nṛtama ||",
  "GV01rv_hn06u:660": "RV_6,033.04a sa tvaṃ na indrākavābhir ūtī sakhā viśvāyur avitā vṛdhe bhūḥ |",
  "GV01rv_hn06u:661": "RV_6,033.04c svarṣātā yad dhvayāmasi tvā yudhyanto nemadhitā pṛtsu śūra ||",
  "GV01rv_hn06u:662": "RV_6,033.05a nūnaṃ na indrāparāya ca syā bhavā mṛḷīka uta no abhiṣṭau |",
  "GV01rv_hn06u:663": "RV_6,033.05c itthā gṛṇanto mahinasya śarman divi ṣyāma pārye goṣatamāḥ ||",
  "GV01rv_hn06u:664": "RV_6,034.01a saṃ ca tve jagmur gira indra pūrvīr vi ca tvad yanti vibhvo manīṣāḥ |",
  "GV01rv_hn06u:665": "RV_6,034.01c purā nūnaṃ ca stutaya ṛṣīṇām paspṛdhra indre adhy ukthārkā ||",
  "GV01rv_hn06u:666": "RV_6,034.02a puruhūto yaḥ purugūrta ṛbhvāṃ ekaḥ purupraśasto asti yajñaiḥ |",
  "GV01rv_hn06u:667": "RV_6,034.02c ratho na mahe śavase yujāno 'smābhir indro anumādyo bhūt ||",
  "GV01rv_hn06u:668": "RV_6,034.03a na yaṃ hiṃsanti dhītayo na vāṇīr indraṃ nakṣantīd abhi vardhayantīḥ |",
  "GV01rv_hn06u:669": "RV_6,034.03c yadi stotāraḥ śataṃ yat sahasraṃ gṛṇanti girvaṇasaṃ śaṃ tad asmai ||",
  "GV01rv_hn06u:670": "RV_6,034.04a asmā etad divy arceva māsā mimikṣa indre ny ayāmi somaḥ |",
  "GV01rv_hn06u:671": "RV_6,034.04c janaṃ na dhanvann abhi saṃ yad āpaḥ satrā vāvṛdhur havanāni yajñaiḥ ||",
  "GV01rv_hn06u:672": "RV_6,034.05a asmā etan mahy āṅgūṣam asmā indrāya stotram matibhir avāci |",
  "GV01rv_hn06u:673": "RV_6,034.05c asad yathā mahati vṛtratūrya indro viśvāyur avitā vṛdhaś ca ||",
  "GV01rv_hn06u:674": "RV_6,035.01a kadā bhuvan rathakṣayāṇi brahma kadā stotre sahasrapoṣyaṃ dāḥ |",
  "GV01rv_hn06u:675": "RV_6,035.01c kadā stomaṃ vāsayo 'sya rāyā kadā dhiyaḥ karasi vājaratnāḥ ||",
  "GV01rv_hn06u:676": "RV_6,035.02a karhi svit tad indra yan nṛbhir nṝn vīrair vīrān nīḷayāse jayājīn |",
  "GV01rv_hn06u:677": "RV_6,035.02c tridhātu gā adhi jayāsi goṣv indra dyumnaṃ svarvad dhehy asme ||",
  "GV01rv_hn06u:678": "RV_6,035.03a karhi svit tad indra yaj jaritre viśvapsu brahma kṛṇavaḥ śaviṣṭha |",
  "GV01rv_hn06u:679": "RV_6,035.03c kadā dhiyo na niyuto yuvāse kadā gomaghā havanāni gacchāḥ ||",
  "GV01rv_hn06u:680": "RV_6,035.04a sa gomaghā jaritre aśvaścandrā vājaśravaso adhi dhehi pṛkṣaḥ |",
  "GV01rv_hn06u:681": "RV_6,035.04c pīpihīṣaḥ sudughām indra dhenum bharadvājeṣu suruco rurucyāḥ ||",
  "GV01rv_hn06u:682": "RV_6,035.05a tam ā nūnaṃ vṛjanam anyathā cic chūro yac chakra vi duro gṛṇīṣe |",
  "GV01rv_hn06u:683": "RV_6,035.05c mā nir araṃ śukradughasya dhenor āṅgirasān brahmaṇā vipra jinva ||",
  "GV01rv_hn06u:684": "RV_6,036.01a satrā madāsas tava viśvajanyāḥ satrā rāyo 'dha ye pārthivāsaḥ |",
  "GV01rv_hn06u:685": "RV_6,036.01c satrā vājānām abhavo vibhaktā yad deveṣu dhārayathā asuryam ||",
  "GV01rv_hn06u:686": "RV_6,036.02a anu pra yeje jana ojo asya satrā dadhire anu vīryāya |",
  "GV01rv_hn06u:687": "RV_6,036.02c syūmagṛbhe dudhaye 'rvate ca kratuṃ vṛñjanty api vṛtrahatye ||",
  "GV01rv_hn06u:688": "RV_6,036.03a taṃ sadhrīcīr ūtayo vṛṣṇyāni pauṃsyāni niyutaḥ saścur indram |",
  "GV01rv_hn06u:689": "RV_6,036.03c samudraṃ na sindhava ukthaśuṣmā uruvyacasaṃ gira ā viśanti ||",
  "GV01rv_hn06u:690": "RV_6,036.04a sa rāyas khām upa sṛjā gṛṇānaḥ puruścandrasya tvam indra vasvaḥ |",
  "GV01rv_hn06u:691": "RV_6,036.04c patir babhūthāsamo janānām eko viśvasya bhuvanasya rājā ||",
  "GV01rv_hn06u:692": "RV_6,036.05a sa tu śrudhi śrutyā yo duvoyur dyaur na bhūmābhi rāyo aryaḥ |",
  "GV01rv_hn06u:693": "RV_6,036.05c aso yathā naḥ śavasā cakāno yuge-yuge vayasā cekitānaḥ ||",
  "GV01rv_hn06u:694": "RV_6,037.01a arvāg rathaṃ viśvavāraṃ ta ugrendra yuktāso harayo vahantu |",
  "GV01rv_hn06u:695": "RV_6,037.01c kīriś cid dhi tvā havate svarvān ṛdhīmahi sadhamādas te adya ||",
  "GV01rv_hn06u:696": "RV_6,037.02a pro droṇe harayaḥ karmāgman punānāsa ṛjyanto abhūvan |",
  "GV01rv_hn06u:697": "RV_6,037.02c indro no asya pūrvyaḥ papīyād dyukṣo madasya somyasya rājā ||",
  "GV01rv_hn06u:698": "RV_6,037.03a āsasrāṇāsaḥ śavasānam acchendraṃ sucakre rathyāso aśvāḥ |",
  "GV01rv_hn06u:699": "RV_6,037.03c abhi śrava ṛjyanto vaheyur nū cin nu vāyor amṛtaṃ vi dasyet ||",
  "GV01rv_hn06u:700": "RV_6,037.04a variṣṭho asya dakṣiṇām iyartīndro maghonāṃ tuvikūrmitamaḥ |",
  "GV01rv_hn06u:701": "RV_6,037.04c yayā vajrivaḥ pariyāsy aṃho maghā ca dhṛṣṇo dayase vi sūrīn ||",
  "GV01rv_hn06u:702": "RV_6,037.05a indro vājasya sthavirasya dātendro gīrbhir vardhatāṃ vṛddhamahāḥ |",
  "GV01rv_hn06u:703": "RV_6,037.05c indro vṛtraṃ haniṣṭho astu satvā tā sūriḥ pṛṇati tūtujānaḥ ||",
  "GV01rv_hn06u:704": "RV_6,038.01a apād ita ud u naś citratamo mahīm bharṣad dyumatīm indrahūtim |",
  "GV01rv_hn06u:705": "RV_6,038.01c panyasīṃ dhītiṃ daivyasya yāmañ janasya rātiṃ vanate sudānuḥ ||",
  "GV01rv_hn06u:706": "RV_6,038.02a dūrāc cid ā vasato asya karṇā ghoṣād indrasya tanyati bruvāṇaḥ |",
  "GV01rv_hn06u:707": "RV_6,038.02c eyam enaṃ devahūtir vavṛtyān madryag indram iyam ṛcyamānā ||",
  "GV01rv_hn06u:708": "RV_6,038.03a taṃ vo dhiyā paramayā purājām ajaram indram abhy anūṣy arkaiḥ |",
  "GV01rv_hn06u:709": "RV_6,038.03c brahmā ca giro dadhire sam asmin mahāṃś ca stomo adhi vardhad indre ||",
  "GV01rv_hn06u:710": "RV_6,038.04a vardhād yaṃ yajña uta soma indraṃ vardhād brahma gira ukthā ca manma |",
  "GV01rv_hn06u:711": "RV_6,038.04c vardhāhainam uṣaso yāmann aktor vardhān māsāḥ śarado dyāva indram ||",
  "GV01rv_hn06u:712": "RV_6,038.05a evā jajñānaṃ sahase asāmi vāvṛdhānaṃ rādhase ca śrutāya |",
  "GV01rv_hn06u:713": "RV_6,038.05c mahām ugram avase vipra nūnam ā vivāsema vṛtratūryeṣu ||",
  "GV01rv_hn06u:714": "RV_6,039.01a mandrasya kaver divyasya vahner vipramanmano vacanasya madhvaḥ |",
  "GV01rv_hn06u:715": "RV_6,039.01c apā nas tasya sacanasya deveṣo yuvasva gṛṇate goagrāḥ ||",
  "GV01rv_hn06u:716": "RV_6,039.02a ayam uśānaḥ pary adrim usrā ṛtadhītibhir ṛtayug yujānaḥ |",
  "GV01rv_hn06u:717": "RV_6,039.02c rujad arugṇaṃ vi valasya sānum paṇīṃr vacobhir abhi yodhad indraḥ ||",
  "GV01rv_hn06u:718": "RV_6,039.03a ayaṃ dyotayad adyuto vy aktūn doṣā vastoḥ śarada indur indra |",
  "GV01rv_hn06u:719": "RV_6,039.03c imaṃ ketum adadhur nū cid ahnāṃ śucijanmana uṣasaś cakāra ||",
  "GV01rv_hn06u:720": "RV_6,039.04a ayaṃ rocayad aruco rucāno 'yaṃ vāsayad vy ṛtena pūrvīḥ |",
  "GV01rv_hn06u:721": "RV_6,039.04c ayam īyata ṛtayugbhir aśvaiḥ svarvidā nābhinā carṣaṇiprāḥ ||",
  "GV01rv_hn06u:722": "RV_6,039.05a nū gṛṇāno gṛṇate pratna rājann iṣaḥ pinva vasudeyāya pūrvīḥ |",
  "GV01rv_hn06u:723": "RV_6,039.05c apa oṣadhīr aviṣā vanāni gā arvato nṝn ṛcase rirīhi ||",
  "GV01rv_hn06u:724": "RV_6,040.01a indra piba tubhyaṃ suto madāyāva sya harī vi mucā sakhāyā |",
  "GV01rv_hn06u:725": "RV_6,040.01c uta pra gāya gaṇa ā niṣadyāthā yajñāya gṛṇate vayo dhāḥ ||",
  "GV01rv_hn06u:726": "RV_6,040.02a asya piba yasya jajñāna indra madāya kratve apibo virapśin |",
  "GV01rv_hn06u:727": "RV_6,040.02c tam u te gāvo nara āpo adrir induṃ sam ahyan pītaye sam asmai ||",
  "GV01rv_hn06u:728": "RV_6,040.03a samiddhe agnau suta indra soma ā tvā vahantu harayo vahiṣṭhāḥ |",
  "GV01rv_hn06u:729": "RV_6,040.03c tvāyatā manasā johavīmīndrā yāhi suvitāya mahe naḥ ||",
  "GV01rv_hn06u:730": "RV_6,040.04a ā yāhi śaśvad uśatā yayāthendra mahā manasā somapeyam |",
  "GV01rv_hn06u:731": "RV_6,040.04c upa brahmāṇi śṛṇava imā no 'thā te yajñas tanve vayo dhāt ||",
  "GV01rv_hn06u:732": "RV_6,040.05a yad indra divi pārye yad ṛdhag yad vā sve sadane yatra vāsi |",
  "GV01rv_hn06u:733": "RV_6,040.05c ato no yajñam avase niyutvān sajoṣāḥ pāhi girvaṇo marudbhiḥ ||",
  "GV01rv_hn06u:734": "RV_6,041.01a aheḷamāna upa yāhi yajñaṃ tubhyam pavanta indavaḥ sutāsaḥ |",
  "GV01rv_hn06u:735": "RV_6,041.01c gāvo na vajrin svam oko acchendrā gahi prathamo yajñiyānām ||",
  "GV01rv_hn06u:736": "RV_6,041.02a yā te kākut sukṛtā yā variṣṭhā yayā śaśvat pibasi madhva ūrmim |",
  "GV01rv_hn06u:737": "RV_6,041.02c tayā pāhi pra te adhvaryur asthāt saṃ te vajro vartatām indra gavyuḥ ||",
  "GV01rv_hn06u:738": "RV_6,041.03a eṣa drapso vṛṣabho viśvarūpa indrāya vṛṣṇe sam akāri somaḥ |",
  "GV01rv_hn06u:739": "RV_6,041.03c etam piba hariva sthātar ugra yasyeśiṣe pradivi yas te annam ||",
  "GV01rv_hn06u:740": "RV_6,041.04a sutaḥ somo asutād indra vasyān ayaṃ śreyāñ cikituṣe raṇāya |",
  "GV01rv_hn06u:741": "RV_6,041.04c etaṃ titirva upa yāhi yajñaṃ tena viśvās taviṣīr ā pṛṇasva ||",
  "GV01rv_hn06u:742": "RV_6,041.05a hvayāmasi tvendra yāhy arvāṅ araṃ te somas tanve bhavāti |",
  "GV01rv_hn06u:743": "RV_6,041.05c śatakrato mādayasvā suteṣu prāsmāṃ ava pṛtanāsu pra vikṣu ||",
  "GV01rv_hn06u:744": "RV_6,042.01a praty asmai pipīṣate viśvāni viduṣe bhara |",
  "GV01rv_hn06u:745": "RV_6,042.01c araṅgamāya jagmaye 'paścāddaghvane nare ||",
  "GV01rv_hn06u:746": "RV_6,042.02a em enam pratyetana somebhiḥ somapātamam |",
  "GV01rv_hn06u:747": "RV_6,042.02c amatrebhir ṛjīṣiṇam indraṃ sutebhir indubhiḥ ||",
  "GV01rv_hn06u:748": "RV_6,042.03a yadī sutebhir indubhiḥ somebhiḥ pratibhūṣatha |",
  "GV01rv_hn06u:749": "RV_6,042.03c vedā viśvasya medhiro dhṛṣat taṃ-tam id eṣate ||",
  "GV01rv_hn06u:750": "RV_6,042.04a asmā-asmā id andhaso 'dhvaryo pra bharā sutam |",
  "GV01rv_hn06u:751": "RV_6,042.04c kuvit samasya jenyasya śardhato 'bhiśaster avasparat ||",
  "GV01rv_hn06u:752": "RV_6,043.01a yasya tyac chambaram made divodāsāya randhayaḥ |",
  "GV01rv_hn06u:753": "RV_6,043.01c ayaṃ sa soma indra te sutaḥ piba ||",
  "GV01rv_hn06u:754": "RV_6,043.02a yasya tīvrasutam madam madhyam antaṃ ca rakṣase |",
  "GV01rv_hn06u:755": "RV_6,043.02c ayaṃ sa soma indra te sutaḥ piba ||",
  "GV01rv_hn06u:756": "RV_6,043.03a yasya gā antar aśmano made dṛḷhā avāsṛjaḥ |",
  "GV01rv_hn06u:757": "RV_6,043.03c ayaṃ sa soma indra te sutaḥ piba ||",
  "GV01rv_hn06u:758": "RV_6,043.04a yasya mandāno andhaso māghonaṃ dadhiṣe śavaḥ |",
  "GV01rv_hn06u:759": "RV_6,043.04c ayaṃ sa soma indra te sutaḥ piba ||",
  "GV01rv_hn06u:760": "RV_6,044.01a yo rayivo rayintamo yo dyumnair dyumnavattamaḥ |",
  "GV01rv_hn06u:761": "RV_6,044.01c somaḥ sutaḥ sa indra te 'sti svadhāpate madaḥ ||",
  "GV01rv_hn06u:762": "RV_6,044.02a yaḥ śagmas tuviśagma te rāyo dāmā matīnām |",
  "GV01rv_hn06u:763": "RV_6,044.02c somaḥ sutaḥ sa indra te 'sti svadhāpate madaḥ ||",
  "GV01rv_hn06u:764": "RV_6,044.03a yena vṛddho na śavasā turo na svābhir ūtibhiḥ |",
  "GV01rv_hn06u:765": "RV_6,044.03c somaḥ sutaḥ sa indra te 'sti svadhāpate madaḥ ||",
  "GV01rv_hn06u:766": "RV_6,044.04a tyam u vo aprahaṇaṃ gṛṇīṣe śavasas patim |",
  "GV01rv_hn06u:767": "RV_6,044.04c indraṃ viśvāsāhaṃ naram maṃhiṣṭhaṃ viśvacarṣaṇim ||",
  "GV01rv_hn06u:768": "RV_6,044.05a yaṃ vardhayantīd giraḥ patiṃ turasya rādhasaḥ |",
  "GV01rv_hn06u:769": "RV_6,044.05c tam in nv asya rodasī devī śuṣmaṃ saparyataḥ ||",
  "GV01rv_hn06u:770": "RV_6,044.06a tad va ukthasya barhaṇendrāyopastṛṇīṣaṇi |",
  "GV01rv_hn06u:771": "RV_6,044.06c vipo na yasyotayo vi yad rohanti sakṣitaḥ ||",
  "GV01rv_hn06u:772": "RV_6,044.07a avidad dakṣam mitro navīyān papāno devebhyo vasyo acait |",
  "GV01rv_hn06u:773": "RV_6,044.07c sasavān staulābhir dhautarībhir uruṣyā pāyur abhavat sakhibhyaḥ ||",
  "GV01rv_hn06u:774": "RV_6,044.08a ṛtasya pathi vedhā apāyi śriye manāṃsi devāso akran |",
  "GV01rv_hn06u:775": "RV_6,044.08c dadhāno nāma maho vacobhir vapur dṛśaye venyo vy āvaḥ ||",
  "GV01rv_hn06u:776": "RV_6,044.09a dyumattamaṃ dakṣaṃ dhehy asme sedhā janānām pūrvīr arātīḥ |",
  "GV01rv_hn06u:777": "RV_6,044.09c varṣīyo vayaḥ kṛṇuhi śacībhir dhanasya sātāv asmāṃ aviḍḍhi ||",
  "GV01rv_hn06u:778": "RV_6,044.10a indra tubhyam in maghavann abhūma vayaṃ dātre harivo mā vi venaḥ |",
  "GV01rv_hn06u:779": "RV_6,044.10c nakir āpir dadṛśe martyatrā kim aṅga radhracodanaṃ tvāhuḥ ||",
  "GV01rv_hn06u:780": "RV_6,044.11a mā jasvane vṛṣabha no rarīthā mā te revataḥ sakhye riṣāma |",
  "GV01rv_hn06u:781": "RV_6,044.11c pūrvīṣ ṭa indra niṣṣidho janeṣu jahy asuṣvīn pra vṛhāpṛṇataḥ ||",
  "GV01rv_hn06u:782": "RV_6,044.12a ud abhrāṇīva stanayann iyartīndro rādhāṃsy aśvyāni gavyā |",
  "GV01rv_hn06u:783": "RV_6,044.12c tvam asi pradivaḥ kārudhāyā mā tvādāmāna ā dabhan maghonaḥ ||",
  "GV01rv_hn06u:784": "RV_6,044.13a adhvaryo vīra pra mahe sutānām indrāya bhara sa hy asya rājā |",
  "GV01rv_hn06u:785": "RV_6,044.13c yaḥ pūrvyābhir uta nūtanābhir gīrbhir vāvṛdhe gṛṇatām ṛṣīṇām ||",
  "GV01rv_hn06u:786": "RV_6,044.14a asya made puru varpāṃsi vidvān indro vṛtrāṇy apratī jaghāna |",
  "GV01rv_hn06u:787": "RV_6,044.14c tam u pra hoṣi madhumantam asmai somaṃ vīrāya śipriṇe pibadhyai ||",
  "GV01rv_hn06u:788": "RV_6,044.15a pātā sutam indro astu somaṃ hantā vṛtraṃ vajreṇa mandasānaḥ |",
  "GV01rv_hn06u:789": "RV_6,044.15c gantā yajñam parāvataś cid acchā vasur dhīnām avitā kārudhāyāḥ ||",
  "GV01rv_hn06u:790": "RV_6,044.16a idaṃ tyat pātram indrapānam indrasya priyam amṛtam apāyi |",
  "GV01rv_hn06u:791": "RV_6,044.16c matsad yathā saumanasāya devaṃ vy asmad dveṣo yuyavad vy aṃhaḥ ||",
  "GV01rv_hn06u:792": "RV_6,044.17a enā mandāno jahi śūra śatrūñ jāmim ajāmim maghavann amitrān |",
  "GV01rv_hn06u:793": "RV_6,044.17c abhiṣeṇāṃ abhy ādediśānān parāca indra pra mṛṇā jahī ca ||",
  "GV01rv_hn06u:794": "RV_6,044.18a āsu ṣmā ṇo maghavann indra pṛtsv asmabhyam mahi varivaḥ sugaṃ kaḥ |",
  "GV01rv_hn06u:795": "RV_6,044.18c apāṃ tokasya tanayasya jeṣa indra sūrīn kṛṇuhi smā no ardham ||",
  "GV01rv_hn06u:796": "RV_6,044.19a ā tvā harayo vṛṣaṇo yujānā vṛṣarathāso vṛṣaraśmayo 'tyāḥ |",
  "GV01rv_hn06u:797": "RV_6,044.19c asmatrāñco vṛṣaṇo vajravāho vṛṣṇe madāya suyujo vahantu ||",
  "GV01rv_hn06u:798": "RV_6,044.20a ā te vṛṣan vṛṣaṇo droṇam asthur ghṛtapruṣo normayo madantaḥ |",
  "GV01rv_hn06u:799": "RV_6,044.20c indra pra tubhyaṃ vṛṣabhiḥ sutānāṃ vṛṣṇe bharanti vṛṣabhāya somam ||",
  "GV01rv_hn06u:800": "RV_6,044.21a vṛṣāsi divo vṛṣabhaḥ pṛthivyā vṛṣā sindhūnāṃ vṛṣabha stiyānām |",
  "GV01rv_hn06u:801": "RV_6,044.21c vṛṣṇe ta indur vṛṣabha pīpāya svādū raso madhupeyo varāya ||",
  "GV01rv_hn06u:802": "RV_6,044.22a ayaṃ devaḥ sahasā jāyamāna indreṇa yujā paṇim astabhāyat |",
  "GV01rv_hn06u:803": "RV_6,044.22c ayaṃ svasya pitur āyudhānīndur amuṣṇād aśivasya māyāḥ ||",
  "GV01rv_hn06u:804": "RV_6,044.23a ayam akṛṇod uṣasaḥ supatnīr ayaṃ sūrye adadhāj jyotir antaḥ |",
  "GV01rv_hn06u:805": "RV_6,044.23c ayaṃ tridhātu divi rocaneṣu triteṣu vindad amṛtaṃ nigūḷham ||",
  "GV01rv_hn06u:806": "RV_6,044.24a ayaṃ dyāvāpṛthivī vi ṣkabhāyad ayaṃ ratham ayunak saptaraśmim |",
  "GV01rv_hn06u:807": "RV_6,044.24c ayaṃ goṣu śacyā pakvam antaḥ somo dādhāra daśayantram utsam ||",
  "GV01rv_hn06u:808": "RV_6,045.01a ya ānayat parāvataḥ sunītī turvaśaṃ yadum |",
  "GV01rv_hn06u:809": "RV_6,045.01c indraḥ sa no yuvā sakhā ||",
  "GV01rv_hn06u:810": "RV_6,045.02a avipre cid vayo dadhad anāśunā cid arvatā |",
  "GV01rv_hn06u:811": "RV_6,045.02c indro jetā hitaṃ dhanam ||",
  "GV01rv_hn06u:812": "RV_6,045.03a mahīr asya praṇītayaḥ pūrvīr uta praśastayaḥ |",
  "GV01rv_hn06u:813": "RV_6,045.03c nāsya kṣīyanta ūtayaḥ ||",
  "GV01rv_hn06u:814": "RV_6,045.04a sakhāyo brahmavāhase 'rcata pra ca gāyata |",
  "GV01rv_hn06u:815": "RV_6,045.04c sa hi naḥ pramatir mahī ||",
  "GV01rv_hn06u:816": "RV_6,045.05a tvam ekasya vṛtrahann avitā dvayor asi |",
  "GV01rv_hn06u:817": "RV_6,045.05c utedṛśe yathā vayam ||",
  "GV01rv_hn06u:818": "RV_6,045.06a nayasīd v ati dviṣaḥ kṛṇoṣy ukthaśaṃsinaḥ |",
  "GV01rv_hn06u:819": "RV_6,045.06c nṛbhiḥ suvīra ucyase ||",
  "GV01rv_hn06u:820": "RV_6,045.07a brahmāṇam brahmavāhasaṃ gīrbhiḥ sakhāyam ṛgmiyam |",
  "GV01rv_hn06u:821": "RV_6,045.07c gāṃ na dohase huve ||",
  "GV01rv_hn06u:822": "RV_6,045.08a yasya viśvāni hastayor ūcur vasūni ni dvitā |",
  "GV01rv_hn06u:823": "RV_6,045.08c vīrasya pṛtanāṣahaḥ ||",
  "GV01rv_hn06u:824": "RV_6,045.09a vi dṛḷhāni cid adrivo janānāṃ śacīpate |",
  "GV01rv_hn06u:825": "RV_6,045.09c vṛha māyā anānata ||",
  "GV01rv_hn06u:826": "RV_6,045.10a tam u tvā satya somapā indra vājānām pate |",
  "GV01rv_hn06u:827": "RV_6,045.10c ahūmahi śravasyavaḥ ||",
  "GV01rv_hn06u:828": "RV_6,045.11a tam u tvā yaḥ purāsitha yo vā nūnaṃ hite dhane |",
  "GV01rv_hn06u:829": "RV_6,045.11c havyaḥ sa śrudhī havam ||",
  "GV01rv_hn06u:830": "RV_6,045.12a dhībhir arvadbhir arvato vājāṃ indra śravāyyān |",
  "GV01rv_hn06u:831": "RV_6,045.12c tvayā jeṣma hitaṃ dhanam ||",
  "GV01rv_hn06u:832": "RV_6,045.13a abhūr u vīra girvaṇo mahāṃ indra dhane hite |",
  "GV01rv_hn06u:833": "RV_6,045.13c bhare vitantasāyyaḥ ||",
  "GV01rv_hn06u:834": "RV_6,045.14a yā ta ūtir amitrahan makṣūjavastamāsati |",
  "GV01rv_hn06u:835": "RV_6,045.14c tayā no hinuhī ratham ||",
  "GV01rv_hn06u:836": "RV_6,045.15a sa rathena rathītamo 'smākenābhiyugvanā |",
  "GV01rv_hn06u:837": "RV_6,045.15c jeṣi jiṣṇo hitaṃ dhanam ||",
  "GV01rv_hn06u:838": "RV_6,045.16a ya eka it tam u ṣṭuhi kṛṣṭīnāṃ vicarṣaṇiḥ |",
  "GV01rv_hn06u:839": "RV_6,045.16c patir jajñe vṛṣakratuḥ ||",
  "GV01rv_hn06u:840": "RV_6,045.17a yo gṛṇatām id āsithāpir ūtī śivaḥ sakhā |",
  "GV01rv_hn06u:841": "RV_6,045.17c sa tvaṃ na indra mṛḷaya ||",
  "GV01rv_hn06u:842": "RV_6,045.18a dhiṣva vajraṃ gabhastyo rakṣohatyāya vajrivaḥ |",
  "GV01rv_hn06u:843": "RV_6,045.18c sāsahīṣṭhā abhi spṛdhaḥ ||",
  "GV01rv_hn06u:844": "RV_6,045.19a pratnaṃ rayīṇāṃ yujaṃ sakhāyaṃ kīricodanam |",
  "GV01rv_hn06u:845": "RV_6,045.19c brahmavāhastamaṃ huve ||",
  "GV01rv_hn06u:846": "RV_6,045.20a sa hi viśvāni pārthivāṃ eko vasūni patyate |",
  "GV01rv_hn06u:847": "RV_6,045.20c girvaṇastamo adhriguḥ ||",
  "GV01rv_hn06u:848": "RV_6,045.21a sa no niyudbhir ā pṛṇa kāmaṃ vājebhir aśvibhiḥ |",
  "GV01rv_hn06u:849": "RV_6,045.21c gomadbhir gopate dhṛṣat ||",
  "GV01rv_hn06u:850": "RV_6,045.22a tad vo gāya sute sacā puruhūtāya satvane |",
  "GV01rv_hn06u:851": "RV_6,045.22c śaṃ yad gave na śākine ||",
  "GV01rv_hn06u:852": "RV_6,045.23a na ghā vasur ni yamate dānaṃ vājasya gomataḥ |",
  "GV01rv_hn06u:853": "RV_6,045.23c yat sīm upa śravad giraḥ ||",
  "GV01rv_hn06u:854": "RV_6,045.24a kuvitsasya pra hi vrajaṃ gomantaṃ dasyuhā gamat |",
  "GV01rv_hn06u:855": "RV_6,045.24c śacībhir apa no varat ||",
  "GV01rv_hn06u:856": "RV_6,045.25a imā u tvā śatakrato 'bhi pra ṇonuvur giraḥ |",
  "GV01rv_hn06u:857": "RV_6,045.25c indra vatsaṃ na mātaraḥ ||",
  "GV01rv_hn06u:858": "RV_6,045.26a dūṇāśaṃ sakhyaṃ tava gaur asi vīra gavyate |",
  "GV01rv_hn06u:859": "RV_6,045.26c aśvo aśvāyate bhava ||",
  "GV01rv_hn06u:860": "RV_6,045.27a sa mandasvā hy andhaso rādhase tanvā mahe |",
  "GV01rv_hn06u:861": "RV_6,045.27c na stotāraṃ nide karaḥ ||",
  "GV01rv_hn06u:862": "RV_6,045.28a imā u tvā sute-sute nakṣante girvaṇo giraḥ |",
  "GV01rv_hn06u:863": "RV_6,045.28c vatsaṃ gāvo na dhenavaḥ ||",
  "GV01rv_hn06u:864": "RV_6,045.29a purūtamam purūṇāṃ stotṝṇāṃ vivāci |",
  "GV01rv_hn06u:865": "RV_6,045.29c vājebhir vājayatām ||",
  "GV01rv_hn06u:866": "RV_6,045.30a asmākam indra bhūtu te stomo vāhiṣṭho antamaḥ |",
  "GV01rv_hn06u:867": "RV_6,045.30c asmān rāye mahe hinu ||",
  "GV01rv_hn06u:868": "RV_6,045.31a adhi bṛbuḥ paṇīnāṃ varṣiṣṭhe mūrdhann asthāt |",
  "GV01rv_hn06u:869": "RV_6,045.31c uruḥ kakṣo na gāṅgyaḥ ||",
  "GV01rv_hn06u:870": "RV_6,045.32a yasya vāyor iva dravad bhadrā rātiḥ sahasriṇī |",
  "GV01rv_hn06u:871": "RV_6,045.32c sadyo dānāya maṃhate ||",
  "GV01rv_hn06u:872": "RV_6,045.33a tat su no viśve arya ā sadā gṛṇanti kāravaḥ |",
  "GV01rv_hn06u:873": "RV_6,045.33c bṛbuṃ sahasradātamaṃ sūriṃ sahasrasātamam ||",
  "GV01rv_hn06u:874": "RV_6,046.01a tvām id dhi havāmahe sātā vājasya kāravaḥ |",
  "GV01rv_hn06u:875": "RV_6,046.01c tvāṃ vṛtreṣv indra satpatiṃ naras tvāṃ kāṣṭhāsv arvataḥ ||",
  "GV01rv_hn06u:876": "RV_6,046.02a sa tvaṃ naś citra vajrahasta dhṛṣṇuyā maha stavāno adrivaḥ |",
  "GV01rv_hn06u:877": "RV_6,046.02c gām aśvaṃ rathyam indra saṃ kira satrā vājaṃ na jigyuṣe ||",
  "GV01rv_hn06u:878": "RV_6,046.03a yaḥ satrāhā vicarṣaṇir indraṃ taṃ hūmahe vayam |",
  "GV01rv_hn06u:879": "RV_6,046.03c sahasramuṣka tuvinṛmṇa satpate bhavā samatsu no vṛdhe ||",
  "GV01rv_hn06u:880": "RV_6,046.04a bādhase janān vṛṣabheva manyunā ghṛṣau mīḷha ṛcīṣama |",
  "GV01rv_hn06u:881": "RV_6,046.04c asmākam bodhy avitā mahādhane tanūṣv apsu sūrye ||",
  "GV01rv_hn06u:882": "RV_6,046.05a indra jyeṣṭhaṃ na ā bharaṃ ojiṣṭham papuri śravaḥ |",
  "GV01rv_hn06u:883": "RV_6,046.05c yeneme citra vajrahasta rodasī obhe suśipra prāḥ ||",
  "GV01rv_hn06u:884": "RV_6,046.06a tvām ugram avase carṣaṇīsahaṃ rājan deveṣu hūmahe |",
  "GV01rv_hn06u:885": "RV_6,046.06c viśvā su no vithurā pibdanā vaso 'mitrān suṣahān kṛdhi ||",
  "GV01rv_hn06u:886": "RV_6,046.07a yad indra nāhuṣīṣv āṃ ojo nṛmṇaṃ ca kṛṣṭiṣu |",
  "GV01rv_hn06u:887": "RV_6,046.07c yad vā pañca kṣitīnāṃ dyumnam ā bhara satrā viśvāni pauṃsyā ||",
  "GV01rv_hn06u:888": "RV_6,046.08a yad vā tṛkṣau maghavan druhyāv ā jane yat pūrau kac ca vṛṣṇyam |",
  "GV01rv_hn06u:889": "RV_6,046.08c asmabhyaṃ tad rirīhi saṃ nṛṣāhye 'mitrān pṛtsu turvaṇe ||",
  "GV01rv_hn06u:890": "RV_6,046.09a indra tridhātu śaraṇaṃ trivarūthaṃ svastimat |",
  "GV01rv_hn06u:891": "RV_6,046.09c chardir yaccha maghavadbhyaś ca mahyaṃ ca yāvayā didyum ebhyaḥ ||",
  "GV01rv_hn06u:892": "RV_6,046.10a ye gavyatā manasā śatrum ādabhur abhipraghnanti dhṛṣṇuyā |",
  "GV01rv_hn06u:893": "RV_6,046.10c adha smā no maghavann indra girvaṇas tanūpā antamo bhava ||",
  "GV01rv_hn06u:894": "RV_6,046.11a adha smā no vṛdhe bhavendra nāyam avā yudhi |",
  "GV01rv_hn06u:895": "RV_6,046.11c yad antarikṣe patayanti parṇino didyavas tigmamūrdhānaḥ ||",
  "GV01rv_hn06u:896": "RV_6,046.12a yatra śūrāsas tanvo vitanvate priyā śarma pitṝṇām |",
  "GV01rv_hn06u:897": "RV_6,046.12c adha smā yaccha tanve tane ca chardir acittaṃ yāvaya dveṣaḥ ||",
  "GV01rv_hn06u:898": "RV_6,046.13a yad indra sarge arvataś codayāse mahādhane |",
  "GV01rv_hn06u:899": "RV_6,046.13c asamane adhvani vṛjine pathi śyenāṃ iva śravasyataḥ ||",
  "GV01rv_hn06u:900": "RV_6,046.14a sindhūṃr iva pravaṇa āśuyā yato yadi klośam anu ṣvaṇi |",
  "GV01rv_hn06u:901": "RV_6,046.14c ā ye vayo na varvṛtaty āmiṣi gṛbhītā bāhvor gavi ||",
  "GV01rv_hn06u:902": "RV_6,047.01a svāduṣ kilāyam madhumāṃ utāyaṃ tīvraḥ kilāyaṃ rasavāṃ utāyam |",
  "GV01rv_hn06u:903": "RV_6,047.01c uto nv asya papivāṃsam indraṃ na kaś cana sahata āhaveṣu ||",
  "GV01rv_hn06u:904": "RV_6,047.02a ayaṃ svādur iha madiṣṭha āsa yasyendro vṛtrahatye mamāda |",
  "GV01rv_hn06u:905": "RV_6,047.02c purūṇi yaś cyautnā śambarasya vi navatiṃ nava ca dehyo han ||",
  "GV01rv_hn06u:906": "RV_6,047.03a ayam me pīta ud iyarti vācam ayam manīṣām uśatīm ajīgaḥ |",
  "GV01rv_hn06u:907": "RV_6,047.03c ayaṃ ṣaḷ urvīr amimīta dhīro na yābhyo bhuvanaṃ kac canāre ||",
  "GV01rv_hn06u:908": "RV_6,047.04a ayaṃ sa yo varimāṇam pṛthivyā varṣmāṇaṃ divo akṛṇod ayaṃ saḥ |",
  "GV01rv_hn06u:909": "RV_6,047.04c ayam pīyūṣaṃ tisṛṣu pravatsu somo dādhārorv antarikṣam ||",
  "GV01rv_hn06u:910": "RV_6,047.05a ayaṃ vidac citradṛśīkam arṇaḥ śukrasadmanām uṣasām anīke |",
  "GV01rv_hn06u:911": "RV_6,047.05c ayam mahān mahatā skambhanenod dyām astabhnād vṛṣabho marutvān ||",
  "GV01rv_hn06u:912": "RV_6,047.06a dhṛṣat piba kalaśe somam indra vṛtrahā śūra samare vasūnām |",
  "GV01rv_hn06u:913": "RV_6,047.06c mādhyandine savana ā vṛṣasva rayisthāno rayim asmāsu dhehi ||",
  "GV01rv_hn06u:914": "RV_6,047.07a indra pra ṇaḥ puraeteva paśya pra no naya prataraṃ vasyo accha |",
  "GV01rv_hn06u:915": "RV_6,047.07c bhavā supāro atipārayo no bhavā sunītir uta vāmanītiḥ ||",
  "GV01rv_hn06u:916": "RV_6,047.08a uruṃ no lokam anu neṣi vidvān svarvaj jyotir abhayaṃ svasti |",
  "GV01rv_hn06u:917": "RV_6,047.08c ṛṣvā ta indra sthavirasya bāhū upa stheyāma śaraṇā bṛhantā ||",
  "GV01rv_hn06u:918": "RV_6,047.09a variṣṭhe na indra vandhure dhā vahiṣṭhayoḥ śatāvann aśvayor ā |",
  "GV01rv_hn06u:919": "RV_6,047.09c iṣam ā vakṣīṣāṃ varṣiṣṭhām mā nas tārīn maghavan rāyo aryaḥ ||",
  "GV01rv_hn06u:920": "RV_6,047.10a indra mṛḷa mahyaṃ jīvātum iccha codaya dhiyam ayaso na dhārām |",
  "GV01rv_hn06u:921": "RV_6,047.10c yat kiṃ cāhaṃ tvāyur idaṃ vadāmi taj juṣasva kṛdhi mā devavantam ||",
  "GV01rv_hn06u:922": "RV_6,047.11a trātāram indram avitāram indraṃ have-have suhavaṃ śūram indram |",
  "GV01rv_hn06u:923": "RV_6,047.11c hvayāmi śakram puruhūtam indraṃ svasti no maghavā dhātv indraḥ ||",
  "GV01rv_hn06u:924": "RV_6,047.12a indraḥ sutrāmā svavāṃ avobhiḥ sumṛḷīko bhavatu viśvavedāḥ |",
  "GV01rv_hn06u:925": "RV_6,047.12c bādhatāṃ dveṣo abhayaṃ kṛṇotu suvīryasya patayaḥ syāma ||",
  "GV01rv_hn06u:926": "RV_6,047.13a tasya vayaṃ sumatau yajñiyasyāpi bhadre saumanase syāma |",
  "GV01rv_hn06u:927": "RV_6,047.13c sa sutrāmā svavāṃ indro asme ārāc cid dveṣaḥ sanutar yuyotu ||",
  "GV01rv_hn06u:928": "RV_6,047.14a ava tve indra pravato normir giro brahmāṇi niyuto dhavante |",
  "GV01rv_hn06u:929": "RV_6,047.14c urū na rādhaḥ savanā purūṇy apo gā vajrin yuvase sam indūn ||",
  "GV01rv_hn06u:930": "RV_6,047.15a ka īṃ stavat kaḥ pṛṇāt ko yajāte yad ugram in maghavā viśvahāvet |",
  "GV01rv_hn06u:931": "RV_6,047.15c pādāv iva praharann anyam-anyaṃ kṛṇoti pūrvam aparaṃ śacībhiḥ ||",
  "GV01rv_hn06u:932": "RV_6,047.16a śṛṇve vīra ugram-ugraṃ damāyann anyam-anyam atinenīyamānaḥ |",
  "GV01rv_hn06u:933": "RV_6,047.16c edhamānadviḷ ubhayasya rājā coṣkūyate viśa indro manuṣyān ||",
  "GV01rv_hn06u:934": "RV_6,047.17a parā pūrveṣāṃ sakhyā vṛṇakti vitarturāṇo aparebhir eti |",
  "GV01rv_hn06u:935": "RV_6,047.17c anānubhūtīr avadhūnvānaḥ pūrvīr indraḥ śaradas tartarīti ||",
  "GV01rv_hn06u:936": "RV_6,047.18a rūpaṃ-rūpam pratirūpo babhūva tad asya rūpam praticakṣaṇāya |",
  "GV01rv_hn06u:937": "RV_6,047.18c indro māyābhiḥ pururūpa īyate yuktā hy asya harayaḥ śatā daśa ||",
  "GV01rv_hn06u:938": "RV_6,047.19a yujāno haritā rathe bhūri tvaṣṭeha rājati |",
  "GV01rv_hn06u:939": "RV_6,047.19c ko viśvāhā dviṣataḥ pakṣa āsata utāsīneṣu sūriṣu ||",
  "GV01rv_hn06u:940": "RV_6,047.20a agavyūti kṣetram āganma devā urvī satī bhūmir aṃhūraṇābhūt |",
  "GV01rv_hn06u:941": "RV_6,047.20c bṛhaspate pra cikitsā gaviṣṭāv itthā sate jaritra indra panthām ||",
  "GV01rv_hn06u:942": "RV_6,047.21a dive-dive sadṛśīr anyam ardhaṃ kṛṣṇā asedhad apa sadmano jāḥ |",
  "GV01rv_hn06u:943": "RV_6,047.21c ahan dāsā vṛṣabho vasnayantodavraje varcinaṃ śambaraṃ ca ||",
  "GV01rv_hn06u:944": "RV_6,047.22a prastoka in nu rādhasas ta indra daśa kośayīr daśa vājino 'dāt |",
  "GV01rv_hn06u:945": "RV_6,047.22c divodāsād atithigvasya rādhaḥ śāmbaraṃ vasu praty agrabhīṣma ||",
  "GV01rv_hn06u:946": "RV_6,047.23a daśāśvān daśa kośān daśa vastrādhibhojanā |",
  "GV01rv_hn06u:947": "RV_6,047.23c daśo hiraṇyapiṇḍān divodāsād asāniṣam ||",
  "GV01rv_hn06u:948": "RV_6,047.24a daśa rathān praṣṭimataḥ śataṃ gā atharvabhyaḥ |",
  "GV01rv_hn06u:949": "RV_6,047.24c aśvathaḥ pāyave 'dāt ||",
  "GV01rv_hn06u:950": "RV_6,047.25a mahi rādho viśvajanyaṃ dadhānān bharadvājān sārñjayo abhy ayaṣṭa ||",
  "GV01rv_hn06u:951": "RV_6,047.26a vanaspate vīḍvaṅgo hi bhūyā asmatsakhā prataraṇaḥ suvīraḥ |",
  "GV01rv_hn06u:952": "RV_6,047.26c gobhiḥ saṃnaddho asi vīḷayasvāsthātā te jayatu jetvāni ||",
  "GV01rv_hn06u:953": "RV_6,047.27a divas pṛthivyāḥ pary oja udbhṛtaṃ vanaspatibhyaḥ pary ābhṛtaṃ sahaḥ |",
  "GV01rv_hn06u:954": "RV_6,047.27c apām ojmānam pari gobhir āvṛtam indrasya vajraṃ haviṣā rathaṃ yaja ||",
  "GV01rv_hn06u:955": "RV_6,047.28a indrasya vajro marutām anīkam mitrasya garbho varuṇasya nābhiḥ |",
  "GV01rv_hn06u:956": "RV_6,047.28c semāṃ no havyadātiṃ juṣāṇo deva ratha prati havyā gṛbhāya ||",
  "GV01rv_hn06u:957": "RV_6,047.29a upa śvāsaya pṛthivīm uta dyām purutrā te manutāṃ viṣṭhitaṃ jagat |",
  "GV01rv_hn06u:958": "RV_6,047.29c sa dundubhe sajūr indreṇa devair dūrād davīyo apa sedha śatrūn ||",
  "GV01rv_hn06u:959": "RV_6,047.30a ā krandaya balam ojo na ā dhā ni ṣṭanihi duritā bādhamānaḥ |",
  "GV01rv_hn06u:960": "RV_6,047.30c apa protha dundubhe ducchunā ita indrasya muṣṭir asi vīḷayasva ||",
  "GV01rv_hn06u:961": "RV_6,047.31a āmūr aja pratyāvartayemāḥ ketumad dundubhir vāvadīti |",
  "GV01rv_hn06u:962": "RV_6,047.31c sam aśvaparṇāś caranti no naro 'smākam indra rathino jayantu ||",
  "GV01rv_hn06u:963": "RV_6,048.01a yajñā-yajñā vo agnaye girā-girā ca dakṣase |",
  "GV01rv_hn06u:964": "RV_6,048.01c pra-pra vayam amṛtaṃ jātavedasam priyam mitraṃ na śaṃsiṣam ||",
  "GV01rv_hn06u:965": "RV_6,048.02a ūrjo napātaṃ sa hināyam asmayur dāśema havyadātaye |",
  "GV01rv_hn06u:966": "RV_6,048.02c bhuvad vājeṣv avitā bhuvad vṛdha uta trātā tanūnām ||",
  "GV01rv_hn06u:967": "RV_6,048.03a vṛṣā hy agne ajaro mahān vibhāsy arciṣā |",
  "GV01rv_hn06u:968": "RV_6,048.03c ajasreṇa śociṣā śośucac chuce sudītibhiḥ su dīdihi ||",
  "GV01rv_hn06u:969": "RV_6,048.04a maho devān yajasi yakṣy ānuṣak tava kratvota daṃsanā |",
  "GV01rv_hn06u:970": "RV_6,048.04c arvācaḥ sīṃ kṛṇuhy agne 'vase rāsva vājota vaṃsva ||",
  "GV01rv_hn06u:971": "RV_6,048.05a yam āpo adrayo vanā garbham ṛtasya piprati |",
  "GV01rv_hn06u:972": "RV_6,048.05c sahasā yo mathito jāyate nṛbhiḥ pṛthivyā adhi sānavi ||",
  "GV01rv_hn06u:973": "RV_6,048.06a ā yaḥ paprau bhānunā rodasī ubhe dhūmena dhāvate divi |",
  "GV01rv_hn06u:974": "RV_6,048.06c tiras tamo dadṛśa ūrmyāsv ā śyāvāsv aruṣo vṛṣā śyāvā aruṣo vṛṣā ||",
  "GV01rv_hn06u:975": "RV_6,048.07a bṛhadbhir agne arcibhiḥ śukreṇa deva śociṣā |",
  "GV01rv_hn06u:976": "RV_6,048.07c bharadvāje samidhāno yaviṣṭhya revan naḥ śukra dīdihi dyumat pāvaka dīdihi ||",
  "GV01rv_hn06u:977": "RV_6,048.08a viśvāsāṃ gṛhapatir viśām asi tvam agne mānuṣīṇām |",
  "GV01rv_hn06u:978": "RV_6,048.08c śatam pūrbhir yaviṣṭha pāhy aṃhasaḥ sameddhāraṃ śataṃ himā stotṛbhyo ye ca dadati ||",
  "GV01rv_hn06u:979": "RV_6,048.09a tvaṃ naś citra ūtyā vaso rādhāṃsi codaya |",
  "GV01rv_hn06u:980": "RV_6,048.09c asya rāyas tvam agne rathīr asi vidā gādhaṃ tuce tu naḥ ||",
  "GV01rv_hn06u:981": "RV_6,048.10a parṣi tokaṃ tanayam partṛbhiṣ ṭvam adabdhair aprayutvabhiḥ |",
  "GV01rv_hn06u:982": "RV_6,048.10c agne heḷāṃsi daivyā yuyodhi no 'devāni hvarāṃsi ca ||",
  "GV01rv_hn06u:983": "RV_6,048.11a ā sakhāyaḥ sabardughāṃ dhenum ajadhvam upa navyasā vacaḥ |",
  "GV01rv_hn06u:984": "RV_6,048.11c sṛjadhvam anapasphurām ||",
  "GV01rv_hn06u:985": "RV_6,048.12a yā śardhāya mārutāya svabhānave śravo 'mṛtyu dhukṣata |",
  "GV01rv_hn06u:986": "RV_6,048.12c yā mṛḷīke marutāṃ turāṇāṃ yā sumnair evayāvarī ||",
  "GV01rv_hn06u:987": "RV_6,048.13a bharadvājāyāva dhukṣata dvitā |",
  "GV01rv_hn06u:988": "RV_6,048.13b dhenuṃ ca viśvadohasam iṣaṃ ca viśvabhojasam ||",
  "GV01rv_hn06u:989": "RV_6,048.14a taṃ va indraṃ na sukratuṃ varuṇam iva māyinam |",
  "GV01rv_hn06u:990": "RV_6,048.14c aryamaṇaṃ na mandraṃ sṛprabhojasaṃ viṣṇuṃ na stuṣa ādiśe ||",
  "GV01rv_hn06u:991": "RV_6,048.15a tveṣaṃ śardho na mārutaṃ tuviṣvaṇy anarvāṇam pūṣaṇaṃ saṃ yathā śatā |",
  "GV01rv_hn06u:992": "RV_6,048.15c saṃ sahasrā kāriṣac carṣaṇibhya āṃ āvir gūḷhā vasū karat suvedā no vasū karat ||",
  "GV01rv_hn06u:993": "RV_6,048.16a ā mā pūṣann upa drava śaṃsiṣaṃ nu te apikarṇa āghṛṇe |",
  "GV01rv_hn06u:994": "RV_6,048.16c aghā aryo arātayaḥ ||",
  "GV01rv_hn06u:995": "RV_6,048.17a mā kākambīram ud vṛho vanaspatim aśastīr vi hi nīnaśaḥ |",
  "GV01rv_hn06u:996": "RV_6,048.17c mota sūro aha evā cana grīvā ādadhate veḥ ||",
  "GV01rv_hn06u:997": "RV_6,048.18a dṛter iva te 'vṛkam astu sakhyam |",
  "GV01rv_hn06u:998": "RV_6,048.18b acchidrasya dadhanvataḥ supūrṇasya dadhanvataḥ ||",
  "GV01rv_hn06u:999": "RV_6,048.19a paro hi martyair asi samo devair uta śriyā |",
  "GV01rv_hn06u:1000": "RV_6,048.19c abhi khyaḥ pūṣan pṛtanāsu nas tvam avā nūnaṃ yathā purā ||",
  "GV01rv_hn06u:1001": "RV_6,048.20a vāmī vāmasya dhūtayaḥ praṇītir astu sūnṛtā |",
  "GV01rv_hn06u:1002": "RV_6,048.20c devasya vā maruto martyasya vejānasya prayajyavaḥ ||",
  "GV01rv_hn06u:1003": "RV_6,048.21a sadyaś cid yasya carkṛtiḥ pari dyāṃ devo naiti sūryaḥ |",
  "GV01rv_hn06u:1004": "RV_6,048.21c tveṣaṃ śavo dadhire nāma yajñiyam maruto vṛtrahaṃ śavo jyeṣṭhaṃ vṛtrahaṃ śavaḥ ||",
  "GV01rv_hn06u:1005": "RV_6,048.22a sakṛd dha dyaur ajāyata sakṛd bhūmir ajāyata |",
  "GV01rv_hn06u:1006": "RV_6,048.22c pṛśnyā dugdhaṃ sakṛt payas tad anyo nānu jāyate ||",
  "GV01rv_hn06u:1007": "RV_6,049.01a stuṣe janaṃ suvrataṃ navyasībhir gīrbhir mitrāvaruṇā sumnayantā |",
  "GV01rv_hn06u:1008": "RV_6,049.01c ta ā gamantu ta iha śruvantu sukṣatrāso varuṇo mitro agniḥ ||",
  "GV01rv_hn06u:1009": "RV_6,049.02a viśo-viśa īḍyam adhvareṣv adṛptakratum aratiṃ yuvatyoḥ |",
  "GV01rv_hn06u:1010": "RV_6,049.02c divaḥ śiśuṃ sahasaḥ sūnum agniṃ yajñasya ketum aruṣaṃ yajadhyai ||",
  "GV01rv_hn06u:1011": "RV_6,049.03a aruṣasya duhitarā virūpe stṛbhir anyā pipiśe sūro anyā |",
  "GV01rv_hn06u:1012": "RV_6,049.03c mithasturā vicarantī pāvake manma śrutaṃ nakṣata ṛcyamāne ||",
  "GV01rv_hn06u:1013": "RV_6,049.04a pra vāyum acchā bṛhatī manīṣā bṛhadrayiṃ viśvavāraṃ rathaprām |",
  "GV01rv_hn06u:1014": "RV_6,049.04c dyutadyāmā niyutaḥ patyamānaḥ kaviḥ kavim iyakṣasi prayajyo ||",
  "GV01rv_hn06u:1015": "RV_6,049.05a sa me vapuś chadayad aśvinor yo ratho virukmān manasā yujānaḥ |",
  "GV01rv_hn06u:1016": "RV_6,049.05c yena narā nāsatyeṣayadhyai vartir yāthas tanayāya tmane ca ||",
  "GV01rv_hn06u:1017": "RV_6,049.06a parjanyavātā vṛṣabhā pṛthivyāḥ purīṣāṇi jinvatam apyāni |",
  "GV01rv_hn06u:1018": "RV_6,049.06c satyaśrutaḥ kavayo yasya gīrbhir jagata sthātar jagad ā kṛṇudhvam ||",
  "GV01rv_hn06u:1019": "RV_6,049.07a pāvīravī kanyā citrāyuḥ sarasvatī vīrapatnī dhiyaṃ dhāt |",
  "GV01rv_hn06u:1020": "RV_6,049.07c gnābhir acchidraṃ śaraṇaṃ sajoṣā durādharṣaṃ gṛṇate śarma yaṃsat ||",
  "GV01rv_hn06u:1021": "RV_6,049.08a pathas-pathaḥ paripatiṃ vacasyā kāmena kṛto abhy ānaḷ arkam |",
  "GV01rv_hn06u:1022": "RV_6,049.08c sa no rāsac churudhaś candrāgrā dhiyaṃ-dhiyaṃ sīṣadhāti pra pūṣā ||",
  "GV01rv_hn06u:1023": "RV_6,049.09a prathamabhājaṃ yaśasaṃ vayodhāṃ supāṇiṃ devaṃ sugabhastim ṛbhvam |",
  "GV01rv_hn06u:1024": "RV_6,049.09c hotā yakṣad yajatam pastyānām agnis tvaṣṭāraṃ suhavaṃ vibhāvā ||",
  "GV01rv_hn06u:1025": "RV_6,049.10a bhuvanasya pitaraṃ gīrbhir ābhī rudraṃ divā vardhayā rudram aktau |",
  "GV01rv_hn06u:1026": "RV_6,049.10c bṛhantam ṛṣvam ajaraṃ suṣumnam ṛdhag ghuvema kavineṣitāsaḥ ||",
  "GV01rv_hn06u:1027": "RV_6,049.11a ā yuvānaḥ kavayo yajñiyāso maruto ganta gṛṇato varasyām |",
  "GV01rv_hn06u:1028": "RV_6,049.11c acitraṃ cid dhi jinvathā vṛdhanta itthā nakṣanto naro aṅgirasvat ||",
  "GV01rv_hn06u:1029": "RV_6,049.12a pra vīrāya pra tavase turāyājā yūtheva paśurakṣir astam |",
  "GV01rv_hn06u:1030": "RV_6,049.12c sa pispṛśati tanvi śrutasya stṛbhir na nākaṃ vacanasya vipaḥ ||",
  "GV01rv_hn06u:1031": "RV_6,049.13a yo rajāṃsi vimame pārthivāni triś cid viṣṇur manave bādhitāya |",
  "GV01rv_hn06u:1032": "RV_6,049.13c tasya te śarmann upadadyamāne rāyā madema tanvā tanā ca ||",
  "GV01rv_hn06u:1033": "RV_6,049.14a tan no 'hir budhnyo adbhir arkais tat parvatas tat savitā cano dhāt |",
  "GV01rv_hn06u:1034": "RV_6,049.14c tad oṣadhībhir abhi rātiṣāco bhagaḥ purandhir jinvatu pra rāye ||",
  "GV01rv_hn06u:1035": "RV_6,049.15a nu no rayiṃ rathyaṃ carṣaṇiprām puruvīram maha ṛtasya gopām |",
  "GV01rv_hn06u:1036": "RV_6,049.15c kṣayaṃ dātājaraṃ yena janān spṛdho adevīr abhi ca kramāma viśa ādevīr abhy aśnavāma ||",
  "GV01rv_hn06u:1037": "RV_6,050.01a huve vo devīm aditiṃ namobhir mṛḷīkāya varuṇam mitram agnim |",
  "GV01rv_hn06u:1038": "RV_6,050.01c abhikṣadām aryamaṇaṃ suśevaṃ trātṝn devān savitāram bhagaṃ ca ||",
  "GV01rv_hn06u:1039": "RV_6,050.02a sujyotiṣaḥ sūrya dakṣapitṝn anāgāstve sumaho vīhi devān |",
  "GV01rv_hn06u:1040": "RV_6,050.02c dvijanmāno ya ṛtasāpaḥ satyāḥ svarvanto yajatā agnijihvāḥ ||",
  "GV01rv_hn06u:1041": "RV_6,050.03a uta dyāvāpṛthivī kṣatram uru bṛhad rodasī śaraṇaṃ suṣumne |",
  "GV01rv_hn06u:1042": "RV_6,050.03c mahas karatho varivo yathā no 'sme kṣayāya dhiṣaṇe anehaḥ ||",
  "GV01rv_hn06u:1043": "RV_6,050.04a ā no rudrasya sūnavo namantām adyā hūtāso vasavo 'dhṛṣṭāḥ |",
  "GV01rv_hn06u:1044": "RV_6,050.04c yad īm arbhe mahati vā hitāso bādhe maruto ahvāma devān ||",
  "GV01rv_hn06u:1045": "RV_6,050.05a mimyakṣa yeṣu rodasī nu devī siṣakti pūṣā abhyardhayajvā |",
  "GV01rv_hn06u:1046": "RV_6,050.05c śrutvā havam maruto yad dha yātha bhūmā rejante adhvani pravikte ||",
  "GV01rv_hn06u:1047": "RV_6,050.06a abhi tyaṃ vīraṃ girvaṇasam arcendram brahmaṇā jaritar navena |",
  "GV01rv_hn06u:1048": "RV_6,050.06c śravad id dhavam upa ca stavāno rāsad vājāṃ upa maho gṛṇānaḥ ||",
  "GV01rv_hn06u:1049": "RV_6,050.07a omānam āpo mānuṣīr amṛktaṃ dhāta tokāya tanayāya śaṃ yoḥ |",
  "GV01rv_hn06u:1050": "RV_6,050.07c yūyaṃ hi ṣṭhā bhiṣajo mātṛtamā viśvasya sthātur jagato janitrīḥ ||",
  "GV01rv_hn06u:1051": "RV_6,050.08a ā no devaḥ savitā trāyamāṇo hiraṇyapāṇir yajato jagamyāt |",
  "GV01rv_hn06u:1052": "RV_6,050.08c yo datravāṃ uṣaso na pratīkaṃ vyūrṇute dāśuṣe vāryāṇi ||",
  "GV01rv_hn06u:1053": "RV_6,050.09a uta tvaṃ sūno sahaso no adyā devāṃ asminn adhvare vavṛtyāḥ |",
  "GV01rv_hn06u:1054": "RV_6,050.09c syām ahaṃ te sadam id rātau tava syām agne 'vasā suvīraḥ ||",
  "GV01rv_hn06u:1055": "RV_6,050.10a uta tyā me havam ā jagmyātaṃ nāsatyā dhībhir yuvam aṅga viprā |",
  "GV01rv_hn06u:1056": "RV_6,050.10c atriṃ na mahas tamaso 'mumuktaṃ tūrvataṃ narā duritād abhīke ||",
  "GV01rv_hn06u:1057": "RV_6,050.11a te no rāyo dyumato vājavato dātāro bhūta nṛvataḥ purukṣoḥ |",
  "GV01rv_hn06u:1058": "RV_6,050.11c daśasyanto divyāḥ pārthivāso gojātā apyā mṛḷatā ca devāḥ ||",
  "GV01rv_hn06u:1059": "RV_6,050.12a te no rudraḥ sarasvatī sajoṣā mīḷhuṣmanto viṣṇur mṛḷantu vāyuḥ |",
  "GV01rv_hn06u:1060": "RV_6,050.12c ṛbhukṣā vājo daivyo vidhātā parjanyāvātā pipyatām iṣaṃ naḥ ||",
  "GV01rv_hn06u:1061": "RV_6,050.13a uta sya devaḥ savitā bhago no 'pāṃ napād avatu dānu papriḥ |",
  "GV01rv_hn06u:1062": "RV_6,050.13c tvaṣṭā devebhir janibhiḥ sajoṣā dyaur devebhiḥ pṛthivī samudraiḥ ||",
  "GV01rv_hn06u:1063": "RV_6,050.14a uta no 'hir budhnyaḥ śṛṇotv aja ekapāt pṛthivī samudraḥ |",
  "GV01rv_hn06u:1064": "RV_6,050.14c viśve devā ṛtāvṛdho huvānā stutā mantrāḥ kaviśastā avantu ||",
  "GV01rv_hn06u:1065": "RV_6,050.15a evā napāto mama tasya dhībhir bharadvājā abhy arcanty arkaiḥ |",
  "GV01rv_hn06u:1066": "RV_6,050.15c gnā hutāso vasavo 'dhṛṣṭā viśve stutāso bhūtā yajatrāḥ ||",
  "GV01rv_hn06u:1067": "RV_6,051.01a ud u tyac cakṣur mahi mitrayor āṃ eti priyaṃ varuṇayor adabdham |",
  "GV01rv_hn06u:1068": "RV_6,051.01c ṛtasya śuci darśatam anīkaṃ rukmo na diva uditā vy adyaut ||",
  "GV01rv_hn06u:1069": "RV_6,051.02a veda yas trīṇi vidathāny eṣāṃ devānāṃ janma sanutar ā ca vipraḥ |",
  "GV01rv_hn06u:1070": "RV_6,051.02c ṛju marteṣu vṛjinā ca paśyann abhi caṣṭe sūro arya evān ||",
  "GV01rv_hn06u:1071": "RV_6,051.03a stuṣa u vo maha ṛtasya gopān aditim mitraṃ varuṇaṃ sujātān |",
  "GV01rv_hn06u:1072": "RV_6,051.03c aryamaṇam bhagam adabdhadhītīn acchā voce sadhanyaḥ pāvakān ||",
  "GV01rv_hn06u:1073": "RV_6,051.04a riśādasaḥ satpatīṃr adabdhān maho rājñaḥ suvasanasya dātṝn |",
  "GV01rv_hn06u:1074": "RV_6,051.04c yūnaḥ sukṣatrān kṣayato divo nṝn ādityān yāmy aditiṃ duvoyu ||",
  "GV01rv_hn06u:1075": "RV_6,051.05a dyauṣ pitaḥ pṛthivi mātar adhrug agne bhrātar vasavo mṛḷatā naḥ |",
  "GV01rv_hn06u:1076": "RV_6,051.05c viśva ādityā adite sajoṣā asmabhyaṃ śarma bahulaṃ vi yanta ||",
  "GV01rv_hn06u:1077": "RV_6,051.06a mā no vṛkāya vṛkye samasmā aghāyate rīradhatā yajatrāḥ |",
  "GV01rv_hn06u:1078": "RV_6,051.06c yūyaṃ hi ṣṭhā rathyo nas tanūnāṃ yūyaṃ dakṣasya vacaso babhūva ||",
  "GV01rv_hn06u:1079": "RV_6,051.07a mā va eno anyakṛtam bhujema mā tat karma vasavo yac cayadhve |",
  "GV01rv_hn06u:1080": "RV_6,051.07c viśvasya hi kṣayatha viśvadevāḥ svayaṃ ripus tanvaṃ rīriṣīṣṭa ||",
  "GV01rv_hn06u:1081": "RV_6,051.08a nama id ugraṃ nama ā vivāse namo dādhāra pṛthivīm uta dyām |",
  "GV01rv_hn06u:1082": "RV_6,051.08c namo devebhyo nama īśa eṣāṃ kṛtaṃ cid eno namasā vivāse ||",
  "GV01rv_hn06u:1083": "RV_6,051.09a ṛtasya vo rathyaḥ pūtadakṣān ṛtasya pastyasado adabdhān |",
  "GV01rv_hn06u:1084": "RV_6,051.09c tāṃ ā namobhir urucakṣaso nṝn viśvān va ā name maho yajatrāḥ ||",
  "GV01rv_hn06u:1085": "RV_6,051.10a te hi śreṣṭhavarcasas ta u nas tiro viśvāni duritā nayanti |",
  "GV01rv_hn06u:1086": "RV_6,051.10c sukṣatrāso varuṇo mitro agnir ṛtadhītayo vakmarājasatyāḥ ||",
  "GV01rv_hn06u:1087": "RV_6,051.11a te na indraḥ pṛthivī kṣāma vardhan pūṣā bhago aditiḥ pañca janāḥ |",
  "GV01rv_hn06u:1088": "RV_6,051.11c suśarmāṇaḥ svavasaḥ sunīthā bhavantu naḥ sutrātrāsaḥ sugopāḥ ||",
  "GV01rv_hn06u:1089": "RV_6,051.12a nū sadmānaṃ divyaṃ naṃśi devā bhāradvājaḥ sumatiṃ yāti hotā |",
  "GV01rv_hn06u:1090": "RV_6,051.12c āsānebhir yajamāno miyedhair devānāṃ janma vasūyur vavanda ||",
  "GV01rv_hn06u:1091": "RV_6,051.13a apa tyaṃ vṛjinaṃ ripuṃ stenam agne durādhyam |",
  "GV01rv_hn06u:1092": "RV_6,051.13c daviṣṭham asya satpate kṛdhī sugam ||",
  "GV01rv_hn06u:1093": "RV_6,051.14a grāvāṇaḥ soma no hi kaṃ sakhitvanāya vāvaśuḥ |",
  "GV01rv_hn06u:1094": "RV_6,051.14c jahī ny atriṇam paṇiṃ vṛko hi ṣaḥ ||",
  "GV01rv_hn06u:1095": "RV_6,051.15a yūyaṃ hi ṣṭhā sudānava indrajyeṣṭhā abhidyavaḥ |",
  "GV01rv_hn06u:1096": "RV_6,051.15c kartā no adhvann ā sugaṃ gopā amā ||",
  "GV01rv_hn06u:1097": "RV_6,051.16a api panthām aganmahi svastigām anehasam |",
  "GV01rv_hn06u:1098": "RV_6,051.16c yena viśvāḥ pari dviṣo vṛṇakti vindate vasu ||",
  "GV01rv_hn06u:1099": "RV_6,052.01a na tad divā na pṛthivyānu manye na yajñena nota śamībhir ābhiḥ |",
  "GV01rv_hn06u:1100": "RV_6,052.01c ubjantu taṃ subhvaḥ parvatāso ni hīyatām atiyājasya yaṣṭā ||",
  "GV01rv_hn06u:1101": "RV_6,052.02a ati vā yo maruto manyate no brahma vā yaḥ kriyamāṇaṃ ninitsāt |",
  "GV01rv_hn06u:1102": "RV_6,052.02c tapūṃṣi tasmai vṛjināni santu brahmadviṣam abhi taṃ śocatu dyauḥ ||",
  "GV01rv_hn06u:1103": "RV_6,052.03a kim aṅga tvā brahmaṇaḥ soma gopāṃ kim aṅga tvāhur abhiśastipāṃ naḥ |",
  "GV01rv_hn06u:1104": "RV_6,052.03c kim aṅga naḥ paśyasi nidyamānān brahmadviṣe tapuṣiṃ hetim asya ||",
  "GV01rv_hn06u:1105": "RV_6,052.04a avantu mām uṣaso jāyamānā avantu mā sindhavaḥ pinvamānāḥ |",
  "GV01rv_hn06u:1106": "RV_6,052.04c avantu mā parvatāso dhruvāso 'vantu mā pitaro devahūtau ||",
  "GV01rv_hn06u:1107": "RV_6,052.05a viśvadānīṃ sumanasaḥ syāma paśyema nu sūryam uccarantam |",
  "GV01rv_hn06u:1108": "RV_6,052.05c tathā karad vasupatir vasūnāṃ devāṃ ohāno 'vasāgamiṣṭhaḥ ||",
  "GV01rv_hn06u:1109": "RV_6,052.06a indro nediṣṭham avasāgamiṣṭhaḥ sarasvatī sindhubhiḥ pinvamānā |",
  "GV01rv_hn06u:1110": "RV_6,052.06c parjanyo na oṣadhībhir mayobhur agniḥ suśaṃsaḥ suhavaḥ piteva ||",
  "GV01rv_hn06u:1111": "RV_6,052.07a viśve devāsa ā gata śṛṇutā ma imaṃ havam |",
  "GV01rv_hn06u:1112": "RV_6,052.07c edam barhir ni ṣīdata ||",
  "GV01rv_hn06u:1113": "RV_6,052.08a yo vo devā ghṛtasnunā havyena pratibhūṣati |",
  "GV01rv_hn06u:1114": "RV_6,052.08c taṃ viśva upa gacchatha ||",
  "GV01rv_hn06u:1115": "RV_6,052.09a upa naḥ sūnavo giraḥ śṛṇvantv amṛtasya ye |",
  "GV01rv_hn06u:1116": "RV_6,052.09c sumṛḷīkā bhavantu naḥ ||",
  "GV01rv_hn06u:1117": "RV_6,052.10a viśve devā ṛtāvṛdha ṛtubhir havanaśrutaḥ |",
  "GV01rv_hn06u:1118": "RV_6,052.10c juṣantāṃ yujyam payaḥ ||",
  "GV01rv_hn06u:1119": "RV_6,052.11a stotram indro marudgaṇas tvaṣṭṛmān mitro aryamā |",
  "GV01rv_hn06u:1120": "RV_6,052.11c imā havyā juṣanta naḥ ||",
  "GV01rv_hn06u:1121": "RV_6,052.12a imaṃ no agne adhvaraṃ hotar vayunaśo yaja |",
  "GV01rv_hn06u:1122": "RV_6,052.12c cikitvān daivyaṃ janam ||",
  "GV01rv_hn06u:1123": "RV_6,052.13a viśve devāḥ śṛṇutemaṃ havam me ye antarikṣe ya upa dyavi ṣṭha |",
  "GV01rv_hn06u:1124": "RV_6,052.13c ye agnijihvā uta vā yajatrā āsadyāsmin barhiṣi mādayadhvam ||",
  "GV01rv_hn06u:1125": "RV_6,052.14a viśve devā mama śṛṇvantu yajñiyā ubhe rodasī apāṃ napāc ca manma |",
  "GV01rv_hn06u:1126": "RV_6,052.14c mā vo vacāṃsi paricakṣyāṇi vocaṃ sumneṣv id vo antamā madema ||",
  "GV01rv_hn06u:1127": "RV_6,052.15a ye ke ca jmā mahino ahimāyā divo jajñire apāṃ sadhasthe |",
  "GV01rv_hn06u:1128": "RV_6,052.15c te asmabhyam iṣaye viśvam āyuḥ kṣapa usrā varivasyantu devāḥ ||",
  "GV01rv_hn06u:1129": "RV_6,052.16a agnīparjanyāv avataṃ dhiyam me 'smin have suhavā suṣṭutiṃ naḥ |",
  "GV01rv_hn06u:1130": "RV_6,052.16c iḷām anyo janayad garbham anyaḥ prajāvatīr iṣa ā dhattam asme ||",
  "GV01rv_hn06u:1131": "RV_6,052.17a stīrṇe barhiṣi samidhāne agnau sūktena mahā namasā vivāse |",
  "GV01rv_hn06u:1132": "RV_6,052.17c asmin no adya vidathe yajatrā viśve devā haviṣi mādayadhvam ||",
  "GV01rv_hn06u:1133": "RV_6,053.01a vayam u tvā pathas pate rathaṃ na vājasātaye |",
  "GV01rv_hn06u:1134": "RV_6,053.01c dhiye pūṣann ayujmahi ||",
  "GV01rv_hn06u:1135": "RV_6,053.02a abhi no naryaṃ vasu vīram prayatadakṣiṇam |",
  "GV01rv_hn06u:1136": "RV_6,053.02c vāmaṃ gṛhapatiṃ naya ||",
  "GV01rv_hn06u:1137": "RV_6,053.03a aditsantaṃ cid āghṛṇe pūṣan dānāya codaya |",
  "GV01rv_hn06u:1138": "RV_6,053.03c paṇeś cid vi mradā manaḥ ||",
  "GV01rv_hn06u:1139": "RV_6,053.04a vi patho vājasātaye cinuhi vi mṛdho jahi |",
  "GV01rv_hn06u:1140": "RV_6,053.04c sādhantām ugra no dhiyaḥ ||",
  "GV01rv_hn06u:1141": "RV_6,053.05a pari tṛndhi paṇīnām ārayā hṛdayā kave |",
  "GV01rv_hn06u:1142": "RV_6,053.05c athem asmabhyaṃ randhaya ||",
  "GV01rv_hn06u:1143": "RV_6,053.06a vi pūṣann ārayā tuda paṇer iccha hṛdi priyam |",
  "GV01rv_hn06u:1144": "RV_6,053.06c athem asmabhyaṃ randhaya ||",
  "GV01rv_hn06u:1145": "RV_6,053.07a ā rikha kikirā kṛṇu paṇīnāṃ hṛdayā kave |",
  "GV01rv_hn06u:1146": "RV_6,053.07c athem asmabhyaṃ randhaya ||",
  "GV01rv_hn06u:1147": "RV_6,053.08a yām pūṣan brahmacodanīm ārām bibharṣy āghṛṇe |",
  "GV01rv_hn06u:1148": "RV_6,053.08c tayā samasya hṛdayam ā rikha kikirā kṛṇu ||",
  "GV01rv_hn06u:1149": "RV_6,053.09a yā te aṣṭrā goopaśāghṛṇe paśusādhanī |",
  "GV01rv_hn06u:1150": "RV_6,053.09c tasyās te sumnam īmahe ||",
  "GV01rv_hn06u:1151": "RV_6,053.10a uta no goṣaṇiṃ dhiyam aśvasāṃ vājasām uta |",
  "GV01rv_hn06u:1152": "RV_6,053.10c nṛvat kṛṇuhi vītaye ||",
  "GV01rv_hn06u:1153": "RV_6,054.01a sam pūṣan viduṣā naya yo añjasānuśāsati |",
  "GV01rv_hn06u:1154": "RV_6,054.01c ya evedam iti bravat ||",
  "GV01rv_hn06u:1155": "RV_6,054.02a sam u pūṣṇā gamemahi yo gṛhāṃ abhiśāsati |",
  "GV01rv_hn06u:1156": "RV_6,054.02c ima eveti ca bravat ||",
  "GV01rv_hn06u:1157": "RV_6,054.03a pūṣṇaś cakraṃ na riṣyati na kośo 'va padyate |",
  "GV01rv_hn06u:1158": "RV_6,054.03c no asya vyathate paviḥ ||",
  "GV01rv_hn06u:1159": "RV_6,054.04a yo asmai haviṣāvidhan na tam pūṣāpi mṛṣyate |",
  "GV01rv_hn06u:1160": "RV_6,054.04c prathamo vindate vasu ||",
  "GV01rv_hn06u:1161": "RV_6,054.05a pūṣā gā anv etu naḥ pūṣā rakṣatv arvataḥ |",
  "GV01rv_hn06u:1162": "RV_6,054.05c pūṣā vājaṃ sanotu naḥ ||",
  "GV01rv_hn06u:1163": "RV_6,054.06a pūṣann anu pra gā ihi yajamānasya sunvataḥ |",
  "GV01rv_hn06u:1164": "RV_6,054.06c asmākaṃ stuvatām uta ||",
  "GV01rv_hn06u:1165": "RV_6,054.07a mākir neśan mākīṃ riṣan mākīṃ saṃ śāri kevaṭe |",
  "GV01rv_hn06u:1166": "RV_6,054.07c athāriṣṭābhir ā gahi ||",
  "GV01rv_hn06u:1167": "RV_6,054.08a śṛṇvantam pūṣaṇaṃ vayam iryam anaṣṭavedasam |",
  "GV01rv_hn06u:1168": "RV_6,054.08c īśānaṃ rāya īmahe ||",
  "GV01rv_hn06u:1169": "RV_6,054.09a pūṣan tava vrate vayaṃ na riṣyema kadā cana |",
  "GV01rv_hn06u:1170": "RV_6,054.09c stotāras ta iha smasi ||",
  "GV01rv_hn06u:1171": "RV_6,054.10a pari pūṣā parastād dhastaṃ dadhātu dakṣiṇam |",
  "GV01rv_hn06u:1172": "RV_6,054.10c punar no naṣṭam ājatu ||",
  "GV01rv_hn06u:1173": "RV_6,055.01a ehi vāṃ vimuco napād āghṛṇe saṃ sacāvahai |",
  "GV01rv_hn06u:1174": "RV_6,055.01c rathīr ṛtasya no bhava ||",
  "GV01rv_hn06u:1175": "RV_6,055.02a rathītamaṃ kapardinam īśānaṃ rādhaso mahaḥ |",
  "GV01rv_hn06u:1176": "RV_6,055.02c rāyaḥ sakhāyam īmahe ||",
  "GV01rv_hn06u:1177": "RV_6,055.03a rāyo dhārāsy āghṛṇe vaso rāśir ajāśva |",
  "GV01rv_hn06u:1178": "RV_6,055.03c dhīvato-dhīvataḥ sakhā ||",
  "GV01rv_hn06u:1179": "RV_6,055.04a pūṣaṇaṃ nv ajāśvam upa stoṣāma vājinam |",
  "GV01rv_hn06u:1180": "RV_6,055.04c svasur yo jāra ucyate ||",
  "GV01rv_hn06u:1181": "RV_6,055.05a mātur didhiṣum abravaṃ svasur jāraḥ śṛṇotu naḥ |",
  "GV01rv_hn06u:1182": "RV_6,055.05c bhrātendrasya sakhā mama ||",
  "GV01rv_hn06u:1183": "RV_6,055.06a ājāsaḥ pūṣaṇaṃ rathe niśṛmbhās te janaśriyam |",
  "GV01rv_hn06u:1184": "RV_6,055.06c devaṃ vahantu bibhrataḥ ||",
  "GV01rv_hn06u:1185": "RV_6,056.01a ya enam ādideśati karambhād iti pūṣaṇam |",
  "GV01rv_hn06u:1186": "RV_6,056.01c na tena deva ādiśe ||",
  "GV01rv_hn06u:1187": "RV_6,056.02a uta ghā sa rathītamaḥ sakhyā satpatir yujā |",
  "GV01rv_hn06u:1188": "RV_6,056.02c indro vṛtrāṇi jighnate ||",
  "GV01rv_hn06u:1189": "RV_6,056.03a utādaḥ paruṣe gavi sūraś cakraṃ hiraṇyayam |",
  "GV01rv_hn06u:1190": "RV_6,056.03c ny airayad rathītamaḥ ||",
  "GV01rv_hn06u:1191": "RV_6,056.04a yad adya tvā puruṣṭuta bravāma dasra mantumaḥ |",
  "GV01rv_hn06u:1192": "RV_6,056.04c tat su no manma sādhaya ||",
  "GV01rv_hn06u:1193": "RV_6,056.05a imaṃ ca no gaveṣaṇaṃ sātaye sīṣadho gaṇam |",
  "GV01rv_hn06u:1194": "RV_6,056.05c ārāt pūṣann asi śrutaḥ ||",
  "GV01rv_hn06u:1195": "RV_6,056.06a ā te svastim īmaha āreaghām upāvasum |",
  "GV01rv_hn06u:1196": "RV_6,056.06c adyā ca sarvatātaye śvaś ca sarvatātaye ||",
  "GV01rv_hn06u:1197": "RV_6,057.01a indrā nu pūṣaṇā vayaṃ sakhyāya svastaye |",
  "GV01rv_hn06u:1198": "RV_6,057.01c huvema vājasātaye ||",
  "GV01rv_hn06u:1199": "RV_6,057.02a somam anya upāsadat pātave camvoḥ sutam |",
  "GV01rv_hn06u:1200": "RV_6,057.02c karambham anya icchati ||",
  "GV01rv_hn06u:1201": "RV_6,057.03a ajā anyasya vahnayo harī anyasya sambhṛtā |",
  "GV01rv_hn06u:1202": "RV_6,057.03c tābhyāṃ vṛtrāṇi jighnate ||",
  "GV01rv_hn06u:1203": "RV_6,057.04a yad indro anayad rito mahīr apo vṛṣantamaḥ |",
  "GV01rv_hn06u:1204": "RV_6,057.04c tatra pūṣābhavat sacā ||",
  "GV01rv_hn06u:1205": "RV_6,057.05a tām pūṣṇaḥ sumatiṃ vayaṃ vṛkṣasya pra vayām iva |",
  "GV01rv_hn06u:1206": "RV_6,057.05c indrasya cā rabhāmahe ||",
  "GV01rv_hn06u:1207": "RV_6,057.06a ut pūṣaṇaṃ yuvāmahe 'bhīśūṃr iva sārathiḥ |",
  "GV01rv_hn06u:1208": "RV_6,057.06c mahyā indraṃ svastaye ||",
  "GV01rv_hn06u:1209": "RV_6,058.01a śukraṃ te anyad yajataṃ te anyad viṣurūpe ahanī dyaur ivāsi |",
  "GV01rv_hn06u:1210": "RV_6,058.01c viśvā hi māyā avasi svadhāvo bhadrā te pūṣann iha rātir astu ||",
  "GV01rv_hn06u:1211": "RV_6,058.02a ajāśvaḥ paśupā vājapastyo dhiyañjinvo bhuvane viśve arpitaḥ |",
  "GV01rv_hn06u:1212": "RV_6,058.02c aṣṭrām pūṣā śithirām udvarīvṛjat saṃcakṣāṇo bhuvanā deva īyate ||",
  "GV01rv_hn06u:1213": "RV_6,058.03a yās te pūṣan nāvo antaḥ samudre hiraṇyayīr antarikṣe caranti |",
  "GV01rv_hn06u:1214": "RV_6,058.03c tābhir yāsi dūtyāṃ sūryasya kāmena kṛta śrava icchamānaḥ ||",
  "GV01rv_hn06u:1215": "RV_6,058.04a pūṣā subandhur diva ā pṛthivyā iḷas patir maghavā dasmavarcāḥ |",
  "GV01rv_hn06u:1216": "RV_6,058.04c yaṃ devāso adaduḥ sūryāyai kāmena kṛtaṃ tavasaṃ svañcam ||",
  "GV01rv_hn06u:1217": "RV_6,059.01a pra nu vocā suteṣu vāṃ vīryā yāni cakrathuḥ |",
  "GV01rv_hn06u:1218": "RV_6,059.01c hatāso vām pitaro devaśatrava indrāgnī jīvatho yuvam ||",
  "GV01rv_hn06u:1219": "RV_6,059.02a baḷ itthā mahimā vām indrāgnī paniṣṭha ā |",
  "GV01rv_hn06u:1220": "RV_6,059.02c samāno vāṃ janitā bhrātarā yuvaṃ yamāv ihehamātarā ||",
  "GV01rv_hn06u:1221": "RV_6,059.03a okivāṃsā sute sacāṃ aśvā saptī ivādane |",
  "GV01rv_hn06u:1222": "RV_6,059.03c indrā nv agnī avaseha vajriṇā vayaṃ devā havāmahe ||",
  "GV01rv_hn06u:1223": "RV_6,059.04a ya indrāgnī suteṣu vāṃ stavat teṣv ṛtāvṛdhā |",
  "GV01rv_hn06u:1224": "RV_6,059.04c joṣavākaṃ vadataḥ pajrahoṣiṇā na devā bhasathaś cana ||",
  "GV01rv_hn06u:1225": "RV_6,059.05a indrāgnī ko asya vāṃ devau martaś ciketati |",
  "GV01rv_hn06u:1226": "RV_6,059.05c viṣūco aśvān yuyujāna īyata ekaḥ samāna ā rathe ||",
  "GV01rv_hn06u:1227": "RV_6,059.06a indrāgnī apād iyam pūrvāgāt padvatībhyaḥ |",
  "GV01rv_hn06u:1228": "RV_6,059.06c hitvī śiro jihvayā vāvadac carat triṃśat padā ny akramīt ||",
  "GV01rv_hn06u:1229": "RV_6,059.07a indrāgnī ā hi tanvate naro dhanvāni bāhvoḥ |",
  "GV01rv_hn06u:1230": "RV_6,059.07c mā no asmin mahādhane parā varktaṃ gaviṣṭiṣu ||",
  "GV01rv_hn06u:1231": "RV_6,059.08a indrāgnī tapanti māghā aryo arātayaḥ |",
  "GV01rv_hn06u:1232": "RV_6,059.08c apa dveṣāṃsy ā kṛtaṃ yuyutaṃ sūryād adhi ||",
  "GV01rv_hn06u:1233": "RV_6,059.09a indrāgnī yuvor api vasu divyāni pārthivā |",
  "GV01rv_hn06u:1234": "RV_6,059.09c ā na iha pra yacchataṃ rayiṃ viśvāyupoṣasam ||",
  "GV01rv_hn06u:1235": "RV_6,059.10a indrāgnī ukthavāhasā stomebhir havanaśrutā |",
  "GV01rv_hn06u:1236": "RV_6,059.10c viśvābhir gīrbhir ā gatam asya somasya pītaye ||",
  "GV01rv_hn06u:1237": "RV_6,060.01a śnathad vṛtram uta sanoti vājam indrā yo agnī sahurī saparyāt |",
  "GV01rv_hn06u:1238": "RV_6,060.01c irajyantā vasavyasya bhūreḥ sahastamā sahasā vājayantā ||",
  "GV01rv_hn06u:1239": "RV_6,060.02a tā yodhiṣṭam abhi gā indra nūnam apaḥ svar uṣaso agna ūḷhāḥ |",
  "GV01rv_hn06u:1240": "RV_6,060.02c diśaḥ svar uṣasa indra citrā apo gā agne yuvase niyutvān ||",
  "GV01rv_hn06u:1241": "RV_6,060.03a ā vṛtrahaṇā vṛtrahabhiḥ śuṣmair indra yātaṃ namobhir agne arvāk |",
  "GV01rv_hn06u:1242": "RV_6,060.03c yuvaṃ rādhobhir akavebhir indrāgne asme bhavatam uttamebhiḥ ||",
  "GV01rv_hn06u:1243": "RV_6,060.04a tā huve yayor idam papne viśvam purā kṛtam |",
  "GV01rv_hn06u:1244": "RV_6,060.04c indrāgnī na mardhataḥ ||",
  "GV01rv_hn06u:1245": "RV_6,060.05a ugrā vighaninā mṛdha indrāgnī havāmahe |",
  "GV01rv_hn06u:1246": "RV_6,060.05c tā no mṛḷāta īdṛśe ||",
  "GV01rv_hn06u:1247": "RV_6,060.06a hato vṛtrāṇy āryā hato dāsāni satpatī |",
  "GV01rv_hn06u:1248": "RV_6,060.06c hato viśvā apa dviṣaḥ ||",
  "GV01rv_hn06u:1249": "RV_6,060.07a indrāgnī yuvām ime 'bhi stomā anūṣata |",
  "GV01rv_hn06u:1250": "RV_6,060.07c pibataṃ śambhuvā sutam ||",
  "GV01rv_hn06u:1251": "RV_6,060.08a yā vāṃ santi puruspṛho niyuto dāśuṣe narā |",
  "GV01rv_hn06u:1252": "RV_6,060.08c indrāgnī tābhir ā gatam ||",
  "GV01rv_hn06u:1253": "RV_6,060.09a tābhir ā gacchataṃ naropedaṃ savanaṃ sutam |",
  "GV01rv_hn06u:1254": "RV_6,060.09c indrāgnī somapītaye ||",
  "GV01rv_hn06u:1255": "RV_6,060.10a tam īḷiṣva yo arciṣā vanā viśvā pariṣvajat |",
  "GV01rv_hn06u:1256": "RV_6,060.10c kṛṣṇā kṛṇoti jihvayā ||",
  "GV01rv_hn06u:1257": "RV_6,060.11a ya iddha āvivāsati sumnam indrasya martyaḥ |",
  "GV01rv_hn06u:1258": "RV_6,060.11c dyumnāya sutarā apaḥ ||",
  "GV01rv_hn06u:1259": "RV_6,060.12a tā no vājavatīr iṣa āśūn pipṛtam arvataḥ |",
  "GV01rv_hn06u:1260": "RV_6,060.12c indram agniṃ ca voḷhave ||",
  "GV01rv_hn06u:1261": "RV_6,060.13a ubhā vām indrāgnī āhuvadhyā ubhā rādhasaḥ saha mādayadhyai |",
  "GV01rv_hn06u:1262": "RV_6,060.13c ubhā dātārāv iṣāṃ rayīṇām ubhā vājasya sātaye huve vām ||",
  "GV01rv_hn06u:1263": "RV_6,060.14a ā no gavyebhir aśvyair vasavyair upa gacchatam |",
  "GV01rv_hn06u:1264": "RV_6,060.14c sakhāyau devau sakhyāya śambhuvendrāgnī tā havāmahe ||",
  "GV01rv_hn06u:1265": "RV_6,060.15a indrāgnī śṛṇutaṃ havaṃ yajamānasya sunvataḥ |",
  "GV01rv_hn06u:1266": "RV_6,060.15c vītaṃ havyāny ā gatam pibataṃ somyam madhu ||",
  "GV01rv_hn06u:1267": "RV_6,061.01a iyam adadād rabhasam ṛṇacyutaṃ divodāsaṃ vadhryaśvāya dāśuṣe |",
  "GV01rv_hn06u:1268": "RV_6,061.01c yā śaśvantam ācakhādāvasam paṇiṃ tā te dātrāṇi taviṣā sarasvati ||",
  "GV01rv_hn06u:1269": "RV_6,061.02a iyaṃ śuṣmebhir bisakhā ivārujat sānu girīṇāṃ taviṣebhir ūrmibhiḥ |",
  "GV01rv_hn06u:1270": "RV_6,061.02c pārāvataghnīm avase suvṛktibhiḥ sarasvatīm ā vivāsema dhītibhiḥ ||",
  "GV01rv_hn06u:1271": "RV_6,061.03a sarasvati devanido ni barhaya prajāṃ viśvasya bṛsayasya māyinaḥ |",
  "GV01rv_hn06u:1272": "RV_6,061.03c uta kṣitibhyo 'vanīr avindo viṣam ebhyo asravo vājinīvati ||",
  "GV01rv_hn06u:1273": "RV_6,061.04a pra ṇo devī sarasvatī vājebhir vājinīvatī |",
  "GV01rv_hn06u:1274": "RV_6,061.04c dhīnām avitry avatu ||",
  "GV01rv_hn06u:1275": "RV_6,061.05a yas tvā devi sarasvaty upabrūte dhane hite |",
  "GV01rv_hn06u:1276": "RV_6,061.05c indraṃ na vṛtratūrye ||",
  "GV01rv_hn06u:1277": "RV_6,061.06a tvaṃ devi sarasvaty avā vājeṣu vājini |",
  "GV01rv_hn06u:1278": "RV_6,061.06c radā pūṣeva naḥ sanim ||",
  "GV01rv_hn06u:1279": "RV_6,061.07a uta syā naḥ sarasvatī ghorā hiraṇyavartaniḥ |",
  "GV01rv_hn06u:1280": "RV_6,061.07c vṛtraghnī vaṣṭi suṣṭutim ||",
  "GV01rv_hn06u:1281": "RV_6,061.08a yasyā ananto ahrutas tveṣaś cariṣṇur arṇavaḥ |",
  "GV01rv_hn06u:1282": "RV_6,061.08c amaś carati roruvat ||",
  "GV01rv_hn06u:1283": "RV_6,061.09a sā no viśvā ati dviṣaḥ svasṝr anyā ṛtāvarī |",
  "GV01rv_hn06u:1284": "RV_6,061.09c atann aheva sūryaḥ ||",
  "GV01rv_hn06u:1285": "RV_6,061.10a uta naḥ priyā priyāsu saptasvasā sujuṣṭā |",
  "GV01rv_hn06u:1286": "RV_6,061.10c sarasvatī stomyā bhūt ||",
  "GV01rv_hn06u:1287": "RV_6,061.11a āpapruṣī pārthivāny uru rajo antarikṣam |",
  "GV01rv_hn06u:1288": "RV_6,061.11c sarasvatī nidas pātu ||",
  "GV01rv_hn06u:1289": "RV_6,061.12a triṣadhasthā saptadhātuḥ pañca jātā vardhayantī |",
  "GV01rv_hn06u:1290": "RV_6,061.12c vāje-vāje havyā bhūt ||",
  "GV01rv_hn06u:1291": "RV_6,061.13a pra yā mahimnā mahināsu cekite dyumnebhir anyā apasām apastamā |",
  "GV01rv_hn06u:1292": "RV_6,061.13c ratha iva bṛhatī vibhvane kṛtopastutyā cikituṣā sarasvatī ||",
  "GV01rv_hn06u:1293": "RV_6,061.14a sarasvaty abhi no neṣi vasyo māpa spharīḥ payasā mā na ā dhak |",
  "GV01rv_hn06u:1294": "RV_6,061.14c juṣasva naḥ sakhyā veśyā ca mā tvat kṣetrāṇy araṇāni ganma ||",
  "GV01rv_hn06u:1295": "RV_6,062.01a stuṣe narā divo asya prasantāśvinā huve jaramāṇo arkaiḥ |",
  "GV01rv_hn06u:1296": "RV_6,062.01c yā sadya usrā vyuṣi jmo antān yuyūṣataḥ pary urū varāṃsi ||",
  "GV01rv_hn06u:1297": "RV_6,062.02a tā yajñam ā śucibhiś cakramāṇā rathasya bhānuṃ rurucū rajobhiḥ |",
  "GV01rv_hn06u:1298": "RV_6,062.02c purū varāṃsy amitā mimānāpo dhanvāny ati yātho ajrān ||",
  "GV01rv_hn06u:1299": "RV_6,062.03a tā ha tyad vartir yad aradhram ugretthā dhiya ūhathuḥ śaśvad aśvaiḥ |",
  "GV01rv_hn06u:1300": "RV_6,062.03c manojavebhir iṣiraiḥ śayadhyai pari vyathir dāśuṣo martyasya ||",
  "GV01rv_hn06u:1301": "RV_6,062.04a tā navyaso jaramāṇasya manmopa bhūṣato yuyujānasaptī |",
  "GV01rv_hn06u:1302": "RV_6,062.04c śubham pṛkṣam iṣam ūrjaṃ vahantā hotā yakṣat pratno adhrug yuvānā ||",
  "GV01rv_hn06u:1303": "RV_6,062.05a tā valgū dasrā puruśākatamā pratnā navyasā vacasā vivāse |",
  "GV01rv_hn06u:1304": "RV_6,062.05c yā śaṃsate stuvate śambhaviṣṭhā babhūvatur gṛṇate citrarātī ||",
  "GV01rv_hn06u:1305": "RV_6,062.06a tā bhujyuṃ vibhir adbhyaḥ samudrāt tugrasya sūnum ūhathū rajobhiḥ |",
  "GV01rv_hn06u:1306": "RV_6,062.06c areṇubhir yojanebhir bhujantā patatribhir arṇaso nir upasthāt ||",
  "GV01rv_hn06u:1307": "RV_6,062.07a vi jayuṣā rathyā yātam adriṃ śrutaṃ havaṃ vṛṣaṇā vadhrimatyāḥ |",
  "GV01rv_hn06u:1308": "RV_6,062.07c daśasyantā śayave pipyathur gām iti cyavānā sumatim bhuraṇyū ||",
  "GV01rv_hn06u:1309": "RV_6,062.08a yad rodasī pradivo asti bhūmā heḷo devānām uta martyatrā |",
  "GV01rv_hn06u:1310": "RV_6,062.08c tad ādityā vasavo rudriyāso rakṣoyuje tapur aghaṃ dadhāta ||",
  "GV01rv_hn06u:1311": "RV_6,062.09a ya īṃ rājānāv ṛtuthā vidadhad rajaso mitro varuṇaś ciketat |",
  "GV01rv_hn06u:1312": "RV_6,062.09c gambhīrāya rakṣase hetim asya droghāya cid vacasa ānavāya ||",
  "GV01rv_hn06u:1313": "RV_6,062.10a antaraiś cakrais tanayāya vartir dyumatā yātaṃ nṛvatā rathena |",
  "GV01rv_hn06u:1314": "RV_6,062.10c sanutyena tyajasā martyasya vanuṣyatām api śīrṣā vavṛktam ||",
  "GV01rv_hn06u:1315": "RV_6,062.11a ā paramābhir uta madhyamābhir niyudbhir yātam avamābhir arvāk |",
  "GV01rv_hn06u:1316": "RV_6,062.11c dṛḷhasya cid gomato vi vrajasya duro vartaṃ gṛṇate citrarātī ||",
  "GV01rv_hn06u:1317": "RV_6,063.01a kva tyā valgū puruhūtādya dūto na stomo 'vidan namasvān |",
  "GV01rv_hn06u:1318": "RV_6,063.01c ā yo arvāṅ nāsatyā vavarta preṣṭhā hy asatho asya manman ||",
  "GV01rv_hn06u:1319": "RV_6,063.02a aram me gantaṃ havanāyāsmai gṛṇānā yathā pibātho andhaḥ |",
  "GV01rv_hn06u:1320": "RV_6,063.02c pari ha tyad vartir yātho riṣo na yat paro nāntaras tuturyāt ||",
  "GV01rv_hn06u:1321": "RV_6,063.03a akāri vām andhaso varīmann astāri barhiḥ suprāyaṇatamam |",
  "GV01rv_hn06u:1322": "RV_6,063.03c uttānahasto yuvayur vavandā vāṃ nakṣanto adraya āñjan ||",
  "GV01rv_hn06u:1323": "RV_6,063.04a ūrdhvo vām agnir adhvareṣv asthāt pra rātir eti jūrṇinī ghṛtācī |",
  "GV01rv_hn06u:1324": "RV_6,063.04c pra hotā gūrtamanā urāṇo 'yukta yo nāsatyā havīman ||",
  "GV01rv_hn06u:1325": "RV_6,063.05a adhi śriye duhitā sūryasya rathaṃ tasthau purubhujā śatotim |",
  "GV01rv_hn06u:1326": "RV_6,063.05c pra māyābhir māyinā bhūtam atra narā nṛtū janiman yajñiyānām ||",
  "GV01rv_hn06u:1327": "RV_6,063.06a yuvaṃ śrībhir darśatābhir ābhiḥ śubhe puṣṭim ūhathuḥ sūryāyāḥ |",
  "GV01rv_hn06u:1328": "RV_6,063.06c pra vāṃ vayo vapuṣe 'nu paptan nakṣad vāṇī suṣṭutā dhiṣṇyā vām ||",
  "GV01rv_hn06u:1329": "RV_6,063.07a ā vāṃ vayo 'śvāso vahiṣṭhā abhi prayo nāsatyā vahantu |",
  "GV01rv_hn06u:1330": "RV_6,063.07c pra vāṃ ratho manojavā asarjīṣaḥ pṛkṣa iṣidho anu pūrvīḥ ||",
  "GV01rv_hn06u:1331": "RV_6,063.08a puru hi vām purubhujā deṣṇaṃ dhenuṃ na iṣam pinvatam asakrām |",
  "GV01rv_hn06u:1332": "RV_6,063.08c stutaś ca vām mādhvī suṣṭutiś ca rasāś ca ye vām anu rātim agman ||",
  "GV01rv_hn06u:1333": "RV_6,063.09a uta ma ṛjre purayasya raghvī sumīḷhe śatam peruke ca pakvā |",
  "GV01rv_hn06u:1334": "RV_6,063.09c śāṇḍo dād dhiraṇinaḥ smaddiṣṭīn daśa vaśāso abhiṣāca ṛṣvān ||",
  "GV01rv_hn06u:1335": "RV_6,063.10a saṃ vāṃ śatā nāsatyā sahasrāśvānām purupanthā gire dāt |",
  "GV01rv_hn06u:1336": "RV_6,063.10c bharadvājāya vīra nū gire dād dhatā rakṣāṃsi purudaṃsasā syuḥ ||",
  "GV01rv_hn06u:1337": "RV_6,063.11a ā vāṃ sumne variman sūribhiḥ ṣyām ||",
  "GV01rv_hn06u:1338": "RV_6,064.01a ud u śriya uṣaso rocamānā asthur apāṃ normayo ruśantaḥ |",
  "GV01rv_hn06u:1339": "RV_6,064.01c kṛṇoti viśvā supathā sugāny abhūd u vasvī dakṣiṇā maghonī ||",
  "GV01rv_hn06u:1340": "RV_6,064.02a bhadrā dadṛkṣa urviyā vi bhāsy ut te śocir bhānavo dyām apaptan |",
  "GV01rv_hn06u:1341": "RV_6,064.02c āvir vakṣaḥ kṛṇuṣe śumbhamānoṣo devi rocamānā mahobhiḥ ||",
  "GV01rv_hn06u:1342": "RV_6,064.03a vahanti sīm aruṇāso ruśanto gāvaḥ subhagām urviyā prathānām |",
  "GV01rv_hn06u:1343": "RV_6,064.03c apejate śūro asteva śatrūn bādhate tamo ajiro na voḷhā ||",
  "GV01rv_hn06u:1344": "RV_6,064.04a sugota te supathā parvateṣv avāte apas tarasi svabhāno |",
  "GV01rv_hn06u:1345": "RV_6,064.04c sā na ā vaha pṛthuyāmann ṛṣve rayiṃ divo duhitar iṣayadhyai ||",
  "GV01rv_hn06u:1346": "RV_6,064.05a sā vaha yokṣabhir avātoṣo varaṃ vahasi joṣam anu |",
  "GV01rv_hn06u:1347": "RV_6,064.05c tvaṃ divo duhitar yā ha devī pūrvahūtau maṃhanā darśatā bhūḥ ||",
  "GV01rv_hn06u:1348": "RV_6,064.06a ut te vayaś cid vasater apaptan naraś ca ye pitubhājo vyuṣṭau |",
  "GV01rv_hn06u:1349": "RV_6,064.06c amā sate vahasi bhūri vāmam uṣo devi dāśuṣe martyāya ||",
  "GV01rv_hn06u:1350": "RV_6,065.01a eṣā syā no duhitā divojāḥ kṣitīr ucchantī mānuṣīr ajīgaḥ |",
  "GV01rv_hn06u:1351": "RV_6,065.01c yā bhānunā ruśatā rāmyāsv ajñāyi tiras tamasaś cid aktūn ||",
  "GV01rv_hn06u:1352": "RV_6,065.02a vi tad yayur aruṇayugbhir aśvaiś citram bhānty uṣasaś candrarathāḥ |",
  "GV01rv_hn06u:1353": "RV_6,065.02c agraṃ yajñasya bṛhato nayantīr vi tā bādhante tama ūrmyāyāḥ ||",
  "GV01rv_hn06u:1354": "RV_6,065.03a śravo vājam iṣam ūrjaṃ vahantīr ni dāśuṣa uṣaso martyāya |",
  "GV01rv_hn06u:1355": "RV_6,065.03c maghonīr vīravat patyamānā avo dhāta vidhate ratnam adya ||",
  "GV01rv_hn06u:1356": "RV_6,065.04a idā hi vo vidhate ratnam astīdā vīrāya dāśuṣa uṣāsaḥ |",
  "GV01rv_hn06u:1357": "RV_6,065.04c idā viprāya jarate yad ukthā ni ṣma māvate vahathā purā cit ||",
  "GV01rv_hn06u:1358": "RV_6,065.05a idā hi ta uṣo adrisāno gotrā gavām aṅgiraso gṛṇanti |",
  "GV01rv_hn06u:1359": "RV_6,065.05c vy arkeṇa bibhidur brahmaṇā ca satyā nṛṇām abhavad devahūtiḥ ||",
  "GV01rv_hn06u:1360": "RV_6,065.06a ucchā divo duhitaḥ pratnavan no bharadvājavad vidhate maghoni |",
  "GV01rv_hn06u:1361": "RV_6,065.06c suvīraṃ rayiṃ gṛṇate rirīhy urugāyam adhi dhehi śravo naḥ ||",
  "GV01rv_hn06u:1362": "RV_6,066.01a vapur nu tac cikituṣe cid astu samānaṃ nāma dhenu patyamānam |",
  "GV01rv_hn06u:1363": "RV_6,066.01c marteṣv anyad dohase pīpāya sakṛc chukraṃ duduhe pṛśnir ūdhaḥ ||",
  "GV01rv_hn06u:1364": "RV_6,066.02a ye agnayo na śośucann idhānā dvir yat trir maruto vāvṛdhanta |",
  "GV01rv_hn06u:1365": "RV_6,066.02c areṇavo hiraṇyayāsa eṣāṃ sākaṃ nṛmṇaiḥ pauṃsyebhiś ca bhūvan ||",
  "GV01rv_hn06u:1366": "RV_6,066.03a rudrasya ye mīḷhuṣaḥ santi putrā yāṃś co nu dādhṛvir bharadhyai |",
  "GV01rv_hn06u:1367": "RV_6,066.03c vide hi mātā maho mahī ṣā set pṛśniḥ subhve garbham ādhāt ||",
  "GV01rv_hn06u:1368": "RV_6,066.04a na ya īṣante januṣo 'yā nv antaḥ santo 'vadyāni punānāḥ |",
  "GV01rv_hn06u:1369": "RV_6,066.04c nir yad duhre śucayo 'nu joṣam anu śriyā tanvam ukṣamāṇāḥ ||",
  "GV01rv_hn06u:1370": "RV_6,066.05a makṣū na yeṣu dohase cid ayā ā nāma dhṛṣṇu mārutaṃ dadhānāḥ |",
  "GV01rv_hn06u:1371": "RV_6,066.05c na ye staunā ayāso mahnā nū cit sudānur ava yāsad ugrān ||",
  "GV01rv_hn06u:1372": "RV_6,066.06a ta id ugrāḥ śavasā dhṛṣṇuṣeṇā ubhe yujanta rodasī sumeke |",
  "GV01rv_hn06u:1373": "RV_6,066.06c adha smaiṣu rodasī svaśocir āmavatsu tasthau na rokaḥ ||",
  "GV01rv_hn06u:1374": "RV_6,066.07a aneno vo maruto yāmo astv anaśvaś cid yam ajaty arathīḥ |",
  "GV01rv_hn06u:1375": "RV_6,066.07c anavaso anabhīśū rajastūr vi rodasī pathyā yāti sādhan ||",
  "GV01rv_hn06u:1376": "RV_6,066.08a nāsya vartā na tarutā nv asti maruto yam avatha vājasātau |",
  "GV01rv_hn06u:1377": "RV_6,066.08c toke vā goṣu tanaye yam apsu sa vrajaṃ dartā pārye adha dyoḥ ||",
  "GV01rv_hn06u:1378": "RV_6,066.09a pra citram arkaṃ gṛṇate turāya mārutāya svatavase bharadhvam |",
  "GV01rv_hn06u:1379": "RV_6,066.09c ye sahāṃsi sahasā sahante rejate agne pṛthivī makhebhyaḥ ||",
  "GV01rv_hn06u:1380": "RV_6,066.10a tviṣīmanto adhvarasyeva didyut tṛṣucyavaso juhvo nāgneḥ |",
  "GV01rv_hn06u:1381": "RV_6,066.10c arcatrayo dhunayo na vīrā bhrājajjanmāno maruto adhṛṣṭāḥ ||",
  "GV01rv_hn06u:1382": "RV_6,066.11a taṃ vṛdhantam mārutam bhrājadṛṣṭiṃ rudrasya sūnuṃ havasā vivāse |",
  "GV01rv_hn06u:1383": "RV_6,066.11c divaḥ śardhāya śucayo manīṣā girayo nāpa ugrā aspṛdhran ||",
  "GV01rv_hn06u:1384": "RV_6,067.01a viśveṣāṃ vaḥ satāṃ jyeṣṭhatamā gīrbhir mitrāvaruṇā vāvṛdhadhyai |",
  "GV01rv_hn06u:1385": "RV_6,067.01c saṃ yā raśmeva yamatur yamiṣṭhā dvā janāṃ asamā bāhubhiḥ svaiḥ ||",
  "GV01rv_hn06u:1386": "RV_6,067.02a iyam mad vām pra stṛṇīte manīṣopa priyā namasā barhir accha |",
  "GV01rv_hn06u:1387": "RV_6,067.02c yantaṃ no mitrāvaruṇāv adhṛṣṭaṃ chardir yad vāṃ varūthyaṃ sudānū ||",
  "GV01rv_hn06u:1388": "RV_6,067.03a ā yātam mitrāvaruṇā suśasty upa priyā namasā hūyamānā |",
  "GV01rv_hn06u:1389": "RV_6,067.03c saṃ yāv apnastho apaseva janāñ chrudhīyataś cid yatatho mahitvā ||",
  "GV01rv_hn06u:1390": "RV_6,067.04a aśvā na yā vājinā pūtabandhū ṛtā yad garbham aditir bharadhyai |",
  "GV01rv_hn06u:1391": "RV_6,067.04c pra yā mahi mahāntā jāyamānā ghorā martāya ripave ni dīdhaḥ ||",
  "GV01rv_hn06u:1392": "RV_6,067.05a viśve yad vām maṃhanā mandamānāḥ kṣatraṃ devāso adadhuḥ sajoṣāḥ |",
  "GV01rv_hn06u:1393": "RV_6,067.05c pari yad bhūtho rodasī cid urvī santi spaśo adabdhāso amūrāḥ ||",
  "GV01rv_hn06u:1394": "RV_6,067.06a tā hi kṣatraṃ dhārayethe anu dyūn dṛṃhethe sānum upamād iva dyoḥ |",
  "GV01rv_hn06u:1395": "RV_6,067.06c dṛḷho nakṣatra uta viśvadevo bhūmim ātān dyāṃ dhāsināyoḥ ||",
  "GV01rv_hn06u:1396": "RV_6,067.07a tā vigraṃ dhaithe jaṭharam pṛṇadhyā ā yat sadma sabhṛtayaḥ pṛṇanti |",
  "GV01rv_hn06u:1397": "RV_6,067.07c na mṛṣyante yuvatayo 'vātā vi yat payo viśvajinvā bharante ||",
  "GV01rv_hn06u:1398": "RV_6,067.08a tā jihvayā sadam edaṃ sumedhā ā yad vāṃ satyo aratir ṛte bhūt |",
  "GV01rv_hn06u:1399": "RV_6,067.08c tad vām mahitvaṃ ghṛtānnāv astu yuvaṃ dāśuṣe vi cayiṣṭam aṃhaḥ ||",
  "GV01rv_hn06u:1400": "RV_6,067.09a pra yad vām mitrāvaruṇā spūrdhan priyā dhāma yuvadhitā minanti |",
  "GV01rv_hn06u:1401": "RV_6,067.09c na ye devāsa ohasā na martā ayajñasāco apyo na putrāḥ ||",
  "GV01rv_hn06u:1402": "RV_6,067.10a vi yad vācaṃ kīstāso bharante śaṃsanti ke cin nivido manānāḥ |",
  "GV01rv_hn06u:1403": "RV_6,067.10c ād vām bravāma satyāny ukthā nakir devebhir yatatho mahitvā ||",
  "GV01rv_hn06u:1404": "RV_6,067.11a avor itthā vāṃ chardiṣo abhiṣṭau yuvor mitrāvaruṇāv askṛdhoyu |",
  "GV01rv_hn06u:1405": "RV_6,067.11c anu yad gāva sphurān ṛjipyaṃ dhṛṣṇuṃ yad raṇe vṛṣaṇaṃ yunajan ||",
  "GV01rv_hn06u:1406": "RV_6,068.01a śruṣṭī vāṃ yajña udyataḥ sajoṣā manuṣvad vṛktabarhiṣo yajadhyai |",
  "GV01rv_hn06u:1407": "RV_6,068.01c ā ya indrāvaruṇāv iṣe adya mahe sumnāya maha āvavartat ||",
  "GV01rv_hn06u:1408": "RV_6,068.02a tā hi śreṣṭhā devatātā tujā śūrāṇāṃ śaviṣṭhā tā hi bhūtam |",
  "GV01rv_hn06u:1409": "RV_6,068.02c maghonām maṃhiṣṭhā tuviśuṣma ṛtena vṛtraturā sarvasenā ||",
  "GV01rv_hn06u:1410": "RV_6,068.03a tā gṛṇīhi namasyebhiḥ śūṣaiḥ sumnebhir indrāvaruṇā cakānā |",
  "GV01rv_hn06u:1411": "RV_6,068.03c vajreṇānyaḥ śavasā hanti vṛtraṃ siṣakty anyo vṛjaneṣu vipraḥ ||",
  "GV01rv_hn06u:1412": "RV_6,068.04a gnāś ca yan naraś ca vāvṛdhanta viśve devāso narāṃ svagūrtāḥ |",
  "GV01rv_hn06u:1413": "RV_6,068.04c praibhya indrāvaruṇā mahitvā dyauś ca pṛthivi bhūtam urvī ||",
  "GV01rv_hn06u:1414": "RV_6,068.05a sa it sudānuḥ svavāṃ ṛtāvendrā yo vāṃ varuṇa dāśati tman |",
  "GV01rv_hn06u:1415": "RV_6,068.05c iṣā sa dviṣas tared dāsvān vaṃsad rayiṃ rayivataś ca janān ||",
  "GV01rv_hn06u:1416": "RV_6,068.06a yaṃ yuvaṃ dāśvadhvarāya devā rayiṃ dhattho vasumantam purukṣum |",
  "GV01rv_hn06u:1417": "RV_6,068.06c asme sa indrāvaruṇāv api ṣyāt pra yo bhanakti vanuṣām aśastīḥ ||",
  "GV01rv_hn06u:1418": "RV_6,068.07a uta naḥ sutrātro devagopāḥ sūribhya indrāvaruṇā rayiḥ ṣyāt |",
  "GV01rv_hn06u:1419": "RV_6,068.07c yeṣāṃ śuṣmaḥ pṛtanāsu sāhvān pra sadyo dyumnā tirate taturiḥ ||",
  "GV01rv_hn06u:1420": "RV_6,068.08a nū na indrāvaruṇā gṛṇānā pṛṅktaṃ rayiṃ sauśravasāya devā |",
  "GV01rv_hn06u:1421": "RV_6,068.08c itthā gṛṇanto mahinasya śardho 'po na nāvā duritā tarema ||",
  "GV01rv_hn06u:1422": "RV_6,068.09a pra samrāje bṛhate manma nu priyam arca devāya varuṇāya saprathaḥ |",
  "GV01rv_hn06u:1423": "RV_6,068.09c ayaṃ ya urvī mahinā mahivrataḥ kratvā vibhāty ajaro na śociṣā ||",
  "GV01rv_hn06u:1424": "RV_6,068.10a indrāvaruṇā sutapāv imaṃ sutaṃ somam pibatam madyaṃ dhṛtavratā |",
  "GV01rv_hn06u:1425": "RV_6,068.10c yuvo ratho adhvaraṃ devavītaye prati svasaram upa yāti pītaye ||",
  "GV01rv_hn06u:1426": "RV_6,068.11a indrāvaruṇā madhumattamasya vṛṣṇaḥ somasya vṛṣaṇā vṛṣethām |",
  "GV01rv_hn06u:1427": "RV_6,068.11c idaṃ vām andhaḥ pariṣiktam asme āsadyāsmin barhiṣi mādayethām ||",
  "GV01rv_hn06u:1428": "RV_6,069.01a saṃ vāṃ karmaṇā sam iṣā hinomīndrāviṣṇū apasas pāre asya |",
  "GV01rv_hn06u:1429": "RV_6,069.01c juṣethāṃ yajñaṃ draviṇaṃ ca dhattam ariṣṭair naḥ pathibhiḥ pārayantā ||",
  "GV01rv_hn06u:1430": "RV_6,069.02a yā viśvāsāṃ janitārā matīnām indrāviṣṇū kalaśā somadhānā |",
  "GV01rv_hn06u:1431": "RV_6,069.02c pra vāṃ giraḥ śasyamānā avantu pra stomāso gīyamānāso arkaiḥ ||",
  "GV01rv_hn06u:1432": "RV_6,069.03a indrāviṣṇū madapatī madānām ā somaṃ yātaṃ draviṇo dadhānā |",
  "GV01rv_hn06u:1433": "RV_6,069.03c saṃ vām añjantv aktubhir matīnāṃ saṃ stomāsaḥ śasyamānāsa ukthaiḥ ||",
  "GV01rv_hn06u:1434": "RV_6,069.04a ā vām aśvāso abhimātiṣāha indrāviṣṇū sadhamādo vahantu |",
  "GV01rv_hn06u:1435": "RV_6,069.04c juṣethāṃ viśvā havanā matīnām upa brahmāṇi śṛṇutaṃ giro me ||",
  "GV01rv_hn06u:1436": "RV_6,069.05a indrāviṣṇū tat panayāyyaṃ vāṃ somasya mada uru cakramāthe |",
  "GV01rv_hn06u:1437": "RV_6,069.05c akṛṇutam antarikṣaṃ varīyo 'prathataṃ jīvase no rajāṃsi ||",
  "GV01rv_hn06u:1438": "RV_6,069.06a indrāviṣṇū haviṣā vāvṛdhānāgrādvānā namasā rātahavyā |",
  "GV01rv_hn06u:1439": "RV_6,069.06c ghṛtāsutī draviṇaṃ dhattam asme samudra sthaḥ kalaśaḥ somadhānaḥ ||",
  "GV01rv_hn06u:1440": "RV_6,069.07a indrāviṣṇū pibatam madhvo asya somasya dasrā jaṭharam pṛṇethām |",
  "GV01rv_hn06u:1441": "RV_6,069.07c ā vām andhāṃsi madirāṇy agmann upa brahmāṇi śṛṇutaṃ havam me ||",
  "GV01rv_hn06u:1442": "RV_6,069.08a ubhā jigyathur na parā jayethe na parā jigye kataraś canainoḥ |",
  "GV01rv_hn06u:1443": "RV_6,069.08c indraś ca viṣṇo yad apaspṛdhethāṃ tredhā sahasraṃ vi tad airayethām ||",
  "GV01rv_hn06u:1444": "RV_6,070.01a ghṛtavatī bhuvanānām abhiśriyorvī pṛthvī madhudughe supeśasā |",
  "GV01rv_hn06u:1445": "RV_6,070.01c dyāvāpṛthivī varuṇasya dharmaṇā viṣkabhite ajare bhūriretasā ||",
  "GV01rv_hn06u:1446": "RV_6,070.02a asaścantī bhūridhāre payasvatī ghṛtaṃ duhāte sukṛte śucivrate |",
  "GV01rv_hn06u:1447": "RV_6,070.02c rājantī asya bhuvanasya rodasī asme retaḥ siñcataṃ yan manurhitam ||",
  "GV01rv_hn06u:1448": "RV_6,070.03a yo vām ṛjave kramaṇāya rodasī marto dadāśa dhiṣaṇe sa sādhati |",
  "GV01rv_hn06u:1449": "RV_6,070.03c pra prajābhir jāyate dharmaṇas pari yuvoḥ siktā viṣurūpāṇi savratā ||",
  "GV01rv_hn06u:1450": "RV_6,070.04a ghṛtena dyāvāpṛthivī abhīvṛte ghṛtaśriyā ghṛtapṛcā ghṛtāvṛdhā |",
  "GV01rv_hn06u:1451": "RV_6,070.04c urvī pṛthvī hotṛvūrye purohite te id viprā īḷate sumnam iṣṭaye ||",
  "GV01rv_hn06u:1452": "RV_6,070.05a madhu no dyāvāpṛthivī mimikṣatām madhuścutā madhudughe madhuvrate |",
  "GV01rv_hn06u:1453": "RV_6,070.05c dadhāne yajñaṃ draviṇaṃ ca devatā mahi śravo vājam asme suvīryam ||",
  "GV01rv_hn06u:1454": "RV_6,070.06a ūrjaṃ no dyauś ca pṛthivī ca pinvatām pitā mātā viśvavidā sudaṃsasā |",
  "GV01rv_hn06u:1455": "RV_6,070.06c saṃrarāṇe rodasī viśvaśambhuvā saniṃ vājaṃ rayim asme sam invatām ||",
  "GV01rv_hn06u:1456": "RV_6,071.01a ud u ṣya devaḥ savitā hiraṇyayā bāhū ayaṃsta savanāya sukratuḥ |",
  "GV01rv_hn06u:1457": "RV_6,071.01c ghṛtena pāṇī abhi pruṣṇute makho yuvā sudakṣo rajaso vidharmaṇi ||",
  "GV01rv_hn06u:1458": "RV_6,071.02a devasya vayaṃ savituḥ savīmani śreṣṭhe syāma vasunaś ca dāvane |",
  "GV01rv_hn06u:1459": "RV_6,071.02c yo viśvasya dvipado yaś catuṣpado niveśane prasave cāsi bhūmanaḥ ||",
  "GV01rv_hn06u:1460": "RV_6,071.03a adabdhebhiḥ savitaḥ pāyubhiṣ ṭvaṃ śivebhir adya pari pāhi no gayam |",
  "GV01rv_hn06u:1461": "RV_6,071.03c hiraṇyajihvaḥ suvitāya navyase rakṣā mākir no aghaśaṃsa īśata ||",
  "GV01rv_hn06u:1462": "RV_6,071.04a ud u ṣya devaḥ savitā damūnā hiraṇyapāṇiḥ pratidoṣam asthāt |",
  "GV01rv_hn06u:1463": "RV_6,071.04c ayohanur yajato mandrajihva ā dāśuṣe suvati bhūri vāmam ||",
  "GV01rv_hn06u:1464": "RV_6,071.05a ud ū ayāṃ upavakteva bāhū hiraṇyayā savitā supratīkā |",
  "GV01rv_hn06u:1465": "RV_6,071.05c divo rohāṃsy aruhat pṛthivyā arīramat patayat kac cid abhvam ||",
  "GV01rv_hn06u:1466": "RV_6,071.06a vāmam adya savitar vāmam u śvo dive-dive vāmam asmabhyaṃ sāvīḥ |",
  "GV01rv_hn06u:1467": "RV_6,071.06c vāmasya hi kṣayasya deva bhūrer ayā dhiyā vāmabhājaḥ syāma ||",
  "GV01rv_hn06u:1468": "RV_6,072.01a indrāsomā mahi tad vām mahitvaṃ yuvam mahāni prathamāni cakrathuḥ |",
  "GV01rv_hn06u:1469": "RV_6,072.01c yuvaṃ sūryaṃ vividathur yuvaṃ svar viśvā tamāṃsy ahataṃ nidaś ca ||",
  "GV01rv_hn06u:1470": "RV_6,072.02a indrāsomā vāsayatha uṣāsam ut sūryaṃ nayatho jyotiṣā saha |",
  "GV01rv_hn06u:1471": "RV_6,072.02c upa dyāṃ skambhathu skambhanenāprathatam pṛthivīm mātaraṃ vi ||",
  "GV01rv_hn06u:1472": "RV_6,072.03a indrāsomāv ahim apaḥ pariṣṭhāṃ hatho vṛtram anu vāṃ dyaur amanyata |",
  "GV01rv_hn06u:1473": "RV_6,072.03c prārṇāṃsy airayataṃ nadīnām ā samudrāṇi paprathuḥ purūṇi ||",
  "GV01rv_hn06u:1474": "RV_6,072.04a indrāsomā pakvam āmāsv antar ni gavām id dadhathur vakṣaṇāsu |",
  "GV01rv_hn06u:1475": "RV_6,072.04c jagṛbhathur anapinaddham āsu ruśac citrāsu jagatīṣv antaḥ ||",
  "GV01rv_hn06u:1476": "RV_6,072.05a indrāsomā yuvam aṅga tarutram apatyasācaṃ śrutyaṃ rarāthe |",
  "GV01rv_hn06u:1477": "RV_6,072.05c yuvaṃ śuṣmaṃ naryaṃ carṣaṇibhyaḥ saṃ vivyathuḥ pṛtanāṣāham ugrā ||",
  "GV01rv_hn06u:1478": "RV_6,073.01a yo adribhit prathamajā ṛtāvā bṛhaspatir āṅgiraso haviṣmān |",
  "GV01rv_hn06u:1479": "RV_6,073.01c dvibarhajmā prāgharmasat pitā na ā rodasī vṛṣabho roravīti ||",
  "GV01rv_hn06u:1480": "RV_6,073.02a janāya cid ya īvata u lokam bṛhaspatir devahūtau cakāra |",
  "GV01rv_hn06u:1481": "RV_6,073.02c ghnan vṛtrāṇi vi puro dardarīti jayañ chatrūṃr amitrān pṛtsu sāhan ||",
  "GV01rv_hn06u:1482": "RV_6,073.03a bṛhaspatiḥ sam ajayad vasūni maho vrajān gomato deva eṣaḥ |",
  "GV01rv_hn06u:1483": "RV_6,073.03c apaḥ siṣāsan svar apratīto bṛhaspatir hanty amitram arkaiḥ ||",
  "GV01rv_hn06u:1484": "RV_6,074.01a somārudrā dhārayethām asuryam pra vām iṣṭayo 'ram aśnuvantu |",
  "GV01rv_hn06u:1485": "RV_6,074.01c dame-dame sapta ratnā dadhānā śaṃ no bhūtaṃ dvipade śaṃ catuṣpade ||",
  "GV01rv_hn06u:1486": "RV_6,074.02a somārudrā vi vṛhataṃ viṣūcīm amīvā yā no gayam āviveśa |",
  "GV01rv_hn06u:1487": "RV_6,074.02c āre bādhethāṃ nirṛtim parācair asme bhadrā sauśravasāni santu ||",
  "GV01rv_hn06u:1488": "RV_6,074.03a somārudrā yuvam etāny asme viśvā tanūṣu bheṣajāni dhattam |",
  "GV01rv_hn06u:1489": "RV_6,074.03c ava syatam muñcataṃ yan no asti tanūṣu baddhaṃ kṛtam eno asmat ||",
  "GV01rv_hn06u:1490": "RV_6,074.04a tigmāyudhau tigmahetī suśevau somārudrāv iha su mṛḷataṃ naḥ |",
  "GV01rv_hn06u:1491": "RV_6,074.04c pra no muñcataṃ varuṇasya pāśād gopāyataṃ naḥ sumanasyamānā ||",
  "GV01rv_hn06u:1492": "RV_6,075.01a jīmūtasyeva bhavati pratīkaṃ yad varmī yāti samadām upasthe |",
  "GV01rv_hn06u:1493": "RV_6,075.01c anāviddhayā tanvā jaya tvaṃ sa tvā varmaṇo mahimā pipartu ||",
  "GV01rv_hn06u:1494": "RV_6,075.02a dhanvanā gā dhanvanājiṃ jayema dhanvanā tīvrāḥ samado jayema |",
  "GV01rv_hn06u:1495": "RV_6,075.02c dhanuḥ śatror apakāmaṃ kṛṇoti dhanvanā sarvāḥ pradiśo jayema ||",
  "GV01rv_hn06u:1496": "RV_6,075.03a vakṣyantīved ā ganīganti karṇam priyaṃ sakhāyam pariṣasvajānā |",
  "GV01rv_hn06u:1497": "RV_6,075.03c yoṣeva śiṅkte vitatādhi dhanvañ jyā iyaṃ samane pārayantī ||",
  "GV01rv_hn06u:1498": "RV_6,075.04a te ācarantī samaneva yoṣā māteva putram bibhṛtām upasthe |",
  "GV01rv_hn06u:1499": "RV_6,075.04c apa śatrūn vidhyatāṃ saṃvidāne ārtnī ime viṣphurantī amitrān ||",
  "GV01rv_hn06u:1500": "RV_6,075.05a bahvīnām pitā bahur asya putraś ciścā kṛṇoti samanāvagatya |",
  "GV01rv_hn06u:1501": "RV_6,075.05c iṣudhiḥ saṅkāḥ pṛtanāś ca sarvāḥ pṛṣṭhe ninaddho jayati prasūtaḥ ||",
  "GV01rv_hn06u:1502": "RV_6,075.06a rathe tiṣṭhan nayati vājinaḥ puro yatra-yatra kāmayate suṣārathiḥ |",
  "GV01rv_hn06u:1503": "RV_6,075.06c abhīśūnām mahimānam panāyata manaḥ paścād anu yacchanti raśmayaḥ ||",
  "GV01rv_hn06u:1504": "RV_6,075.07a tīvrān ghoṣān kṛṇvate vṛṣapāṇayo 'śvā rathebhiḥ saha vājayantaḥ |",
  "GV01rv_hn06u:1505": "RV_6,075.07c avakrāmantaḥ prapadair amitrān kṣiṇanti śatrūṃr anapavyayantaḥ ||",
  "GV01rv_hn06u:1506": "RV_6,075.08a rathavāhanaṃ havir asya nāma yatrāyudhaṃ nihitam asya varma |",
  "GV01rv_hn06u:1507": "RV_6,075.08c tatrā ratham upa śagmaṃ sadema viśvāhā vayaṃ sumanasyamānāḥ ||",
  "GV01rv_hn06u:1508": "RV_6,075.09a svāduṣaṃsadaḥ pitaro vayodhāḥ kṛcchreśritaḥ śaktīvanto gabhīrāḥ |",
  "GV01rv_hn06u:1509": "RV_6,075.09c citrasenā iṣubalā amṛdhrāḥ satovīrā uravo vrātasāhāḥ ||",
  "GV01rv_hn06u:1510": "RV_6,075.10a brāhmaṇāsaḥ pitaraḥ somyāsaḥ śive no dyāvāpṛthivī anehasā |",
  "GV01rv_hn06u:1511": "RV_6,075.10c pūṣā naḥ pātu duritād ṛtāvṛdho rakṣā mākir no aghaśaṃsa īśata ||",
  "GV01rv_hn06u:1512": "RV_6,075.11a suparṇaṃ vaste mṛgo asyā danto gobhiḥ saṃnaddhā patati prasūtā |",
  "GV01rv_hn06u:1513": "RV_6,075.11c yatrā naraḥ saṃ ca vi ca dravanti tatrāsmabhyam iṣavaḥ śarma yaṃsan ||",
  "GV01rv_hn06u:1514": "RV_6,075.12a ṛjīte pari vṛṅdhi no 'śmā bhavatu nas tanūḥ |",
  "GV01rv_hn06u:1515": "RV_6,075.12c somo adhi bravītu no 'ditiḥ śarma yacchatu ||",
  "GV01rv_hn06u:1516": "RV_6,075.13a ā jaṅghanti sānv eṣāṃ jaghanāṃ upa jighnate |",
  "GV01rv_hn06u:1517": "RV_6,075.13c aśvājani pracetaso 'śvān samatsu codaya ||",
  "GV01rv_hn06u:1518": "RV_6,075.14a ahir iva bhogaiḥ pary eti bāhuṃ jyāyā hetim paribādhamānaḥ |",
  "GV01rv_hn06u:1519": "RV_6,075.14c hastaghno viśvā vayunāni vidvān pumān pumāṃsam pari pātu viśvataḥ ||",
  "GV01rv_hn06u:1520": "RV_6,075.15a ālāktā yā ruruśīrṣṇy atho yasyā ayo mukham |",
  "GV01rv_hn06u:1521": "RV_6,075.15c idam parjanyaretasa iṣvai devyai bṛhan namaḥ ||",
  "GV01rv_hn06u:1522": "RV_6,075.16a avasṛṣṭā parā pata śaravye brahmasaṃśite |",
  "GV01rv_hn06u:1523": "RV_6,075.16c gacchāmitrān pra padyasva māmīṣāṃ kaṃ canoc chiṣaḥ ||",
  "GV01rv_hn06u:1524": "RV_6,075.17a yatra bāṇāḥ sampatanti kumārā viśikhā iva |",
  "GV01rv_hn06u:1525": "RV_6,075.17c tatrā no brahmaṇas patir aditiḥ śarma yacchatu viśvāhā śarma yacchatu ||",
  "GV01rv_hn06u:1526": "RV_6,075.18a marmāṇi te varmaṇā chādayāmi somas tvā rājāmṛtenānu vastām |",
  "GV01rv_hn06u:1527": "RV_6,075.18c uror varīyo varuṇas te kṛṇotu jayantaṃ tvānu devā madantu ||",
  "GV01rv_hn06u:1528": "RV_6,075.19a yo naḥ svo araṇo yaś ca niṣṭyo jighāṃsati |",
  "GV01rv_hn06u:1529": "RV_6,075.19c devās taṃ sarve dhūrvantu brahma varma mamāntaram ||"
}