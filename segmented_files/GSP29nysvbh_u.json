{
  "GSP29nysvbh_u:0": "Reference system:",
  "GSP29nysvbh_u:1": "NyS_ = Nyāyasūtra",
  "GSP29nysvbh_u:2": "NySBh_ = Nyāyasūtrabhāṣya",
  "GSP29nysvbh_u:3": "********************** NySBh_1,1.1 **********************",
  "GSP29nysvbh_u:4": "pramāṇato 'rthapratipattau pravṛttisāmathyadirthavat pramāṇam|",
  "GSP29nysvbh_u:5": "pramāṇamantareṇa nārthapratipattiḥ|",
  "GSP29nysvbh_u:6": "nārthapratipattimantareṇa pravṛttisāmartham|",
  "GSP29nysvbh_u:7": "pramāṇena khalvayaṃ jñātārthamupalabhya tamīpsati va jihāsati vā|",
  "GSP29nysvbh_u:8": "tasyepsājihāsāprayuktasya samīhā pravṛttirityucyate|",
  "GSP29nysvbh_u:9": "sāmarthya punarasyāḥ phalenābhisambandhaḥ|",
  "GSP29nysvbh_u:10": "samīhamānasvamarthamabhīpsan jihāsan vā tamarthamāpnāti jahāti vā|",
  "GSP29nysvbh_u:11": "arthastu sukhaṃ sukhahetuśca|",
  "GSP29nysvbh_u:12": "so 'yaṃ pramāṇārtho 'parisaṃkhyeyaḥ, prāṇabhṛdbhedasyāparisaṃkhyetvāt|",
  "GSP29nysvbh_u:13": "arthavati ca pramāṇe pramātā prameyaṃ pramitirityarthavanti bhavanti|",
  "GSP29nysvbh_u:14": "kasmāt ? anyatamāpāye 'rthasyānupapatteḥ/",
  "GSP29nysvbh_u:15": "tatra yasyepsājihāsāprayuktasya pravṛttiḥ, sa pramātā|",
  "GSP29nysvbh_u:16": "sa yenārtha pramiṇoti vijānāti tatpramāṇam|",
  "GSP29nysvbh_u:17": "yo 'rthaḥ pramīyate",
  "GSP29nysvbh_u:18": "jñāyate tatprameyam/",
  "GSP29nysvbh_u:19": "kiṃ punastatvam ? sataśca sadbhāvo 'sataścāsadbhāva iti|",
  "GSP29nysvbh_u:20": "satsaditi gṛhyamāṇaṃ yathābhūtamaviparītaṃ tatvaṃ bhavati|",
  "GSP29nysvbh_u:21": "asaccāsaditi gṛhyamāṇaṃ yathābhūtamaviparītaṃ tacvaṃ bhavati|",
  "GSP29nysvbh_u:22": "kathaṃ punaruttarasya pramāṇenopalabdhiriti ?",
  "GSP29nysvbh_u:23": "satyupalabhyamāne tadvadanupalabdheḥ pradīpavat|",
  "GSP29nysvbh_u:24": "yathā darśakena pradīpena dṛśye guhyamāṇe tadiva yanna gṛhyate tatrāsti/",
  "GSP29nysvbh_u:25": "yadyabhaviṣyadidamiva vyajñāsyate vijñānābhāvānnāstīti|",
  "GSP29nysvbh_u:26": "tadevaṃ sataḥ prakāśakaṃ pramāṇamasadapi prakāśayatīti|",
  "GSP29nysvbh_u:27": "sacca khalu ṣoḍaśadhā vyūḍhamupadekṣyate|",
  "GSP29nysvbh_u:28": "tāsāṃ khalvāsāṃ sadvidhānām ---",
  "GSP29nysvbh_u:29": "NyS_1,",
  "GSP29nysvbh_u:30": "1.1:",
  "GSP29nysvbh_u:31": "pramāṇaprameyasaṃśayaprayojanadṛṣṭāntasiddhāntāvayavatarkanirṇayavādajalpavitaṇḍāhetvābhāsacchulajātinigrahasthānānāṃ tattvajñānānniḥśreyasādhigamaḥ//",
  "GSP29nysvbh_u:32": "nirdeśe yathāvacanaṃ vigrahaḥ|",
  "GSP29nysvbh_u:33": "cārthe dvandvaḥ samāsaḥ|",
  "GSP29nysvbh_u:34": "pramāṇādīnāṃ tatvamiti śaiṣikī ṣaṣṭhī|",
  "GSP29nysvbh_u:35": "tatvasya jñānaṃ niḥśreyasasyādhigama iti ca karmaṇi ṣaṣṭhyau|",
  "GSP29nysvbh_u:36": "ta etāvanto vidyamānārthāḥ|",
  "GSP29nysvbh_u:37": "eṣāmaviparītajñānārthamihopadeśaḥ|",
  "GSP29nysvbh_u:38": "so 'yamanavayavena tantrārtha uddiṣṭo veditavyaḥ/",
  "GSP29nysvbh_u:39": "ātmādeḥ khalu prameyasya tatvajñānātriḥśreyasādhigamaḥ taccaiduttarasūtreṇānūdyate|",
  "GSP29nysvbh_u:40": "heyaṃ tasya nirvartakaṃ hānamātyantikaṃ tasyopāyo 'dhigantavya ityetāni khalu catvāryarthapadāni samyagbuddhvā niḥśreyasamadhigacchati/",
  "GSP29nysvbh_u:41": "tatra saśayādīnāṃ pṛthagvacanamarthakame saṃśayādayo hi yathāsambhavaṃ pramāṇeṣu prameyeṣu cāntarbhavanto na vyatiraccinta iti|",
  "GSP29nysvbh_u:42": "satyamevametat, imāstu catastro vidyāḥ pṛthakprasthānāḥ prāṇabhṛtāmanugrahāyopadiśyante, yāsāṃ",
  "GSP29nysvbh_u:43": "caturrthāyamānvīkṣikī nyāyavidyā|",
  "GSP29nysvbh_u:44": "tasyāḥ pṛthakprasthānāḥ saṃśayādayaḥ padārthāḥ|",
  "GSP29nysvbh_u:45": "teṣā pṛthagvacanamantareṇādhyātmavidyāmātramiyaṃ syāt, yathopaniṣadaḥ|",
  "GSP29nysvbh_u:46": "tasmāt saṃśayādibhiḥ padārthaiḥ pṛthak prasthāpyate/",
  "GSP29nysvbh_u:47": "tatra nānupalabdhe na niṇaute 'rtheḥ pravarttate|",
  "GSP29nysvbh_u:48": "ki tarhi ? saṃśayite 'rthe|",
  "GSP29nysvbh_u:49": "tathācoktam, vimṛśya pakṣapratipakṣābhyāmarthāvadhāraṇaṃ nirṇayaḥ //",
  "GSP29nysvbh_u:50": "(1.1 . 41) iti|",
  "GSP29nysvbh_u:51": "vimarśaḥ saṃśayaḥ|",
  "GSP29nysvbh_u:52": "pakṣapratipakṣau nyāyapravṛttiḥ|",
  "GSP29nysvbh_u:53": "arthāvadhāraṇaṃ nirṇayastatvajñānamiti|",
  "GSP29nysvbh_u:54": "sa cāyaṃ kiṅkhiditi vastuvimarśamātramanavadhāraṇaṃ jñānaṃ saṃśayaḥ|",
  "GSP29nysvbh_u:55": "sa ca prameye 'ntabhavannevamartha pṛthagucyate iti/",
  "GSP29nysvbh_u:56": "artha prayojanam,",
  "GSP29nysvbh_u:57": "yena prayuktaḥ pravartate tat prayojanam,",
  "GSP29nysvbh_u:58": "yamarthamabhopsan jihāsan vā karmārabhate|",
  "GSP29nysvbh_u:59": "tenānena sarve prāṇinaḥsarvāṇi karmāṇi sarvāśca vidyā vyāptāḥ|",
  "GSP29nysvbh_u:60": "tadāśrayaśca nyāyaḥ pravartate|",
  "GSP29nysvbh_u:61": "kaḥ nunarayaṃ nyāyaḥ? pramāṇairarthaparīkṣaṇam|",
  "GSP29nysvbh_u:62": "pratyakṣāgamāśritaṃ cānumanam|",
  "GSP29nysvbh_u:63": "sānvīkṣā|",
  "GSP29nysvbh_u:64": "pratyakṣāgamābhyāmīkṣitasyārthasyānvīkṣaṇamanvīkṣā|",
  "GSP29nysvbh_u:65": "tayā pravartata ityānvīkṣakī nyāyavidyā nyāyaśāstram|",
  "GSP29nysvbh_u:66": "yatpunaranumānaṃ pratyakṣāgamaviruddha nyāyābhāsaḥ sa iti/",
  "GSP29nysvbh_u:67": "tatra vādajalpau saprayojanau, vitaṇḍā tu parikṣyate|",
  "GSP29nysvbh_u:68": "vitaṇḍayā pravatāmāno vaitaṇḍikaḥ|",
  "GSP29nysvbh_u:69": "sa prayojanamanuyukto yadi pratipadyate, so 'sya pakṣāḥ so 'sya siddhānta iti vaitaṇḍikatvaṃ jahāti|",
  "GSP29nysvbh_u:70": "atha na pratipadyate nāyaṃ laukiko na parīkṣaka ityāpadyate/",
  "GSP29nysvbh_u:71": "athāpi parapakṣapratiṣedhajñāpanaṃ prayojanaṃ bravīti, etadapi tādṛgeva|",
  "GSP29nysvbh_u:72": "yo jñāpayati,",
  "GSP29nysvbh_u:73": "yo jānāti,",
  "GSP29nysvbh_u:74": "yena jñāpayate,",
  "GSP29nysvbh_u:75": "yacca jñāpyate-etacca pratipadyate cadi,",
  "GSP29nysvbh_u:76": "tadā vaitaṇḍikatvaṃ jahāti|",
  "GSP29nysvbh_u:77": "atha na pratipadyate, parapakṣapratiṣedhajñāpanaṃ prayojanamityetadasya vākyamanarthakaṃ bhavati/",
  "GSP29nysvbh_u:78": "vākyasamūhaśca sthāpanāhīno vitaṇḍā|",
  "GSP29nysvbh_u:79": "tasya yadyabhidheyaṃ pratipadhate so 'sya pakṣāḥ sthāpanīyo bhavati|",
  "GSP29nysvbh_u:80": "atha na pratipadyate pralāpamātramanarthakaṃ bhavati, vitaṇḍatvaṃ nivartata iti/",
  "GSP29nysvbh_u:81": "atha dṛṣṭāntaḥ|",
  "GSP29nysvbh_u:82": "pratyakṣaviṣayo 'rtho dṛṣṭāntaḥ, catra laukikaparīkṣakāṇāṃ darśanaṃ na vayāhanyate|",
  "GSP29nysvbh_u:83": "sa ca prameyam|",
  "GSP29nysvbh_u:84": "tasya pṛthagvacanaṃ ca|",
  "GSP29nysvbh_u:85": "tadāśrayāvanumānāgamau|",
  "GSP29nysvbh_u:86": "tasmin sati syātāmanumānāgamau, asati ca na syātām|",
  "GSP29nysvbh_u:87": "tadāśrayā nyāyapravṛttiḥ|",
  "GSP29nysvbh_u:88": "dṛṣṭāntavirodhena ca parapakṣapratiṣedho vacanīyo bhavati|",
  "GSP29nysvbh_u:89": "dṛṣṭānsamādhinā ca svapakṣaḥ sthāpanīyo bhavati|",
  "GSP29nysvbh_u:90": "nāstikaśca dṛṣṭāntamabhyupagacchan nāstikatvaṃ jahāti|",
  "GSP29nysvbh_u:91": "anabhyupagacchan kiṃsādhanaḥ paramupālabheta ?",
  "GSP29nysvbh_u:92": "niruktena ca dṛṣṭāntena śakyamabhidhātum,",
  "GSP29nysvbh_u:93": "sādhyasādharmyāt taddharmabhāvī dṛṣṭāṃnta udāharaṇam// ( 1.1.36 )",
  "GSP29nysvbh_u:94": "tadviparyayād vā viparītam // ( 1.1.37 )",
  "GSP29nysvbh_u:95": "iti",
  "GSP29nysvbh_u:96": "astyayamityabhyanujñāyamāno 'rthaḥ siddhāntaḥ|",
  "GSP29nysvbh_u:97": "sa ca prameyam|",
  "GSP29nysvbh_u:98": "tasya pṛthagvacanam, satsu siddhāntabhedeṣu vādajalpavitaṇḍāḥ pravartante, nātānyatheti/",
  "GSP29nysvbh_u:99": "sādhanīyasyārthasya yāvati śabdasamūhe siddhiḥ parisamāpyate,",
  "GSP29nysvbh_u:100": "tasya pañcāvayavāḥ pratijñādayaḥ samūhamapekṣyāvayavā ucyante|",
  "GSP29nysvbh_u:101": "teṣu pramāṇasamavāyaḥ|",
  "GSP29nysvbh_u:102": "āgamaḥ pratijñā,",
  "GSP29nysvbh_u:103": "heturanumānam,",
  "GSP29nysvbh_u:104": "udāharaṇaṃ pratyakṣame upamānamupanayaḥ,",
  "GSP29nysvbh_u:105": "sarveṣāmekārthasamavāye sāmarthyapradarśanaṃ nigamanamiti|",
  "GSP29nysvbh_u:106": "tadāśrayā ca tatvavyavasthā|",
  "GSP29nysvbh_u:107": "te caite 'vayavāḥ",
  "GSP29nysvbh_u:108": "śabdaviśeṣāḥ santaḥ prameye 'ntamūtā evamartha puthagracyanta iti/",
  "GSP29nysvbh_u:109": "tarko na pramāṇasaṃguhāto, na pramāṇāntaram, pramāṇānāmanugrāhakastatvajñānāya kalpate|",
  "GSP29nysvbh_u:110": "tasyodāharam, kimidaṃ janma kṛtakena hetunā nirvartyate, āhosvidakṛtakena, athākasmikamiti ?",
  "GSP29nysvbh_u:111": "evamavijñātatatve 'rthe kāraṇopapatyā",
  "GSP29nysvbh_u:112": "uhaḥ pravatāte-yadi kṛtakena hetunā nirvartyate, hetūcchedādupapanno 'yaṃ janmocchadaḥ|",
  "GSP29nysvbh_u:113": "athākṛtakena hetunā, tato henūcchedasyāśakyatvādanupapanno janmocchedaḥ|",
  "GSP29nysvbh_u:114": "athākāsmikam, ato 'kasmānnirvartyamānaṃ na punarnirvartsyatīti nivṛttikāraṇaṃ nopapadyate|",
  "GSP29nysvbh_u:115": "tena janmānuccheda iti|",
  "GSP29nysvbh_u:116": "etasmiṃstarkaviṣaye karmanimitaṃ janmeti pramāṇāni pravartamānāni",
  "GSP29nysvbh_u:117": "tarkeṇānugṛhyante|",
  "GSP29nysvbh_u:118": "tanvajñānaviṣayasya ca vibhāgāt tatvajñānāya kalpate tarka iti|",
  "GSP29nysvbh_u:119": "so 'yamitthamabhūtastarkaḥ pramāṇasahito vāde sādhanāyopālambhāya cārthasya bhavatītyevamartha pṛthagucyate prameyāntabhūto 'pīti/",
  "GSP29nysvbh_u:120": "nirṇayastatvajñānaṃ pramāṇānāṃ phalam|",
  "GSP29nysvbh_u:121": "tadavasāno vādaḥ|",
  "GSP29nysvbh_u:122": "tasya pālanārtha jalpavitaṇḍe|",
  "GSP29nysvbh_u:123": "tāvetau tarkanirṇayau",
  "GSP29nysvbh_u:124": "lokayātrāṃ vahata iti|",
  "GSP29nysvbh_u:125": "so 'yaṃ nirṇayaḥ prameyāntarbhūta evamartha pṛthaguddiṣṭa iti/",
  "GSP29nysvbh_u:126": "vādaḥ khalu nānāpravaktṛkaḥ pratyadhikaraṇasādhano 'nyatarādhikaraṇanirṇayāvāsāno vākyasamūhaḥ pṛthaguddiṣṭa upalakṣaṇārtham,",
  "GSP29nysvbh_u:127": "upalakṣitena vyavahārastatvajñānāya bhavatīti/",
  "GSP29nysvbh_u:128": "tadviśeṣau jalavitaṇḍe tatvādhyāvasāyasaṃrakṣaṇārthatamityaktam/",
  "GSP29nysvbh_u:129": "nigrahasthānabhyaḥ pṛthaguddiṣṭa hetvābhāsāḥ, vāde caudanīyā bhaviṣyantīti|",
  "GSP29nysvbh_u:130": "jalpavitaṇḍayostu nigrahasthānānīti/",
  "GSP29nysvbh_u:131": "chalajātinigrahasthānānāṃ pṛthagupadeśa upalakṣaṇārthaḥ|",
  "GSP29nysvbh_u:132": "upalakṣitānāṃ svāvakye parivarjanaṃ chalajātinigrahasthānānāṃ paravākye paryanuyogaḥ|",
  "GSP29nysvbh_u:133": "jātestu pareṇapra yujyamāṇāyāḥ sulabhaḥ samādhiḥ, svayaṃ ca sukaraḥ prayoga iti/",
  "GSP29nysvbh_u:134": "seyamānvīkṣikī pramāṇādibhiḥ padārthairvibhajyamānā--",
  "GSP29nysvbh_u:135": "pradīpaḥ sarvavidyānāmupāyaḥ sarvakarmaṇām/",
  "GSP29nysvbh_u:136": "āśrayaḥ sarvadharmāṇāṃ vidyoddeśe prakīrtitā //iti//",
  "GSP29nysvbh_u:137": "tadidaṃ tatvajñānaṃ niḥśreyasādhigamaśca yathāvidyaṃ vedatavyam|",
  "GSP29nysvbh_u:138": "iha tvadhyātmavidyāyāmātmādijñānaṃ tatvajñānam/",
  "GSP29nysvbh_u:139": "niḥśreyasādhigamāpavargaprāptiriti//2//",
  "GSP29nysvbh_u:140": "_____________________________________________________________________",
  "GSP29nysvbh_u:141": "********************** NySBh_1,1.2 **********************",
  "GSP29nysvbh_u:142": "tat khalu vai niḥśreyasaṃ kiṃ tattvajñānānantarameva bhavati? netyucyate kiṃ tarhi? tattvajñānād--",
  "GSP29nysvbh_u:143": "NyS_1,1.2: duḥkhajanmapravṛttidoṣamithyājñānānāmuttarottarāpāye tadanantarābhāvādapavargaḥ //",
  "GSP29nysvbh_u:144": "tatrātmādyapavargaparyante prameye mithyājñānamanekaprakārakaṃ vartate|",
  "GSP29nysvbh_u:145": "ātmani tāvannāstīti,",
  "GSP29nysvbh_u:146": "anātmanyātmeti,",
  "GSP29nysvbh_u:147": "duḥkhe sukhamiti,",
  "GSP29nysvbh_u:148": "anitye nityamiti,",
  "GSP29nysvbh_u:149": "atrāṇe trāṇamiti,",
  "GSP29nysvbh_u:150": "sabhaye nirbhayamiti,",
  "GSP29nysvbh_u:151": "jugupsite 'bhimatamiti,",
  "GSP29nysvbh_u:152": "hātavye apratihātavyamiti,",
  "GSP29nysvbh_u:153": "pravṛttau nāsti karma,",
  "GSP29nysvbh_u:154": "nāsti karmaphalamiti,",
  "GSP29nysvbh_u:155": "doṣeṣu nāyaṃ doṣanimittaḥ saṃsāra iti|",
  "GSP29nysvbh_u:156": "pretyabhāve nāsti janturjīvo vā sattva ātmā vā yaḥ preyāt pretya ca bhavediti,",
  "GSP29nysvbh_u:157": "anamittaṃ janma,",
  "GSP29nysvbh_u:158": "animitto janmoparama iti,",
  "GSP29nysvbh_u:159": "ādimān pretyabhāvo 'nantaśceti,",
  "GSP29nysvbh_u:160": "naimittikaḥ sannakarmaṃnimittaḥ pretyabhāva iti,",
  "GSP29nysvbh_u:161": "dehendriyabuddhivedanāsantānocchedapratisandhānābhyāṃ nirātmakaḥ pretyabhāva iti|",
  "GSP29nysvbh_u:162": "apavarge bhīṣmaḥ khalvayaṃ sarvakāryoparamaḥ,",
  "GSP29nysvbh_u:163": "sarvaviprayoge 'pavarge bahu bhadrakaṃ lupyataṃ iti kathaṃ buddhimān sarvasukhocchedamacaitanyamamumapavargaṃ rocayediti//",
  "GSP29nysvbh_u:164": "etasmānmithyājñānādanukūleṣu rāgaḥ, pratikūleṣu ca dveṣaḥ|",
  "GSP29nysvbh_u:165": "rāgadveṣādhikārāccāsatyerṣyāsūyāmānalobhādayo doṣā bhavanti|",
  "GSP29nysvbh_u:166": "doṣaiḥ prayuktaḥ śarīreṇa pravartamāno hiṃsāsteyapratiṣiddhamaithunānyācarati|",
  "GSP29nysvbh_u:167": "vācā anṛtaparūṣasūcanāsambaddhāni|",
  "GSP29nysvbh_u:168": "manasā paradrohaṃ paradravyābhīpsāṃ nāstikyaṃ ceti|",
  "GSP29nysvbh_u:169": "seyaṃpāpātmikā pravṛttiradharmāya//",
  "GSP29nysvbh_u:170": "atha śubhā, śarīreṇa dānaṃ paritrāṇaṃ paraciraṇaṃ ca|",
  "GSP29nysvbh_u:171": "vācā satyaṃ hitaṃ priyaṃ svādhyāyaṃ ceti|",
  "GSP29nysvbh_u:172": "manasā dayāmaspṛhāṃ śraddhāṃ ceti|",
  "GSP29nysvbh_u:173": "seyaṃ dharmāya|",
  "GSP29nysvbh_u:174": "atra pravattisādhanau dharmādharmauṃ pravṛttiśabdenoktau,",
  "GSP29nysvbh_u:175": "yathānnasādhanāḥ prāṇāḥ,",
  "GSP29nysvbh_u:176": "annaṃ vai prāṇinaḥ prāṇāḥ iti|",
  "GSP29nysvbh_u:177": "seyaṃ pravṛttiḥ kutsitasyābhipūjitasya ca janmanaḥ kāraṇam|",
  "GSP29nysvbh_u:178": "janma punaḥ śarīrendriyabuddhivedanānāṃ nikāyaviśiṣṭaḥ prādurbhāvaḥ|",
  "GSP29nysvbh_u:179": "tasmin sati duḥkham, tatpunaḥ pratikūlavedanīyaṃ bādhanā pīḍā tāpa iti|",
  "GSP29nysvbh_u:180": "ta hame mithyājñānādayo duḥkhāntā dharmā avicchedena pravartamānāḥ saṃsāra iti//",
  "GSP29nysvbh_u:181": "yadā tu tattvajñānānmithyājñānamapaiti, tadā mithyājñānāye doṣā apayanti|",
  "GSP29nysvbh_u:182": "doṣāpāye pravṛttirapaiti, pravṛttyapāye janmāpaiti|",
  "GSP29nysvbh_u:183": "janmāpāye duḥkhamapaiti|",
  "GSP29nysvbh_u:184": "duḥkhāpāye cātyantiko 'pavargo niḥśreyasamiti//",
  "GSP29nysvbh_u:185": "tattvajñānaṃ tu khalu mithyājñānaviparyayeṇa vyākhyātam|",
  "GSP29nysvbh_u:186": "ātmani tāvat astīti|",
  "GSP29nysvbh_u:187": "anātmanyanātmeti|",
  "GSP29nysvbh_u:188": "evaṃ duḥkhe 'nitye 'trāṇe sabhaye jugupsite hātavye ca yathāviṣayaṃ veditavyam|",
  "GSP29nysvbh_u:189": "pravṛttau, asti karmāsti karmaphalamiti|",
  "GSP29nysvbh_u:190": "doṣeṣa, doṣanimitto 'yaṃ saṃsāra iti|",
  "GSP29nysvbh_u:191": "pretyabhāve khalu, asti janturjovaḥ sattva ātmā vā yaḥ preyāt pretya ca bhavediti|",
  "GSP29nysvbh_u:192": "nimittavajjanma nimittavān janmoparama iti,",
  "GSP29nysvbh_u:193": "anādiḥ pretyabhāvo 'pavargānta iti,",
  "GSP29nysvbh_u:194": "naimittikaḥ san pretyabhāvaḥ",
  "GSP29nysvbh_u:195": "pravṛttinimittaṃ iti|",
  "GSP29nysvbh_u:196": "sātmkaḥ san dehendriyabuddhivedanāsantānocchedapratisandhānābhyāṃ pravartata iti|",
  "GSP29nysvbh_u:197": "apavarge, śāntaḥ",
  "GSP29nysvbh_u:198": "khalvayaṃ sarvaviprayogaḥ sarvoparamo 'pavargaḥ,",
  "GSP29nysvbh_u:199": "bahu ca kṛcchraṃ ghora pāpakaṃ lupyata iti kathaṃ buddhimān sarvaduḥkhocchedaṃ sarvaduḥkhāsaṃvidamapavargaṃ na rocayediti|",
  "GSP29nysvbh_u:200": "tad yathā, madhuviṣasaṃpṛktamannamanādeyamiti|",
  "GSP29nysvbh_u:201": "evaṃ sukhaṃ duḥkhānuṣaktamanādeyamiti//2//",
  "GSP29nysvbh_u:202": "_____________________________________________________________________",
  "GSP29nysvbh_u:203": "********************** NySBh_1,1.3 **********************",
  "GSP29nysvbh_u:204": "trividhā cāsya śāstrasya pravṛttirūddeśo lakṣaṇaṃ parīkṣā ceti|",
  "GSP29nysvbh_u:205": "tatra nāmadheyena padārthamātrasyābhidhānamuddeśaḥ|",
  "GSP29nysvbh_u:206": "tatroddiṣṭasyātattvavyavacchedako dharmo lakṣaṇam|",
  "GSP29nysvbh_u:207": "lakṣitasya yathālakṣaṇamupapadyate na veti pramāṇairavadhāraṇaṃ parīkṣā|",
  "GSP29nysvbh_u:208": "tatroddiṣṭasya pravibhaktasya lakṣaṇamucyate, yathā pramāṇānāṃ prameyasya ca|",
  "GSP29nysvbh_u:209": "uddiṣṭasya lakṣitasya ca vibhāgavacanam, yathā chalasya---",
  "GSP29nysvbh_u:210": "vacanavighāto 'rthavikalpopapattyā chalam [1.1.3]",
  "GSP29nysvbh_u:211": "tat trividham [1.2.11]",
  "GSP29nysvbh_u:212": "iti//",
  "GSP29nysvbh_u:213": "athoddiṣṭasya vibhāgavacanam---",
  "GSP29nysvbh_u:214": "NyS_1,1.3: pratyakṣānumānopamānaśabdāḥ pramāṇāni //",
  "GSP29nysvbh_u:215": "akṣāsyākṣasya prativiṣayaṃ vṛttiḥ pratyakṣam|",
  "GSP29nysvbh_u:216": "vṛttistu sannikarṣo jñānaṃ vā|",
  "GSP29nysvbh_u:217": "yadā sannikarṣastadā jñānaṃ pramitiḥ, yadā jñānaṃ tadā hānopādānopekṣabuddhayaḥ phalam|",
  "GSP29nysvbh_u:218": "mitena liṅgena liṅgino 'rthasya paścānmānamanumānam|",
  "GSP29nysvbh_u:219": "upamānaṃ sāmīpyamānam, yathā gaurevaṃ gavaya iti|",
  "GSP29nysvbh_u:220": "sāmīpyaṃ tu sāmānyayogaḥ|",
  "GSP29nysvbh_u:221": "śabdaḥ śabdyate 'nenārtha ityabhidhīyate vijñāpyata iti//",
  "GSP29nysvbh_u:222": "upalabdhisādhānāni pramāṇānīti samākhyānirvacanasāmārthyād boddhavyam|",
  "GSP29nysvbh_u:223": "pramīyate 'neneti karaṇārthābhidhāno hi pramāṇaśabdaḥ|",
  "GSP29nysvbh_u:224": "tadviśeṣasamākhyāyā api tathaiva vyākhyānam//",
  "GSP29nysvbh_u:225": "kiṃ punaretāni pramāṇāni prameyamabhisaṃplavante, atha pratiprameyaṃ vyavatiṣṭhanta iti?",
  "GSP29nysvbh_u:226": "ubhayathā darśanam/",
  "GSP29nysvbh_u:227": "astyātmetyāptopadeśāt pratīyate|",
  "GSP29nysvbh_u:228": "atrānumānam,",
  "GSP29nysvbh_u:229": "icchādveṣaprayatnasukhaduḥkhajñānānyātmano liṅgam / [1.1.10] iti/",
  "GSP29nysvbh_u:230": "pratyakṣaṃ yuñjānasya",
  "GSP29nysvbh_u:231": "yogasamādhijam,",
  "GSP29nysvbh_u:232": "ātmānyātmamanasoḥ saṃyogapiśeṣādātmā pratyakṣaḥ / [vai.sū. 6.1.11] iti/",
  "GSP29nysvbh_u:233": "agnirāptopadeśāt pratīyate amutrāgniriti/",
  "GSP29nysvbh_u:234": "pratyāsīdatā dhūmadarśanenānumīyate|",
  "GSP29nysvbh_u:235": "pratyāsannena",
  "GSP29nysvbh_u:236": "ca pratyakṣata upalabhyate|",
  "GSP29nysvbh_u:237": "vyavasthā punaḥ,",
  "GSP29nysvbh_u:238": "agnihotraṃ juhuyāt svargakāmaḥ",
  "GSP29nysvbh_u:239": "iti|",
  "GSP29nysvbh_u:240": "laukikasya svarge na liṅgadarśanam, na pratyakṣam|",
  "GSP29nysvbh_u:241": "stanayitnuśabde śrūyamāṇe śabdahetoranumānam|",
  "GSP29nysvbh_u:242": "tatra na pratyakṣaṃ nāgamaḥ|",
  "GSP29nysvbh_u:243": "pāṇau ca pratyakṣata upalabhyamāne nānumānaṃ nāgama iti//",
  "GSP29nysvbh_u:244": "sā ceyaṃ pramitiḥ pratyakṣaparā|",
  "GSP29nysvbh_u:245": "jijñāsitamarthamāptopadeśāt pratipadyamāno liṅgadarśanenāpi bubhutsate|",
  "GSP29nysvbh_u:246": "liṅgadarśanenānumitaṃ ca pratyakṣato didṛkṣate|",
  "GSP29nysvbh_u:247": "pratyakṣata upalabdhe 'rthe jijñāsā nivartate|",
  "GSP29nysvbh_u:248": "pūrvoktamudāharaṇamagniriti/",
  "GSP29nysvbh_u:249": "pramātuḥ pramātavye 'rthe pramāṇānāṃ saṃkaro 'bhisaṃplavaḥ, asakaro vyavastheti //3//",
  "GSP29nysvbh_u:250": "_____________________________________________________________________",
  "GSP29nysvbh_u:251": "********************** NySBh_1,1.4 **********************",
  "GSP29nysvbh_u:252": "atha vibhaktānāṃ lakṣaṇavacanamiti--",
  "GSP29nysvbh_u:253": "NyS_1,1.4: indriyāryasannikarṣotpannu jñānamavyapadeśyamavyabhicāri vyavasāyātmakaṃ pratyakṣam //",
  "GSP29nysvbh_u:254": "indriyasyārthena sannikarṣādutpadyate yajjñānaṃ tat pratyakṣam|",
  "GSP29nysvbh_u:255": "na tarhi idānīmidaṃ bhavati ātmā manasā saṃyujyate, mana indriyeṇa, indriyamartheneti?",
  "GSP29nysvbh_u:256": "nedaṃ kāraṇāvadhāraṇam--etāvatpratyakṣe kāraṇamiti, kiṃ tu viśiṣṭakāraṇavacanamiti/",
  "GSP29nysvbh_u:257": "yatpratyakṣajñānasya viśiṣṭakāraṇaṃ taducyate,",
  "GSP29nysvbh_u:258": "yattu samānam anumānādijñānasya,",
  "GSP29nysvbh_u:259": "na tannivartyata iti//",
  "GSP29nysvbh_u:260": "manasastarhīndriyeṇa saṃyogo vaktavyaḥ?",
  "GSP29nysvbh_u:261": "bhidyamānasya pratyakṣaśrajñānasya nāyaṃ bhidyata iti samānatvānnokta iti//",
  "GSP29nysvbh_u:262": "yāvadarthaṃ vai nāmadheyaśabdāstairarthasampratyayaḥ, arthasaṃpratyayācca vyavahāraḥ|",
  "GSP29nysvbh_u:263": "tatredamindriyārthasannikarṣādutpannamarthajñāna rūpam iti vā,",
  "GSP29nysvbh_u:264": "rasa ityeva vā bhavati,",
  "GSP29nysvbh_u:265": "rūparasaśabdāśca viṣayanāmadheyam|",
  "GSP29nysvbh_u:266": "tena vyapadiśyate jñānam--rūpamiti jānīte, rasa iti jānīte|",
  "GSP29nysvbh_u:267": "nāmagheyaśabdena vyapadiśyamānaṃ sat śābdaṃ prasajyate/",
  "GSP29nysvbh_u:268": "ata āha--avyapadeśyamiti|",
  "GSP29nysvbh_u:269": "yadidamanupayukte śabdārthasambandhe arthajñānam,",
  "GSP29nysvbh_u:270": "na tat nāmadheyaśabdena vyapadiśyate,",
  "GSP29nysvbh_u:271": "gṛhīte 'pi ca śabdārthasambandhe asyārthasyāyaṃ śabdo nāmadheyamiti|",
  "GSP29nysvbh_u:272": "yadā tu so 'rtho gṛhyate, tadā tatpūrvasmādarthajñānāt",
  "GSP29nysvbh_u:273": "na viśiṣyate, tat arthavijñānaṃ tādṛgeva bhavati|",
  "GSP29nysvbh_u:274": "tasya tvarthajñānasyānyaḥ samākhyāśabdo nāsti, yena pratīyamānaṃ",
  "GSP29nysvbh_u:275": "vyavahārāya kalpet|",
  "GSP29nysvbh_u:276": "na cāpratīyamānena vyavahāraḥ|",
  "GSP29nysvbh_u:277": "tasmājjñeyasyārthasya saṃjñāśabdenetikaraṇayuktena nirddhiśyate--rūpamiti jñānam,",
  "GSP29nysvbh_u:278": "rasa iti vā jñānamiti|",
  "GSP29nysvbh_u:279": "tadevamarthajñānakāle sa na samākhyāśabdo vyāpriyate, vyavahārakāle tu vyāpriyate|",
  "GSP29nysvbh_u:280": "tasmādaśābdam arthajñānamindriyārthasannikarṣotpannamiti//",
  "GSP29nysvbh_u:281": "grīṣme marīcayo bhaumenoṣmaṇā saṃsṛṣṭāḥ spandamānā dūrasthasya cakṣuṣā sannikṛṣyante|",
  "GSP29nysvbh_u:282": "tatrendriyārthasannikarṣādudakamiti jñānamutpadyate|",
  "GSP29nysvbh_u:283": "tacca pratyakṣaṃ prasajyate ityata āha avyabhicārīti yadetasmiṃstadati",
  "GSP29nysvbh_u:284": "tadvyabhicāri, yattu tasmiṃstaditi tadavyabhicāri pratyakṣamiti//",
  "GSP29nysvbh_u:285": "dūrāccakṣuṣā hyayamarthaṃ paśyannāvadhārayati dhūma iti vā reṇuriti vā|",
  "GSP29nysvbh_u:286": "tadetadindriyārthasannikarṣotpannamanavadhāraṇajñānaṃ pratyakṣaṃ prasajyata ityata āha--vyavasāyātmakamiti|",
  "GSP29nysvbh_u:287": "na caitanmantavyam--ātmamanaḥ sannikarṣajamevānavadhāraṇajñānamiti|",
  "GSP29nysvbh_u:288": "kiṃ tarhi?",
  "GSP29nysvbh_u:289": "cakṣuṣā hyayamarthaṃ paśyannāvadhārayati,",
  "GSP29nysvbh_u:290": "yathā cendriyeṇa upalabdhamartha manasopalabhate,",
  "GSP29nysvbh_u:291": "evamindriyeṇānavadhārayanmanasā nāvadhārayati|",
  "GSP29nysvbh_u:292": "yacca tadindriyānavadhāraṇapūrvakaṃ manasānavadhāraṇaṃ tadviśeṣāpekṣaṃ vimarśemātraṃ saṃśayaḥ, na pūrvamiti|",
  "GSP29nysvbh_u:293": "sarvatra ca pratyakṣaviṣaye jñāturindriyeṇa vyavasāyaḥ,",
  "GSP29nysvbh_u:294": "paścānmanasānuvyavasāyaḥ,",
  "GSP29nysvbh_u:295": "upahatendriyāṇāmanuvyavasāyābhāvāditi//",
  "GSP29nysvbh_u:296": "ātmādiṣu sukhādiṣu ca pratyakṣalakṣaṇaṃ vaktavyam, anindriyārthasannikarṣajaṃ hi taditi|",
  "GSP29nysvbh_u:297": "indriyasya vai sato manasa indriyebhyaḥ pṛthagupadeśo dharmaṃbhedāt|",
  "GSP29nysvbh_u:298": "bhautikānīndriyāṇi niyataviṣayāṇi, saguṇānāṃ caiṣāmindriyabhāva iti|",
  "GSP29nysvbh_u:299": "manastvabhautikaṃ",
  "GSP29nysvbh_u:300": "sarvaviṣayaṃ ca, nāsya saguṇasyendriyabhāva iti|",
  "GSP29nysvbh_u:301": "sati cendriyārthasannikarṣe sannidhimasannidhi cāsya yugapajjñānānutpattikāraṇaṃ vakṣyāmaḥ(1/1/16) iti|",
  "GSP29nysvbh_u:302": "manasaścendriyābhāvānna vācyaṃ lakṣaṇāntaramiti/",
  "GSP29nysvbh_u:303": "tantrāntarasamācārāccaitatpratyetavyamiti|",
  "GSP29nysvbh_u:304": "paramatamapratiṣiddhamanumatamiti hi tantrayuktiḥ|",
  "GSP29nysvbh_u:305": "vyākhyātaṃ pratyakṣam // 4 //",
  "GSP29nysvbh_u:306": "_____________________________________________________________________",
  "GSP29nysvbh_u:307": "********************** NySBh_1,1.5 **********************",
  "GSP29nysvbh_u:308": "NyS_1,1.5: atha tatpūrvakaṃ trividham anumānaṃ pūrvavaccheṣavatsāmānyato dṛṣṭaṃ ca //",
  "GSP29nysvbh_u:309": "tatpūrvakamityanena liṅgaliṅginoḥ sambandhadarśanaṃ|",
  "GSP29nysvbh_u:310": "liṅgadarśanaṃ cābhisaṃbadhyate|",
  "GSP29nysvbh_u:311": "liṅgaliṅginoḥ saṃbaddhayordarśanena liṅgasmṛtirabhisaṃbadhyate|",
  "GSP29nysvbh_u:312": "smṛtyā liṅgadarśanena cāpratyakṣo 'rtho 'numīyate//",
  "GSP29nysvbh_u:313": "pūrvavaditi--yatra kāraṇena kāryamanumīyate, yathā medhonnatyā bhaviṣyati vṛṣṭiriti|",
  "GSP29nysvbh_u:314": "śeṣavattat--yatra kāryeṇa kāraṇamanumīyate,",
  "GSP29nysvbh_u:315": "pūrvodakaviparītamudakaṃ nādyāḥ pūrṇatvaṃ śīghratvaṃ dṛṣṭhvā strotaso 'numīyate bhūtā vṛṣṭiriti|",
  "GSP29nysvbh_u:316": "sāmānyatodṛṣṭaṃ--vrajyāpūrvakamanyatra dṛṣṭasyānyatra darśanamiti,",
  "GSP29nysvbh_u:317": "tathā cādityasya,",
  "GSP29nysvbh_u:318": "tasmāt astyapratyakṣāpyādityasya vrajyeti//",
  "GSP29nysvbh_u:319": "atha vā pūrvavaditi--yatra yathāpūrva pratyakṣabhūtayoranyataradarśanenānyatarasyāpratyakṣasyānumānam, yathā",
  "GSP29nysvbh_u:320": "dhūmenāgniriti|",
  "GSP29nysvbh_u:321": "śeṣavannāma pariśaṣaḥ,",
  "GSP29nysvbh_u:322": "sa ca prasaktapratiṣedhe 'nyatrāprasaṅgācchiṣyamāṇe saṃpratyayaḥ,",
  "GSP29nysvbh_u:323": "yathā sadanityamevamādinā dravyaguṇakarmaṇāmaviśeṣeṇa sāmānyaviśeṣasamavāyebhyo nirbhaktasya śabdasya,",
  "GSP29nysvbh_u:324": "tasmin dravyaguṇakarmasaṃśaye,",
  "GSP29nysvbh_u:325": "na dravyam,",
  "GSP29nysvbh_u:326": "ekadravyatvāt,",
  "GSP29nysvbh_u:327": "na karma,",
  "GSP29nysvbh_u:328": "śabdāntarahetutvāt,",
  "GSP29nysvbh_u:329": "yastu śiṣyate so 'yamiti śabdasya guṇatvapratipattiḥ|",
  "GSP29nysvbh_u:330": "sāmānyatodṛṣṭaṃ nāma--yatrāpratyakṣe liṅgaliṅginoḥ sambandhe kenacidarthena liṅgasya sāmānyādapratyakṣo liṅgī gamyate,",
  "GSP29nysvbh_u:331": "yathecchādibhirātmā,",
  "GSP29nysvbh_u:332": "icchādayoguṇāḥ,",
  "GSP29nysvbh_u:333": "guṇāśca dravyasaṃsthānāḥ,",
  "GSP29nysvbh_u:334": "tadyadeṣāṃ sthānaṃ sa ātmeti//",
  "GSP29nysvbh_u:335": "vibhāgavacanādeva trividhamiti siddhe trividhavacanaṃ mahato mahāviṣayasya nyāyasya laghīyasā sūtreṇopadeśāt paraṃ",
  "GSP29nysvbh_u:336": "vākyalāghavaṃ manyamānasyānyasmin vākyalāghave 'nādaraḥ|",
  "GSP29nysvbh_u:337": "tathā cāyamasyetthambhūtena vākyavikalpena pravṛttaḥ siddhānte chale śabdādiṣu ca bahulaṃ samācāraḥ śāstra iti//",
  "GSP29nysvbh_u:338": "sadviṣayaṃ ca pratyakṣaṃ sadasadviṣayaṃ cānumānam|",
  "GSP29nysvbh_u:339": "kasmāt? traikālyagrahaṇāt--trikālayuktā arthā anumānena gṛhyante|",
  "GSP29nysvbh_u:340": "bhaviṣyatītyanumīyate bhavatīti cābhūditi ca|",
  "GSP29nysvbh_u:341": "asacca khlvatītamanāgataṃ ceti //5//",
  "GSP29nysvbh_u:342": "_____________________________________________________________________",
  "GSP29nysvbh_u:343": "********************** NySBh_1,1.6 **********************",
  "GSP29nysvbh_u:344": "athopamānam---",
  "GSP29nysvbh_u:345": "NyS_1,1.6: prasiddhasādharmyātsādhyasādhanamupamānam //",
  "GSP29nysvbh_u:346": "prajñātena sāmānyātprajñāpanīyasya prajñāpanamupamānamiti|",
  "GSP29nysvbh_u:347": "yathā gaurevaṃ gavaya iti|",
  "GSP29nysvbh_u:348": "kiṃ punaratropamānena kriyate?",
  "GSP29nysvbh_u:349": "yadā khalvayaṃ gavā samānadharmaṃ pratidyate, tadā pratyakṣatastamarthaṃ pratipadyata iti|",
  "GSP29nysvbh_u:350": "samākhyāsambandhapratipattiḥ upamānārthaṃ ityāha|",
  "GSP29nysvbh_u:351": "yathā gaurevaṃ gavaya ityupamāne prayukte gavā samānadharmāṇam arthamindriyārthasaṃnikarṣādupalabhamāno 'sya gavayaśabdaḥ saṃjñeti saṃjñāsajñisambandhaṃ pratipadyata iti|",
  "GSP29nysvbh_u:352": "yathā mudgastathā mūdgaparṇī yathā bhāṣastathā māṣapaṇītyupamāne prayukte upamānātsaṃjñāsaṃjñisambandhaṃ pratipadyamānastāmoṣadhī bhaiṣajyāya āharati|",
  "GSP29nysvbh_u:353": "evamanyo 'pyupamānasya loke viṣayo bubhutsitavya iti //6//",
  "GSP29nysvbh_u:354": "_____________________________________________________________________",
  "GSP29nysvbh_u:355": "********************** NySBh_1,1.7 **********************",
  "GSP29nysvbh_u:356": "atha śabdaḥ---",
  "GSP29nysvbh_u:357": "NyS_1,1.7: āptopadeśaḥ śabdaḥ //",
  "GSP29nysvbh_u:358": "āptaḥ khalu sākṣātkṛtadharmā yathādṛṣṭasyārthasya cikhyāpayiṣayā prayukta upadeṣṭā|",
  "GSP29nysvbh_u:359": "sākṣātkaraṇamarthasyāptiḥ,",
  "GSP29nysvbh_u:360": "tayā pravartata ityāptaḥ|",
  "GSP29nysvbh_u:361": "ṛṣyāryamlecchānāṃ samānaṃ lakṣaṇam|",
  "GSP29nysvbh_u:362": "tathā ca sarveṣāṃ vyavahārāḥ pravartanta iti|",
  "GSP29nysvbh_u:363": "evamebhiḥ pramāṇairdevamanuṣyatiraścāṃ vyavahārāḥ prakalpante, nāto 'nyatheti //7//",
  "GSP29nysvbh_u:364": "_____________________________________________________________________",
  "GSP29nysvbh_u:365": "********************** NySBh_1,1.8 **********************",
  "GSP29nysvbh_u:366": "NyS_1,1.8: sa dvividho dṛṣṭādṛṣṭārthatvāt //",
  "GSP29nysvbh_u:367": "yasyeha dṛśyate 'rthaḥ sa dṛṣṭārthaḥ|",
  "GSP29nysvbh_u:368": "yasyāmutra pratīyata so 'dṛṣṭārthaḥ|",
  "GSP29nysvbh_u:369": "evamṛṣilaukikavākyānāṃ vibhāga iti|",
  "GSP29nysvbh_u:370": "kimarthaṃ punaridamucyate?",
  "GSP29nysvbh_u:371": "sa na manyeta dṛṣṭārthaṃ evāptopadeśaḥ pramāṇam, arthasyāvadhāraṇādita, adṛṣṭārtho 'pi",
  "GSP29nysvbh_u:372": "pramāṇamarthasyānumānāditi|",
  "GSP29nysvbh_u:373": "iti pramāṇabhāṣyam // 8 //",
  "GSP29nysvbh_u:374": "_____________________________________________________________________",
  "GSP29nysvbh_u:375": "********************** NySBh_1,1.9 **********************",
  "GSP29nysvbh_u:376": "kiṃ punaranena pramāṇenārthajātaṃ pramātavyamiti? taducyate---",
  "GSP29nysvbh_u:377": "NyS_1,1.9: ātmāśarīrendriyārthabuddhimanaḥvṛttidoṣapretyabhāvaphaladuḥkhāpavargāsatu prameyam //",
  "GSP29nysvbh_u:378": "tatrātmā sarvasya draṣṭā sarvasya bhoktā sarvajñaḥ sarvānubhāvī|",
  "GSP29nysvbh_u:379": "tasya bhogāyatanaṃ śarīram|",
  "GSP29nysvbh_u:380": "bhogasādhanānīndriyāṇi|",
  "GSP29nysvbh_u:381": "bhoktavyā indriyārthāḥ|",
  "GSP29nysvbh_u:382": "bhogo buddhiḥ|",
  "GSP29nysvbh_u:383": "sarvārthopalabdhau nendriyāṇi prabhavantīti sarvaviṣayamantaḥkaraṇa manaḥ|",
  "GSP29nysvbh_u:384": "śarīrendriyārthabuddhisukhaduḥkhasaṃvedanānāṃ nirvṛttikāraṇaṃ pravṛttiḥ, doṣaśca|",
  "GSP29nysvbh_u:385": "nāsyedaṃ śarīramapūrvamanuttaraṃ ca|",
  "GSP29nysvbh_u:386": "pūrvaśarīrāṇāmādirnāsti, uttareṣāmapavargo 'nta iti pretyabhāvaḥ|",
  "GSP29nysvbh_u:387": "samādhanasukhaduḥkhopabhogaḥ phalam|",
  "GSP29nysvbh_u:388": "duḥkhamiti nedamanukūlavedanīyasya sukhasya pratīteḥ pratyākhyānam|",
  "GSP29nysvbh_u:389": "kiṃ tarhi?",
  "GSP29nysvbh_u:390": "janmana evedaṃ sasukhasādhanasya duḥkhānuṣaṅgāt duḥkhenāviprayogādvividhabādhanāyogād duḥkhamiti samādhibhāvanamupadiśyate|",
  "GSP29nysvbh_u:391": "samāhito bhāvayati,",
  "GSP29nysvbh_u:392": "bhāvayannirvidyate, nirviṇṇasya vairāgyam, viraktasyāpavarga iti|",
  "GSP29nysvbh_u:393": "janmamaraṇaprabandhocchedaḥ sarvaduḥkhaprahāṇamapavarga iti//",
  "GSP29nysvbh_u:394": "astyanyadapi dravyaguṇakarmasāmānyaviśeṣasamavāyāḥ prameyam, tadbhedena cāparisaḍkhyeyam|",
  "GSP29nysvbh_u:395": "asya tu tattvajñānādapavargo mithyājñānātsaṃsāra ityata etadupadiṣṭaṃ viśeṣeṇeti //9//",
  "GSP29nysvbh_u:396": "_____________________________________________________________________",
  "GSP29nysvbh_u:397": "********************** NySBh_1,1.10 **********************",
  "GSP29nysvbh_u:398": "tatrātmā tāvatpratyakṣato na gṛhyate|",
  "GSP29nysvbh_u:399": "sa kimāptopadeśamātrādeva pratipadyata iti? netyucte|",
  "GSP29nysvbh_u:400": "anumānācca pratipattavya iti|",
  "GSP29nysvbh_u:401": "katham?",
  "GSP29nysvbh_u:402": "NyS_1,1.10: icchādveṣaprayatnasukhaduḥkhajñānānyātmano liṅgam //",
  "GSP29nysvbh_u:403": "yajjātīyasyārthasya sannikarṣātsukhamātmāpalabdhavān,",
  "GSP29nysvbh_u:404": "tajjātīyameva arthaṃ paśyannupādātumicchati,",
  "GSP29nysvbh_u:405": "seyamādātumicchā ekasyānekārthadarśino darśanapratisandhānādbhavati liṅgamātmanaḥ|",
  "GSP29nysvbh_u:406": "niyataviṣaye hi buddhibhedamātre na saṃbhavati, dehāntaravaditi|",
  "GSP29nysvbh_u:407": "ekamekasyānekārthadarśino darśanapratisandhānāt duḥkhahetau dveṣaḥ|",
  "GSP29nysvbh_u:408": "yajjātīyo 'syārthaḥ sukhahetuḥ prasiddhastajjātīyamartha paśyan ādātuṃ prayatate|",
  "GSP29nysvbh_u:409": "so 'yaṃ prayatna ekamanekārthadarśinaṃ darśanapratisandhātāram anteraṇa na syāt|",
  "GSP29nysvbh_u:410": "niyataviṣaye hi buddhibhedāmātre na saṃbhavati, dehāntaravaditi|",
  "GSP29nysvbh_u:411": "etena duḥkhahetau prayatno vyākhyātaḥ|",
  "GSP29nysvbh_u:412": "sukhaduḥkhasmṛtyā cāyaṃ tatsādhanamādadānaḥ sukhamupalabhate duḥkhamupalabhate,",
  "GSP29nysvbh_u:413": "suḥkhaduḥkhe vedayate|",
  "GSP29nysvbh_u:414": "pūrvokta eva hetuḥ|",
  "GSP29nysvbh_u:415": "bubhutsamānaḥ khalvayaṃ vimṛśati kiṃ sviditi,",
  "GSP29nysvbh_u:416": "vimṛśaṃśca jānīte idamiti,",
  "GSP29nysvbh_u:417": "tadidaṃ jñānaṃ bubhutsāvimarśābhyāmabhinnakartṛkaṃ gṛhyamāṇamātmano liṅgam|",
  "GSP29nysvbh_u:418": "pūrvokta eva heturiti|",
  "GSP29nysvbh_u:419": "tatra dehāntaravaditi vibhajyate|",
  "GSP29nysvbh_u:420": "yathā anātmavādino dehāntareṣu niyataviṣayā buddhibhedā na pratisandhīyante,",
  "GSP29nysvbh_u:421": "tathaikadehaviṣayā api na pratisandhīyeran, aviśeṣāt|",
  "GSP29nysvbh_u:422": "so 'yamekasattvasya samācāraḥ svayandṛṣṭasya smaraṇaṃ, nānyadṛṣṭasya, nādṛṣṭasyeti|",
  "GSP29nysvbh_u:423": "evaṃ khalu nānāsattvānāṃ samācāro 'nyadṛṣṭamanyo na smaratīti|",
  "GSP29nysvbh_u:424": "tadetadubhayamaśakyamanātmavādinā vyavasthāpayitumityevamupapannamastyātmeti //10//",
  "GSP29nysvbh_u:425": "_____________________________________________________________________",
  "GSP29nysvbh_u:426": "********************** NySBh_1,1.11 **********************",
  "GSP29nysvbh_u:427": "tasya bhogādhiṣṭhānam---",
  "GSP29nysvbh_u:428": "NyS_1,1.11: ceṣṭendriyārthāśrayaḥ śarīram //",
  "GSP29nysvbh_u:429": "kathaṃ ceṣṭāśrayaḥ?",
  "GSP29nysvbh_u:430": "īpsitaṃ jihāsitaṃ vārthamadhikṛtyepsājihāsāprayuktasya tadupāyānuṣṭhānalakṣaṇā samīhā ceṣṭā, sa yatra",
  "GSP29nysvbh_u:431": "vartate taccharīram|",
  "GSP29nysvbh_u:432": "kathamindriyāśrayaḥ?",
  "GSP29nysvbh_u:433": "yasyānugraheṇānugṛhītāni upaghāte na copahatāni svaviṣayeṣu sādhvasādhuṣu pravartante,",
  "GSP29nysvbh_u:434": "sa eṣāmāśrayaḥ taccharīram|",
  "GSP29nysvbh_u:435": "kathamarthāśrayaḥ?",
  "GSP29nysvbh_u:436": "yasminnāyatane indriyārthasannikarṣādutpannayoḥ sukhaduḥkhayoḥ pratisaṃvedanaṃ pravartate,",
  "GSP29nysvbh_u:437": "sa eṣāmāśrayaḥ taccharīramiti //11//",
  "GSP29nysvbh_u:438": "_____________________________________________________________________",
  "GSP29nysvbh_u:439": "********************** NySBh_1,1.12 **********************",
  "GSP29nysvbh_u:440": "bhogasādhanāni punaḥ,",
  "GSP29nysvbh_u:441": "NyS_1,1.12: ghrāṇarasanacakṣustvakśrotrāṇīndriyāṇi bhūtebhyaḥ //",
  "GSP29nysvbh_u:442": "jighratyaneneti ghrāṇaṃ gandhaṃ gṛhṇātīti|",
  "GSP29nysvbh_u:443": "rasayatyaneneti rasanaṃ rasaṃ gṛhṇātīti|",
  "GSP29nysvbh_u:444": "caṣṭe 'neneti cakṣū rūpaṃ paśyatīti|",
  "GSP29nysvbh_u:445": "tvaksthānamindriyaṃ tvak|",
  "GSP29nysvbh_u:446": "tadupacāraḥ sthānāditi|",
  "GSP29nysvbh_u:447": "śṛṇotyaneneti śrotraṃ śabdaṃ gṛhṇātīti|",
  "GSP29nysvbh_u:448": "evaṃ samākhyānirvacanasāmarthyādbodhyaṃ svaviṣayagrahaṇalakṣaṇānīndriyāṇīti|",
  "GSP29nysvbh_u:449": "bhūtebhya iti|",
  "GSP29nysvbh_u:450": "nānāprakṛtīnāmeṣāṃ satāṃ viṣayaniyamaḥ, naikaprakṛtīnām|",
  "GSP29nysvbh_u:451": "sati ca viṣayaniyame svavaṣiyagrahaṇalakṣaṇtvaṃ bhavatīti //12//",
  "GSP29nysvbh_u:452": "_____________________________________________________________________",
  "GSP29nysvbh_u:453": "********************** NySBh_1,1.13 **********************",
  "GSP29nysvbh_u:454": "kāni punarindriyakāraṇāni?",
  "GSP29nysvbh_u:455": "NyS_1,1.13: pṛthivyāpastejo vāyurākāśamiti bhūtāni //",
  "GSP29nysvbh_u:456": "saṃjñāśabdaiḥ pṛthagupadeśo bhūtānāṃ vibhaktānāṃ suvacaṃ kāryaṃ bhaviṣyatīti //13//",
  "GSP29nysvbh_u:457": "_____________________________________________________________________",
  "GSP29nysvbh_u:458": "********************** NySBh_1,1.14 **********************",
  "GSP29nysvbh_u:459": "ime tu khalu---",
  "GSP29nysvbh_u:460": "NyS_1,1.14: gandharasarūpasparśaśabdāḥ pṛthivyādiguṇāstadarthāḥ //",
  "GSP29nysvbh_u:461": "pṛthivyādīnāṃ yathāviniyogaṃ guṇā indriyāṇāṃ yathākramamarthā viṣayā iti //14//",
  "GSP29nysvbh_u:462": "_____________________________________________________________________",
  "GSP29nysvbh_u:463": "********************** NySBh_1,1.15 **********************",
  "GSP29nysvbh_u:464": "acetanasya karaṇasya buddherjānaṃ vṛttiḥ,",
  "GSP29nysvbh_u:465": "cetanasyākarturūpalabdhiriti yuktiviruddhamarthaṃ pratyācakṣāṇaka ivedamāha---",
  "GSP29nysvbh_u:466": "NyS_1,1.15: buddhirūpalabdhirjñānamityanarthāntaram //",
  "GSP29nysvbh_u:467": "nācetanasya karaṇasya buddherjñānaṃ bhavitumarhati|",
  "GSP29nysvbh_u:468": "taddhi cetanaṃ syāt|",
  "GSP29nysvbh_u:469": "ekaścāyaṃ cetano dehendriyasaṅghātavyatirikta iti|",
  "GSP29nysvbh_u:470": "prameyalakṣaṇārthasya vākyasyānyārthaprakāśanamupapattisāmarthyāditi //15//",
  "GSP29nysvbh_u:471": "_____________________________________________________________________",
  "GSP29nysvbh_u:472": "********************** NySBh_1,1.16 **********************",
  "GSP29nysvbh_u:473": "smṛtyanumānāgamasaṃśayapratibhāsvapnajñānohāḥ sukhādipratyakṣamicchādayaśca manaso liṅgāni|",
  "GSP29nysvbh_u:474": "teṣu satsviyamapi---",
  "GSP29nysvbh_u:475": "NyS_1,1.16: yugapajjñānānutpattirmanaso liṅgam //",
  "GSP29nysvbh_u:476": "anindriyanimittāḥ smṛtyādayaḥ karaṇāntaranimittā bhavitumarhantīti|",
  "GSP29nysvbh_u:477": "yugapacca khalu ghrāṇādīnāṃ gandhādīnāṃ ca sannikarṣeṣu satsu yugapajjñānāni notpadyante|",
  "GSP29nysvbh_u:478": "tenānumīyate,",
  "GSP29nysvbh_u:479": "asti tattadindriyasaṃyogi sahakāri nimittāntaramavyāpi,",
  "GSP29nysvbh_u:480": "yasyāsannidhernotpadyate jñānam,",
  "GSP29nysvbh_u:481": "sannidheścotpadyata iti|",
  "GSP29nysvbh_u:482": "manaḥsaṃyogānapekṣasya hīndriyārthasannikarṣasya jñānahetutve yugapadutpadyeran jñānānīti //16//",
  "GSP29nysvbh_u:483": "_____________________________________________________________________",
  "GSP29nysvbh_u:484": "********************** NySBh_1,1.17 **********************",
  "GSP29nysvbh_u:485": "kramaprāptā tu---",
  "GSP29nysvbh_u:486": "NyS_1,1.17: pravṛttirvāgbuddhiśarīrārambhaḥ //",
  "GSP29nysvbh_u:487": "mano 'tra buddhirityabhipretam, budhyate 'neneti buddhiḥ|",
  "GSP29nysvbh_u:488": "so 'yabhārambhaḥ śarīreṇa vācā manasā ca puṇyaḥ pāpaśca daśavidhaḥ|",
  "GSP29nysvbh_u:489": "tadetatkṛtabhāṣyaṃ dvitīyasūtra iti //17//",
  "GSP29nysvbh_u:490": "_____________________________________________________________________",
  "GSP29nysvbh_u:491": "********************** NySBh_1,1.18 **********************",
  "GSP29nysvbh_u:492": "NyS_1,1.18: pravartanālakṣaṇā doṣāḥ //",
  "GSP29nysvbh_u:493": "pravartanā---pravṛttihetutvam, jñātāraṃ hi rāgādayaḥ pravartayanti puṇye pāpe vā|",
  "GSP29nysvbh_u:494": "yatra mityājñānaṃ tatra rāgadveṣāviti|",
  "GSP29nysvbh_u:495": "pratyātmavedanīyā hīme doṣāḥ kasmāllakṣaṇato nidrdiśyanta iti?",
  "GSP29nysvbh_u:496": "karmalakṣaṇāḥ khalu raktadviṣṭamūḍhāḥ,",
  "GSP29nysvbh_u:497": "rakto hi tatkarma kurute yena karmaṇā sukhaṃ duḥkhaṃ vā labhate,",
  "GSP29nysvbh_u:498": "tathā dviṣṭastathā mūḍha iti|",
  "GSP29nysvbh_u:499": "doṣā rāgadveṣamohā",
  "GSP29nysvbh_u:500": "ityucyamāne bahu noktaṃ bhavatīti //18//",
  "GSP29nysvbh_u:501": "_____________________________________________________________________",
  "GSP29nysvbh_u:502": "********************** NySBh_1,1.19 **********************",
  "GSP29nysvbh_u:503": "NyS_1,1.19: punar utpattiḥ pretyabhāvaḥ //",
  "GSP29nysvbh_u:504": "utpannasya kvacitsattvanikāye mṛtvā yā punarūtpattiḥ sa pretyabhāvaḥ|",
  "GSP29nysvbh_u:505": "utpannasya---sambaddhasya|",
  "GSP29nysvbh_u:506": "sambandhastu dehendriyabuddhivedanābhiḥ|",
  "GSP29nysvbh_u:507": "punarūtpattiḥ--- punardehādibhiḥ sambandhaḥ|",
  "GSP29nysvbh_u:508": "purarityabhyāsābhidhānam|",
  "GSP29nysvbh_u:509": "yatra kvacitprāṇabhṛnnikāye varttamānaḥ pūrvopāttān dehādīn jahāti tatpraiti|",
  "GSP29nysvbh_u:510": "yat tatrānyatra vā dehādīnanyānupādatte tadbhavati|",
  "GSP29nysvbh_u:511": "pretyabhāvaḥ---mṛtvā punarjanma|",
  "GSP29nysvbh_u:512": "so 'yaṃ janmamaraṇaprabandhābhyāso 'nādirapavargāntaḥ pretyabhāvo veditavya iti //19//",
  "GSP29nysvbh_u:513": "_____________________________________________________________________",
  "GSP29nysvbh_u:514": "********************** NySBh_1,1.20 **********************",
  "GSP29nysvbh_u:515": "NyS_1,1.20: pravṛttidoṣajanito 'rthaḥ phalam //",
  "GSP29nysvbh_u:516": "sukhaduḥkhasaṃvedanaṃ phalam|",
  "GSP29nysvbh_u:517": "sukhavipākaṃ karma duḥkhavipākaṃ ca|",
  "GSP29nysvbh_u:518": "tatpunardehendriyaviṣayabuddhiṣu satīṣu bhavatīti saha dehādibhiḥ phalamabhipratam|",
  "GSP29nysvbh_u:519": "tathā hi pravṛttidoṣajanito 'rtha phalametatsarvaṃ bhavati|",
  "GSP29nysvbh_u:520": "tadetatphalamupāttamupāttaṃ heyam,",
  "GSP29nysvbh_u:521": "tyaktaṃ tyaktamupādeyamiti nāsya hānopādānayorniṣṭhā paryavasānaṃ vāsti,",
  "GSP29nysvbh_u:522": "sa khalvayaṃ phalasya hānopādānasrotatasohyate loka iti //20//",
  "GSP29nysvbh_u:523": "_____________________________________________________________________",
  "GSP29nysvbh_u:524": "********************** NySBh_1,1.21 **********************",
  "GSP29nysvbh_u:525": "athaitadeva---",
  "GSP29nysvbh_u:526": "NyS_1,1.21: bādhanālakṣaṇaṃ duḥkham //",
  "GSP29nysvbh_u:527": "bādhanā pīḍā tāpa iti|",
  "GSP29nysvbh_u:528": "tayānubaddhamanaṣaktamavinirbhāgena vartamānaṃ duḥkhayogād duḥkhamiti|",
  "GSP29nysvbh_u:529": "so 'yaṃ sarvaṃ duḥkhenānubaddhamiti paśyan duḥkhaṃ jihāsurjanmani duḥkhadarśī nirvidyate nirviṇṇo virajyate virakto vimucyate //21//",
  "GSP29nysvbh_u:530": "_____________________________________________________________________",
  "GSP29nysvbh_u:531": "********************** NySBh_1,1.22 **********************",
  "GSP29nysvbh_u:532": "yatra tu niṣṭhā yatra tu paryavasānaṃ so 'yam---",
  "GSP29nysvbh_u:533": "NyS_1,1.22: tadatyantavimokṣo 'pavargaḥ //",
  "GSP29nysvbh_u:534": "tena duḥkhena janmanā atyantaṃ vimuktirapavargaḥ|",
  "GSP29nysvbh_u:535": "katham? upāttasya janmano hānam, anyasya cānupādānam|",
  "GSP29nysvbh_u:536": "etāmavasthāmaparyantāmapavargaṃ vedayante 'pavargavidaḥ|",
  "GSP29nysvbh_u:537": "tadabhayamajaramamṛtyupadaṃ brahma kṣemaprāpitariti//",
  "GSP29nysvbh_u:538": "nityaṃ sukhamātmano mahattvavat tattu mokṣe abhivyajyate,",
  "GSP29nysvbh_u:539": "tenābhivyaktenātyantaṃ vimuktaḥ sukhī bhavatīti kecit manyante|",
  "GSP29nysvbh_u:540": "teṣāṃ pramāṇābhāvādanupapattiḥ|",
  "GSP29nysvbh_u:541": "na pratyakṣaṃ nānumānaṃ nāgamo vā vidyate,",
  "GSP29nysvbh_u:542": "nityaṃ sukhamātmano mahattvavat tattu mokṣe 'bhivyajyata iti//",
  "GSP29nysvbh_u:543": "nityasyābhivyaktiḥ saṃvedanam, tasya hetuvacanam|",
  "GSP29nysvbh_u:544": "nityasya sukhasyābhivyaktiḥ saṃvedanam jñānamiti, tasya heturvācyo yatastadutpadyata iti//",
  "GSP29nysvbh_u:545": "sukhavannityamiti cet? saṃsārasthasya muktenāviśeṣaḥ|",
  "GSP29nysvbh_u:546": "yathā muktaḥ sukhena tatsaṃvedanena ca sannityenopapannastathā",
  "GSP29nysvbh_u:547": "saṃsārastho 'pītyaviśeṣaḥ prasajyate, ubhayasya nityatvāt//",
  "GSP29nysvbh_u:548": "abhyunujñāne ca dharmādharmaphalena sāhacaryaṃ yaugapadyaṃ gṛhyate|",
  "GSP29nysvbh_u:549": "yadidam utpattisthāneṣu dharmādharmaphalaṃ sukhaṃ duḥkhaṃ ca saṃvedyate paryāyeṇa,",
  "GSP29nysvbh_u:550": "tasya ca nityasaṃvedanasya ca sahabhāvo yaugapadyaṃ gṛhyeta,",
  "GSP29nysvbh_u:551": "na sukhābhāvo nānabhivyaktirasti,",
  "GSP29nysvbh_u:552": "ubhayasya nityatvāt/",
  "GSP29nysvbh_u:553": "anityatve hetuvacanam|",
  "GSP29nysvbh_u:554": "atha mokṣe nityasya sukhasya savedanamanityam? yatastadutpadyate sa heturvācyaḥ|",
  "GSP29nysvbh_u:555": "ātmamanaḥsaṃyogasya nimittāntarasahitasya hetutvam|",
  "GSP29nysvbh_u:556": "tasya sahakārinimittāntaravacanam|",
  "GSP29nysvbh_u:557": "ātmamanaḥsaṃyogo heturiti cet? evamapi tasya sahakāri nimittāntaraṃ vacanīyamiti//",
  "GSP29nysvbh_u:558": "dharmasya kāraṇavacanam|",
  "GSP29nysvbh_u:559": "yadi dharmo nimittāntaram? tasya heturvācyo yata utpadyata iti|",
  "GSP29nysvbh_u:560": "yogasamādhijasya kāryāvasāyavirodhātprakṣaye saṃvedanenivṛttiḥ|",
  "GSP29nysvbh_u:561": "yadi yogasamādhijo dharmo hetuḥ? tasya kāryāvasāyavipodhātprakṣaye saṃvedanam amatyantaṃ nivarteta//",
  "GSP29nysvbh_u:562": "asaṃvedane cāvidyamānenāviśeṣaḥ|",
  "GSP29nysvbh_u:563": "yadi dharmakṣayātsaṃvedanoparamo nityaṃ sukhaṃ na saṃvedyate iti kiṃ vidyamānaṃ na saṃvedyate,",
  "GSP29nysvbh_u:564": "athāvidyamānamiti nānumānaṃ viśiṣṭe 'satīti/",
  "GSP29nysvbh_u:565": "aprakṣayaśca dharmasya niranumānamutpattidharmakasyānityatvāt|",
  "GSP29nysvbh_u:566": "yogasamādhijo dharmo na kṣīyata iti nāstyanumānam|",
  "GSP29nysvbh_u:567": "utpattidharmakamanityamiti viparyayasya tvanumānam|",
  "GSP29nysvbh_u:568": "yasya tu saṃvedanoparamo nāsti tena saṃvedanaheturnitya ityanujñeyam//",
  "GSP29nysvbh_u:569": "nitye ca muktasaṃsārasthayoraviśeṣa ityuktam|",
  "GSP29nysvbh_u:570": "yathā muktasya nityaṃ sukhaṃ tatsaṃvedanahetuśca,",
  "GSP29nysvbh_u:571": "saṃvedanasya tūparamo nāsti,",
  "GSP29nysvbh_u:572": "kāraṇasya nityatvāt,",
  "GSP29nysvbh_u:573": "tathā saṃsārasthasyāpīti|",
  "GSP29nysvbh_u:574": "evaṃ ca sati dharmādharmaphalena sukhaduḥkhasaṃvedanena sāhacaryaṃ gṛhyeteti//",
  "GSP29nysvbh_u:575": "śarīrādisambandhaḥ pratibandhaheturiti cet?",
  "GSP29nysvbh_u:576": "na, śarīrādīnāmupabhogārthatvāt, viparyayasya cānanumānāt|",
  "GSP29nysvbh_u:577": "syānmatam,",
  "GSP29nysvbh_u:578": "saṃsārāvasthasya śarīrādisambandho nityasukhasaṃvedanahetoḥ pratibandhakaḥ,",
  "GSP29nysvbh_u:579": "tenāviśeṣo nāstīti|",
  "GSP29nysvbh_u:580": "etaccāyuktam, śarīrādaya upabhogārthāste bhogapratibandhaṃ kariṣyantītya nupapannam |",
  "GSP29nysvbh_u:581": "na cāstyanumānamaśarīrasyātmano bhogaḥ kaścidastīti//",
  "GSP29nysvbh_u:582": "iṣṭādhigamārthā pravṛttiriti cet? na, aniṣṭoparamārthatvāt|",
  "GSP29nysvbh_u:583": "idam anumānam, iṣṭādhigamārtho mokṣopadeśaḥ pravṛttiśca mumukṣūṇām, nobhayamanarthakamiti|",
  "GSP29nysvbh_u:584": "etaccāyuktam, aniṣṭoparamārtho mokṣopadeśaḥ, pravṛttiśca mumukṣūṇāmiti|",
  "GSP29nysvbh_u:585": "neṣṭamaniṣṭenānanubaddhaṃ sambhavatīti aniṣṭānubandhāt iṣṭamapyaniṣṭasampadyate,",
  "GSP29nysvbh_u:586": "aniṣṭahānāya ca ghaṭamāna iṣṭamapi jahāti,",
  "GSP29nysvbh_u:587": "vivekahānasyāśakyatvāditi//",
  "GSP29nysvbh_u:588": "dṛṣṭātikramaśca dehādiṣu tulyaḥ|",
  "GSP29nysvbh_u:589": "yathā dṛṣṭamanityaṃ sukhaṃ parityajya nityaṃ sukhaṃ kāmayate,",
  "GSP29nysvbh_u:590": "evaṃ dehendriya buddhīranityā dṛṣṭā anikramya muktasya nityā dehendriyabuddhayaḥ kalpayitavyāḥ,",
  "GSP29nysvbh_u:591": "sādhīyaścaivaṃ muktasya caikātmyaṃ kalpitaṃ bhavatīti//",
  "GSP29nysvbh_u:592": "upapattivirūddhamiti cet? samānam|",
  "GSP29nysvbh_u:593": "dehādīnāṃ nityatvaṃ pramāṇavirūddhaṃ kalpayayitumaśakyamiti? samānam|",
  "GSP29nysvbh_u:594": "sukhasyāpi tarhi nityatvaṃ pramāṇavirūddhaṃ kalpayitumaśakyamiti//",
  "GSP29nysvbh_u:595": "ātyantike ca saṃsāraduḥkhābhāve sukhavacanādāgame 'pi satyavirodhaḥ|",
  "GSP29nysvbh_u:596": "yadyapi kaścidāgamaḥ syāt muktasyātyantikaṃ sukhamiti?",
  "GSP29nysvbh_u:597": "sukhaśabda ātyantike duḥkhābhāve prayukta ityevamupapadyate,",
  "GSP29nysvbh_u:598": "dṛṣṭo hi duḥkhābhāve sukhaśabdaprayogo bahulaṃloka iti//",
  "GSP29nysvbh_u:599": "nityasukharāgasyāprahāṇe mokṣādhigamābhāvo rāgasya bandhanasamājñānāt|",
  "GSP29nysvbh_u:600": "yadyayaṃ mokṣe nityaṃ sukhamabhivyajyata iti nityasukharāgeṇa mokṣāyaghaṭamānā na mokṣamadhigacchet,",
  "GSP29nysvbh_u:601": "nādhigantumarhatīti|",
  "GSP29nysvbh_u:602": "bandhanasamājñāto hi rāgaḥ|",
  "GSP29nysvbh_u:603": "na ca bandhane satyapi kaścinmukta ityupapadyata iti//",
  "GSP29nysvbh_u:604": "prahīṇanityasūkharāgasyāpratikūlatvam|",
  "GSP29nysvbh_u:605": "athāsya nityasukharāgaḥ prahīyate, tasminprahīṇe nāsya nityasukhārāgaḥ pratikūlo bhavati?",
  "GSP29nysvbh_u:606": "yadyevam,",
  "GSP29nysvbh_u:607": "muktasya nityaṃ sukhaṃ bhavati,",
  "GSP29nysvbh_u:608": "athāpi na bhavati,",
  "GSP29nysvbh_u:609": "nāsyobhayoḥ pakṣayormokṣādhigamo vikalpyata iti // 22 //",
  "GSP29nysvbh_u:610": "_____________________________________________________________________",
  "GSP29nysvbh_u:611": "********************** NySBh_1,1.23 **********************",
  "GSP29nysvbh_u:612": "sthānavata etarhi saṃśayasya lakṣaṇaṃ vācyamiti taducyate---",
  "GSP29nysvbh_u:613": "NyS_1,",
  "GSP29nysvbh_u:614": "1.23:",
  "GSP29nysvbh_u:615": "samānānekadharmopapattervipratipatterūpalabdhyanupalabdhyavyavasthātaśca viśeṣāpekṣo vimarśaḥ saṃśayaḥ //",
  "GSP29nysvbh_u:616": "samānadharmopapatterviśeṣāpekṣo vimarśaḥ saṃśaya iti|",
  "GSP29nysvbh_u:617": "sthāṇupurūṣayoḥ samānaṃ dharmamārohapariṇāhau paśyan pūrvadṛṣṭaṃ ca tayoviśeṣaṃ bubhutsamānaḥ kisvidityanyataraṃ nāvadhārayati,",
  "GSP29nysvbh_u:618": "yat tadanavadhāraṇajñānaṃ sa saṃśayaḥ|",
  "GSP29nysvbh_u:619": "samānamanayordharmamupalabhe viśeṣamanyatarasya nopalabha ityeṣā buddhiḥ apekṣā|",
  "GSP29nysvbh_u:620": "sā saṃśayasya pravarttikā varttate|",
  "GSP29nysvbh_u:621": "tena viśeṣāpekṣo vimarśaḥ saṃśayaḥ//",
  "GSP29nysvbh_u:622": "anekadharmopapatteriti|",
  "GSP29nysvbh_u:623": "samānajātoyamasamānajātīyaṃ cānekam|",
  "GSP29nysvbh_u:624": "tasyānekasya dharmopapatteḥ viśeṣasyobhayathā dṛṣṭatvāt|",
  "GSP29nysvbh_u:625": "samānajātīyebhyo 'samānajātīyebhyaścārthā viśiṣyante,",
  "GSP29nysvbh_u:626": "gandhavattvātpṛthivyavādibhyaśca viśiṣyate, guṇakarmabhyaśca|",
  "GSP29nysvbh_u:627": "asti ca śabde vibhāgajanyatvaṃ viśeṣaḥ|",
  "GSP29nysvbh_u:628": "tasmin dravyaṃ guṇaḥ karma veti sandehaḥ, viśeṣasyobhayathā dṛṣṭatvāt|",
  "GSP29nysvbh_u:629": "kiṃ dravyasya sato guṇakamabhyo viśeṣaḥ, āhosvidaguṇasya sato dravyakarmabhyaḥ, atha",
  "GSP29nysvbh_u:630": "karmaṇaḥ sato dravyaguṇebhya iti?",
  "GSP29nysvbh_u:631": "viśeṣāpekṣā anyatamasya vyavasthāpakaṃ dharmaṃ nopalabha iti buddhiriti//",
  "GSP29nysvbh_u:632": "vipratipatteriti|",
  "GSP29nysvbh_u:633": "vyāhatamekārthadarśanaṃ vipratipattiḥ, vyāghātaḥ virodho 'sahabhāva iti|",
  "GSP29nysvbh_u:634": "astyātmekaṃ darśanam nāstyātmetyaparam|",
  "GSP29nysvbh_u:635": "na ca sadbhāvāsadbhāvau sahaikatra sambhavataḥ|",
  "GSP29nysvbh_u:636": "na cānyatarasādhako heturūpalabhyate|",
  "GSP29nysvbh_u:637": "tatra tattvānavadhāraṇaṃ saṃśaya iti//",
  "GSP29nysvbh_u:638": "upalabdhyavyavthātaḥ khalvapi|",
  "GSP29nysvbh_u:639": "saccodakamupalabhyate taḍāgādiṣu,",
  "GSP29nysvbh_u:640": "marīciṣu cāvidyamānamudakamiti,",
  "GSP29nysvbh_u:641": "ataḥ kkacidupasabhyamāne tattvavyavasthāpakasya pramāṇasyānupalabdheḥ kiṃ sadupalabhyate 'thāsaditi saṃśayo bhavati//",
  "GSP29nysvbh_u:642": "anupalabdhyavasthātaśca|",
  "GSP29nysvbh_u:643": "sacca nopalabhyate mūlakīlakodakādi,",
  "GSP29nysvbh_u:644": "asaccānutpannaṃ nirūddhaṃ vā,",
  "GSP29nysvbh_u:645": "tataḥ kkacidanupalabhyamāne,",
  "GSP29nysvbh_u:646": "kiṃ sannopalabhyate utāsaditi saṃśayo bhavati|",
  "GSP29nysvbh_u:647": "viśeṣāpekṣo pūrvavat//",
  "GSP29nysvbh_u:648": "pūrvaḥ samāno 'nekaśca dharmo jñeyasthaḥ,",
  "GSP29nysvbh_u:649": "upalabdhyanupalabdhī punarjñātṛsthe,",
  "GSP29nysvbh_u:650": "etāvatā viśeṣeṇa punarvacanam|",
  "GSP29nysvbh_u:651": "samānadharmādhigamātsamānadharmopapatterviśeṣasmṛtyapekṣo vimarśa iti //23//",
  "GSP29nysvbh_u:652": "_____________________________________________________________________",
  "GSP29nysvbh_u:653": "********************** NySBh_1,1.24 **********************",
  "GSP29nysvbh_u:654": "sthānavatāṃ lakṣaṇavacanamiti samānam/",
  "GSP29nysvbh_u:655": "NyS_1,1.24: yamarthamadhikṛtya pravartate tatprayojanam //",
  "GSP29nysvbh_u:656": "yamarthamāptavyaṃ hātavyaṃ vā vyavasāya tadāptihānopāyamanutiṣṭhati,",
  "GSP29nysvbh_u:657": "prayojanaṃ tadveditavyam, pravṛttihetutvāt/",
  "GSP29nysvbh_u:658": "imamarthamāpsyāmi hāsyāmi vetivyavasāyo 'rthasyādhikāraḥ,",
  "GSP29nysvbh_u:659": "evaṃ vyavasīyamāno 'rtho 'dhikriyata iti//14//",
  "GSP29nysvbh_u:660": "_____________________________________________________________________",
  "GSP29nysvbh_u:661": "********************** NySBh_1,1.25 **********************",
  "GSP29nysvbh_u:662": "NyS_1,1.25: laukikaparīkṣadāṇāṃ yasminn arthe buddhisāmyaṃ sa dṛṣṭāntaḥ //",
  "GSP29nysvbh_u:663": "lokasāmānyamanatītāḥ laukikāḥ, naisargikaṃ vainayikaṃ buddhyatiśayam aprāptāḥ|",
  "GSP29nysvbh_u:664": "tadviparītāḥ parīkṣakāḥ, tarkeṇa pramāṇairarthaṃ parīkṣitumarhantīti|",
  "GSP29nysvbh_u:665": "yathā yamarthaṃ laukikā budhyatante, tathā parīkṣakā api, so 'rtho dṛṣṭāntaḥ|",
  "GSP29nysvbh_u:666": "dṛṣṭāntavirodhena hi pratipakṣāḥ pratiṣeddhavyā bhavantīti,",
  "GSP29nysvbh_u:667": "dṛṣṭāntasamādhitā na svapakṣāḥ sthāpanīyā bhavantīti,",
  "GSP29nysvbh_u:668": "avayaveṣu codāharaṇāya kalpata iti //25//",
  "GSP29nysvbh_u:669": "_____________________________________________________________________",
  "GSP29nysvbh_u:670": "********************** NySBh_1,1.26 **********************",
  "GSP29nysvbh_u:671": "atha siddhāntaḥ|",
  "GSP29nysvbh_u:672": "idamitthambhūtañcetyabhyanujñāyamānamarthajātaṃ siddham siddhasya saṃsthitiḥ siddhāntaḥ|",
  "GSP29nysvbh_u:673": "saṃsthitiritthambhāvavyavasthā---dharmaniyamaḥ|",
  "GSP29nysvbh_u:674": "sa khalvayam---",
  "GSP29nysvbh_u:675": "NyS_1,1.26: tantrādhikaraṇābhyupagasaṃsasthitiḥ siddhāntaḥ //",
  "GSP29nysvbh_u:676": "tantrārthasasthitiḥ tantrasaṃsthitiḥ|",
  "GSP29nysvbh_u:677": "tantramitaretarābhisambaddhasyārthasamūhasyopadeśaḥ śāstram|",
  "GSP29nysvbh_u:678": "adhikaraṇānuṣaktārthasaṃsthitiradhikaraṇasaṃsthitiḥ|",
  "GSP29nysvbh_u:679": "abhyupagamasaṃsthitiranavadhāritārthaparigrahaḥ|",
  "GSP29nysvbh_u:680": "tadviśeṣaparīkṣaṇāyābhyupagamasiddhāntaḥ // 26 //",
  "GSP29nysvbh_u:681": "_____________________________________________________________________",
  "GSP29nysvbh_u:682": "********************** NySBh_1,1.27 **********************",
  "GSP29nysvbh_u:683": "tantrabhedāt tu khalu sa caturvidhaḥ",
  "GSP29nysvbh_u:684": "NyS_1,1.27: sarvatantrapratitantrādhikaraṇābhyupagamasaṃsthityarthāntarabhāvāt //",
  "GSP29nysvbh_u:685": "tatraitāścatasraḥ saṃsthitayo 'rthāntarabhūtāḥ//27//",
  "GSP29nysvbh_u:686": "_____________________________________________________________________",
  "GSP29nysvbh_u:687": "********************** NySBh_1,1.28 **********************",
  "GSP29nysvbh_u:688": "tāsām---",
  "GSP29nysvbh_u:689": "NyS_1,1.28: sarvatantrāviruddhastantre 'dhikṛto 'rthaḥ sarvatantrasiddhāntaḥ //",
  "GSP29nysvbh_u:690": "yathā ghrāṇādīnīndriyāṇi,",
  "GSP29nysvbh_u:691": "gandhādaya indriyārthāḥ,",
  "GSP29nysvbh_u:692": "pṛthivyādīni bhūtāni,",
  "GSP29nysvbh_u:693": "pramāṇairarthasya grahaṇamiti //28//",
  "GSP29nysvbh_u:694": "_____________________________________________________________________",
  "GSP29nysvbh_u:695": "********************** NySBh_1,1.29 **********************",
  "GSP29nysvbh_u:696": "NyS_1,1.29: samānatantrasiddhaḥ paratantrāsiddhaḥ pratitantrasiddhāntaḥ //",
  "GSP29nysvbh_u:697": "yathā nāsata atmalābhaḥ,",
  "GSP29nysvbh_u:698": "na sata ātmahānam,",
  "GSP29nysvbh_u:699": "niratiśayāścetanāḥ dehendriyamanaḥsaṃ viṣayeṣu tattatkāraṇeṣu ca viśeṣa iti sāṅkhcānām /",
  "GSP29nysvbh_u:700": "puruṣakarmādinimitto bhūtasargaḥ,",
  "GSP29nysvbh_u:701": "karmahetavo doṣāḥ pravṛttiśca,",
  "GSP29nysvbh_u:702": "svaguṇaviśiṣṭāścetanāḥ,",
  "GSP29nysvbh_u:703": "asadutpadyate utpannaṃ nirudhyata iti yogānām //29//",
  "GSP29nysvbh_u:704": "_____________________________________________________________________",
  "GSP29nysvbh_u:705": "********************** NySBh_1,1.30 **********************",
  "GSP29nysvbh_u:706": "NyS_1,1.30: yatsiddhāv anyaprakaraṇasiddhiḥ saḥ adhikaraṇasiddhāntaḥ //",
  "GSP29nysvbh_u:707": "yasyārthasya siddhāvanye 'rthā anuṣajyante,",
  "GSP29nysvbh_u:708": "na tairvinā so 'rthaḥ sidhyati te 'rthā yadadhiṣṭhānāḥ,",
  "GSP29nysvbh_u:709": "so 'dhikaraṇasiddhāntaḥ|",
  "GSP29nysvbh_u:710": "yathā dehendriyavyatirikto jñātā darśanasparśanābhyāmekārthagrahaṇāditi|",
  "GSP29nysvbh_u:711": "atrānuṣaṅgiṇo 'rthā",
  "GSP29nysvbh_u:712": "indriyanānātvam,",
  "GSP29nysvbh_u:713": "niyataviṣayāṇīndriyāṇi,",
  "GSP29nysvbh_u:714": "svaviṣayagrahaṇaliṅgāni jñāturjñānasādhanāni,",
  "GSP29nysvbh_u:715": "gandhādiguṇavyatiriktaṃ dravyam,",
  "GSP29nysvbh_u:716": "guṇādhikaraṇamaniyataviṣayāścetanā iti|",
  "GSP29nysvbh_u:717": "pūrvārthasiddhāvete 'rthāḥ sidhyanti|",
  "GSP29nysvbh_u:718": "na tairvinā so 'rthaḥ sambhavatīti//30//",
  "GSP29nysvbh_u:719": "_____________________________________________________________________",
  "GSP29nysvbh_u:720": "********************** NySBh_1,1.31 **********************",
  "GSP29nysvbh_u:721": "NyS_1,1.31: aparīkṣitābhyupagamāt tadviśeṣaparīkṣaṇamabhyupagasiddhāntaḥ //",
  "GSP29nysvbh_u:722": "yatra kiṃcidarthajātamaparīkṣitamabhyupagamyate, astu dravyaṃ śabdaḥ, sa tu nityo 'thānitya iti?",
  "GSP29nysvbh_u:723": "dravyasya sato anityatā nityatā vā tadviśeṣaḥ parīkṣyate,",
  "GSP29nysvbh_u:724": "so 'bhyupagamasiddhāntaḥ svabuddhyatiśayacikhyāpayiṣayā parabuddhyavajñānāya ca pravartata iti //31//",
  "GSP29nysvbh_u:725": "_____________________________________________________________________",
  "GSP29nysvbh_u:726": "********************** NySBh_1,1.32 **********************",
  "GSP29nysvbh_u:727": "athāvayavāḥ---",
  "GSP29nysvbh_u:728": "NyS_1,1.32: pratijñāhetūdāharaṇopanayanigamanānyavayavāḥ //",
  "GSP29nysvbh_u:729": "daśāvayavāneke nauyayikā vākye sañcakṣate jijñāsā saṃśayaḥ śakyaprāptiḥ prayojanaṃ saṃśayavyudāsa iti|",
  "GSP29nysvbh_u:730": "te kasmānnocyanta iti? tatrāpratīyamāne 'rthe pratyayārthasya pravartikā jijñāsā|",
  "GSP29nysvbh_u:731": "apratīyamānamarthaṃ kasmājjijñāsate? taṃ tattvato jñātaṃ hāsyāmi vopādāsya upekṣiṣye veti|",
  "GSP29nysvbh_u:732": "tā etā hānopādānopekṣābuddhayastattvajñānasyārthaḥ tadarthamayaṃ jijñāsate|",
  "GSP29nysvbh_u:733": "sā khalviyamasādhanam arthasyeti|",
  "GSP29nysvbh_u:734": "jijñāsādhikaṣṭhānaṃ saṃśayaśca vyāhatadharmopasaṅghātāt tatvajñāne pratyāsannaḥ|",
  "GSP29nysvbh_u:735": "vyāhatorhi dharmayoranyatarattattvaṃ bhavitumarhatīti|",
  "GSP29nysvbh_u:736": "sa pṛthagupadiṣṭo 'pyasādhanamarthasyeti|",
  "GSP29nysvbh_u:737": "pramātuḥ pramāṇāni prameyādhigamārthāni,",
  "GSP29nysvbh_u:738": "sā śakyaprāptirna sādhakasya vākyasya bhāgena yujyate pratijñādivaditi|",
  "GSP29nysvbh_u:739": "prayojanaṃ tattvāvadhāraṇamarthasādhakasya vākyasya phalaṃ naikadeśa iti|",
  "GSP29nysvbh_u:740": "saṃśayavyudāsaḥ pratipakṣopavarṇanaṃ tatpratiṣedhena tattvajñānābhyanujñānārtham,",
  "GSP29nysvbh_u:741": "na tvayaṃ sādhakavākyaikadeśa iti|",
  "GSP29nysvbh_u:742": "prakaraṇe tu jijñādaya samarthā avadhāraṇīyārthopakārāt|",
  "GSP29nysvbh_u:743": "tattvārnthasādhakabhāvāttu pratijñādayaḥ sādhakavāṅkyasya bhāgā ekadeśā avayavā iti // 32 //",
  "GSP29nysvbh_u:744": "_____________________________________________________________________",
  "GSP29nysvbh_u:745": "********************** NySBh_1,1.33 **********************",
  "GSP29nysvbh_u:746": "teṣāṃ tu yathāvibhaktānām---",
  "GSP29nysvbh_u:747": "NyS_1,1.33: sādhyanirdeśaḥ pratijñā //",
  "GSP29nysvbh_u:748": "prajñāpanīyena dharmeṇa dharmiṇo viśiṣṭasya parigrahavacanaṃ pratijñā sādhyanirdeśaḥ|",
  "GSP29nysvbh_u:749": "anityaḥ śabda iti // 33 //",
  "GSP29nysvbh_u:750": "_____________________________________________________________________",
  "GSP29nysvbh_u:751": "********************** NySBh_1,1.34 **********************",
  "GSP29nysvbh_u:752": "NyS_1,1.34: udāharaṇasādharmyātsādhyasādhanaṃ hetuḥ //",
  "GSP29nysvbh_u:753": "udāharaṇena sāmānyātsādhyasya dharmasya sādhanaṃ prajñāpanaṃ hetuḥ|",
  "GSP29nysvbh_u:754": "sādhye pratisandhāya dharmamudāharaṇe ca pratisandhāya tasya sādhanatāvacanaṃ hetuḥ|",
  "GSP29nysvbh_u:755": "utpattidharmakatvāditi|",
  "GSP29nysvbh_u:756": "utpattidharmakamanityaṃ dṛṣṭamiti // 34 //",
  "GSP29nysvbh_u:757": "_____________________________________________________________________",
  "GSP29nysvbh_u:758": "********************** NySBh_1,1.35 **********************",
  "GSP29nysvbh_u:759": "kimetāvaddhetulakṣaṇamiti? netyucyate|",
  "GSP29nysvbh_u:760": "kiṃ tarhi?",
  "GSP29nysvbh_u:761": "NyS_1,1.35: tathā vaidharmyāt //",
  "GSP29nysvbh_u:762": "udāharaṇavaidharmyācca sādhyasādhanaṃ hetuḥ|",
  "GSP29nysvbh_u:763": "katham? anityaḥ śabdaḥ utpattidharmakatvāt|",
  "GSP29nysvbh_u:764": "anutpattidharmakaṃ nityaṃ dṛṣṭam ātmādaya iti //35//",
  "GSP29nysvbh_u:765": "_____________________________________________________________________",
  "GSP29nysvbh_u:766": "********************** NySBh_1,1.36 **********************",
  "GSP29nysvbh_u:767": "NyS_1,1.36: sādhyasādharmyāt taddharmabhāvī dṛṣṭāntaḥ udāharaṇam //",
  "GSP29nysvbh_u:768": "sādhyena sādharmyaṃ samānadharmatā|",
  "GSP29nysvbh_u:769": "sādhyasādharmyātkāraṇāttaddharmabhāvī dṛṣṭānta iti|",
  "GSP29nysvbh_u:770": "tasya dharmastaddharmaḥ|",
  "GSP29nysvbh_u:771": "tasyeti sādhyasya|",
  "GSP29nysvbh_u:772": "sādhyaṃ ca dvividham dharmiviśiṣṭo vā dharmaḥ śabdasyānityatvam,",
  "GSP29nysvbh_u:773": "dharmaviśiṣṭo vā dharmī anityaḥ śabda iti|",
  "GSP29nysvbh_u:774": "ihottaraṃ tadgrahaṇena gṛhyata iti|",
  "GSP29nysvbh_u:775": "kasmāt? pṛthagdharmavacanāt|",
  "GSP29nysvbh_u:776": "tasya dharmastaddharmaḥ|",
  "GSP29nysvbh_u:777": "taddharmasya bhāvastaddharmabhāvaḥ|",
  "GSP29nysvbh_u:778": "sa yasmin dṛṣṭānte vartate sa dṛṣṭāntaḥ taddharmabhāvī|",
  "GSP29nysvbh_u:779": "yasmin dṛṣṭānte sādhyasādharmyādutpattidharmakatvāt sādhyasya dharmo 'nityatvaṃ bhavati sa dṛṣṭāntaḥ|",
  "GSP29nysvbh_u:780": "sādhyasādharmyādutpattidharmakatvāttaddharmabhāvī bhavati, sa codādaharaṇamiṣyate|",
  "GSP29nysvbh_u:781": "sthālyādi dravyamutpattidharmakamanityaṃ dṛṣṭāmiti|",
  "GSP29nysvbh_u:782": "tatra yudatpadyate tadutpattidharmakam|",
  "GSP29nysvbh_u:783": "tacca bhūtvā na bhavati, ātmānaṃ jahāti nirudhyata ityanityam|",
  "GSP29nysvbh_u:784": "evamutpattidharmakatvaṃ sādhanamanityatvaṃ sādhyam|",
  "GSP29nysvbh_u:785": "so 'yamekasmin dvayordharmayoḥ sādhyasādhanabhāvaḥ sādharmyād vyasthita upalabhyate|",
  "GSP29nysvbh_u:786": "taṃ dṛṣṭānta upalabhamānaḥ śabde 'pyanuminoti, śabdo 'pyutpattidharmakatvādanityaḥ sthālyādivaditi|",
  "GSP29nysvbh_u:787": "udāhriyate 'nena dharmayoḥ sādhyasādhanabhāva ityudāharaṇam //36//",
  "GSP29nysvbh_u:788": "_____________________________________________________________________",
  "GSP29nysvbh_u:789": "********************** NySBh_1,1.37 **********************",
  "GSP29nysvbh_u:790": "NyS_1,1.37: tadviparyayāt vā viparītam //",
  "GSP29nysvbh_u:791": "dṛṣṭānta udāharaṇamiti prakṛtam |",
  "GSP29nysvbh_u:792": "sādhyavaidharmyādataddharmabhāvī ca dṛṣṭānta udāharaṇamiti |",
  "GSP29nysvbh_u:793": "anityaḥ śabda utpattidharmakatvāt anutpattidharmakaṃ nityamātmādi,",
  "GSP29nysvbh_u:794": "so 'yamātmādirdṛṣṭāntaḥ sādhyavaidharmyādanutpattidharmakatvādataddharmabhāvī-yo 'sau sādhyasya dharmo 'nityatvaṃ sa tasmin na bhavatīti|",
  "GSP29nysvbh_u:795": "atrātmādau dṛṣṭānta utpattidharmakatvasyābhāvādanityatvaṃ na bhavatīti upalabhamānaḥ śabde vapiryayamanuminoti,",
  "GSP29nysvbh_u:796": "utpattidharmakatvasya bhāvādanityaḥ śabda iti|",
  "GSP29nysvbh_u:797": "sādharmyoktasya hetoḥ sādhyasādharmyāt taddharmabhāvī dṛṣṭānta udāharaṇam|",
  "GSP29nysvbh_u:798": "vaidharmyoktasya hetoḥ sādhyavaidharmyādataddharmabhāvī dṛṣṭānta udāharaṇam|",
  "GSP29nysvbh_u:799": "pūrvasmin dṛṣṭānte yau tau dharmauṃ sādhyasādhanabhūtau paśyati sādhye 'pi tayoḥ sādhyasādhanabhāvamanuminoti|",
  "GSP29nysvbh_u:800": "uttarasmin dṛṣṭānte yayordharmayorekasyābhāvāditarasyābhāvaṃ paśyati tayorekatarasya bhāvāditarasya bhāvaṃ sādhye 'numinotīti|",
  "GSP29nysvbh_u:801": "tadetaddhetvābhāseṣu na sambhavatītyahetavo hetvābhāsāḥ|",
  "GSP29nysvbh_u:802": "tadidaṃ hetūdāharaṇayoḥ sāmarthyaṃ paramasūkṣmaṃ duḥkhabodhaṃ paṇḍitarūpavedanīyamiti //37//",
  "GSP29nysvbh_u:803": "_____________________________________________________________________",
  "GSP29nysvbh_u:804": "********************** NySBh_1,1.38 **********************",
  "GSP29nysvbh_u:805": "NyS_1,1.38: udāharaṇāpekṣaḥ tathā iti upasaṃhāraḥ na tathā iti vā sādhyasya upanayaḥ //",
  "GSP29nysvbh_u:806": "udāharaṇāpekṣa udāharaṇatantra udāharaṇavaśaḥ|",
  "GSP29nysvbh_u:807": "vaśaḥ sāmarthyam|",
  "GSP29nysvbh_u:808": "sādhyasādharmyayukte udāharaṇe sthālyādidravyamutpattidharmakamanityaṃ dṛṣṭam,",
  "GSP29nysvbh_u:809": "tathā ca śabda utpattidharmaka iti sādhyasya śabdasyotpattidharmakatvamūpasaṃhriyate |",
  "GSP29nysvbh_u:810": "sādhyavaidharmyayuktaṃ punarudāharaṇe ātmādidravyamanutpattidharmakaṃ nityaṃ dṛṣṭam,",
  "GSP29nysvbh_u:811": "na ca tathānutpattidharmakaḥ śabda iti,",
  "GSP29nysvbh_u:812": "anutpattidharmakatvasyopasaṃhārapratiṣedhenotpattidharmakattvamupasaṃhriyate |",
  "GSP29nysvbh_u:813": "tadidamupasaṃhāradvetamudāharaṇadvaitādbhavati|",
  "GSP29nysvbh_u:814": "upasaṃhriyate aneneti copasaṃhāro veditavya iti//38//",
  "GSP29nysvbh_u:815": "_____________________________________________________________________",
  "GSP29nysvbh_u:816": "********************** NySBh_1,1.39 **********************",
  "GSP29nysvbh_u:817": "dvividhasya punarhetodvividhasya codāharaṇasyopasaṃhāradvaite ca samānam---",
  "GSP29nysvbh_u:818": "NyS_1,1.39: hetvapadeśātpratijñāyāḥ punarvacanaṃ nigamanam //",
  "GSP29nysvbh_u:819": "sādharmyokte vā vaidharmyokte vā yathodāharaṇamupasaṃhriyate tasmādutpattidharmakatvādanityaḥ śabda iti nigamanam/",
  "GSP29nysvbh_u:820": "nigamyante aneneti pratijñāhetūdāharaṇopanayā ekatreti nigamanam|",
  "GSP29nysvbh_u:821": "nigamyante samarthyante saṃbadhyante|",
  "GSP29nysvbh_u:822": "tatra sādharmyokte tāvadvetau vākyam, anityaḥ śabda iti pratijñā|",
  "GSP29nysvbh_u:823": "utpattidharmakatvāditi hetuḥ|",
  "GSP29nysvbh_u:824": "utpattidharmakaṃ sthālyādi dravyamanityamityudāharaṇam|",
  "GSP29nysvbh_u:825": "tathā cotpattidharmakaḥ śabda ityupanayaḥ|",
  "GSP29nysvbh_u:826": "tasmādutpattidharmakatvādanityaḥ śabda iti nigamanam|",
  "GSP29nysvbh_u:827": "vaidharmyokte 'pi, anityaḥ śabdaḥ|",
  "GSP29nysvbh_u:828": "utpattidharmakatvāt, anatpattidharmakamātmādi dravyaṃ nityaṃ dṛṣṭam|",
  "GSP29nysvbh_u:829": "na ca tathānutpattidharmakaḥ śabdaḥ|",
  "GSP29nysvbh_u:830": "kiṃ tarhi? utpattidharmakaḥ|",
  "GSP29nysvbh_u:831": "tasmādutpattidharmakatvādanityaḥ śabda iti//",
  "GSP29nysvbh_u:832": "avayavasamudāye ca vākye saṃbhūyetaretarābhisaṃbandhātpramāṇānyarthaṃ sādhayantīti|",
  "GSP29nysvbh_u:833": "saṃbhavastāvat,",
  "GSP29nysvbh_u:834": "śabdaviṣayā pratijñā,",
  "GSP29nysvbh_u:835": "āptopadeśasya pratyakṣānumānābhyāṃ pratisandhānādanṛṣeśca svātantryānupapatteḥ|",
  "GSP29nysvbh_u:836": "anumānaṃ hetuḥ, udāharaṇe saṃdṛśya pratipatteḥ|",
  "GSP29nysvbh_u:837": "taccodāharaṇabhāṣye vyākhyātam|",
  "GSP29nysvbh_u:838": "pratyakṣaviṣayamudāharaṇam, dṛṣṭenādṛṣṭasiddheḥ|",
  "GSP29nysvbh_u:839": "upamānamupanayaḥ,",
  "GSP29nysvbh_u:840": "tathetyupasaṃhaarāt,",
  "GSP29nysvbh_u:841": "na ca tatheti copamānadharmapratiṣedhe viparītadharmopasaṃhaarasiddheḥ|",
  "GSP29nysvbh_u:842": "sarveṣāmekārthapratipattau sāmarthyapradarśanaṃ nigamanamiti//",
  "GSP29nysvbh_u:843": "itaretarābhisaṃbandho 'pi---asatyāṃ pratijñāyāmanāśrayā hetvādayo na pravartteran|",
  "GSP29nysvbh_u:844": "asati hetau kasya sādhanabhāvaḥ pradarśyeta?",
  "GSP29nysvbh_u:845": "udāharaṇe sādhye ca kasyopasaṃhaaraḥ syāt?",
  "GSP29nysvbh_u:846": "kasya cāpadeśātpratijñāyāḥ punarvacanaṃ nigamanaṃ syāt iti?",
  "GSP29nysvbh_u:847": "asatyudāharaṇe kena sādharmyaṃ vaidharmyaṃ vā sādhyasādhanamupādīyeta?",
  "GSP29nysvbh_u:848": "kasya vā sādharmyavaśādupasaṃhaaraḥ pravarteta?",
  "GSP29nysvbh_u:849": "upanayaṃ cāntareṇa sādhye 'nupasaṃhṛtaḥ sādhako dharmo nārthaṃ sādhayet|",
  "GSP29nysvbh_u:850": "nigamanābhāve cānabhivyaktasaṃbandhānāṃ pratijñādīnāmekārthena pravartanaṃ tatheti pratipādanaṃ kasyeti//",
  "GSP29nysvbh_u:851": "athāvayavārthaḥ|",
  "GSP29nysvbh_u:852": "sādhyasya dharmasya dharmiṇā saṃbandhopapādanaṃ pratijñārthaḥ|",
  "GSP29nysvbh_u:853": "udāharaṇena samānasya viparītasya vā sādhyasya dharmasya sādhakabhāvavacanaṃ hetvarthaḥ|",
  "GSP29nysvbh_u:854": "dharmayoḥ sādhyasādhanabhāvapradarśanamekatrodāharaṇārthaḥ|",
  "GSP29nysvbh_u:855": "sādhanabhūtasya dharmasya sādhyena dharmeṇa sāmānādhikaraṇyopapādanamupanayārthaḥ|",
  "GSP29nysvbh_u:856": "udāharaṇasthayorddharmayoḥ sādhyasādhanabhāvopapattau sādhye viparītaprasaṅgapratiṣedhārthaṃ nigamanam//",
  "GSP29nysvbh_u:857": "na caitasyāṃ hetūdāharaṇapariśuddhau satyāṃ sādharmyavaidharmyābhyāṃ pratyavasthānasya vikalpājjātinigrahasthānabahutvaṃ prakramate|",
  "GSP29nysvbh_u:858": "avyavasthāpya khalu dharmayoḥ sādhyasādhanabhāvamudāharaṇe jātivādī pratyavatiṣṭhate|",
  "GSP29nysvbh_u:859": "vyavasthiteha khilu dharmayoḥ sādhyasādhanabhāve dṛṣṭāntasthe gṛhyamāṇe sādhanabhūtasya dharmasya hetutvena upādānaṃ na sādharmyamātrasya,",
  "GSP29nysvbh_u:860": "na vairdharmyamātrasya veti //39//",
  "GSP29nysvbh_u:861": "_____________________________________________________________________",
  "GSP29nysvbh_u:862": "********************** NySBh_1,1.40 **********************",
  "GSP29nysvbh_u:863": "ata ūrdhvaṃ tarko lakṣaṇīya iti athedamucyate---",
  "GSP29nysvbh_u:864": "NyS_1,1.40: avijñātatattve 'rthe kāraṇopapattitastattvajñānārthamūhastarkaḥ //",
  "GSP29nysvbh_u:865": "avijñāyamānatattve 'rthe jijñāsā tāvajjāyate jānīyemamarthamiti|",
  "GSP29nysvbh_u:866": "atha jijñāsitasya vastuno vyāhatau dharmauṃ vibhāgena vimṛśati, kiṃ svit ittthamāhosvinnetthamiti|",
  "GSP29nysvbh_u:867": "vimṛśyamānayordharmayorekataraṃ kāraṇopapattyā anujñānāti,",
  "GSP29nysvbh_u:868": "sambhavatyasmin kāraṇaṃ pramāṇaṃ heturiti|",
  "GSP29nysvbh_u:869": "kāraṇopapattyā syādevametat netaraditi//",
  "GSP29nysvbh_u:870": "tatra nidarśanam, yo 'yaṃ jñātā jñātavyamarthaṃ jānīte, taṃ tattvato jānīyeti jijñāsā|",
  "GSP29nysvbh_u:871": "sa kimutpattidharmako 'nutpattidharmakaṃ iti vimarśaḥ|",
  "GSP29nysvbh_u:872": "vimṛśyamāne 'vijñātatattve 'rthe yasya dharmasyābhyanujñākāraṇamupapadyate, tamanujānāti|",
  "GSP29nysvbh_u:873": "yadyayamanutpattidharmakaḥ tataḥ svakṛtasya karmaṇaḥ phalamanubhavati jñātā|",
  "GSP29nysvbh_u:874": "duḥkhajanmapravṛttidoṣamithyājñānānāmuttaramuttaraṃ pūrvasya pūrvasya kāraṇam,",
  "GSP29nysvbh_u:875": "uttarottarāpāye ca tadanantarābhāvādapavarga iti syātāṃ saṃsārāpavargauṃ|",
  "GSP29nysvbh_u:876": "utpattidharmake jñātari punarna syātām|",
  "GSP29nysvbh_u:877": "utpannaḥ khalu jñātā dehendriyaviṣayabuddhivedanābhiḥ saṃbadhyata iti nāsyedaṃ svakṛtasya karmaṇaḥ phalam|",
  "GSP29nysvbh_u:878": "utpannaśca bhūtvā na bhavatīti,",
  "GSP29nysvbh_u:879": "tasyāvidyamānasya niruddhasya vā svakṛtakarmaṇaḥ phalopabhogo nāsti,",
  "GSP29nysvbh_u:880": "tadevamekasyānekaśarīrayogaḥ śarīraviyogaścātyantaṃ na syāditi, yatra",
  "GSP29nysvbh_u:881": "kāraṇamanupapadyamānaṃ paśyati, tannānujānāti|",
  "GSP29nysvbh_u:882": "so 'yamevaṃlakṣaṇa ūhastarka ityucyate//",
  "GSP29nysvbh_u:883": "kathaṃ punarayaṃ tattvajñānārtho na tattvajñānameveti? anavadhāraṇāt|",
  "GSP29nysvbh_u:884": "anujānātyayamekataraṃ dharmaṃ kāraṇopapattyā,",
  "GSP29nysvbh_u:885": "na tvavadhārayati na vyavasyati na niścinoti evamevedamiti|",
  "GSP29nysvbh_u:886": "kathaṃ tattvajñānārtha iti?",
  "GSP29nysvbh_u:887": "tattvajñānaviṣayābhyanujñālakṣaṇādūhād bhāvitātprasannādanantaraṃ pramāṇasāmarthyāt tattvajñānam utpadyata ityevaṃ tattvajñānārtha iti//",
  "GSP29nysvbh_u:888": "so 'yaṃ tarkaḥ pramāṇāni pratisandadhānaḥ pramāṇābhyanujñānāt pramāṇasahito vāde 'padiṣṭa iti|",
  "GSP29nysvbh_u:889": "avijñātatattve 'rthe iti yathā so 'rtho bhavati tasya tathābhāvastattvamaviparyayo yāthātathyam //40//",
  "GSP29nysvbh_u:890": "_____________________________________________________________________",
  "GSP29nysvbh_u:891": "********************** NySBh_1,1.41 **********************",
  "GSP29nysvbh_u:892": "etasmiśca tarkaviṣaye---",
  "GSP29nysvbh_u:893": "NyS_1,1.41: vimṛśya pakṣapratipakṣābhyāmarthāvadhāraṇa nirṇayaḥ //",
  "GSP29nysvbh_u:894": "sthāpanā sādhanam, pratiṣedha upālambhaḥ|",
  "GSP29nysvbh_u:895": "tau sādhanopālambhau pakṣapratipakṣāśrayau vyatiṣaktāvanubandhena pravarttamānau pakṣapratipakṣāvityucyete|",
  "GSP29nysvbh_u:896": "tayoranyatarasya nivṛttiḥ ekatarasyāvasthānamavarjanīyamavaśyambhāvitvāt|",
  "GSP29nysvbh_u:897": "yasyāvasthānaṃ tasyārthāvadhāraṇaṃ nirṇayaḥ//",
  "GSP29nysvbh_u:898": "nedaṃ pakṣapratipakṣābhyāmarthāvadhāraṇaṃ sambhavatīti eko hi pratijñātamarthaṃ taṃ hetutaḥ sthāpayati pratiṣiddhaṃ coddharati dvitīyasya|",
  "GSP29nysvbh_u:899": "dvitīyena sthāpanāhetuśca pratiṣidhyate tasyaiva pratiṣedhahetuścoddhriyate|",
  "GSP29nysvbh_u:900": "sa nivarttate|",
  "GSP29nysvbh_u:901": "tasya nivṛttau yo 'vatiṣṭhate tenārthāvadhāraṇaṃ nirṇayaḥ//",
  "GSP29nysvbh_u:902": "ubhābhyāmevārthāvadhāraṇamityāha|",
  "GSP29nysvbh_u:903": "kayā yuktyā? ekasya saṃbhavo dvitīyasyāsambhavaḥ|",
  "GSP29nysvbh_u:904": "tāvetau sambhavāsambhavau vimarśaṃ saha nivarttayata ubhayasambhave|",
  "GSP29nysvbh_u:905": "ubhayāsambhave tvanivṛtto nimarśa iti|",
  "GSP29nysvbh_u:906": "vimṛśyeti vimarśaṃ kṛtvā|",
  "GSP29nysvbh_u:907": "so 'yaṃ vimarśaḥ pakṣapratipakṣāvavadyotya nyāyaṃ pravartayatītyupādīyata iti|",
  "GSP29nysvbh_u:908": "etacca viruddhayorekadharmisthayorbodhavyam|",
  "GSP29nysvbh_u:909": "yatra tu dharmisāmānyagatau viruddhau dharmauṃ hetutaḥ sambhavataḥ tatra samuccayaḥ,",
  "GSP29nysvbh_u:910": "hetuto 'rthasya tathābhāvopapatteḥ|",
  "GSP29nysvbh_u:911": "yathā kriyāvad dravyamiti lakṣaṇavacane yasya dravyasya kriyāyogo hetutaḥ saṃbhavati tat kriyāvat,",
  "GSP29nysvbh_u:912": "yasya na saṃbhavati tadakriyamiti|",
  "GSP29nysvbh_u:913": "ekadharmisthāyośca viruddhayoḥ dharmayorayugapadbhāvavinoḥ kālavikalpaḥ,",
  "GSP29nysvbh_u:914": "yathā tadeva dravyaṃ kriyāyuktaṃ kriyāvat,",
  "GSP29nysvbh_u:915": "anutpannoparatakriyaṃ punarakriyamiti//",
  "GSP29nysvbh_u:916": "na cāyaṃ nirṇaye niyamaḥ vimṛśyaiva pakṣapratipakṣābhyāmarthāvadhāraṇaṃ nirṇaya iti, kiṃ tarhi?",
  "GSP29nysvbh_u:917": "bhavati khalvindriyārthasannikarṣādutpannapratyakṣe 'rthāvadhāraṇaṃ nirṇaya iti,",
  "GSP29nysvbh_u:918": "parīkṣāviṣaye tu vimṛśya pakṣapratipakṣābhyāmarthāvadhāraṇaṃ nirṇayaḥ|",
  "GSP29nysvbh_u:919": "śāstre vāde ca vimarśavarjam //41//",
  "GSP29nysvbh_u:920": "//iti vātsyāyanīye nyāyabhāṣye prathamādhyāyasya prathamāhnikam//",
  "GSP29nysvbh_u:921": "_____________________________________________________________________",
  "GSP29nysvbh_u:922": "********************** NySBh_1,2.1 **********************",
  "GSP29nysvbh_u:923": "tisraḥ kathā bhavanti, vādo jalpo vitaṇḍā ceti|",
  "GSP29nysvbh_u:924": "tāsām---",
  "GSP29nysvbh_u:925": "NyS_1,",
  "GSP29nysvbh_u:926": "2.1:",
  "GSP29nysvbh_u:927": "pramāṇatarkasādhanopālambhaḥ siddhāntāviruddhaḥ pañcāvayavopapannaḥ pakṣapratipakṣaparigraho vādaḥ //",
  "GSP29nysvbh_u:928": "ekādhikaraṇasthau viruddhau dharmauṃ pakṣapratipakṣau pratyanīkabhāvāt, astyātmā nāstyātmeti|",
  "GSP29nysvbh_u:929": "nānādhikaraṇasthau viruddhāvapi na pakṣapratipakṣau, yathā nitya ātmā, anityā buddhiriti|",
  "GSP29nysvbh_u:930": "parigraho 'bhyupagamavyavasthā|",
  "GSP29nysvbh_u:931": "sodyayaṃ pakṣapratipakṣaparigraho vādaḥ|",
  "GSP29nysvbh_u:932": "tasya viśeṣaṇaṃ pramāṇatarkasādhanopālambhaḥ|",
  "GSP29nysvbh_u:933": "pramāṇatarkasādhanaḥ pramāṇatarkopālambhaśca|",
  "GSP29nysvbh_u:934": "pramāṇaistarkaṇa ca sādhanamupālambhaścāsmin kriyata iti|",
  "GSP29nysvbh_u:935": "sādhanaṃ sthāpanā|",
  "GSP29nysvbh_u:936": "upālambhaḥ pratiṣadhaḥ|",
  "GSP29nysvbh_u:937": "tau sādhanopālambhau ubhayorapi pakṣayorvyatiṣaktāvanubaddhau ca tāvad yāvadeko nivṛtta ekataro vyavasthita iti|",
  "GSP29nysvbh_u:938": "nivṛttasyopālambho vyavasthitasya sādhanamiti//",
  "GSP29nysvbh_u:939": "jalpe nigrahasthānaviniyogādvāde tatpratiṣedhaḥ|",
  "GSP29nysvbh_u:940": "tatpratiṣedhe ca kasyacidabhyanujñānārthaṃ siddhāntāviruddha iti vacanam|",
  "GSP29nysvbh_u:941": "siddhāntamabhyupetya tadvirodhī viruddha iti viruddhasya hetvābhāsasya nigrahasthānasyābhyanujñā vāde|",
  "GSP29nysvbh_u:942": "pañcāvayavopapanna iti hīnamanyatamenāpyavayavena nyūnam hetudāharaṇādhikamadhikam iti caitayorabhyanujñānārthamiti//",
  "GSP29nysvbh_u:943": "avayaveṣu pramāṇatarkāntarbhāve pṛthak pramāṇatarkagrahaṇaṃ sādhanopalambhavyatiṣaṅgajñāpanārtham|",
  "GSP29nysvbh_u:944": "anyathobhāvapi pakṣau sthāpanāhetunā pravṛttau vāda iti syāt|",
  "GSP29nysvbh_u:945": "antareṇāpi cāvayavasaṃbandhaṃ pramāṇānyarthaṃ sādhayantīti dṛṣṭam,",
  "GSP29nysvbh_u:946": "tenāpi kalpena sādhanopālambhau vāde bhavata iti jñāpayati|",
  "GSP29nysvbh_u:947": "chalajātinigrahasthānasādhanopālambho jalpa iti vacanādvinigraho jalpa iti mā vijñāyi,",
  "GSP29nysvbh_u:948": "chalajātinigrahasthānasādhanopālambha eva jalpaḥ,",
  "GSP29nysvbh_u:949": "pramāṇatarkasādhanopālambho vāda eveti sa mā vijñāyītyevamartha pṛthak pramāṇatarkagrahaṇamiti //1//",
  "GSP29nysvbh_u:950": "_____________________________________________________________________",
  "GSP29nysvbh_u:951": "********************** NySBh_1,2.2 **********************",
  "GSP29nysvbh_u:952": "NyS_1,2.2: yathoktopapannaḥ chalajātinigrahasthānasādhanopālambhaḥ jalpaḥ //",
  "GSP29nysvbh_u:953": "yathoktopapanna iti,",
  "GSP29nysvbh_u:954": "pramāṇatarkasādhanopālambhaḥ siddhāntāviruddhaḥ pañcāvayavopapannaḥ pakṣapratipakṣaparigrahaḥ|",
  "GSP29nysvbh_u:955": "chalajātinigrasthānasādhanopālambha iti,",
  "GSP29nysvbh_u:956": "chalajātinigrahasthānaiḥ sādhanamupālambhaścāsmin kriyata iti evaṃviśeṣaṇo jalpaḥ//",
  "GSP29nysvbh_u:957": "na khalu vai chalajātinigrahasthānaiḥ sādhanaṃ kasyacidarthasya sambhavati,",
  "GSP29nysvbh_u:958": "pratiṣedhārthataivaiṣāṃ sāmānyalakṣaṇe viśeṣalakṣaṇe ca śrūyate vacanavighāto 'rthavikalpopattyā chalam iti,",
  "GSP29nysvbh_u:959": "sādharmyavaigharmyābhyāṃ pratyavasthānaṃ jātiḥ",
  "GSP29nysvbh_u:960": "vipratipattirapratipattiśca nigrahasthānam iti|",
  "GSP29nysvbh_u:961": "viśeṣalakṣaṇeṣvapi yathāsvamiti|",
  "GSP29nysvbh_u:962": "na caitadvijānīyātpratiṣedhārthatayaivārthaṃ sādhayantīti,",
  "GSP29nysvbh_u:963": "chalajātinigrahasathānopālambho jalpa ityevamapyucyamāne vijñāyata etaditi//",
  "GSP29nysvbh_u:964": "pramāṇaiḥ sādhanopālambheyīśchalajātinigrahasthānānāmaṅgabhāvaḥ svapakṣarakṣaṇārthatvāt,",
  "GSP29nysvbh_u:965": "na svatantrāṇāṃ sādhanabhāvaḥ|",
  "GSP29nysvbh_u:966": "yattatpramāṇairarthasya sādhanaṃ tatra chalajātinigrasthānānāmaṅgābhāvo rakṣaṇārthatvāt|",
  "GSP29nysvbh_u:967": "tāni hi prayujyamānāni parapakṣavighāte svapakṣaṃ rakṣanti|",
  "GSP29nysvbh_u:968": "tathā coktaṃ tattvādhyavasāyasaṃrakṣaṇārthaṃ jalpavitaṇḍe bījaprarohasaṃharakṣaṇārthaṃ kaṇṭakaśākhāvaraṇavat iti|",
  "GSP29nysvbh_u:969": "yaścāsau pramāṇaiḥ pratipakṣasyopālambhastasya caitāni prayujyamānāni pratiṣedhabighātātsahakārīṇi bhavanti|",
  "GSP29nysvbh_u:970": "tadevamaṅgībhūtānāṃ chalādīnāmupādānaṃ jalpe, na svatantraṇāṃ sādhanabhāvaḥ|",
  "GSP29nysvbh_u:971": "upālambhe tu svātantrayamapyastīti // 2 //",
  "GSP29nysvbh_u:972": "_____________________________________________________________________",
  "GSP29nysvbh_u:973": "********************** NySBh_1,2.3 **********************",
  "GSP29nysvbh_u:974": "NyS_1,2.3: sa pratipakṣasthāpanāhīnaḥ vitaṇḍā //",
  "GSP29nysvbh_u:975": "sa jalpo vitaṇḍā bhavati|",
  "GSP29nysvbh_u:976": "kiṃ viśeṣaṇaḥ? pratipakṣasthāpanayā hīnaḥ|",
  "GSP29nysvbh_u:977": "yau tau samānādhikaraṇau viruddhau dharmauṃ pakṣapratipakṣāvityuktau tayorekataraṃ vaitaṇḍiko na sthāpayatīti parapakṣapratiṣedhenaiva pravarttata iti//",
  "GSP29nysvbh_u:978": "astu tarhi sa pratipakṣahīno vitaṇḍā?",
  "GSP29nysvbh_u:979": "yadvai khalu tatparapratiṣedhalakṣaṇaṃ vākyaṃ sa vaitaṇḍikasya pakṣaḥ,",
  "GSP29nysvbh_u:980": "na tvasau sādhyaṃ kaṃcidarthaṃ pratijñāya sthāpayatīti|",
  "GSP29nysvbh_u:981": "tasmādyathānyāsamevāstviti //3//",
  "GSP29nysvbh_u:982": "_____________________________________________________________________",
  "GSP29nysvbh_u:983": "********************** NySBh_1,2.4 **********************",
  "GSP29nysvbh_u:984": "hetulakṣaṇābhāvādahetavo hetusāmānyādvetuvadābhāsamānāḥ|",
  "GSP29nysvbh_u:985": "ta ime---",
  "GSP29nysvbh_u:986": "NyS_1,2.4: savyabhicāraviruddhaprakaraṇasamasādhyasamakālātītā hetvābhāsāḥ //",
  "GSP29nysvbh_u:987": "_____________________________________________________________________",
  "GSP29nysvbh_u:988": "********************** NySBh_1,2.5 **********************",
  "GSP29nysvbh_u:989": "teṣām---",
  "GSP29nysvbh_u:990": "NyS_1,2.5: anaikāntikaḥ savyabhicāraḥ //",
  "GSP29nysvbh_u:991": "vyabhicāra ekatrāvyavasthitiḥ|",
  "GSP29nysvbh_u:992": "saha vyabhicāreṇa varttate iti savyabhicāraḥ|",
  "GSP29nysvbh_u:993": "nidarśanam---nityaḥ śabdo 'sparśatvāt|",
  "GSP29nysvbh_u:994": "sparśavān kuṃmoḥ anityo dṛṣṭaḥ|",
  "GSP29nysvbh_u:995": "na ca tathā sparśavān śabdaḥ|",
  "GSP29nysvbh_u:996": "tasmādasparśatvānnityaḥ śabda",
  "GSP29nysvbh_u:997": "iti|",
  "GSP29nysvbh_u:998": "dṛṣṭānte sparśavattvamanityatvaṃ ca dharmauṃ na sādhyasādhanabhūtau gṛhyate,",
  "GSP29nysvbh_u:999": "sparśavāṃścāṇurnityaśceti|",
  "GSP29nysvbh_u:1000": "ātmādau ca dṛṣṭānte udāharaṇasādharmyātsādhyasādhanaṃ hetuḥ iti asparśatvāditi heturnityatvaṃ vyabhicarati,",
  "GSP29nysvbh_u:1001": "asparśā ca buddhiranityā ceti|",
  "GSP29nysvbh_u:1002": "evaṃ dvividhāpi dṛṣṭānte vyabhicārātsādhyasādhanabhāvo nāstīti lakṣaṇābhāvādaheturiti//",
  "GSP29nysvbh_u:1003": "nityatvamapyeko 'ntaḥ|",
  "GSP29nysvbh_u:1004": "anityatvamapyeko 'ntaḥ|",
  "GSP29nysvbh_u:1005": "ekasminnante vidyata iti aikāntiko viparyayādanaikānitakaḥ, ubhāyāntavyāpakatvāditi // 5//",
  "GSP29nysvbh_u:1006": "_____________________________________________________________________",
  "GSP29nysvbh_u:1007": "********************** NySBh_1,2.6 **********************",
  "GSP29nysvbh_u:1008": "NyS_1,2.6: siddhāntam abhyupetya tadvirodhī viruddhaḥ //",
  "GSP29nysvbh_u:1009": "taṃ viruṇaddhīti tadvirodhī, abhyupetaṃ siddhāntaṃ vyāhantīti|",
  "GSP29nysvbh_u:1010": "yathā so 'yaṃ vikāro vyakterapaiti nityatvapratiṣedhāt, na nityo vikāra upapadyate|",
  "GSP29nysvbh_u:1011": "apeto 'pi vikāro 'sti vināśapratiṣedhāt|",
  "GSP29nysvbh_u:1012": "so 'yaṃ nityatvapratiṣedhāditi heturvyakterapeto 'pi vikāro 'stītyanena svasiddhāntena virudhyate|",
  "GSP29nysvbh_u:1013": "katham? vyaktirātmalābhaḥ|",
  "GSP29nysvbh_u:1014": "upāyaḥ pracyutiḥ|",
  "GSP29nysvbh_u:1015": "yadyātmalābhātpracyuto vikāro 'sti, nityatvapratiṣedhau nopapadyate|",
  "GSP29nysvbh_u:1016": "yadvyakterapetasyāpi vikārasyāstitvam, tat khalu nityatvamiti|",
  "GSP29nysvbh_u:1017": "nityatvapratiṣedho nāma vikārasyātmalābhātpracyuteḥ upapattiḥ|",
  "GSP29nysvbh_u:1018": "yadātmalābhātpracyavate tadanityaṃ dṛṣṭam|",
  "GSP29nysvbh_u:1019": "yadasti na tadātmalābhātpracyavate|",
  "GSP29nysvbh_u:1020": "astitvaṃ cātmalābhāpracyutiriti ca viruddhāvetau dhamau na saha sambhavata iti|",
  "GSP29nysvbh_u:1021": "so 'yaṃ heturyaṃ siddhāntamāśritya pravarttate tameva vyāhantīti // 6//",
  "GSP29nysvbh_u:1022": "_____________________________________________________________________",
  "GSP29nysvbh_u:1023": "********************** NySBh_1,2.7 **********************",
  "GSP29nysvbh_u:1024": "NyS_1,2.7: yasmāt prakaraṇacintā saḥ nirṇayārthamapadiṣṭaḥ prakaraṇasamaḥ //",
  "GSP29nysvbh_u:1025": "vimarśādhiṣṭhānau pakṣapratipakṣāvubhāvanavasitau prakaraṇam|",
  "GSP29nysvbh_u:1026": "tasya cintā vimarśātprabhṛti prāṅnirṇayādyatsamīkṣaṇam,",
  "GSP29nysvbh_u:1027": "sā jijñāsā yatkṛtā sa nirṇayārthaṃ prayukta ubhayapakṣasāmyāt prakaraṇamanativartamānaḥ prakaraṇasamo nirṇayāya na prakalpate|",
  "GSP29nysvbh_u:1028": "prajñāpanaṃ tvanityaḥ śabdo nityadharmānupalabdherityanupalabhyamānanityadharmakamanityaṃ dṛṣṭaṃ sthālyādi//",
  "GSP29nysvbh_u:1029": "yantra samāno dharmaḥ saṃśayakāraṇaṃ hetutvenopādīyate, sa saṃśayasamaḥ savyabhicāra eva|",
  "GSP29nysvbh_u:1030": "yā tu vimarśasya viśeṣāpekṣitā ubhayapakṣaviśeṣānupalabdhiśca sā prakaraṇaṃ pravartayati|",
  "GSP29nysvbh_u:1031": "yathā śabde nityadharmo nopalabhyate evamanityadharmaḥ api|",
  "GSP29nysvbh_u:1032": "seyamubhayapakṣaviśeṣānupalabdhiḥ prakaraṇacintāṃ pravartayati|",
  "GSP29nysvbh_u:1033": "katham? viparyaye hi prakaraṇanivṛtteḥ|",
  "GSP29nysvbh_u:1034": "yadi nityadharmaḥ śabde gṛhyeta, na syātprakaraṇam|",
  "GSP29nysvbh_u:1035": "yadi vā anityadharmo gṛhyeta, evamapi nivartteta prakaraṇam|",
  "GSP29nysvbh_u:1036": "so 'yaṃ heturubhau pakṣau pravartayannanyatarasya nirṇayāya na prakalpate // 7//",
  "GSP29nysvbh_u:1037": "_____________________________________________________________________",
  "GSP29nysvbh_u:1038": "********************** NySBh_1,2.8 **********************",
  "GSP29nysvbh_u:1039": "NyS_1,2.8: sādhyāviśiṣṭaḥ sādhyatvāt sādhyasamaḥ //",
  "GSP29nysvbh_u:1040": "dravyaṃ chāyeti sādhyam, gatimattvāditi hetuḥ|",
  "GSP29nysvbh_u:1041": "sādhyenāviśiṣṭaḥ sādhanīyatvāt sādhyasamaḥ|",
  "GSP29nysvbh_u:1042": "ayamapyasiddhatvātsādhayavatprajñāpayitavyaḥ|",
  "GSP29nysvbh_u:1043": "sādhyaṃ tāvadetat---kiṃ puruṣavacchāyāpi gacchati āho svidāvarakadravye saṃsarpati āvaraṇasantānādasannidhisantāno 'yaṃ tejaso gṛhyata iti|",
  "GSP29nysvbh_u:1044": "sarpatā khalu dravyeṇa yo yastejobhāga āvriyate tasya tasyāsannidhirevāvicchinno gṛhyata iti|",
  "GSP29nysvbh_u:1045": "āvaraṇaṃ tu prāptipratiṣedhaḥ // 8//",
  "GSP29nysvbh_u:1046": "_____________________________________________________________________",
  "GSP29nysvbh_u:1047": "********************** NySBh_1,2.9 **********************",
  "GSP29nysvbh_u:1048": "NyS_1,2.9: kālātyayāpadiṣṭaḥ kālātītaḥ //",
  "GSP29nysvbh_u:1049": "kālātyayena yukto yasyārthaikadeśo 'padiśyamānasya sa kālātyayāpadiṣṭaḥ kālātīta ityucyate|",
  "GSP29nysvbh_u:1050": "nidarśanam nityaḥ śabdaḥ saṃyogavyaṅgyatvāda rūpavat|",
  "GSP29nysvbh_u:1051": "prāgūrddhaṃ ca vyakteravasthitaṃ rūpaṃ pradīpaghaṭasaṃyogena vyajyate,",
  "GSP29nysvbh_u:1052": "tathā ca śabdo 'pyavasthito bherīdaṇḍasaṃyogena vyajyate,",
  "GSP29nysvbh_u:1053": "dāruparaśusaṃyogena vā|",
  "GSP29nysvbh_u:1054": "tasmātsaṃyogavyaṅgyatvānnityaḥ śabda ityayamahetuḥ kālātyayāpadeśāt|",
  "GSP29nysvbh_u:1055": "vyañjakasya saṃyogasya kālaṃ na vyaṅgyasya rūpasya vyaktiratyeti|",
  "GSP29nysvbh_u:1056": "sati pradīpasaṃyoge rūpasya grahaṇaṃ bhavati, na nivṛtte saṃyoge rūpaṃ gṛhyate|",
  "GSP29nysvbh_u:1057": "nivṛtte tu dāruparaśusaṃyoge dūrasthena śabdaḥ śrūyate vibhāgakāle|",
  "GSP29nysvbh_u:1058": "seyaṃ śabdasya vyaktiḥ|",
  "GSP29nysvbh_u:1059": "saṃyogakālam atyetīti na saṃyoganimittā bhavati|",
  "GSP29nysvbh_u:1060": "kasmāt? kāraṇābhāvāddhi kāryābhāva iti|",
  "GSP29nysvbh_u:1061": "evamudāharaṇasādharmyasyābhāvādasādhanamayaṃ heturhetvābhāsa iti/",
  "GSP29nysvbh_u:1062": "avayavaviparyāsavacanaṃ na sūtrārthaḥ|",
  "GSP29nysvbh_u:1063": "kasmāt?",
  "GSP29nysvbh_u:1064": "yasya yenārthasambandho dūrasthasyāpi tasya saḥ/",
  "GSP29nysvbh_u:1065": "arthato hyasamarthānāmānantaryamakāraṇam//",
  "GSP29nysvbh_u:1066": "ityetadvacanādviparyāsenokto heturudāharaṇasādharmyāttathā vaidharmyātsādhyasādhanaṃ hetulakṣaṇa na jahāti|",
  "GSP29nysvbh_u:1067": "ajahaddhetulakṣaṇaṃ na hetvābhāso bhavatīti//",
  "GSP29nysvbh_u:1068": "avayavaviparyāsavacanamaprāpatakālam iti ca nigrahasthānamuktam|",
  "GSP29nysvbh_u:1069": "tadevedaṃ punarucyate iti, atastanna sūtrārthaḥ //9//",
  "GSP29nysvbh_u:1070": "_____________________________________________________________________",
  "GSP29nysvbh_u:1071": "********************** NySBh_1,2.10 **********************",
  "GSP29nysvbh_u:1072": "atha chalam---",
  "GSP29nysvbh_u:1073": "NyS_1,2.10: vacanavidhāto 'rthavikalpopatyā chalam //",
  "GSP29nysvbh_u:1074": "na sāmānyalakṣaṇe chalaṃ śakyamudāhartum, vibhāge tūdāharaṇāni // 10 //",
  "GSP29nysvbh_u:1075": "_____________________________________________________________________",
  "GSP29nysvbh_u:1076": "********************** NySBh_1,2.11 **********************",
  "GSP29nysvbh_u:1077": "vibhāgaśca,",
  "GSP29nysvbh_u:1078": "NyS_1,2.11: tat trividhaṃ vākchalaṃ sāmānyacchalamupacāracchalaṃ ca //",
  "GSP29nysvbh_u:1079": "_____________________________________________________________________",
  "GSP29nysvbh_u:1080": "********************** NySBh_1,2.12 **********************",
  "GSP29nysvbh_u:1081": "teṣām---",
  "GSP29nysvbh_u:1082": "NyS_1,2.12: aviśeṣābhihite 'rthe vakturabhiprāyādarthānatarakalpanā vākchalam //",
  "GSP29nysvbh_u:1083": "navakambalo 'yaṃ māṇavaka iti prayogaḥ|",
  "GSP29nysvbh_u:1084": "atra navaḥ kambalo 'syeti vakturābhiprāyaḥ|",
  "GSP29nysvbh_u:1085": "vigrahe tu viśeṣo, na samāse|",
  "GSP29nysvbh_u:1086": "tatrāyaṃ chalavādī vaktuḥ abhiprāyādavivakṣitamanyamarthaṃ nava kambalā asyeti tāvadabhihitaṃ bhavateti kalpayati|",
  "GSP29nysvbh_u:1087": "kalpayitvā cāsambhavena pratiṣedhati, eko 'sya kambalaḥ kuto nava kambalā iti|",
  "GSP29nysvbh_u:1088": "tadidaṃ sāmānyaśabde vāci nimitte chalaṃ vākchalamiti//",
  "GSP29nysvbh_u:1089": "asya pratyavasthānam---sāmānyaśabdasyānekārthatve 'nyatarābhidhānakalpanāyāṃ viśeṣavacanam|",
  "GSP29nysvbh_u:1090": "navakambala ityanekārthābhidhānam, navaḥ kambalo 'syeti, nava kambalā asyeti ca|",
  "GSP29nysvbh_u:1091": "etasminprayukte yeyaṃ kalpanā navakambalā asyetyetad bhavatābhihitam, tacca na sambhavatīti|",
  "GSP29nysvbh_u:1092": "etasyāmanyatarābhidhānakalpanāyāṃ viśeṣo vaktavyaḥ,",
  "GSP29nysvbh_u:1093": "yasmādviśeṣo 'rthaviśeṣeṣu vijñāyate 'yamartho 'nenābhihita iti|",
  "GSP29nysvbh_u:1094": "sa ca viśeṣo nāsti, tasmānmithyābhiyogamātrametaditi//",
  "GSP29nysvbh_u:1095": "prasaddhiśca loke śabdārthasambandho 'bhidhānābhidheyaniyamaniyogaḥ|",
  "GSP29nysvbh_u:1096": "asyābhidhānasyāyamartho 'bhidhena iti samānaḥ sāmānyaśabdasya, viśeṣo viśiṣṭaśabdasya|",
  "GSP29nysvbh_u:1097": "prayuktapūrvāśceme śabdā arthe prayujyante, nāprayuktapūrvāḥ|",
  "GSP29nysvbh_u:1098": "prayogaścārthasampratyayārthaḥ|",
  "GSP29nysvbh_u:1099": "arthapratyayācca vyavahāra iti|",
  "GSP29nysvbh_u:1100": "tatraivamarthagatyarthe śabdaprayoge sāmarthyātsāmānyaśabdasya prayoganiyamaḥ|",
  "GSP29nysvbh_u:1101": "ajāṃ grāmaṃ naya,",
  "GSP29nysvbh_u:1102": "sarpirādara,",
  "GSP29nysvbh_u:1103": "brāhmaṇaṃ bhojayeti sāmānyaśabdāḥ santo 'rthāvayaveṣu prayujyante,",
  "GSP29nysvbh_u:1104": "sāmarthyāt yatrārthakriyādeśanā sambhavati tatra pravartante nārthasāmānye,",
  "GSP29nysvbh_u:1105": "kriyādeśanāsambhavāt|",
  "GSP29nysvbh_u:1106": "evamayaṃ sāmānyaśabdo navakambala iti yo 'rthaḥ sambhavati navaḥ kambalo 'syeti, tatra pravartate|",
  "GSP29nysvbh_u:1107": "yasatu na sambhavati nava kambalā asyeti, tatra na pravartate|",
  "GSP29nysvbh_u:1108": "so 'yamanupapadyamānārthakalpanayā paravākyopālambhaste na kalpata iti // 12 //",
  "GSP29nysvbh_u:1109": "_____________________________________________________________________",
  "GSP29nysvbh_u:1110": "********************** NySBh_1,2.13 **********************",
  "GSP29nysvbh_u:1111": "NyS_1,2.13: sambhavato 'rthasyātisāmānyayogād asambhūtārthakalpanā sāmānyacchalam //",
  "GSP29nysvbh_u:1112": "aho khalavasau brāhmaṇo vidyācaraṇasampanna ityukte kaścidāha sambhavati brāhmaṇe vidyācaraṇasampaditi|",
  "GSP29nysvbh_u:1113": "asya vacanasya vidhāto 'rthavikalpopapattyā asambhūtārthakalpanayā kriyate yadi brāhmaṇe vidyācaraṇasampat sambhavati nanu vrātye 'pi sambhavet,",
  "GSP29nysvbh_u:1114": "vrātyo 'pi brāhmaṇaḥ,",
  "GSP29nysvbh_u:1115": "so 'pyastu vidyācaraṇasampannaḥ|",
  "GSP29nysvbh_u:1116": "yadvivakṣitamarthamāpnoti cātyeti ca tadatisāmānyam|",
  "GSP29nysvbh_u:1117": "yathā brāhmaṇatvaṃ vidyācaraṇasampadaṃ kvacidāpnoti kvacidatyetīti|",
  "GSP29nysvbh_u:1118": "sāmānyanimittaṃ chalaṃ sāmānyacchalamiti/",
  "GSP29nysvbh_u:1119": "asya ca pratyavasthānam---avivakṣitahetukasya viṣayānuvādaḥ praśaṃsārthatvād vākyasya|",
  "GSP29nysvbh_u:1120": "tadatrāsaṃbhūtārthakalpanānupapattiḥ|",
  "GSP29nysvbh_u:1121": "yathā sambhavantyasmin kṣetre śālaya iti|",
  "GSP29nysvbh_u:1122": "anirākṛtamavivakṣitaṃ ca bījajanma|",
  "GSP29nysvbh_u:1123": "pravṛttiviṣayastu kṣetraṃ praśasyate|",
  "GSP29nysvbh_u:1124": "so 'yaṃ kṣetrānuvādo, nāsmin śālayo vidhīyanta iti|",
  "GSP29nysvbh_u:1125": "bījātaṃ śālinirvṛttiḥ satī na vivakṣitā|",
  "GSP29nysvbh_u:1126": "evaṃ sambhavati brāhmaṇe vidyācaraṇasampaditi sampadviṣayo brāhmaṇatvaṃ na sampaddhetuḥ|",
  "GSP29nysvbh_u:1127": "na cātra heturvivakṣitaḥ|",
  "GSP29nysvbh_u:1128": "viṣayānuvādastvayaṃ praśaṃsārthatvād vākyasya, sati brāhmaṇatve sampaddhetuḥ samartha iti|",
  "GSP29nysvbh_u:1129": "viṣayaṃ ca praśaṃsatā vākyena yathāhetutaḥ phalanirvṛttirna pratyākhyāyate|",
  "GSP29nysvbh_u:1130": "tadevaṃ sati vacanavidhāto 'sambhūtārthakalpanayā nopapadyata iti // 13 //",
  "GSP29nysvbh_u:1131": "_____________________________________________________________________",
  "GSP29nysvbh_u:1132": "********************** NySBh_1,2.14 **********************",
  "GSP29nysvbh_u:1133": "NyS_1,2.14: dharmavikalpanirdeśe arthasadbhāvapratiṣedhaḥ upacāracchalam //",
  "GSP29nysvbh_u:1134": "abhidhānasya dharmo yathārthaprayogaḥ|",
  "GSP29nysvbh_u:1135": "dharmavikalpo 'nyatra dṛṣṭasyānyatra prayogaḥ|",
  "GSP29nysvbh_u:1136": "tasya nirdeśe dharmavikalpanirdeśe|",
  "GSP29nysvbh_u:1137": "yathā mañcāḥ krośantīti arthasadbhāvaneva pratiṣedhaḥ mañcasthāḥ puruṣāḥ krośanti,",
  "GSP29nysvbh_u:1138": "na tu mañcāḥ krośanti//",
  "GSP29nysvbh_u:1139": "kā punaratrārthavikalpopattiḥ?",
  "GSP29nysvbh_u:1140": "anyathā prayuktasyānyathārthakalpanaṃ,",
  "GSP29nysvbh_u:1141": "bhaktyā prayoge prādhānyena kalpanam upacāraviṣayaṃ chalamupacāracchalam|",
  "GSP29nysvbh_u:1142": "upacāro nītārthaḥ sahacaraṇādinimittena, atadbhāve tadvadabhidhānamupacāra iti//",
  "GSP29nysvbh_u:1143": "atra samādhiḥ---prasiddhe prayoge vakturyathābhiprāyaṃ śabdārthayorabhyanujñā pratiṣedho vā na cchandataḥ|",
  "GSP29nysvbh_u:1144": "pradhānabhūtasya śabdasya bhāktasya ca guṇabhūtasya prayoga ubhayorloke siddhaḥ|",
  "GSP29nysvbh_u:1145": "siddhe prayoge yathā vakturabhiprāyastathā śabdārthāvanujñeyau pratiṣedhyau vā na cchandataḥ|",
  "GSP29nysvbh_u:1146": "yadi vaktā pradhānaśabdaṃ prayuṅkte, yathābhūtasyābhyanujñā pratiṣedho vā na nchandataḥ|",
  "GSP29nysvbh_u:1147": "atha guṇabhūtam? tadā guṇabhūtasya|",
  "GSP29nysvbh_u:1148": "yatra tu vaktā guṇabhūtaṃ śabdaṃ prayuṅkte pradhānabhūtamabhipretya paraḥ pratiṣedhati,",
  "GSP29nysvbh_u:1149": "svamanīṣayā pratiṣedho 'sau bhavati na paropālambha iti // 14 //",
  "GSP29nysvbh_u:1150": "_____________________________________________________________________",
  "GSP29nysvbh_u:1151": "********************** NySBh_1,2.15 **********************",
  "GSP29nysvbh_u:1152": "NyS_1,2.15: vākchalam evopacāracchalaṃ tad aviśeṣāt //",
  "GSP29nysvbh_u:1153": "na vākchalādupacāracchalaṃ bhidyate, tasyāpyarthāntarakalpanāyā aviśeṣāt|",
  "GSP29nysvbh_u:1154": "ihāpi sthānyartho guṇaśabdaḥ, pradhānaśabdaḥ sathānārtha iti kalpayitvā pratiṣidhyata iti // 15 //",
  "GSP29nysvbh_u:1155": "_____________________________________________________________________",
  "GSP29nysvbh_u:1156": "********************** NySBh_1,2.16 **********************",
  "GSP29nysvbh_u:1157": "NyS_1,2.16: na tadarthāntarabhāvāt //",
  "GSP29nysvbh_u:1158": "na vākchalamevopacāracchalaṃ tasyārthasadbhāvapratiṣedhasyārthāntarabhāvāt|",
  "GSP29nysvbh_u:1159": "kutaḥ? arthāntarakalpanātaḥ|",
  "GSP29nysvbh_u:1160": "anyā hyarthāntakalpanā, anyo 'rthasadbhāvapratiṣedha iti // 16 //",
  "GSP29nysvbh_u:1161": "_____________________________________________________________________",
  "GSP29nysvbh_u:1162": "********************** NySBh_1,2.17 **********************",
  "GSP29nysvbh_u:1163": "NyS_1,2.17: aviśeṣe vā kiñcitsādharmyāt ekacchalaprasaṅgaḥ //",
  "GSP29nysvbh_u:1164": "chalasya dvitvamabhyanujñāya tritvaṃ pratiṣidhyate kiṃcitsādharmyāt|",
  "GSP29nysvbh_u:1165": "yathā cāyaṃ hetustrittvaṃ pratiṣedhati tathā",
  "GSP29nysvbh_u:1166": "dvitvamapyabhyanujñātaṃ pratiṣedhati|",
  "GSP29nysvbh_u:1167": "vidyate hi kiṃcitsādharmyānna nivartate, tritvamapi na nivartsyatīti // 17//",
  "GSP29nysvbh_u:1168": "_____________________________________________________________________",
  "GSP29nysvbh_u:1169": "********************** NySBh_1,2.18 **********************",
  "GSP29nysvbh_u:1170": "ata ūddham---",
  "GSP29nysvbh_u:1171": "NyS_1,2.18: sādharmyavaidharmyābhyāṃ pratyavasthānaṃ jātiḥ //",
  "GSP29nysvbh_u:1172": "prayukte hi hetau yaḥ prasaṅgo jāyate sā jātiḥ|",
  "GSP29nysvbh_u:1173": "sa ca prasaṅgaḥ sādharmyavaidharmyābhyā pratyavasthānamupālambhaḥ pratiṣedha iti|",
  "GSP29nysvbh_u:1174": "udāharaṇasādharmyāt sādhyasādhanaṃ hetuḥ ityasyodāharaṇavaidharmyeṇa pratyavasthānam|",
  "GSP29nysvbh_u:1175": "tathā udāharaṇavaidharmyātsādhyasādhanaṃ hetuḥ ityasyodāharaṇasādharmyeṇa pratyavasthānam|",
  "GSP29nysvbh_u:1176": "pratyanīkabhāvājjāyamāno 'rtho jātirati// 17 //",
  "GSP29nysvbh_u:1177": "_____________________________________________________________________",
  "GSP29nysvbh_u:1178": "********************** NySBh_1,2.19 **********************",
  "GSP29nysvbh_u:1179": "NyS_1,2.19: vipratipattiḥ apratipattiḥ ca nigrahasthānam //",
  "GSP29nysvbh_u:1180": "viparītā vā kutsitā vā pratipattirvipratipattiḥ|",
  "GSP29nysvbh_u:1181": "vipratipadyamānaḥ parājayaṃ prāpnoti|",
  "GSP29nysvbh_u:1182": "nigrahasthānaṃ khalu parājayaprāptiḥ|",
  "GSP29nysvbh_u:1183": "apratipattistvārambhaviṣaye 'pyanārambhaḥ|",
  "GSP29nysvbh_u:1184": "pareṇa sthāpitaṃ vā na pratiṣedhati, pratiṣedhaṃ vā noddharati|",
  "GSP29nysvbh_u:1185": "asamāsācca naite eva nigrahasthāne iti // 19 //",
  "GSP29nysvbh_u:1186": "_____________________________________________________________________",
  "GSP29nysvbh_u:1187": "********************** NySBh_1,2.20 **********************",
  "GSP29nysvbh_u:1188": "kiṃ punardṛṣṭāntavajjātinigrahasthānayorabhedo 'tha siddhāntavadbheda ityata āha---",
  "GSP29nysvbh_u:1189": "NyS_1,2.20: tadvikalpāñjātinigrahasthānabahutvam //",
  "GSP29nysvbh_u:1190": "tasya sādharmyavaidharmyābhyāṃ pratyavasthānasya vikalpājjātibahutvam,",
  "GSP29nysvbh_u:1191": "tayośca vipratipattyapratipattyovikalpānnigrahasthānabahuttvam|",
  "GSP29nysvbh_u:1192": "nānākalpo vikalpaḥ|",
  "GSP29nysvbh_u:1193": "vividho vā kalpo vikalpaḥ/",
  "GSP29nysvbh_u:1194": "tatrānanubhāṣaṇamajñānamapratibhā vikṣepo matānujñā paryanuyojyopekṣaṇamityapratipattirnigrahasthānam|",
  "GSP29nysvbh_u:1195": "śeṣastu vipratipattiriti//",
  "GSP29nysvbh_u:1196": "ta ime pramāṇādayaḥ padārthā uddiṣṭā yathoddeśaṃ ca lakṣitā yathālakṣaṇaṃ ca parīkṣiṣyanta iti trividhā cāsya",
  "GSP29nysvbh_u:1197": "śāstrasya pravṛttirveditavyeti // 20 //",
  "GSP29nysvbh_u:1198": "// vātsyāyanīye nyāyabhāṣye prathamādhyāyasya dvitīyāhnikam //",
  "GSP29nysvbh_u:1199": "samāptaścāyaṃ prathamo 'dhyāyaḥ /",
  "GSP29nysvbh_u:1200": "####################################################################",
  "GSP29nysvbh_u:1201": "śrī śrīnivāsa svāmi, śrī vināyaka svāmi, śrī sarasvatī devī,",
  "GSP29nysvbh_u:1202": "oṃ",
  "GSP29nysvbh_u:1203": "atha saṭīke nyāyabhāṣye dvitīyādhyāyasya prathamamāhnikam",
  "GSP29nysvbh_u:1204": "_____________________________________________________________________",
  "GSP29nysvbh_u:1205": "********************** NySBh_2,1.1 **********************",
  "GSP29nysvbh_u:1206": "ata ūrdhvaṃ pramāṇādiparīkṣā sā ca“vimṛśya pakṣapratipakṣābhyāmarthāvadhāraṇaṃ nirṇayaḥ 1-1-41“ityagre vimarśa eva parīkṣyate---",
  "GSP29nysvbh_u:1207": "NyS_2,1.1: samānānekadharmādhyavasāyādanyataradharmādhyavasāyādvā na saṃśaya //",
  "GSP29nysvbh_u:1208": "samānasya dharmasyādhyavasāyāt saṃśayo na dharmamātrāt,",
  "GSP29nysvbh_u:1209": "atha vā 'samānamanayordharmamupalabhe' iti dharmadharmigrahaṇe saṃśayābhāva iti,",
  "GSP29nysvbh_u:1210": "atha vā samānadharmādhyavasāyādarthāntarabhūte dharmiṇi saṃśayo 'nupapannaḥ-- na jātu rūpāsayārthāntarabhūtasyādhyavasāyādarthāntarabhūte sparśe saṃśaya iti,",
  "GSP29nysvbh_u:1211": "atha vā nādhyavasāyāt = arthāvadhāraṇād anavadhāraṇajñānaṃ saṃśaya upapadyate--- kāryakāraṇayoḥ sārūpyābhavāditi|",
  "GSP29nysvbh_u:1212": "etena“anekadharmādhyavasāyāt“iti vyākhyātam|",
  "GSP29nysvbh_u:1213": "anyataradharmādhyavasāyācca saṃśayo na bhavati-- tato hyanyatarāvadhāraṇameveti // 1 //",
  "GSP29nysvbh_u:1214": "_____________________________________________________________________",
  "GSP29nysvbh_u:1215": "********************** NySBh_2,1.2 **********************",
  "GSP29nysvbh_u:1216": "NyS_2,1.2: vipratipattyavyavasthādhyavasāyācca //",
  "GSP29nysvbh_u:1217": "na vipratipattimātrādavyavasthāmātrādvā saṃśayaḥ, kiṃ tarhi ?",
  "GSP29nysvbh_u:1218": ". vipratipattimupalabhamānasya saṃśayaḥ, evamavyavasthāyāmapīti|",
  "GSP29nysvbh_u:1219": "atha vā 'astyātmā' ityeke 'nāstyātmā' ityapare manyante ityupalabdheḥ kathaṃ saṃśayaḥ syāt ? iti|",
  "GSP29nysvbh_u:1220": "tathopalabdhiravyavasthitā anupalabdhiś cāvyavasthiteti vibhāgenādhyavasite saṃśayo nopapadyate iti // 2 //",
  "GSP29nysvbh_u:1221": "_____________________________________________________________________",
  "GSP29nysvbh_u:1222": "********************** NySBh_2,1.3 **********************",
  "GSP29nysvbh_u:1223": "NyS_2,1.3: vipratipattau ca saṃpratipatteḥ //",
  "GSP29nysvbh_u:1224": "yāṃ va vipratipattiṃ bhavān saṃśayahetuṃ manyate sā saṃpratipattiḥ-- sā hi dvayoḥ pratyanīkadharmaviṣayā,",
  "GSP29nysvbh_u:1225": "tatra yadi viprattipatteḥ saṃśayaḥ ?",
  "GSP29nysvbh_u:1226": "saṃpratipattereva saṃśaya iti // 3 //",
  "GSP29nysvbh_u:1227": "_____________________________________________________________________",
  "GSP29nysvbh_u:1228": "********************** NySBh_2,1.4 **********************",
  "GSP29nysvbh_u:1229": "NyS_2,1.4: avyavasthātmani vyavasthitatvāccāvyavasthāyāḥ //",
  "GSP29nysvbh_u:1230": "na saṃśayaḥ, yadi tāvadiyamavyavasthā ātmanyeva vyavasthitā ?",
  "GSP29nysvbh_u:1231": "vyavasthānādavyavasthā na bhavatītyanupapannaḥ saṃśayaḥ, athāvyavasthātmani na vyavasthitā ?",
  "GSP29nysvbh_u:1232": "evamatādātmyādavyavasthā na bhavatīti saṃśayābhāva iti // 4 //",
  "GSP29nysvbh_u:1233": "_____________________________________________________________________",
  "GSP29nysvbh_u:1234": "********************** NySBh_2,1.5 **********************",
  "GSP29nysvbh_u:1235": "NyS_2,1.5: tathātyantasaṃśayas taddharmasātatyopapatteḥ //",
  "GSP29nysvbh_u:1236_0": "yena kalpena bhavān samānadharmopapatteḥ saṃśaya iti manyate tena khalv atyantasaṃśayaḥ",
  "GSP29nysvbh_u:1236_1": "prasajyate-- samānadharmopapatteranucchedāt saṃśayānucchedaḥ-- nāyamataddharmā dharmī",
  "GSP29nysvbh_u:1236_2": "vimṛśyamāno gṛhyate satataṃ tu taddharmā bhavatīti // 5 //",
  "GSP29nysvbh_u:1237": "_____________________________________________________________________",
  "GSP29nysvbh_u:1238": "********************** NySBh_2,1.6 **********************",
  "GSP29nysvbh_u:1239": "asya pratiṣedhaprapañcasya saṃkṣepeṇoddhāraḥ---",
  "GSP29nysvbh_u:1240": "NyS_2,1.6: yathoktādhyavasāyādeva tadviśeṣāpekṣāt saṃśaye nāsaṃśayo nātyantasaṃśayo vā //",
  "GSP29nysvbh_u:1241": "na saṃśayānutpattiḥ saṃśayānucchedaśca prasajyate, katham ?",
  "GSP29nysvbh_u:1242": ". yattāvat-- 'samānadharmādhyavasāyaḥ saṃśayahatuḥ na samānadharmamātramiti,' evametat|",
  "GSP29nysvbh_u:1243": "kasmādevaṃ nocyate ?",
  "GSP29nysvbh_u:1244": "iti,",
  "GSP29nysvbh_u:1245": "“vaśeṣāpekṣiḥ“itivacanāt tatsiddheḥ. viśeṣasyāpekṣā = ākāṅkṣā sā cānupalabhyamāne vaśeṣe simarthā|",
  "GSP29nysvbh_u:1246": "na coktam-- 'samānadharmāpekṣaḥ' iti|",
  "GSP29nysvbh_u:1247": "samāne ca dharme kathamākāṅkṣā na bhaved yadyayamapratyakṣaḥ myāt,",
  "GSP29nysvbh_u:1248": "etena sāmarthyena vajñāyite-- 'samānadharmādhyavasāyāt' iti|",
  "GSP29nysvbh_u:1249": "upapattivacanādvā. samānadharmopapatterityucyate. na cānyā sadbhāvasaṃvedanādṛte samānadharmopapattirasti,",
  "GSP29nysvbh_u:1250": "anupalabhyamānasadbhāvo hi samāno dharmo 'vadyimānavad bhavatīti|",
  "GSP29nysvbh_u:1251": "vaṣiyaśabdena vā vaṣiyiṇaḥ pratyayasyābhidhānaṃ yathā loke 'dhūmenāgniranumīyate' ityukte 'dhūmadarśanenāgniranumīyate' itijñāyate, katham ?",
  "GSP29nysvbh_u:1252_0": ". dṛṣṭvā hi dhūmamathāgnimanuminoti nādṛṣṭe. na caṃ vākye darśanaśabdaḥ śrūyate.",
  "GSP29nysvbh_u:1252_1": "anujānāti ca vākyasyārthapratyāyakatvaṃ tena manyāmahe-- vaṣiyaśabdena vaṣiyiṇaḥ",
  "GSP29nysvbh_u:1252_2": "pratyayasyābhidhānaṃ boddhānujānāti. evamihāpi samānadharmaśabdena samānadharmādhyavasāyamāheti |",
  "GSP29nysvbh_u:1253": "yaduktam-- 'samānamanayodharmamupalabhe iti dharmadharmigrahaṇe saṃśayābhāvaḥ' iti,",
  "GSP29nysvbh_u:1254": "pūrvadṛṣṭaviṣayametatuyāvahamarthau pūrvamadrākṣaṃ tayoḥ samānaṃ dharmamupalabhe viśeṣaṃ nopalabhe iti. kathaṃ nu viśeṣaṃ paśyeyaṃ yenānyataramavadhārayeyamiti,",
  "GSP29nysvbh_u:1255": "na caitat samānadharmopalabdhau dharmadharmigrahaṇamātreṇa nivartate iti|",
  "GSP29nysvbh_u:1256": "yaccoktam-- nārthāntarādhyavasāyādanyatra saṃśaya iti. yo hyarthāntarādhyavasāyamātraṃ saṃśayahetumupādadīta sa evaṃ vācya iti|",
  "GSP29nysvbh_u:1257": "yatpunaretat-- kāryakāraṇayoḥ sārūpyābhāvāditi,",
  "GSP29nysvbh_u:1258_0": "kāraṇasya bhāvābhāvayoḥ kāryasya bhāvābhāvau kāryakāraṇayoḥ sārūpyamuyasyotpādāt",
  "GSP29nysvbh_u:1258_1": "yadutpadyate yasya cānutpādād yannotpadyate tat kāraṇaṃ kāryamitarad ityetsārūpyam",
  "GSP29nysvbh_u:1258_2": "asti ca saṃśayakāraṇe saṃśaye caitaditi |",
  "GSP29nysvbh_u:1259": "etena anekadharmādhyavasāyāditi pratiṣedhaḥ parihṛta iti|",
  "GSP29nysvbh_u:1260": "yatpunaretaduktam-- vipratipattyavyavasthādhyavasāyācca na saṃśaya iti,",
  "GSP29nysvbh_u:1261_0": "pṛthakpravādayorvyāhatamarthamupalabhe viśeṣaṃ ca na jānāmiunopalabhe yenānyataramavadhārayeyaṃ",
  "GSP29nysvbh_u:1261_1": "tatkotra viśeṣaḥ syād yenaikataramavadhārayeyamiti saṃśayo vipratipattijanitoyaṃ",
  "GSP29nysvbh_u:1261_2": "na śakyo vipratipattisaṃpratipattimātreṇa nivartayitumiti |",
  "GSP29nysvbh_u:1262": "evam upalabdhyanupalabdhyavyavasthākṛte saṃśaye veditavyamiti|",
  "GSP29nysvbh_u:1263": "yatpunaretat--“vipratipattau ca saṃpratipatteḥ3“iti,",
  "GSP29nysvbh_u:1264_0": "vipratipattiśabdasya yorthaḥ tadadhyavasāyo viśeṣāpekṣaḥ saṃśayahetustasya ca samākhyāntareṇa",
  "GSP29nysvbh_u:1264_1": "na nivṛttiḥusamāne 'dhikaraṇe vyāhatārthau pravādau vipratipattiśabdasyārthaḥ tadadhyavasāyaśca",
  "GSP29nysvbh_u:1264_2": "viśeṣāpekṣaḥ saṃśayahetuḥ na cāsya saṃpratipattiśabde samākhyāntare yojyamāne saṃśayahetutvaṃ",
  "GSP29nysvbh_u:1264_3": "nivartate. tadidamakṛtabuddhisaṃmohanamiti |",
  "GSP29nysvbh_u:1265": "yatpunaḥ“avyavasthātmani vyavasthitatvāccāvyavasthāyāḥ4“iti,",
  "GSP29nysvbh_u:1266": "saṃśayahetorarthasyāpratiṣedhāt avyavasthābhyanujñānācca nimittāntareṇa śabdāntarakalpanā vyarthā,",
  "GSP29nysvbh_u:1267": "śabdāntarakalpanā-- 'avyavasthā khalv avyavasthā na bhavati-- avyavasthātmani vyavasthitatvāditi' |",
  "GSP29nysvbh_u:1268": "nānayorupalabdhyanupalabdhyoḥ sadasadviṣayatvaṃ viśeṣāpekṣaṃ saṃśayaheturna bhavatīti pratiṣidhyate|",
  "GSP29nysvbh_u:1269": "yāvatā cāvyavasthātmani vyavasthitā na tāvatātmānaṃ jahāti tāvatā hyanujñātā bhavatyavyavasthā,",
  "GSP29nysvbh_u:1270": "evamiyaṃ kriyamāṇāpi śabdāntarakalpanā nārthāntaraṃ sādhayatīti|",
  "GSP29nysvbh_u:1271": "yatpunaretat-- “tathātyantasaṃśayastaddharmasātatyopapatteḥ5“iti,",
  "GSP29nysvbh_u:1272": "nāyaṃ samānadharmādibhya eva saṃśayaḥ|",
  "GSP29nysvbh_u:1273": "kiṃ tarhi ?. tadviṣayādhyavasāyād viśeṣasmṛtisahitāt iti. ato nātyantasaṃśaya iti|",
  "GSP29nysvbh_u:1274_0": "“anyataradharmādhyavasāyādvā na saṃśayaḥ“iti. tanna yuktam-- viśeṣāpekṣo vimarśaḥ",
  "GSP29nysvbh_u:1274_1": "saṃśayaḥ itivacanāt. viśeṣaścānyataradharmo na tasminn adhyavasīyamāne viśeṣāpekṣā",
  "GSP29nysvbh_u:1274_2": "saṃbhavatīti // 6 //",
  "GSP29nysvbh_u:1275": "_____________________________________________________________________",
  "GSP29nysvbh_u:1276": "********************** NySBh_2,1.7 **********************",
  "GSP29nysvbh_u:1277": "NyS_2,1.7: yatra saṃśayastatraivamuttarottaraprasaṅgaḥ //",
  "GSP29nysvbh_u:1278": "yatra yatra saṃśayapūrvikā parīkṣā śāstre kathāyāṃ vā tatra tatraivaṃ saṃśaye pareṇa pratiṣiddhe samādhirvācya iti,",
  "GSP29nysvbh_u:1279": "ataḥ sarvaparīkṣāvyāpitvāt prathamaṃ saṃśayaḥ parīkṣita iti // 7 //",
  "GSP29nysvbh_u:1280": "_____________________________________________________________________",
  "GSP29nysvbh_u:1281": "********************** NySBh_2,1.8 **********************",
  "GSP29nysvbh_u:1282": "atha pramāṇaparīkṣā---",
  "GSP29nysvbh_u:1283": "NyS_2,1.8: pratyakṣādīnāmaprāmāṇyam-- traikālyāsiddheḥ //",
  "GSP29nysvbh_u:1284": "pratyakṣādīnāṃ pramāṇyaṃ nāsti-- traikālyāsiddheḥupūrvāparasahabhāvānupapatteriti // 8 //",
  "GSP29nysvbh_u:1285": "_____________________________________________________________________",
  "GSP29nysvbh_u:1286": "********************** NySBh_2,1.9 **********************",
  "GSP29nysvbh_u:1287": "atha sāmānyavacanasyārthavibhāgaḥ---",
  "GSP29nysvbh_u:1288": "NyS_2,1.9: pūrvaṃ hi pramāṇasiddhau nendriyārthasaṃnikarṣāt pratyakṣotpattiḥ //",
  "GSP29nysvbh_u:1289": "gandhādiviṣayaṃ jñānaṃ pratyakṣaṃ tad yadi pūrvaṃ paścād gandhādīnāṃ siddhiḥ ?",
  "GSP29nysvbh_u:1290": "nedaṃ gandhādi saṃnikarṣādutpadyate iti // 9 //",
  "GSP29nysvbh_u:1291": "_____________________________________________________________________",
  "GSP29nysvbh_u:1292": "********************** NySBh_2,1.10 **********************",
  "GSP29nysvbh_u:1293": "NyS_2,1.10: paścātsiddhau na pramāṇebhyaḥ prameyasiddhiḥ // 10 //",
  "GSP29nysvbh_u:1294": "asati pramāṇe kena pramīyamāṇo 'rthaḥ prameyaḥ syāt ?",
  "GSP29nysvbh_u:1295": ", pramāṇena khalu pramīyamāṇo 'rthaḥ prameyam ityetat sidhyati //",
  "GSP29nysvbh_u:1296": "_____________________________________________________________________",
  "GSP29nysvbh_u:1297": "********************** NySBh_2,1.11 **********************",
  "GSP29nysvbh_u:1298": "NyS_2,1.11: yugapatsiddhau pratyarthaniyatatvāt kramavṛttitvābhāvo buddhīnām //",
  "GSP29nysvbh_u:1299": "yadi pramāṇaṃ prameyaṃ ca yugapad bhavataḥ ?",
  "GSP29nysvbh_u:1300_0": "evamapi gandhādiṣvindriyārtheṣu jñānāni pratyarthaniyatāni yugapad saṃbhavantīti",
  "GSP29nysvbh_u:1300_1": "jñānānāṃ pratyarthaniyatatvāt kramavṛttitvābhāvaḥuyā imā buddhayaḥ krameṇārtheṣu",
  "GSP29nysvbh_u:1300_2": "vartante tāsāṃ kramavṛttitvaṃ na saṃbhavatīti |",
  "GSP29nysvbh_u:1301": "vyāghātaśca-- “yugapad jñānānutpattirmanaso liṅgam 1-1-26“iti,",
  "GSP29nysvbh_u:1302": "etāvāṃśca pramāṇaprameyayoḥ sadbhāvaviṣayaḥ sa cānupapanna iti,",
  "GSP29nysvbh_u:1303": "tasmāt pratyakṣādīnāṃ pramāṇatvaṃ na saṃbhavatīti // 11 //",
  "GSP29nysvbh_u:1304_0": "asya samādhiḥ--- upalabdhihetorupalabdhiviṣayasya cārthasya pūrvāparasahabhāvā- 'niyamād",
  "GSP29nysvbh_u:1304_1": "yathādarśanaṃ vibhāgavacanam2. kvacidupalabdhihetuḥ pūrvaṃ paścādupalabdhiviṣayo",
  "GSP29nysvbh_u:1304_2": "yathādityasya prakāśaḥ,",
  "GSP29nysvbh_u:1305": "utpadyamānānāṃ kvacit pūrvamupalabdhiviṣayaḥ paścādupalabdhiheturyathāvasthitānāṃ pradīpaḥ,",
  "GSP29nysvbh_u:1306_0": "kvacidupalabdhiheturupalabdhiviṣayaśca saha bhavato yathā dhūmenāgnergrahaṇamiti /",
  "GSP29nysvbh_u:1306_1": "upalabdhihetuśca pramāṇaṃ prameyaṃ tūpalabdhiviṣayaḥ / evaṃ pramāṇaprameyayoḥ pūrvāparasahabhāve",
  "GSP29nysvbh_u:1306_2": "'niyate yathārtho dṛśyate tathā vibhajya vacanīya iti,",
  "GSP29nysvbh_u:1307_0": "tatraikāntena pratiṣedhānupapattiḥ-- sāmānyena khalu vibhajya pratiṣedha ukta iti /",
  "GSP29nysvbh_u:1307_1": "samākhyāhetosraikālyayogāt tathābhūtā samākhyā3. yatpunaridam-- 'paścātsiddhauuasati",
  "GSP29nysvbh_u:1307_2": "pramāṇe prameyaṃ na sidhyati-- pramāṇena pramīyamāṇo 'rthaḥ prameyamiti vijñāyate' iti,",
  "GSP29nysvbh_u:1308_0": "pramāṇamityetasyāḥ samākhyāyā upalabdhihetutvaṃ nimittaṃ tasya traikālyayogaḥ-- 'upalabdhimakārṣīt'",
  "GSP29nysvbh_u:1308_1": "'upalabdhiṃ karoti' 'upalabdhiṃ kariṣyati' iti samākhyāhetoḥ traikālyayogāt samākhyā tathābhūtā,",
  "GSP29nysvbh_u:1309": "pramito 'nenārthaḥ pramīyate pramāsyate iti pramāṇam. pramitaṃ pramīyate pramāsyate iti ca prameyam,",
  "GSP29nysvbh_u:1310": "evaṃ sati bhaviṣyatyasmin hetuta upalabdhiḥupramāsyate 'yamarthaḥ prameyamidam ityetatsarvaṃ bhavatīti|",
  "GSP29nysvbh_u:1311": "traikālyānabhyanujñāne ca vyavahārānupapa4ttiḥ. yaścaivaṃ nābhyanujānīyāt tasya 'pācakamānaya pakṣyati' 'lāvakamānaya laviṣyatītivyavahāro nopapadyate iti|",
  "GSP29nysvbh_u:1312": "“pratyakṣādīnāmaprāmāṇyaṃ traikālyāsiddheḥ 2-1-8“ityevamādivākyaṃ pramāṇapratiṣedhaḥ. tatrāyaṃ praṣṭavyaḥ- athānena pratiṣedhena bhavatā kiṃ kriyate iti,",
  "GSP29nysvbh_u:1313": "kiṃ saṃbhavo nivartyate ?",
  "GSP29nysvbh_u:1314": "athāsaṃbhāvo jñāpyate ?",
  "GSP29nysvbh_u:1315": "iti, tad yadi saṃbhavo nivartyate ?",
  "GSP29nysvbh_u:1316": "sati saṃbhave pratyakṣādīnāṃ pratiṣedhānupapattiḥ, athāsaṃbhavo jñāpyate ?",
  "GSP29nysvbh_u:1317": "pramāṇalakṣaṇaṃ prāptastarhi pratiṣedhaḥ-- pramāṇāsaṃbhavasyopalabdhihetutvāditi // 11 //",
  "GSP29nysvbh_u:1318": "_____________________________________________________________________",
  "GSP29nysvbh_u:1319": "********************** NySBh_2,1.12 **********************",
  "GSP29nysvbh_u:1320": "kiṃ cātaḥ---",
  "GSP29nysvbh_u:1321": "NyS_2,1.12: traikālyāsiddheḥ pratiṣedhānupapattiḥ //",
  "GSP29nysvbh_u:1322": "asya tu vibhāgaḥ-- pūrvaṃ hi pratiṣedhasiddhāvasati pratiṣedhye kimanena pratiṣidhyate ?",
  "GSP29nysvbh_u:1323": ",",
  "GSP29nysvbh_u:1324": "paścāt siddhau pratiṣedhāsiddhiḥ- pratiṣedhābhāvāditi,",
  "GSP29nysvbh_u:1325": "yūgapatsiddhau pratiṣedhyasiddhyabhyanujñānādanarthakaḥ pratiṣedha iti,",
  "GSP29nysvbh_u:1326": "pratiṣedhalakṣaṇe ca vākye 'nupapadyamāne siddhaṃ pratyakṣādīnāṃ pramāṇatvamiti // 12 //",
  "GSP29nysvbh_u:1327": "_____________________________________________________________________",
  "GSP29nysvbh_u:1328": "********************** NySBh_2,1.13 **********************",
  "GSP29nysvbh_u:1329": "NyS_2,1.13: sarvapramāṇapratiṣedhācca pratiṣedhānupapattiḥ //",
  "GSP29nysvbh_u:1330": "katham ?",
  "GSP29nysvbh_u:1331": ". “traikālyāsiddheḥ“ityasya hetoryadyudāharaṇamupādīyate ?",
  "GSP29nysvbh_u:1332": "hetvarthasya sādhakatvaṃ dṛṣṭānte darśayitavyamiti. na ca tarhi pratyakṣādīnāmaprāmāṇyam,",
  "GSP29nysvbh_u:1333": "atha pratyakṣādīnāmaprāmāṇyam ?",
  "GSP29nysvbh_u:1334": ". upādīyamānamapyudāharaṇaṃ nārthaṃ sādhayiṣyatīti. soyaṃ sarvapramāṇairvyāhato heturahetuḥ-- “siddhāntamabhyupetya tadvirodhī viruddhaḥ 1-2-6“iti,",
  "GSP29nysvbh_u:1335": "vākyārtho hyasya siddhāntaḥ sa ca vākyārthaḥ-- 'pratyakṣādīni nārthaṃ sādhayanti' iti. idaṃ cāvayavānāmupādānamarthasya sādhanāyeti/ atha nopādīyate?",
  "GSP29nysvbh_u:1336": "apradarśitahetvarthasya dṛṣṭānte na sādhakatvamiti pratiṣedho nopapadyate-- hetutvāsiddheriti // 13 //",
  "GSP29nysvbh_u:1337": "_____________________________________________________________________",
  "GSP29nysvbh_u:1338": "********************** NySBh_2,1.14 **********************",
  "GSP29nysvbh_u:1339": "NyS_2,1.14: tatprāmāṇye vā na sarvapramāṇavipratiṣedhaḥ //",
  "GSP29nysvbh_u:1340_0": "pratiṣedhalakṣaṇe svavākye teṣāmavayavāśritānāṃ pratyakṣādīnāṃ prāmāṇye 'bhyanujñāyamāne",
  "GSP29nysvbh_u:1340_1": "paravākyepyavayavāśritānāṃ prāmāṇyaṃ prasajyate-- aviśeṣāditi. evaṃ ca na sarvāṇi",
  "GSP29nysvbh_u:1340_2": "pramāṇāni pratiṣidhyante iti /“vipratiṣedhaḥ“iti vītyayamupasargaḥ saṃpratipattyarthe",
  "GSP29nysvbh_u:1340_3": "navyāghāte-- arthābhāvāditi // 14 //",
  "GSP29nysvbh_u:1341": "_____________________________________________________________________",
  "GSP29nysvbh_u:1342": "********************** NySBh_2,1.15 **********************",
  "GSP29nysvbh_u:1343": "NyS_2,1.15: traikālyāpratiṣedhaśca śabdādātodyasiddhivattatsiddheḥ //",
  "GSP29nysvbh_u:1344": "kimarthaṃ punaridamucyate ?",
  "GSP29nysvbh_u:1345_0": "pūrvoktanibandhanārtham. yattāvat pūrvoktam-- 'upalabdhihetorupalabdhiviṣayasya cārthasya",
  "GSP29nysvbh_u:1345_1": "pūrvāparasahabhāvāniyamād yathādarśanaṃ vibhāgavacanam' iti taditaḥ samuttthānaṃ yathā vijñāyeta |",
  "GSP29nysvbh_u:1346": "aniyamadarśī khalvayaṃ krṛṣirniyamena pratiṣedhaṃ pratyācaṣṭe-- traikālyasya cāyuktaḥ pratiṣedha iti|",
  "GSP29nysvbh_u:1347": "tatraikāṃ vidhāmudāharati-- śabdādātodyasiddhivaditi,",
  "GSP29nysvbh_u:1348_0": "yathā paścāt siddhena śabdane pūrvasiddhamātodyamanumīyate. sādhyaṃ cātodyaṃ sādhanaṃ",
  "GSP29nysvbh_u:1348_1": "ca śabdaḥ. antarhite hyātodye svanato 'numānaṃ bhavatīti-- vīṇā vādyate veṇuḥ pūryate",
  "GSP29nysvbh_u:1348_2": "iti svanaviśeṣeṇātodyaviśeṣaṃ pratipadyate. tathā pūrvasiddhamupalabdhiviṣayaṃ paścātsiddhenopalabdhihetunā",
  "GSP29nysvbh_u:1348_3": "pratipadyate iti. nidarśanārthatvāccāsya śeṣayorvidhayoryathoktamudāharaṇaṃ veditavyamiti |",
  "GSP29nysvbh_u:1349": "kasmāt punariha tannocyate pūrvoktamupapādyate ?",
  "GSP29nysvbh_u:1350": "iti, sarvathā tāvadayamarthaḥ prakāśayitavyaḥ sa iha vā prakāśyeta tatra vā na kaścidviśeṣa iti|",
  "GSP29nysvbh_u:1351_0": "pramāṇaṃ prameyamiti ca samākhyā samāveśena vartate-- samākhyānimittavaśāt. samākhyānimittaṃ",
  "GSP29nysvbh_u:1351_1": "tūpalabdhisādhanaṃ pramāṇam upalabdhiviṣayaśca prameyamiti. yadā copalabdhiviṣayaḥ",
  "GSP29nysvbh_u:1351_2": "kvacidupalabdhisādhanaṃ bhavati tadā pramāṇaṃ prameyamiti caiko 'rtho 'bhidhīyate // 15 //",
  "GSP29nysvbh_u:1352": "_____________________________________________________________________",
  "GSP29nysvbh_u:1353": "********************** NySBh_2,1.16 **********************",
  "GSP29nysvbh_u:1354": "asyārthasyāvadyotanārthamidamucyate---",
  "GSP29nysvbh_u:1355": "NyS_2,1.16: prameyatā ca tulāprāmāṇyavat //",
  "GSP29nysvbh_u:1356": "gurutvaparimāṇajñānasādhanaṃ tulā pramāṇam. jñānaviṣayo gurudravyaṃ suvarṇādi prameyam. yadā (ca)",
  "GSP29nysvbh_u:1357": "suvarṇādinā tulāntaraṃ vyavasthāpyate tadā tulāntarapratipattau suvarṇādi pramāṇaṃ tulāntaraṃ prameyamiti,",
  "GSP29nysvbh_u:1358": "evamanavayavena tantrārtha uddiṣṭo veditavyaḥ-- ātmā tāvadupalabidhaviṣayatvāt prameye paripaṭhitaḥ upalabdhau ca svātantryāt pramātā,",
  "GSP29nysvbh_u:1359": "buddhirupalabdhisādhanatvāt pramāṇam. upalabdhiviṣayatvāt prameyam. ubhayābhāvāt pramitiḥ evamarthaviśeṣe samākhyāsamāveśo yojyaḥ|",
  "GSP29nysvbh_u:1360": "tathā ca kārakaśabdā nimittavaśāt samāveśena vartante iti. 'vṛkṣastiṣṭhatīti svasthitau svātantryāt kartā,",
  "GSP29nysvbh_u:1361_0": "'vṛkṣaṃ paśyatītidarśanenāptumiṣyamāṇatvāt karma. 'vṛkṣeṇa candramasaṃ jñāpayatīti",
  "GSP29nysvbh_u:1361_1": "jñāpakasya sādhakatamatvāt karaṇam. 'vṛkṣāyodakamāsiñcatīti āsicyamānenodakena vṛkṣamabhipraitīti",
  "GSP29nysvbh_u:1361_2": "saṃpradānam. 'vṛkṣāt parṇaṃ patatīti “dhruvamapāye 'pādānam” ityapādānam. 'vṛkṣe",
  "GSP29nysvbh_u:1361_3": "vayāṃsi santīti “ādhāro 'dhikaraṇam” ityadhikaraṇam,",
  "GSP29nysvbh_u:1362": "evaṃ ca sati ca dravyamātraṃ kārakaṃ na vā kriyāmātram|",
  "GSP29nysvbh_u:1363": "kiṃ tarhi ?",
  "GSP29nysvbh_u:1364": "kriyāsādhanaṃ kriyāviśeṣayuktaṃ kārakam--- yat kriyāsādhanaṃ svatantraḥ sa kartā. na dravyamātraṃ na kriyāmātram,",
  "GSP29nysvbh_u:1365": "kriyayā vyāptumiṣyamāṇatamaṃ karma. na dravyamātraṃ na kriyāmātram,",
  "GSP29nysvbh_u:1366": "evaṃ sādhakatamādiṣvapi,",
  "GSP29nysvbh_u:1367": "evaṃ ca kārakānvākhyānaṃ yathaivopapattita evaṃ lakṣaṇataḥ kārakānvākhyānamapi na dravyamātreṇa na kriyayā vā|",
  "GSP29nysvbh_u:1368": "kiṃ tarhi ?",
  "GSP29nysvbh_u:1369": ". kriyāsādhane kriyāviśeṣayukta iti,",
  "GSP29nysvbh_u:1370_0": "kāparakaśabdaścāyaṃ pramāṇaṃ prameyamiti sa ca kārakadharmaṃ na hātumarhati. asti",
  "GSP29nysvbh_u:1370_1": "bho kārakaśabdānāṃ nimittavaśāt samāveśaḥ pratyakṣādīni ca pramāṇāni-- upalabdhihetutvāt.",
  "GSP29nysvbh_u:1370_2": "prameyaṃ ca-- upalabdhiviṣayatvāt,",
  "GSP29nysvbh_u:1371_0": "saṃvedyāni pratyakṣādīni pramāṇāni ca-- 'pratyakṣeṇopalabhe anumānenopalabhe upamānenopalabhe",
  "GSP29nysvbh_u:1371_1": "āgamenopalabhe. pratyakṣaṃ me jñānam ānumānikaṃ me jñānam aupamānikaṃ me jñānam āgamikaṃ",
  "GSP29nysvbh_u:1371_2": "me jñānam' iti viśeṣā gṛhyante,",
  "GSP29nysvbh_u:1372": "lakṣaṇataśca jñāpyamānāni jñāyante viśeṣeṇa-- 'indriyārthasaṃnikarṣotpannaṃ jñānam' ityevamādinā // 16 //",
  "GSP29nysvbh_u:1373": "seyamupalabdhiḥ pratyakṣādiviṣayā kiṃ pramāṇāntarataḥ ?",
  "GSP29nysvbh_u:1374": "athāntareṇa pramāṇam = asādhanā ?",
  "GSP29nysvbh_u:1375": "iti, kaścātra viśeṣaḥ ?,",
  "GSP29nysvbh_u:1376": "_____________________________________________________________________",
  "GSP29nysvbh_u:1377": "********************** NySBh_2,1.17 **********************",
  "GSP29nysvbh_u:1378": "NyS_2,1.17: pramāṇataḥ siddheḥ pramāṇānāṃ pramāṇāntarasiddhiprasaṅgaḥ //",
  "GSP29nysvbh_u:1379": "yadi pratyakṣādīni pramāṇenopalabhyante ?",
  "GSP29nysvbh_u:1380": "yena pramāṇenopalabhyante tat pramāṇāntaramastīni pramāṇāntarasadbhāvaḥ prasajyate ityanavasthāmāha-- tasyāpyanyena tasyāpyanyeneti,",
  "GSP29nysvbh_u:1381": "na cānavasthā śakyānujñātum-- anupapatteriti // 17 //",
  "GSP29nysvbh_u:1382": "_____________________________________________________________________",
  "GSP29nysvbh_u:1383": "********************** NySBh_2,1.18 **********************",
  "GSP29nysvbh_u:1384": "NyS_2,1.18: tadvinivṛttarvā pramāṇasiddhivat prameyasiddhi //",
  "GSP29nysvbh_u:1385": "yadi pratyakṣādyupalabdhau pramāṇāntaraṃ nivartate ?",
  "GSP29nysvbh_u:1386": "ātmetyupalabdhāvapi pramāṇāntaraṃ nivartsyati-- aviśeṣāt. evaṃ ca sarvapramāṇavilopa iti // 18 //",
  "GSP29nysvbh_u:1387": "_____________________________________________________________________",
  "GSP29nysvbh_u:1388": "********************** NySBh_2,1.19 **********************",
  "GSP29nysvbh_u:1389": "ata āha---",
  "GSP29nysvbh_u:1390": "NyS_2,1.19: na pradīpaprakāśasiddhivat tatsiddheḥ //",
  "GSP29nysvbh_u:1391": "yathā pradīpaprakāśaḥ pratyakṣāṅgatvād dṛśyadarśane pramāṇaṃ sa ca pratyakṣāntareṇa",
  "GSP29nysvbh_u:1392": "cakṣuṣaḥ saṃnikarṣeṇa gṛhyate,",
  "GSP29nysvbh_u:1393": "pradīpabhāvābhāvayordarśanasya tathābhāvād darśanaheturanumīyate. 'tamasi pradīpamupādadīthāḥ' ityāptopadeśenāpi pratipadyate,",
  "GSP29nysvbh_u:1394": "evaṃ pratyakṣādīnāṃ yathādarśanaṃ pratyakṣādibhirevopasabdhiḥ|",
  "GSP29nysvbh_u:1395_0": "indriyāṇi tāvat svaviṣayagrahaṇenaivānumīyante. arthāḥ pratyakṣato gṛhyante. indriyārthasaṃnikarṣāstvāvaraṇena",
  "GSP29nysvbh_u:1395_1": "liṅgenānumīyante. indriyārthasaṃnikarṣotpannaṃ jñānamātmamanasoḥ saṃyogaviśeṣādātmasamavāyācca",
  "GSP29nysvbh_u:1395_2": "sukhādivad gṛhyate. evaṃ pramāṇaviśeṣo vibhajya vacanīyaḥ |",
  "GSP29nysvbh_u:1396_0": "yathā ca dṛśyaḥ san pradīpaprakāśo dṛśyāntarāṇāṃ darśanaheturiti dṛśyadarśanavyavasthāṃ",
  "GSP29nysvbh_u:1396_1": "labhate evaṃ prameyaṃ sat kiñcidarthajātamupalabdhihetutvāt pramāṇaprameyavyavasthāṃ labhate,",
  "GSP29nysvbh_u:1397": "seyaṃ pratayakṣādibhireva pratyakṣādīnāṃ yathādarśanamupalabdhirna pramāṇāntarato na ca pramāṇamanteraṇa niḥsādhaneti //",
  "GSP29nysvbh_u:1398": "tanaiva tasyāgrahaṇamiti cet ? na-- arthabhedasya lakṣaṇasāmānyāt5|",
  "GSP29nysvbh_u:1399": "pratyakṣādīnāṃ pratyakṣādibhireva grahaṇamityayuktam-- anyena hyanyasya grahaṇaṃ dṛṣṭamiti,",
  "GSP29nysvbh_u:1400": "na-- arthabhedasya lakṣaṇasāmānyātupratyakṣalakṣaṇenānekorthaḥ saṃgṛhītastatra kena cit kasyacid grahaṇamityadoṣaḥ,",
  "GSP29nysvbh_u:1401": "evamanumānādiṣvapīti,",
  "GSP29nysvbh_u:1402": "yathoddhṛtenodakenāśayasthasya grahaṇamiti //",
  "GSP29nysvbh_u:1403": "jñātṛmanasośca darśanāt6|",
  "GSP29nysvbh_u:1404": "'ahaṃ sukhī ahaṃ duḥkhī ca' iti tenaiva jñātrā tasyaiva grahaṇaṃ dṛśyate.“",
  "GSP29nysvbh_u:1405": "yugapajjñānānutpattirmanaso liṅgam“",
  "GSP29nysvbh_u:1406": "iti ca tenaiva manasā tasyaivānumānaṃ dṛśyate,",
  "GSP29nysvbh_u:1407": "jñāturjñeyasya cābhedo grahaṇasya grāhyasya cābheda iti //",
  "GSP29nysvbh_u:1408": "nimittabhedo 'treti cet ? samānam7|",
  "GSP29nysvbh_u:1409": "na nimittāntareṇa vinā jñātātmānaṃ jānīte. na ca nimittāntareṇa vinā manasā mano gṛhyate iti, samānametat |",
  "GSP29nysvbh_u:1410": "pratyakṣādibhiḥ pratyakṣādīnāṃ grahaṇam ityatrāpyarthabhedo na gṛhyate iti //",
  "GSP29nysvbh_u:1411": "pratyakṣādīnāṃ cāviṣayasyānupapatteḥ8|",
  "GSP29nysvbh_u:1412": "yadi syāt kiñcidarthajātaṃ pratyakṣādīnāmaviṣayaḥ yat pratyakṣādibhirna śakyaṃ grahītuṃ tasya grahaṇāya pramāṇāntaramupādīyeta tattu na śakyaṃ kenacidupapādayatumiti,",
  "GSP29nysvbh_u:1413": "pratayakṣādīnāṃ yathādarśanamevedaṃ saccāsacca sarvaṃ viṣaya iti //",
  "GSP29nysvbh_u:1414": "kecittu dṛṣṭāntamaparigṛhītaṃ hetunā |",
  "GSP29nysvbh_u:1415_0": "viśeṣahetumantareṇa sādhyasādhanāyopādadate yathā pradīpaprakāśaḥ pradīpāntaraprakāśamantareṇa",
  "GSP29nysvbh_u:1415_1": "gṛhyate tathā pramāṇāni pramāṇāntaramantareṇa gṛhyante iti. sa cāyam--- kva cinnivṛttidarśanādanivṛttidarśanācca kva cidanekāntaḥ9 |",
  "GSP29nysvbh_u:1416": "yathāyaṃ prasaṅgo nivṛttidarśanāt pramāṇasādhanāyopādīyate evaṃ prameyasādhanāyāpyupādeyaḥ-- aviśeṣahetutvāt,",
  "GSP29nysvbh_u:1417": "yathā sthālyādirūpagrahaṇe pradīpaprakāśaḥ prameyasādhanāyopādīyate evaṃ pramāṇa sādhanāyāpyupādeyaḥ-- viśeṣahetvabhāvāt,",
  "GSP29nysvbh_u:1418": "soyaṃ viśeṣahetuparigrahamantareṇa dṛṣṭānta ekasmin pakṣe upādeyo na pratipakṣe ityanekāntaḥ |",
  "GSP29nysvbh_u:1419": "ekasmiṃśca pakṣe dṛṣṭānta ityanekāntaḥ- viśeṣahetvabhāvāditi //",
  "GSP29nysvbh_u:1420": "viśeṣahetuparigrahe sati upasaṃhārābhyanujñānādapratiṣedhaḥ10|",
  "GSP29nysvbh_u:1421": "viśeṣahetuparigṛhītastu dṛṣṭānta ekasmin pakṣe upasaṃhiyamāṇo na śakyo 'nanujñātum evaṃ ca sati 'anekāntaḥ' ityayaṃ pratiṣedho na bhavati|",
  "GSP29nysvbh_u:1422": "pratyakṣādīnāṃ pratyakṣādibhirupalabdhāv anavastheticet ?",
  "GSP29nysvbh_u:1423": "na-- saṃvidviṣaya- nimittānāmupalabdhyā vyavahāropapa11tteḥ|",
  "GSP29nysvbh_u:1424_0": "pratyakṣeṇārthamupalabhe anumānenārthamupalabhe upamānenārthamupalabhe āgamenārthamupalabhe",
  "GSP29nysvbh_u:1424_1": "iti. pratyakṣaṃ me jñānam ānumānikaṃ me jñānam aupamānikaṃ me jñānam āgamikaṃ me",
  "GSP29nysvbh_u:1424_2": "jñānamiti saṃvidviṣayaṃ saṃvinnimittaṃ copalabhamānasya dharmārthasukhāpavargaprayojanaḥ",
  "GSP29nysvbh_u:1424_3": "tatpratyanīkaparivarjanaprayojananaśca vyavahāra upapadyate soyaṃ tāvatyaiva nirvartate.",
  "GSP29nysvbh_u:1424_4": "na cāsti vyavahārāntaramanavasthāsādhanīyaṃ yena prayukto 'navasthāmupādadīteti // 19 //",
  "GSP29nysvbh_u:1425": "_____________________________________________________________________",
  "GSP29nysvbh_u:1426": "********************** NySBh_2,1.20 **********************",
  "GSP29nysvbh_u:1427": "sāmānyena pramāṇāni parīkṣya viśeṣeṇa parīkṣyante, tatra---",
  "GSP29nysvbh_u:1428": "NyS_2,1.20: pratyakṣalakṣaṇānupapattir asamagravacanāt //",
  "GSP29nysvbh_u:1429": "ātmamanaḥsaṃnikarṣo hi kāraṇāntaraṃ noktamiti,",
  "GSP29nysvbh_u:1430": "na cāsaṃyukte dravye saṃyogajanyasya guṇasyotpattiriti. jñānotpattidarśanādātmamanaḥsaṃnikarṣaḥ kāraṇam|",
  "GSP29nysvbh_u:1431": "manaḥsaṃnikarṣānapekṣasya cendrinayārthasaṃnikarṣasya jñānakāraṇatve yugapadutpadyeran buddhaya iti manaḥsaṃnikarṣopi kāraṇam // 20 //",
  "GSP29nysvbh_u:1432": "_____________________________________________________________________",
  "GSP29nysvbh_u:1433": "********************** NySBh_2,1.21 **********************",
  "GSP29nysvbh_u:1434": "tadidaṃ sūtraṃ purastāt kṛtabhāṣyam---",
  "GSP29nysvbh_u:1435": "NyS_2,1.21: nātmamanasoḥ saṃnikarṣābhāve pratyakṣotpattiḥ //",
  "GSP29nysvbh_u:1436": "ātmamanasoḥ saṃnikarṣābhāve notpadyate pratyakṣam indriyārthasaṃnikarṣābhāvavaditi,",
  "GSP29nysvbh_u:1437": "sati cendriyārthasaṃnikarṣe jñānotpattidarśanāt kāraṇabhāvaṃ bruvate // 21 //",
  "GSP29nysvbh_u:1438": "_____________________________________________________________________",
  "GSP29nysvbh_u:1439": "********************** NySBh_2,1.22 **********************",
  "GSP29nysvbh_u:1440": "NyS_2,1.22: digdeśakālākāśeṣvapyevaṃ prasaṅgaḥ //",
  "GSP29nysvbh_u:1441": "digādiṣu satsu jñānabhāvāt tānyapi kāraṇānīti. akāraṇabhāvepi jñānotpatterdigādisaṃnidheravarjanīyatvāt |",
  "GSP29nysvbh_u:1442": "yadāpyakāraṇaṃ digādīni jñānotpattau tadāpi satsu digādiṣu jñānena bhavitavyaṃ na hi digādīnāṃ saṃnidhiḥ śakyaḥ parivarjayitumiti|",
  "GSP29nysvbh_u:1443": "tatra kāraṇabhāve hetuvacanam-- etasmād hetordigādīni jñānakāraṇānīti|",
  "GSP29nysvbh_u:1444": "ātmamanaḥsaṃnikarṣastarhyupasaṃkhyeya iti // 22 //",
  "GSP29nysvbh_u:1445": "_____________________________________________________________________",
  "GSP29nysvbh_u:1446": "********************** NySBh_2,1.23 **********************",
  "GSP29nysvbh_u:1447": "tatredamucyate---",
  "GSP29nysvbh_u:1448": "NyS_2,1.23: jñānaliṅgatvādātmano nānavarodhaḥ //",
  "GSP29nysvbh_u:1449": "jñānamātmaliṅgam-- tadguṇatavāt. na cāsaṃyukte dravye saṃyogajasya guṇasyotpattirastīti // 23 //",
  "GSP29nysvbh_u:1450": "_____________________________________________________________________",
  "GSP29nysvbh_u:1451": "********************** NySBh_2,1.24 **********************",
  "GSP29nysvbh_u:1452": "NyS_2,1.24: tadayaugapadyaliṅgatvācca na manasaḥ //",
  "GSP29nysvbh_u:1453": "anavarodha iti vartate,",
  "GSP29nysvbh_u:1454": "“yugapajjñānānutpattirmanaso liṅgam 1-1-16“",
  "GSP29nysvbh_u:1455": "ityucyamāne sidhyatyeva manaḥsaṃnikārṣāpekṣa indriyārthasaṃnikarṣo jñānakāraṇamiti // 24 //",
  "GSP29nysvbh_u:1456": "_____________________________________________________________________",
  "GSP29nysvbh_u:1457": "********************** NySBh_2,1.25 **********************",
  "GSP29nysvbh_u:1458": "NyS_2,1.25: pratyakṣanimittatvāccendriyārthayoḥ saṃnikarṣasya svaśabdena vacanam //",
  "GSP29nysvbh_u:1459": "pratyakṣānumānopamānaśabdānāṃ nimittamātmamanaḥsaṃnikarṣaḥ pratyakṣasyaivendriyārthasaṃnikarṣa ity asamāno 'samānatvāt tasya grahaṇam // 25 //",
  "GSP29nysvbh_u:1460": "_____________________________________________________________________",
  "GSP29nysvbh_u:1461": "********************** NySBh_2,1.26 **********************",
  "GSP29nysvbh_u:1462": "NyS_2,1.26: suptavyāsaktamanasāṃ cendriyārthayoḥ saṃnikarṣanimittatvāt //",
  "GSP29nysvbh_u:1463": "indriyārthasaṃnikarṣasya grahaṇaṃ nātmamanasoḥ saṃnikarṣasyeti,",
  "GSP29nysvbh_u:1464": "ekadā khalvayaṃ prabodhakālaṃ praṇidhāya suptaḥ praṇidhānavaśāt prabudhyate,",
  "GSP29nysvbh_u:1465_0": "yadā tu tīvrau dhvanisparśauṃ prabodhakāraṇaṃ bhavatastadāprasuptasyendriyārthasaṃnikarṣanimittaṃ",
  "GSP29nysvbh_u:1465_1": "prabodhajñānamutpadyate tatra na jñāturmanasaś ca saṃnikarṣasya prādhānyaṃ bhavati, kiṃ tarhi ?",
  "GSP29nysvbh_u:1466": ". indriyārthayoḥ saṃnikarṣasya--nahyatmā jijñāsamānaḥ prayatnena manastadā prerayatīti|",
  "GSP29nysvbh_u:1467": "ekadā khalvayaṃ viṣāyāntarāvyāsaktamanāḥ saṃkalpavaśād viṣayāntaraṃ jijñāsamānaḥ prayatnapreritena manasā indriyaṃ saṃyojya yad viṣayāntaraṃ jānīte,",
  "GSP29nysvbh_u:1468_0": "yadā tu khalvasya niḥsaṃkalpasya nirjijñāsasya ca vyāsaktamanaso bāhyaviṣayopanipātanād",
  "GSP29nysvbh_u:1468_1": "jñānamutpadyate tadendriyārthasaṃnikarṣasya prādhānyam-- na hyatrāsau jijñāsamānaḥ",
  "GSP29nysvbh_u:1468_2": "prayatnena manaḥ prerayatīti |",
  "GSP29nysvbh_u:1469": "prādhānyāccendrinayārthasaṃnikarṣasya grahaṇaṃ kāryaṃ guṇatvānnātmamanasoḥ saṃnikarṣasyeti // 26 //",
  "GSP29nysvbh_u:1470": "_____________________________________________________________________",
  "GSP29nysvbh_u:1471": "********************** NySBh_2,1.27 **********************",
  "GSP29nysvbh_u:1472": "prādhānye ca hetvantaram---",
  "GSP29nysvbh_u:1473": "NyS_2,1.27: taiścāpadeśo jñānaviśeṣāṇām //",
  "GSP29nysvbh_u:1474": "taiḥ |",
  "GSP29nysvbh_u:1475": "indriyairarthaiśca vyapadiśyante jñānaviśeṣāḥ, katham ?",
  "GSP29nysvbh_u:1476": ". 'ghrāṇena jighrati' 'cakṣuṣā paśyati' 'rasanayā rasayatīti. 'ghrāṇavijñānaṃ cakṣurvijñānaṃ rasanavijñānam' 'gandhavijñānaṃ rūpavijñānaṃ rasavijñānam' iti ca,",
  "GSP29nysvbh_u:1477": "indriyaviṣayaviśeṣācca pañcadhābuddhirbhavati ataḥ prādhanyamindriyārthasaṃnikarṣasyeti // 27 //",
  "GSP29nysvbh_u:1478": "_____________________________________________________________________",
  "GSP29nysvbh_u:1479": "********************** NySBh_2,1.28 **********************",
  "GSP29nysvbh_u:1480": "yaduktam-- 'indriyārthasaṃnikarṣagrahaṇaṃ kāryaṃ nātmamanasoḥ saṃnikarṣasyeti. kasyāt ?",
  "GSP29nysvbh_u:1481": ". suptavyāsaktamanasāmindriyārthayoḥ saṃnikarṣasya jñānanimittatvāt' iti. soyam---",
  "GSP29nysvbh_u:1482": "NyS_2,1.28: vyāhatatvādahetuḥ //",
  "GSP29nysvbh_u:1483": "yadi tāvat kvacidātmamanasoḥ sanikarṣasya jñānakāraṇatvaṃ neṣyate ? tadā",
  "GSP29nysvbh_u:1484": "“yugapajjñānānutpattirmanaso liṅgam 1-1-26“",
  "GSP29nysvbh_u:1485": "iti vyāhanyeta. nedānīṃ manasaḥ saṃnikarṣamindriyārthasaṃnikarṣo 'pekṣate. manaḥsaṃyogānapekṣāyāṃ ca yugapajjñānotpattiprasaṅgaḥ|",
  "GSP29nysvbh_u:1486": "atha mā bhūd vyāghāta iti sarvavijñānānāmātmamanasoḥ saṃnikarṣaḥ kāraṇamiṣyate ?",
  "GSP29nysvbh_u:1487": "tadavasthamevedaṃ bhavati-- 'jñānakāraṇatvādātmamanasoḥ saṃnikarṣasya grahaṇaṃ kāryam' iti // 28 //",
  "GSP29nysvbh_u:1488": "_____________________________________________________________________",
  "GSP29nysvbh_u:1489": "********************** NySBh_2,1.29 **********************",
  "GSP29nysvbh_u:1490": "NyS_2,1.29: nārthaviśeṣaprābalyāt //",
  "GSP29nysvbh_u:1491_0": "nāsti vyāghātaḥ- na hyātmamanaḥsaṃnikarṣasya jñānakāraṇatvaṃ vyabhicarati. indriyārthasaṃnikarṣasya",
  "GSP29nysvbh_u:1491_1": "prādhānyamupādīyate-- arthaviśeṣaprābalyāddhi suptavyāsaktamanasāṃ jñānotpattirekadā bhavati |",
  "GSP29nysvbh_u:1492": "arthaviśeṣaḥ kaścidevendriyārthastasya prābalyaṃ tīvratāpaṭute,",
  "GSP29nysvbh_u:1493": "taccārthaviśeṣaprābalyāmindriyārthasaṃnikarṣaviṣayaṃ nātmamanasoḥ saṃnikarṣaviṣayaṃ tasmādindriyārthasaṃnikarṣaḥ pradhānamiti|",
  "GSP29nysvbh_u:1494": "asati praṇidhāne saṃkalpe cāsati suptavyāsaktamanasāṃ yad indriyārthasaṃnikarṣādutpadyate jñānaṃ tatra manaḥsaṃyogopi kāraṇamiti manasi kriyākāraṇaṃ vācyamiti,",
  "GSP29nysvbh_u:1495_0": "yathaiva jñātuḥ khalvayamicchājanitaḥ prayatno manasaḥ preraka ātmaguṇa evamātmani",
  "GSP29nysvbh_u:1495_1": "guṇāntaraṃ sarvasya sādhakaṃ pravṛttidoṣajanitamasti yena preritaṃ mana indriyeṇa",
  "GSP29nysvbh_u:1495_2": "saṃbadhyate. tena hy apreryamāṇe manasi saṃyogābhāvāt jñānātutpattau sarvārthatāsya",
  "GSP29nysvbh_u:1495_3": "nivartate. eṣitavyaṃ cāsaya guṇāntarasya dravyaguṇakarmakārakatvam anyathā hi caturvidhānāmaṇūnāṃ",
  "GSP29nysvbh_u:1495_4": "bhūtasūkṣmāṇāṃ manasāṃ ca tato 'nyasya kriyāhetorasaṃbhavāt śarīrendriyaviṣayāṇāmanutpattiprasaṅgaḥ // 29 //",
  "GSP29nysvbh_u:1496": "_____________________________________________________________________",
  "GSP29nysvbh_u:1497": "********************** NySBh_2,1.30 **********************",
  "GSP29nysvbh_u:1498": "NyS_2,1.30: pratyakṣamanumānam ekadeśagrahaṇādupalabdheḥ //",
  "GSP29nysvbh_u:1499": "yadidamindriyārthasaṃnikarṣādutpadyate jñānam 'vṛkṣaḥ' iti etat kila pratyakṣaṃ tatkhalvanumānameva, kasmāt ?",
  "GSP29nysvbh_u:1500": ". ekadeśagrahaṇād vṛkṣasyopalabdheḥ |",
  "GSP29nysvbh_u:1501": "arvāgbhāgamayaṃ gṛhītvā vṛkṣamupalabhate na caikadeśo vṛkṣaḥ,",
  "GSP29nysvbh_u:1502": "tatra yathā dhūmaṃ gṛhītvā vahnimanuminoti tādṛgeva tad bhavati|",
  "GSP29nysvbh_u:1503": "kiṃ punargṛhyamāṇādekadeśād arthāntaramanumeyaṃ manyase ?",
  "GSP29nysvbh_u:1504": ", avayavasamūhapakṣe avayavāntarāṇi dravyotpattipakṣe tāni cāvayavī ceti|",
  "GSP29nysvbh_u:1505": "avayavasamūhapakṣe tāvadekadeśagrahaṇād vṛkṣabuddherabhāvaḥ-- na hy agṛhyamāṇamekadeśāntaraṃ vṛkṣo gṛhyamāṇaikadeśavaditi|",
  "GSP29nysvbh_u:1506": "atha ekadeśagrahaṇādekadeśāntarānumāne samudāyapratisaṃdhānāt tatra vṛkṣabuddhiḥ ?",
  "GSP29nysvbh_u:1507": ", na tarhi vṛkṣabuddhiranumānamevaṃ sati bhavitumarhatīti|",
  "GSP29nysvbh_u:1508": "dravyāntarotpattipakṣe nāvayavy anumeyaḥ-- asyaikadeśasaṃbaddhasyāgrahaṇād grahaṇe cāviśeṣādanamumeyatvābhāvaḥ,",
  "GSP29nysvbh_u:1509": "tasmād vṛkṣabuddhiranumānaṃ na bhavati // 30 //",
  "GSP29nysvbh_u:1510": "_____________________________________________________________________",
  "GSP29nysvbh_u:1511": "********************** NySBh_2,1.31 **********************",
  "GSP29nysvbh_u:1512": "ekadeśagrahaṇamāśritya pratyakṣasyānumānatvamupapādyate tacca--",
  "GSP29nysvbh_u:1513": "NyS_2,1.31: na pratyakṣeṇa yāvat tāvadapyupalambhāt //",
  "GSP29nysvbh_u:1514": "na pratyakṣamanumānam, kasmāt ?. pratyakṣeṇaivopalambhāt |",
  "GSP29nysvbh_u:1515": "yat tadekadeśagrahaṇamāśrīyate pratyakṣeṇāsāvupalambhaḥ,",
  "GSP29nysvbh_u:1516": "na copalambho nirviṣayosti yāvaccārthajātaṃ tasya viṣayastāvadabhyanujñāyamānaṃ pratyakṣavyavasthāpakaṃ bhavati|",
  "GSP29nysvbh_u:1517": "kiṃ punastato 'nyadarthajām ?. avayavī samudāyo vā|",
  "GSP29nysvbh_u:1518": "na caivadeśagrahaṇam anumānaṃ bhāvayituṃ śakyam-- hetvabhāvāditi //",
  "GSP29nysvbh_u:1519": "anyathāpi ca pratyakṣasya nānumānatvaprasaṅgaḥ-- tatpūrvakatvāt12|",
  "GSP29nysvbh_u:1520_0": "pratyakṣapūrvakamanumānam-- saṃbaddhāvagnidhūmau pratyakṣato dṛṣṭavato dhūmapratyakṣadarśanād",
  "GSP29nysvbh_u:1520_1": "agnāvanumānaṃ bhavati. yacca saṃbaddhayorliṅgaliṅganoḥ pratyakṣaṃ yacca liṅmātrapratyakṣagrahaṇaṃ",
  "GSP29nysvbh_u:1520_2": "naitadantareṇānumānasya pravṛttirasti na tvetadanumānam-- indriyārthasaṃnikarṣajatvāt.",
  "GSP29nysvbh_u:1520_3": "na cānumeyasyendriyeṇa saṃnikarṣādanumānaṃ bhavati,",
  "GSP29nysvbh_u:1521": "soyaṃ pratkṣānumānayorlakṣaṇabhedo mahānāśrayitavya iti // 31 //",
  "GSP29nysvbh_u:1522": "_____________________________________________________________________",
  "GSP29nysvbh_u:1523": "********************** NySBh_2,1.32 **********************",
  "GSP29nysvbh_u:1524": "NyS_2,1.32: na caikadeśopalabdhir avayavisadbhāvāt //",
  "GSP29nysvbh_u:1525": "na caikadeśopalabdhimātram, kiṃ tarhi ?",
  "GSP29nysvbh_u:1526": ". ekadeśopalabdhiḥ tatsahacaritāvayavyupalabdhiśca, kasmāt ?",
  "GSP29nysvbh_u:1527": ". avayavisadbhāvāt |",
  "GSP29nysvbh_u:1528": "asti hyayamekadeśavyatirikto 'vayavī,",
  "GSP29nysvbh_u:1529": "tasyāvayavasthānasyopalabdhikāraṇaprāptasya ekadeśopalabdhau anupalabdhiranupapanneti //",
  "GSP29nysvbh_u:1530": "akṛtsnagrahaṇāditicet ? na-- kāraṇato 'nyasyaikadeśasyābhāvāt13|",
  "GSP29nysvbh_u:1531": "na cāvayavāḥ kṛtsnā gṛhyante-- avayavairevāvayavāntaravyavadhānāt. nāvayavī kṛtsno gṛhyate iti-- nāyaṃ gṛhyamāṇeṣvavayaveṣu parisamāpta iti,",
  "GSP29nysvbh_u:1532": "seyamekadeśopalabdhiranivṛttaiveti|",
  "GSP29nysvbh_u:1533": "kṛtsnamiti vai khalvaśeṣatayāṃ satyāṃ bhavati. akṛtsnamiti śeṣe sati. taccaitad avayaveṣu bahuṣvasti-- avyavadhāne grahaṇād vyavadhāne cāgrahaṇāditi|",
  "GSP29nysvbh_u:1534": "aṅgaṃ tu bhavān pṛṣṭo vyācaṣṭām-- gṛhyamāṇasyāvayavinaḥ kimagṛhītaṃ manyase ?",
  "GSP29nysvbh_u:1535": "yenaikadeśopalabdhiḥ syāditi,",
  "GSP29nysvbh_u:1536": "na hyasya kāraṇebhyo 'nye ekadeśā bhavantīti,",
  "GSP29nysvbh_u:1537": "tatrāvayavavṛttaṃ nopapadyate iti|",
  "GSP29nysvbh_u:1538": "idaṃ tasya vṛttam-- yeṣāmindriyasaṃnikarṣād grahaṇamavayavānāṃ taiḥ saha gṛhyateyeṣāmavayavānāṃ vyavadhānādagrahaṇaṃ taiḥ saha na gṛhyate|",
  "GSP29nysvbh_u:1539": "na caitatkṛtosti bheda iti|",
  "GSP29nysvbh_u:1540": "samudāyopyaśeṣatā vā samudāyo vṛkṣaḥ syāt ? tatprāptirvā ? ubhayathā grahaṇābhāvaḥ |",
  "GSP29nysvbh_u:1541": "mūlaskandhaśākhāpalāśādīnāmaśeṣatā vā samudāyo vṛkṣa iti syāt ?",
  "GSP29nysvbh_u:1542": "prāptirvā samudānayināmiti ? ubhayathā (api)",
  "GSP29nysvbh_u:1543": "samudāyabhūtasya vṛkṣasya grahaṇaṃ nopapadyate iti |",
  "GSP29nysvbh_u:1544": "avayavaistāvadavayavāntarasya vyavadhānādaśeṣagrahaṇaṃ nopapadyate prāptigrahaṇamapi nopapadyate-- prāptimatāmagrahaṇāt,",
  "GSP29nysvbh_u:1545": "seyamekadeśagrahaṇasahacaritā vṛkṣabuddhirdravyāntarotpattau kalpate na samudāyamātre iti // 32 //",
  "GSP29nysvbh_u:1546": "_____________________________________________________________________",
  "GSP29nysvbh_u:1547": "********************** NySBh_2,1.33 **********************",
  "GSP29nysvbh_u:1548": "NyS_2,1.33: sādhyatvādavayavini saṃdehaḥ //",
  "GSP29nysvbh_u:1549": "“avayavisadbhāvāt“",
  "GSP29nysvbh_u:1550": "ityayamahetuḥ-- sādhyatvāt |",
  "GSP29nysvbh_u:1551": "sādhyaṃ tāvadetat-- kāraṇebhyo dravyāntaramutpadyate iti. anupapāditametat,",
  "GSP29nysvbh_u:1552": "evaṃ ca sati vipratipattimātraṃ bhavati vipratipatteścāvayavini saṃśaya iti // 33 //",
  "GSP29nysvbh_u:1553": "_____________________________________________________________________",
  "GSP29nysvbh_u:1554": "********************** NySBh_2,1.34 **********************",
  "GSP29nysvbh_u:1555": "NyS_2,1.34: sarvāgrahaṇamavayavyasiddheḥ //",
  "GSP29nysvbh_u:1556": "yadyavayavī nāsti ? sarvasya grahaṇaṃ nopapadyate|",
  "GSP29nysvbh_u:1557": "kiṃ tat sarvam ?, dravyaguṇakarmasāmānyaviśeṣasamavāyāḥ|",
  "GSP29nysvbh_u:1558": "kathaṃ kṛtvā ?",
  "GSP29nysvbh_u:1559": ",",
  "GSP29nysvbh_u:1560_0": "paramāṇusamavasthānaṃ tāvad darśanaviṣayo na bhavati-- atīndriyatvādaṇūnām. dravyāntaraṃ",
  "GSP29nysvbh_u:1560_1": "cāvayavibhūtaṃ darśanaviṣayo nāsti. darśanaviṣayāśceme dravyādayo gṛhyante te niradhiṣṭhānā",
  "GSP29nysvbh_u:1560_2": "na gṛhyeranu gṛhyante tu-- 'kumbhoyaṃ śyāma eko mahān saṃyuktaḥ spandate asti mṛnmayaśca'",
  "GSP29nysvbh_u:1560_3": "iti. santi ceme guṇādayo dharmā iti. tena sarvasya grahaṇāt paśyāmo 'sti dravyāntarabhūto 'vayavīti // 34 //",
  "GSP29nysvbh_u:1561": "_____________________________________________________________________",
  "GSP29nysvbh_u:1562": "********************** NySBh_2,1.35 **********************",
  "GSP29nysvbh_u:1563": "NyS_2,1.35: dhāraṇākarṣaṇopapatteśca //",
  "GSP29nysvbh_u:1564": "avayavyarthāntarabhūta iti,",
  "GSP29nysvbh_u:1565": "saṃgrahakārite vai dhāraṇākarṣaṇe,",
  "GSP29nysvbh_u:1566": "saṃgraho nāma saṃyogasahacaritaṃ guṇāntaraṃ snehadravatvakāritam apāṃ saṃyogādāme kumbhe agnisaṃyogāt pakve|",
  "GSP29nysvbh_u:1567": "yadi tvavayavakārite abhaviṣyatām ?",
  "GSP29nysvbh_u:1568": "pāṃśurāśiprabhṛtiṣvapyajñāsyetām,",
  "GSP29nysvbh_u:1569": "dravyāntarānutpattau ca tṛṇopalakāṣṭhādiṣu jatusaṃgṛhīteṣvapi nābhaviṣyatāmiti|",
  "GSP29nysvbh_u:1570": "athāvayavinaṃ pratyācakṣāṇakaḥ 'mā bhūt pratyakṣalopaḥ' ityaṇusañcayaṃ darśanaviṣayaṃ pratijānānaḥ kimanuyoktavyaḥ ?",
  "GSP29nysvbh_u:1571": "iti, 'ekamidaṃ dravyam' ityekabuddherviṣayaṃ paryanuyojyaḥ |",
  "GSP29nysvbh_u:1572": "kimekabuddhirabhinnārthaviṣayā ?",
  "GSP29nysvbh_u:1573": "aho bhinnārthaviṣayā ?",
  "GSP29nysvbh_u:1574": "iti, abhinnārthaviṣayeticet ?",
  "GSP29nysvbh_u:1575": "arthāntarānujñānādavayavisiddhiḥ, nānārthaviṣayeti cet ?",
  "GSP29nysvbh_u:1576": "bhinneṣvekadarśanānupapattiḥ |",
  "GSP29nysvbh_u:1577": "anekasmin eka iti vyāhatā buddhirna dṛśyate iti // 35 //",
  "GSP29nysvbh_u:1578": "_____________________________________________________________________",
  "GSP29nysvbh_u:1579": "********************** NySBh_2,1.36 **********************",
  "GSP29nysvbh_u:1580": "NyS_2,1.36: senāvanavad grahaṇamiticet ? nātīndriyatvādaṇūnām //",
  "GSP29nysvbh_u:1581": "yathā senāṅgeṣu vanāṅgeṣu ca dūrādagṛhyamāṇapṛthaktveṣu 'ekam' ityupapadyate buddhiḥ evamaṇuṣu saṃciteṣvagṛhyamāṇapṛthaktveṣu 'ekam' ityupapadyate buddhiriti |",
  "GSP29nysvbh_u:1582_0": "yathāgṛhyamāṇapṛthaktvānāṃ senāvanāṅgānām ārāt kāraṇāntarataḥ pṛthaktvasyāgrahaṇaṃ",
  "GSP29nysvbh_u:1582_1": "yathāgṛhyamāṇajātīnāṃ palāśa iti vā khadira iti vā nārāj jātigrahaṇaṃ bhavati yathāgṛhyamāṇapraspandānāṃ",
  "GSP29nysvbh_u:1582_2": "nārāt spandagrahaṇam. gṛhyamāṇe cārthajāte pṛthaktvasyāgrahaṇāt 'ekam' iti bhāktaḥ",
  "GSP29nysvbh_u:1582_3": "pratyayo bhavati. na tvaṇūnāṃ gṛhyamāṇapṛthaktvānāṃ kāraṇataḥ pṛthaktvasyāgrahaṇād",
  "GSP29nysvbh_u:1582_4": "bhākta ekapratyayaḥ-- atīndriyatvādaṇṛnāmiti |",
  "GSP29nysvbh_u:1583": "idameva parīkṣyate-- kimekapratyayo 'ṇusaṃcayaviṣayaḥ ?",
  "GSP29nysvbh_u:1584": "āho svinna ?",
  "GSP29nysvbh_u:1585": "iti, aṇusaṃcaya eva senāvanāṅgāni, na ca parīkṣyamāṇamudāharaṇamiti yuktam-- sādhyatvāditi //",
  "GSP29nysvbh_u:1586": "dṛṣṭamiticet ? na-- tadviṣayasya parīkṣopapatteḥ | 14 |",
  "GSP29nysvbh_u:1587": "yadapi manyeta-- dṛṣṭamidaṃ senāvanāṅgānāṃ pṛthaktvasyāgrahaṇādabhedena 'ekam' itigrahaṇaṃ na ca dṛṣṭaṃ śakyaṃ pratyākhyātumiti|",
  "GSP29nysvbh_u:1588": "tacca naivam-- tadviṣayasya parīkṣopapatteḥ",
  "GSP29nysvbh_u:1589": "darśanaviṣaya evāyaṃ parīkṣyate yoyamekamiti pratyayo dṛśyate sa parīkṣyate-- kiṃ dravyāntaraviṣayo vā ?",
  "GSP29nysvbh_u:1590": "athāṇusaṃcayaviṣayaḥ ?",
  "GSP29nysvbh_u:1591": "iti, atra darśanamanyatarasya sādhakaṃ na bhavati|",
  "GSP29nysvbh_u:1592": "nānābhāve cāṇūnāṃ pṛthaktvasyāgrahaṇādabhedena 'ekam' itigrahaṇam atasmiṃstaditipratyayo yathā sthāṇau puruṣa iti|",
  "GSP29nysvbh_u:1593": "tataḥ kim ?. atasmiṃstaditipratyayasya pradhānāpekṣitvāt pradhānasiddhiḥ|",
  "GSP29nysvbh_u:1594": "sthāṇau puruṣa iti pratyayasya kiṃ pradhānam ?",
  "GSP29nysvbh_u:1595": ". yo 'sau puruṣe puruṣapratyayaḥ tasmin sati puruṣasāmānyagrahaṇāt sthāṇau puruṣoyamiti,",
  "GSP29nysvbh_u:1596": "evaṃ nānābhūteṣu 'ekam' iti sāmānyagrahaṇāt pradhāne sati bhavitumarhati pradhānaṃ ca sarvasyāgrahaṇād nopapadyate iti. tasmādabhinne evāyamabhedapratyayaḥ-- 'ekam' iti//",
  "GSP29nysvbh_u:1597": "indriyāntaraviṣayeṣvabhedapratyayaḥ pradhānamiticet ?",
  "GSP29nysvbh_u:1598": "na-- viśeṣahetvabhāvād dṛṣṭāntāvyavasthā | 15 |",
  "GSP29nysvbh_u:1599": "śrotrādiviṣayeṣu śabdādiṣvabhinneṣu ekapratyayaḥ pradhānam anekasminn ekapratyayasyeti|",
  "GSP29nysvbh_u:1600": "evaṃ ca sati dṛṣṭāntopādānaṃ na vyavatiṣṭhate-- viśeṣahetvabhāvāt,",
  "GSP29nysvbh_u:1601": "aṇuṣu saṃciteṣvekapratyayaḥ kimatasmiṃstaditipratyayaḥ sthāṇau puruṣapratyayavat ?",
  "GSP29nysvbh_u:1602": "athārthasya tathābhāvāt tasmiṃstaditipratyayo yathā śabdasyaikatvādekaḥ śabda iti ?",
  "GSP29nysvbh_u:1603": ", viśeṣahetuparigrahamantareṇa dṛṣṭāntau saṃśayamāpādayata iti|",
  "GSP29nysvbh_u:1604": "kumbhavat saṃcayamātraṃ gandhādayopītyanudāharaṇaṃ gandhādaya iti|",
  "GSP29nysvbh_u:1605": "evaṃ parimāṇasaṃyogaspandajātiviśeṣapratyayānapyanuyoktavyaḥ teṣu caivaṃ prasaṅga iti //",
  "GSP29nysvbh_u:1606": "ekatvabuddhistasmiṃstaditipratyaya iti viśeṣahetuḥ-- mahaditi- pratyena sāmānādhikaraṇyāt | 16 |",
  "GSP29nysvbh_u:1607": "'ekamidaṃ mahacca' ityekaviṣayau pratyayau samānādhikaraṇau bhavatastena vijñāyate-- yanmahat tadekamiti|",
  "GSP29nysvbh_u:1608": "aṇusamūhātiśayagrahaṇaṃ mahatpratyaya iticet ?",
  "GSP29nysvbh_u:1609": "so 'yam amahatsvaṇuṣu mahatpratyayo 'tasmiṃstaditipratyayo bhavatīti|",
  "GSP29nysvbh_u:1610": "kiṃ cātaḥ ?",
  "GSP29nysvbh_u:1611": "atasmiṃstaditipratyayasya pradhānāpekṣitvāt pradhānasiddhiriti ubhavitavyaṃ mahatyeva mahatpratyayeneti|",
  "GSP29nysvbh_u:1612": "aṇuḥ śabdo mahāniti ca vyavasāyāt pradhānasiddhiriticet ?",
  "GSP29nysvbh_u:1613": "na-- mandatīvratāgrahaṇamiyattānavadhāraṇād yathā dravye | 17 |",
  "GSP29nysvbh_u:1614": "'aṇuḥ śabdo 'lpo mandaḥ' ityetasya grahaṇam 'mahān śabdaḥ paṭustīvraḥ' ityetasya grahaṇam, kasmāt ?",
  "GSP29nysvbh_u:1615": "iyattānavadhāraṇātuna hyayam 'mahān śabdaḥ' itivyavasyan 'iyānayam' ityavadhārayati yathā badarāmalakabilvādīni|",
  "GSP29nysvbh_u:1616": "'saṃyukte ime' iti ca dvitvasamānāśrayaprāptigrahaṇam //",
  "GSP29nysvbh_u:1617": "dvau samudāyāvāśrayaḥ saṃyogasyeticet ? | 18 |",
  "GSP29nysvbh_u:1618": "koyaṃ samudāyaḥ ?",
  "GSP29nysvbh_u:1619": "prāptiranekasya ?",
  "GSP29nysvbh_u:1620": "anekā vā prāptirekasya samudāya iticet ?",
  "GSP29nysvbh_u:1621": "prāpteragrahaṇaṃ prāptyāśritāyā | 19 |",
  "GSP29nysvbh_u:1622": "'saṃyukte ime vastunī' iti nātra dve prāptī saṃyukte gṛhyete //",
  "GSP29nysvbh_u:1623": "anekasamūhaḥ sudāya iticet ? na-- dvitvena sāmānādhikaraṇyasya grahaṇāt | 20 |",
  "GSP29nysvbh_u:1624": "'dvāvimau saṃyuktāvarthauṃ' iti grahaṇe sati nānekasamūhāśrayaḥ saṃyogo gṛhyate na ca dvayoraṇvorgrahaṇamasti tasmānmahatī dvitvāśrayabhūte dravye saṃyogasya sthānamiti//",
  "GSP29nysvbh_u:1625": "pratyāsattiḥ pratīghātāvasānā saṃyogo nārthāntaramiticet ? na-- arthāntarahetutvāt saṃyogāsya | 21 |",
  "GSP29nysvbh_u:1626": "śabdarūpādispandānāṃ hetuḥ saṃyogaḥ-- na ca dravyayorguṇāntaropajananamantareṇa śabde rūpādiṣu spande ca kāraṇatvaṃ gṛhyate tasmād guṇāntaram|",
  "GSP29nysvbh_u:1627": "pratyayaviṣayaścārthāntaraṃ tatpratiṣedho vā | 22 |",
  "GSP29nysvbh_u:1628": "'kuṇḍalī guruḥ akuṇḍalaśchātraḥ' iti saṃyogabuddheśca yadyarthāntaraṃpa na viṣayaḥ ?",
  "GSP29nysvbh_u:1629": "arthāntarapratiṣedhastarhi viṣayastatra--- pratiṣidhyamānavacanam | 23 |",
  "GSP29nysvbh_u:1630": "'saṃyukte dravye' iti yadarthāntaramanyatra dṛṣṭamiha pratiṣidhyate tad vaktavyamiti|",
  "GSP29nysvbh_u:1631": "dvayormahatorāśritasya grahaṇād nāṇvāśraya iti //",
  "GSP29nysvbh_u:1632": "jātiviśeṣasya pratyayānuvṛttiliṅgasyāpratyākhyānam. pratyākhyāne vā pratyayavyavasthānupapattiḥ|",
  "GSP29nysvbh_u:1633": "vyadhikaraṇasyānabhivyakteradhikaraṇavacanam | 24 |",
  "GSP29nysvbh_u:1634": "aṇusamavasthānaṃ viṣaya iticet ?--- prāptāprāptasāmarthyavacanam | 25 |",
  "GSP29nysvbh_u:1635": "kimaprāpte aṇusamavasthāne tadāśrayo jātiviśeṣo gṛhyate ? atha prāpte ? iti|",
  "GSP29nysvbh_u:1636": "aprāpte grahaṇamiticet ?",
  "GSP29nysvbh_u:1637": "vyavahitasyāṇusamavasthānasyāpyupalabdhiprasaṅgaḥuvyavahite 'ṇusamavasthāne tadāśrayo jātiviśeṣo gṛhyeta|",
  "GSP29nysvbh_u:1638": "prāpte grahaṇamiticet ? madhyaparabhāgayoraprāptau anabhivyaktiḥ|",
  "GSP29nysvbh_u:1639": "yāvat prāptaṃ bhavati tāvatyabhivyaktiriticet ?",
  "GSP29nysvbh_u:1640": "tāvato 'dhikaraṇatvamaṇusamavasthānasyauyāvati prāpte jātiviśeṣo gṛhyate tāvadasyādhikaraṇamiti prāptaṃ bhavati tatra--- ekasamudāye pratīyamāne 'rthabhede | 26 |",
  "GSP29nysvbh_u:1641": "evaṃ ca sati yo 'ṇusamudāyo vṛkṣa iti pratīyate tatra vṛkṣabahutvaṃ pratīyetauyatra yatra hyaṇusamudāyasya bhāge vṛkṣatvaṃ gṛhyate sa sa vṛkṣa iti,",
  "GSP29nysvbh_u:1642": "tasmāt samuditāṇusamavasthānasyārthāntarasya jātiviśeṣābhivyaktiviṣayatvād avayavyarthāntarabhūta iti // 36 //",
  "GSP29nysvbh_u:1643": "_____________________________________________________________________",
  "GSP29nysvbh_u:1644": "********************** NySBh_2,1.37 **********************",
  "GSP29nysvbh_u:1645": "parīkṣitaṃ pratyakṣam // anumānamidānīṃ parīkṣate---",
  "GSP29nysvbh_u:1646": "NyS_2,1.37: rodhopaghātasādṛśyebhyo vyabhicārādanumānamapramāṇam //",
  "GSP29nysvbh_u:1647": "apramāṇamiti |",
  "GSP29nysvbh_u:1648": "ekadāpyarthasya na pratipādakamiti|",
  "GSP29nysvbh_u:1649": "rodhādapi nadī pūrṇā gṛhyate tadā ca 'upariṣṭhād vṛṣṭo devaḥ' iti mithyānumānam. nīḍopaghātādapi pipīlikāṇḍasaṃcāro bhavati tadā ca 'bhaviṣyati vṛṣṭiḥ' iti mithyānumānamiti,",
  "GSP29nysvbh_u:1650": "puruṣopi mayūravāśitamanukaroti tadāpi śabdasādṛśyād mithyānumānaṃ bhavati // 37 //",
  "GSP29nysvbh_u:1651": "_____________________________________________________________________",
  "GSP29nysvbh_u:1652": "********************** NySBh_2,1.38 **********************",
  "GSP29nysvbh_u:1653": "NyS_2,1.38: naikadeśatrāsasādṛśyebhyo 'rthāntarabhāvāt //",
  "GSP29nysvbh_u:1654": "nāyamanumānavyabhicāraḥ ananumāne tu khalvayamanumānābhimānaḥ|",
  "GSP29nysvbh_u:1655": "katham ?",
  "GSP29nysvbh_u:1656": ". nāviśiṣṭo liṅgaṃ bhavitumarhati,",
  "GSP29nysvbh_u:1657_0": "pūrvodakaviśiṣṭaṃ khalu varṣodakaṃ śīghrataratvaṃ srotaso bahutaraphenaphalaparṇakāṣṭhādivahanaṃ",
  "GSP29nysvbh_u:1657_1": "copalabhamānaḥ pūrṇatvena nadyāḥ 'upari vṛṣṭo devaḥ' ityanuminoti nodakavṛddhimātreṇa |",
  "GSP29nysvbh_u:1658": "pipīlikāprāyasyāṇḍasaṃcāre 'bhaviṣyati vṛṣṭiḥ' ityanumīyate na kāsāṃ ciditi|",
  "GSP29nysvbh_u:1659": "'nedaṃ mayūravāśitaṃ tatsadṛśoyaṃ śabdaḥ' itiviśeṣāparijñānād mithyānumānamiti,",
  "GSP29nysvbh_u:1660": "yastu viśiṣṭācchabdād viśiṣṭamayūravāśitaṃ gṛhṇati tasya viśiṣṭo 'rtho gṛhyamāṇo liṅgaṃ yathā sarpādīnāmiti|",
  "GSP29nysvbh_u:1661": "soyamanumāturaparādho nānumānasya yo 'rthaviśeṣeṇānumeyamarthamaviśiṣṭārthadarśanena bubhutsate iti // 38 //",
  "GSP29nysvbh_u:1662": "_____________________________________________________________________",
  "GSP29nysvbh_u:1663": "********************** NySBh_2,1.39 **********************",
  "GSP29nysvbh_u:1664": "trikālaviṣayamanumānam-- traikālyagrahaṇādityuktam atraca---",
  "GSP29nysvbh_u:1665": "NyS_2,1.39: vartamānābhāvaḥ patataḥ patitapatitavyakālopapatteḥ //",
  "GSP29nysvbh_u:1666": "vṛntāt pracyutasya phalasya bhūmau pratyāsīdato yad ūrdhvaṃ sa patito 'dhvā tatsaṃyuktaḥ patitakālaḥ,",
  "GSP29nysvbh_u:1667": "yo 'dhasyāt sa patitavyo 'dhvā tatsaṃyuktaḥ kālaḥ patitavyakālaḥ,",
  "GSP29nysvbh_u:1668": "nedānīṃ tṛtīyo 'dhvā vidyate yatra patatīti vartamānaḥ kālo gṛhyeta. tasmād vartamānaḥ kālo na vidyate iti // 39 //",
  "GSP29nysvbh_u:1669": "_____________________________________________________________________",
  "GSP29nysvbh_u:1670": "********************** NySBh_2,1.40 **********************",
  "GSP29nysvbh_u:1671": "NyS_2,1.40: tayorapyabhāvo vartamānābhāve tadapekṣatvāt //",
  "GSP29nysvbh_u:1672": "nādhvavyaṅgyaḥ kālaḥ, kiṃ tarhi ?, kriyāvyaṅgyaḥ |",
  "GSP29nysvbh_u:1673": "patatīti yadā patanakriyā vyuparatā bhavati sa kālaḥ patitakālaḥ,",
  "GSP29nysvbh_u:1674": "yadotpatsyate sa patitavyakālaḥ,",
  "GSP29nysvbh_u:1675": "yadā dravye vartamānā kriyā gṛhyate sa vartamānaḥ kālaḥ,",
  "GSP29nysvbh_u:1676": "yadi cāyaṃ dravye vartamānaṃ patanaṃ na gṛhṇāti kasya uparamam utpatsyamānatāṃ vā prativadyate ?|",
  "GSP29nysvbh_u:1677": "patitaḥ kāla iti bhūtā kriyā,",
  "GSP29nysvbh_u:1678": "patitavyaḥ kāla iti cotpatsyamānā kriyā,",
  "GSP29nysvbh_u:1679": "ubhayoḥ kālayoḥ kriyāhīnaṃ dravyam,",
  "GSP29nysvbh_u:1680": "adhaḥ pratatīti kriyāsaṃbaddham,",
  "GSP29nysvbh_u:1681": "soyaṃ kriyādravyayoḥ saṃbandhaṃ gṛhṇāti vartamānaḥ kālaḥ tadāśrayau cetarau kālau tadabhāve na syātāmiti // 40 //",
  "GSP29nysvbh_u:1682": "_____________________________________________________________________",
  "GSP29nysvbh_u:1683": "********************** NySBh_2,1.41 **********************",
  "GSP29nysvbh_u:1684": "NyS_2,1.41: nātītānāgatayoritaretarāpekṣā siddhiḥ //",
  "GSP29nysvbh_u:1685": "yady atītānāgatau itaretarāpekṣau sidhyetām ?",
  "GSP29nysvbh_u:1686": "pratipadyemahi vartamānavilopam. nātītāpekṣānāgatasiddhiḥ nāpyanāgatāpekṣātītasiddhiḥ|",
  "GSP29nysvbh_u:1687": "kayā yuktyā |",
  "GSP29nysvbh_u:1688": "kena kalpena atītaḥ. kathamatītāpekṣānāgatasiddhiḥ ?",
  "GSP29nysvbh_u:1689": "kena ca kalpenānāgataḥ ?",
  "GSP29nysvbh_u:1690": "iti. naitacchakyaṃ nirvaktum |",
  "GSP29nysvbh_u:1691": "avyākaraṇīyametad vartamānalope iti|",
  "GSP29nysvbh_u:1692": "yacca manyeta-- hrasvadīrghayoḥ sthalanimnayoḥ chāyātapayośca yathetaretarāpekṣayā siddhirevam atītānāgatayoriti,",
  "GSP29nysvbh_u:1693_0": "tannopapadyate-- viśeṣahetvabhāvāt. dṛṣṭāntavat pratidṛṣṭāntopi prasajyate-- yathā",
  "GSP29nysvbh_u:1693_1": "rūpasparśauṃ gandharasau netaretarāpekṣau sidhyataḥ evamatītānāgatāviti netaretarāpekṣā",
  "GSP29nysvbh_u:1693_2": "kasya cit siddhiriti |",
  "GSP29nysvbh_u:1694": "yasmādekābhāve 'nyatarābhāvādubhayābhāvaḥ27|",
  "GSP29nysvbh_u:1695": "yadyekasyānyatarāpekṣā siddhiḥ ?",
  "GSP29nysvbh_u:1696": "anyatarasyedānīṃ kimapekṣā ?",
  "GSP29nysvbh_u:1697": ". yadyanyatarasyaikāpekṣā siddhiḥ ?",
  "GSP29nysvbh_u:1698": "ekasyedānīṃ kimapekṣā ?",
  "GSP29nysvbh_u:1699": ", evamekasyābhāve anyataranna sidhyatīti ubhayābhāvaḥ prasajyate|",
  "GSP29nysvbh_u:1700": "arthasadbhāvavyaṅgyaścāyaṃ vartamānaḥ kālaḥ-- 'vidyate dravyam' 'vidyate guṇaḥ' 'vidyate karma' iti // 41 //",
  "GSP29nysvbh_u:1701": "_____________________________________________________________________",
  "GSP29nysvbh_u:1702": "********************** NySBh_2,1.42 **********************",
  "GSP29nysvbh_u:1703": "yasnaya cāyaṃ nāsti tasya---",
  "GSP29nysvbh_u:1704": "NyS_2,1.42: vartamānābhāve sarvāgrahaṇaṃ pratyakṣānupapatteḥ //",
  "GSP29nysvbh_u:1705": "pratyakṣam indriyārthasaṃnikarṣajaṃ. na cāvidyamānam |",
  "GSP29nysvbh_u:1706": "asad indriyeṇa saṃnikṛṣyate, na cāyaṃ vidyamānam |",
  "GSP29nysvbh_u:1707": "sat kiñcidanujānātīti pratyakṣanimittaṃ pratyakṣaviṣayaḥ pratyakṣajñānaṃ sarvaṃ nopapadyate,",
  "GSP29nysvbh_u:1708": "pratyakṣānupapattau tatpūrvakatvād anumānāgamayoranupapattiḥ sarvapramāṇavilope sarvagrahaṇaṃ na bhavatīti|",
  "GSP29nysvbh_u:1709_0": "ubhayathā ca vartamānaḥ kālo gṛhyate-- kvacidarthasadbhāvavyaṅgyo yathā 'asti dravyam'",
  "GSP29nysvbh_u:1709_1": "iti. kvacit kriyāsaṃtānavyaṅgyo yathā 'pacati chinattīti. nānāvidhā caikārthā kriyā",
  "GSP29nysvbh_u:1709_2": "kriyāsaṃtānaḥ kriyābhyāsaśca,",
  "GSP29nysvbh_u:1710": "nānāvidhā caikārthā kriyā 'pacatīti |",
  "GSP29nysvbh_u:1711_0": "sthālyadhiśrayaṇam udakāsecanaṃ taṇḍulāvapanamedhopasarpaṇam agnyabhijvālanaṃ darvīghaṭṭanaṃ",
  "GSP29nysvbh_u:1711_1": "maṇḍasrāvaṇam adhovatāraṇamiti. chinattīti kriyābhyāsaḥ-- udyabhyodyamya paraśuṃ",
  "GSP29nysvbh_u:1711_2": "dāruṇi nipātayan chinattītyucyate // 42 //",
  "GSP29nysvbh_u:1712": "_____________________________________________________________________",
  "GSP29nysvbh_u:1713": "********************** NySBh_2,1.43 **********************",
  "GSP29nysvbh_u:1714": "yaccedaṃ pacyamānaṃ chidyamānaṃ ca tat kriyamāṇaṃ tasmin kriyamāṇe---",
  "GSP29nysvbh_u:1715": "NyS_2,1.43: kṛtatākartavyatopapattestūbhayathā grahaṇam //",
  "GSP29nysvbh_u:1716": "kriyāsaṃtāno 'nārabdhaścikīrpito 'nāgataḥ kālaḥ 'pakṣyatīti. prayojanāvasānaḥ kriyāsaṃtānoparamo 'tītaḥ kālaḥ 'apākṣīt' iti. ārabdhakriyāsaṃtāno vartamānaḥ kālaḥ 'pacatīti,",
  "GSP29nysvbh_u:1717_0": "tatra yā uparatā sā kṛtatā yā cikīrṣitā sā kartavyatā yā vidyamānā sā kriyamāṇatā.",
  "GSP29nysvbh_u:1717_1": "tadevaṃ kriyāsaṃtānasthaḥ traikālyasamāhāraḥ 'pacati pacyate' iti vartamānagrahaṇena",
  "GSP29nysvbh_u:1717_2": "gṛhyate-- kriyāsaṃtānasya hyatrāvicchedo vidhīyate nārambho noparam iti |",
  "GSP29nysvbh_u:1718_0": "soyamubhayathā vartamānāṃ gṛhyate-- apavṛkto vyapavṛktaśca atītānāgatābhyām. sthitivyaṅgyaḥ--",
  "GSP29nysvbh_u:1718_1": "'vidyate dravyam' iti. kriyāsaṃtānāvicchedābhidhāyī ca traikālyānvitaḥ-- 'pacati chinattīti |",
  "GSP29nysvbh_u:1719": "anyaśca pratyāsattiprabhṛterrathasya vivakṣāyāṃ tadabhidhāyī bahuprakāro lokeṣūtprekṣitavyaḥ,",
  "GSP29nysvbh_u:1720": "tasmādasti vartamānaḥ kāla iti // 43 //",
  "GSP29nysvbh_u:1721": "_____________________________________________________________________",
  "GSP29nysvbh_u:1722": "********************** NySBh_2,1.44 **********************",
  "GSP29nysvbh_u:1723": "(athopamānaparīkṣā)",
  "GSP29nysvbh_u:1724": "NyS_2,1.44: atyantaprāyaikadeśasādharmyādupamānapāsiddhiḥ //",
  "GSP29nysvbh_u:1725": "atyantasādharmyādupāmanaṃ na sidhyati-- na caivaṃ bhavati 'yathā gaurevaṃ gauḥ' iti,",
  "GSP29nysvbh_u:1726": "prāyaḥsādharmyādupamānaṃ na sidhyati-- na hi bhavati 'yathānaḍvānevaṃ mahiṣaḥ' iti,",
  "GSP29nysvbh_u:1727": "ekadeśasādharmyādupamānaṃ na sidhyati-- na hi sarveṇa sarvamupamīyate iti // 44 //",
  "GSP29nysvbh_u:1728": "_____________________________________________________________________",
  "GSP29nysvbh_u:1729": "********************** NySBh_2,1.45 **********************",
  "GSP29nysvbh_u:1730": "NyS_2,1.45: prasiddhasādharmyādupamānasiddheryathoktadoṣānupapattiḥ //",
  "GSP29nysvbh_u:1731": "na sādharmyasya kṛtsnaprāyālpabhāvamāśrityopamānaṃ pravartate, kiṃ tarhi ?",
  "GSP29nysvbh_u:1732": ". prasiddhasādharmyāt sādhyasādhanabhāvamāśritya pravartate. yatra caitadasti na tatropamānaṃ pratiṣeddhuṃ śakyaṃ tasmād yathoktadoṣo nopapadyate iti// 45 //",
  "GSP29nysvbh_u:1733": "_____________________________________________________________________",
  "GSP29nysvbh_u:1734": "********************** NySBh_2,1.46 **********************",
  "GSP29nysvbh_u:1735": "astu tarhyupamānamanumānam---",
  "GSP29nysvbh_u:1736": "NyS_2,1.46: pratyakṣeṇāpratyakṣasiddheḥ //",
  "GSP29nysvbh_u:1737": "yathā dhūmena pratyakṣeṇāpratyakṣasya vahnergrahaṇamanumānam evaṃ gavā pratyakṣeṇāpratyakṣasya gavayasya grahaṇamiti nedamanumānād viśiṣyate // 46 //",
  "GSP29nysvbh_u:1738": "viśiṣyate ityāha, kayā yuktyā ? ---",
  "GSP29nysvbh_u:1739": "_____________________________________________________________________",
  "GSP29nysvbh_u:1740": "********************** NySBh_2,1.47 **********************",
  "GSP29nysvbh_u:1741": "NyS_2,1.47: nāpratyakṣe gavaye pramāṇārthamupamānasya paśyāma iti //",
  "GSP29nysvbh_u:1742": "yadā hyayamupayuktopamāno godarśī gavā samānamarthaṃ paśyati tadā ayaṃ gavaya ityasya saṃjñāśabdasya vyavasthāṃ pratipadyate na caivamanumānamiti|",
  "GSP29nysvbh_u:1743": "parārthaṃ copamānam-- yasya hyupameyamaprasiddhaṃ tadarthaṃ prasiddhopameyena kriyate iti|",
  "GSP29nysvbh_u:1744": "parārthamupamānamiticet ? na-- svayamadhyavasāyāt |",
  "GSP29nysvbh_u:1745": "bhavati ca bhoḥ svayamadhyavasāyaḥ- yathā gaurevaṃ gavaya iti|",
  "GSP29nysvbh_u:1746": "nādhyavasāyaḥ",
  "GSP29nysvbh_u:1747": "pratiṣidhyate upamānaṃ tu tanna bhavati--“prasiddhasādharmyāt sādhyasādhanamupamānam 1-1-6“na ca yasyopameyaṃ prasiddhaṃ taṃ prati sādhyasādhanabhāvo vidyate iti // 47 //",
  "GSP29nysvbh_u:1748": "_____________________________________________________________________",
  "GSP29nysvbh_u:1749": "********************** NySBh_2,1.48 **********************",
  "GSP29nysvbh_u:1750": "athāpi---",
  "GSP29nysvbh_u:1751": "NyS_2,1.48: tathetyupasaṃhārādupamānasiddhernāviśeṣaḥ //",
  "GSP29nysvbh_u:1752": "tathetisamānadharmopasaṃhārādupamānaṃ sidhyati nānumānam-- ayaṃ cānayorviśeṣa iti // 48 //",
  "GSP29nysvbh_u:1753": "_____________________________________________________________________",
  "GSP29nysvbh_u:1754": "********************** NySBh_2,1.49 **********************",
  "GSP29nysvbh_u:1755": "(atha śabdapramāṇaparīkṣā--)",
  "GSP29nysvbh_u:1756": "NyS_2,1.49: śabdo 'numānam--arthasyānupalabdheranumeyatvāt //",
  "GSP29nysvbh_u:1757": "śabdo 'numānaṃ na pramāṇāntaram, kasmāt ?",
  "GSP29nysvbh_u:1758": ". śabdārthasyānumeyatvāt, kathamanumeyatvam ?",
  "GSP29nysvbh_u:1759": "pratyakṣato 'nupalabdheḥ,",
  "GSP29nysvbh_u:1760": "yathānupalabhyamāno liṅgī mitena liṅgena paścād mīyate ityanumānam evaṃ mitena śabdena paścād mīyate 'rtho 'nupalabhyamāna ityanumānaṃ śabdaḥ // 49 //",
  "GSP29nysvbh_u:1761": "_____________________________________________________________________",
  "GSP29nysvbh_u:1762": "********************** NySBh_2,1.50 **********************",
  "GSP29nysvbh_u:1763": "itaścānumānaṃ śabdaḥ---",
  "GSP29nysvbh_u:1764": "NyS_2,1.50: upalabdheradvipravṛttitvāt //",
  "GSP29nysvbh_u:1765": "pramāṇāntarabhāve dvipravṛttirupalabdhiḥ = anyathā hyupalabdhiranumāne anyathopamāne tad vyākhyātam,",
  "GSP29nysvbh_u:1766": "śabdānumānayostūpalabdhiradvipravṛttiḥ yathānumāne pravartate tathā śabdepi,",
  "GSP29nysvbh_u:1767": "viśeṣābhāvādanumānaṃ śabda iti // 50 //",
  "GSP29nysvbh_u:1768": "_____________________________________________________________________",
  "GSP29nysvbh_u:1769": "********************** NySBh_2,1.51 **********************",
  "GSP29nysvbh_u:1770": "NyS_2,1.51: saṃbandhācca //",
  "GSP29nysvbh_u:1771": "“śabdonumānam“iti vartate,",
  "GSP29nysvbh_u:1772": "saṃbaddhayośca śabdārthayoḥ saṃbandhaprasiddhau śabdopalabdherarthagrahaṇaṃ yathā saṃbaddhayorliṅgaliṅginoḥ saṃbandhapratītau liṅgopalabdhau liṅgigrahaṇamiti // 51 //",
  "GSP29nysvbh_u:1773": "_____________________________________________________________________",
  "GSP29nysvbh_u:1774": "********************** NySBh_2,1.52 **********************",
  "GSP29nysvbh_u:1775": "yattāvat 'arthasyānumeyatvāt' iti tanna---",
  "GSP29nysvbh_u:1776": "NyS_2,1.52: āptopadeśasāmarthyāt śabdādarthasaṃpratyayaḥ //",
  "GSP29nysvbh_u:1777": "'svargaḥ apsarasaḥ uttarāḥ kuravaḥ sapta dvīpāḥ samudro lokasaṃniveśaḥ' ityevamāderapratyakṣasyārthasya na śabdamātrāt pratyayaḥ, kiṃ tarhi ?",
  "GSP29nysvbh_u:1778": "'āptairayamuktaḥ śabdaḥ' ityataḥ saṃpratyayaḥ-- viparyayeṇa saṃpratyayābhāvāt na tvevamanumānamiti|",
  "GSP29nysvbh_u:1779": "yat punaḥ--",
  "GSP29nysvbh_u:1780": "“upalabdheradvipravṛttitvāt 2-1-50” iti.",
  "GSP29nysvbh_u:1781": "ayameva śabdānumānayorupalabdheḥ pravṛttibhedaḥ tatra viśeṣe satyahetuḥ-- 'viśeṣābhāvāt' iti|",
  "GSP29nysvbh_u:1782": "yat punaridam--“saṃbandhācca“iti,",
  "GSP29nysvbh_u:1783": "asti ca śabdārthayoḥ saṃbandho 'nujñātaḥ asti ca pratiṣiddhaḥu 'asyedam' itiṣaṣṭhīviśiṣṭasya vākyasyārthaviśeṣo 'nujñātaḥ prāptilakṣaṇastu śabdārthayoḥ saṃbandhaḥ pratiṣiddhaḥ|",
  "GSP29nysvbh_u:1784": "kasmāt ?",
  "GSP29nysvbh_u:1785": ",",
  "GSP29nysvbh_u:1786": "pramāṇatonupalabdheḥupratyakṣatastāvat śabdārthaprāpternopalabdhiḥ-- atīndriyatvātuyenendriyeṇa gṛhyate śabdastasya viṣayabhāvamativṛtto 'rtho na gṛhyate,",
  "GSP29nysvbh_u:1787": "asti cātīndriyaviṣayabhūtopyarthaḥ,",
  "GSP29nysvbh_u:1788": "samānena cendriyeṇa gṛhyamāṇayoḥ prāptirgṛhyate iti|",
  "GSP29nysvbh_u:1789": "prāptilakṣaṇe ca gṛhyamāṇe saṃbandhe śabdārthayoḥ śabdāntike vārthaḥ syāt arthāntike vā śabdaḥ syāt ubhayaṃ vobhayatra // 52 //",
  "GSP29nysvbh_u:1790": "_____________________________________________________________________",
  "GSP29nysvbh_u:1791": "********************** NySBh_2,1.53 **********************",
  "GSP29nysvbh_u:1792": "atha khalvayam---",
  "GSP29nysvbh_u:1793": "NyS_2,1.53: pūraṇapradāhapāṭanānupalabdheśca saṃbandhābhāvaḥ //",
  "GSP29nysvbh_u:1794": "sthānakaraṇābhāvāditi cārthaḥ|",
  "GSP29nysvbh_u:1795": "na cāyamanumānatopyupalabhyate-- śabdāntike 'rtha iti|",
  "GSP29nysvbh_u:1796": "etasmin pakṣe 'py āsyasthānakaraṇoccāraṇīyaḥ śabdastadantike 'rtha iti annāgnyasiśabdoccāraṇe pūraṇapradāhapāṭanāni gṛhyeran. na ca gṛhyante,",
  "GSP29nysvbh_u:1797": "agrahaṇānnānumeyaḥ prāptilakṣaṇḥ saṃbandhaḥ|",
  "GSP29nysvbh_u:1798": "arthāntike śabdaṃ iti-- sthānakaraṇāsaṃbhavād anuccāraṇam,",
  "GSP29nysvbh_u:1799": "sthānaṃ kaṇṭhādayaḥ karaṇaṃ prayatnaviśeṣaḥ tasyārthāntike 'nupapattiriti|",
  "GSP29nysvbh_u:1800": "ubhayapratiṣedhācca nobhayam|",
  "GSP29nysvbh_u:1801": "tasmānna śabdenārthaḥ prāpta iti // 53 //",
  "GSP29nysvbh_u:1802": "_____________________________________________________________________",
  "GSP29nysvbh_u:1803": "********************** NySBh_2,1.54 **********************",
  "GSP29nysvbh_u:1804": "NyS_2,1.54: śabdārthavyavasthānādapratiṣedhaḥ //",
  "GSP29nysvbh_u:1805": "śabdārthapratyayasya vyavasthādarśanād anumīyate-- asti śabdārthasaṃbandho vyavasthākāraṇam,",
  "GSP29nysvbh_u:1806": "asaṃbandhe hi śabdamātrādarthamātre pratyayaprasaṅgaḥ tasmādapratiṣedhaḥ saṃbandhasyeti // 54 //",
  "GSP29nysvbh_u:1807": "_____________________________________________________________________",
  "GSP29nysvbh_u:1808": "********************** NySBh_2,1.55 **********************",
  "GSP29nysvbh_u:1809": "atra samādhiḥ---",
  "GSP29nysvbh_u:1810": "NyS_2,1.55: na sāmayikatvācchabdārthasaṃpratyayasya //",
  "GSP29nysvbh_u:1811": "na saṃbandhakāritaṃ śabdārthavyavasthānam. kiṃ tarhi ?",
  "GSP29nysvbh_u:1812": ". samayakāritaṃ yattadavocāma-- 'asyedamiti ṣaṣṭhīviśiṣṭasya vākyasyārthaviśeṣo 'nujñātaḥ śabdārthayoḥ saṃbandhaḥ' iti samayaṃ tamavocāma iti|",
  "GSP29nysvbh_u:1813": "kaḥ punarayaṃ samayaḥ ?",
  "GSP29nysvbh_u:1814": ",",
  "GSP29nysvbh_u:1815": "'asya śabdasyedamarthajātamabhidheyam' ityabhidhānābhidhaiyaniyamaniyogaḥ,",
  "GSP29nysvbh_u:1816": "tasminnupayukte śabdādarthasaṃpratyayo bhavati,",
  "GSP29nysvbh_u:1817": "viparyaye hi śabdaśravaṇepi pratyayābhāvaḥ,",
  "GSP29nysvbh_u:1818": "saṃbandhavādināpi cāyamavarjanīya iti|",
  "GSP29nysvbh_u:1819": "prayujyamānagrahaṇācca laukikānām,",
  "GSP29nysvbh_u:1820": "samayapālanārthaṃ cedaṃ padalakṣaṇāyā vāco 'nvākhyānaṃ vyākaraṇam,",
  "GSP29nysvbh_u:1821": "vyākyalakṣaṇāyā vāco 'rthalakṣaṇam,",
  "GSP29nysvbh_u:1822": "padasamūho vākyam arthaparisamāptāviti|",
  "GSP29nysvbh_u:1823": "tadevaṃ prāptilakṣaṇasya śabdārthasaṃbandhasyārthajuṣo 'py anumānahetur na bhavatīti // 55 //",
  "GSP29nysvbh_u:1824": "_____________________________________________________________________",
  "GSP29nysvbh_u:1825": "********************** NySBh_2,1.56 **********************",
  "GSP29nysvbh_u:1826": "NyS_2,1.56: jātiviśeṣe cāniyamāt //",
  "GSP29nysvbh_u:1827": "sāmayikaḥ śabdārthasaṃpratyayo na svābhāvikaḥ-- ṛṣyāryamlecchānāṃ yathākāmaṃ śabdaprayogo 'rthapratyāyanāya pravartate,",
  "GSP29nysvbh_u:1828": "svābhāvike hi śabdasyārthapratyāyakatve yathākāmaṃ na syāt,",
  "GSP29nysvbh_u:1829": "yathā taijasasya prakāśasya rūpapratyayahetutvaṃ na jātiviśeṣaṃ vyabhicaratīti // 56 //",
  "GSP29nysvbh_u:1830": "_____________________________________________________________________",
  "GSP29nysvbh_u:1831": "********************** NySBh_2,1.57 **********************",
  "GSP29nysvbh_u:1832": "NyS_2,1.57: tadapramāṇyam-- anṛtavyāghātapunaruktadoṣebhyaḥ //",
  "GSP29nysvbh_u:1833": "putrakāmeṣṭihavanābhyāsepu, tasyeti śabdaviśeṣamevādhikurute bhagavān ṛṣiḥ|",
  "GSP29nysvbh_u:1834": "śabdasya pramāṇatvaṃ na saṃbhavati, kasmāt ?",
  "GSP29nysvbh_u:1835": ". anṛtadoṣāt-- putrakāmeṣṭau--“putrakāmaḥ putreṣṭyā yajeta“iti. neṣṭau saṃsthitāyāṃ putrajanma dṛśyate,",
  "GSP29nysvbh_u:1836": "dṛṣṭārthasya vākyasyānṛtatvāt adṛṣṭārthamapi vākyam--“agnihotraṃ juhuyāt svargakāmaḥ“ityādyanṛtamiti jñāyate|",
  "GSP29nysvbh_u:1837_0": "vihitavyāghātadoṣācca-- havane“udite hotavyam” “anudite hotavyam” “samayādhyuṣite",
  "GSP29nysvbh_u:1837_1": "hotavyam“iti vidhāya vihitaṃ vyāhanti--“śyāvo 'syāhutimabhyavaharati ya udite juhoti”",
  "GSP29nysvbh_u:1837_2": "“śabalo 'syāhutimabhyavaharati yo 'nudite juhoti” “śyāvaśavalau vāsyāhutimabhyavaharato",
  "GSP29nysvbh_u:1837_3": "yaḥ samayādhyuṣite juhoti” (iti)",
  "GSP29nysvbh_u:1838": "vyāghātāccānyatarad mithyeti|",
  "GSP29nysvbh_u:1839_0": "punaruktadoṣācca-- abhyāse deśyamāne“triḥ prathamāmanvāha triruttamām“iti punaruktadoṣo",
  "GSP29nysvbh_u:1839_1": "bhavati. punarukta ca pramattavākyamiti. tasmādapramāṇaṃ śabdaḥ-- anṛtavyāghātapunaruktadoṣebhya iti // 57 //",
  "GSP29nysvbh_u:1840": "_____________________________________________________________________",
  "GSP29nysvbh_u:1841": "********************** NySBh_2,1.58 **********************",
  "GSP29nysvbh_u:1842": "NyS_2,1.58: na karmakartṛsādhanavaiguṇyāt //",
  "GSP29nysvbh_u:1843": "nānṛtadoṣaḥ putrakāmeṣṭau, kasmāt ?",
  "GSP29nysvbh_u:1844": ",",
  "GSP29nysvbh_u:1845": "karmakartṛsādhanavaiguṇyāt,",
  "GSP29nysvbh_u:1846": "iṣṭyā pitarau saṃyujyamānau putraṃ janayata iti,",
  "GSP29nysvbh_u:1847": "iṣṭiḥ karaṇam sādhanaṃ. pitarau kartārau. saṃyogaḥ karma. trayāṇāṃ guṇayogāt putrajanma. vaiguṇyād viparyayaḥ,",
  "GSP29nysvbh_u:1848": "iṣṭyāśrayaṃ tāvat karmavaiguṇyaṃ samīhābhreṣaḥ,",
  "GSP29nysvbh_u:1849": "kartṛvaiguṇyam avidvān prayoktā kapūyācaraṇaśca,",
  "GSP29nysvbh_u:1850": "sādhanavaiguṇyaṃ havirasaṃskṛtam upahatamiti. mantrā nyūnādhikāḥ svaravarṇahīnā iti. dakṣiṇā durāgatā hīnā ninditā ceti|",
  "GSP29nysvbh_u:1851": "athopajanāśrayaṃ karmavaiguṇyaṃ mithyāsaṃprayogaḥ,",
  "GSP29nysvbh_u:1852": "kartṛvaiguṇyaṃ yonivyāpādo bījopaghātaśceti,",
  "GSP29nysvbh_u:1853": "sādhanavaiguṇyam iṣṭāvabhihitam|",
  "GSP29nysvbh_u:1854_0": "loke ca 'agnikāmo dāruṇī mathnīyāt' iti vidhivākyam tatra karmavaiguṇyaṃ mithyābhimanthānam.",
  "GSP29nysvbh_u:1854_1": "kartṛvaiguṇyaṃ prajñāprayatnagataḥ pramādaḥ. sādhanavaiguṇyam ārdraṃ suṣiraṃ dāru",
  "GSP29nysvbh_u:1854_2": "iti. tatra phalaṃ na niṣpadyate iti nānṛtadoṣaḥ,",
  "GSP29nysvbh_u:1855": "guṇayogena phalaniṣpattidarśanāt,",
  "GSP29nysvbh_u:1856": "na cedaṃ laukikād bhidyate--“putrakāmaḥ putreṣṭyā yajeta“iti // 58 //",
  "GSP29nysvbh_u:1857": "_____________________________________________________________________",
  "GSP29nysvbh_u:1858": "********************** NySBh_2,1.59 **********************",
  "GSP29nysvbh_u:1859": "NyS_2,1.59: abhyupetya kālabhede dośavacanāt //",
  "GSP29nysvbh_u:1860": "'na vyāghāto havane' ityanuvartate,",
  "GSP29nysvbh_u:1861_0": "yo 'bhyupagataṃ havanakālaṃ bhinatti tato 'nyatra juhoti tatrāyamabhyupagatakālabhedo",
  "GSP29nysvbh_u:1861_1": "doṣa ucyate--“śyāvo 'syāhutimabhyavaharati ca udite juhoti“tadidaṃ vidhibhreṣe nindāvacanamiti // 59 //",
  "GSP29nysvbh_u:1862": "_____________________________________________________________________",
  "GSP29nysvbh_u:1863": "********************** NySBh_2,1.60 **********************",
  "GSP29nysvbh_u:1864": "NyS_2,1.60: anuvādopapatteśca //",
  "GSP29nysvbh_u:1865": "'punaruktadoṣo 'bhyāsena' itiprakṛtam,",
  "GSP29nysvbh_u:1866": "anarthako 'bhyāsaḥ punaruktaḥ. arthavānabhyāso 'nuvādaḥ, yo 'yamabhyāsaḥ--",
  "GSP29nysvbh_u:1867": "“triḥ prathamāmanvāha triruttamām“iti anuvāda upapadyate-- arthavattvāt,",
  "GSP29nysvbh_u:1868_0": "trirvacanena hi prathamottamayoḥ pañcadaśatvaṃ sāmadhenīnāṃ bhavati tathā ca mantrābhivādaḥ--“idamahaṃ",
  "GSP29nysvbh_u:1868_1": "bhrātṛvyaṃ pañcadaśāreṇa vāgvajreṇa bādhe yo 'smān dveṣṭi yaṃ ca vayaṃ dviṣmaḥ“iti",
  "GSP29nysvbh_u:1868_2": "pañcadaśasāmidhenīvajraṃ mantro 'bhivadati tadabhyāsamantareṇa na syāditi // 60 //",
  "GSP29nysvbh_u:1869": "_____________________________________________________________________",
  "GSP29nysvbh_u:1870": "********************** NySBh_2,1.61 **********************",
  "GSP29nysvbh_u:1871": "NyS_2,1.61: vākyavibhāgasya cārthagrahaṇāt //",
  "GSP29nysvbh_u:1872": "pramāṇaṃ śabdo yathā loke // 61 //",
  "GSP29nysvbh_u:1873": "_____________________________________________________________________",
  "GSP29nysvbh_u:1874": "********************** NySBh_2,1.62 **********************",
  "GSP29nysvbh_u:1875": "vibhāgaśca brāhmaṇavākyānāṃ trividhaḥ---",
  "GSP29nysvbh_u:1876": "NyS_2,1.62: vidhyarthavādānuvādavacanaviniyogāt //",
  "GSP29nysvbh_u:1877": "tridhā khalu brāhmaṇavākyāni viniyuktāni-- vidhivacanāni arthavādavacanāni anuvādavacanānīti // 62 //",
  "GSP29nysvbh_u:1878": "_____________________________________________________________________",
  "GSP29nysvbh_u:1879": "********************** NySBh_2,1.63 **********************",
  "GSP29nysvbh_u:1880": "tatra---",
  "GSP29nysvbh_u:1881": "NyS_2,1.63: vidhirvidhāyakaḥ //",
  "GSP29nysvbh_u:1882": "yad vākyaṃ vidhāyakam |",
  "GSP29nysvbh_u:1883": "codakaṃ sa vidhiḥ,",
  "GSP29nysvbh_u:1884": "vidhistu niyogo 'nujñā vā yathā --“agnihotraṃ juhuyāt svargakāmaḥ” ityādi // 63 //",
  "GSP29nysvbh_u:1885": "_____________________________________________________________________",
  "GSP29nysvbh_u:1886": "********************** NySBh_2,1.64 **********************",
  "GSP29nysvbh_u:1887": "NyS_2,1.64: stutirnindā parakṛtiḥ purākalpa ityarthavāda //",
  "GSP29nysvbh_u:1888": "vidheḥ phalavādalakṣaṇā yā praśaṃsā sā stutiḥ saṃpratyayārthā-- stūyamānaṃ śraddadhīteti,",
  "GSP29nysvbh_u:1889": "pravartikā ca-- phalaśravaṇāt pravartate--“",
  "GSP29nysvbh_u:1890": "sarvajito vai devāḥ sarvamajayan sarvasyāptyai sarvasya jityai sarvameva tenāpnoti sarvaṃ jayati“",
  "GSP29nysvbh_u:1891": "ityevamādi|",
  "GSP29nysvbh_u:1892": "aniṣṭaphalavādo nindā varjanārthā-- ninditaṃ na samācarediti“",
  "GSP29nysvbh_u:1893": "sa eṣa vā va prathamo yajño yajñānāṃ yajjyotiṣṭomo ya etenāniṣṭvānyena yajate garte patati |",
  "GSP29nysvbh_u:1894": "ayamevaitad jīryate vā pramīyate vā“",
  "GSP29nysvbh_u:1895": "ityevamādi|",
  "GSP29nysvbh_u:1896": "anyakartṛkasya vyāhatasya vidhervādaḥ parakṛtiḥ--“",
  "GSP29nysvbh_u:1897": "hutvā vapāmevāgre 'bhidhārayanti atha pṛṣadājyaṃ taduha carakādhvaryavaḥ pṛṣadājyamevāgre 'bhidhārayanti 'agneḥ prāṇāḥ pṛṣadājyaṃ stomam' ityevamabhidadhati“",
  "GSP29nysvbh_u:1898": "ityevamādi|",
  "GSP29nysvbh_u:1899": "aitihyasamācarito vidhiḥ purākalpa iti--“",
  "GSP29nysvbh_u:1900": "tasmādvā etena brāhmaṇā bahiṣpavamānaṃ sāmastomamastauṣan-- yone yajñaṃ pratanavāmahe“",
  "GSP29nysvbh_u:1901": "ityevamādi|",
  "GSP29nysvbh_u:1902": "kathaṃ parakṛtipurākalpau arthavādāviti ?",
  "GSP29nysvbh_u:1903": ", stutinindāvākyenābhisaṃbandhād vidhyāśrayasya kasyacidarthasya dyotanādarthavāda iti // 64 //",
  "GSP29nysvbh_u:1904": "_____________________________________________________________________",
  "GSP29nysvbh_u:1905": "********************** NySBh_2,1.65 **********************",
  "GSP29nysvbh_u:1906": "NyS_2,1.65: vidhivihitasyānuvacanamanuvādaḥ //",
  "GSP29nysvbh_u:1907": "vidhyanuvacanaṃ cānuvādo vihitānuvacanaṃ ca |",
  "GSP29nysvbh_u:1908": "pūrvaḥ śabdānuvādo 'paro 'rthānuvādaḥ, yathā punaruktaṃ dvividham evamanuvādopi|",
  "GSP29nysvbh_u:1909": "kimarthaṃ punarvihitamanūdyate ?, adhikārārtham |",
  "GSP29nysvbh_u:1910": "vihitamadhikṛtya stutirbodhyate nindā vā vidhiśeṣo vābhidhiyate,",
  "GSP29nysvbh_u:1911": "vihitānantarārtho 'pi cānuvādo bhavati,",
  "GSP29nysvbh_u:1912": "evamanyadapyutprekṣaṇīyam|",
  "GSP29nysvbh_u:1913": "lokepi ca vidhirarthavādo 'nuvāda iti ca trividhaṃ vākyam-- 'odanaṃ pacet' iti vidhivākyam,",
  "GSP29nysvbh_u:1914": "arthavādavākyam-- 'āyurvarco balaṃ sukhaṃ pratibhānaṃ cānne pratiṣṭhitam',",
  "GSP29nysvbh_u:1915": "anuvādaḥ-- 'pacatu pacatu bhavān' ityabhyāsaḥ,",
  "GSP29nysvbh_u:1916": "'kṣipraṃ pacyatām' iti vā 'aṅga pacyatām' iti (vā)",
  "GSP29nysvbh_u:1917": "adhyeṣaṇārtham, 'pacyatāmeva' iti cāvadhāraṇārtham|",
  "GSP29nysvbh_u:1918": "yathā laukike vākye vibhāgenārthagrahaṇāt pramāṇatvam evaṃ vedavākyānāmapi vibhāgenārthagrahaṇāt pramāṇatvaṃ bhavitumarhatīti // 65 //",
  "GSP29nysvbh_u:1919": "_____________________________________________________________________",
  "GSP29nysvbh_u:1920": "********************** NySBh_2,1.66 **********************",
  "GSP29nysvbh_u:1921": "NyS_2,1.66: nānuvādapunaruktayorviśeṣaḥ śabdābhyāsepapatteḥ //",
  "GSP29nysvbh_u:1922": "'punaruktamasādhu sādhuranuvādaḥ' ityayaṃ viśeṣo nopapadyate|",
  "GSP29nysvbh_u:1923": "kasmāt ?",
  "GSP29nysvbh_u:1924": ". ubhayatra hi pratītārthaḥ śabdo 'bhyastate. caritārthasya śabdasyābhyāsādubhayamasādhviti // 66 //",
  "GSP29nysvbh_u:1925": "_____________________________________________________________________",
  "GSP29nysvbh_u:1926": "********************** NySBh_2,1.67 **********************",
  "GSP29nysvbh_u:1927": "NyS_2,1.67: śīghrataragamanopadeśavadabhyāsānnāviśeṣaḥ //",
  "GSP29nysvbh_u:1928": "nānuvādapunaruktayoraviśeṣaḥ|",
  "GSP29nysvbh_u:1929": "kasmāt ?",
  "GSP29nysvbh_u:1930": ",",
  "GSP29nysvbh_u:1931": "arthavato 'bhyāsasyānuvādabhāvāt,",
  "GSP29nysvbh_u:1932": "samāne 'bhyāse punaruktam anarthakam arthavānabhyāso 'nuvādaḥ-- śīghrataragamanopadeśavat 'śīghraṃ śīghraṃ gamyatām' iti kriyātiśayo 'bhyāsenaivocyate. udāharaṇārthaṃ cedam,",
  "GSP29nysvbh_u:1933": "evamanyopyabhyāsaḥ-- 'pacati pacatīti kriyānuparamaḥ,",
  "GSP29nysvbh_u:1934": "'grāmo grāmo ramaṇīyaḥ' iti vyāptiḥ,",
  "GSP29nysvbh_u:1935": "'pari pari trigartebhyo vṛṣṭo devaḥ' iti parivarjanam,",
  "GSP29nysvbh_u:1936": "'adhyadhimaṇḍaṃ niṣaṇṇam,",
  "GSP29nysvbh_u:1937": "iti sāmīpyam,",
  "GSP29nysvbh_u:1938": "'tiktaṃ tiktam' iti prakāraḥ,",
  "GSP29nysvbh_u:1939": "evamanuvādasya stutinindāśeṣavidhiṣu adhikārārthatāvihitānantarārthatā ceti // 67 //",
  "GSP29nysvbh_u:1940": "_____________________________________________________________________",
  "GSP29nysvbh_u:1941": "********************** NySBh_2,1.68 **********************",
  "GSP29nysvbh_u:1942": "kiṃ punaḥ pratiṣedhahetūddhārādeva śabdasya pramāṇatvaṃ sidhyati ?. na, ataśca---",
  "GSP29nysvbh_u:1943": "NyS_2,1.68: mantrāyurvedaprāmāṇyavacca tatprāmāṇyam āptaprāmāṇyāt //",
  "GSP29nysvbh_u:1944": "kiṃ punarāyurvedasya prāmāṇyam ?",
  "GSP29nysvbh_u:1945": ", yattadāyurvedenopadiśyate-- 'idaṃ kṛtveṣṭamadhigacchati idaṃ varjayitvāniṣṭaṃ jahāti' (iti)",
  "GSP29nysvbh_u:1946": "tasyānuṣṭhīyamānasya tathābhāvaḥ |",
  "GSP29nysvbh_u:1947": "satyārthatā |",
  "GSP29nysvbh_u:1948": "aviparyayaḥ,",
  "GSP29nysvbh_u:1949": "mantrapadānāṃ ca viṣabhūtāśanipratiṣedhārthānāṃ prayoge 'rthasya tathābhāvaḥ. etat prāmānaṇyam|",
  "GSP29nysvbh_u:1950": "kiṅkṛtametat?, āptaprāmāṇyakṛtam|",
  "GSP29nysvbh_u:1951": "kiṃpunarāptānāṃ prāmāṇyam?, sākṣātkṛtadharmatā bhūtadayā yathābhūtārthacikhyāpayiṣeti |",
  "GSP29nysvbh_u:1952": "āptāḥ khalu sākṣātkṛtadharmāṇaḥ 'idaṃ hātavyam idamasya hānihetuḥ. idamasyādhigatavyam idamasyādhigamahetuḥ' iti bhūtānyanukampante,",
  "GSP29nysvbh_u:1953": "teṣāṃ khalu vai prāṇabhṛtāṃ svayamanavabuddhyamānānāṃ nānyadupadeśād avabodhakāraṇamasti,",
  "GSP29nysvbh_u:1954": "na cānavabodhe samīhā varjanaṃ vā,",
  "GSP29nysvbh_u:1955": "na cākṛtvā svastibhāvaḥ,",
  "GSP29nysvbh_u:1956": "nāpy asyānya upakārakopyasti,",
  "GSP29nysvbh_u:1957_0": "hanta vayamebhyo yathādarśanaṃ yathābhūtamupadiśāmaḥ te ime śrutvā pratipadyamānā",
  "GSP29nysvbh_u:1957_1": "heyaṃ hāsyanti adhigantavyamevādhigamiṣyantīti evamāptopadeśaḥ etena trividhenāptaprāmāṇyena",
  "GSP29nysvbh_u:1957_2": "parigṛhito 'nuṣṭhīyamāno 'rthasya sādhako bhavati. evamāptopadeśaḥ pramāṇam,",
  "GSP29nysvbh_u:1958": "evamāptāḥ pramāṇam|",
  "GSP29nysvbh_u:1959": "dṛṣṭārthenāptopadeśenāyurvedenādṛṣṭārtho vedabhāgo 'numātavyaḥ-- pramāṇamiti-- āptaprāmāṇyasya hetoḥ samānatvāditi|",
  "GSP29nysvbh_u:1960": "asyāpi caikadeśaḥ--“",
  "GSP29nysvbh_u:1961": "grāmakāmo yajeta“",
  "GSP29nysvbh_u:1962": "ityevamādirdṛṣṭārthastenānumātavyamiti|",
  "GSP29nysvbh_u:1963": "loke ca bhūyānupadeśāśrayo vyavahāraḥ,",
  "GSP29nysvbh_u:1964": "laukikasyāpyupadeṣṭurupadeṣṭavyāthejñānena parānujighṛkṣayā yathābhūtārthacikhyāpayiṣayā ca prāmāṇyam tatparigrahādāptopadeśaḥ pramāṇamiti|",
  "GSP29nysvbh_u:1965": "draṣṭṛpravaktṛsāmānyāccānumānam-- ye evāptā vedārthānāṃ draṣṭāraḥ pravaktāraścate evāyurvedaprabhṛtīnām ityāyurvedaprāmāṇyavad vedaprāmāṇyamanumātavyamiti|",
  "GSP29nysvbh_u:1966": "nityatvādvedavākyānāṃ pramāṇatve “tatprāmāṇyamāptaprāmāṇyāt” ityayuktam|",
  "GSP29nysvbh_u:1967": "śabdasya vācakatvādarthapratipattau pramāṇatvaṃ,",
  "GSP29nysvbh_u:1968": "nityatve hi sarvasya sarveṇa vacanāt śabdārthavyavasthānupapattiḥ|",
  "GSP29nysvbh_u:1969": "nānityatve vācakatvamiticet ? na-- laukikeṣvarthadarśanāt|",
  "GSP29nysvbh_u:1970": "tepi nityā iticet ? na-- anāptopadeśādarthavisaṃvādo 'nupapannaḥ-- nityatvāddhi śabdaḥ pramāṇamiti|",
  "GSP29nysvbh_u:1971": "anityaḥ sa iti cet ? aviśeṣavacanam |",
  "GSP29nysvbh_u:1972": "anāptopadeśo laikiko na nitya iti kāraṇaṃ vācyamiti|",
  "GSP29nysvbh_u:1973": "yathāniyogaṃ cārthasya pratyāyanād nāmadheyaśabdānāṃ loke prāmāṇyam. nityatvāt prāmāṇyānupapattiḥ |",
  "GSP29nysvbh_u:1974": "yatrārthe nāmadheyaśabdo niyujyate loke tasya niyogasāmarthyāt pratyāyako bhavati na nityatvāt|",
  "GSP29nysvbh_u:1975": "manvantarayugāntareṣu cātītānāgateṣu saṃpradāyābhyāsaprayogāviccheda iti vedānāṃ nityatvam. āptaprāmāṇyācca prāmāṇyam,",
  "GSP29nysvbh_u:1976": "laukikeṣu śabdeṣu caitat samānamiti // 68 //",
  "GSP29nysvbh_u:1977": "// iti vātsyāyanīye nyāyabhāṣye dvitīyādhyāyasya prathamamāhnikam //",
  "GSP29nysvbh_u:1978": "####################################################################",
  "GSP29nysvbh_u:1979": "atha nyāyabhāṣyadvitīyādhyāyasya dvitīyamānhikam //",
  "GSP29nysvbh_u:1980": "_____________________________________________________________________",
  "GSP29nysvbh_u:1981": "********************** NySBh_2,2.1 **********************",
  "GSP29nysvbh_u:1982": "ayathārthaḥ pramāṇoddeśa iti matvāha---",
  "GSP29nysvbh_u:1983": "NyS_2,2.1: na catuṣṭvam aitihyārthāpattisaṃbhavābhāvaprāmāṇyāt //",
  "GSP29nysvbh_u:1984": "na catvāryeva pramāṇāni|",
  "GSP29nysvbh_u:1985": "kiṃ tarhi ?. aitihyamarthāpattiḥ saṃbhavo 'bhāva ityetānyapi pramāṇāni tāni kasmānnoktāni ?|",
  "GSP29nysvbh_u:1986": "'iti hocuḥ' ity anirdiṣṭapravaktṛkaṃ pravādapāramparyam aitihyam|",
  "GSP29nysvbh_u:1987": "arthādā pattiḥ arthāpattiḥ. āpattiḥ |",
  "GSP29nysvbh_u:1988": "prāptiḥ |",
  "GSP29nysvbh_u:1989": "prasaṅgaḥ,",
  "GSP29nysvbh_u:1990": "yatrābhidhīyamāne 'rthe yo 'nyo 'rthaḥ prasajyate so 'rthāpattiḥ yathā-- 'megheṣv asatsu vṛṣṭirna bhavatīti,",
  "GSP29nysvbh_u:1991": "kimatra prasajyate ? 'tatsu bhavatīti|",
  "GSP29nysvbh_u:1992": "saṃbhavo nāma avinābhāvino 'rthasya sattāgrahaṇādanyasya sattagrahaṇaṃ yathā-- droṇasya sattāgrahaṇā-- dāḍhakasya sattāgrahaṇam. āḍhakasya grahaṇāt prasthasyeti|",
  "GSP29nysvbh_u:1993_0": "abhāvaḥ-- virodhī abhūtaṃ bhūtasya. avidyamānaṃ varṣakarma vidyamānasya vāyvabhrasaṃyogasya",
  "GSP29nysvbh_u:1993_1": "pratipādakam-- vidhārake hi vāyvabhrasaṃyoge gurutvādapāṃ patanakarma na bhavatīti // 1 //",
  "GSP29nysvbh_u:1994": "_____________________________________________________________________",
  "GSP29nysvbh_u:1995": "********************** NySBh_2,2.2 **********************",
  "GSP29nysvbh_u:1996": "satyam etāni pramāṇāni na tu pramāṇāntarāṇi. pramāṇāntaraṃ ca manyamānena pratiṣedha ucyate so 'yam--",
  "GSP29nysvbh_u:1997": "NyS_2,",
  "GSP29nysvbh_u:1998": "2.2: śabda aitihyānarthāntarabhāvād anumāne 'rthāpattisaṃbhavābhāvānarthāntarabhāvāccāpratiṣedhaḥ //",
  "GSP29nysvbh_u:1999": "anupapannaḥ pratiṣedhaḥ|",
  "GSP29nysvbh_u:2000": "katham?",
  "GSP29nysvbh_u:2001": ",",
  "GSP29nysvbh_u:2002": "'āptopadeśaḥ śabdaḥ' iti. na ca śabdalakṣaṇam aitihyād vyāvartate. soyaṃ bhedaḥ sāmānyāt saṃgṛhyate iti|",
  "GSP29nysvbh_u:2003": "pratyakṣeṇāpratyakṣasya saṃbaddhasya prapittiranumānaṃ tathā cārthāpattisaṃbhavābhāvāḥ,",
  "GSP29nysvbh_u:2004": "vākyārthasaṃpratyayenānabhihitasyārthasya pratyakanīkabhāvād grahaṇam arthāpattiranumānameva,",
  "GSP29nysvbh_u:2005": "avinābhāvavṛttyā ca saṃbaddhayoḥ samudāyasamudāyinoḥ samudāyenetarasya grahaṇaṃ saṃbhavaḥ tadapyanumānameva,",
  "GSP29nysvbh_u:2006": "'asmin satīdaṃ nopapadyate' iti virodhitve prasiddhe kāryānutpattyā kāraṇasya pratibandhakamanumīyate|",
  "GSP29nysvbh_u:2007": "soyaṃ yathārtha eva pramāṇoddeśa iti 'satyametāni pramāṇāni na tu pramāṇāntarāṇītyuktam // 2 //",
  "GSP29nysvbh_u:2008": "_____________________________________________________________________",
  "GSP29nysvbh_u:2009": "********************** NySBh_2,2.3 **********************",
  "GSP29nysvbh_u:2010": "atrārthāpatteḥ pramāṇabhāvābhyanujñā nopapadyate tathā hīyam---",
  "GSP29nysvbh_u:2011": "NyS_2,2.3: arthāpattirapramāṇam anaikāntikatvāt //",
  "GSP29nysvbh_u:2012": "asatsu megheṣu vṛṣṭirna bhavatīti satsu bhavati ityetadārthādāpadyate. satsvapi caikadā na bhavati. seyamarthāpattirapramāṇamiti // 3 //",
  "GSP29nysvbh_u:2013": "_____________________________________________________________________",
  "GSP29nysvbh_u:2014": "********************** NySBh_2,2.4 **********************",
  "GSP29nysvbh_u:2015": "nānaikāntikatvamarthāpatteḥ---",
  "GSP29nysvbh_u:2016": "NyS_2,2.4: anarthāpattau arthāpattyabhimānāt //",
  "GSP29nysvbh_u:2017_0": "'asati kāraṇe kāryaṃ notpadyate' itivākyāt pratyanīkabhūto 'rthaḥ-- 'sati kāraṇe",
  "GSP29nysvbh_u:2017_1": "kāryamutpadyate' ityarthādāpadyate. abhāvasya hi bhāvaḥ pratyanīka iti. soyaṃ kāryotpādaḥ",
  "GSP29nysvbh_u:2017_2": "sati kāraṇe 'rthādāpadyamāno na kāraṇasya sattāṃ vyabhicarati-- na khalv asati kāraṇe",
  "GSP29nysvbh_u:2017_3": "kāryamutpadyate tasmād nānaikāntikī |",
  "GSP29nysvbh_u:2018": "yattu 'sati kāraṇe nimittapratibandhāt kāryaṃ notpadyate' iti ?",
  "GSP29nysvbh_u:2019": ". kāraṇadharmo 'sau na tvarthāpatteḥ prameyam|",
  "GSP29nysvbh_u:2020": "kiṃ tarhyasyāḥ prameyam ?, sati kāraṇe kāryamupadyate iti |",
  "GSP29nysvbh_u:2021": "yo 'sau kāryotpādaḥ kāraṇasattāṃ na vyabhicarati tadasyāḥ prameyam|",
  "GSP29nysvbh_u:2022": "evaṃ tu sati anarthāpattau arthāpattyabhimānaṃ kṛtvā pratiṣedha ucyate iti,",
  "GSP29nysvbh_u:2023": "dṛṣṭaśca kāraṇadharmo na śakyaḥ pratyākhyātumiti // 4 1/",
  "GSP29nysvbh_u:2024": "_____________________________________________________________________",
  "GSP29nysvbh_u:2025": "********************** NySBh_2,2.5 **********************",
  "GSP29nysvbh_u:2026": "NyS_2,2.5: pratiṣedhāprāmāṇyaṃ cānaikāntikatvāt //",
  "GSP29nysvbh_u:2027": "'arthāpattir na pramāṇam-- anaikāntikatvāt' iti vākyaṃ pratiṣedhaḥ tenānena arthāpatteḥ pramāṇatvaṃ pratiṣidhyate na sadbhāvaḥ,",
  "GSP29nysvbh_u:2028": "evamanaikāntiko bhavati. anaikāntikatvādapramāṇenānena na kaścidarthaḥ pratiṣidhyate iti // 5 //",
  "GSP29nysvbh_u:2029": "_____________________________________________________________________",
  "GSP29nysvbh_u:2030": "********************** NySBh_2,2.6 **********************",
  "GSP29nysvbh_u:2031": "artha manyase niyataviṣayeṣvartheṣu svaviṣaye vyabhicāro bhavati. na ca pratiṣedhasya sadbhāvo viṣayaḥ ?, evaṃ tarhi---",
  "GSP29nysvbh_u:2032": "NyS_2,2.6: tatprāmāṇye vā nārthāpattyaprāmāṇyam //",
  "GSP29nysvbh_u:2033": "athāṅpatterapi kāryotpādane kāraṇasattāyā avyabhicāro viṣayaḥ na ca kāraṇadharmo nimittapratibandhāt kāyāṅnutpādakatvamiti // 6 //",
  "GSP29nysvbh_u:2034": "_____________________________________________________________________",
  "GSP29nysvbh_u:2035": "********************** NySBh_2,2.7 **********************",
  "GSP29nysvbh_u:2036": "abhāvasya tarhi pramāṇabhāvābhyanujñā nopapadyate. kathamiti ?---",
  "GSP29nysvbh_u:2037": "NyS_2,2.7: nābhāvaprāmāṇyam prameyāsiddheḥ //",
  "GSP29nysvbh_u:2038": "abhāvasya bhūyasi prameye lokasiddhe vaiyātyāducyate--",
  "GSP29nysvbh_u:2039": "“nābhāvaprāmāṇyam-- prameyāsiddheḥ“",
  "GSP29nysvbh_u:2040": "iti // 7 //",
  "GSP29nysvbh_u:2041": "_____________________________________________________________________",
  "GSP29nysvbh_u:2042": "********************** NySBh_2,2.8 **********************",
  "GSP29nysvbh_u:2043": "athāyamarthabahutvādarthaikadeśa udāhriyate---",
  "GSP29nysvbh_u:2044": "NyS_2,2.8: lakṣiteṣvalakṣaṇalakṣitatvādalakṣitānāṃ tatprameyasiddhiḥ //",
  "GSP29nysvbh_u:2045": "tasyābhāvasya sidhyati prameyam|",
  "GSP29nysvbh_u:2046": "katham ?",
  "GSP29nysvbh_u:2047": ". lakṣiteṣu vāsaḥsu anupādeyeṣu,",
  "GSP29nysvbh_u:2048": "upādeyānāmalakṣitānām alakṣaṇalakṣitatvāt = lakṣaṇābhāvena lakṣitatvāditi,",
  "GSP29nysvbh_u:2049_0": "ubhayasaṃnidhau' alakṣitāni vāsāṃsyānaya' iti prayukto yeṣu vāsaḥsatu lakṣaṇāni na",
  "GSP29nysvbh_u:2049_1": "bhavanti tāni lakṣaṇābhāvena pratipadyate pratipadya cānayati pratipattihetuśca pramāṇamiti // 8 //",
  "GSP29nysvbh_u:2050": "_____________________________________________________________________",
  "GSP29nysvbh_u:2051": "********************** NySBh_2,2.9 **********************",
  "GSP29nysvbh_u:2052": "NyS_2,2.9: asatyarthe nābhāva iti cen nānyalakṣaṇopapatteḥ //",
  "GSP29nysvbh_u:2053": "yatra bhūtvā kiñcinna bhavati tatra tasyābhāva upapadyate. na cālakṣiteṣu vāsaḥsu lakṣaṇāni bhūtvā na bhavanti. tasmātteṣu lakṣaṇābhāvo 'nupapanna iti,",
  "GSP29nysvbh_u:2054": "na-- anyalakṣaṇopapatteḥ |",
  "GSP29nysvbh_u:2055": "yathāyamanyeṣu vāsaḥsu lakṣaṇānāmupapattiṃ paśyati naivamalakṣiteṣu soyaṃ lakṣaṇābhāvaṃ paśyan abhāvenārthaṃ pratipadyate iti // 9 //",
  "GSP29nysvbh_u:2056": "_____________________________________________________________________",
  "GSP29nysvbh_u:2057": "********************** NySBh_2,2.10 **********************",
  "GSP29nysvbh_u:2058": "NyS_2,2.10: tatsiddheralakṣiteṣvahetuḥ //",
  "GSP29nysvbh_u:2059": "teṣu vāsaḥsu lakṣiteṣu siddhiḥ |",
  "GSP29nysvbh_u:2060": "vidyamānatā yeṣāṃ bhavati na teṣāmabhāvo lakṣaṇānām |",
  "GSP29nysvbh_u:2061": "yāni ca lakṣiteṣu vidyante lakṣaṇāni teṣāmalakṣiteṣvabhāva ity ahetuḥ-- yāni khalu bhavanti teṣāmabhāvo vyāhata iti // 10 //",
  "GSP29nysvbh_u:2062": "_____________________________________________________________________",
  "GSP29nysvbh_u:2063": "********************** NySBh_2,2.11 **********************",
  "GSP29nysvbh_u:2064": "NyS_2,2.11: na lakṣaṇāvasthitāpekṣāsiddheḥ //",
  "GSP29nysvbh_u:2065": "na brūmo yāni lakṣaṇāni bhavanti teṣāmabhāva iti kiṃ tu keṣu cillakṣaṇānyavasthitāni,",
  "GSP29nysvbh_u:2066": "anavasthitāni keṣucit. apekṣamāṇo yeṣu lakṣaṇānāṃ bhāvaṃ na paśyati tāni lakṣaṇābhāvena prapidyate iti // 11 //",
  "GSP29nysvbh_u:2067": "_____________________________________________________________________",
  "GSP29nysvbh_u:2068": "********************** NySBh_2,2.12 **********************",
  "GSP29nysvbh_u:2069": "NyS_2,2.12: prāgutpatterabhāvopapatteśca //",
  "GSP29nysvbh_u:2070_0": "abhāvadvaitaṃ khalu bhavati-- prāk cotpatteravidyamānatā. utpannasya cātmano hānādavidyamānatā.",
  "GSP29nysvbh_u:2070_1": "tatrālakṣiteṣu vāsaḥsu prāgutpatteravidyamānatālakṣaṇo lakṣaṇānāmabhāvo netara iti // 12 //",
  "GSP29nysvbh_u:2071": "“āptopadeśaḥ śabdaḥ 1-1-7“",
  "GSP29nysvbh_u:2072": "iti pramāṇabhāve viśeṣaṇaṃ bruvatā 'nānāprakāraḥ śabdaḥ' iti jñāpyate. tasmin sāmānyena vicāraḥ-- kiṃ nityo 'thānityaḥ ?",
  "GSP29nysvbh_u:2073": "iti,",
  "GSP29nysvbh_u:2074": "vimarśahetvanuyoge ca vipratipatteḥ saṃśayaḥ,",
  "GSP29nysvbh_u:2075": "'ākāśaguṇaḥ śabdo vibhurnityo 'bhivyaktidharmakaḥ' ityeke,",
  "GSP29nysvbh_u:2076": "gandhādisahavṛttirdravyeṣu saṃniviṣṭo gandhādivadavasthito 'bhivyaktidharmakaḥ' ityapare,",
  "GSP29nysvbh_u:2077": "'ākāśaguṇaḥ śabda utpattinirodhadharmako buddhivat' ityapare,",
  "GSP29nysvbh_u:2078": "'mahābhūtasaṃkṣobhajaḥ śabdo 'nāśrita utpattidharmako nirodhadharmakaḥ' ityanye. ataḥ saṃśayaḥ-- kimatra tattvam ?",
  "GSP29nysvbh_u:2079": "iti, 'anityaḥ śabdaḥ' ityuttaram |",
  "GSP29nysvbh_u:2080": "_____________________________________________________________________",
  "GSP29nysvbh_u:2081": "********************** NySBh_2,2.13 **********************",
  "GSP29nysvbh_u:2082": "katham ?---",
  "GSP29nysvbh_u:2083": "NyS_2,2.13: ādimattvādaindriyakatvāt kṛtakavadupacārācca //",
  "GSP29nysvbh_u:2084": "ādiḥuyoniḥukāraṇam-- ādīyate 'smāditi. kāraṇavad anityaṃ dṛṣṭam. saṃyogavibhāgajaśca śabdaḥ kāraṇavattvādanitya iti|",
  "GSP29nysvbh_u:2085": "kā punariyam arthadeśānā-- 'kāraṇavattvāt' iti ?",
  "GSP29nysvbh_u:2086": ", utpattidharmakattvādanityaḥ śabda iti = bhūtvā na bhavati = vināśadharmaka iti|",
  "GSP29nysvbh_u:2087": "sāṃśayikametat-- kimutpattikāraṇaṃ saṃyogavibhāgau śabdasya ?",
  "GSP29nysvbh_u:2088": "āhosvidabhivyaktikāraṇam?",
  "GSP29nysvbh_u:2089": ". ityata āha-- aindriyakatvāt (iti)",
  "GSP29nysvbh_u:2090": "indriyapratyāsattigrāhya aindriyakaḥ|",
  "GSP29nysvbh_u:2091": "kimayaṃ vyañjakena samānadeśo 'bhivyajyate rūpādivat ?",
  "GSP29nysvbh_u:2092": "atha saṃyogajācchabdācchabdasaṃtāne sati śrotrapratyāsanno gṛhyate ?",
  "GSP29nysvbh_u:2093": "iti--- saṃyoganivṛttau śabdagrahaṇānna vyañjakena samānadeśasya grahaṇam1|",
  "GSP29nysvbh_u:2094": "dāruvraścane dāruparaśusaṃyoganivṛttau dūrasthena śabdo gṛhyate. na ca vyañjakābhāve vyaṅgyagrahaṇaṃ bhavati tasmānna vyañjakaḥ saṃyogaḥ,",
  "GSP29nysvbh_u:2095": "utpādake tu saṃyoge saṃyogajācchabdācchabdasantāne sati śrotrapratyāsannasya grahaṇamiti yuktaṃ saṃyoganivṛttau śabdasya grahaṇamiti|",
  "GSP29nysvbh_u:2096_0": "itaścaśabda utpadyate nābhivyajyate-- kṛtakavadupacārātu 'tīvraṃ mandam' iti kṛtakamupacaryate--",
  "GSP29nysvbh_u:2096_1": "'tīvraṃ sukhaṃ mandaṃ sukham. tīvraṃ duḥkhaṃ mandaṃ duḥkham' iti. upacaryate ca--",
  "GSP29nysvbh_u:2096_2": "'tīvraḥ śabdo mandaḥ śabdaḥ' iti |",
  "GSP29nysvbh_u:2097": "vyañjakasya tathābhāvād grahaṇasya tīvramandatā rūpavaditi cet ? na-- abhibhavopapatteḥ|",
  "GSP29nysvbh_u:2098": "saṃyogasya vyañjakasya tīvramandatayā śabdagrahaṇasya tīvramandatā bhavati na tu śabdo bhidyate yathā prakāśasya tīvramandatayā rūpagrahaṇasyeti,",
  "GSP29nysvbh_u:2099": "tacca naivam-- abhibhavopapatteḥu tīvro bherīśabdo mandaṃ tantrīśabdam abhibhavati na mandaḥ,",
  "GSP29nysvbh_u:2100": "na ca śabdagrahaṇamabhibhāvakaṃ śabdaśca na bhidyate (iti)",
  "GSP29nysvbh_u:2101": ", śabde tu bhidyamāne yukto 'bhibhavaḥ tasmādutpadyate śabdo nābhivyajyate iti|",
  "GSP29nysvbh_u:2102": "abhibhavānupapattiśyaca-- vyañjakasamānadeśasyābhivyaktau prāptyabhāvāt3|",
  "GSP29nysvbh_u:2103": "'vyañjakena samānadeśo 'bhivyajyate śabdaḥ' ityetasmin pakṣe nopapadyate 'bhibhavaḥ-- na hi bherīśabdena tantrīsvanaḥ prāpta iti|",
  "GSP29nysvbh_u:2104": "aprāpte 'bhibhava iticet ? śabdamātrābhibhavaprasaṅgaḥ4|",
  "GSP29nysvbh_u:2105": "artha manyeta 'asatyāṃ prāptāvabhibhavo bhavatīti,",
  "GSP29nysvbh_u:2106_0": "evaṃ sati yathā bherīśabdaḥ kañcit tantrīsvanamabhibhavati evamantikasthopādānāniva",
  "GSP29nysvbh_u:2106_1": "davīyaḥsthopādānānapi tantrīsvanānabhibhavet-- aprāpteraviśeṣāt. tatra kvacideva",
  "GSP29nysvbh_u:2106_2": "bheryā praṇāditāyāṃ sarvalokeṣu samānakālāstantrīsvanā na śrūyeran iti |",
  "GSP29nysvbh_u:2107": "nānābhūteṣu śabdasantāneṣu satsu śrotrapratyāsattibhāvena kasyacicchabdasyautīvreṇa mandasyābhibhavo yukta iti|",
  "GSP29nysvbh_u:2108": "kaḥ punarayamabhibhavo nāma ?",
  "GSP29nysvbh_u:2109": ",",
  "GSP29nysvbh_u:2110": "grāhyasamānajātīyagrahaṇakṛtamagrahaṇam abhibhavaḥ yatholkāprakāśasya grahaṇārhasyādityaprakāśeneti // 13 //",
  "GSP29nysvbh_u:2111": "_____________________________________________________________________",
  "GSP29nysvbh_u:2112": "********************** NySBh_2,2.14 **********************",
  "GSP29nysvbh_u:2113": "NyS_2,2.14: na ghaṭābhāvasāmānyanityatvād nityeṣvapyanityavadupacārācca //",
  "GSP29nysvbh_u:2114": "na khalvādimattvādanityaḥ śabdaḥ|",
  "GSP29nysvbh_u:2115": "kasmāt ?, vyabhicārāt = ādimataḥ khalu ghaṭābhāvasya dṛṣṭaṃ nityatvam|",
  "GSP29nysvbh_u:2116": "kathamādimān ?, kāraṇavibhāgebhyo hi ghaṭo na bhavati|",
  "GSP29nysvbh_u:2117": "kathamasya nityatvam ?",
  "GSP29nysvbh_u:2118": "yo 'sau kāraṇavibhāgebhyo na bhavati na tasyābhāvo bhāvena kadācid nirvartyate iti|",
  "GSP29nysvbh_u:2119": "yadapi aindriyakatvāt. (iti) tadapi vyabhicarati = aindriyakaṃ ca sāmānyaṃ nityaṃ ceti|",
  "GSP29nysvbh_u:2120_0": "yadapi kṛtakavadupacārāditi. etadapi vyabhicarati nityeṣvanityavadupacāro dṛṣṭo yathā",
  "GSP29nysvbh_u:2120_1": "hi bhavati-- 'vṛkṣasya pradeśaḥ kambalasya pradeśaḥ' evam-- 'ākāśasya pradeśa ātmanaḥ",
  "GSP29nysvbh_u:2120_2": "pradeśaḥ' iti bhavatīti // 14 //",
  "GSP29nysvbh_u:2121": "_____________________________________________________________________",
  "GSP29nysvbh_u:2122": "********************** NySBh_2,2.15 **********************",
  "GSP29nysvbh_u:2123": "NyS_2,2.15: tattvabhāktayornānātvavibhāgādavyabhicāraḥ //",
  "GSP29nysvbh_u:2124": "nityamityatra kiṃ tāvat tattvam ?",
  "GSP29nysvbh_u:2125": ",",
  "GSP29nysvbh_u:2126": "arthāntarasyānutpattidharmakasyātmahānānupapattirnityatvaṃ taccābhāve nopapadyate,",
  "GSP29nysvbh_u:2127": "bhāktaṃ tu bhavati-- yattatrātmānamahāsītuyad bhūtvā na bhavati na jātu tat punarbhavati. tatra nitya iva nityo ghaṭābhāva ityayaṃ padārtha iti|",
  "GSP29nysvbh_u:2128": "tatra yathājātīyakaḥ śabdo na tathājātīyakaṃ kāryaṃ kiñcid nityaṃ dṛśyate ity avyabhicāraḥ // 15 //",
  "GSP29nysvbh_u:2129": "_____________________________________________________________________",
  "GSP29nysvbh_u:2130": "********************** NySBh_2,2.16 **********************",
  "GSP29nysvbh_u:2131": "yadapi 'sāmānyanityatvāt' iti. indriyapratyāsattigrāhyam aindriyakam iti---",
  "GSP29nysvbh_u:2132": "NyS_2,2.16: santānānumānaviśeṣaṇāt //",
  "GSP29nysvbh_u:2133": "'nityeṣvavyabhicāraḥ' iti prakṛtam, nendriyagrahaṇasāmarthyāt śabdasyānityatvam|",
  "GSP29nysvbh_u:2134": "kiṃ tarhi ?, indriyapratyāsattigrāhyatvāt saṃtānānumānaṃ tenānityatvamiti // 16 //",
  "GSP29nysvbh_u:2135": "_____________________________________________________________________",
  "GSP29nysvbh_u:2136": "********************** NySBh_2,2.17 **********************",
  "GSP29nysvbh_u:2137": "yadapi-- 'nityeṣvapyanityavadupacārāt' iti. na---",
  "GSP29nysvbh_u:2138": "NyS_2,2.17: kāraṇadravyasya pradeśaśabdenābhidhānād nityeṣvapyavyabhicāra iti //",
  "GSP29nysvbh_u:2139": "'evamākāśapradeśaḥ ātmapradeśaḥ' iti. nātrākāśātmanoḥ kāraṇadravyamabhidhīyate yathā kṛtakasya|",
  "GSP29nysvbh_u:2140": "kathaṃ hyavidyamānamabhidhīyate, avidyamānatā ca pramāṇato 'nupalabdheḥ|",
  "GSP29nysvbh_u:2141": "kiṃ tarhi tatrābhidhīyate ?",
  "GSP29nysvbh_u:2142": ",",
  "GSP29nysvbh_u:2143": "saṃyogasyāvyāpyavṛttitvamuparicchinnena dravyeṇākāśasvaya saṃyogo nākāśaṃ vyāpnoti = avyāpya vartate iti. tadasya kṛtakena dravyeṇa sāmānyam,",
  "GSP29nysvbh_u:2144": "na hyāmalakayoḥ saṃyogāśrayaṃ vyāpnoti,",
  "GSP29nysvbh_u:2145": "sāmānyakṛtā ca bhaktiḥ-- 'ākāśasya pradeśaḥ' iti,",
  "GSP29nysvbh_u:2146": "anenātmapradeśo vyākhyātaḥ|",
  "GSP29nysvbh_u:2147": "saṃyogavacca śabdabuddhyādīnāmavyāpyavṛttitvamiti|",
  "GSP29nysvbh_u:2148": "parīkṣitā ca tīvramandatā śabdatattvaṃ na bhaktikṛteti|",
  "GSP29nysvbh_u:2149": "kasmāt punaḥ sūtrakārasyāsminnarthe sūtraṃ na śrūyate iti ?",
  "GSP29nysvbh_u:2150": ",",
  "GSP29nysvbh_u:2151": "śīlamidaṃ bhagavataḥ sūtrakārasya bahuṣvadhikaraṇeṣu dvau pakṣau na vyavasthāpayati,",
  "GSP29nysvbh_u:2152": "tatra śāstrasiddhāntāt tattvāvadhāraṇaṃ pratipattumarhatīti manyate,",
  "GSP29nysvbh_u:2153": "śāstrasiddhāntastu nyāyasamākhyātamanumataṃ bahuśākhamanumānamiti // 17 //",
  "GSP29nysvbh_u:2154": "_____________________________________________________________________",
  "GSP29nysvbh_u:2155": "********************** NySBh_2,2.18 **********************",
  "GSP29nysvbh_u:2156": "athāpi khalu 'idamasti idaṃ nāstīti kuta etat pratipattavyamiti ?",
  "GSP29nysvbh_u:2157": ", pramāṇata upalabdheranupalabdheśceti, avidyamānastarhi śabdaḥ---",
  "GSP29nysvbh_u:2158": "NyS_2,2.18: prāguccāraṇādanupalabdherāvaraṇādyanupalabdheśca //",
  "GSP29nysvbh_u:2159": "prāguccāraṇānnasti śabdaḥ|",
  "GSP29nysvbh_u:2160": "kasmāt ? anupalabdheḥ, sato 'nupalabdhirāvaraṇādibhya etannopapadyate|",
  "GSP29nysvbh_u:2161": "kasmāt ?",
  "GSP29nysvbh_u:2162": ". āvaraṇādīnāmanupalabdhikāraṇānāmagrahaṇāt = anenāvṛtaḥ śabdo nopalabhyate asaṃnikṛṣṭaścendriyavyavadhānād ityevamādi anupalabdhikāraṇaṃ na gṛhyate iti. so 'yamanuccārito nāstīti|",
  "GSP29nysvbh_u:2163": "uccāraṇamasya vyañjakaṃ tadabhāvāt prāguccāraṇādanupalabdhiriti|",
  "GSP29nysvbh_u:2164": "kimidamuccāraṇaṃ nāmeti ?",
  "GSP29nysvbh_u:2165": ",",
  "GSP29nysvbh_u:2166": "vivakṣājanitena prayatnena koṣṭhyasya vāyoḥ preritasya kaṇṭhatālvādipratighātād varṇābhivyaktiriti|",
  "GSP29nysvbh_u:2167_0": "saṃyogaviśeṣo vai pratighātaḥ pratiṣiddhaṃ ca saṃyogasya vyañjakatvaṃ tasmānna vyañjakābhāvādagrahaṇam",
  "GSP29nysvbh_u:2167_1": "api tvabhāvādeveti. soyamuccāryamāṇaḥ śrūyate śrūyamāṇaścābhūtvā bhavati ityanumīyate.",
  "GSP29nysvbh_u:2167_2": "ūrdhvañcoccāraṇānna śrūyate sa bhūtvā na bhavati = abhāvānna śrūyate iti |",
  "GSP29nysvbh_u:2168": "katham ?. “āvaraṇādyanupalabdheḥ“ityuktaṃ tasmādutpattitirobhāvadharmakaḥ śabda iti // 18 //",
  "GSP29nysvbh_u:2169": "_____________________________________________________________________",
  "GSP29nysvbh_u:2170": "********************** NySBh_2,2.19 **********************",
  "GSP29nysvbh_u:2171": "evaṃ ca sati tattvaṃ pāṃśubhirivāvākirannidamāha---",
  "GSP29nysvbh_u:2172": "NyS_2,2.19: tadanupalabdheranupalambhādāvaraṇopapattiḥ //",
  "GSP29nysvbh_u:2173": "yadyanupalambhādāvaraṇaṃ nāsti ?",
  "GSP29nysvbh_u:2174": ". āvaraṇānupalabdhirapi tarhyanupalambhānnāstīti. tasyā abhāvādapratiṣiddhamāvaraṇamiti|",
  "GSP29nysvbh_u:2175": "kathaṃ punarjānīte bhavān nāvaraṇānupalabdhirupalabhyate ? iti|",
  "GSP29nysvbh_u:2176": "kimatra jñeyaṃ pratyātmavedanīyatvāt|",
  "GSP29nysvbh_u:2177": "samānam = ayaṃ khalvāvaraṇamanupalabhamānaḥ pratyātmameva saṃvedayate-- 'nāvaraṇamupalabhe' iti,",
  "GSP29nysvbh_u:2178": "yathā kuḍyenāvṛtasyāvaraṇamupalabhamānaḥ pratyātmameva saṃvedayate,",
  "GSP29nysvbh_u:2179": "seyamāvaraṇopalabdhivad āvaraṇānupalabdhirapi saṃvedyaiveti,",
  "GSP29nysvbh_u:2180": "evaṃ ca satyapahṛtaviṣayamuttaravākyamastīti // 19 //",
  "GSP29nysvbh_u:2181": "_____________________________________________________________________",
  "GSP29nysvbh_u:2182": "********************** NySBh_2,2.20 **********************",
  "GSP29nysvbh_u:2183": "abhyanujñāvādeva tūcyate jātivādinā---",
  "GSP29nysvbh_u:2184": "NyS_2,2.20: anupalambhādapyanupalabdhisadbhāvavad nāvaraṇānupapattiranupalambhāt //",
  "GSP29nysvbh_u:2185": "yathānupalabhyamānāpyāvaraṇānupalabdhirasti evamanupalabhyamānamapyāvaraṇamastīti|",
  "GSP29nysvbh_u:2186_0": "yadyabhyanujānāti bhavān-- 'nānupalīyamānāvaraṇānupalabdhirastīti. abhyanujñāvaya",
  "GSP29nysvbh_u:2186_1": "ca vadati-- 'nāstyāvaraṇamanupalambhāt' ityetat. etasminnapyabhyanujñāvāde pratipattiniyamo",
  "GSP29nysvbh_u:2186_2": "nopapadyate iti // 20 //",
  "GSP29nysvbh_u:2187": "_____________________________________________________________________",
  "GSP29nysvbh_u:2188": "********************** NySBh_2,2.21 **********************",
  "GSP29nysvbh_u:2189": "NyS_2,2.21: anupalambhātmakatvādanupalabdherahetuḥ //",
  "GSP29nysvbh_u:2190": "yudapalabhyate tadasti. yannopalabhyate tannāstīti anupalambhātmakam asaditi vyavasthitam,",
  "GSP29nysvbh_u:2191": "upalabdhyabhāvaścānupalabdhiriti seyamabhāvatvānnopalabhyate sacaca khalvāvaraṇaṃ tasyopalabdhyā bhavitavyaṃ na nopalabhyate tasmānnāstīti|",
  "GSP29nysvbh_u:2192": "tatra yaduktam-- “nāvaraṇānupapattiranupalambhāt” ity ayuktamiti // 21 //",
  "GSP29nysvbh_u:2193": "_____________________________________________________________________",
  "GSP29nysvbh_u:2194": "********************** NySBh_2,2.22 **********************",
  "GSP29nysvbh_u:2195": "atha śabdasya nityatvaṃ pratijānānaḥ kasmād hetoḥ pratijānīte ?---",
  "GSP29nysvbh_u:2196": "NyS_2,2.22: asparśatvāt //",
  "GSP29nysvbh_u:2197": "asparśamākāśaṃ nityaṃ dṛṣṭamiti tathā ca śabda iti // 22 //",
  "GSP29nysvbh_u:2198": "so 'yamubhayataḥ savyabhicāraḥ-- sparśavāṃścāṇurnityaḥ. asparśaṃ ca karmānityaṃ dṛṣṭam|",
  "GSP29nysvbh_u:2199": "“asparśatvāt” ityetasya sādhyasādharmyeṇodāharaṇam---",
  "GSP29nysvbh_u:2200": "_____________________________________________________________________",
  "GSP29nysvbh_u:2201": "********************** NySBh_2,2.23 **********************",
  "GSP29nysvbh_u:2202": "NyS_2,2.23: na karmānityatvāt //",
  "GSP29nysvbh_u:2203": "sādhyavaidharmyeṇodāharaṇam---",
  "GSP29nysvbh_u:2204": "_____________________________________________________________________",
  "GSP29nysvbh_u:2205": "********************** NySBh_2,2.24 **********************",
  "GSP29nysvbh_u:2206": "NyS_2,2.24: nāṇunityatvāt //",
  "GSP29nysvbh_u:2207": "ubhayasminnudāharaṇe vyabhicārānna hetuḥ // 24 //",
  "GSP29nysvbh_u:2208": "_____________________________________________________________________",
  "GSP29nysvbh_u:2209": "********************** NySBh_2,2.25 **********************",
  "GSP29nysvbh_u:2210": "ayaṃ tarhi hetuḥ---",
  "GSP29nysvbh_u:2211": "NyS_2,2.25: saṃpradānāt //",
  "GSP29nysvbh_u:2212": "saṃpradīyamānamavasthitaṃ dṛṣṭaṃ saṃpradīyate ca śabda ācāryeṇāntevāsine tasmādavasthita iti // 25 //",
  "GSP29nysvbh_u:2213": "_____________________________________________________________________",
  "GSP29nysvbh_u:2214": "********************** NySBh_2,2.26 **********************",
  "GSP29nysvbh_u:2215": "NyS_2,2.26: tadantarālānupalabdherahetuḥ //",
  "GSP29nysvbh_u:2216": "yena saṃpradīyate yasmai ca tayorantarāle 'vasthānamasya kena liṅgenopalabhyate ?",
  "GSP29nysvbh_u:2217": ", sapradīyamāno hyavasthitaḥ saṃprādāturapaiti saṃpradānaṃ ca prāpnoti ityavarjanīyametat // 26 //",
  "GSP29nysvbh_u:2218": "_____________________________________________________________________",
  "GSP29nysvbh_u:2219": "********************** NySBh_2,2.27 **********************",
  "GSP29nysvbh_u:2220": "NyS_2,2.27: adhyāpanādapratiṣedhaḥ //",
  "GSP29nysvbh_u:2221": "adhyāpanaṃ liṅgam-- asati saṃpradāne 'dhyāpanaṃ na syāditi // 27 //",
  "GSP29nysvbh_u:2222": "_____________________________________________________________________",
  "GSP29nysvbh_u:2223": "********************** NySBh_2,2.28 **********************",
  "GSP29nysvbh_u:2224": "NyS_2,2.28: ubhayoḥ pakṣayoranyatarasyādhyāpanādapratiṣedhaḥ //",
  "GSP29nysvbh_u:2225": "samānamadhyāpanamubhayoḥ pakṣayoḥ-- saṃśayānivṛtteḥ-- kimācāryasthaḥ śabdo 'stevāsinamāpadyate tadadhyāpanam ?",
  "GSP29nysvbh_u:2226": "āho svit nṛtyopadeśavad gṛhītasyānukaraṇam adhyāpanam ? iti,",
  "GSP29nysvbh_u:2227": "evamadhyāpanamaliṅgaṃ saṃpradānasyeti // 28 //",
  "GSP29nysvbh_u:2228": "_____________________________________________________________________",
  "GSP29nysvbh_u:2229": "********************** NySBh_2,2.29 **********************",
  "GSP29nysvbh_u:2230": "ayaṃ tarhi hetuḥ---",
  "GSP29nysvbh_u:2231": "NyS_2,2.29: abhyāsāt //",
  "GSP29nysvbh_u:2232": "abhyasyamānamavasthitaṃ dṛṣṭam-- 'pañcakṛtvaḥ paśyatīti rūpamavasthitaṃ punaḥ punardṛśyate,",
  "GSP29nysvbh_u:2233": "bhavati ca śabde 'bhyāsaḥ-- 'daśakṛtvo 'dhīto 'nuvākaḥ viṃśatikṛtvo 'dhītaḥ' iti,",
  "GSP29nysvbh_u:2234": "tasmādavasthitasya punaḥ punaruccāraṇam abhyāsa iti // 29 //",
  "GSP29nysvbh_u:2235": "_____________________________________________________________________",
  "GSP29nysvbh_u:2236": "********************** NySBh_2,2.30 **********************",
  "GSP29nysvbh_u:2237": "NyS_2,2.30: nānyatvepyabhyāsasyopacārāt //",
  "GSP29nysvbh_u:2238": "anavasthānepyabhyāsasyābhidhānaṃ bhavati-- 'dvirnṛtyatu bhavān trirnṛtyatu bhavān' iti 'dviranṛtyat triranṛtyat' 'dviragnihotraṃ juhoti' 'dvirbhuṅkte' (iti) // 30 //",
  "GSP29nysvbh_u:2239": "_____________________________________________________________________",
  "GSP29nysvbh_u:2240": "********************** NySBh_2,2.31 **********************",
  "GSP29nysvbh_u:2241": "evaṃ vyabhicārāt pratiṣiddhahetau anyaśabdasya prayogaḥ pratiṣidhyate---",
  "GSP29nysvbh_u:2242": "NyS_2,2.31: anyadanyasmād ananyatvādananyadityanyatābhāvaḥ //",
  "GSP29nysvbh_u:2243": "yadidam 'anyat' iti manyase tat svātmano 'nanyatvādanyanna bhavati evamanyatāyā abhāvaḥ,",
  "GSP29nysvbh_u:2244": "tatra yaduktam-- 'anyatvepyabhyāsopacārāt' iti etadayuktamiti // 31 //",
  "GSP29nysvbh_u:2245": "_____________________________________________________________________",
  "GSP29nysvbh_u:2246": "********************** NySBh_2,2.32 **********************",
  "GSP29nysvbh_u:2247": "śabdaprayogaṃ pratiṣedhataḥ śabdāntaraprayogaḥ pratiṣidhyate---",
  "GSP29nysvbh_u:2248": "NyS_2,2.32: tadabhāve nāstyananyatā tayoritaretarāpekṣasiddheḥ //",
  "GSP29nysvbh_u:2249": "anyasmād anyatāmupapādayati bhavān upapādya ca anyat pratyācaṣṭe,",
  "GSP29nysvbh_u:2250_0": "'ananyat' iti ca śabdamanujānāti. prayuṅkte ca 'ananyat' iti etat samāsapadam. anyaśabdoyaṃ",
  "GSP29nysvbh_u:2250_1": "pratiṣedhena saha samasyate. yadi cātrottaraṃ padaṃ nāsti kasyāyaṃ pratiṣedhenana saha samāsaḥ ?",
  "GSP29nysvbh_u:2251": ",",
  "GSP29nysvbh_u:2252": "tasmāt tayoranyānanyaśabdayoritaro 'nanyaśabda itaramanyaśabdamapekṣamāṇaḥ sidhyatīti tatra yaduktam-- 'anyatāyā abhāvaḥ' iti etadayuktamiti // 32 //",
  "GSP29nysvbh_u:2253": "_____________________________________________________________________",
  "GSP29nysvbh_u:2254": "********************** NySBh_2,2.33 **********************",
  "GSP29nysvbh_u:2255": "astu tarhidānīṃ śabdasya nityatvam---",
  "GSP29nysvbh_u:2256": "NyS_2,2.33: vināśakāraṇānupalabdheḥ //",
  "GSP29nysvbh_u:2257": "yadanityaṃ tasya vināśaḥ kāraṇād bhavati yathā loṣṭasya kāraṇadravyavibhāgāt,",
  "GSP29nysvbh_u:2258": "śabdaścedanityastasya vināśo yasmātkāraṇād bhavati tadupalabhyeta na copalabhyate tasmānnitya iti // 33 //",
  "GSP29nysvbh_u:2259": "_____________________________________________________________________",
  "GSP29nysvbh_u:2260": "********************** NySBh_2,2.34 **********************",
  "GSP29nysvbh_u:2261": "NyS_2,2.34: aśravaṇakāraṇānupalabdheḥ satataśravaṇaprasaṅgaḥ //",
  "GSP29nysvbh_u:2262": "yathā vināśakāraṇānupalabdheravināśaprasaṅgaḥ evamaśravaṇakāraṇānupalabdheḥ satataṃ śravaṇaprasaṅgaḥ|",
  "GSP29nysvbh_u:2263": "vyañjakābhāvādaśravaṇamiticet ?. pratiṣiddhaṃ vyañjakam|",
  "GSP29nysvbh_u:2264": "atha vidyamānasya nirnimittam aśravaṇamiti ?. vidyamānasya nirnimitto vināśa iti|",
  "GSP29nysvbh_u:2265": "samānaśca dṛṣṭavirodho nimittamantareṇa vināśe cāśrivaṇe ceti // 34 //",
  "GSP29nysvbh_u:2266": "_____________________________________________________________________",
  "GSP29nysvbh_u:2267": "********************** NySBh_2,2.35 **********************",
  "GSP29nysvbh_u:2268": "NyS_2,2.35: upalabhyamāne cānupalabdherasattvād anapadeśaḥ //",
  "GSP29nysvbh_u:2269": "anumānāccopalabhyamāne śabdasya vināśakaraṇe 'bavanāśakāraṇānupalabdheḥ = asattvāt' ityanapadeśaḥ yathā 'yasmādviṣāṇī tasmādaśvaḥ' iti|",
  "GSP29nysvbh_u:2270": "kimanumānamiticet ?",
  "GSP29nysvbh_u:2271": ". saṃtānopapattiḥ,",
  "GSP29nysvbh_u:2272": "upapāditaḥ śabdasaṃtānaḥ-- saṃyogavibhāgajāt śabdācchabdāntaraṃ tatopyanyat tatopyanyaditi,",
  "GSP29nysvbh_u:2273": "tatra kāryaḥ śabdaḥ kāraṇaśabdaṃ viruṇaddhi. pratighātidravyasaṃyogastu antyasya śabdasya nirodhakaḥ,",
  "GSP29nysvbh_u:2274": "dṛṣṭaṃ hi tiraḥpratikuḍyamantikasthenāpyaśravaṇaṃ śabdasya śravaṇaṃ dūrasthenāpyasati vyavadhāne iti|",
  "GSP29nysvbh_u:2275": "ghaṇṭāyāmabhihanyamānāyāṃ tārastārataro mando mandatara iti śrutibhedād nānāśabdasaṃtāno 'vicchedena śrūyate,",
  "GSP29nysvbh_u:2276": "tatra nitye śabde ghaṇṭāsthamanyagataṃ vāvasthitaṃ saṃtānavṛtti vā abhivyaktikāraṇaṃ vācyaṃ yena śrutisaṃtāno bhavatīti,",
  "GSP29nysvbh_u:2277": "śabdabhede cāsati śrutibheda upapādayitavya iti|",
  "GSP29nysvbh_u:2278_0": "anitye tu śabde ghaṇṭāsthaṃ saṃtānavṛtti saṃyogasahakāri nimittāntaraṃ saṃskārabhūtaṃ",
  "GSP29nysvbh_u:2278_1": "paṭumandamanuvartate tasyānuvṛttyā śabdasaṃtānānuvṛttiḥ paṭumandabhāvācca tīvramandatā",
  "GSP29nysvbh_u:2278_2": "śabdasya. tatkṛtaśca śrutibheda iti // 35 //",
  "GSP29nysvbh_u:2279": "_____________________________________________________________________",
  "GSP29nysvbh_u:2280": "********************** NySBh_2,2.36 **********************",
  "GSP29nysvbh_u:2281": "na vai nirnimittāntaraṃ saṃskāra upalabhyate anupalabdhernāstīti---",
  "GSP29nysvbh_u:2282": "NyS_2,2.36: pāṇinimittapraśleṣācchabdābhāve nānupalabdhiḥ //",
  "GSP29nysvbh_u:2283": "pāṇikarmaṇā pāṇighaṇṭāpraśleṣo bhavati tasmiṃśca sati śabdasaṃtāno nopalabhyate ataḥ śravaṇānupapattiḥ,",
  "GSP29nysvbh_u:2284": "tatra pratighātidravyasaṃyogaḥ śabdasya nimittāntaraṃ saṃskārabhūtaṃ niruṇaddhītyanumīyate. tasya ca nirodhāt śabdasaṃtāno notpadyate anutpanne ca śrutivicchedaḥ,",
  "GSP29nysvbh_u:2285": "yathā pratighātidravyasaṃyogādiṣoḥ kriyāhetau saṃskāre niruddhe gamanābhāva iti|",
  "GSP29nysvbh_u:2286": "kampasaṃtānasya sparśanendriyagrāhyasya coparamaḥ kāṃsyapātrādiṣu pāṇisaṃśleṣo liṅgaṃ saṃskārasaṃtānasyeti,",
  "GSP29nysvbh_u:2287": "tasmānnimittāntarasya saṃskārabhūtasya nānupalabdhiriti // 36 //",
  "GSP29nysvbh_u:2288": "_____________________________________________________________________",
  "GSP29nysvbh_u:2289": "********************** NySBh_2,2.37 **********************",
  "GSP29nysvbh_u:2290": "NyS_2,2.37: vināśakāraṇānupalabdheścāvasthāne tannityatvaprasaṅgaḥ //",
  "GSP29nysvbh_u:2291": "yadi yasya vināśakāraṇaṃ nopalabhyate tadavatiṣṭhate avasthānācca tasya nityatvaṃ prasajyate ?",
  "GSP29nysvbh_u:2292_0": "evaṃ yāni khalpimāni śabdaśravaṇāni śabdābhivyaktaya iti mataṃ na teṣāṃ vināśakāraṇaṃ",
  "GSP29nysvbh_u:2292_1": "bhavatopapādyate anupapādanādavasthānam avasthānāt teṣāṃ nityatvaṃ prasajyate iti, atha naivam ?",
  "GSP29nysvbh_u:2293": "ḥ na tarhi vināśakāraṇānupalabdheḥ śabdasyāvasthānānnityatvamiti // 37 //",
  "GSP29nysvbh_u:2294": "_____________________________________________________________________",
  "GSP29nysvbh_u:2295": "********************** NySBh_2,2.38 **********************",
  "GSP29nysvbh_u:2296": "kampasamānāśrayasya cānunādasya pāṇipraśleṣāt kāraṇoparamādabhāvaḥ,",
  "GSP29nysvbh_u:2297": "vaiyadhikaraṇye hi pratighātidravyāpraśleṣāt samānādhikaraṇasyaivoparamaḥ syāditi|",
  "GSP29nysvbh_u:2298": "NyS_2,2.38: asparśatvādapratiṣedhaḥ //",
  "GSP29nysvbh_u:2299": "yadidam 'nākāśaguṇaḥ śabdaḥ' iti pratiṣidhyate. ayamanupapannaḥ pratiṣedhaḥ-- asparśatvāt śabdāśrayasya,",
  "GSP29nysvbh_u:2300": "rūpādisamānadeśasyāgrahaṇe śabdasaṃtānopapatterasparśavyāpidravyāśrayaḥ śabdaḥ iti jñāyate na ca kampasamānāśraya iti // 38 //",
  "GSP29nysvbh_u:2301": "_____________________________________________________________________",
  "GSP29nysvbh_u:2302": "********************** NySBh_2,2.39 **********************",
  "GSP29nysvbh_u:2303": "pratidravyaṃ rūpādibhiḥ saha saṃniviṣṭaḥ śabdaḥ samānadeśo vyajyate iti nopapadyate|",
  "GSP29nysvbh_u:2304": "katham ?",
  "GSP29nysvbh_u:2305": "NyS_2,2.39: vibhaktyantaropapatteśca samāse //",
  "GSP29nysvbh_u:2306": "saṃtānopapatteśceti cārthaḥ, tad vyākhyātam|",
  "GSP29nysvbh_u:2307": "yadi rūpādayaḥ śabdaśca pratidravyaṃ samastāḥusamuditāstasmin samāsasamudāye yo yathājātīyakaḥ saṃniviṣṭastasya tathājātīyasyaiva grahaṇena bhavitavyaṃ śabdasya rūpādivat,",
  "GSP29nysvbh_u:2308_0": "tatra yo 'yaṃ vibhāgaḥ eka dravye nānārūpā bhinnaśrutayo vidharmāṇaḥ śabdaḥ abhivyajyamānāḥ",
  "GSP29nysvbh_u:2308_1": "yacca vibhāgāntaraṃ sarūpāḥ samānaśrutayaḥ sadharmāṇaḥ śabdāḥ tīvramandadharmatayā",
  "GSP29nysvbh_u:2308_2": "bhinnāḥ śrūyante. tadubhayaṃ nopapadyate-- nānābhūtānāmutpadyamānānāmayaṃ dharmo",
  "GSP29nysvbh_u:2308_3": "naikasya vyajyamānasyeti |",
  "GSP29nysvbh_u:2309": "asti cāyaṃ vibhāgo vibhāgāntaraṃ ca tena vibhāgopapattermanyāmahe-- na pratidravyaṃ rūpādibhiḥ saha śabdaḥ saṃniviṣṭo vyajyate iti // 39 //",
  "GSP29nysvbh_u:2310": "_____________________________________________________________________",
  "GSP29nysvbh_u:2311": "********************** NySBh_2,2.40 **********************",
  "GSP29nysvbh_u:2312": "dvividhaścāyaṃ śabdaḥ-- varṇātmako dhvanimātraśca tatra varṇātmani tāvat---",
  "GSP29nysvbh_u:2313": "NyS_2,2.40: vikārādeśopadeśāt saṃśayaḥ //",
  "GSP29nysvbh_u:2314": "'dadhyatra' iti kecid ikāraḥ itvaṃ hitvā yatvamāpadyate iti vikāraṃ manyante,",
  "GSP29nysvbh_u:2315": "kecid ikārasya prayoge viṣayakṛte yad ikāraḥ sthānaṃ jahāti tatra yakārasya prayogaṃ bruvate,",
  "GSP29nysvbh_u:2316": "saṃhitāyāṃ viṣaye ikāro na prayujyate tasya sthāne yakāraḥ prayujyate sa ādeśa iti,",
  "GSP29nysvbh_u:2317": "ubhayamidamupadiśyate tatra na jñāyate kiṃ tattvamiti //",
  "GSP29nysvbh_u:2318": "ādeśopadeśastattvam--- vikāropadeśe hyanvayasyāgrahaṇād vikārānanumānamiti5|",
  "GSP29nysvbh_u:2319": "satyanvaye kiñcid nivartate kiñcidupajāyate iti śakyeta vikāro 'numātuṃ na cānvayo gṛhyate tasmād vikāro nāstīti//",
  "GSP29nysvbh_u:2320": "bhinnakaraṇayośca varṇayoraprayoge prayogopapattiḥ|",
  "GSP29nysvbh_u:2321": "vivṛtakaraṇa ikāraḥ īṣatspṛṣṭakaraṇo yakāraḥ tāvimau pṛthak karaṇākhyena prayatnenoccāraṇīyau tayorekasyāprayoge 'nyasya prayoga upapanna iti//",
  "GSP29nysvbh_u:2322": "avikāre cāviśeṣaḥ7|",
  "GSP29nysvbh_u:2323": "yatremau ikārayakārau na vikārabhūtau-- 'yatate. cachati. prāyaṃmta' iti. 'ikāraḥ idam' iti ca,",
  "GSP29nysvbh_u:2324": "yatra ca vikārabhūtau-- 'dṛṣṭyā' 'dadhyāhara' iti ubhayatra prayokturaviśeṣo yatnaḥ śrotuśca śrutiratyādeśopipattiḥ //",
  "GSP29nysvbh_u:2325": "prayujyamānāgrahaṇācca8|",
  "GSP29nysvbh_u:2326": "na khalu ikāraḥ prayujyamāno yakāratāmāpadyamāno gṛhyate, kiṃ tarhi ?",
  "GSP29nysvbh_u:2327": ". ikārasya prayoge yakāraḥ prayujyate. tasmādavikāra iti //",
  "GSP29nysvbh_u:2328": "avikāre ca na śabdānvākhyānalopa9ḥ|",
  "GSP29nysvbh_u:2329": "na vikriyante vaṇā iti|",
  "GSP29nysvbh_u:2330": "na caitasmin pakṣe śabdānvākhyānasyāsaṃbhavo yena varṇavikāraṃ pratipadyemahīti|",
  "GSP29nysvbh_u:2331": "na khalu varṇasya varṇāntaraṃ kāryam-- na hi ikārād yakāra utpadyate yakārādvā ikāraḥ,",
  "GSP29nysvbh_u:2332": "pṛthaksthānaprayatnotpādyā hīme varṇāsteṣāmanyo 'nyasya sthāne prayujyate iti yuktam|",
  "GSP29nysvbh_u:2333": "etāvaccaitat paraṇāmo vikāraḥ syāt kāryakāraṇabhāvo vā,",
  "GSP29nysvbh_u:2334": "ubhayaṃ ca nāsti tasmānna santi varṇavikāraḥ //",
  "GSP29nysvbh_u:2335": "varṇasamudāyavikārānupapattivacca varṇavikārānupapa10ttiḥ/",
  "GSP29nysvbh_u:2336_0": "“asterbhūḥ” “bruvo vaciḥ“iti yathā varṇasamudāyasya dhātulakṣaṇasya kvacidviṣaye",
  "GSP29nysvbh_u:2336_1": "varṇāntarasamudāyo na paraṇāmo ni kāryaṃ śabdāntarasya sthāne śabdāntaraṃ prayujyate",
  "GSP29nysvbh_u:2336_2": "tathā varṇasya varṇāntaramiti // 40 //",
  "GSP29nysvbh_u:2337": "_____________________________________________________________________",
  "GSP29nysvbh_u:2338": "********************** NySBh_2,2.41 **********************",
  "GSP29nysvbh_u:2339": "itaśca na santi vikārāḥ---",
  "GSP29nysvbh_u:2340": "NyS_2,2.41: prakṛtivivṛdvau vikāravṛddheḥ //",
  "GSP29nysvbh_u:2341": "prakṛtyanuvidhānaṃ vikāreṣu dṛṣṭaṃ yakāre hasvadīrghānuvidhānaṃ nāsti yena vikāratvamanumīyata iti // 41 //",
  "GSP29nysvbh_u:2342": "_____________________________________________________________________",
  "GSP29nysvbh_u:2343": "********************** NySBh_2,2.42 **********************",
  "GSP29nysvbh_u:2344": "NyS_2,2.42: nyūnasamādhikopalabdhervikārāṇāmahetuḥ //",
  "GSP29nysvbh_u:2345": "davyavikārā nyūnāḥ samā adhikāśca gṛhyante. tadvadayaṃ vikāro nyūnaḥ syāditi|",
  "GSP29nysvbh_u:2346": "dvividhasyāpi hetor abhāvād asādhanaṃ dṛṣṭāntaḥ-- atra nodāharaṇasādharmyād heturasti na vaidharmyāt. anupasaṃhṛtaśca hetunā dṛṣṭānto na sādhaka iti //",
  "GSP29nysvbh_u:2347": "pratidṛṣṭānte cāniyamaḥ prasajyeta10|",
  "GSP29nysvbh_u:2348": "yathānaḍuhaḥ sthāne 'śvo voḍuṃ niyukto na tadvikāro bhavati. evamivarṇasya sthāne yakāraḥ prayukto na vikāra iti|",
  "GSP29nysvbh_u:2349": "na cātra niyamaheturasti-- dṛṣṭāntaḥ sādhako na pratidṛṣṭānta iti // 42 //",
  "GSP29nysvbh_u:2350": "_____________________________________________________________________",
  "GSP29nysvbh_u:2351": "********************** NySBh_2,2.43 **********************",
  "GSP29nysvbh_u:2352": "dravyavikārodāharaṇaṃ ca---",
  "GSP29nysvbh_u:2353": "NyS_2,2.43: nātulyaprakṛtīnāṃ vikāravikalpāt //",
  "GSP29nysvbh_u:2354": "atulyānāṃ dravyāṇāṃ prakṛtibhāvo vikalpane vikāraśca prakṛtīranuvidhīyate,",
  "GSP29nysvbh_u:2355": "na tvivarṇamanuvidhīyate yakāraḥ tasmādanudāharaṇam-- 'dravyavikāraḥ' iti // 43 //",
  "GSP29nysvbh_u:2356": "_____________________________________________________________________",
  "GSP29nysvbh_u:2357": "********************** NySBh_2,2.44 **********************",
  "GSP29nysvbh_u:2358": "NyS_2,2.44: dravyavikāre vaiṣamyavad varṇavikāravikalpaḥ //",
  "GSP29nysvbh_u:2359": "yathā dravyabhāvena tulyāyāḥ prakṛtervikāravaiṣamyam evaṃ varṇabhāvena tulyāyāḥ prakṛtervikāravikalpa iti // 44 //",
  "GSP29nysvbh_u:2360": "_____________________________________________________________________",
  "GSP29nysvbh_u:2361": "********************** NySBh_2,2.45 **********************",
  "GSP29nysvbh_u:2362": "NyS_2,2.45: na vikāradharmānupapatteḥ //",
  "GSP29nysvbh_u:2363": "ayaṃ vikāradharmaḥ-- dravyasāmānye yadātmakaṃ dravyaṃ mṛdvā suvarṇaṃ vā tasyātmano 'nvaye pūrvo vyūho nivartate vyūhāntaraṃ copajāyate taṃ vikāramācakṣate,",
  "GSP29nysvbh_u:2364": "na varṇasāmānye kaścid śabdātmānvayī ya itvaṃ jahāti yatvaṃ cāpadyate,",
  "GSP29nysvbh_u:2365": "tatra yathā sati dravyabhāve vikāravaiṣamye nānaḍuho 'śvo vikāraḥ-- vikāradharmānupapatteḥ,",
  "GSP29nysvbh_u:2366": "evamivarṇasya na yakāro vikāraḥ-- vikāradharmānupapatteriti // 45 //",
  "GSP29nysvbh_u:2367": "_____________________________________________________________________",
  "GSP29nysvbh_u:2368": "********************** NySBh_2,2.46 **********************",
  "GSP29nysvbh_u:2369": "itaśca na santi varṇavikārāḥ---",
  "GSP29nysvbh_u:2370": "NyS_2,2.46: vikāraprāptānāmapunarāpatteḥ //",
  "GSP29nysvbh_u:2371": "anupapannā punarāpattiḥ|",
  "GSP29nysvbh_u:2372": "katham ?. punarāpatterananumānāditi|",
  "GSP29nysvbh_u:2373": "ikāro yakāratvamāpannaḥ punarikāro bhavati|",
  "GSP29nysvbh_u:2374": "na punarikāsya sthāne yakārasya prayoga ityatrānumānaṃ nāsti ? // 46 //",
  "GSP29nysvbh_u:2375": "_____________________________________________________________________",
  "GSP29nysvbh_u:2376": "********************** NySBh_2,2.47 **********************",
  "GSP29nysvbh_u:2377": "NyS_2,2.47: suvarṇādīnāṃ punarāpatterahetuḥ //",
  "GSP29nysvbh_u:2378": "ananumānāditi na-- idaṃ hyanumānam-- suvarṇaṃ kuṇḍalatvaṃ hitvā rucakatvamāpadyate rucakatvaṃ hitvā punaḥ kuṇḍalatvamāpadyate,",
  "GSP29nysvbh_u:2379": "evamikāro yaṇi yakāratvamāpannaḥ punarikāro bhavatīti // 47 //",
  "GSP29nysvbh_u:2380": "vyabhicārādananumānam-- yathā payo dadhibhāvamāpannaṃ punaḥ payo na bhavati-- kimevaṃ varṇānāṃ na punarāpattiḥ ?",
  "GSP29nysvbh_u:2381": ". atha suvarṇavat punarāpattiriti ?",
  "GSP29nysvbh_u:2382": "_____________________________________________________________________",
  "GSP29nysvbh_u:2383": "********************** NySBh_2,2.48 **********************",
  "GSP29nysvbh_u:2384": "sūvarṇodāharaṇopapattiśca---",
  "GSP29nysvbh_u:2385": "NyS_2,2.48: na tadvikārāṇāṃ suvarṇabhāvāvyatirekāt //",
  "GSP29nysvbh_u:2386_0": "avasthitaṃ suvarṇaṃ hīyamānenopajāyamānena ca dharmeṇa dharmi bhavati naivaṃ kaścit",
  "GSP29nysvbh_u:2386_1": "śabdātmā hīyamānena itvena upajāyamānena yatvena ca dharmī gṛhyate tasmāt suvarṇodāharaṇaṃ",
  "GSP29nysvbh_u:2386_2": "nopapadyate iti // 48 //",
  "GSP29nysvbh_u:2387": "_____________________________________________________________________",
  "GSP29nysvbh_u:2388": "********************** NySBh_2,2.49 **********************",
  "GSP29nysvbh_u:2389": "NyS_2,2.49: varṇatvāvyatirekād varṇavikārāṇāmapratiṣedhaḥ //",
  "GSP29nysvbh_u:2390": "varṇavikārā api varṇatvaṃ na vyabhicaranti yathā suvarṇavikāraḥ suvarṇatvamiti // 49 //",
  "GSP29nysvbh_u:2391": "_____________________________________________________________________",
  "GSP29nysvbh_u:2392": "********************** NySBh_2,2.50 **********************",
  "GSP29nysvbh_u:2393": "NyS_2,2.50: sāmānyavato dharmayogo na sāmānyasya //",
  "GSP29nysvbh_u:2394": "kuṇḍalarucakau suvarṇasya dharmauṃ na suvarṇatvasya. evamikārayakārau kasya varṇātmano dharmauṃ ?",
  "GSP29nysvbh_u:2395": "varṇatvaṃ sāmānyaṃ na tasyemau dharmauṃ bhavitumarhataḥ,",
  "GSP29nysvbh_u:2396": "na ca nivartamāno dharma upajāyamānasya prakṛtiḥutatra nivartamāna ikāro na yakārasyopajāyamānasya prakṛtiriti // 50 //",
  "GSP29nysvbh_u:2397": "_____________________________________________________________________",
  "GSP29nysvbh_u:2398": "********************** NySBh_2,2.51 **********************",
  "GSP29nysvbh_u:2399": "itaśca varṇavikārānupapattiḥ---",
  "GSP29nysvbh_u:2400": "NyS_2,2.51: nityatve 'vikārādanityatve cānavasthānāt //",
  "GSP29nysvbh_u:2401": "'nityā varṇāḥ' ityetasminṛ pakṣe ikārayakārau varṇauṃ ityubhayornityatvād vikārānupapattiḥ,",
  "GSP29nysvbh_u:2402": "nityatve 'vināśitvāt kaḥ kasya vikāra iti ?|",
  "GSP29nysvbh_u:2403": "atha 'anityā varṇāḥ' itipakṣaḥ ? evamapyanavasthānaṃ varṇānām|",
  "GSP29nysvbh_u:2404": "kimidamanavasthānaṃ varṇānām ?",
  "GSP29nysvbh_u:2405": ",",
  "GSP29nysvbh_u:2406": "utpadya nirodhaḥ,",
  "GSP29nysvbh_u:2407": "utpadya niruddhe ikāre yakāra utpadyate. yakāre cotpadya niruddhe ikāra utpadyate,",
  "GSP29nysvbh_u:2408": "kaḥ kasya vikāraḥ ?|",
  "GSP29nysvbh_u:2409": "tadetad avagṛhya saṃdhāne. saṃdhāya cāvagrahe veditavyamiti // 51 //",
  "GSP29nysvbh_u:2410": "_____________________________________________________________________",
  "GSP29nysvbh_u:2411": "********************** NySBh_2,2.52 **********************",
  "GSP29nysvbh_u:2412": "nityapakṣe tu tāvatsamādhiḥ---",
  "GSP29nysvbh_u:2413": "NyS_2,2.52: nityānāmatīndriyatvāttaddharmavikalpācca varṇavikārāṇāmapratiṣedhaḥ //",
  "GSP29nysvbh_u:2414": "'nityā varṇā na vikriyante' iti vipratiṣedhaḥ,",
  "GSP29nysvbh_u:2415": "yathā nityatve sati kiñcidatīndriyaṃ kiñcidinrdiyagrāhyam indriyagrāhyāśca varṇāḥ. evaṃ nityatve sati kiñcinana vikriyate varṇāstu vikriyante iti //",
  "GSP29nysvbh_u:2416": "virodhādahetuḥ-- taddharmavikalpaḥ, nityaṃ nopajāyate nāpaiti |",
  "GSP29nysvbh_u:2417": "anupajanāpāyadharmakaṃ nityam. anityaṃ punarupajanāpāyayuktam.",
  "GSP29nysvbh_u:2418": "na cāntareṇopajanāpāyau vikāraḥ saṃbhavati.",
  "GSP29nysvbh_u:2419": "tad yadi varṇā vikriyante ? nityatvameṣāṃ",
  "GSP29nysvbh_u:2420": "nivartate, atha nityāḥ ? vikāradharmatvameṣāṃ",
  "GSP29nysvbh_u:2421": "nivartate, soyaṃ viruddho hetvābhāso",
  "GSP29nysvbh_u:2422": "dharmavikalpa iti // 52 //",
  "GSP29nysvbh_u:2423": "_____________________________________________________________________",
  "GSP29nysvbh_u:2424": "********************** NySBh_2,2.53 **********************",
  "GSP29nysvbh_u:2425": "anityapakṣe samādhiḥ---",
  "GSP29nysvbh_u:2426": "NyS_2,2.53: anavasthāyitve ca varṇopalabdhivat tadvikāropalabdhiḥ //",
  "GSP29nysvbh_u:2427": "yathānavasthāyināṃ",
  "GSP29nysvbh_u:2428": "varṇānāṃ śravaṇaṃ bhavatyevameṣāṃ vikāro",
  "GSP29nysvbh_u:2429": "bhavatīti //",
  "GSP29nysvbh_u:2430": "asaṃbandhādasamarthā|",
  "GSP29nysvbh_u:2431": "arthapratipādikā varṇopalabdhirna vikāreṇa saṃbandhādasamarthā",
  "GSP29nysvbh_u:2432": "yā gṛhyamāṇā varṇavikāramanumāpayediti,",
  "GSP29nysvbh_u:2433": "tatra yādṛgidam-- yathā gandhaguṇā pṛthivī evaṃ",
  "GSP29nysvbh_u:2434": "śabdasukhādiguṇāpīti. tādṛgetad bhavatīti/",
  "GSP29nysvbh_u:2435": "naca varṇopalabdhirvarṇanivṛttau varṇāntaraprayogasya",
  "GSP29nysvbh_u:2436": "nirvartikā, yo 'yamivarṇanivṛttau yakārasya",
  "GSP29nysvbh_u:2437": "prayogaḥ yadyayamivarṇopalabdhyā nirvartate",
  "GSP29nysvbh_u:2438": "tadā tatropalabhyamāna ivarṇo yatvamāpadyate",
  "GSP29nysvbh_u:2439": "iti gṛhyeta ?, tasmādvarṇopalabdhiraheturvarṇavikārasyeti",
  "GSP29nysvbh_u:2440": "// 53 //",
  "GSP29nysvbh_u:2441": "_____________________________________________________________________",
  "GSP29nysvbh_u:2442": "********************** NySBh_2,2.54 **********************",
  "GSP29nysvbh_u:2443": "NyS_2,2.54: vikāradharmitve nityatvābhāvāt kālāntare 'vikāropapatteścāpratiṣedhaḥ //",
  "GSP29nysvbh_u:2444": "“taddharmavikalpāt“",
  "GSP29nysvbh_u:2445": "iti na yuktaḥ pratiṣedhaḥ-- na khalu vikāradharmakaṃ",
  "GSP29nysvbh_u:2446": "kiñcid nityamupalabhyate iti/",
  "GSP29nysvbh_u:2447": "“varṇopalabdhivat“",
  "GSP29nysvbh_u:2448": "iti ( ca ) na yuktaḥ pratiṣedhaḥ-- avagrahe hi 'dadhi atra'",
  "GSP29nysvbh_u:2449": "iti prayujya ciraṃ sthitvā tataḥ saṃhitāyāṃ",
  "GSP29nysvbh_u:2450": "prayuṅkte-- 'dadhyatra' iti. ciranivṛtte cāyamivarṇe",
  "GSP29nysvbh_u:2451": "yakāraḥ prayujyamānaḥ kasya vikāra iti pratīyate ? |",
  "GSP29nysvbh_u:2452": "kāraṇābhāvāt kāryābhāva ityunayogaḥ",
  "GSP29nysvbh_u:2453": "prasajyate iti // 54 //",
  "GSP29nysvbh_u:2454": "_____________________________________________________________________",
  "GSP29nysvbh_u:2455": "********************** NySBh_2,2.55 **********************",
  "GSP29nysvbh_u:2456": "itaśca varṇavikārānupapattiḥ---",
  "GSP29nysvbh_u:2457": "NyS_2,2.55: prakṛtyaniyamād varṇavikārāṇām //",
  "GSP29nysvbh_u:2458": "ikārasthāne yakāraḥ",
  "GSP29nysvbh_u:2459": "śrūyate. yakārasthāne khalvikāro vidhīyate--",
  "GSP29nysvbh_u:2460": "vidhyati ( iti ), tad yadi syāt prakṛtivikārabhāvo",
  "GSP29nysvbh_u:2461": "varṇānām ? tasya prakṛtiniyamaḥ syāt-- dṛṣṭo",
  "GSP29nysvbh_u:2462": "vikāradharmitve prakṛtiniyama iti // 55 //",
  "GSP29nysvbh_u:2463": "_____________________________________________________________________",
  "GSP29nysvbh_u:2464": "********************** NySBh_2,2.56 **********************",
  "GSP29nysvbh_u:2465": "NyS_2,2.56: aniyame niyamād nāniyamaḥ //",
  "GSP29nysvbh_u:2466": "yoyaṃ prakṛteraniyama uktaḥ sa niyataḥ |",
  "GSP29nysvbh_u:2467": "yathāviṣayaṃ vyavasthitaḥ-- niyatatvānniyama",
  "GSP29nysvbh_u:2468": "iti bhavati, evaṃ satyaniyamo nāsti. tatra",
  "GSP29nysvbh_u:2469": "yaduktam--",
  "GSP29nysvbh_u:2470": "“prakṛtyaniyamāt“",
  "GSP29nysvbh_u:2471": "iti etadayuktamiti // 56 //",
  "GSP29nysvbh_u:2472": "_____________________________________________________________________",
  "GSP29nysvbh_u:2473": "********************** NySBh_2,2.57 **********************",
  "GSP29nysvbh_u:2474": "NyS_2,2.57: niyamāniyamavirodhādaniyame niyamāccāpratiṣedhaḥ //",
  "GSP29nysvbh_u:2475": "niyama ityatrārthābhyanujñā. aniyama iti tasya pratiṣedhaḥ. anujñātatiṣiddhayośca vyāghātādanarthāntaratvaṃ na bhavati.",
  "GSP29nysvbh_u:2476": "aniyamaśca niyatatvād niyamo na bhavatīti|",
  "GSP29nysvbh_u:2477": "nātrārthasya tathābhāvaḥ pratiṣidhyate, kiṃ tarhi ?. tathābhūtasyārthasya",
  "GSP29nysvbh_u:2478": "niyamaśabdenābhidhīyamānasya niyatatvād",
  "GSP29nysvbh_u:2479": "niyamaśabda evopapadyate, soyaṃ niyamādaniyame",
  "GSP29nysvbh_u:2480": "pratiṣedho na bhavatīti // 57 //",
  "GSP29nysvbh_u:2481": "_____________________________________________________________________",
  "GSP29nysvbh_u:2482": "********************** NySBh_2,2.58 **********************",
  "GSP29nysvbh_u:2483": "na ceyaṃ varṇavikāropapattiḥ pariṇāmāt",
  "GSP29nysvbh_u:2484": "kāryakāraṇabhāvādvā, kiṃ tarhi ?---",
  "GSP29nysvbh_u:2485": "NyS_2,2.58: guṇāntarāpattyupamardahrātavṛddhileśaśleṣebhyastu vikāropapattervarṇavikārāḥ //",
  "GSP29nysvbh_u:2486": "sthānyādeśabhāvādaprayoge",
  "GSP29nysvbh_u:2487": "prayogo vikāraśabdārthaḥ sa bhidyate-- guṇānatarāpattiḥ = udāttasyānudatta ityevamādiḥ, upamarde",
  "GSP29nysvbh_u:2488": "nāma ekarūpanivṛttau rūpāntaropajanaḥ, hrāsaḥ |",
  "GSP29nysvbh_u:2489": "dīrghasya hrāsvaḥ, vṛddhiḥ |",
  "GSP29nysvbh_u:2490": "hrasvasya dīrghaḥ tayorvāplutaḥ, leśaḥ |",
  "GSP29nysvbh_u:2491": "lāghavam 'staḥ' ityastervikāraḥ, śleṣaḥ |",
  "GSP29nysvbh_u:2492": "āgamaḥ prakṛteḥ pratyayasya vā, ete eva viśeṣāḥ",
  "GSP29nysvbh_u:2493": "vikārā iti ete evādeśāḥ. ete cedvikārā",
  "GSP29nysvbh_u:2494": "upapadyante tarhi varṇavikārā iti // 58 //",
  "GSP29nysvbh_u:2495": "_____________________________________________________________________",
  "GSP29nysvbh_u:2496": "********************** NySBh_2,2.59 **********************",
  "GSP29nysvbh_u:2497": "NyS_2,2.59: te vibhaktyantāḥ padam //",
  "GSP29nysvbh_u:2498": "yathādarśanaṃ vikṛtā varṇā vibhaktyantāḥ padasaṃjñā bhavanti/",
  "GSP29nysvbh_u:2499": "vibhaktirdvayī-- nāmikī ākhyātikī ca 'brāhmaṇaḥ'",
  "GSP29nysvbh_u:2500": "'pacatītyudāharaṇam|",
  "GSP29nysvbh_u:2501": "upasarganipātāstarhi",
  "GSP29nysvbh_u:2502": "na padasaṃjñāḥ lakṣaṇāntaraṃ vācyamiti,",
  "GSP29nysvbh_u:2503": "śiṣyate ca khalu nāmikyā vibhakteravyayāllopastayoḥ",
  "GSP29nysvbh_u:2504": "padasaṃjñārthamiti|",
  "GSP29nysvbh_u:2505": "padenārthasaṃpratyaya iti",
  "GSP29nysvbh_u:2506": "prayojanam // 59 //",
  "GSP29nysvbh_u:2507": "_____________________________________________________________________",
  "GSP29nysvbh_u:2508": "********************** NySBh_2,2.60 **********************",
  "GSP29nysvbh_u:2509": "nāmapadaṃ cādhikṛtya parīkṣā-- gauriti ( nāma ) padaṃ khalu. idamudāharaṇam---",
  "GSP29nysvbh_u:2510": "tadarthe",
  "GSP29nysvbh_u:2511": "NyS_2,2.60: vyaktyākṛtijātisaṃnidhāvupacārāt saṃśayaḥ //",
  "GSP29nysvbh_u:2512": "avinābhāvavṛttiḥ saṃnidhiḥ, avinābhāvena",
  "GSP29nysvbh_u:2513": "vartamānāsu vyaktyākṛtijātiṣu gauriti",
  "GSP29nysvbh_u:2514": "prayujyate tatra na jñāyate-- kimanyatamaḥ padārthaḥ ? uta sarvaḥ ? iti // 60 //",
  "GSP29nysvbh_u:2515": "_____________________________________________________________________",
  "GSP29nysvbh_u:2516": "********************** NySBh_2,2.61 **********************",
  "GSP29nysvbh_u:2517": "śabdasya prayogasāmarthyāt padārthāvadhāraṇaṃ",
  "GSP29nysvbh_u:2518": "tasmāt---",
  "GSP29nysvbh_u:2519": "NyS_2,",
  "GSP29nysvbh_u:2520": "2.61:",
  "GSP29nysvbh_u:2521": "yāśabdasamūhatyāgaparigrahasaṃkhyāvṛddhyapacayavarṇasamāsānubandhānāṃ vyaktāvupacārād vyaktiḥ //",
  "GSP29nysvbh_u:2522": "vyaktiḥ padārthaḥ, kasmāt ?. yāśabdaprabhṛtīnāṃ",
  "GSP29nysvbh_u:2523": "vyaktāvupacārāt|",
  "GSP29nysvbh_u:2524": "upacāraḥ |",
  "GSP29nysvbh_u:2525": "prayogaḥ, 'yā gaustiṣṭhati yā gaurniṣaṇṇā'",
  "GSP29nysvbh_u:2526": "iti. nūdaṃ vākyaṃ jāterabhidhāyakam-- abhedāt.",
  "GSP29nysvbh_u:2527": "bhedāttu dravyābhidhāyakam, 'gavāṃ samūhaḥ' iti bhedād dravyābhidhānaṃ. na jāteḥ--",
  "GSP29nysvbh_u:2528": "abhedāt,",
  "GSP29nysvbh_u:2529": "'vaidyāya gāṃ dadātīti dravyasya tyāgo. na jāteḥ-- amūrtatvāt pratikramānukramānupapatteśca, parigrahaḥ |",
  "GSP29nysvbh_u:2530": "svatvenābhisaṃbandhaḥ 'kauṇḍinyasya gauḥ' 'brāhmaṇasya",
  "GSP29nysvbh_u:2531": "gauḥ' iti dravyābhidhona dravyabhedāt saṃbandhabheda",
  "GSP29nysvbh_u:2532": "ityupapannam. abhinnā tu jātiriti, saṃkhyā--",
  "GSP29nysvbh_u:2533": "'daśa gāvo viṃśatirgāvaḥ' iti bhinnaṃ dravyaṃ",
  "GSP29nysvbh_u:2534": "saṃkhyāyate. na jātiḥ-- abhedāditi, vṛddhiḥ |",
  "GSP29nysvbh_u:2535": "kāraṇavato dravyasyāvayavopacayaḥ-- 'avardhata",
  "GSP29nysvbh_u:2536": "gauḥ' iti. niravayavā tu jātiriti, etenāpacayo",
  "GSP29nysvbh_u:2537": "vyākhyātaḥ, varṇaḥ-- 'śuklā gauḥ kapilā gauḥ'",
  "GSP29nysvbh_u:2538": "iti dravyasya guṇayogo na sāmānyasya,",
  "GSP29nysvbh_u:2539": "samāsaḥ-- 'gohitaṃ gosukham' iti dravyasya",
  "GSP29nysvbh_u:2540": "sukhādiyogo na jāteriti, anubandhaḥ--",
  "GSP29nysvbh_u:2541": "sarūpaprajananasantānaḥ-- 'gaurgāṃ janayatīti",
  "GSP29nysvbh_u:2542": "tad utpattidharmatvād dravye yuktaṃ. na jātau--",
  "GSP29nysvbh_u:2543": "viparyayāditi|",
  "GSP29nysvbh_u:2544": "dravyaṃ vyaktiriti hi nārthāntaram",
  "GSP29nysvbh_u:2545": "// 61 //",
  "GSP29nysvbh_u:2546": "_____________________________________________________________________",
  "GSP29nysvbh_u:2547": "********************** NySBh_2,2.62 **********************",
  "GSP29nysvbh_u:2548": "asya pratiṣedhaḥ---",
  "GSP29nysvbh_u:2549": "NyS_2,2.62: na tadanavasthānāt //",
  "GSP29nysvbh_u:2550": "na vyaktiḥ padārthaḥ, kasmāt ?",
  "GSP29nysvbh_u:2551": "anavasthānāt, yāśabdaprabhṛtibhiryo viśeṣyate",
  "GSP29nysvbh_u:2552": "sa gośabdārthaḥ-- 'yā gaustiṣṭhati yā gaurniṣaṇṇā'",
  "GSP29nysvbh_u:2553": "iti na dravyamātramaviśiṣṭaṃ jātyā vinābhidhīyate '",
  "GSP29nysvbh_u:2554": "kiṃ tarhi ?. jātiviśiṣṭaṃ. tasmānna vyaktiḥ padārthaḥ/",
  "GSP29nysvbh_u:2555": "evaṃ samūhādiṣu draṣṭavyam // 62 //",
  "GSP29nysvbh_u:2556": "_____________________________________________________________________",
  "GSP29nysvbh_u:2557": "********************** NySBh_2,2.63 **********************",
  "GSP29nysvbh_u:2558": "yadi na vyaktiḥ padārthaḥ kathaṃ tarhi",
  "GSP29nysvbh_u:2559": "vyaktāvupacāra iti ?. nimittād atadbhāve 'pi",
  "GSP29nysvbh_u:2560": "tadupacāro dṛśyate khalu---",
  "GSP29nysvbh_u:2561": "NyS_2,",
  "GSP29nysvbh_u:2562": "2.63:",
  "GSP29nysvbh_u:2563": "sahacaraṇasthānatādarthyavṛttamānadhāraṇasāmīpyayogasādhanādhipatyebhyo brāhmaṇamañcakaṭarājasaktucandanagaṅgāśākaṭānnapuruṣeṣvatadbhāve 'pi tadupacāraḥ //",
  "GSP29nysvbh_u:2564": "atadbhāvepi tadupacāra iti |",
  "GSP29nysvbh_u:2565": "atacchabdasya tena śabdenābhidhānamiti, sahacaraṇāt--",
  "GSP29nysvbh_u:2566": "'yaṣṭikāṃ bhojaya' iti yaṣṭikāsahacarito",
  "GSP29nysvbh_u:2567": "brāhmaṇo 'bhidhīyate iti, sthānāt-- 'mañcāḥ",
  "GSP29nysvbh_u:2568": "krāśantīti mañcasthāḥ puruṣā abhidhīyante,",
  "GSP29nysvbh_u:2569": "tādarthyāt-- kaṭārtheṣu vīraṇeṣu",
  "GSP29nysvbh_u:2570": "vyūhyamāneṣu 'kaṭaṃ karotīti bhavati,",
  "GSP29nysvbh_u:2571": "vṛttāt-- 'yamo rājā' 'kubero rājā'",
  "GSP29nysvbh_u:2572": "iti tadvadvartate iti, mānāt-- āḍhakena",
  "GSP29nysvbh_u:2573": "mitāḥ saktavaḥ 'āḍhakaṃ saktavaḥ' iti, dhāraṇāt--",
  "GSP29nysvbh_u:2574": "tulayā dhṛtaṃ candanam 'tulā candanam' iti,",
  "GSP29nysvbh_u:2575": "sāmīpyāt-- 'gaṅgāyāṃ gāvaścarantīti",
  "GSP29nysvbh_u:2576": "deśo 'bhidhīyate saṃnikṛṣṭaḥ, yogāt--",
  "GSP29nysvbh_u:2577": "kṛṣṇena rāgeṇa yuktaḥ śākaṭaḥ 'kṛṣṇaḥ' ityabhidhīyate,",
  "GSP29nysvbh_u:2578": "sādhanāt-- 'annaṃ prāṇāḥ' iti, ādhipatyāt--",
  "GSP29nysvbh_u:2579": "'ayaṃ puruṣaḥ kulam' 'ayaṃ gotram' iti|",
  "GSP29nysvbh_u:2580": "tatrāyaṃ",
  "GSP29nysvbh_u:2581": "sahacaraṇād yogād vā jātiśabdo vyaktau",
  "GSP29nysvbh_u:2582": "prayujyate iti // 63 //",
  "GSP29nysvbh_u:2583": "_____________________________________________________________________",
  "GSP29nysvbh_u:2584": "********************** NySBh_2,2.64 **********************",
  "GSP29nysvbh_u:2585": "yadi 'gauḥ' ityasya padasya na vyaktirarthaḥ ? astu tarhi---",
  "GSP29nysvbh_u:2586": "NyS_2,2.64: ākṛtis tadapekṣatvāt sattvavyavasthānasiddheḥ //",
  "GSP29nysvbh_u:2587": "ākṛtiḥ padārthaḥ, kasmāt ?. padapekṣatvāt sattvavyavasthānasiddheḥ |",
  "GSP29nysvbh_u:2588_0": "sattvāvayavānāṃ tadavayavānāṃ ca niyato vyūha ākṛtiḥ tasyāṃ gṛhyamāṇāyāṃ sattvavyavasthānaṃ",
  "GSP29nysvbh_u:2588_1": "sidhyati-- 'ayaṃ gauḥ' 'ayamaśvaḥ' iti. nāgṛhyamāṇāyām. yasya grahaṇāt sattvavyavasthānaṃ",
  "GSP29nysvbh_u:2588_2": "sidhyati taṃ śabdo 'bhidhātumarhati |",
  "GSP29nysvbh_u:2589": "so 'syārtha iti // naitadupapadyate-- yasya jātyā yogastadatra jātiviśiṣṭamabhidhīyate-- 'gauḥ' iti. na cāvayavavyūhasya jātyā yogaḥ|",
  "GSP29nysvbh_u:2590": "kasya tarhi ?. niyatāvayavavyūhasya dravyasya, tasmād nākṛtiḥ padārthaḥ // 64 //",
  "GSP29nysvbh_u:2591": "_____________________________________________________________________",
  "GSP29nysvbh_u:2592": "********************** NySBh_2,2.65 **********************",
  "GSP29nysvbh_u:2593": "astu tarhi jātiḥ padārthaḥ---",
  "GSP29nysvbh_u:2594": "NyS_2,2.65: vyaktyākṛtiyukte 'py aprasaṃgāt prokṣaṇādīnāṃ mṛdgavake jātiḥ //",
  "GSP29nysvbh_u:2595": "jātiḥ",
  "GSP29nysvbh_u:2596": "padārthaḥ, kasmāt ?. vyaktyākṛtiyuktepi mṛdgavake",
  "GSP29nysvbh_u:2597": "prokṣaṇādīnāmaprasaṅgāditi = 'gāṃ prokṣaya' 'gāmānaya' 'gāṃ dehīti",
  "GSP29nysvbh_u:2598": "naitāni mṛdgavake prayujyante, kasmāt ?",
  "GSP29nysvbh_u:2599": "jāterabhāvāt, asti hi tatra vyaktirasti",
  "GSP29nysvbh_u:2600": "ākṛtiḥ, yadabhāvāt tatrāsaṃpratyayaḥ sa padārtha",
  "GSP29nysvbh_u:2601": "iti // 65 //",
  "GSP29nysvbh_u:2602": "_____________________________________________________________________",
  "GSP29nysvbh_u:2603": "********************** NySBh_2,2.66 **********************",
  "GSP29nysvbh_u:2604": "NyS_2,2.66: nākṛtivyaktyapekṣatvājjātyabhivyakteḥ //",
  "GSP29nysvbh_u:2605": "jāterabhivyaktiḥ ākṛtivyaktī apekṣate |",
  "GSP29nysvbh_u:2606": "nāgṛhyamāṇāyāmākṛtau vyaktau ( ca ) jātimātraṃ",
  "GSP29nysvbh_u:2607": "śuddhaṃ gṛhyate tasmānna jātiḥ padārtha iti // 66 //",
  "GSP29nysvbh_u:2608": "_____________________________________________________________________",
  "GSP29nysvbh_u:2609": "********************** NySBh_2,2.67 **********************",
  "GSP29nysvbh_u:2610": "na vai padārthena na bhavituṃ",
  "GSP29nysvbh_u:2611": "śakyam|",
  "GSP29nysvbh_u:2612": "kaḥ khalvidānīṃ padārtha iti ?---",
  "GSP29nysvbh_u:2613": "NyS_2,2.67: vyaktyākṛtijātayastu padārthaḥ //",
  "GSP29nysvbh_u:2614": "tuśabdo viśeṣaṇārthaḥ, kiṃ",
  "GSP29nysvbh_u:2615": "viśiṣyate ?. pradhānāṅgabhāvasyāniyamena",
  "GSP29nysvbh_u:2616": "padārthatvamiti. yadā hi bhedavivakṣā viśeṣagatiśca",
  "GSP29nysvbh_u:2617": "tadā vyaktiḥ pradhānamaṅgaṃ tu jātyākṛtī. yadā",
  "GSP29nysvbh_u:2618": "tu bhedo 'vivakṣitaḥ sāmānyagatiśca tadā",
  "GSP29nysvbh_u:2619": "jātiḥ pradhānamaṅgaṃ tu vyaktyākṛtī, tadetad",
  "GSP29nysvbh_u:2620": "bahulaṃ prayogeṣu|",
  "GSP29nysvbh_u:2621": "ākṛtestu pradhānabhāva",
  "GSP29nysvbh_u:2622": "utprekṣitavyaḥ // 67 //",
  "GSP29nysvbh_u:2623": "_____________________________________________________________________",
  "GSP29nysvbh_u:2624": "********************** NySBh_2,2.68 **********************",
  "GSP29nysvbh_u:2625": "kathaṃ punarjñāyate nānā vyaktyākṛtijātaya iti ?. lakṣaṇabhedāt,",
  "GSP29nysvbh_u:2626": "tatra tāvat---",
  "GSP29nysvbh_u:2627": "NyS_2,2.68: vyaktirguṇaviśeṣāśrayo mūrtiḥ //",
  "GSP29nysvbh_u:2628": "vyajyate iti vyaktiḥ |",
  "GSP29nysvbh_u:2629": "indriyagrāhyeti. na sarvaṃ dravyaṃ vyaktiḥ, yo",
  "GSP29nysvbh_u:2630": "guṇaviśeṣāṇāṃ sparśāntānāṃ gurutvadhanatvadravatvasaṃskārāṇām",
  "GSP29nysvbh_u:2631": "avyāpinaḥ parimāṇasyāśrayo yathāsaṃbhavaṃ",
  "GSP29nysvbh_u:2632": "taddravyaṃ mūrtiḥ-- mūrchitāvayavatvāditi",
  "GSP29nysvbh_u:2633": "// 68 //",
  "GSP29nysvbh_u:2634": "_____________________________________________________________________",
  "GSP29nysvbh_u:2635": "********************** NySBh_2,2.69 **********************",
  "GSP29nysvbh_u:2636": "NyS_2,2.69: ākṛtirjātiliṅgākhyā //",
  "GSP29nysvbh_u:2637": "yayā jātirjātiliṅgāni ca prakhyāyante",
  "GSP29nysvbh_u:2638": "tāmākṛtiṃ vidyāt. sā ca nānyā sattvāvayavānāṃ",
  "GSP29nysvbh_u:2639": "tadavayavānāṃ ca niyatād vyūhāditi|",
  "GSP29nysvbh_u:2640": "niyatāvayavavyūhāḥ",
  "GSP29nysvbh_u:2641": "khalu sattvāvayavā jātiliṅgam-- śirasā",
  "GSP29nysvbh_u:2642": "pādena gāmanuminvanti |",
  "GSP29nysvbh_u:2643": "niyate ca sattvāvayavānāṃ vyūhe sati gotvaṃ",
  "GSP29nysvbh_u:2644": "prakhyāyate iti|",
  "GSP29nysvbh_u:2645": "anākṛtivyaṅgyāyāṃ jātau",
  "GSP29nysvbh_u:2646": "'mṛt' 'suvarṇam' 'rajatam' ityevamādiṣvākṛtirnivartate |",
  "GSP29nysvbh_u:2647": "jahāti padārthatvamiti // 69 //",
  "GSP29nysvbh_u:2648": "_____________________________________________________________________",
  "GSP29nysvbh_u:2649": "********************** NySBh_2,2.70 **********************",
  "GSP29nysvbh_u:2650": "NyS_2,2.70: samānaprasavātmikā jātiḥ //",
  "GSP29nysvbh_u:2651": "yā samānāṃ buddhiṃ prasūte bhinneṣvadhikaraṇeṣu.",
  "GSP29nysvbh_u:2652": "yayā bahūni itaretarato na vyāvatente.",
  "GSP29nysvbh_u:2653": "yo 'rtho 'nekatra pratyayānuvṛttinimittaṃ tat sāmānyam,",
  "GSP29nysvbh_u:2654": "yacca keṣāṃ cidabhedaṃ keṣāñcid bhedaṃ karoti tat sāmānyaviśeṣo jātiriti",
  "GSP29nysvbh_u:2655": "// 70 //",
  "GSP29nysvbh_u:2656": "// iti vātsyāyanīye nyāyabhāṣye dvitīyādhyāyasya dvitīyamāhnikaṃ samāptam //",
  "GSP29nysvbh_u:2657": "// dvitīyādhyāyaśca samāptaḥ //",
  "GSP29nysvbh_u:2658": "####################################################################",
  "GSP29nysvbh_u:2659": "atha saṭīke nyāyabhāṣye tṛtīyādhyāyasya prathamamāhnikam",
  "GSP29nysvbh_u:2660": "parīkṣitāni pramāṇāni prameyamidānīṃ parīkṣyate-- taccātmādīti ātmā vivicyate-- kiṃ dehendriyamanobuddhivedanāsaṃghātamātramātmā ?",
  "GSP29nysvbh_u:2661": "āho svit tavdyatiriktaḥ ? iti|",
  "GSP29nysvbh_u:2662": "kutaḥ saṃśayaḥ ?",
  "GSP29nysvbh_u:2663": ",",
  "GSP29nysvbh_u:2664": "vyapadeśasyobhayathā siddheḥ,",
  "GSP29nysvbh_u:2665": "kriyākaraṇayoḥ kartrā saṃbandhasyābhidhānaṃ vyapadeśaḥ sa dvividhaḥ-- avayavena samudāyasya-- 'mūlairvṛkṣastiṣṭhati' 'stambhaiḥ prāsādo dhriyate' iti,",
  "GSP29nysvbh_u:2666": "anyenānyasya vyapadeśaḥ-- 'paraśunā vṛścati' 'pradīpena paśyati' (iti)",
  "GSP29nysvbh_u:2667": ",",
  "GSP29nysvbh_u:2668": "asti cāyaṃ vyapadeśaḥ-- 'cakṣuṣā paśyati' 'manasā vijānāti' 'buddhyā vicārayati' 'śarīreṇa sukhaduḥkhamanubhavatīti,",
  "GSP29nysvbh_u:2669": "tatra nāvadhāryate-- kimavayavena samudāyasya |",
  "GSP29nysvbh_u:2670": "dehādisaṃghātasya ? athānyenānyasya |",
  "GSP29nysvbh_u:2671": "tavdyatiriktasya ? iti //",
  "GSP29nysvbh_u:2672": "_____________________________________________________________________",
  "GSP29nysvbh_u:2673": "********************** NySBh_3,1.1 **********************",
  "GSP29nysvbh_u:2674": "anyenāyamanyasya vyapadeśaḥ, kasmāt ?---",
  "GSP29nysvbh_u:2675": "NyS_3,1.1: darśanasparśanābhyāmekārthagrahaṇāt //",
  "GSP29nysvbh_u:2676": "darśanena yāvadartho gṛhītaḥ sparśanenāpi so 'rtho gṛhyate-- 'yamahamadrākṣaṃ cakṣuṣā taṃ sparśanenāpi spṛśāmi,",
  "GSP29nysvbh_u:2677": "iti. 'yaṃ cāspārkṣaṃ sparśanena taṃ cakṣuṣā paśyāmīti ekaviṣayau cermā pratyayau ekakartṛkau pratisaṃdhīyete. na ca saṃghātakartṛkau. na (vā)",
  "GSP29nysvbh_u:2678": "indriyeṇaikakartṛkau,",
  "GSP29nysvbh_u:2679": "tad yo 'sau cakṣuṣā tvagindriyeṇa caikārthasya grahītā bhinnanimittau ananyakartṛkau pratyayau samānaviṣayau pratisaṃdadhāti so 'rthāntarabhūta ātmā|",
  "GSP29nysvbh_u:2680": "kathaṃ punarnendriyeṇaikakartṛkau ?",
  "GSP29nysvbh_u:2681": ". indriyaṃ khalu svaṃ svaṃ viṣayagrahaṇam ananyakartṛkaṃ pratisaṃdhātumarhati nendriyāntarasya viṣayāntaragrahaṇamiti|",
  "GSP29nysvbh_u:2682": "kathaṃ na saṃghātakartṛkau ?",
  "GSP29nysvbh_u:2683": ". ekaḥ khalvayaṃ bhinnanimittau svātmakartṛkau pratyayau pratisaṃhitau vedayate na saṃghātaḥ, kasmāt ?",
  "GSP29nysvbh_u:2684": ". anivṛttaṃ hi saṃghāte pratyekaṃ viṣayāntaragrahaṇasyāpratisaṃdhānam indriyāntareṇeveti // 1 //",
  "GSP29nysvbh_u:2685": "_____________________________________________________________________",
  "GSP29nysvbh_u:2686": "********************** NySBh_3,1.2 **********************",
  "GSP29nysvbh_u:2687": "NyS_3,1.2: na viṣayavyavasthānāt //",
  "GSP29nysvbh_u:2688": "na dehādisaṃghātādanyaścetanaḥ, kasmāt ?. viṣayavyavasthānāt |",
  "GSP29nysvbh_u:2689": "vyavasthitaviṣayāṇīndriyāṇi-- cakṣuṣy asati rūpaṃ na gṛhyate sati ca gṛhyate. yacca yasminn asati na bhavati sati ( ca )",
  "GSP29nysvbh_u:2690": "bhavati tasya taditi vijñāyate,",
  "GSP29nysvbh_u:2691": "tasmād rūpagrahaṇaṃ cakṣuṣaḥ cakṣū rūpaṃ paśyati,",
  "GSP29nysvbh_u:2692": "evaṃ ghrāṇādiṣvapīti|",
  "GSP29nysvbh_u:2693": "tānīndriyāṇīmāni svasvaviṣayagrahaṇāt cetanāni-- indriyāṇāṃ bhāvābhāvayorviṣayagrahaṇasya tathābhāvāt,",
  "GSP29nysvbh_u:2694": "evaṃ sati kimanyena cetanena //. saṃdigdhatvādahetuḥ|",
  "GSP29nysvbh_u:2695": "yo 'yamindriyāṇāṃ bhāvābhāvayorviṣayagrahaṇasya tathāl̃āvaḥ sa kiṃ cetanatvāt ?",
  "GSP29nysvbh_u:2696": "āhosvit cetanopakaraṇānāṃ grahaṇanimittatvāt ?",
  "GSP29nysvbh_u:2697": "iti saṃdihyate, cetanopakaraṇatve 'pīndriyāṇāṃ grahaṇanimittatvād bhavitumarhati // 2 //",
  "GSP29nysvbh_u:2698": "_____________________________________________________________________",
  "GSP29nysvbh_u:2699": "********************** NySBh_3,1.3 **********************",
  "GSP29nysvbh_u:2700": "yaccoktam--“viṣayavyavasthānāt“",
  "GSP29nysvbh_u:2701": "iti---",
  "GSP29nysvbh_u:2702": "NyS_3,1.3: tadvyavasthānādevātmasadbhāvādapratiṣedhaḥ //",
  "GSP29nysvbh_u:2703": "yadi khalvekamindriyamavyavasthitaviṣayaṃ sarvajñam |",
  "GSP29nysvbh_u:2704": "sarvaviṣayagrāhi cetanaṃ syāt kastato 'nyaṃ cetanamanumātuṃ śaknuyāt,",
  "GSP29nysvbh_u:2705": "yasmāttu vyavasthitaviṣayāṇīndrinayāṇi tasmāt tebhyo 'nyaścetanaḥ sarvajñaḥ |",
  "GSP29nysvbh_u:2706": "sarvaviṣayagrāhī viṣayavyavasthitim atīto 'numīyate,",
  "GSP29nysvbh_u:2707_0": "tatredaṃ pratyabhijñānam apratyākhyeyaṃ cetanavṛttamudāhriyate-- rūpadarśī khalvayaṃ",
  "GSP29nysvbh_u:2707_1": "rasaṃ gandhaṃ vā pūrvagṛhītamanuminoti. gandhaprativedī ca rūparasāv anuminoti. evaṃ",
  "GSP29nysvbh_u:2707_2": "viṣayaśeṣepi vācyam |",
  "GSP29nysvbh_u:2708": "rūpaṃ dṛṣṭvā gandhaṃ jighrati. ghrātvā ca gandha rūpaṃ paśyati. tadevamaniyataparyāyaṃ sarvaviṣayagrahaṇam ekacetanādhikaraṇam ananyakartṛkaṃ pratisaṃdhatte,",
  "GSP29nysvbh_u:2709": "pratyakṣānumānāgamasaṃśayān pratyayāṃśca nānāviṣayān svātmakartṛkān pratisaṃdadhāti pratisaṃdhāya vedayate,",
  "GSP29nysvbh_u:2710": "sarvārthaviṣayaṃ ca śāstraṃ pratipadyate. arthamaviṣayabhūtaṃ śrotrasya,",
  "GSP29nysvbh_u:2711": "kramabhāvino varṇān śrutvā padavākayabhāvaṃ pratisaṃdhāya śabdārthavyavasthāṃ ca budhyamāno 'nekaviṣayamarthajātamagrahaṇīyamekaikenendriyeṇa gṛhṇāti,",
  "GSP29nysvbh_u:2712": "seyaṃ sarvajñasya jñeyāvyavasthānupadaṃ na śakyā parikramitum|",
  "GSP29nysvbh_u:2713": "ākṛtimātraṃ tūhāhṛtam, tatra yaduktam-- 'indriyacaitanye sati kimanyena cetanena' ( iti )",
  "GSP29nysvbh_u:2714": "tadayuktaṃ bhavati // 3 //",
  "GSP29nysvbh_u:2715": "_____________________________________________________________________",
  "GSP29nysvbh_u:2716": "********************** NySBh_3,1.4 **********************",
  "GSP29nysvbh_u:2717": "itaśca dehādivyatirikta ātmā na dehādisaṃghātamātram---",
  "GSP29nysvbh_u:2718": "NyS_3,1.4: śarīradāhe pātakābhāvāt //",
  "GSP29nysvbh_u:2719": "śarīragrahaṇena śarīrendriyabuddhivedanāsaṃghātaḥ prāṇibhūto gṛhyate,",
  "GSP29nysvbh_u:2720": "prāṇibhūtaṃ śarīraṃ dahataḥ prāṇihiṃsākṛtapāpaṃ pātakamityucyate. tasyābhāvaḥ-- tatphalena karturasaṃbandhāt akartuśca saṃbandhāt |",
  "GSP29nysvbh_u:2721_0": "śarīrendriyabuddhivedanāprabandhe khalvanyaḥ saṃghāta utpadyate 'nyo nirudhyate.",
  "GSP29nysvbh_u:2721_1": "utpādanirodhasaṃtatibhūtaḥ prabandho nānyatvaṃ bādhate-- dehādisaṃghātasyānyatvādhiṣṭhānatvāt.",
  "GSP29nysvbh_u:2721_2": "anyatvādhiṣṭhāno hyasau prakhyāyate iti,",
  "GSP29nysvbh_u:2722": "evaṃ sati yo dehādisaṃghātaḥ prāṇibhūto hiṃsā karoti nāsau hiṃsāphalena saṃbadhyate. yaśca saṃbadhyate na tena hiṃsā kṛtā,",
  "GSP29nysvbh_u:2723": "tadevaṃ sattvabhede kṛtahānamakṛtābhyāgamaḥ prasajyate,",
  "GSP29nysvbh_u:2724": "sati ca sattvotpāde. sattvanirodhe cākarmanimittaḥ sattvasargaḥ prāpnoti tatra muktyartho brahmacaryavāso na syāt|",
  "GSP29nysvbh_u:2725": "tad yadi dehādisaṃghātamātraṃ sattvaṃ syāt śarīradāhe pātakaṃ na bhavet. aniṣṭaṃ caitat. tasmād dehādisaṃghātavyatirikta ātmā nitya iti // 4 //",
  "GSP29nysvbh_u:2726": "_____________________________________________________________________",
  "GSP29nysvbh_u:2727": "********************** NySBh_3,1.5 **********************",
  "GSP29nysvbh_u:2728": "NyS_3,1.5: tadabhāvaḥ sātmakapradāhepi tannityatvāt //",
  "GSP29nysvbh_u:2729": "yasyāpi nityenātmanā sātmakaṃ śarīraṃ dahyate tasyāpi śarīradāhe pātakaṃ na bhaved dagdhuḥ, kasmāt ?",
  "GSP29nysvbh_u:2730": ". nityatvādātmanaḥ, na jātu kaścit nityaṃ hiṃsitumarhati, atha hiṃsyate ?",
  "GSP29nysvbh_u:2731": ". nityatvamasya na bhavati, seyamekasmin pakṣe hiṃsā niṣphalā. anyasmiṃstv anupapanneti // 5 //",
  "GSP29nysvbh_u:2732": "_____________________________________________________________________",
  "GSP29nysvbh_u:2733": "********************** NySBh_3,1.6 **********************",
  "GSP29nysvbh_u:2734": "NyS_3,1.6: na kāryāśrayakartṛvadhāt //",
  "GSP29nysvbh_u:2735": "na brūmaḥ-- nityasya sattvasya vadho hiṃsā api tvanucchitidharmakasya sattvasya kāryāśrayasya śarīrasya svaviṣayopalabdheśca kartṝṇāmindriyāṇāmupaghātaḥ |",
  "GSP29nysvbh_u:2736": "pīḍā vaikalyalakṣaṇaḥ prabandhocchedo vā pramāpaṇalakṣaṇo",
  "GSP29nysvbh_u:2737": "ca vadho hiṃseti, kāryaṃ tu sukhaduḥkhasaṃvedanaṃ",
  "GSP29nysvbh_u:2738": "tasyāyatanam adhiṣṭhānam |",
  "GSP29nysvbh_u:2739": "āśrayaḥ śārīram. kāryāśrayasya śarīrasya",
  "GSP29nysvbh_u:2740": "svaviṣayopalabdheśca kartṝṇāmindriyāṇāṃ",
  "GSP29nysvbh_u:2741": "vadho hiṃsā na nityasyātmanaḥ, tatra yaduktam---",
  "GSP29nysvbh_u:2742": "“tadabhāvaḥ sātmakapradāhepi tannityatvāt 5“",
  "GSP29nysvbh_u:2743": "iti etadayuktam|",
  "GSP29nysvbh_u:2744": "yasya sattvocchedo hiṃsā tasya kṛtahānamakṛtābhyāgamaśceti doṣaḥ|",
  "GSP29nysvbh_u:2745": "etāvaccaitat syāt-- sattvocchedo vā hiṃsā anucchittidharmakasya sattvasya kāryāśrayakartṛvadho",
  "GSP29nysvbh_u:2746": "vā. na kalpāntaramasti. sattvocchedaśca pratiṣiddhaḥ,",
  "GSP29nysvbh_u:2747": "tatra kimanyaccheṣam ? yathābhūtamiti|",
  "GSP29nysvbh_u:2748": "atha vā “kāryāśrayakartṛvadhāt“",
  "GSP29nysvbh_u:2749": "iti kāryāśrayaḥ |",
  "GSP29nysvbh_u:2750": "dehendriyabuddhisaṃghāto nityasyātmanaḥ tatra",
  "GSP29nysvbh_u:2751": "sukhaduḥkhapratisaṃvedanaṃ tasyādhiṣṭhānam |",
  "GSP29nysvbh_u:2752": "āśrayaḥ",
  "GSP29nysvbh_u:2753": "utadāyatanaṃ tad bhavati na tato 'nyaditi sa eva kartā-- tannimittā",
  "GSP29nysvbh_u:2754": "hi sukhaduḥkhasaṃvedanasya nirvṛttirna tamantareṇeti.",
  "GSP29nysvbh_u:2755": "tasya vadhaḥ = upaghātaḥ |",
  "GSP29nysvbh_u:2756": "pīḍā pramāpaṇaṃ vā hiṃsā na nityatvenātmocchedaḥ,",
  "GSP29nysvbh_u:2757": "tatra yaduktam--",
  "GSP29nysvbh_u:2758": "“tadabhāvaḥ sātmakapradāhepi tannityatvāt” (iti) etanneti // 6 //",
  "GSP29nysvbh_u:2759": "_____________________________________________________________________",
  "GSP29nysvbh_u:2760": "********************** NySBh_3,1.7 **********************",
  "GSP29nysvbh_u:2761": "itaśca dehādivyatirikta ātmā---",
  "GSP29nysvbh_u:2762": "NyS_3,1.7: savyadṛṣṭasyetareṇa pratyabhijñānāt //",
  "GSP29nysvbh_u:2763": "pūrvaparayorvijñānayorekaviṣaye",
  "GSP29nysvbh_u:2764": "pratisaṃdhijñānaṃ pratyabhijñānam-- 'tamevaitarhi",
  "GSP29nysvbh_u:2765": "paśyāmi yamajñāsiṣam' 'sa evāyamarthaḥ'",
  "GSP29nysvbh_u:2766": "iti, savyena cakṣuṣā dṛṣṭasyetareṇāpi cakṣukṣā",
  "GSP29nysvbh_u:2767": "pratyaṃbhijñānāt-- 'yamadrākṣaṃ tamevaitarhi paśyāmi'",
  "GSP29nysvbh_u:2768": "iti|",
  "GSP29nysvbh_u:2769": "indriyacaitanye tu nānyadṛṣṭamanyaḥ",
  "GSP29nysvbh_u:2770": "pratyabhijānātīti pratyabhijñānānupapattiḥ, asti",
  "GSP29nysvbh_u:2771": "tvidaṃ pratyabhijñānaṃ tasmādindriyavyatiriktaścetanaḥ",
  "GSP29nysvbh_u:2772": "// 7 //",
  "GSP29nysvbh_u:2773": "_____________________________________________________________________",
  "GSP29nysvbh_u:2774": "********************** NySBh_3,1.8 **********************",
  "GSP29nysvbh_u:2775": "NyS_3,1.8: naikasminnāsāsthivyavahite dvitvābhimānāt //",
  "GSP29nysvbh_u:2776": "ekamidaṃ cakṣuḥ madhye",
  "GSP29nysvbh_u:2777": "nāsāsthivyavahitaṃ tasyāntau gṛhyamāṇau",
  "GSP29nysvbh_u:2778": "dvitvābhimānaṃ prayojayataḥ madhyavyavahitasya",
  "GSP29nysvbh_u:2779": "dīrghasyeva // 8 //",
  "GSP29nysvbh_u:2780": "_____________________________________________________________________",
  "GSP29nysvbh_u:2781": "********************** NySBh_3,1.9 **********************",
  "GSP29nysvbh_u:2782": "NyS_3,1.9: ekavināśe dvitīyāvināśād naikatvam //",
  "GSP29nysvbh_u:2783": "ekasminnupahate",
  "GSP29nysvbh_u:2784": "coddhṛte vā vakṣuṣi dvitīyamavatiṣṭhate cakṣurviṣayagrahaṇaliṅgaṃ",
  "GSP29nysvbh_u:2785": "tasmādekasya vyavadhānānupapattiḥ // 9 //",
  "GSP29nysvbh_u:2786": "_____________________________________________________________________",
  "GSP29nysvbh_u:2787": "********************** NySBh_3,1.10 **********************",
  "GSP29nysvbh_u:2788": "NyS_3,1.10: avayavanāśe 'py avayavyupalabdherahetuḥ //",
  "GSP29nysvbh_u:2789": "“ekavinośe",
  "GSP29nysvbh_u:2790": "dvitīyāvināśāt“",
  "GSP29nysvbh_u:2791": "ityahetuḥ, kasmāt ?. vṛkṣasya hi kāsu cicchākhāsu",
  "GSP29nysvbh_u:2792": "cchinnāsūpalabhyate eva vṛkṣaḥ // 10 //",
  "GSP29nysvbh_u:2793": "_____________________________________________________________________",
  "GSP29nysvbh_u:2794": "********************** NySBh_3,1.11 **********************",
  "GSP29nysvbh_u:2795": "NyS_3,1.11: dṛṣṭāntavirodhādapratiṣedhaḥ //",
  "GSP29nysvbh_u:2796": "na kāraṇadravyavibhāge kāryadravyamavatiṣṭhate--",
  "GSP29nysvbh_u:2797": "nityatvaprasaṅgāt, bahuṣvavayaviṣu yamya",
  "GSP29nysvbh_u:2798": "kāraṇāni vibhaktāni tasya vināśaḥ",
  "GSP29nysvbh_u:2799": "yeṣāṃ kāraṇāny avibhaktāni tāny avatiṣṭhante/",
  "GSP29nysvbh_u:2800": "atha vā dṛśyamānārthavirodho dṛṣṭāntavirodhaḥ--",
  "GSP29nysvbh_u:2801": "mṛtasya hi śaraḥkapāle dvāv avaṭau nāsāsthivyavahitau",
  "GSP29nysvbh_u:2802": "cakṣuṣaḥ sthāne bhedena gṛhyete na caitad ekasmin",
  "GSP29nysvbh_u:2803": "nāsāsthivyavahite saṃbhavati, atha caikavināśasyāniyamād dvāvimāvārthau tau ca pṛthagāvaraṇopaghātau",
  "GSP29nysvbh_u:2804": "anumīyete-- vibhinnāviti|",
  "GSP29nysvbh_u:2805": "avapīḍanāccaikasya",
  "GSP29nysvbh_u:2806": "cakṣuṣo raśmiviṣayasaṃnikarṣasya bhedād",
  "GSP29nysvbh_u:2807": "dṛśyabheda ivava gṛhyate taccaikatve virudhyate,",
  "GSP29nysvbh_u:2808": "avapīḍananivṛttau cābhinnapratisaṃdhānamiti,",
  "GSP29nysvbh_u:2809": "tasmādekasya vyavadhānānupapattiḥ // 11 //",
  "GSP29nysvbh_u:2810": "_____________________________________________________________________",
  "GSP29nysvbh_u:2811": "********************** NySBh_3,1.12 **********************",
  "GSP29nysvbh_u:2812": "anumīyate cāyaṃ dehādisaṃghātavyatiriktaścetana",
  "GSP29nysvbh_u:2813": "iti---",
  "GSP29nysvbh_u:2814": "NyS_3,1.12: indriyāntaravikārāt //",
  "GSP29nysvbh_u:2815": "kasyacidamlaphalasya gṛhītatadrasasāhacarye rūpe",
  "GSP29nysvbh_u:2816": "gandhe vā kena cidindriyeṇa gṛhyamāṇe rasanasyendriyāntarasya",
  "GSP29nysvbh_u:2817": "vikāro rasānusmṛtau rasagardhipravartito",
  "GSP29nysvbh_u:2818": "dantodakasaṃplavabhūto gṛhyate tasyendriyacaitanye 'nupapattiḥ--",
  "GSP29nysvbh_u:2819": "nānyadṛṣṭamanyaḥ smarati // 12 //",
  "GSP29nysvbh_u:2820": "_____________________________________________________________________",
  "GSP29nysvbh_u:2821": "********************** NySBh_3,1.13 **********************",
  "GSP29nysvbh_u:2822": "NyS_3,1.13: na smṛteḥ smartavyaviṣayatvāt //",
  "GSP29nysvbh_u:2823": "smṛtirnāma dharmo nimittādutpadyate, tasyāḥ",
  "GSP29nysvbh_u:2824": "smartavyo viṣayaḥ tatkṛta indriyāntaravikāro",
  "GSP29nysvbh_u:2825": "nātmakṛta iti // 13 //",
  "GSP29nysvbh_u:2826": "_____________________________________________________________________",
  "GSP29nysvbh_u:2827": "********************** NySBh_3,1.14 **********************",
  "GSP29nysvbh_u:2828": "NyS_3,1.14: tadātmaguṇasadbhāvādapratiṣedhaḥ //",
  "GSP29nysvbh_u:2829": "tasyā ātmaguṇatve sati sadbhāvādapratiṣedha",
  "GSP29nysvbh_u:2830": "ātmanaḥ = yadi smṛtirātmaguṇaḥ evaṃ sati smṛtirupapadyate--",
  "GSP29nysvbh_u:2831": "nānyadṛṣṭamanyaḥ smaratīti|",
  "GSP29nysvbh_u:2832": "indriyacaitanye",
  "GSP29nysvbh_u:2833": "tu nānākartṛkāṇāṃ viṣayagrahaṇānām apratisaṃdhānam.",
  "GSP29nysvbh_u:2834": "pratisaṃdhāne vā viṣayavyavasthānupapattiḥ/",
  "GSP29nysvbh_u:2835": "ekastu cetano 'nekārthadarśī bhinnanimittaḥ pūrvadṛṣṭamarthaṃ",
  "GSP29nysvbh_u:2836": "smaratīti|",
  "GSP29nysvbh_u:2837": "ekasyānekārthadarśino darśanapratisaṃdhānāt",
  "GSP29nysvbh_u:2838": "smṛterātmaguṇatve sati sadbhāvaḥ, viparyaye",
  "GSP29nysvbh_u:2839": "cānupapattiḥ, smṛtyāśranayāḥ prāṇabhṛtāṃ sarve",
  "GSP29nysvbh_u:2840": "vyavahārāḥ/ātmaliṅgamudāharaṇamātramindriyāntaravikāra",
  "GSP29nysvbh_u:2841": "iti // 14 //",
  "GSP29nysvbh_u:2842": "_____________________________________________________________________",
  "GSP29nysvbh_u:2843": "********************** NySBh_3,1.15 **********************",
  "GSP29nysvbh_u:2844": "NyS_3,1.15: aparisaṃkhyānācca smṛtiviṣayasya //",
  "GSP29nysvbh_u:2845": "aparisaṃkhyāya ca",
  "GSP29nysvbh_u:2846": "smṛtiviṣayamidamucyate--",
  "GSP29nysvbh_u:2847": "“na smṛteḥ smartavyaviṣayatvāt13“",
  "GSP29nysvbh_u:2848": "iti, yeyaṃ smṛtiragṛhyamāṇe 'rthe-- 'ajñāsiṣamahamamumartham",
  "GSP29nysvbh_u:2849": "1' iti etasyā jñātṛjñānaviśiṣṭaḥ pūrvajñātortho",
  "GSP29nysvbh_u:2850": "viṣayo nārthamātram. 'jñātavānahamamumartham2'",
  "GSP29nysvbh_u:2851": "'asāvartho mayā jñātaḥ 3' 'asmiṃnnarthe mama jñānamabhūt",
  "GSP29nysvbh_u:2852": "4' iti. caturvidhametadvākyaṃ smṛtiviṣayajñāpakaṃ",
  "GSP29nysvbh_u:2853": "samānārtham |",
  "GSP29nysvbh_u:2854": "sarvatra khalu jñātā jñānaṃ jñeyaṃ ca gṛhyate|",
  "GSP29nysvbh_u:2855": "atha",
  "GSP29nysvbh_u:2856": "pratyakṣe 'rthe yā smṛtistayā trīṇi jñānāni",
  "GSP29nysvbh_u:2857": "ekasminnarthe pratisaṃdhīyante samānakartṛkāṇi",
  "GSP29nysvbh_u:2858": "na nānākartṛkāṇi nākartṛkāṇi, kiṃ tarhi ?.",
  "GSP29nysvbh_u:2859": "ekakartṛkāṇi|",
  "GSP29nysvbh_u:2860": "'adrākṣamamumarthaṃ yamevaitarhi paśyāmi' adrākṣamiti darśanaṃ darśanasaṃvicca--",
  "GSP29nysvbh_u:2861": "na khalvasaṃvidite svedarśane syādetat--",
  "GSP29nysvbh_u:2862": "adrākṣamiti. te khalvete dve jñāne. 'yamevaitarhi",
  "GSP29nysvbh_u:2863": "paśyāmīti tṛtīyaṃ jñānam. evamekorthastribhirjñānairyujyamāno",
  "GSP29nysvbh_u:2864": "nākartṛko na nānākartṛkaḥ, kiṃ tarhi ?. ekakartṛka",
  "GSP29nysvbh_u:2865": "iti, so 'yaṃ smṛtiviṣayo 'parisaṃkhyāyamāno",
  "GSP29nysvbh_u:2866": "vidyamānaḥ prajñāto 'rthaḥ pratiṣidhyate-- 'nāstyātmā--",
  "GSP29nysvbh_u:2867": "smṛteḥ smartavyaviṣayatvāt' iti|",
  "GSP29nysvbh_u:2868": "na cedaṃ smṛtimātraṃ smartavyamātraviṣayaṃ vā, idaṃ",
  "GSP29nysvbh_u:2869": "khalu jñānapratisaṃdhānavat smṛtipratisaṃdhānam/",
  "GSP29nysvbh_u:2870": "ekasya sarvaviṣayatvāt = eko 'yaṃ jñātā sarvaviṣayaḥ svāni jñānāni",
  "GSP29nysvbh_u:2871": "pratisaṃdhatte-- 'amumarthañjñāsyāmi' amumarthaṃ",
  "GSP29nysvbh_u:2872": "vijānāmi' 'amumarthamajñāsiṣam' amumarthaṃ",
  "GSP29nysvbh_u:2873": "jijñāsamānaściram ajñātvādhyavasyati-- 'ajñāsiṣam'",
  "GSP29nysvbh_u:2874": "iti, evaṃ smṛtimapi trikālaviśiṣṭāṃ",
  "GSP29nysvbh_u:2875": "susmūrṣāviśiṣṭāṃ ca pratisaṃdhatte|",
  "GSP29nysvbh_u:2876": "saṃskārasaṃtatimātre tu sattve utpadyotpadya saṃskārāstirobhavanti,",
  "GSP29nysvbh_u:2877": "sa nāstyekopi saṃskāro yastrikālaviśiṣṭaṃ",
  "GSP29nysvbh_u:2878": "jñānaṃ smṛtiṃ cānubhavet. na cānubhavamantareṇa",
  "GSP29nysvbh_u:2879": "jñānasya smṛteśca pratisaṃdhānam ahaṃ mama",
  "GSP29nysvbh_u:2880": "iti cotpadyate dehāntaravat, ato 'numīyate--",
  "GSP29nysvbh_u:2881": "astyekaḥ sarvaviṣayaḥ ( yaḥ ) pratidehaṃ svajñānaprabandhaṃ",
  "GSP29nysvbh_u:2882": "smṛtiprabandhaṃ ca pratisaṃdhatte iti. yasya dehāntareṣu",
  "GSP29nysvbh_u:2883": "vṛtterabhāvānna pratisaṃdhānaṃ bhavatīti // 15 //",
  "GSP29nysvbh_u:2884": "_____________________________________________________________________",
  "GSP29nysvbh_u:2885": "********************** NySBh_3,1.16 **********************",
  "GSP29nysvbh_u:2886": "NyS_3,1.16: nātmapratipattihetūnāṃ manasi saṃbhavāt //",
  "GSP29nysvbh_u:2887": "na dehādisaṃghātavyatirikta",
  "GSP29nysvbh_u:2888": "ātmā, kasmāt ?. ātmapratipattihetūnāṃ manasi",
  "GSP29nysvbh_u:2889": "saṃbhavāt = “darśanasparśanābhyāmekārthagrahaṇāt 1",
  "GSP29nysvbh_u:2890": "“ityevamādīnām ātmapratipādakānāṃ",
  "GSP29nysvbh_u:2891": "hetūnāṃ manasi saṃbhavacaḥ-- yato mano",
  "GSP29nysvbh_u:2892": "hi sarvaviṣayamiti, tasmānna śarīrendriyamanobuddhisaṃghātavyatirikta",
  "GSP29nysvbh_u:2893": "ātmeti // 16 //",
  "GSP29nysvbh_u:2894": "_____________________________________________________________________",
  "GSP29nysvbh_u:2895": "********************** NySBh_3,1.17 **********************",
  "GSP29nysvbh_u:2896": "NyS_3,1.17: jñāturjñānasādhanopapatteḥ saṃjñābhedamātram //",
  "GSP29nysvbh_u:2897": "jñātuḥ khalu jñānasādhanānyupapadyante--",
  "GSP29nysvbh_u:2898": "'cakṣuṣā paśyati' 'ghrāṇena jighrati, 'sparśanena",
  "GSP29nysvbh_u:2899": "spṛśati' evaṃ mantuḥ sarvaviṣayasya matisādhanam antaḥkaraṇabhūtaṃ",
  "GSP29nysvbh_u:2900": "sarvaviṣayaṃ vidyate yenāyaṃ manyate iti,",
  "GSP29nysvbh_u:2901": "evaṃ sati jñātaryātmasaṃjñā na mṛṣyate manaḥsaṃjñābhyanujñāyate.",
  "GSP29nysvbh_u:2902": "manasi ca manaḥsaṃjñā na mṛṣyate matisādhanasaṃjñā",
  "GSP29nysvbh_u:2903": "mṛṣyate, tadidaṃ saṃjñābhedamātraṃ nārthe",
  "GSP29nysvbh_u:2904": "vivāda iti|",
  "GSP29nysvbh_u:2905": "pratyākhyāne vā sarvendriyavilopaprasaṅgaḥ |",
  "GSP29nysvbh_u:2906": "atha mantuḥ sarvaviṣayasya matisādhanaṃ",
  "GSP29nysvbh_u:2907": "sarvaviṣayaṃ pratyākhyāyate-- nāstīte ? evaṃ",
  "GSP29nysvbh_u:2908": "rūpādigrahaṇasādhanānyapi na santīti sarvendriyavilopaḥ",
  "GSP29nysvbh_u:2909": "prasajyate iti // 17 //",
  "GSP29nysvbh_u:2910": "_____________________________________________________________________",
  "GSP29nysvbh_u:2911": "********************** NySBh_3,1.18 **********************",
  "GSP29nysvbh_u:2912": "NyS_3,1.18: niyamaśca niranumānaḥ //",
  "GSP29nysvbh_u:2913": "yo 'yaṃ niyama iṣyate--",
  "GSP29nysvbh_u:2914": "rūpādigrahaṇasādhanāny asya santi matisādhanaṃ",
  "GSP29nysvbh_u:2915": "sarvaviṣayaṃ nāstīti. ayaṃ niyamo niranumānaḥ--",
  "GSP29nysvbh_u:2916": "nātrānumānamasti yena niyamaṃ pratipadyāmahe",
  "GSP29nysvbh_u:2917": "iti|",
  "GSP29nysvbh_u:2918": "rūpādibhyaśca viṣayāntaraṃ sukhādayastadupalabdhau",
  "GSP29nysvbh_u:2919": "karaṇāntarasadbhāvaḥ, yathā cakṣuṣā gandho na",
  "GSP29nysvbh_u:2920": "gṛhyate iti karaṇāntaraṃ ghrāṇam evaṃ cakṣurghrāṇābhyāṃ",
  "GSP29nysvbh_u:2921": "raso na gṛhyate iti karaṇāntaraṃ rasanam",
  "GSP29nysvbh_u:2922": "evaṃ śeṣeṣvapi, tathā cakṣurādibhiḥ, sukhādayo",
  "GSP29nysvbh_u:2923": "na gṛhyante iti karaṇāntareṇa bhavitavyaṃ tacca",
  "GSP29nysvbh_u:2924": "jñānāyaugapadyaliṅgam, yacca sukhādyupalabdhau",
  "GSP29nysvbh_u:2925": "karaṇā tacca jñānāyaugapadyaliṅgam |",
  "GSP29nysvbh_u:2926": "tasyendriyamindriyaṃ prati saṃnidherasaṃnidherna",
  "GSP29nysvbh_u:2927": "yugapat jñānānyutpadyante iti, tatra yudaktam--",
  "GSP29nysvbh_u:2928": "“ātmapratipattihetūnāṃ manasi saṃbhavāt 16“",
  "GSP29nysvbh_u:2929": "iti tadayuktam // 18 //",
  "GSP29nysvbh_u:2930": "_____________________________________________________________________",
  "GSP29nysvbh_u:2931": "********************** NySBh_3,1.19 **********************",
  "GSP29nysvbh_u:2932": "kiṃ punarayaṃ dehādisaṃghātādanyo nityaḥ ?",
  "GSP29nysvbh_u:2933": "utānityaḥ ?",
  "GSP29nysvbh_u:2934": "/ kutaḥ saṃśayaḥ ?",
  "GSP29nysvbh_u:2935": ", ubhayathā dṛṣṭatvāt saṃśayaḥ--",
  "GSP29nysvbh_u:2936": "vidyamānamubhayathā bhavati nityamanityaṃ ca,",
  "GSP29nysvbh_u:2937": "pratipādite cātmasadbhāve saṃśayānivṛtteriti/",
  "GSP29nysvbh_u:2938": "ātmasadbhāvahetubhirevāsya prāgdehabhedādavasthānaṃ",
  "GSP29nysvbh_u:2939": "siddham ūrdhvamapi dehabhedādavatiṣṭhate/",
  "GSP29nysvbh_u:2940": "kutaḥ ?---",
  "GSP29nysvbh_u:2941": "NyS_3,1.19: pūrvābhyastasmṛtyanubandhājjātasya harṣabhayaśokasaṃpratipatteḥ //",
  "GSP29nysvbh_u:2942": "jātaḥ khalvayaṃ",
  "GSP29nysvbh_u:2943": "kumāro 'smin janmany agṛhīteṣu",
  "GSP29nysvbh_u:2944": "harṣabhayaśokahetuṣu harṣabhayaśokān",
  "GSP29nysvbh_u:2945": "pratipadyate liṅgānumeyān, te ca smṛtyanubandhādutpadyante",
  "GSP29nysvbh_u:2946": "nānyathā. smṛtyanubandhaśca pūrvābhyāsamantareṇa",
  "GSP29nysvbh_u:2947": "na bhavati. pūrvābhyāsaśca pūrvajanmani sati",
  "GSP29nysvbh_u:2948": "nānyathā iti sidhyatyetat-- avatiṣṭhate 'yamūrdhvam",
  "GSP29nysvbh_u:2949": "( prāk ca ) śarīrabhedāditi // 19 //",
  "GSP29nysvbh_u:2950": "_____________________________________________________________________",
  "GSP29nysvbh_u:2951": "********************** NySBh_3,1.20 **********************",
  "GSP29nysvbh_u:2952": "NyS_3,1.20: padmādiṣu prabodhasaṃmīlanavikāravattadvikāraḥ //",
  "GSP29nysvbh_u:2953": "yathā padmādiṣv anityeṣu",
  "GSP29nysvbh_u:2954": "prabodhaḥ saṃmīlanaṃ ( ca ) vikāro bhavati.",
  "GSP29nysvbh_u:2955": "evamanityasyātmano harṣabhayaśokasaṃpratipattirvikāraḥ syāt //",
  "GSP29nysvbh_u:2956": "hetvabhāvādayuktam |",
  "GSP29nysvbh_u:2957": "anena hetunā padmādiṣu prabodhasaṃmīlanavikāravad",
  "GSP29nysvbh_u:2958": "anityasyātmano harṣādisaṃpratipattiriti",
  "GSP29nysvbh_u:2959": "nātrodāharaṇasādharmyāt sādhyasādhanaṃ",
  "GSP29nysvbh_u:2960": "heturna vaidharmyādasti, hetvabhāvāt--",
  "GSP29nysvbh_u:2961": "asaṃbaddhārthakamapārthakamucyate",
  "GSP29nysvbh_u:2962": "iti|",
  "GSP29nysvbh_u:2963": "dṛṣṭāntācca harṣādinimittasyānivṛttiḥ |",
  "GSP29nysvbh_u:2964": "yā ceyamāseviteṣu viṣayeṣu",
  "GSP29nysvbh_u:2965": "harṣādisaṃpratipattiḥ smṛtyanubandhakṛtā pratyātmaṃ",
  "GSP29nysvbh_u:2966": "gṛhyate seyaṃ padmādisaṃmīlanadṛṣṭāntena",
  "GSP29nysvbh_u:2967": "na nivartate. yathā ceyaṃ na nivartate tathā",
  "GSP29nysvbh_u:2968": "jātamātrasyāpīti|",
  "GSP29nysvbh_u:2969": "kriyājātaśca parṇavibhāgasaṃyogaḥ",
  "GSP29nysvbh_u:2970": "prabodhasaṃmīlane. kriyāhetuśca kriyānumeyaḥ,",
  "GSP29nysvbh_u:2971": "evaṃ ca satikiṃ dṛṣṭāntena pratiṣidhyate ? // 20 //",
  "GSP29nysvbh_u:2972": "_____________________________________________________________________",
  "GSP29nysvbh_u:2973": "********************** NySBh_3,1.21 **********************",
  "GSP29nysvbh_u:2974": "atha nirnimittaḥ padmādiṣu",
  "GSP29nysvbh_u:2975": "prabodhasaṃmīlanavikāra iti matam evamātmanopi",
  "GSP29nysvbh_u:2976": "harṣādisaṃpratipattiriti ? tacca---",
  "GSP29nysvbh_u:2977": "NyS_3,1.21: noṣṇaśītavarṣakālanimittatvāt pañcātmakavikārāṇām //",
  "GSP29nysvbh_u:2978": "uṣṇādiṣu satsu bhāvād asatsvabhāvād tannimittāḥ pañcabhūtānugraheṇa",
  "GSP29nysvbh_u:2979": "nirvṛttānāṃ padmādīnāṃ prabodhasaṃmīlanavikārā",
  "GSP29nysvbh_u:2980": "iti narnimittāḥ, evaṃ harṣādayopi vikārā",
  "GSP29nysvbh_u:2981": "nimittād bhavitumarhanti na nimittamantareṇa.",
  "GSP29nysvbh_u:2982": "na cānyat pūrvābhyastasmṛtyanubandhād nimittamastīti/",
  "GSP29nysvbh_u:2983": "na cotpattinirodhakāraṇānumānamātmanaḥ--",
  "GSP29nysvbh_u:2984": "adṛṣṭāntāt|",
  "GSP29nysvbh_u:2985": "na harṣādīnāṃ nimittamantareṇotpattiḥ/",
  "GSP29nysvbh_u:2986": "noṣṇādivad nimittāntaropādānaṃ",
  "GSP29nysvbh_u:2987": "harṣādīnāmdva tasmādayuktametat // 21 //",
  "GSP29nysvbh_u:2988": "_____________________________________________________________________",
  "GSP29nysvbh_u:2989": "********************** NySBh_3,1.22 **********************",
  "GSP29nysvbh_u:2990": "itaśca nitya ātmā---",
  "GSP29nysvbh_u:2991": "NyS_3,1.22: pretyāhārābhyāsakṛtāt stanyābhilāṣāt //",
  "GSP29nysvbh_u:2992": "jātamātrasya vatsasya pravṛttiliṅgaḥ stanyābhilāṣo gṛhyate sa ca nāntareṇāhārābhyāsam|",
  "GSP29nysvbh_u:2993": "kayā yuktyā ?, dṛśyate hi śarīriṇāṃ kṣudhā pīḍyamānānāmāhārābhyāṃsakṛtāt",
  "GSP29nysvbh_u:2994": "smaraṇānubandhādāhārābhilāṣaḥ, na ca pūrvaśarīrābhyāsamantareṇāsau",
  "GSP29nysvbh_u:2995": "jātamātrasyopapadyate, tenānumīyatebhūtapūrvaṃ",
  "GSP29nysvbh_u:2996": "śarīram yatrānenāhāro 'bhyasya iti,",
  "GSP29nysvbh_u:2997": "sa khalvayamātmā pūrvaśarīrāt pretya śarīrāntaramāpannaḥ",
  "GSP29nysvbh_u:2998": "kṣutpīḍitaḥ pūrvābhyastamāhāramanusmaran",
  "GSP29nysvbh_u:2999": "stanyamabhilaghati, tasmānna dehabhedādātmā",
  "GSP29nysvbh_u:3000": "bhidyate",
  "GSP29nysvbh_u:3001": "ubhavatyevordhvaṃ dehabhedāditi // 22 //",
  "GSP29nysvbh_u:3002": "_____________________________________________________________________",
  "GSP29nysvbh_u:3003": "********************** NySBh_3,1.23 **********************",
  "GSP29nysvbh_u:3004": "NyS_3,1.23: ayaso 'yaskāntābhigamanavattadupasarpaṇam //",
  "GSP29nysvbh_u:3005": "yathā khalv ayo 'bhyāsamantareṇāyaskāntamupasarpati",
  "GSP29nysvbh_u:3006": "evamāhārābhyāsamantareṇa bālaḥ stanyamabhilaṣati",
  "GSP29nysvbh_u:3007": "// 23 //",
  "GSP29nysvbh_u:3008": "_____________________________________________________________________",
  "GSP29nysvbh_u:3009": "********************** NySBh_3,1.24 **********************",
  "GSP29nysvbh_u:3010": "kimidamayaso 'yaskāntābhigamanaṃ nirnimittam ? artha nimittāt ? iti, nirnimittaṃ tāvat--",
  "GSP29nysvbh_u:3011": "NyS_3,1.24: nānyatra pravṛttyabhāvāt //",
  "GSP29nysvbh_u:3012": "yadi nirnimittam ? loṣṭādayopyayaskāntamupasarpayeyuḥ--",
  "GSP29nysvbh_u:3013": "na jātu niyame kāraṇamastīti|",
  "GSP29nysvbh_u:3014": "atha nimittāt ?. tat kenopalabhyate ? iti, kriyāliṅgaḥ",
  "GSP29nysvbh_u:3015": "kriyāhetuḥ kriyāniyamaliṅgaśca kriyāniyamahetuḥ",
  "GSP29nysvbh_u:3016": "tenānyatra pravṛttyabhāvaḥ|",
  "GSP29nysvbh_u:3017": "bālasyāpi niyatamupasarpaṇaṃ",
  "GSP29nysvbh_u:3018": "kriyopalabhyate. na ca stanyābhilāṣaliṅgam",
  "GSP29nysvbh_u:3019": "anyadāhārābhyāsakṛtāt smaraṇānubandhāt,",
  "GSP29nysvbh_u:3020": "nimittaṃ dṛṣṭāntenopapādyate. na cāsati nimitte",
  "GSP29nysvbh_u:3021": "kasya cidutpattiḥ, na dṛṣṭānto dṛṣṭamabhilāṣahetuṃ",
  "GSP29nysvbh_u:3022": "bādhate, tasmādayaso 'skāntābhigamanamadṛṣṭānta",
  "GSP29nysvbh_u:3023": "iti|",
  "GSP29nysvbh_u:3024": "ayasaḥ khalvapi nānyatra pravṛttirbhavati |",
  "GSP29nysvbh_u:3025": "na jātvayo loṣṭamupasarpati|",
  "GSP29nysvbh_u:3026": "kiṅkṛtosya",
  "GSP29nysvbh_u:3027": "niyamaḥ ? iti, yadi kāraṇaniyamāt sa ca",
  "GSP29nysvbh_u:3028": "kriyāniyamaliṅgaḥ, evaṃ bālasyāpi niyataviṣayo 'bhilāṣaḥ",
  "GSP29nysvbh_u:3029": "kāraṇaniyamād bhavitumarhati, tacca kāraṇamabhyastasmaraṇam",
  "GSP29nysvbh_u:3030": "anyedveti dṛṣṭena viśiṣyate |",
  "GSP29nysvbh_u:3031": "dṛṣṭo hi śarīriṇāmabhyastasmaraṇādāhārābhilāṣa",
  "GSP29nysvbh_u:3032": "iti // 24 //",
  "GSP29nysvbh_u:3033": "_____________________________________________________________________",
  "GSP29nysvbh_u:3034": "********************** NySBh_3,1.25 **********************",
  "GSP29nysvbh_u:3035": "itaśca nitya ātmā, kasmāt ?---",
  "GSP29nysvbh_u:3036": "NyS_3,1.25: vītarāgajanmādarśanāt //",
  "GSP29nysvbh_u:3037": "sarāgo jāyate ityarthādāpadyate, ayaṃ jāyamāno",
  "GSP29nysvbh_u:3038": "rāgānuviddho jāyate. rāgasya pūrvānubhūtaviṣayānucintanaṃ",
  "GSP29nysvbh_u:3039": "yoniḥ. pūrvānubhavaśca viṣayāṇāṃ pūrvasmin",
  "GSP29nysvbh_u:3040": "janmani śarīramantareṇa nopapadyate. soyamātmā",
  "GSP29nysvbh_u:3041": "pūrvaśarīrānubhūtān viṣayān anusmaran",
  "GSP29nysvbh_u:3042": "teṣu teṣu rajyate. tathā cāyaṃ dvayorjanmanoḥ",
  "GSP29nysvbh_u:3043": "pratisandhiḥ, evaṃ pūrvaśarīrasya pūrvatareṇa",
  "GSP29nysvbh_u:3044": "pūrvataraśarīrasya pūrvatamena ityādinānādiścetanasya",
  "GSP29nysvbh_u:3045": "śarīrayogaḥ anādiśca rāgānubandha iti",
  "GSP29nysvbh_u:3046": "siddhaṃ nityatvamiti // 25 //",
  "GSP29nysvbh_u:3047": "_____________________________________________________________________",
  "GSP29nysvbh_u:3048": "********************** NySBh_3,1.26 **********************",
  "GSP29nysvbh_u:3049": "kathaṃ punarjñāyate-- pūrvaviṣayānucintanajanito",
  "GSP29nysvbh_u:3050": "jātasya rāgaḥ na punaḥ---",
  "GSP29nysvbh_u:3051": "NyS_3,1.26: saguṇadravyotpattivattdutpattiḥ ? //",
  "GSP29nysvbh_u:3052": "yathotpattidharmakasya dravyasya guṇāḥ kāraṇata",
  "GSP29nysvbh_u:3053": "utpadyante tathotpattidharmakasyātmano rāgaḥ kutaścidutpadyate/",
  "GSP29nysvbh_u:3054": "atrāyamuditānuvādo nidarśanārthaḥ // 26 //",
  "GSP29nysvbh_u:3055": "_____________________________________________________________________",
  "GSP29nysvbh_u:3056": "********************** NySBh_3,1.27 **********************",
  "GSP29nysvbh_u:3057": "NyS_3,1.27: na saṃkalpanimittatvādrāgādīnām //",
  "GSP29nysvbh_u:3058": "na khalu saguṇadravyotpattivad utpattirātmano",
  "GSP29nysvbh_u:3059": "rāgasya ca|",
  "GSP29nysvbh_u:3060": "kasmāt ?. saṃkalpanimittatvādrāgādīnām |",
  "GSP29nysvbh_u:3061": "ayaṃ khalu prāṇināṃ viṣayān āsevamānānāṃ",
  "GSP29nysvbh_u:3062": "saṃkalpajanito rogo gṛhyate. saṃkalpaśca",
  "GSP29nysvbh_u:3063": "pūrvānubhūtaviṣayānucintanayoniḥ tenānumīyate--",
  "GSP29nysvbh_u:3064": "jātasyāpi pūrvānubhūtārthacintanakṛto rāga iti|",
  "GSP29nysvbh_u:3065": "ātmotpādādhikaraṇāttu rāgotpattirbhavantī",
  "GSP29nysvbh_u:3066": "saṃkalpādanyasmin rāgakāraṇe sati vācyā",
  "GSP29nysvbh_u:3067": "kāryadravyaguṇavat, na cātmotpādaḥ siddhaḥ nāpi",
  "GSP29nysvbh_u:3068": "saṃkalpādanyad rāgakāraṇamasti, tasmādayuktam--",
  "GSP29nysvbh_u:3069": "'saguṇadravyotpattivattayorutpattiḥ' iti|",
  "GSP29nysvbh_u:3070": "athāpi",
  "GSP29nysvbh_u:3071": "saṃkalpādanyad rāgakāraṇaṃ dharmādharmalakṣaṇamadṛṣṭamupādīyate",
  "GSP29nysvbh_u:3072": "tathāpi pūrvaśarīrayogo 'pratyākhyeyaḥ--",
  "GSP29nysvbh_u:3073": "tatra hi tasya nirvṛttirnāsmin janmani //",
  "GSP29nysvbh_u:3074": "tanmayatvādrāga iti|",
  "GSP29nysvbh_u:3075": "viṣayābhyāsaḥ khalvayaṃ",
  "GSP29nysvbh_u:3076": "bhāvanāhetustanmayatvamucyate iti|",
  "GSP29nysvbh_u:3077": "jātiviśeṣācca",
  "GSP29nysvbh_u:3078": "rāgaviśeṣa iti|",
  "GSP29nysvbh_u:3079": "karma khalvidaṃ jātiviśeṣanirvartakaṃ",
  "GSP29nysvbh_u:3080": "tādātmyāt tācchabdyaṃ vijñāyate, tasmādanupapannam--",
  "GSP29nysvbh_u:3081": "saṃkalpādanyad rāgakāraṇamiti // 27 //",
  "GSP29nysvbh_u:3082": "_____________________________________________________________________",
  "GSP29nysvbh_u:3083": "********************** NySBh_3,1.28 **********************",
  "GSP29nysvbh_u:3084": "anādiścetanasya śarīrayoga ityuktam. svakṛtakarmanimittaṃ",
  "GSP29nysvbh_u:3085": "cāsyaṃ śarīraṃ sukhaduḥkhādhiṣṭhāna tatṛ parīkṣyate--",
  "GSP29nysvbh_u:3086": "kiṃ ghrāṇādivadekaprakṛtikam ? uta nānāprakṛtikam ? iti|",
  "GSP29nysvbh_u:3087": "kutaḥ saṃśayaḥ ?, vipratipatteḥ saṃśayaḥ--",
  "GSP29nysvbh_u:3088": "pṛthivyādīni bhūtāni saṃkhyāvikalpena śarīraprakṛtiriti pratijānata iti|",
  "GSP29nysvbh_u:3089": "kiṃ tatra",
  "GSP29nysvbh_u:3090": "tattvam ?---",
  "GSP29nysvbh_u:3091": "NyS_3,1.28: pārthivaṃ guṇāntaropalabdheḥ //",
  "GSP29nysvbh_u:3092": "tatra mānuṣaṃ śarīraṃ pārthivam, kasmāt ?",
  "GSP29nysvbh_u:3093": "guṇāntaropalabdheḥ = gandhavatī pṛthivī gandhavacca śarīram, abādīnām agandhatvāt",
  "GSP29nysvbh_u:3094": "tatprakṛti agandhaṃ syāt|",
  "GSP29nysvbh_u:3095": "na tvidamabādibhirasaṃpṛktayā",
  "GSP29nysvbh_u:3096": "pṛthivyārabdhaṃ ceṣṭendriyārthāśrayabhāvena",
  "GSP29nysvbh_u:3097": "kalpate ityataḥ pañcānāṃ bhūtānāṃ saṃyoge",
  "GSP29nysvbh_u:3098": "sati śarīraṃ bhavati, bhūtasaṃyogo hi",
  "GSP29nysvbh_u:3099": "mithaḥ pañcānāṃ na niṣiddha iti|",
  "GSP29nysvbh_u:3100": "āpyataijasavāyavyāni",
  "GSP29nysvbh_u:3101": "lokāntare śarīrāṇi teṣvapi bhūtasaṃyogaḥ",
  "GSP29nysvbh_u:3102": "pūruṣārthatantra iti|",
  "GSP29nysvbh_u:3103": "athālyādidravyaniṣpattāvapi",
  "GSP29nysvbh_u:3104": "niḥsaṃśayaḥ-- nābādisaṃyogamantareṇa niṣpattiriti/",
  "GSP29nysvbh_u:3105": "'pārthivāpyataijasam-- tadguṇolabdheḥ' 'niḥśvāsocchvāsopalabdheścāturbhauntikam'",
  "GSP29nysvbh_u:3106": "'gandhakledapākavyūhāvakāśadānebhyaḥ pāñcabhautikam'",
  "GSP29nysvbh_u:3107": "te ime saṃdigdhā hetava ityupekṣitavān",
  "GSP29nysvbh_u:3108": "sūtrakāraḥ|",
  "GSP29nysvbh_u:3109": "kathaṃ saṃdigdhāḥ ?, sati ca prakṛtibhāve",
  "GSP29nysvbh_u:3110": "bhūtānāṃ dharmopalabdhiḥ asati ca saṃyogāpratiṣedhāt",
  "GSP29nysvbh_u:3111": "saṃnihitānāmiti. yathā sthālyāmudakatejovāyvākāśānāmiti/",
  "GSP29nysvbh_u:3112": "tadidamanekabhūtaprakṛti ( sat ) śarīram agandham arasam arūpam asparśaṃ ca prakṛtyanuvidhānāt syāt.",
  "GSP29nysvbh_u:3113": "na tvidamitthambhūtaṃ tasmāt pārthivaṃ",
  "GSP29nysvbh_u:3114": "guṇāntaropalabdheḥ // 28 //",
  "GSP29nysvbh_u:3115": "_____________________________________________________________________",
  "GSP29nysvbh_u:3116": "********************** NySBh_3,1.29 **********************",
  "GSP29nysvbh_u:3117": "NyS_3,1.29: śrutiprāmāṇyācca //",
  "GSP29nysvbh_u:3118": "“sūryaṃ te cakṣurgacchatām” ityatra mantre “pṛthivīṃ te śarīram“",
  "GSP29nysvbh_u:3119": "iti śrūyate tadidaṃ prakṛtau vikārasya pralayābhidhānamiti/",
  "GSP29nysvbh_u:3120": "“sūryaṃ te cakṣuḥ spṛṇomi” ityatra mantrāntare “pṛthivīṃ te śarīraṃ spṛṇomi” iti śrūyate seyaṃ kāraṇād vikārasya spṛttirabhidhīyate iti|",
  "GSP29nysvbh_u:3121": "sthālyādiṣu ca",
  "GSP29nysvbh_u:3122": "tulyajātīyānāmekakāryārambhadarśanād",
  "GSP29nysvbh_u:3123": "bhinnajātīyānāmekakāryārambhānupapattiḥ",
  "GSP29nysvbh_u:3124": "// 29 //",
  "GSP29nysvbh_u:3125": "_____________________________________________________________________",
  "GSP29nysvbh_u:3126": "********************** NySBh_3,1.30 **********************",
  "GSP29nysvbh_u:3127": "athedānīmindriyāṇi",
  "GSP29nysvbh_u:3128": "prameyakrameṇa vicāryante-- kimāvyaktikāni ? āhosvid bhautikāni ? iti|",
  "GSP29nysvbh_u:3129": "kṛtaḥ saṃśayaḥ ?",
  "GSP29nysvbh_u:3130": "NyS_3,1.30: kṛṣṇasāre satyupalambhād vyatiricya copalambhātsaṃśayaḥ //",
  "GSP29nysvbh_u:3131": "kṛṣṇasāraṃ bhautikaṃ tasminn anupahate rūpopalabdhiḥ upahate cānupalabdhiriti,",
  "GSP29nysvbh_u:3132": "vyatiricya kṛṣṇasāramavasthitasya viṣayasyopalambho na kṛṣṇasāraprāptasya,",
  "GSP29nysvbh_u:3133": "na cāprāpyakāritvamindriyāṇām, tadidamabhautikatve vibhutvāt saṃbhavati,",
  "GSP29nysvbh_u:3134": "evamubhayadharmopalabdheḥ saṃśayaḥ // 30 //",
  "GSP29nysvbh_u:3135": "_____________________________________________________________________",
  "GSP29nysvbh_u:3136": "********************** NySBh_3,1.31 **********************",
  "GSP29nysvbh_u:3137": "abhautikānītyāha,",
  "GSP29nysvbh_u:3138": "kasmāt ?---",
  "GSP29nysvbh_u:3139": "NyS_3,1.31: mahadaṇugrahaṇāt //",
  "GSP29nysvbh_u:3140": "mahaditi--",
  "GSP29nysvbh_u:3141": "mahattaraṃ mahattamaṃ copalabhyate yathā nyagrodhaparvatādi |",
  "GSP29nysvbh_u:3142": "aṇviti-- aṇutaramaṇutamaṃ ca gṛhyate yathā",
  "GSP29nysvbh_u:3143": "nyagrodhadhānādi, tadubhayamupalabhyamānaṃ cakṣuṣo",
  "GSP29nysvbh_u:3144": "bhautikatvaṃ bādhate-- bhautikaṃ hi yāvat",
  "GSP29nysvbh_u:3145": "tāvadeva vyāpnoti abhautikaṃ tu vibhutvāt",
  "GSP29nysvbh_u:3146": "sarvavyāpakamiti // 31 //",
  "GSP29nysvbh_u:3147": "_____________________________________________________________________",
  "GSP29nysvbh_u:3148": "********************** NySBh_3,1.32 **********************",
  "GSP29nysvbh_u:3149": "na mahadaṇugrahaṇamātrādabhautikatvaṃ vibhutvaṃ",
  "GSP29nysvbh_u:3150": "cendriyāṇāṃ śakyaṃ pratipattam. idaṃ khalu--",
  "GSP29nysvbh_u:3151": "NyS_3,1.32: raśmyarthasaṃnikarṣaviśeṣāt tadgrahaṇam //",
  "GSP29nysvbh_u:3152": "tayormahadaṇvorgrahaṇaṃ cakṣūraśmerarthasya",
  "GSP29nysvbh_u:3153": "ca saṃnikarṣaviśeṣād bhavati yathā pradīparaśmerarthasya",
  "GSP29nysvbh_u:3154": "ceti, raśmyarthasaṃnikarṣaśca āvaraṇaliṅgaḥ--",
  "GSP29nysvbh_u:3155": "cakṣuṣo hi raśmiḥ kuḍyādibhirāvṛtamarthaṃ",
  "GSP29nysvbh_u:3156": "na prakāśayati yathā pradīparaśmiriti // 32 //",
  "GSP29nysvbh_u:3157": "_____________________________________________________________________",
  "GSP29nysvbh_u:3158": "********************** NySBh_3,1.33 **********************",
  "GSP29nysvbh_u:3159": "āvaraṇānumeyatve satīdamāha---",
  "GSP29nysvbh_u:3160": "NyS_3,1.33: tadanupalabdherahetuḥ //",
  "GSP29nysvbh_u:3161": "rūpasparśavaddhi tejaḥ",
  "GSP29nysvbh_u:3162": "mahattvādanekadravyavattvād rūpavattvāccopalabdhiriti",
  "GSP29nysvbh_u:3163": "pradīpavat pratyakṣata upalabhyeta cākṣuṣo raśmiryadi",
  "GSP29nysvbh_u:3164": "syāditi // 33 //",
  "GSP29nysvbh_u:3165": "_____________________________________________________________________",
  "GSP29nysvbh_u:3166": "********************** NySBh_3,1.34 **********************",
  "GSP29nysvbh_u:3167": "NyS_3,1.34: nānumīyamānasya pratyakṣato 'nupalabdhirabhāvahetuḥ //",
  "GSP29nysvbh_u:3168": "saṃnikarṣapratiṣedhārthenāvaraṇena liṅgenānumīyamānasya",
  "GSP29nysvbh_u:3169": "raśmeryā pratyakṣato 'nupalabdhirnāsāvabhāvaṃ",
  "GSP29nysvbh_u:3170": "pratipādayati yathā candramasaḥ parabhāgasya pṛthivyāścādhobhāgasya",
  "GSP29nysvbh_u:3171": "// 34 //",
  "GSP29nysvbh_u:3172": "_____________________________________________________________________",
  "GSP29nysvbh_u:3173": "********************** NySBh_3,1.35 **********************",
  "GSP29nysvbh_u:3174": "NyS_3,1.35: dravyaguṇadharmabhedāccopalabdhinimayaḥ //",
  "GSP29nysvbh_u:3175": "bhinnaḥ khalvayaṃ dravyadharmo guṇadharmaśca,",
  "GSP29nysvbh_u:3176": "mahadanekadravyavacca viṣaktāvayavamāpyaṃ dravyaṃ",
  "GSP29nysvbh_u:3177": "pratyakṣato nopalabhyate sparśastu śīto gṛhyate.",
  "GSP29nysvbh_u:3178": "tasya dravyasyānubandhāt hemantaśiśirau",
  "GSP29nysvbh_u:3179": "kalpete, tathāvidhameva ca taijasaṃ dravyamanudbhūtarūpaṃ",
  "GSP29nysvbh_u:3180": "saha rūpeṇa nopalabhyate sparśastv asyoṣṇa upalabhnapayate",
  "GSP29nysvbh_u:3181": "tasya dravyasyānubandhād grīṣmavasantau kalpete",
  "GSP29nysvbh_u:3182": "// 35 //",
  "GSP29nysvbh_u:3183": "_____________________________________________________________________",
  "GSP29nysvbh_u:3184": "********************** NySBh_3,1.36 **********************",
  "GSP29nysvbh_u:3185": "yatra tveṣāṃ bhavati---",
  "GSP29nysvbh_u:3186": "NyS_3,1.36: anekadravyasamavāyād rūpaviśeṣācca rūpopalabdhiḥ //",
  "GSP29nysvbh_u:3187": "yatra rūpaṃ ca dravyaṃ ca tadāśrayaḥ pratyakṣata",
  "GSP29nysvbh_u:3188": "upalabhyate, rūpaviśeṣastu yadbhāvāt kvacidrūpopalabdhiḥ",
  "GSP29nysvbh_u:3189": "yadabhāvācca dravyasya kvacidanupalabdhiḥ sa",
  "GSP29nysvbh_u:3190": "rūpadharmoyamudbhavasamākhyāta iti, anudbhūtarūpaścāyaṃ",
  "GSP29nysvbh_u:3191": "nāyano raśmiḥ tasmāt pratyakṣato nopalabhyate",
  "GSP29nysvbh_u:3192": "iti|",
  "GSP29nysvbh_u:3193": "dṛṣṭaśca tejaso dharmabhedaḥ-- udbhūtarūpasparśaṃ",
  "GSP29nysvbh_u:3194": "pratyakṣaṃ tejo yathādityaraśmayaḥ, udbhūtarūpamanudbhūtasparśaṃ",
  "GSP29nysvbh_u:3195": "ca pratyakṣam ( tejaḥ ) yathā pradīparaśmayaḥ, udbhūtasparśamanudbhūtarūpamapratyakṣaṃ",
  "GSP29nysvbh_u:3196": "yathābādisaṃyuktaṃ tejaḥ, anudbhūtarūpasparśo 'pratyakṣaścākṣuṣo",
  "GSP29nysvbh_u:3197": "raśmiriti // 36 //",
  "GSP29nysvbh_u:3198": "_____________________________________________________________________",
  "GSP29nysvbh_u:3199": "********************** NySBh_3,1.37 **********************",
  "GSP29nysvbh_u:3200": "NyS_3,1.37: karmakāritaścendriyāṇāṃ vyūhaḥ puruṣārthatantraḥ //",
  "GSP29nysvbh_u:3201": "yathā cetanasyārtho",
  "GSP29nysvbh_u:3202": "viṣayopalabdhibhūtaḥ sukhaduḥkhopalabdhibhūtaśca",
  "GSP29nysvbh_u:3203": "kalpate tathendriyāṇi vyūḍhāni, viṣayaprāptyarthaśca",
  "GSP29nysvbh_u:3204": "raśmeścākṣuṣasya vyūhaḥ, rūpasparśānabhivyaktiśca",
  "GSP29nysvbh_u:3205": "vyavahāraprakḷptyarthā, dravyaviśeṣe ca pratīghātādāvaraṇopapattirvyavahārārthā,",
  "GSP29nysvbh_u:3206": "sarvadravyāṇāṃ viśvarūpo vyūha indriyavat",
  "GSP29nysvbh_u:3207": "karmakāritaḥ puruṣārthatantraḥ|",
  "GSP29nysvbh_u:3208": "karma tu dharmādharmabhūtaṃ",
  "GSP29nysvbh_u:3209": "cetanasyopabhogārthamiti // 37 //",
  "GSP29nysvbh_u:3210": "_____________________________________________________________________",
  "GSP29nysvbh_u:3211": "********************** NySBh_3,1.38 **********************",
  "GSP29nysvbh_u:3212": "NyS_3,1.38: avyabhicārācca pratidhāto bhautikadharmaḥ //",
  "GSP29nysvbh_u:3213": "yaścāvaraṇopalambhādindriyasya dravyaviśeṣe",
  "GSP29nysvbh_u:3214": "pratighātaḥ sa bhautikadharmaḥ-- na bhūtāni vyabhicarati.",
  "GSP29nysvbh_u:3215": "nābhautikaṃ pratighātadharmakaṃ dṛṣṭamiti|",
  "GSP29nysvbh_u:3216": "apratighātastu",
  "GSP29nysvbh_u:3217": "vyabhicārī-- bhautikābhautikayoḥ samānatvāditi/",
  "GSP29nysvbh_u:3218": "yadapi manyate-- pratighātād bhautikānīndriyāṇi",
  "GSP29nysvbh_u:3219": "apratighātādabhautikānīti prāptam. dṛṣṭaścāpratighātaḥ",
  "GSP29nysvbh_u:3220": "kācābhrapaṭalasphaṭikāntaritopalabdheḥ, tanna",
  "GSP29nysvbh_u:3221": "yuktam, kasmāt ?. yasmād bhautikamapi",
  "GSP29nysvbh_u:3222": "na pratihanyate-- kācābhrapaṭalasphaṭikāntaritaprakāśāt",
  "GSP29nysvbh_u:3223": "pradīparaśmīnām, sthālyādiṣu pācakasya",
  "GSP29nysvbh_u:3224": "tejaso 'pratighātaḥ // 38 //",
  "GSP29nysvbh_u:3225": "_____________________________________________________________________",
  "GSP29nysvbh_u:3226": "********************** NySBh_3,1.39 **********************",
  "GSP29nysvbh_u:3227": "upapadyate cānupalabdhiḥ kāraṇabhedāt---",
  "GSP29nysvbh_u:3228": "NyS_3,1.39: madhyandinolkāprakāśānupalabdhivattadanupalabdhiḥ //",
  "GSP29nysvbh_u:3229": "yathānekadravyeṇa samavāyādrūpaviśeṣāccopalabdhiriti",
  "GSP29nysvbh_u:3230": "satyupalabdhikāraṇe madhyandinolkāprakāśo",
  "GSP29nysvbh_u:3231": "nopalabhyate ādityaprakāśenābhibhūtaḥ, evaṃ",
  "GSP29nysvbh_u:3232": "mahadanekadravyavattvād rūpaviśeṣāccopalabdhiriti",
  "GSP29nysvbh_u:3233": "satyupalabdhikāraṇe cākṣuṣo raśmirnopalabhyate",
  "GSP29nysvbh_u:3234": "nimittāntarataḥ, tacca vyākhyātam--anudbhūtarūpasparśasya",
  "GSP29nysvbh_u:3235": "dravyasya pratyakṣato 'nupalabdhiriti, atyantānupalabdhiścābhāvakāraṇam",
  "GSP29nysvbh_u:3236": "// 39 //",
  "GSP29nysvbh_u:3237": "_____________________________________________________________________",
  "GSP29nysvbh_u:3238": "********************** NySBh_3,1.40 **********************",
  "GSP29nysvbh_u:3239": "yo hi bravīti--",
  "GSP29nysvbh_u:3240": "loṣṭaprakāśo madhyandine ādityaprakāśābhibhavānnopalabhyate",
  "GSP29nysvbh_u:3241": "iti, tasyaitaḥsyāt---",
  "GSP29nysvbh_u:3242": "NyS_3,1.40: na rātrāvapyanupalabdheḥ //",
  "GSP29nysvbh_u:3243": "apy anumānato 'nupalabdheriti, ekamatyantānupalabdherloṣṭaprakāśo",
  "GSP29nysvbh_u:3244": "nāsti, na tvevaṃ cākṣuṣo raśmiriti // 40 //",
  "GSP29nysvbh_u:3245": "_____________________________________________________________________",
  "GSP29nysvbh_u:3246": "********************** NySBh_3,1.41 **********************",
  "GSP29nysvbh_u:3247": "upapannarūpā ceyam---",
  "GSP29nysvbh_u:3248": "NyS_3,1.41: bāhyaprakāśānugrahādra viṣayopalabdheranabhivyaktito 'nupalabdhiḥ //",
  "GSP29nysvbh_u:3249": "bāhyena prakāśenānugṛhītaṃ cakṣurviṣayagrāhakam.",
  "GSP29nysvbh_u:3250": "tadabhāve 'nupalabdhiḥ, sati ca prakāśānugrahe",
  "GSP29nysvbh_u:3251": "rūpasparśopalabdhau ca satyāṃ tadāśrayasya dravyasya",
  "GSP29nysvbh_u:3252": "cakṣuṣā grahaṇam, rūpasyānudbhūtatvāt",
  "GSP29nysvbh_u:3253": "seyaṃ rūpānabhivyaktito rūpāśrayasya dravyasyānupalabdhirdṛṣṭā,",
  "GSP29nysvbh_u:3254": "tatra yaduktam--",
  "GSP29nysvbh_u:3255": "“tadanupalabdherahetuḥ 33” iti.",
  "GSP29nysvbh_u:3256": "etadayuktam // 41 //",
  "GSP29nysvbh_u:3257": "_____________________________________________________________________",
  "GSP29nysvbh_u:3258": "********************** NySBh_3,1.42 **********************",
  "GSP29nysvbh_u:3259": "kasmāt",
  "GSP29nysvbh_u:3260": "punarabhibhavo 'nupalabdhikāraṇaṃ cākṣuṣasya",
  "GSP29nysvbh_u:3261": "raśmernocyate ? iti.",
  "GSP29nysvbh_u:3262": "NyS_3,1.42: abhivyaktau cābhibhavāt //",
  "GSP29nysvbh_u:3263": "bāhyaprakāśānugrahanirapekṣatāyāṃ ceti",
  "GSP29nysvbh_u:3264": "cārthaḥ, yad rūpamabhivyaktam |",
  "GSP29nysvbh_u:3265": "udbhūtaṃ bāhyaprakāśānugrahaṃ ca nāpekṣate tadviṣayo 'bhibhavaḥ--",
  "GSP29nysvbh_u:3266": "viparyaye 'bhibhavābhāvāt = anudbhūtarūpatvāccānupalabhyamānaṃ bāhyaprakāśānugrahāccopalabhyamānaṃ",
  "GSP29nysvbh_u:3267": "nābhibhūyate, iti evamupapannam-- asti cākṣuṣo raśmiriti // 42 //",
  "GSP29nysvbh_u:3268": "_____________________________________________________________________",
  "GSP29nysvbh_u:3269": "********************** NySBh_3,1.43 **********************",
  "GSP29nysvbh_u:3270": "NyS_3,1.43: naktañcaranayanaraśmidarśanācca //",
  "GSP29nysvbh_u:3271": "dṛśyate hi naktaṃ nayanaraśmayo naktañcarāṇāṃ",
  "GSP29nysvbh_u:3272": "vṛṣadaṃśaprabhṛtīnāṃ tena śeṣasyānumānamiti/",
  "GSP29nysvbh_u:3273": "jātibhedavadindriyabheda iti cet ?, dharmabhedamātraṃ",
  "GSP29nysvbh_u:3274": "cānupapannam-- āvaraṇasya prāptipratiṣedhārthasya",
  "GSP29nysvbh_u:3275": "darśanāditi // 43 //",
  "GSP29nysvbh_u:3276": "_____________________________________________________________________",
  "GSP29nysvbh_u:3277": "********************** NySBh_3,1.44 **********************",
  "GSP29nysvbh_u:3278": "indriyārthasaṃnikarṣasya",
  "GSP29nysvbh_u:3279": "jñānakāraṇatvānupapattiḥ, kasmāt ?---",
  "GSP29nysvbh_u:3280": "NyS_3,1.44: aprāpyagrahaṇaṃ kācābhrapaṭalasphaṭikāntaritopalabdheḥ //",
  "GSP29nysvbh_u:3281": "tṛṇādi sarpad dravyaṃ kāce 'bhrapaṭale",
  "GSP29nysvbh_u:3282": "vā pratihataṃ dṛṣṭam, avyavahitena saṃnikṛṣyate.",
  "GSP29nysvbh_u:3283": "vyāhanyate vai prāptirvyavadhāneneti, yadi",
  "GSP29nysvbh_u:3284": "ca raśmyarthasaṃnikarṣo grahaṇahetuḥ syāt ? na vyavahitasya saṃnikarṣa ity agrahaṇaṃ syāt,",
  "GSP29nysvbh_u:3285": "asti ceyaṃ kācābhrapaṭalasphaṭikāntaritopalabdhaḥ",
  "GSP29nysvbh_u:3286": "sā jñāpiyati-- aprāpyakārīṇīndriyāṇi (iti). ata evābhautikāni-- prāpyakāritvaṃ hi bhautikadharma",
  "GSP29nysvbh_u:3287": "iti // 44 //",
  "GSP29nysvbh_u:3288": "_____________________________________________________________________",
  "GSP29nysvbh_u:3289": "********************** NySBh_3,1.45 **********************",
  "GSP29nysvbh_u:3290": "na",
  "GSP29nysvbh_u:3291": "NyS_3,1.45: kuḍyāntaritānupalabdherapratiṣedhaḥ //",
  "GSP29nysvbh_u:3292": "aprāpyakāritve satīndriyaṇāṃ kuḍyāntaritasyānupalabdhir na syāt // 45 //",
  "GSP29nysvbh_u:3293": "_____________________________________________________________________",
  "GSP29nysvbh_u:3294": "********************** NySBh_3,1.46 **********************",
  "GSP29nysvbh_u:3295": "prāpyakāritve 'pi",
  "GSP29nysvbh_u:3296": "tu kācābhrapaṭalasphaṭikāntaritopalabdhirna",
  "GSP29nysvbh_u:3297": "syāt ?---",
  "GSP29nysvbh_u:3298": "NyS_3,1.46: apratīghātāt saṃnikarṣopapattiḥ //",
  "GSP29nysvbh_u:3299": "na ca kāco 'bhrapaṭalaṃ vā nāyanaraśmiṃ",
  "GSP29nysvbh_u:3300": "viṣṭabhnāti so 'pratihanyamānaḥ saṃnikṛṣyate",
  "GSP29nysvbh_u:3301": "iti // 46 //",
  "GSP29nysvbh_u:3302": "_____________________________________________________________________",
  "GSP29nysvbh_u:3303": "********************** NySBh_3,1.47 **********************",
  "GSP29nysvbh_u:3304": "yaśca manyate--",
  "GSP29nysvbh_u:3305": "na bhaitikasyāpratighāta iti, tanna---",
  "GSP29nysvbh_u:3306": "NyS_3,1.47: ādityaraśmeḥ sphaṭikāntaritepi dāhye 'vighātāt //",
  "GSP29nysvbh_u:3307": "'ādityaraśmeravighātāt'",
  "GSP29nysvbh_u:3308": "'sphaṭikāntaritepyavighātāt' 'dāhye 'vighātāt'",
  "GSP29nysvbh_u:3309": "avighātāditi ca padābhisaṃbandhād vākyabheda",
  "GSP29nysvbh_u:3310": "iti. yathāvākyaṃ cārthabheda iti, ādityaraśmiḥ",
  "GSP29nysvbh_u:3311": "kumbhādiṣu na pratihanyate-- avighātāt kumbhasthamudakaṃ",
  "GSP29nysvbh_u:3312": "tapati, prāptau hi dravyāntaraguṇasya uṣṇasya",
  "GSP29nysvbh_u:3313": "sparśasya grahaṇaṃ tena ca śītasparśābhibhava",
  "GSP29nysvbh_u:3314": "iti 1|",
  "GSP29nysvbh_u:3315": "sphaṭikāntaritepi prakāśanīye pradīparaśmīnāmapratighātaḥ",
  "GSP29nysvbh_u:3316": "apratighātāt prāptasya grahaṇamiti 2|",
  "GSP29nysvbh_u:3317": "bharjanakapālādisthaṃ",
  "GSP29nysvbh_u:3318": "ca dravyamāgneyena tejasā dahyate tatrāvighātāt",
  "GSP29nysvbh_u:3319": "prāptiḥ prāptau tu dāhaḥ-- nāprāpyakāri teja",
  "GSP29nysvbh_u:3320": "iti 3/",
  "GSP29nysvbh_u:3321": "“avighātāt“",
  "GSP29nysvbh_u:3322": "iti ca kevalaṃ padamupādīyate, koyamavighāto",
  "GSP29nysvbh_u:3323": "nāma ?, avyūhyamānāvayavena vyavadhāyakena",
  "GSP29nysvbh_u:3324": "dravyeṇa sarvato dravyasyāviṣṛmbhaḥ |",
  "GSP29nysvbh_u:3325": "kriyāhetorapratibandhaḥ |",
  "GSP29nysvbh_u:3326": "prāpterapratiṣedha iti, dṛṣṭaṃ hi kalaśaniṣaktānāmapāṃ",
  "GSP29nysvbh_u:3327": "bahiḥ śītasparśagrahaṇam. na cendrinayeṇāsaṃnikṛṣṭasya",
  "GSP29nysvbh_u:3328": "dravyasya sparśopalabdhiḥ, dṛṣṭau ca praspandaparisravau,",
  "GSP29nysvbh_u:3329": "tatra kācābhrapaṭalādibhirnāyanaraśmerapratighātād",
  "GSP29nysvbh_u:3330": "vibhidyārthena saha saṃnikarṣādupapannaṃ grahaṇamiti",
  "GSP29nysvbh_u:3331": "// 47 //",
  "GSP29nysvbh_u:3332": "_____________________________________________________________________",
  "GSP29nysvbh_u:3333": "********************** NySBh_3,1.48 **********************",
  "GSP29nysvbh_u:3334": "NyS_3,1.48: netaretaradharmaprasaṅgāt //",
  "GSP29nysvbh_u:3335": "kācābhrapaṭalādivadvā kuḍyādibhirapratighātaḥ,",
  "GSP29nysvbh_u:3336": "kuḍyādivadvā kācābhrapaṭalādibhiḥ pratīghāta",
  "GSP29nysvbh_u:3337": "iti prasajyate, niyame kāraṇaṃ vācyamiti",
  "GSP29nysvbh_u:3338": "// 48 //",
  "GSP29nysvbh_u:3339": "_____________________________________________________________________",
  "GSP29nysvbh_u:3340": "********************** NySBh_3,1.49 **********************",
  "GSP29nysvbh_u:3341": "NyS_3,1.49: ādarśodakāyoḥ prasādasvābhāvyād rūpopalabdhivattadupalabdhiḥ //",
  "GSP29nysvbh_u:3342": "ādarśodakayoḥ prasādaḥ |",
  "GSP29nysvbh_u:3343": "rūpaviśeṣaḥ svo dharmaḥ- niyamadarśanāt,",
  "GSP29nysvbh_u:3344": "prasādasya vā svo dharmo rūpopalambhanam,",
  "GSP29nysvbh_u:3345": "yathādarśapratihatasya parāvṛttasya nayanaraśmeḥ",
  "GSP29nysvbh_u:3346": "svena mukhena saṃnikarṣe sati svamukhopalambhanaṃ",
  "GSP29nysvbh_u:3347": "pratibimbagrahaṇākhyam ādarśarūpānugrahāt",
  "GSP29nysvbh_u:3348": "tannimittaṃ bhavati-- ādarśarūpopaghāte tadabhāvāt.",
  "GSP29nysvbh_u:3349": "kuḍyādiṣu ca pratibimbagrahaṇaṃ na bhavati,",
  "GSP29nysvbh_u:3350": "evaṃ kācābhrapaṭalādibhiravighātaścakṣūraśmeḥ",
  "GSP29nysvbh_u:3351": "kuḍyādibhiśca pratighātaḥ-- dravyasvabhāvaniyamāditi",
  "GSP29nysvbh_u:3352": "// 49 //",
  "GSP29nysvbh_u:3353": "_____________________________________________________________________",
  "GSP29nysvbh_u:3354": "********************** NySBh_3,1.50 **********************",
  "GSP29nysvbh_u:3355": "NyS_3,1.50: dṛṣṭānumitānāṃ niyogapratiṣedhānupapattiḥ //",
  "GSP29nysvbh_u:3356": "pramāṇasya tattvaviṣayatvāt, na khalu bhoḥ parīkṣamāṇena",
  "GSP29nysvbh_u:3357": "dṛṣṭānumitā arthāḥ śakyā niyoktum-- 'evaṃ",
  "GSP29nysvbh_u:3358": "bhavata' iti. nāpi pratiṣeddhum-- 'evaṃ na bhavata'",
  "GSP29nysvbh_u:3359": "iti, na hīdamupapadyate-- 'rūpavad gandhopi",
  "GSP29nysvbh_u:3360": "cākṣuṣo bhavatu' iti. 'gandhavadvā rūpaṃ cākṣuṣaṃ",
  "GSP29nysvbh_u:3361": "mā bhūta' iti, 'agnipratipattivad dhūmenodakapratipattirapi",
  "GSP29nysvbh_u:3362": "bhavatu' iti, 'udakāpratipattivadvā dhūmenāgnipratipattirapi",
  "GSP29nysvbh_u:3363": "mā bhūt' iti|",
  "GSP29nysvbh_u:3364": "kiṃ kāraṇam ?, yathā khalvarthā",
  "GSP29nysvbh_u:3365": "bhavanti |",
  "GSP29nysvbh_u:3366": "ya eṣāṃ svo bhāvaḥ |",
  "GSP29nysvbh_u:3367": "svo dharma iti tathābhūtāḥ pramāṇena pratipadyante",
  "GSP29nysvbh_u:3368": "iti-- tathābhūtaviṣayakaṃ hi pramāṇathmati/",
  "GSP29nysvbh_u:3369": "imau khalu niyogapratiṣedhau bhavatā deśitau--",
  "GSP29nysvbh_u:3370": "kācābhrapaṭalādivadvā kuḍyādibhirapratighāto",
  "GSP29nysvbh_u:3371": "bhavatu. kuḍyādivadvā kācābhrapaṭalādibhirapratighāto",
  "GSP29nysvbh_u:3372": "mā bhūt. iti, na-- dṛṣṭānumitāḥ khalvime",
  "GSP29nysvbh_u:3373": "dravyadharmāḥ |",
  "GSP29nysvbh_u:3374": "pratighātāpratighātayorhi upalabdhyanupalabdhī",
  "GSP29nysvbh_u:3375": "vyavasthāpike-- vyavahitānupalabdhyānumīyate--",
  "GSP29nysvbh_u:3376": "kuḍyādibhiḥ pratighātaḥ, vyavahitopalabdhyānumīyate--",
  "GSP29nysvbh_u:3377": "kācābhrapaṭalādibhirapratighāta iti // 50 //",
  "GSP29nysvbh_u:3378": "_____________________________________________________________________",
  "GSP29nysvbh_u:3379": "********************** NySBh_3,1.51 **********************",
  "GSP29nysvbh_u:3380": "athāpi khalvekamindriyam ?",
  "GSP29nysvbh_u:3381": "bahūnīndriyāṇi vā ?|",
  "GSP29nysvbh_u:3382": "kutaḥ saṃśayaḥ ?---",
  "GSP29nysvbh_u:3383": "NyS_3,1.51: sthānānyatve nānātvād avayavinānāsthānatvācca saṃśayaḥ //",
  "GSP29nysvbh_u:3384": "bahūni dravyāṇi nānāsthānāni dṛśyante.",
  "GSP29nysvbh_u:3385": "nānāsthānaśca sanneko 'vayavī ceti. tenendriyeṣu",
  "GSP29nysvbh_u:3386": "bhinnasthāneṣu saṃśaya iti // 51 //",
  "GSP29nysvbh_u:3387": "_____________________________________________________________________",
  "GSP29nysvbh_u:3388": "********************** NySBh_3,1.52 **********************",
  "GSP29nysvbh_u:3389": "ekamindriyam---",
  "GSP29nysvbh_u:3390": "NyS_3,1.52: tvagavyatirekāt //",
  "GSP29nysvbh_u:3391": "'tvagekamindriyam' ityāha|",
  "GSP29nysvbh_u:3392": "kasmāt ?",
  "GSP29nysvbh_u:3393": "avyatirekāt |",
  "GSP29nysvbh_u:3394": "na tvacā kiñcidindriyādhiṣṭhānaṃ na prāptam--",
  "GSP29nysvbh_u:3395": "na cāsatyāṃ tvaci kiñcidviṣayagrahaṇaṃ bhavati.",
  "GSP29nysvbh_u:3396": "yayā sarvendriyasthānāni vyāptāni yasyāṃ",
  "GSP29nysvbh_u:3397": "ca satyāṃ viṣayagrahaṇaṃ bhavati sā tvagekamindriyamiti",
  "GSP29nysvbh_u:3398": "// 52 //",
  "GSP29nysvbh_u:3399": "nendriyāntarārthānupalabdheḥ|",
  "GSP29nysvbh_u:3400": "sparśopalabdhilakṣaṇāyāṃ",
  "GSP29nysvbh_u:3401": "satyāṃ tvaci gṛhyamāṇe ( ca ) tvagindriyeṇe",
  "GSP29nysvbh_u:3402": "sparśe indriyāntarārthā rūpādayo na gṛhyante",
  "GSP29nysvbh_u:3403": "andhādibhiḥ. na sparśagrāhakādindriyād indriyāntaramastīti",
  "GSP29nysvbh_u:3404": "sparśavad andhādibhirgṛhyeran rūpādayaḥ na",
  "GSP29nysvbh_u:3405": "ca gṛhyante tasmānnaikamindriyaṃ tvagiti //",
  "GSP29nysvbh_u:3406": "tvagavayavaviśeṣeṇa",
  "GSP29nysvbh_u:3407": "dhūmopalabdhivattadupalabdhiḥ|",
  "GSP29nysvbh_u:3408": "yathā tvaco 'vayavaviśeṣaḥ",
  "GSP29nysvbh_u:3409": "kaścit cakṣuṣi saṃnikṛṣṭo dhūmasparśaṃ gṛhṇāti",
  "GSP29nysvbh_u:3410": "nānya evaṃ tvaco 'vayavaviśeṣā rūpādigrāhakāsteṣāmupaghātādandhādibhirna",
  "GSP29nysvbh_u:3411": "gṛhyante rūpādaya iti //",
  "GSP29nysvbh_u:3412": "vyāhatatvādahetuḥ/",
  "GSP29nysvbh_u:3413": "'tvagavyatirekādekamindriyam' ityuktvā",
  "GSP29nysvbh_u:3414": "'tvagakyavaviśeṣeṇa dhūmopalabdhivad rūpādyupalabdhiḥ'",
  "GSP29nysvbh_u:3415": "ityucyate. evaṃ ca sati nānābhūtāni",
  "GSP29nysvbh_u:3416": "viṣayagrāhakāṇi-- viṣayavyavasthānāt |",
  "GSP29nysvbh_u:3417": "tadbhāve viṣayagrahaṇasya bhāvāt tadupaghāte",
  "GSP29nysvbh_u:3418": "cābhāvāt. tathā ca pūrvo vāda uttareṇa vādena",
  "GSP29nysvbh_u:3419": "vyāhanyate iti //",
  "GSP29nysvbh_u:3420": "saṃdigdhaścāvyatirekaḥ/",
  "GSP29nysvbh_u:3421": "pṛthivyādibhirapi bhūtairindriyādhiṣṭhānāni",
  "GSP29nysvbh_u:3422": "vyāptāni. na ca teṣvasatsu viṣayagrahaṇaṃ",
  "GSP29nysvbh_u:3423": "bhavatīti. tasmānna tvag anyadvā",
  "GSP29nysvbh_u:3424": "sarvaviṣayamekamindriyamiti // 52 //",
  "GSP29nysvbh_u:3425": "_____________________________________________________________________",
  "GSP29nysvbh_u:3426": "********************** NySBh_3,1.53 **********************",
  "GSP29nysvbh_u:3427": "NyS_3,1.53: na yugapadārthānupalabdheḥ //",
  "GSP29nysvbh_u:3428": "ātmā manasā saṃbadhyate mana indriyeṇa",
  "GSP29nysvbh_u:3429": "indriyaṃ sarvārthaiḥ saṃnikṛṣṭamiti ātmendriyamano 'rthasaṃnikarṣebhyo",
  "GSP29nysvbh_u:3430": "yugapad grahaṇāni syuḥ na ca yugapad rūpādayo",
  "GSP29nysvbh_u:3431": "gṛhyante tasmānnaikamindriyaṃ",
  "GSP29nysvbh_u:3432": "sarvaviṣayamastīti |",
  "GSP29nysvbh_u:3433": "asāhacaryācca viṣayagrahaṇānāṃ naikamindriyaṃ",
  "GSP29nysvbh_u:3434": "sarvaviṣayakam, sāhacarye hi viṣayagrahaṇānāmandhādyanupapattiriti",
  "GSP29nysvbh_u:3435": "// 53 //",
  "GSP29nysvbh_u:3436": "_____________________________________________________________________",
  "GSP29nysvbh_u:3437": "********************** NySBh_3,1.54 **********************",
  "GSP29nysvbh_u:3438": "NyS_3,1.54: vipratiṣedhācca na tvagekā //",
  "GSP29nysvbh_u:3439": "na khalu tvagekamindriyam-- vyāghātāt,",
  "GSP29nysvbh_u:3440": "tvacā rūpāṇy aprāptāni gṛhyante iti aprāpyakāritve",
  "GSP29nysvbh_u:3441": "sparśādiṣvapyevaṃ prasaṅgaḥ, sparśādīnāṃ",
  "GSP29nysvbh_u:3442": "ca prāptānāṃ grahaṇād rūpādīnām ( api ) prāptānāṃ",
  "GSP29nysvbh_u:3443": "grahaṇamiti prāptam|",
  "GSP29nysvbh_u:3444": "prāpyāprāpyakāritvamiticet ?",
  "GSP29nysvbh_u:3445": "āvaraṇānupapatterviṣayamātrasya grahaṇam = athāpi manyeta-- prāptāḥ sparśādayastvacā",
  "GSP29nysvbh_u:3446": "gṛhyante rūpāṇi tv aprāptānīti, evaṃ sati nāstyāvaraṇam.",
  "GSP29nysvbh_u:3447": "āvaraṇānupapatteśca rūpamātrasya grahaṇaṃ",
  "GSP29nysvbh_u:3448": "vyavahitasya cāvyahitasya ceti|",
  "GSP29nysvbh_u:3449": "dūrāntikānuvidhānaṃ",
  "GSP29nysvbh_u:3450": "ca rūpopalabdhyanupalabdhyorna syāt |",
  "GSP29nysvbh_u:3451": "aprāptaṃ tvacā gṛhyate rūpamiti dūre rūpasyāgrahaṇamantike",
  "GSP29nysvbh_u:3452": "ca grahaṇamityetad na syāditi // 54 //",
  "GSP29nysvbh_u:3453": "_____________________________________________________________________",
  "GSP29nysvbh_u:3454": "********************** NySBh_3,1.55 **********************",
  "GSP29nysvbh_u:3455": "ekatvapratiṣedhācca nānātvasiddhau",
  "GSP29nysvbh_u:3456": "sthānāheturapyupādīyate---",
  "GSP29nysvbh_u:3457": "NyS_3,1.55: indriyārthapañcatvāt //",
  "GSP29nysvbh_u:3458": "arthaḥ prayojanaṃ tat pañcavidhamindriyāṇām",
  "GSP29nysvbh_u:3459": "usparśanenendriyeṇa sparśagrahaṇe sati na",
  "GSP29nysvbh_u:3460": "tenaiva rūpaṃ gṛhyate iti rūpagrahaṇaprayojanaṃ",
  "GSP29nysvbh_u:3461": "cakṣuranumīyate, sparśarūpagrahaṇe ca tābhyāmeva",
  "GSP29nysvbh_u:3462": "na gandho gṛhyate iti gandhagrahaṇaprayojanaṃ ghrāṇamanumīyate,",
  "GSP29nysvbh_u:3463": "trayāṇāṃ grahaṇe na taireva raso gṛhyate",
  "GSP29nysvbh_u:3464": "iti rasagrahaṇaprayojanaṃ rasanamanumīyate,",
  "GSP29nysvbh_u:3465": "na caturṇāṃ grahaṇe taireva śabdaḥ śrūyate iti",
  "GSP29nysvbh_u:3466": "śabdagrahaṇaprayojanaṃ śrotramanumīyate, evamindriyaprayojanasyānitaretarasādhanasādhyatvāt",
  "GSP29nysvbh_u:3467": "pañcaivendriyāṇi // 55 //",
  "GSP29nysvbh_u:3468": "_____________________________________________________________________",
  "GSP29nysvbh_u:3469": "********************** NySBh_3,1.56 **********************",
  "GSP29nysvbh_u:3470": "NyS_3,1.56: na tadarthabahutvāt //",
  "GSP29nysvbh_u:3471": "na khalu 'indriyārthapañcatvāt pañcendriyāṇīti sidhyati, kasmāt ?",
  "GSP29nysvbh_u:3472": "teṣāmarthānāṃ bahutvāt |",
  "GSP29nysvbh_u:3473": "bahavaḥ khalvime indriyārthāḥ |",
  "GSP29nysvbh_u:3474": "sparśāstāvat śītoṣṇānuṣṇāśītā iti.",
  "GSP29nysvbh_u:3475": "rūpāṇi śuklaharitādīni. gandhā iṣṭāniṣṭopekṣaṇīyāḥ.",
  "GSP29nysvbh_u:3476": "rasāḥ kaṭukādayaḥ, śabdā varṇātmano dhvanimātrāśca",
  "GSP29nysvbh_u:3477": "bhinnāḥ, tad yasyendriyārthapañcatvāt pañcendriyāṇi",
  "GSP29nysvbh_u:3478": "tasyendriyārthabahutvād bahūnīndriyāṇi",
  "GSP29nysvbh_u:3479": "prasajyante iti // 56 //",
  "GSP29nysvbh_u:3480": "_____________________________________________________________________",
  "GSP29nysvbh_u:3481": "********************** NySBh_3,1.57 **********************",
  "GSP29nysvbh_u:3482": "NyS_3,1.57: gandhatvādyavyatirekād gandhādīnāmapratiṣedhaḥ //",
  "GSP29nysvbh_u:3483": "gandhatvādibhiḥ svasamānyaiḥ kṛtavyavasthānāṃ gandhādīnāṃ",
  "GSP29nysvbh_u:3484": "yāni gandhādigrahaṇāni tāny asamānasādhanasādhyatvād",
  "GSP29nysvbh_u:3485": "grāhakāntarāṇi na prayojayanti. arthasamūho 'numānamukto",
  "GSP29nysvbh_u:3486": "nārthaikadeśaḥ, arthaikadeśaṃ cāśritya viṣayapañcatvamātraṃ",
  "GSP29nysvbh_u:3487": "bhavān pratiṣedhati. tasmādayuktoyaṃ pratiṣedha",
  "GSP29nysvbh_u:3488": "iti|",
  "GSP29nysvbh_u:3489": "kathaṃ punargandhatvādibhiḥ svasāmānyaiḥ",
  "GSP29nysvbh_u:3490": "kṛtavyavasthā gandhādayaḥ ? iti, sparśaḥ khalvayaṃ",
  "GSP29nysvbh_u:3491": "trividhaḥ--- śīta uṣṇo 'nuṣṇāśītaśca sparśatvena",
  "GSP29nysvbh_u:3492": "svasāmānyena saṃgṛhītaḥ, gṛhyamāṇe ca śītasparśe",
  "GSP29nysvbh_u:3493": "noṣṇasyānuṣṇāśītasya vā sparśasya grahaṇaṃ",
  "GSP29nysvbh_u:3494": "grāhakāntaraṃ prayojayati-- sparśabhedānāmekasādhanasādhyatvāt",
  "GSP29nysvbh_u:3495": "uyenaiva śītasparśo gṛhyate tenaivetarāvapīti/",
  "GSP29nysvbh_u:3496": "evaṃ gandhatvena gandhānām. rūpatvena rūpāṇām.",
  "GSP29nysvbh_u:3497": "rasatvena rasānām. śabdatvena śabdānāmiti/",
  "GSP29nysvbh_u:3498": "gandhādigrahaṇāni punarasamānasādhanasādhyatvānnagrāhakāntarāṇāṃ",
  "GSP29nysvbh_u:3499": "prayojakāni, tasmādupapannamindriyārthapañcatvāt",
  "GSP29nysvbh_u:3500": "pañcendriyāṇīti // 57 //",
  "GSP29nysvbh_u:3501": "_____________________________________________________________________",
  "GSP29nysvbh_u:3502": "********************** NySBh_3,1.58 **********************",
  "GSP29nysvbh_u:3503": "yadi sāmānyaṃ saṃgrāhakam ? prāptamindriyāṇām---",
  "GSP29nysvbh_u:3504": "NyS_3,1.58: viṣayatvāvyatirekādekatvam //",
  "GSP29nysvbh_u:3505": "viṣayatvena hi sāmānyena gandhādayaḥ saṃgṛhītā",
  "GSP29nysvbh_u:3506": "iti // 58 //",
  "GSP29nysvbh_u:3507": "_____________________________________________________________________",
  "GSP29nysvbh_u:3508": "********************** NySBh_3,1.59 **********************",
  "GSP29nysvbh_u:3509": "NyS_3,1.59: na buddhilakṣaṇādhiṣṭhānagatyākṛtijātipañcatvebhyaḥ //",
  "GSP29nysvbh_u:3510": "na khalu viṣayatvena sāmānyena kṛtavyavasthā",
  "GSP29nysvbh_u:3511": "viṣayā grāhakāntaranirapekṣāḥ |",
  "GSP29nysvbh_u:3512": "ekasādhanagrāhya anumīyante. anumīyante ca pañca",
  "GSP29nysvbh_u:3513": "gandhādayo gandhatvādibhiḥ svasāmānyaiḥ kṛtavyavasthāḥ",
  "GSP29nysvbh_u:3514": "indriyāntaragrāhyaḥ. tasmādasaṃbaddhametat, ayameva",
  "GSP29nysvbh_u:3515": "cārtho 'nūdyate-- 'buddhilakṣaṇapañcatvāt' iti |",
  "GSP29nysvbh_u:3516": "buddhaya eva lakṣaṇāni-- viṣayagrahaṇaliṅgatvādindriyāṇām,",
  "GSP29nysvbh_u:3517": "tadetat",
  "GSP29nysvbh_u:3518": "“indriyārthapañcatvāt 55” ityetasmin",
  "GSP29nysvbh_u:3519": "sūtre kṛtabhāṣyamiti, tasmād buddhilakṣaṇapañcatvāt pañcendriyāṇi|",
  "GSP29nysvbh_u:3520": "adhiṣṭhānānyapi khalu pañca indriyāṇām--",
  "GSP29nysvbh_u:3521": "sarvaśarīrādhiṣṭhānaṃ sparśanaṃ sparśagrahaṇaliṅgam,",
  "GSP29nysvbh_u:3522": "kṛṣṇatārādhiṣṭhānaṃ cakṣuḥ bahirnismṛtaṃ",
  "GSP29nysvbh_u:3523": "rūpagrahaṇaliṅgam, nāsādhiṣṭhānaṃ ghrāṇam,",
  "GSP29nysvbh_u:3524": "jihādhiṣṭhānaṃ rasanam, karṇacchidrādhiṣṭhānaṃ",
  "GSP29nysvbh_u:3525": "śrotram, gandharasarūpasparśaśabdagrahaṇaliṅgatvāditi/",
  "GSP29nysvbh_u:3526": "gatimedādapīndriyabhedaḥ-- kṛṣṇasāropanibaddhaṃ",
  "GSP29nysvbh_u:3527": "cakṣurbahirniḥsṛtya rūpādhikaraṇāni dravyāṇi",
  "GSP29nysvbh_u:3528": "prāpnoti, sparśanādīni tvindriyāṇi",
  "GSP29nysvbh_u:3529": "viṣayā evāśrayopasarpaṇāt pratyāsīdanti,",
  "GSP29nysvbh_u:3530": "santānavṛttyā śabdasya śrotraprattyāsattiriti/",
  "GSP29nysvbh_u:3531": "ākṛti khalu parimāṇam |",
  "GSP29nysvbh_u:3532": "iyattā sā pañcadhā-- svasthānamātrāṇi ghrāṇarasanasparśanāni",
  "GSP29nysvbh_u:3533": "viṣayāvyāpinānumeyāni, cakṣuḥ kṛṣṇasārāśrayaṃ",
  "GSP29nysvbh_u:3534": "bahirniḥsṛtaṃ viṣayavyāpi, śrotraṃ nānyadākāśāt",
  "GSP29nysvbh_u:3535": "tacca vibhu śabdamātrānubhavānumeyaṃ puruṣasaṃskāropagrahāccādhiṣṭhānaniyamena",
  "GSP29nysvbh_u:3536": "śabdasya vyañjakamiti|",
  "GSP29nysvbh_u:3537": "jātiriti yoniṃ pracakṣate--",
  "GSP29nysvbh_u:3538": "pañca khalvindrinayayonayaḥ pṛthivyādīni bhūtāni",
  "GSP29nysvbh_u:3539": "tasmāt prakṛtipañcatvādapi pañcendriyāṇāti",
  "GSP29nysvbh_u:3540": "siddham // 59 //",
  "GSP29nysvbh_u:3541": "_____________________________________________________________________",
  "GSP29nysvbh_u:3542": "********************** NySBh_3,1.60 **********************",
  "GSP29nysvbh_u:3543": "kathaṃ punarjñāyate--",
  "GSP29nysvbh_u:3544": "bhūtaprakṛtīnīndriyāṇi nāvyaktaprakṛtīnīti ?",
  "GSP29nysvbh_u:3545": "NyS_3,1.60: bhūtaguṇaviśeṣopalabdhestādātmyam //",
  "GSP29nysvbh_u:3546": "dṛṣṭo hi vāyvādīnāṃ bhūtānāṃ guṇaviśeṣābhivyaktiniyamaḥ",
  "GSP29nysvbh_u:3547": "uvāyuḥ sparśavyañjakaḥ āpo rasavyañjikāḥ.",
  "GSP29nysvbh_u:3548": "tejo rūpavyañjakam. pārthivaṃ kiñcid dravyaṃ",
  "GSP29nysvbh_u:3549": "kasyacid dravyasya grandhavyañjakamadva asti cāyamindriyāṇāṃ",
  "GSP29nysvbh_u:3550": "bhūtaguṇaviśeṣopalabdhiniyamaḥ tena bhūtaguṇaviśeṣopalabdhermanyāmahebhūtaprakṛtīnīndriyāṇi",
  "GSP29nysvbh_u:3551": "nāvyaktaprakṛtīniti // 60 //",
  "GSP29nysvbh_u:3552": "_____________________________________________________________________",
  "GSP29nysvbh_u:3553": "********************** NySBh_3,1.61 **********************",
  "GSP29nysvbh_u:3554": "athārthavivecanam",
  "GSP29nysvbh_u:3555": "gandhādayaḥ pṛthivyādiguṇā ityuddiṣṭam |",
  "GSP29nysvbh_u:3556": "uddeśaśca pṛthivyādīnāmekaguṇatve cānekaguṇatve",
  "GSP29nysvbh_u:3557": "samāna ityata āha---",
  "GSP29nysvbh_u:3558": "NyS_3,1.61: gandharasarūpasparśaśabdānāṃ sparśaparyantāḥ pṛthivyāḥ //",
  "GSP29nysvbh_u:3559": "_____________________________________________________________________",
  "GSP29nysvbh_u:3560": "********************** NySBh_3,1.62 **********************",
  "GSP29nysvbh_u:3561": "NyS_3,1.62: aptejovāyūnāṃ pūrvaṃ pūrvamapohyākāśasyottaraḥ //",
  "GSP29nysvbh_u:3562": "sparśaparyantānāmiti vibhaktivipariṇāmaḥ,",
  "GSP29nysvbh_u:3563": "ākāśasyottaraḥ",
  "GSP29nysvbh_u:3564": "uśabdaḥ sparśaparyantebhya iti|",
  "GSP29nysvbh_u:3565": "kathaṃ tarhi",
  "GSP29nysvbh_u:3566": "tarapnirdeśaḥ ?. svatantraviniyogasāmarthyāt",
  "GSP29nysvbh_u:3567": "tenottaraśabdasya parārthābhidhānaṃ vijñāyate--",
  "GSP29nysvbh_u:3568": "uddeśasūtre hi sparśapayantebhyaḥ paraḥ śabda",
  "GSP29nysvbh_u:3569": "iti, tantraṃ vā-- sparśasya vivakṣitatvāt |",
  "GSP29nysvbh_u:3570": "sparśaparyanteṣu niyukteṣu yo 'nyastaduttaraḥ",
  "GSP29nysvbh_u:3571": "śabda iti // 62 //",
  "GSP29nysvbh_u:3572": "_____________________________________________________________________",
  "GSP29nysvbh_u:3573": "********************** NySBh_3,1.63 **********************",
  "GSP29nysvbh_u:3574": "NyS_3,1.63: na sarvaguṇānupalabdheḥ //",
  "GSP29nysvbh_u:3575": "nāyaṃ guṇaniyogaḥ sādhuḥ, kasmāt ?.",
  "GSP29nysvbh_u:3576": "yasya bhūtasya ye guṇā na te tadātmakenendriyeṇa",
  "GSP29nysvbh_u:3577": "sarve upalabhyante |",
  "GSP29nysvbh_u:3578": "pārthivena hi ghrāṇena sparśaparyantā na gṛhyante",
  "GSP29nysvbh_u:3579": "gandha evaiko gṛhyate, evaṃ śeṣeṣvapīti // 63 //",
  "GSP29nysvbh_u:3580": "_____________________________________________________________________",
  "GSP29nysvbh_u:3581": "********************** NySBh_3,1.64 **********************",
  "GSP29nysvbh_u:3582": "kathaṃ tarhīme guṇā",
  "GSP29nysvbh_u:3583": "viniyoktavyāḥ ? iti---",
  "GSP29nysvbh_u:3584": "NyS_3,1.64: ekaikaśyenottarottaraguṇasadbhāvāduttarāṇāṃ tadanupalabdhiḥ //",
  "GSP29nysvbh_u:3585": "gandhādīnāmekaiko yathākramaṃ",
  "GSP29nysvbh_u:3586": "pṛthivyādīnāmekaikasya guṇaḥ atastadanupalabdhiḥ |",
  "GSP29nysvbh_u:3587": "teṣāṃ tayoḥ tasya cānupalabdhiḥ |",
  "GSP29nysvbh_u:3588": "ghrāṇena rasarūpasparśānāṃ. rasanena rūpasparśayoḥ.",
  "GSP29nysvbh_u:3589": "cakṣukṣā sparśasyeti // 64 //",
  "GSP29nysvbh_u:3590": "_____________________________________________________________________",
  "GSP29nysvbh_u:3591": "********************** NySBh_3,1.65 **********************",
  "GSP29nysvbh_u:3592": "kathaṃ tarhyanekaguṇāni bhūtāni gṛhyante ?",
  "GSP29nysvbh_u:3593": "iti,",
  "GSP29nysvbh_u:3594": "NyS_3,1.65: saṃsargāccānekaguṇagrahaṇam //",
  "GSP29nysvbh_u:3595": "abādisaṃsargācca",
  "GSP29nysvbh_u:3596": "pṛthivyāṃ rasādayo gṛhyante evaṃ",
  "GSP29nysvbh_u:3597": "śeṣeṣvapīti // 65 //",
  "GSP29nysvbh_u:3598": "_____________________________________________________________________",
  "GSP29nysvbh_u:3599": "********************** NySBh_3,1.66 **********************",
  "GSP29nysvbh_u:3600": "niyamastarhi na prāpnoti--",
  "GSP29nysvbh_u:3601": "saṃsargasyāniyamāt 'caturguṇā pṛthivī'",
  "GSP29nysvbh_u:3602": "'triguṇā āpaḥ' 'dviguṇaṃ tejaḥ' 'ekaguṇo vāyuḥ'",
  "GSP29nysvbh_u:3603": "iti, niyamaścopapadyate, katham ?---",
  "GSP29nysvbh_u:3604": "NyS_3,1.66: viṣṭaṃ hyaparaṃ pareṇa //",
  "GSP29nysvbh_u:3605": "pṛthivyādīnāṃ pūrvapūrvamuttareṇottareṇa",
  "GSP29nysvbh_u:3606": "viṣṭam ato na saṃsargāniyama iti. taccaitad",
  "GSP29nysvbh_u:3607": "bhūtasṛṣṭau veditavyaṃ naitarhīti // 66 //",
  "GSP29nysvbh_u:3608": "_____________________________________________________________________",
  "GSP29nysvbh_u:3609": "********************** NySBh_3,1.67 **********************",
  "GSP29nysvbh_u:3610": "NyS_3,1.67: na pārthivāpyayoḥ pratyakṣatvāt //",
  "GSP29nysvbh_u:3611": "neti trisūtrīṃ pratyācaṣṭe, kasmāt ?, pārthivasya",
  "GSP29nysvbh_u:3612": "dravyasyāpy asya ca pratyakṣatvāt|",
  "GSP29nysvbh_u:3613": "mahattvānekadravyatvādrūpāccopalabdhiriti",
  "GSP29nysvbh_u:3614": "taijasameva dravyaṃ pratyakṣaṃ syāt. na pārthivamāpyaṃ",
  "GSP29nysvbh_u:3615": "vā-- rūpābhāvāt|",
  "GSP29nysvbh_u:3616": "taijasavattu pārthivāpyayoḥ pratyakṣatvād na saṃsargādanekaguṇagrahaṇaṃ bhūtānāmiti/",
  "GSP29nysvbh_u:3617": "bhūtāntararūpakṛtaṃ ca pārthivāpyayoḥ pratyakṣatvaṃ",
  "GSP29nysvbh_u:3618": "bruvataḥ pratyakṣo vāyuḥ prasajyate.",
  "GSP29nysvbh_u:3619": "niyame vā kāraṇamucyatāmiti|",
  "GSP29nysvbh_u:3620": "rasayorvā pārthivāpyayoḥ pratyakṣatvāt,",
  "GSP29nysvbh_u:3621": "pārthivo rasaḥ ṣaḍvidhaḥ āpyo madhura eva na caitat saṃsargād bhavitumarhati/",
  "GSP29nysvbh_u:3622": "rūpayorvā pārthivāpyayoḥ pratayakṣatvāt,",
  "GSP29nysvbh_u:3623": "taijasarūpānugṛhītayoḥ saṃsarge hi vyañjakameva rūpaṃ na vyaṅgyamastīti|",
  "GSP29nysvbh_u:3624": "ekānekavidhatve ca pārthivāpyayoḥ pratyakṣatvād rūpayoḥ |",
  "GSP29nysvbh_u:3625": "pārthivaṃ haritalohitapītādyanekavidhaṃ rūpam āpyaṃ tu śuklamaprakāśakaṃ na caitadekaguṇānāṃ saṃsarge satyupalabhyate iti|",
  "GSP29nysvbh_u:3626": "udāharaṇamātraṃ caitat|",
  "GSP29nysvbh_u:3627": "ataḥ paraṃ prapañcaḥ-- sparśayorvā pārthivataijasayoḥ",
  "GSP29nysvbh_u:3628": "pratyakṣatvāt. pārthivo 'nuṣṇāśītaḥ sparśaḥ",
  "GSP29nysvbh_u:3629": "uṣṇastaijasaḥ pratnayakṣaḥ. na caitadekaguṇānām anuṣṇāśītasparśena",
  "GSP29nysvbh_u:3630": "vāyunā saṃsargeṇopapadyate iti|",
  "GSP29nysvbh_u:3631": "atha vā pārthivāpyayordravyayorvyavasthitaguṇayoḥ",
  "GSP29nysvbh_u:3632": "pratyakṣatvāt = caturguṇaṃ pārthivaṃ dravyaṃ triguṇamāpyaṃ",
  "GSP29nysvbh_u:3633": "pratyakṣaṃ tena tatkāraṇamanumīyate-- tathābhūtamiti.",
  "GSP29nysvbh_u:3634": "tasya kāryaṃ liṅm-- kāraṇabhāvāddhi kāryabhāva",
  "GSP29nysvbh_u:3635": "iti|",
  "GSP29nysvbh_u:3636": "evaṃ taijasavāyavyayordavyayoḥ pratyakṣatvād",
  "GSP29nysvbh_u:3637": "guṇavyavasthāyāstatkāraṇe dravye vyavasthānumānamiti/",
  "GSP29nysvbh_u:3638": "dṛṣṭaśca vivekaḥ-- pārthivāpyayoḥ pratyakṣatvāt |",
  "GSP29nysvbh_u:3639": "pārthivaṃ dravyamabādibhirviyuktaṃ pratyakṣato",
  "GSP29nysvbh_u:3640": "gṛhyate āpyaṃ ca parābhyāṃ taijasaṃ ca vāyunā,",
  "GSP29nysvbh_u:3641": "na caikaikaguṇaṃ gṛhyate iti|",
  "GSP29nysvbh_u:3642": "niranumānaṃ tu",
  "GSP29nysvbh_u:3643": "“viṣṭaṃ hyaparaṃ pareṇa 66“",
  "GSP29nysvbh_u:3644": "ityetaditi |",
  "GSP29nysvbh_u:3645": "nātra liṅgamanumāpakaṃ gṛhyate iti yenaitadevaṃ pratipadyemahi|",
  "GSP29nysvbh_u:3646": "yaccoktam-- 'viṣṭaṃ hyaparaṃ pareṇeti bhūtasṛṣṭau veditavyaṃ na sāṃpratam' iti",
  "GSP29nysvbh_u:3647": "niyamakāraṇābhāvādayuktam, dṛṣṭaṃ ca sāṃpratam--",
  "GSP29nysvbh_u:3648": "'aparaṃ pareṇa viṣṭam' iti |",
  "GSP29nysvbh_u:3649": "vāyunā ca viṣṭaṃ teja iti|",
  "GSP29nysvbh_u:3650": "viṣṭatvam |",
  "GSP29nysvbh_u:3651": "saṃyogaḥ saca dvayoḥ samānaḥ, vāyunā ca",
  "GSP29nysvbh_u:3652": "viṣṭatvāt sparśavat tejaḥ na tu tejasā",
  "GSP29nysvbh_u:3653": "viṣṭatvād rūpavān vāyuriti niyamakāraṇaṃ",
  "GSP29nysvbh_u:3654": "nāstīti|",
  "GSP29nysvbh_u:3655": "dṛṣṭaṃ ca taijasena sparśena vāyavyasya",
  "GSP29nysvbh_u:3656": "sparśasyābhibhavādagrahaṇamiti na ca tenaiva",
  "GSP29nysvbh_u:3657": "tasyābhibhava iti // 67 //",
  "GSP29nysvbh_u:3658": "_____________________________________________________________________",
  "GSP29nysvbh_u:3659": "********************** NySBh_3,1.68 **********************",
  "GSP29nysvbh_u:3660": "tadevaṃ nyāyāveruddhaṃ pravādaṃ pratiṣidhya",
  "GSP29nysvbh_u:3661": "“na sarvaguṇānupalabdheḥ 63 ” iti",
  "GSP29nysvbh_u:3662": "coditaṃ samādhīyate---",
  "GSP29nysvbh_u:3663": "NyS_3,1.68: pūrvapūrvaguṇotkarṣāt tattatpradhānam //",
  "GSP29nysvbh_u:3664": "tasmānna sarvaguṇopalabdhirghrāṇādīnām.",
  "GSP29nysvbh_u:3665": "pūrvaṃ pūrvaṃ gandhāderguṇasyotkarṣāt tattatpradhānam/",
  "GSP29nysvbh_u:3666": "kā pradhānatā ?, viṣayagrāhakatvam|",
  "GSP29nysvbh_u:3667": "ko guṇotkarṣaḥ ?, abhivyaktau samarthatvam|",
  "GSP29nysvbh_u:3668": "yathā bāhyānāṃ pārthivāpyataijasānāṃ",
  "GSP29nysvbh_u:3669": "dravyāṇāṃ caturguṇatriguṇadviguṇānāṃ na sarvaguṇavyañjakatvaṃ",
  "GSP29nysvbh_u:3670": "gandharasarūpotkarṣāttu yathākramaṃ gandharasarūpavyañjakatvam",
  "GSP29nysvbh_u:3671": "evaṃ ghrāṇarasanacakṣuṣāṃ caturguṇatriguṇadviguṇānāṃ",
  "GSP29nysvbh_u:3672": "na sarvaguṇagrāhakatvaṃ gandharasarūpotkarṣāttu",
  "GSP29nysvbh_u:3673": "yathākramaṃ gandharasarūpagrāhakatvaṃ tasmāt ghrāṇādībhirna",
  "GSP29nysvbh_u:3674": "sarveṣāṃ guṇānāmupalabdhiriti|",
  "GSP29nysvbh_u:3675": "yastu pratijānīte--",
  "GSP29nysvbh_u:3676": "gandhaguṇatvād ghrāṇaṃ gandhasya grāhakam evaṃ",
  "GSP29nysvbh_u:3677": "rasanādiṣvapīti, tasya yathāguṇayogaṃ ghrāṇādibhirguṇagrahaṇaṃ",
  "GSP29nysvbh_u:3678": "prasajyate iti // 68 //",
  "GSP29nysvbh_u:3679": "_____________________________________________________________________",
  "GSP29nysvbh_u:3680": "********************** NySBh_3,1.69 **********************",
  "GSP29nysvbh_u:3681": "kiṅkṛtaṃ punarvyavasthānaṃ kiñcit pārthivamindriyaṃ na sarvāṇi ?. kānicit āpyataijasavāyavyāni",
  "GSP29nysvbh_u:3682": "indriyāṇi na sarvāṇi ? iti---",
  "GSP29nysvbh_u:3683": "NyS_3,1.69: tavdyavasthānaṃ tu bhūyastvāt //",
  "GSP29nysvbh_u:3684": "arthanirvṛttisamarthasya pravibhaktasya dravyasya saṃsargaḥ puruṣasaṃskārakārito bhūyastvam,",
  "GSP29nysvbh_u:3685": "dṛṣṭo hi prakarṣe bhūyastvaśabdaḥ--",
  "GSP29nysvbh_u:3686": "prakṛṣṭo yathā viṣayaḥ 'bhūyān' ityucyate,",
  "GSP29nysvbh_u:3687": "yathā pṛthagarthakriyāsamarthāni puruṣasaṃskāravaśād",
  "GSP29nysvbh_u:3688": "viṣauṣadhimaṇiprabhṛtīni dravyāṇi nirvartyante",
  "GSP29nysvbh_u:3689": "na sarvaṃ sarvārtham evaṃ pṛthagviṣayagrahaṇasamarthāni",
  "GSP29nysvbh_u:3690": "ghrāṇādīni nirvartyante na sarvaviṣayagrahaṇasamarthānīti",
  "GSP29nysvbh_u:3691": "// 69 //",
  "GSP29nysvbh_u:3692": "_____________________________________________________________________",
  "GSP29nysvbh_u:3693": "********************** NySBh_3,1.70 **********************",
  "GSP29nysvbh_u:3694": "svaguṇān nopalabhante",
  "GSP29nysvbh_u:3695": "indriyāṇi, kasmāditicet ?---",
  "GSP29nysvbh_u:3696": "NyS_3,1.70: saguṇānāmindriyabhāvāt //",
  "GSP29nysvbh_u:3697": "svān gandhādīn nopalabhante ghrāṇādīni/",
  "GSP29nysvbh_u:3698": "kena kāraṇeneticet ?, svaguṇaiḥ saha ghrāṇādīnāmindriyabhāvāt |",
  "GSP29nysvbh_u:3699": "ghrāṇaṃ svena gandhena samānārthakāriṇā",
  "GSP29nysvbh_u:3700": "saha bāhyaṃ gandhaṃ gṛhṇāti tasya svagandhagrahaṇaṃ",
  "GSP29nysvbh_u:3701": "sahakārivaikalyānna bhavati. evaṃ",
  "GSP29nysvbh_u:3702": "śeṣāṇāmapi // 70 //",
  "GSP29nysvbh_u:3703": "_____________________________________________________________________",
  "GSP29nysvbh_u:3704": "********************** NySBh_3,1.71 **********************",
  "GSP29nysvbh_u:3705": "yadi punargandhaḥ sahakārī ca syād ghrāṇasya ?",
  "GSP29nysvbh_u:3706": "grāhyaśca ( syādeva ? ) ityata āha---",
  "GSP29nysvbh_u:3707": "NyS_3,1.71: tenaiva tasyāgrahaṇācca //",
  "GSP29nysvbh_u:3708": "na guṇopalabdhirindriyāṇām/",
  "GSP29nysvbh_u:3709": "yo brūte-- yathā bāhyaṃ dravyaṃ cakṣuṣāṃ",
  "GSP29nysvbh_u:3710": "gṛhyate tathā tenaiva cakṣuṣā tadeva",
  "GSP29nysvbh_u:3711": "cakṣurgṛhyatāmiti tādṛgidam-- tulyo",
  "GSP29nysvbh_u:3712": "hyubhayatra pratipattihetvabhāva iti // 71 //",
  "GSP29nysvbh_u:3713": "_____________________________________________________________________",
  "GSP29nysvbh_u:3714": "********************** NySBh_3,1.72 **********************",
  "GSP29nysvbh_u:3715": "NyS_3,1.72: na śabdaguṇopalabdheḥ //",
  "GSP29nysvbh_u:3716": "'svaguṇān nopalabhante indriyāṇītyetanna",
  "GSP29nysvbh_u:3717": "bhavati-- upalabhyate hi svaguṇaḥ śabdaḥ śrotreṇeti",
  "GSP29nysvbh_u:3718": "// 72 //",
  "GSP29nysvbh_u:3719": "_____________________________________________________________________",
  "GSP29nysvbh_u:3720": "********************** NySBh_3,1.73 **********************",
  "GSP29nysvbh_u:3721": "NyS_3,1.73: tadupalabdhiritaretaradravyaguṇavaidharmyāt //",
  "GSP29nysvbh_u:3722": "na śabdena guṇena saguṇamākāśamindriyaṃ",
  "GSP29nysvbh_u:3723": "bhavati. na śabdaḥ śabdasya vyañjakaḥ|",
  "GSP29nysvbh_u:3724": "na ca ghrāṇādīnāṃ svaguṇagrahaṇaṃ pratyakṣaṃ",
  "GSP29nysvbh_u:3725": "nāpyanumīyate, anumīyate tu śrotreṇākāśena",
  "GSP29nysvbh_u:3726": "śabdasya grahaṇaṃ śabdaguṇatvaṃ cākāśasyeti,",
  "GSP29nysvbh_u:3727": "pariśeṣaścānumānaṃ veditavyam-- ātmā",
  "GSP29nysvbh_u:3728": "tāvat śrotā na karaṇam, manasaḥ śrotratve",
  "GSP29nysvbh_u:3729": "badhiratvābhāvaḥ, pṛthivyādīnāṃ",
  "GSP29nysvbh_u:3730": "ghrāṇādibhāve sāmarthyaṃ śrotrabhāve",
  "GSP29nysvbh_u:3731": "cāsāmarthyam, asti cedaṃ śrotram ākāśaṃ",
  "GSP29nysvbh_u:3732": "ca śiṣyate pariśeṣādākāśaṃ śrotramiti",
  "GSP29nysvbh_u:3733": "// 73 //",
  "GSP29nysvbh_u:3734": "// iti vātsyāyanaviracite nyāyabhāṣye tṛtīyādhyāyasya prathamamāhnikam //",
  "GSP29nysvbh_u:3735": "####################################################################",
  "GSP29nysvbh_u:3736": "atha nyāyabhāṣyatṛtīyādhyāyasya dvitīyamāhnikam //",
  "GSP29nysvbh_u:3737": "_____________________________________________________________________",
  "GSP29nysvbh_u:3738": "********************** NySBh_3,2.1 **********************",
  "GSP29nysvbh_u:3739": "parīkṣitānīndriyāṇi arthāśca, buddheridānīṃ parīkṣākramaḥ-- sā kimanityā nityā vā ? iti|",
  "GSP29nysvbh_u:3740": "kutaḥ saṃśayaḥ ?---",
  "GSP29nysvbh_u:3741": "NyS_3,2.1: karmākāśasādharmyāt saṃśayaḥ //",
  "GSP29nysvbh_u:3742": "asparśavattvaṃ tābhyāṃ samāno dharma upalabhyate buddhau. viśeṣaścopajanāpāyadharmavattvam,",
  "GSP29nysvbh_u:3743": "viparyayaśca yathāsvamanityanityayostasyāṃ buddhau nopalabhyate tena saṃśaya iti //",
  "GSP29nysvbh_u:3744": "anupapannaḥ khalvayaṃ saṃśayaḥ-- sarvaśarīriṇāṃ hi pratyātmavedanīyānityā buddhiḥ sukhādivat. bhavati ca saṃvittiḥ-- 'jñāsyāmi' 'jānāmi' 'ajñāsiṣam' iti,",
  "GSP29nysvbh_u:3745": "na copajanāpāyāvantareṇa traikālyavyaktistataśca traikālyavyakteḥ 'anityā buddhiḥ' ityetat siddham,",
  "GSP29nysvbh_u:3746": "pramāṇasiddhaṃ cedaṃ śāstrepyuktam--",
  "GSP29nysvbh_u:3747": "“indriyārthasaṃnikarṣotpannam 1-1-4 “",
  "GSP29nysvbh_u:3748": "“yugapat jñānānutpattirmanaso liṅgam 1-1-16“",
  "GSP29nysvbh_u:3749": "ityevamādi, tasmātsaṃśayaprakriyānupapattiriti|",
  "GSP29nysvbh_u:3750": "dṛṣṭipravādopālambhārthaṃ tu prakaraṇam. evaṃ hi paśyantaḥ pravadanti sāṃkhyāḥ-- 'puruṣasyāntaḥkaraṇabhūtā nityā buddhiḥ' iti // 1 //",
  "GSP29nysvbh_u:3751": "_____________________________________________________________________",
  "GSP29nysvbh_u:3752": "********************** NySBh_3,2.2 **********************",
  "GSP29nysvbh_u:3753": "sādhanaṃ ca pracakṣate---",
  "GSP29nysvbh_u:3754": "NyS_3,2.2: viṣayapratyabhijñānāt //",
  "GSP29nysvbh_u:3755": "kiṃ punaridaṃ pratyabhijñānam ?",
  "GSP29nysvbh_u:3756_0": "'pūrvamajñāsiṣamarthaṃ tamimaṃ jānāmītijñānayoḥ samāne 'rthe pratisandhijñānaṃ pratyabhijñānam",
  "GSP29nysvbh_u:3756_1": "etaccāvasthitāyā buddherupapannam. nānātve tu buddhibhedeṣūtpannāpavargiṣu pratyabhijñānānupapattiḥ--",
  "GSP29nysvbh_u:3756_2": "nānyajñātamanyaḥ pratyabhijānātīti // 2 //",
  "GSP29nysvbh_u:3757": "_____________________________________________________________________",
  "GSP29nysvbh_u:3758": "********************** NySBh_3,2.3 **********************",
  "GSP29nysvbh_u:3759": "NyS_3,2.3: sādhyasamatvādahetuḥ //",
  "GSP29nysvbh_u:3760": "yathā khalu nityatvaṃ buddheḥ sādhyam evaṃ pratyabhijñānamapīti|",
  "GSP29nysvbh_u:3761": "kiṃ kāraṇam ?",
  "GSP29nysvbh_u:3762_0": ". cetanadharmasya karaṇe 'nupapattiḥ-- puruṣadharmaḥ khalvayaṃ jñānaṃ darśanamupalabdhirbodhaḥ",
  "GSP29nysvbh_u:3762_1": "pratyayo 'dhyavasāya iti-- cetano hi pūrvajñātamarthaṃ pratyabhijānāti tasyaitasmād",
  "GSP29nysvbh_u:3762_2": "hetornityatvaṃ yuktamiti |",
  "GSP29nysvbh_u:3763": "karaṇacaitanyābhyupagame tu cetanasvarūpaṃ vacanīyam-- nānirdiṣṭasvarūpamātmāntaraṃ śakyamastīti pratipattum|",
  "GSP29nysvbh_u:3764": "jñānaṃ ced buddherantaḥkaraṇasyābhyupagamyate cetanasyedānīṃ kiṃ svarūpaṃ ko dharmaḥ kiṃ tattvam,",
  "GSP29nysvbh_u:3765": "jñānena ca buddhau vartamānenāyaṃ cetanaḥ kiṃ karorīti //",
  "GSP29nysvbh_u:3766": "cetayate iticet ?. na jñānādarthāntara vacanam|",
  "GSP29nysvbh_u:3767": "puruṣaścetayate buddhirjānātīti. nedaṃ jñānādarthāntaramucyate-- yetayate jānīte paśyati upalabhate ityekoyamartha iti|",
  "GSP29nysvbh_u:3768": "buddhirjñāpayatīti cet ?",
  "GSP29nysvbh_u:3769": ". addhā jānīte puruṣo buddhirjñāpayatīti satyametat. evaṃ cābhyupagame 'jñānaṃ puruṣasya' iti siddhaṃ bhavati na buddherantaḥkaraṇasyeti //",
  "GSP29nysvbh_u:3770": "pratipuruṣaṃ ca śabdāntara vyavasthāpratijñāne ? pratiṣedhahetuvacanam|",
  "GSP29nysvbh_u:3771": "yaśca pratijānīte-- kaścit puruṣaścetayate kaścid budhyate kaścidupalabhate kaścit paśyati iti puruṣānatarāṇi khalvimāni|",
  "GSP29nysvbh_u:3772": "cetano boddhā upalabdhā draṣṭeti naikasyeti dharmā iti, atra kaḥ pratiṣedhaheturiti //",
  "GSP29nysvbh_u:3773": "arthasyābheda iticet ?. samānam|",
  "GSP29nysvbh_u:3774": "abhinnārthā ete śabdā iti tatra vyavasthānupapattirityevaṃ cet manyase ?. samānaṃ bhavati |",
  "GSP29nysvbh_u:3775": "puruṣaścetayate buddhirjānīte ityatatrāpyartho na bhidyate, tatrobhayoścetanatvādanyataralopa iti|",
  "GSP29nysvbh_u:3776": "yadi punarbudhyate 'nayeti bodhanaṃ buddhirmana evocyate tacca nityam ?",
  "GSP29nysvbh_u:3777": "astvetadevaṃ na tu manaso viṣayapratyabhijñānād nityatvam. dṛṣṭaṃ hi karaṇabhede jñāturekatvāt pratyabhijñānam-- savyadṛṣṭasyetareṇa pratyabhijñānāditi cakṣurvat. pradīpavacca |",
  "GSP29nysvbh_u:3778": "pradīpāntaradṛṣṭasya pradīpāntareṇa pratyabhijñānamiti, tasmād jñāturayaṃ nityatve heturiti// 3 //",
  "GSP29nysvbh_u:3779": "_____________________________________________________________________",
  "GSP29nysvbh_u:3780": "********************** NySBh_3,2.4 **********************",
  "GSP29nysvbh_u:3781": "yacca manyate-- buddher avasthitāyā yathāviṣayaṃ vṛttayaḥ |",
  "GSP29nysvbh_u:3782": "jñānāni niścaranti vṛttiśca vṛttimato nānyeti. tacca---",
  "GSP29nysvbh_u:3783": "NyS_3,2.4: na yugapadagrahaṇāt //",
  "GSP29nysvbh_u:3784": "vṛttivṛttimatorananyatve vṛttimato 'vasthānād vṛttīnāmavasthānamiti yānīmāni viṣayagrahaṇāni tānyavatiṣṭhante iti yugapad viṣayāṇāṃ grahaṇaṃ prasajyate iti // 4 //",
  "GSP29nysvbh_u:3785": "_____________________________________________________________________",
  "GSP29nysvbh_u:3786": "********************** NySBh_3,2.5 **********************",
  "GSP29nysvbh_u:3787": "NyS_3,2.5: apratyabhijñāne ca vināśaprasaṅgaḥ //",
  "GSP29nysvbh_u:3788": "atīte ca pratyabhijñāne vṛttimānapyatīta ityantaḥkaraṇasya vināśaḥ prasajyate,",
  "GSP29nysvbh_u:3789": "viparyaye na nānātvamiti // 5 //",
  "GSP29nysvbh_u:3790": "_____________________________________________________________________",
  "GSP29nysvbh_u:3791": "********************** NySBh_3,2.6 **********************",
  "GSP29nysvbh_u:3792": "avibhu caikraṃ manaḥ paryāyeṇendriyaiḥ saṃyujyate iti---",
  "GSP29nysvbh_u:3793": "NyS_3,2.6: kramavṛttitvādayugapadgrahaṇam //",
  "GSP29nysvbh_u:3794": "indriyārthānām|",
  "GSP29nysvbh_u:3795": "vṛttivṛttimatornānātvamiti. ekatve ca prādurbhāvatirobhāvayorabhāva iti // 6 //",
  "GSP29nysvbh_u:3796": "_____________________________________________________________________",
  "GSP29nysvbh_u:3797": "********************** NySBh_3,2.7 **********************",
  "GSP29nysvbh_u:3798": "NyS_3,2.7: apratyabhijñānaṃ ca viṣayāntaravyāsaṅgāt //",
  "GSP29nysvbh_u:3799": "apratyabhijñānam |",
  "GSP29nysvbh_u:3800": "anupalabdhiḥ. anupalabdhiśca kasya cidarthasya viṣayāntaravyāsakte manasyupapadyate-- vṛttivṛttimatornānātvāt,",
  "GSP29nysvbh_u:3801": "ekatve hi anarthako vyāsaṅga iti // 7 //",
  "GSP29nysvbh_u:3802": "_____________________________________________________________________",
  "GSP29nysvbh_u:3803": "********************** NySBh_3,2.8 **********************",
  "GSP29nysvbh_u:3804": "vibhutve cāntaḥkaraṇasya paryāyeṇendriyaiḥ saṃyogaḥ---",
  "GSP29nysvbh_u:3805": "NyS_3,2.8: na gatyabhāvāt //",
  "GSP29nysvbh_u:3806": "prāptānīndriyāṇyantaḥkaraṇeneti prāptyarthasya gamanasyābhāvaḥ tatra kramavṛttitvābhāvādayugapadgrahaṇānupapattiriti,",
  "GSP29nysvbh_u:3807": "gatyabhāvācca pratiṣiddhaṃ vibhuno 'ntaḥkaraṇasyāyugapadgrahaṇaṃ na liṅgāntareṇānumīyate iti,",
  "GSP29nysvbh_u:3808": "yathā cakṣuṣo gatiḥ pratiṣiddhā-- saṃnikṛṣṭaviprakṛṣṭayostulyakālagrahaṇāt,",
  "GSP29nysvbh_u:3809": "pāṇicandramasorvyavadhānena pratīghāte sānumīyate iti|",
  "GSP29nysvbh_u:3810": "so 'yaṃ nāntaḥkaraṇe vivādo na ( ca ) tasya nityatve-- siddhaṃ hi mano 'ntaḥkaraṇaṃ nityaṃ ceti|",
  "GSP29nysvbh_u:3811": "kva tarhi vivādaḥ ?, tasya vibhutve. tacca pramāṇato 'nupalabdhaḥ pratiṣiddhamiti|",
  "GSP29nysvbh_u:3812": "ekaṃ cāntaḥkaraṇaṃ nānā caitā jñānātmikā vṛttayaḥ-- cakṣurvijñānaṃ ghrāṇavijñānam |",
  "GSP29nysvbh_u:3813": "rūpavijñānaṃ gandhavijñānam. etacca vṛttivṛttimatorekatve 'nupapannamiti|",
  "GSP29nysvbh_u:3814": "puruṣo jānīte nāntaḥkaraṇamiti, etena viṣayāntaravyāsaṅgaḥ pratyuktaḥ |",
  "GSP29nysvbh_u:3815": "viṣayāntaragrahaṇalakṣaṇo viṣayāntaravyāsaṅgaḥ puruṣasya nāntaḥkaraṇasyeti|",
  "GSP29nysvbh_u:3816": "kena cidindriyeṇa saṃnidhiḥ kena cid asaṃnidhirityayaṃ tu vyāsaṅgo 'nujñāyate manasa iti // 8 //",
  "GSP29nysvbh_u:3817": "_____________________________________________________________________",
  "GSP29nysvbh_u:3818": "********************** NySBh_3,2.9 **********************",
  "GSP29nysvbh_u:3819": "ekamantaḥkaraṇaṃ nānā vṛttaya iti, satyabhede vṛtteridamucyate---",
  "GSP29nysvbh_u:3820": "NyS_3,2.9: sphaṭikānyatvābhimānavat tadanyatvābhimānaḥ //",
  "GSP29nysvbh_u:3821": "tasyāṃ vṛttau nānātvābhimānāṃ yathā dravyāntaropahite sphaṭike 'nyatvābhimāno 'nīlaḥ' 'lohitaḥ' iti. evaṃ viṣayāntaropadhānāditi //",
  "GSP29nysvbh_u:3822": "na-- hetvabhāvāt|",
  "GSP29nysvbh_u:3823": "sphaṭikānyatvābhimānavadayaṃ jñāneṣu nānātvābhimāno gauṇaḥ na punargandhādyanyatvābhimānavaditi heturnāsti hetvabhāvādanupapanna iti|",
  "GSP29nysvbh_u:3824": "samāno hetvabhāvaḥ iti cet ?",
  "GSP29nysvbh_u:3825": ". na-- jñānānāṃ krameṇopajanāpāyadarśanātu krameṇa hīndriyārtheṣu jñānānyupajāyante",
  "GSP29nysvbh_u:3826": "cāpayanti ceti dṛśyate tasmād gandhādyanyatvābhimānavadayaṃ",
  "GSP29nysvbh_u:3827": "jñāneṣu nānātvābhimāna iti // 9 //",
  "GSP29nysvbh_u:3828": "_____________________________________________________________________",
  "GSP29nysvbh_u:3829": "********************** NySBh_3,2.10 **********************",
  "GSP29nysvbh_u:3830": "“sphaṭikānyatvābhimānavat“",
  "GSP29nysvbh_u:3831": "ityetadamṛṣyamāṇaḥ kṣaṇikavādyāha---",
  "GSP29nysvbh_u:3832": "NyS_3,2.10: sphaṭikepyaparāparotpatteḥ kṣaṇikatvād vyaktīnāmahetuḥ //",
  "GSP29nysvbh_u:3833": "'sphaṭikasyābhedenāvasthitasyopadhānabhedānnānātvābhimānaḥ'",
  "GSP29nysvbh_u:3834": "ityayamavidyamānahetukaḥ pakṣaḥ, kasmāt ?.",
  "GSP29nysvbh_u:3835": "sphaṭikepyaparāparotpatteḥ",
  "GSP29nysvbh_u:3836": "usphaṭike 'py anyā vyaktaya utpadyante anyā nirudhyante",
  "GSP29nysvbh_u:3837": "iti, katham ? kṣaṇikatvād vyaktīnām, kṣaṇaścālpīyān",
  "GSP29nysvbh_u:3838": "kālaḥ kṣaṇasthitikāḥ kṣaṇikāḥ|",
  "GSP29nysvbh_u:3839": "kathaṃ punargamyate kṣaṇikā vyaktayaḥ ? iti,",
  "GSP29nysvbh_u:3840": "upacayāpacayaprabandhadarśanāt",
  "GSP29nysvbh_u:3841": "śarīrādiṣu",
  "GSP29nysvbh_u:3842": "upaktinirvṛttasyāhārarasasya śarīre",
  "GSP29nysvbh_u:3843": "rudhirādibhāvenopacayo 'pacayaśca prabandhena",
  "GSP29nysvbh_u:3844": "pravartate upacayād vyaktīnāmutpādaḥ apacayād",
  "GSP29nysvbh_u:3845": "vyaktinirodhaḥ evaṃ ca satyavayavapariṇāmabhedena",
  "GSP29nysvbh_u:3846": "vṛddhiḥ śarīrasya kālāntare gṛhyate iti",
  "GSP29nysvbh_u:3847": "soyaṃ vyaktiviśeṣadharmo vyaktimātre veditavya",
  "GSP29nysvbh_u:3848": "iti // 10 //",
  "GSP29nysvbh_u:3849": "_____________________________________________________________________",
  "GSP29nysvbh_u:3850": "********************** NySBh_3,2.11 **********************",
  "GSP29nysvbh_u:3851": "NyS_3,2.11: niyamahetvabhāvād yathādarśanamabhyanujñā //",
  "GSP29nysvbh_u:3852": "sarvāsaṃ vyaktiṣu",
  "GSP29nysvbh_u:3853": "upacayāpacayaprabandhaḥ śarīravaditi nāyaṃ niyamaḥ,",
  "GSP29nysvbh_u:3854": "kasmāt ?, hetvabhāvāt = nātra pratyakṣamanumānaṃ vā pratipādakamastīti,",
  "GSP29nysvbh_u:3855": "tasmād yathādarśanamabhyanujñā |",
  "GSP29nysvbh_u:3856": "yatra yatropacayāpacayaprabandho dṛśyate tatra tatra",
  "GSP29nysvbh_u:3857": "vyaktīnām aparāparotpattirupacayāpacayaprabandhadarśanenābhyanujñāyate",
  "GSP29nysvbh_u:3858": "yathā śarīrādiṣu. yatra yatra na dṛśyate tatra",
  "GSP29nysvbh_u:3859": "tatra pratyākhyāyate yathā grāvaprabhṛtiṣu, sphaṭikepyupacayāpacayaprabandho",
  "GSP29nysvbh_u:3860": "na dṛśyate tasmādayuktam-- 'sphaṭike 'py aparāparotpattiḥ'",
  "GSP29nysvbh_u:3861": "iti, yathā cārkasya kaṭukimnā sarvadravyāṇāṃ",
  "GSP29nysvbh_u:3862": "kaṭukimānamāpadayet tādṛgetaditi // 11 //",
  "GSP29nysvbh_u:3863": "_____________________________________________________________________",
  "GSP29nysvbh_u:3864": "********************** NySBh_3,2.12 **********************",
  "GSP29nysvbh_u:3865": "yaścāśeṣanirodhenāpūrvotpādaṃ",
  "GSP29nysvbh_u:3866": "niranvayaṃ dravyasaṃtāne kṣaṇikatāṃ manyate",
  "GSP29nysvbh_u:3867": "tasyaitat---",
  "GSP29nysvbh_u:3868": "NyS_3,2.12: notpattivināśakāraṇopalabdheḥ //",
  "GSP29nysvbh_u:3869": "utpattikāraṇaṃ tāvadupalabhyate-- avayavopacayo",
  "GSP29nysvbh_u:3870": "valmīkādīnām. vināśakāraṇaṃ copalabhyate--",
  "GSP29nysvbh_u:3871": "ghaṭādīnāmavayavavibhāgaḥ|",
  "GSP29nysvbh_u:3872": "yasya tv anapacitāvayavaṃ nirudhyate anupacitāvayavaṃ cotpadyate tasyāśeṣanirodhe",
  "GSP29nysvbh_u:3873": "niranvaye vāpūrvotpāde na kāraṇamubhayatrāpyupalabhyate",
  "GSP29nysvbh_u:3874": "iti // 12 //",
  "GSP29nysvbh_u:3875": "_____________________________________________________________________",
  "GSP29nysvbh_u:3876": "********************** NySBh_3,2.13 **********************",
  "GSP29nysvbh_u:3877": "NyS_3,2.13: kṣīravināśe kāraṇānupalabdhivad dadhyutpattivacca tadupapattiḥ //",
  "GSP29nysvbh_u:3878": "yathānupalabhyamānaṃ kṣīravināśakāraṇaṃ",
  "GSP29nysvbh_u:3879": "dadhyutpattikāraṇaṃ cābhyanujñāyate tathā sphaṭike",
  "GSP29nysvbh_u:3880": "parāparāsu vyaktiṣu vināśakāraṇamutpattikāraṇaṃ",
  "GSP29nysvbh_u:3881": "cābhyanujñeyamiti // 13 //",
  "GSP29nysvbh_u:3882": "_____________________________________________________________________",
  "GSP29nysvbh_u:3883": "********************** NySBh_3,2.14 **********************",
  "GSP29nysvbh_u:3884": "NyS_3,2.14: liṅgato grahaṇād nānupalabdhiḥ //",
  "GSP29nysvbh_u:3885": "kṣīravināśaliṅgaṃ kṣīravināśakāraṇaṃ dadhyutapattiliṅgaṃ dadhyutpattikāraṇaṃ ca gṛhyate ato nānupalabdhiḥ|",
  "GSP29nysvbh_u:3886": "viparyayastu sphaṭikādiṣu dravyeṣu aparāparotpattīnāṃ na liṅgamastītyanuvṛttireveti // 14 //",
  "GSP29nysvbh_u:3887": "_____________________________________________________________________",
  "GSP29nysvbh_u:3888": "********************** NySBh_3,2.15 **********************",
  "GSP29nysvbh_u:3889": "atra kaścit parihāramāha---",
  "GSP29nysvbh_u:3890": "NyS_3,2.15: na payasaḥ pariṇāmaguṇāntaraprādurbhāvāt //",
  "GSP29nysvbh_u:3891": "'payasaḥ parimāṇo na vināśaḥ' ityeka",
  "GSP29nysvbh_u:3892": "āha. pariṇāmaścāvasthitasya dravyasya pūrvadharmanivṛttau",
  "GSP29nysvbh_u:3893": "dharmāntarotpattiriti|",
  "GSP29nysvbh_u:3894": "'guṇāntaraprādurbhāvaḥ'",
  "GSP29nysvbh_u:3895": "ityapara āha | sato dravyasya pūrvaguṇanivṛttau guṇāntaramutpadyate",
  "GSP29nysvbh_u:3896": "iti. sa khalvekapakṣībhāva iva // 15 //",
  "GSP29nysvbh_u:3897": "_____________________________________________________________________",
  "GSP29nysvbh_u:3898": "********************** NySBh_3,2.16 **********************",
  "GSP29nysvbh_u:3899": "atra tu pratidheṣaḥ---",
  "GSP29nysvbh_u:3900": "NyS_3,2.16: vyūhāntarād dravyāntarotpattidarśanaṃ pūrvadravyanivṛtteranumānam //",
  "GSP29nysvbh_u:3901": "saṃmūrchanalakṣaṇādavayavavyūhād dravyāntare",
  "GSP29nysvbh_u:3902": "dadhni utpanne gṛhyamāṇe pūrvaṃ payodravyam avayavavibhāgebhyo",
  "GSP29nysvbh_u:3903": "nivṛttamityanumīyate. yathā mṛdavayavānāṃ",
  "GSP29nysvbh_u:3904": "vyūhāntarād dravyāntare sthālyāmutpannāyāṃ",
  "GSP29nysvbh_u:3905": "pūrvaṃ mṛtpiṇḍadravyaṃ mṛdavayavavibhāgebhyo",
  "GSP29nysvbh_u:3906": "nivartate iti, mṛdvaccāvayavānvayaḥ payodadhnoḥ,",
  "GSP29nysvbh_u:3907": "nāśeṣanirodhe niranvayo dravyāntarotpādo",
  "GSP29nysvbh_u:3908": "ghaṭate iti // 16 //",
  "GSP29nysvbh_u:3909": "_____________________________________________________________________",
  "GSP29nysvbh_u:3910": "********************** NySBh_3,2.17 **********************",
  "GSP29nysvbh_u:3911": "abhyanujñāya na niṣkāraṇaṃ kṣīravināśaṃ dadhyutpādaṃ ca pratiṣedha",
  "GSP29nysvbh_u:3912": "ucyate iti---",
  "GSP29nysvbh_u:3913": "NyS_3,2.17: kvacidvināśakāraṇānupalabdheḥ kvaciccopalabdheranekāntaḥ //",
  "GSP29nysvbh_u:3914": "kṣīradadhivanniṣkāraṇau vināśotpādau sphaṭikavyaktīnāmiti nāyamekānta",
  "GSP29nysvbh_u:3915": "iti|",
  "GSP29nysvbh_u:3916": "kasmāt ?, hetvabhāvāt |",
  "GSP29nysvbh_u:3917": "nātra heturasti-- akāraṇau vināśotpādau",
  "GSP29nysvbh_u:3918": "sphaṭikādivyaktīnāṃ kṣīradadhivat na punaryathā",
  "GSP29nysvbh_u:3919": "vināśakāraṇabhāvāt kumbhasya vināśa utpattikāraṇabhāvāccotpattirevaṃ",
  "GSP29nysvbh_u:3920": "sphaṭikādivyaktīnāṃ vināśotpattikāraṇabhāvādvināśotpattibhāva",
  "GSP29nysvbh_u:3921": "iti //",
  "GSP29nysvbh_u:3922": "niradhiṣṭhānaṃ ca dṛṣṭāntavacanam|",
  "GSP29nysvbh_u:3923": "gṛhyamāṇayorvināśotpādayoḥ",
  "GSP29nysvbh_u:3924": "sphaṭikādiṣu syādayamāśrayavān dṛṣṭāntaḥ--",
  "GSP29nysvbh_u:3925": "kṣīravināśakāraṇānupalabdhivad dadhyutpattikāraṇānupalabdhivacceti.",
  "GSP29nysvbh_u:3926": "tau tu na gṛhyete tasmānniradhiṣṭhānoyaṃ dṛṣṭānta",
  "GSP29nysvbh_u:3927": "iti //",
  "GSP29nysvbh_u:3928": "abhyanujñāya ca sphaṭikasyotpādavināśau",
  "GSP29nysvbh_u:3929": "yotra sādhakastasyābhyanujñānādapratiṣedhaḥ",
  "GSP29nysvbh_u:3930": "// kumbhavanna niṣkāraṇau vināśotpādau",
  "GSP29nysvbh_u:3931": "sphaṭikādīnām ityabhyanujñeyo 'yaṃ dṛṣṭāntaḥ--",
  "GSP29nysvbh_u:3932": "pratiṣeddhumaśakyatvāt|",
  "GSP29nysvbh_u:3933": "kṣīradadhivattu niṣkāraṇau",
  "GSP29nysvbh_u:3934": "vināśotpādāviti śakyoyaṃ pratiṣeddhum--",
  "GSP29nysvbh_u:3935": "kāraṇato vināśotpattidarśanāt|",
  "GSP29nysvbh_u:3936": "kṣīradadhnorvināśotpattī",
  "GSP29nysvbh_u:3937": "paśyatā tatkāraṇamanumeyam--kāryaliṅgaṃ",
  "GSP29nysvbh_u:3938": "hi kāraṇam, ityupapannam-- anityā buddhiriti",
  "GSP29nysvbh_u:3939": "// 17 //",
  "GSP29nysvbh_u:3940": "_____________________________________________________________________",
  "GSP29nysvbh_u:3941": "********************** NySBh_3,2.18 **********************",
  "GSP29nysvbh_u:3942": "idaṃ tu cintyate--",
  "GSP29nysvbh_u:3943": "kasyeyaṃ buddhiḥ ātmendriyamano 'rthānāṃ guṇa",
  "GSP29nysvbh_u:3944": "iti, prasiddhopi khalvayamarthaḥ 'parīkṣāśeṣaṃ",
  "GSP29nysvbh_u:3945": "pravartayāmīti prakriyate, soyaṃ buddhau",
  "GSP29nysvbh_u:3946": "saṃnikarṣotpatteḥ saṃśayaḥ-- viśeṣasyāgrahaṇāditi/",
  "GSP29nysvbh_u:3947": "tatrānayaṃ viśeṣaḥ---",
  "GSP29nysvbh_u:3948": "NyS_3,2.18: nendriyārthayos tadvināśepi jñānāvasthānāt //",
  "GSP29nysvbh_u:3949": "nendriyāṇāmarthānāṃ",
  "GSP29nysvbh_u:3950": "vā guṇo jñānam-- teṣāṃ vināśe (api) jñānasya",
  "GSP29nysvbh_u:3951": "bhāvāt, bhavati khalvidamindriye 'rthe ca",
  "GSP29nysvbh_u:3952": "vinaṣṭe jñānam 'adrākṣam' iti. na ca jñātari",
  "GSP29nysvbh_u:3953": "vinaṣṭe jñānaṃ bhavitumarhati, anyat khalu",
  "GSP29nysvbh_u:3954": "vai tad indriyārthasaṃnikarṣajaṃ jñānaṃ yad",
  "GSP29nysvbh_u:3955": "indriyārthavināśe na bhavati, idamanyadātmamanaḥsaṃnikarṣajaṃ",
  "GSP29nysvbh_u:3956": "tasya yukto bhāva iti",
  "GSP29nysvbh_u:3957": "usmṛtiḥ khalviyam 'adrākṣam' iti pūrvadṛṣṭaviṣayā",
  "GSP29nysvbh_u:3958": "na ca vijñātari naṣṭe pūrvopalabdheḥ smaraṇaṃ",
  "GSP29nysvbh_u:3959": "yuktam-- na cānyadṛṣṭamanyaḥ smarati, na ca manasi",
  "GSP29nysvbh_u:3960": "jñātaryabhyupagamyamāne śakyamindriyārthayorjñātṛtvaṃ",
  "GSP29nysvbh_u:3961": "pratipādayitum // 18 //",
  "GSP29nysvbh_u:3962": "_____________________________________________________________________",
  "GSP29nysvbh_u:3963": "********************** NySBh_3,2.19 **********************",
  "GSP29nysvbh_u:3964": "astu tarhi manoguṇo jñānam,",
  "GSP29nysvbh_u:3965": "NyS_3,2.19: yugapajjñeyānupalabdheśca na manasaḥ //",
  "GSP29nysvbh_u:3966": "yugapajjñeyānupalabdhirantaḥkaraṇasya",
  "GSP29nysvbh_u:3967": "liṅgaṃ tatra yugapadjñeyānupalabdhyā yadanumīyate 'ntakaraṇaṃ",
  "GSP29nysvbh_u:3968": "na tasya guṇo jñānam|",
  "GSP29nysvbh_u:3969": "kasya tarhi ?, jñasya-- vaśitvāt",
  "GSP29nysvbh_u:3970": "uvaśī jñātā vaśyaṃ karaṇam, jñānaguṇatve",
  "GSP29nysvbh_u:3971": "vā karaṇabhāvanivṛttiḥ|",
  "GSP29nysvbh_u:3972": "ghrāṇādisādhanasya",
  "GSP29nysvbh_u:3973": "ca jñāturgandhādijñānabhāvādanumīyate-- antaḥkaraṇasādhanasya",
  "GSP29nysvbh_u:3974": "sukhādijñānaṃ smṛtiśceti, tatra yat jñānaguṇaṃ",
  "GSP29nysvbh_u:3975": "manaḥ sa ātmā. yattu sukhādyupalabdhisādhanamantaḥkaraṇaṃ",
  "GSP29nysvbh_u:3976": "manastaditi saṃjñābhedamātraṃ nārthabheda iti/",
  "GSP29nysvbh_u:3977": "yugapajjñeyānupalabdheścāyogina iti",
  "GSP29nysvbh_u:3978": "cārthaḥ, yogī khalu ṛddhau prādurbhūtāyāṃ",
  "GSP29nysvbh_u:3979": "vikaraṇadharmā nirmāya sendriyāṇi śarīrāntarāṇi",
  "GSP29nysvbh_u:3980": "teṣu teṣu yugapaj jñeyānyupalabhate taccaitad",
  "GSP29nysvbh_u:3981": "vibhau jñātaryupapadyate nāṇau manasīti/",
  "GSP29nysvbh_u:3982": "vibhutve vā manaso jñānasya nātmaguṇatvapratiṣedhaḥ--",
  "GSP29nysvbh_u:3983": "vibhu ca manastadantaḥkaraṇabhūtamiti tasya sarvendriyairyugapat",
  "GSP29nysvbh_u:3984": "saṃyogāt yugapaj jñānānyutpadyeranniti",
  "GSP29nysvbh_u:3985": "// 19 //",
  "GSP29nysvbh_u:3986": "_____________________________________________________________________",
  "GSP29nysvbh_u:3987": "********************** NySBh_3,2.20 **********************",
  "GSP29nysvbh_u:3988": "NyS_3,2.20: tadātmaguṇatvepi tulyam //",
  "GSP29nysvbh_u:3989": "vibhurātmā sarvendriyaiḥ saṃyukta iti",
  "GSP29nysvbh_u:3990": "yugapajjñānotpattiprasaṅga iti // 20 //",
  "GSP29nysvbh_u:3991": "_____________________________________________________________________",
  "GSP29nysvbh_u:3992": "********************** NySBh_3,2.21 **********************",
  "GSP29nysvbh_u:3993": "NyS_3,2.21: indriyair manasaḥ saṃnikarṣābhāvāt tadanutpattiḥ //",
  "GSP29nysvbh_u:3994": "gandhādyupalabdherindriyārthasaṃnikarṣavad",
  "GSP29nysvbh_u:3995": "indriyamanaḥsaṃnikarṣoti kāraṇaṃ tasya cāyaugapadyam--",
  "GSP29nysvbh_u:3996": "aṇutvānmanasaḥ ayaugapadyādanutpattiryugapajjñānānāmātmaguṇatvepīti",
  "GSP29nysvbh_u:3997": "// 21 //",
  "GSP29nysvbh_u:3998": "_____________________________________________________________________",
  "GSP29nysvbh_u:3999": "********************** NySBh_3,2.22 **********************",
  "GSP29nysvbh_u:4000": "yadi punarātmendriyārthasaṃnikarṣamātrād",
  "GSP29nysvbh_u:4001": "gandhādijñānamutpadyate ?---",
  "GSP29nysvbh_u:4002": "NyS_3,2.22: notpattikāraṇānapadeśāt //",
  "GSP29nysvbh_u:4003": "ātmendriyasaṃnikarṣamātrād gandhādijñānamutpadyate",
  "GSP29nysvbh_u:4004": "iti nātrotpattikāraṇamapadiśyate yenaitat",
  "GSP29nysvbh_u:4005": "pratipadyemahīti // 22 //",
  "GSP29nysvbh_u:4006": "_____________________________________________________________________",
  "GSP29nysvbh_u:4007": "********************** NySBh_3,2.23 **********************",
  "GSP29nysvbh_u:4008": "NyS_3,2.23: vināśakāraṇānupalabdheścāvasthāne tannityatvaprasaṅgaḥ //",
  "GSP29nysvbh_u:4009": "“tadātmaguṇatvepi tulyam 20“",
  "GSP29nysvbh_u:4010": "ityetadanena samuccīyate, dvividho hi guṇanāśahetuḥ--",
  "GSP29nysvbh_u:4011": "guṇānāmāśrayābhāvo virodhī ca guṇaḥ,",
  "GSP29nysvbh_u:4012": "nityatvādātmano 'nupapannaḥ pūrvaḥ, virodhī",
  "GSP29nysvbh_u:4013": "ca buddherguṇo na gṛhyate. tasmādātmaguṇatve",
  "GSP29nysvbh_u:4014": "sati buddhernityatvaprasaṅgaḥ // 23 //",
  "GSP29nysvbh_u:4015": "_____________________________________________________________________",
  "GSP29nysvbh_u:4016": "********************** NySBh_3,2.24 **********************",
  "GSP29nysvbh_u:4017": "NyS_3,2.24: anityatvagrahād buddherbuddhyantarādvināśaḥ śabdavat //",
  "GSP29nysvbh_u:4018": "anityā buddhiriti sarvaśarīriṇāṃ",
  "GSP29nysvbh_u:4019": "pratyātmavedanīyametat. gṛhyate ca buddhisaṃtānastatra",
  "GSP29nysvbh_u:4020": "buddherbuddhyantaraṃ virodhī guṇa ityanumīyate",
  "GSP29nysvbh_u:4021": "yathā śabdasaṃtāne śabdaḥ śabdāntaravirodhīti",
  "GSP29nysvbh_u:4022": "// 24 //",
  "GSP29nysvbh_u:4023": "asaṃkhyeyeṣu jñānakāriteṣu saṃskāreṣu",
  "GSP29nysvbh_u:4024": "smṛtihetuṣvātmasamaveteṣu ātmamanasośca",
  "GSP29nysvbh_u:4025": "saṃnikarṣe samāne smṛtihetau sati na kāraṇasyāyaugapadyamastīti",
  "GSP29nysvbh_u:4026": "yugapatsmṛtayaḥ prādurbhaveyuryadi buddhirātmaguṇaḥ",
  "GSP29nysvbh_u:4027": "syāditi, tatra kaścit saṃnikarṣasyāyaugapadyamupapādayiṣyannāha---",
  "GSP29nysvbh_u:4028": "_____________________________________________________________________",
  "GSP29nysvbh_u:4029": "********************** NySBh_3,2.25 **********************",
  "GSP29nysvbh_u:4030": "NyS_3,2.25: jñānasamavetātmapradeśasaṃnikarṣānmanasaḥ smṛtyutpatterna yugapadutpattiḥ //",
  "GSP29nysvbh_u:4031": "jñānasādhanaḥ saṃskāro jñānamityucyate jñānasaṃskṛtairātmapradeśaiḥ",
  "GSP29nysvbh_u:4032": "paryāyeṇa manaḥ saṃnikṛṣyate. ātmamanaḥsaṃnikarṣāt",
  "GSP29nysvbh_u:4033": "smṛtayopi paryāyeṇa bhavantīti // 25 //",
  "GSP29nysvbh_u:4034": "_____________________________________________________________________",
  "GSP29nysvbh_u:4035": "********************** NySBh_3,2.26 **********************",
  "GSP29nysvbh_u:4036": "NyS_3,2.26: nāntaḥśarīra vṛttitvānmanasaḥ //",
  "GSP29nysvbh_u:4037": "sadehasyātmano manasā saṃyogo",
  "GSP29nysvbh_u:4038": "vipacyamānakarmāśayasahito jīvanamiṣyate",
  "GSP29nysvbh_u:4039": "tatrāsya prāk prāyaṇādantaḥśarīre vartamānasya",
  "GSP29nysvbh_u:4040": "manasaḥ śarīrād bahirjñānasaṃskṛtairātmapradeśaiḥ",
  "GSP29nysvbh_u:4041": "saṃyogo nopapadyate iti // 26 //",
  "GSP29nysvbh_u:4042": "_____________________________________________________________________",
  "GSP29nysvbh_u:4043": "********************** NySBh_3,2.27 **********************",
  "GSP29nysvbh_u:4044": "NyS_3,2.27: sādhyatvādahetuḥ //",
  "GSP29nysvbh_u:4045": "vipacyamānakarmāśayamātraṃ",
  "GSP29nysvbh_u:4046": "jīvanam evaṃ ca sati sādhyamantaḥśarīravṛttitvaṃ",
  "GSP29nysvbh_u:4047": "manasa iti // 27 //",
  "GSP29nysvbh_u:4048": "_____________________________________________________________________",
  "GSP29nysvbh_u:4049": "********************** NySBh_3,2.28 **********************",
  "GSP29nysvbh_u:4050": "NyS_3,2.28: smarataḥ śarīradhāraṇopapatterapratiṣedhaḥ //",
  "GSP29nysvbh_u:4051": "susmūrṣayā khalvayaṃ manaḥ praṇidadhānaḥ cirādapi",
  "GSP29nysvbh_u:4052": "kaṃ cidarthaṃ smarati smarataśca śarīradhāraṇaṃ",
  "GSP29nysvbh_u:4053": "dṛśyate, ātmamanaḥsaṃnikarṣajaśca prayatno dvividhaḥ--",
  "GSP29nysvbh_u:4054": "dhārakaḥ prerakaśca, niḥsṛte ca śarīrādbahirmanasi",
  "GSP29nysvbh_u:4055": "dhārakasya prayatnasyābhāvād gurutvātpatanaṃ",
  "GSP29nysvbh_u:4056": "syāt śarīrasyātmavata iti // 28 //",
  "GSP29nysvbh_u:4057": "_____________________________________________________________________",
  "GSP29nysvbh_u:4058": "********************** NySBh_3,2.29 **********************",
  "GSP29nysvbh_u:4059": "NyS_3,2.29: na tad āśugatitvānmanasaḥ //",
  "GSP29nysvbh_u:4060": "āśugati manastasya bahiḥ śarīrādātmapradeśena",
  "GSP29nysvbh_u:4061": "jñānasaṃskṛtena saṃnikarṣaḥ pratyāgatasya ca prayatnotpādanam",
  "GSP29nysvbh_u:4062": "ubhayaṃ yujyate iti. utpādya vā dhārakaṃ prayatnaṃ",
  "GSP29nysvbh_u:4063": "śarīrānniḥsaraṇaṃ manaso 'tastatropapannaṃ",
  "GSP29nysvbh_u:4064": "dhāraṇamiti // 29 //",
  "GSP29nysvbh_u:4065": "_____________________________________________________________________",
  "GSP29nysvbh_u:4066": "********************** NySBh_3,2.30 **********************",
  "GSP29nysvbh_u:4067": "NyS_3,2.30: na smaraṇakālāniyamāt //",
  "GSP29nysvbh_u:4068": "kiñcit kṣipraṃ smaryate kiñciccireṇa.",
  "GSP29nysvbh_u:4069": "yadā cireṇa tadā susmūrṣayā manasi dhāryamāṇe",
  "GSP29nysvbh_u:4070": "cintāprabandhe sati kasya cidarthasya liṅgabhūtasya",
  "GSP29nysvbh_u:4071": "cintanamārādhitaṃ smṛtiheturbhavati tatraitat",
  "GSP29nysvbh_u:4072": "ciraniścarite manasi nopapadyate iti|",
  "GSP29nysvbh_u:4073": "śarīrasaṃyogānapekṣaścātmamanaḥsaṃyogo",
  "GSP29nysvbh_u:4074": "na smṛtihetuḥ-- śarīrasyopabhogāyatanatvāt = upabhogāyatanaṃ puruṣasya jñātuḥ śarīraṃ",
  "GSP29nysvbh_u:4075": "na tato niścaritasya manasa ātmasaṃyogamātraṃ",
  "GSP29nysvbh_u:4076": "jñānasukhādīnāmutpattau kalpate, kḷptau vā",
  "GSP29nysvbh_u:4077": "śarīra vaiyarthyamiti // 30 //",
  "GSP29nysvbh_u:4078": "_____________________________________________________________________",
  "GSP29nysvbh_u:4079": "********************** NySBh_3,2.31 **********************",
  "GSP29nysvbh_u:4080": "NyS_3,2.31: ātmapreraṇayadṛcchājñatābhiśca na saṃyogaviśeṣaḥ //",
  "GSP29nysvbh_u:4081": "ātmapreraṇena vā manaso bahiḥ śarīrāt",
  "GSP29nysvbh_u:4082": "saṃyogaviśeṣaḥ syād yadṛcchayā vā |",
  "GSP29nysvbh_u:4083": "ākasmikatayā jñatayā vā manasaḥ, sarvathā cānupapattiḥ/",
  "GSP29nysvbh_u:4084": "katham ?. smartavyatvād. icchatāḥ smaraṇajñānāsaṃbhavācca |",
  "GSP29nysvbh_u:4085": "yadi tāvadātmā-- 'amuṣyārthasya smṛtihetuḥ",
  "GSP29nysvbh_u:4086": "saṃskāro 'muṣminnātmapradeśe samavetastena",
  "GSP29nysvbh_u:4087": "manaḥ saṃyujyatām' iti manaḥ prerayati tadā",
  "GSP29nysvbh_u:4088": "smṛta evāsāvartho bhavati na smartavyaḥ, na",
  "GSP29nysvbh_u:4089": "cātmapratyakṣa ātmapradeśaḥ saṃskāro vā tatrānupapannātmapratyakṣeṇa",
  "GSP29nysvbh_u:4090": "saṃvittiriti|",
  "GSP29nysvbh_u:4091": "susmūrṣayā cāyaṃ manaḥ praṇidadhānaścirādapi",
  "GSP29nysvbh_u:4092": "kañcidarthaṃ smarati nākasmāt|",
  "GSP29nysvbh_u:4093": "jñatvaṃ ca manaso",
  "GSP29nysvbh_u:4094": "nāsti jñānapratiṣedhāditi // 31 //",
  "GSP29nysvbh_u:4095": "_____________________________________________________________________",
  "GSP29nysvbh_u:4096": "********************** NySBh_3,2.32 **********************",
  "GSP29nysvbh_u:4097": "etacca--",
  "GSP29nysvbh_u:4098": "NyS_3,2.32: vyāsaktamanasaḥ pādavyathanena saṃyogaviśeṣeṇa samānam //",
  "GSP29nysvbh_u:4099": "yadā khalvayaṃ vyāsaktamanāḥ kvacid deśe śarkarayā",
  "GSP29nysvbh_u:4100": "kaṇṭakena vā pādavyathanamāpnoti",
  "GSP29nysvbh_u:4101": "tadātmamanaḥsaṃyogaviśeṣa eṣitavyaḥ--",
  "GSP29nysvbh_u:4102": "dṛṣṭaṃ hi duḥkhaṃ duḥkhavedanaṃ ceti. tatrāyaṃ",
  "GSP29nysvbh_u:4103": "samānaḥ pratiṣedhaḥ, yadṛcchayā tu na viśaiṣaḥ--",
  "GSP29nysvbh_u:4104": "nākasmikī kriyā nākasmikaḥ saṃyoga",
  "GSP29nysvbh_u:4105": "iti //",
  "GSP29nysvbh_u:4106": "karmādṛṣṭamupabhogārthaṃ",
  "GSP29nysvbh_u:4107": "kriyāheturiticet ? samānam //",
  "GSP29nysvbh_u:4108": "karmādṛṣṭaṃ puruṣasthaṃ",
  "GSP29nysvbh_u:4109": "puruṣopabhogārthaṃ manasi kriyāhetuḥ",
  "GSP29nysvbh_u:4110": "evaṃ duḥkhaṃ duḥkhasaṃvedanaṃ na sidhyati",
  "GSP29nysvbh_u:4111": "cetyevaṃ cenmanyase ?, samānaṃ",
  "GSP29nysvbh_u:4112": "smṛtihetāvapi |",
  "GSP29nysvbh_u:4113": "saṃyogaviśeṣo bhavitumarhati. tatra yaduktam--",
  "GSP29nysvbh_u:4114": "“ātmapreraṇayadṛcchājñatābhiśca na saṃyogaviśeṣaḥ 31“",
  "GSP29nysvbh_u:4115": "ityayamapratiṣedha iti, pūrvastu",
  "GSP29nysvbh_u:4116": "pratiṣedhaḥ--",
  "GSP29nysvbh_u:4117": "“nāntaḥśarīra vṛttitvānmanasaḥ 26“",
  "GSP29nysvbh_u:4118": "iti // 32 //",
  "GSP29nysvbh_u:4119": "_____________________________________________________________________",
  "GSP29nysvbh_u:4120": "********************** NySBh_3,2.33 **********************",
  "GSP29nysvbh_u:4121": "kaḥ khalvidānīṃ",
  "GSP29nysvbh_u:4122": "kāraṇayaugapadyasadbhāve yugapadasmaraṇasya",
  "GSP29nysvbh_u:4123": "heturiti ?,",
  "GSP29nysvbh_u:4124": "NyS_3,2.33: praṇidhānaliṅgādijñānānāmayugapadbhāvādayugapatsmaraṇam //",
  "GSP29nysvbh_u:4125": "yathā khalvātmamanasoḥ saṃnikarṣaḥ saṃskāraśca",
  "GSP29nysvbh_u:4126": "smṛtiheturevaṃ praṇidhānaṃ liṅgādijñānāni.",
  "GSP29nysvbh_u:4127": "tāni ca na yugapad bhavanti tatkṛtā smṛtīnāṃ",
  "GSP29nysvbh_u:4128": "yugapadanutpattiriti // 33 //",
  "GSP29nysvbh_u:4129": "_____________________________________________________________________",
  "GSP29nysvbh_u:4130": "********************** NySBh_3,2.34 **********************",
  "GSP29nysvbh_u:4131": "NyS_3,2.34: prātibhavattu praṇidhānādyanapekṣe smārte yaugapadyaprasaṅgaḥ //",
  "GSP29nysvbh_u:4132": "yat khalvidaṃ prātibhamiva jñānaṃ praṇidhānādyanapekṣaṃ",
  "GSP29nysvbh_u:4133": "smārtamutpadyate kadācit tasya yugapadutpattiprasaṅgaḥ--",
  "GSP29nysvbh_u:4134": "hetvabhāvāt //",
  "GSP29nysvbh_u:4135": "sataḥ smṛtihetorasaṃvedanāt prātibheda samānābhimānaḥ = bahvarthaviṣaye vai cintāprabandhe",
  "GSP29nysvbh_u:4136": "kaścidevārthaḥ kasyacit smṛtihetuḥ--",
  "GSP29nysvbh_u:4137": "tasyānucintanāt tasya smṛtirbhavati, na",
  "GSP29nysvbh_u:4138": "cāyaṃ smartā sarvaṃ smṛtihetuṃ saṃvedayate = 'evaṃ me smṛtirutpanna' ityasaṃvedanāt",
  "GSP29nysvbh_u:4139": "prātibhamiva jñānamidaṃ smārtamityabhimanyate,",
  "GSP29nysvbh_u:4140": "na tvasti praṇidhānādyanapekṣa smārtamiti //",
  "GSP29nysvbh_u:4141": "prātibhe",
  "GSP29nysvbh_u:4142": "kathamiticet ?",
  "GSP29nysvbh_u:4143": "puruṣakarmaviśeṣādupabhogavanniyamaḥ //",
  "GSP29nysvbh_u:4144": "prātibhāmidānīṃ jñānaṃ yugapat",
  "GSP29nysvbh_u:4145": "kasmānnotpadyate ?. yathopabhogārthaṃ karma yugapadupabhogaṃ",
  "GSP29nysvbh_u:4146": "na karoti evaṃ puruṣakarmaviśeṣaḥ",
  "GSP29nysvbh_u:4147": "pratibhāheturna yugapadanekaṃ prātibhaṃ",
  "GSP29nysvbh_u:4148": "jñānamutpādayati //",
  "GSP29nysvbh_u:4149": "hetvabhāvādayuktamiticet ? na--",
  "GSP29nysvbh_u:4150": "karaṇasya pratyayaparyāye samārthyāt //",
  "GSP29nysvbh_u:4151": "'upabhogavanniyamaḥ'",
  "GSP29nysvbh_u:4152": "ityasti dṛṣṭānto heturnāstīti",
  "GSP29nysvbh_u:4153": "cenmanyase ? na-- karaṇasya pratyayaparyāye sāmarthyād",
  "GSP29nysvbh_u:4154": "naikasmin jñeye yugapadanekaṃ",
  "GSP29nysvbh_u:4155": "jñānamutpadyate na cānekasmin, tadidaṃ",
  "GSP29nysvbh_u:4156": "dṛṣṭena pratyayaparyāyeṇānumeyaṃ",
  "GSP29nysvbh_u:4157": "karaṇasāmarthyamityambhūtamiti. na jñātuḥ--",
  "GSP29nysvbh_u:4158": "vikaraṇadharmiṇo dehanānātve pratyayayaugapadyāditi //",
  "GSP29nysvbh_u:4159": "ayaṃ ca dvitīyaḥ pratiṣedhaḥ-- vyavasthitaśarīrasya",
  "GSP29nysvbh_u:4160": "cānekajñānasamavāyādekapradeśe yugapadanekārthasmaraṇaṃ",
  "GSP29nysvbh_u:4161": "syāt = kvacid",
  "GSP29nysvbh_u:4162": "deśe 'vasthitaśarīrasya",
  "GSP29nysvbh_u:4163": "jñāturindriyārthaprabandhena",
  "GSP29nysvbh_u:4164": "jñānamekasminnātmapradeśe samavaiti taina",
  "GSP29nysvbh_u:4165": "yadā manaḥ saṃyujyate tadā",
  "GSP29nysvbh_u:4166": "jñātapūrvasyānekasya yugapat smaraṇaṃ",
  "GSP29nysvbh_u:4167": "prasajyate-- pradeśasaṃyogaparyāyābhāvāditi/",
  "GSP29nysvbh_u:4168": "ātmapradeśānāmadravyāntaratvādekārthasamavāyasyāviśeṣe",
  "GSP29nysvbh_u:4169": "smṛtiyaugapadyapratiṣedhānupapattiḥ|",
  "GSP29nysvbh_u:4170": "śabdasaṃtāne",
  "GSP29nysvbh_u:4171": "tu śrotrādhiṣṭhānapratyāsattyā śabdaśravaṇavat",
  "GSP29nysvbh_u:4172": "saṃskārapratyāsattyā manasaḥ smṛtyutpatterna",
  "GSP29nysvbh_u:4173": "yugapadutpattiprasaṅgaḥ|",
  "GSP29nysvbh_u:4174": "pūrva eva tu",
  "GSP29nysvbh_u:4175": "pratiṣedhaḥ-- nānekajñānasamavāyādekapradeśe",
  "GSP29nysvbh_u:4176": "yugapat smṛtiprasaṅga iti // 34 //",
  "GSP29nysvbh_u:4177": "_____________________________________________________________________",
  "GSP29nysvbh_u:4178": "********************** NySBh_3,2.35 **********************",
  "GSP29nysvbh_u:4179": "yat 'puruṣadharmo jñānam.",
  "GSP29nysvbh_u:4180": "antaḥkaraṇasyecchādveṣaprayatnasukhaduḥkhāni",
  "GSP29nysvbh_u:4181": "dharmāḥ' iti kasyacid darśanaṃ tat",
  "GSP29nysvbh_u:4182": "pratiṣidhyate---",
  "GSP29nysvbh_u:4183": "NyS_3,2.35: jñasyecchādveṣanimittatvādārambhanivṛttyoḥ //",
  "GSP29nysvbh_u:4184": "ayaṃ khalu jānīte tāvat-- 'idaṃ me sukhasādhanam",
  "GSP29nysvbh_u:4185": "idaṃ me duḥkhasādhanam' iti. jñātaṃ svasya",
  "GSP29nysvbh_u:4186": "sukhasādhanamāptumicchati duḥkhasādhanaṃ",
  "GSP29nysvbh_u:4187": "hātumicchati. prāptumicchāyuktasyāsya sukhasādhanāvāptaye",
  "GSP29nysvbh_u:4188": "samīhāviśeṣa ārambhaḥ",
  "GSP29nysvbh_u:4189": "jihāsāprayuktasya duḥkhasādhanaparivarjanaṃ",
  "GSP29nysvbh_u:4190": "nivṛttiḥ evaṃ jñānecchāprayatnadveṣasukhaduḥkhānāmekenābhisaṃbandhaḥ |",
  "GSP29nysvbh_u:4191": "ekakartṛtvaṃ jñānecchāpravṛttīnāṃ samānaśrayatvaṃ",
  "GSP29nysvbh_u:4192": "ca. tasmāt",
  "GSP29nysvbh_u:4193": "jñasyecchādveṣaprayatnasukhaduḥkhāni dharmā",
  "GSP29nysvbh_u:4194": "nācetanasyeti, ārambhanivṛttyośca pratyagātmani",
  "GSP29nysvbh_u:4195": "dṛṣṭatvāt paratrānumānaṃ veditavyamiti",
  "GSP29nysvbh_u:4196": "// 35 //",
  "GSP29nysvbh_u:4197": "_____________________________________________________________________",
  "GSP29nysvbh_u:4198": "********************** NySBh_3,2.36 **********************",
  "GSP29nysvbh_u:4199": "atra bhūtacaitanika",
  "GSP29nysvbh_u:4200": "āha---",
  "GSP29nysvbh_u:4201": "NyS_3,2.36: talliṅgatvādicchādveṣayoḥ pārthivādyeṣvapratiṣedhaḥ //",
  "GSP29nysvbh_u:4202": "ārambhanivṛttiliṅgāvicchādveṣāviti.",
  "GSP29nysvbh_u:4203": "yasyārambhanivṛttī tasyecchādveṣau tasya",
  "GSP29nysvbh_u:4204": "jñānamiti prāptam-- pārthivāpyataijasavāyavīnāṃ",
  "GSP29nysvbh_u:4205": "śarīrāṇāmārambhanivṛttidarśanādicchādveṣajñānairyoga",
  "GSP29nysvbh_u:4206": "iti caitanyam // 36 //",
  "GSP29nysvbh_u:4207": "_____________________________________________________________________",
  "GSP29nysvbh_u:4208": "********************** NySBh_3,2.37 **********************",
  "GSP29nysvbh_u:4209": "NyS_3,2.37: paraśvādiṣvārambhanivṛttidarśanāt //",
  "GSP29nysvbh_u:4210": "śarīracaitanyanivṛttiḥ|",
  "GSP29nysvbh_u:4211": "ārambhanivṛttidarśanādicchādveṣajñānairyoga",
  "GSP29nysvbh_u:4212": "iti prāptam paraśvādeḥ",
  "GSP29nysvbh_u:4213": "karaṇasyārambhanivṛttidarśanāccaitanyamiti/",
  "GSP29nysvbh_u:4214": "atha śarīrasyecchādibhiryogaḥ paraśvādestu",
  "GSP29nysvbh_u:4215": "karaṇasyārambhanivṛttī vyabhicarataḥ ?, na",
  "GSP29nysvbh_u:4216": "tarhyayaṃ hetuḥ-- 'pārthivāpyataijasavāyavīnāṃ",
  "GSP29nysvbh_u:4217": "śarīrāṇāmārambhanivṛttidarśanādicchādveṣajñānairyogaḥ'",
  "GSP29nysvbh_u:4218": "iti // 37 //",
  "GSP29nysvbh_u:4219": "ayaṃ tarhyanyo 'rthaḥ--",
  "GSP29nysvbh_u:4220": "“talliṅgatvādicchādveṣayoḥ pārthivādyeṣvapratiṣedhaḥ 36“",
  "GSP29nysvbh_u:4221": "pṛthivyādīnāṃ bhūtānāmārambhastāvat",
  "GSP29nysvbh_u:4222": "trasaviśarārusthāvaraśarīreṣu",
  "GSP29nysvbh_u:4223": "tadavayavavyūhaliṅgaḥ pravṛttiviśeṣaḥ.",
  "GSP29nysvbh_u:4224": "loṣṭādiṣu liṅgābhāvāt. pravṛttiviśeṣābhāvo",
  "GSP29nysvbh_u:4225": "nivṛttiḥ. ārambhanivṛttiliṅgāvicchādveṣāviti",
  "GSP29nysvbh_u:4226": "pārthivādyeṣvaṇuṣu taddarśanādicchādveṣayostadyogād",
  "GSP29nysvbh_u:4227": "jñānayoga iti siddhaṃ bhūtacaitanyamiti,",
  "GSP29nysvbh_u:4228": "_____________________________________________________________________",
  "GSP29nysvbh_u:4229": "********************** NySBh_3,2.38 **********************",
  "GSP29nysvbh_u:4230": "NyS_3,2.38: kumbhādiṣvanupalabdherahetuḥ //",
  "GSP29nysvbh_u:4231": "kumbhādimṛdavayavānāṃ vyūhaliṅgaḥ pravṛttiviśeṣa",
  "GSP29nysvbh_u:4232": "ārambhaḥ sikatādiṣu pravṛttiviśeṣābhāvo",
  "GSP29nysvbh_u:4233": "nivṛttiḥ. na ca mṛtsikatānāmārambhanivṛttidarśanādicchādveṣaprayatnajñānairyogaḥ,",
  "GSP29nysvbh_u:4234": "tasmāt",
  "GSP29nysvbh_u:4235": "“talliṅgatvādicchādveṣayo 36“",
  "GSP29nysvbh_u:4236": "ityaheturiti // 38 //",
  "GSP29nysvbh_u:4237": "_____________________________________________________________________",
  "GSP29nysvbh_u:4238": "********************** NySBh_3,2.39 **********************",
  "GSP29nysvbh_u:4239": "NyS_3,2.39: niyamāniyamau tu tadviśeṣakau //",
  "GSP29nysvbh_u:4240": "tayoḥ |",
  "GSP29nysvbh_u:4241": "icchādveṣayorniyamāniyamau viśeṣakau |",
  "GSP29nysvbh_u:4242": "bhedakau, jñasyecchādveṣanimitte pravṛttinivṛttī",
  "GSP29nysvbh_u:4243": "na svāśraye, kiṃ tarhi ?. prayojyāśraye. tatra",
  "GSP29nysvbh_u:4244": "prayujyamāneṣu bhūteṣu pravṛttinivṛttī",
  "GSP29nysvbh_u:4245": "staḥ na sarveṣvity aniyamopapattiḥ|",
  "GSP29nysvbh_u:4246": "yasya",
  "GSP29nysvbh_u:4247": "tu jñatvād bhūtānāmicchādveṣanimitte",
  "GSP29nysvbh_u:4248": "ārambhanivṛttī svāśraye tasya niyamaḥna",
  "GSP29nysvbh_u:4249": "syāt |",
  "GSP29nysvbh_u:4250": "yathā bhūtānāṃ guṇāntaranimittā pravṛttiḥ",
  "GSP29nysvbh_u:4251": "guṇapratibandhācca nivṛttirbhūtamātre bhavati",
  "GSP29nysvbh_u:4252": "niyamena eva bhūtamātre jñānecchādveṣanimitte pravṛttinivṛttī svāśraye",
  "GSP29nysvbh_u:4253": "syātāṃ na tu bhavataḥ tasmāt prayojakāśritā jñānecchādveṣiprayatnāḥ prayojyāśraye tu pravṛttinivṛttī",
  "GSP29nysvbh_u:4254": "itisiddham|",
  "GSP29nysvbh_u:4255": "ekaśarīre jñātṛbahutvaṃ niranumānam|",
  "GSP29nysvbh_u:4256": "bhūtacaitanikasya ekaśarīre bahūni bhūtāni",
  "GSP29nysvbh_u:4257": "jñānecchādveṣaprayatnaguṇānīti jñātṛbahutvaṃ",
  "GSP29nysvbh_u:4258": "prāptam, omiti bruvataḥ pramāṇaṃ nāsti, yathā",
  "GSP29nysvbh_u:4259": "nānāśarīreṣu nānājñātāro pratyayavyavasthānād",
  "GSP29nysvbh_u:4260": "evamekaśarīrepi pratyayavyavasthānumānaṃ syāt jñātṛbahutvasyeti //",
  "GSP29nysvbh_u:4261": "dṛṣṭaścānyaguṇanimittaḥ pravṛttiviśeṣo bhūtānāṃ sonumānamanyatrāpi //",
  "GSP29nysvbh_u:4262": "dṛṣṭaḥ karaṇalakṣaṇeṣu bhūteṣu paraśvādiṣu upādānalakṣaṇeṣu ca mṛtprabhṛtiṣu anyaguṇanimittaḥ pravṛttiviśeṣaḥ sonumānamanyatrāpi |",
  "GSP29nysvbh_u:4263": "sa trasasthāvaraśarīreṣu",
  "GSP29nysvbh_u:4264": "tadavayavavyūhaliṅgaḥ pravṛttiviśeṣo bhūtānām anyaguṇanimitta iti,",
  "GSP29nysvbh_u:4265": "sa ca guṇaḥ prayatnasamānāśrayaḥ saṃskāro dharmādharmasamākhyātaḥ sarvārthaḥ",
  "GSP29nysvbh_u:4266": "puruṣārthārādhanāya prayojako bhūtānāṃ prayatnavaditi/",
  "GSP29nysvbh_u:4267": "ātmāstitvahetubhirātmanityatvahetumiśca",
  "GSP29nysvbh_u:4268": "bhūtacaitanyapratiṣedhaḥ kṛto veditavyaḥ/",
  "GSP29nysvbh_u:4269": "“nendriyārthayostadvināśepi jñānāvasthānāt 18“",
  "GSP29nysvbh_u:4270": "iti ca samānaḥ pratiṣedha iti|",
  "GSP29nysvbh_u:4271": "kriyāmātraṃ",
  "GSP29nysvbh_u:4272": "kriyoparamamātraṃ cārambhanivṛttī ityabhipretyoktam--",
  "GSP29nysvbh_u:4273": "“talliṅgatvādicchādveṣayoḥ pārthivādyeṣvapratiṣedhaḥ 36”",
  "GSP29nysvbh_u:4274": "(iti). anyathā tvime ārambhanivṛttī ākhyāte.",
  "GSP29nysvbh_u:4275": "na ca tathāvidhe pṛthivyādiṣu dṛśyete",
  "GSP29nysvbh_u:4276": "tasmādayuktam--",
  "GSP29nysvbh_u:4277": "“talliṅgatvādicchādveṣayoḥ",
  "GSP29nysvbh_u:4278": "pārthivādyeṣvapratiṣedhaḥ 36“",
  "GSP29nysvbh_u:4279": "iti // 39 //",
  "GSP29nysvbh_u:4280": "_____________________________________________________________________",
  "GSP29nysvbh_u:4281": "********************** NySBh_3,2.40 **********************",
  "GSP29nysvbh_u:4282": "bhūtendriyamanasāṃ samānaḥ pratiṣedho manastūdāharaṇamātram---",
  "GSP29nysvbh_u:4283": "NyS_3,2.40: yathoktahetutvāt pāratantryādakṛtābhyāgamācca na manasaḥ //",
  "GSP29nysvbh_u:4284": "“icchādveṣaprayatnasukhaduḥkhajñānānyātmano liṅgam 1-1-10“",
  "GSP29nysvbh_u:4285": "ityataḥ prabhṛti yathoktaṃ saṃgṛhyate tena bhūtendriyamanasāṃ",
  "GSP29nysvbh_u:4286": "caitanyapratiṣedhaḥ, pāratantryāt",
  "GSP29nysvbh_u:4287": "uparatantrāṇi",
  "GSP29nysvbh_u:4288": "bhūtendriyamanāṃsidhāraṇapreraṇavyūhanakriyāsu",
  "GSP29nysvbh_u:4289": "prayatnavaśāt pravartante. caitanye punaḥ svatantrāṇi",
  "GSP29nysvbh_u:4290": "syuriti, akṛtābhyāgamācca = “pravṛttiḥ",
  "GSP29nysvbh_u:4291": "uvāgbuddhiśarīrārambha iti 1-1-17“",
  "GSP29nysvbh_u:4292": "caitanye bhūtendriyamanasāṃ parakṛtaṃ karma",
  "GSP29nysvbh_u:4293": "puruṣeṇopabhujte iti syāt, acaitanye",
  "GSP29nysvbh_u:4294": "tu tatsādhanasya svakṛtakarmaphalopabhogaḥ",
  "GSP29nysvbh_u:4295": "puruṣasyetyupapadyate iti // 40 //",
  "GSP29nysvbh_u:4296": "_____________________________________________________________________",
  "GSP29nysvbh_u:4297": "********************** NySBh_3,2.41 **********************",
  "GSP29nysvbh_u:4298": "athāyaṃ siddhopasaṃgrahaḥ---",
  "GSP29nysvbh_u:4299": "NyS_3,2.41: pariśeṣād yathoktahetūpapatteśca //",
  "GSP29nysvbh_u:4300": "'ātmaguṇo jñānam' itiprakṛtam, pariśeṣo nāma prasaktapratiṣedhe",
  "GSP29nysvbh_u:4301": "anyatrāprasaṅgācchiṣyamāṇe saṃpratyayaḥ |",
  "GSP29nysvbh_u:4302": "bhūtendriyamanasāṃ pratiṣedhe dravyāntaraṃ",
  "GSP29nysvbh_u:4303": "na prasajyate śiṣyate cātmā tasya guṇo",
  "GSP29nysvbh_u:4304": "jñānamiti jñāyate, yathoktahetūpapatteśceti--",
  "GSP29nysvbh_u:4305": "“darśanasparśanābhyāmekārthagrahaṇāt 3-1-1“",
  "GSP29nysvbh_u:4306": "ityevamādīnāmātmapratipattihetūnāmapratiṣedhāditi/",
  "GSP29nysvbh_u:4307": "pariśeṣajñāpanārthaṃ prakṛtasthāpanādijñānārthaṃ",
  "GSP29nysvbh_u:4308": "ca yathoktahetūpapattivacanamiti|",
  "GSP29nysvbh_u:4309": "atha vā",
  "GSP29nysvbh_u:4310": "“upapatteśca“",
  "GSP29nysvbh_u:4311": "iti hetvantaramevedam-- nityaḥ khalvayamātmā",
  "GSP29nysvbh_u:4312": "yasmādekasmin śarīre dharmaṃ caritvā",
  "GSP29nysvbh_u:4313": "kāyabhedāt svarge deveṣūpapadyate. adharmaṃ",
  "GSP29nysvbh_u:4314": "caritvā dehabhedād narakeṣūpapadyate iti,",
  "GSP29nysvbh_u:4315": "upapattiḥ |",
  "GSP29nysvbh_u:4316": "śarīrāntaraprāptilakṣaṇā. sā sati sattve",
  "GSP29nysvbh_u:4317": "nitye cāśrayavatī|",
  "GSP29nysvbh_u:4318": "buddhiprabandhamātre",
  "GSP29nysvbh_u:4319": "tu nirātmake nirāśrayā nopapadyate iti/",
  "GSP29nysvbh_u:4320": "ekasattvādhiṣṭhānaścānekaśarīrayogaḥ saṃsāra",
  "GSP29nysvbh_u:4321": "upapadyate. śarīraprabandhodaścāpavargo muktirityupapadyate,",
  "GSP29nysvbh_u:4322": "buddhisaṃtatimātre tvekasattvānupapatterna",
  "GSP29nysvbh_u:4323": "kaścid dīrghamadhvānaṃ saṃdhāvati. na kaścit",
  "GSP29nysvbh_u:4324": "śarīraprabandhādvimucyata iti saṃsārāpavargānupapattiriti/",
  "GSP29nysvbh_u:4325": "buddhisaṃtatimātre ca sattvabhedāt sarvamidaṃ",
  "GSP29nysvbh_u:4326": "prāṇivyavahārajātam apratisaṃhitam avyāvṛttam apariniṣṭhitaṃ",
  "GSP29nysvbh_u:4327": "ca syāt tataḥ smaraṇābhāvāt--",
  "GSP29nysvbh_u:4328": "nānyadṛṣṭamanyaḥ smaratīti, smaraṇaṃ ca khalu",
  "GSP29nysvbh_u:4329": "pūrvajñātasya samānena jñātrā grahaṇam--",
  "GSP29nysvbh_u:4330": "'ajñāsiṣamamumarthaṃ jñeyam' iti. soyameko",
  "GSP29nysvbh_u:4331": "jñātā pūrvajñātamarthaṃ gṛhṇāti taccāsya",
  "GSP29nysvbh_u:4332": "grahaṇaṃ smaraṇamiti. tad buddhiprabandhamātre",
  "GSP29nysvbh_u:4333": "nirātmake nopapadyate // 41 //",
  "GSP29nysvbh_u:4334": "_____________________________________________________________________",
  "GSP29nysvbh_u:4335": "********************** NySBh_3,2.42 **********************",
  "GSP29nysvbh_u:4336": "NyS_3,2.42: smaraṇaṃ tvātmano jñasvābhāvyāt //",
  "GSP29nysvbh_u:4337": "upapadyate iti, ātmana eva smaraṇaṃ na buddhisaṃtatimātrasyeti,",
  "GSP29nysvbh_u:4338": "tuśabdo 'vadhāraṇe|",
  "GSP29nysvbh_u:4339": "katham ?",
  "GSP29nysvbh_u:4340": "jñasvābhāvyāt = jña ityasya svabhāvaḥ",
  "GSP29nysvbh_u:4341": "usvo dharmaḥ-- ayaṃ khalu 'jñāsyati",
  "GSP29nysvbh_u:4342": "jānāti ajñāsīt' iti trikālaviṣayeṇānekena",
  "GSP29nysvbh_u:4343": "jñānena saṃbadhyate. taccāsya trikālaviṣayaṃ",
  "GSP29nysvbh_u:4344": "jñānaṃ pratyātmavedanīyam-- 'jñāsyāmi",
  "GSP29nysvbh_u:4345": "jānāmi ajñāsiṣam' iti vartate. tad yasyāyaṃ",
  "GSP29nysvbh_u:4346": "svo dharmastasya smaraṇaṃ na buddhiprabandhamātrasya",
  "GSP29nysvbh_u:4347": "nirātmakasyeti // 42 //",
  "GSP29nysvbh_u:4348": "_____________________________________________________________________",
  "GSP29nysvbh_u:4349": "********************** NySBh_3,2.43 **********************",
  "GSP29nysvbh_u:4350": "smṛtihetūnām ayaugapadyād yugapadasmaraṇamityuktam,",
  "GSP29nysvbh_u:4351": "atha kebhyaḥ smṛtirutpadyate iti ?, smṛtiḥ khalu---",
  "GSP29nysvbh_u:4352": "NyS_3,",
  "GSP29nysvbh_u:4353": "2.43:",
  "GSP29nysvbh_u:4354_0": "praṇidhānanibandhābhyāsaliṅgalakṣaṇasādṛśyaparigrahāśrayāśritasambandhānantaryaviyogaikakāryavirodhātiśayaprāptivyavadhānasukhaduḥkhecchādveṣabhayorthitvakriyārāgadharmādharmanimittebhyaḥ //",
  "GSP29nysvbh_u:4355": "susmūrṣayā manaso dhāraṇaṃ praṇidhānam--",
  "GSP29nysvbh_u:4356": "susmūrṣitaliṅgacintanaṃ",
  "GSP29nysvbh_u:4357": "cārthasmṛtikāraṇam 1, nibandhaḥ khalvekagranthopayamorthānām--",
  "GSP29nysvbh_u:4358": "ekagranthopayatāḥ khalvarthā",
  "GSP29nysvbh_u:4359": "anyonyasmṛtihetavaḥ ānupūrvyeṇetarathā",
  "GSP29nysvbh_u:4360": "vā bhavantīti, dhāraṇāśāstrakṛto vā",
  "GSP29nysvbh_u:4361": "prajñāteṣu vastuṣu smartavyānāmupanikṣepo nibandha iti 2,",
  "GSP29nysvbh_u:4362": "abhyāsastu samāne viṣaye jñānānāmabhyāvṛttiḥ abhyāsajanitaḥ saṃskāra ātmaguṇo 'bhyāsaśabdenocyate sa ca smṛtihetuḥ samāna iti 3,",
  "GSP29nysvbh_u:4363": "liṅgaṃ punaḥ saṃyogi samavāyi ekārthasamavāyi",
  "GSP29nysvbh_u:4364": "virodhi ceti, saṃyogi yathā",
  "GSP29nysvbh_u:4365": "dhūmo 'gneḥ gorviṣaṇaṃ pāṇiḥ pādasya rūpaṃ",
  "GSP29nysvbh_u:4366": "sparśasya abhūtaṃ bhūtasyeti 4, lakṣaṇaṃ paśvavayavasthaṃ",
  "GSP29nysvbh_u:4367": "gotrasya smṛtihetuḥ-- vidānāmidaṃ",
  "GSP29nysvbh_u:4368": "gargāṇāmidamiti 5, sādṛśyaṃ citragataṃ pratirūpakaṃ",
  "GSP29nysvbh_u:4369": "devadattasyetyevamādi 6, parigrahāt-- svena",
  "GSP29nysvbh_u:4370": "vā svāmī svāminā vā svaṃ smaryate 7, āśrayāt--",
  "GSP29nysvbh_u:4371": "grāmaṇyā tadadhīnaṃ smarati 8, āśritāt--",
  "GSP29nysvbh_u:4372": "tadadhīnena grāmaṇyamiti 9, saṃbandhāt-- antevāsinā",
  "GSP29nysvbh_u:4373": "yuktaṃ guruṃ smarati ṛtvijā yājyamiti",
  "GSP29nysvbh_u:4374": "10, ānantaryāt-- itikagṇīyeṣvartheṣu 11,",
  "GSP29nysvbh_u:4375": "viyogāt-- yena viprayujyate",
  "GSP29nysvbh_u:4376": "tadviyogapratisaṃvedī bhṛśaṃ smarati 12,",
  "GSP29nysvbh_u:4377": "ekakāryāt-- kartrantaradarśanāt kartrantare",
  "GSP29nysvbh_u:4378": "smṛtiḥ 13, virodhāt--",
  "GSP29nysvbh_u:4379": "vijigīṣamāṇayoranyataradarśanādanyataraḥ",
  "GSP29nysvbh_u:4380": "smaryate 14, atiśayāt-- yenātiśaya utpāditaḥ",
  "GSP29nysvbh_u:4381": "15, prāpteḥ-- yato yena kiñcit prāptamāptavyaṃ",
  "GSP29nysvbh_u:4382": "vā bhavati tamabhīkṣṇaṃ smarati 16, vyavadhānāt--",
  "GSP29nysvbh_u:4383": "kośādibhirasibhṛtīni smaryante 17, sukhaduḥkhābhyāṃ",
  "GSP29nysvbh_u:4384": "taddhetuḥ smaryate 19, icchādveṣābhyāṃ yamicchati",
  "GSP29nysvbh_u:4385": "yaṃ ca dveṣṭi taṃ smarati 21, bhayāt-- yato",
  "GSP29nysvbh_u:4386": "bibheti 22, arthitvāt-- yenārthī bhojanen ācchādanena",
  "GSP29nysvbh_u:4387": "vā 23, kriyayā-- rathena rathakāraṃ smarati 24,",
  "GSP29nysvbh_u:4388": "rāgāt-- yasyāṃ striyāṃ rakto bhavati",
  "GSP29nysvbh_u:4389": "tāmabhīkṣṇaṃ smarati 25, dharmāt",
  "GSP29nysvbh_u:4390": "jātyantarasmaraṇam iha",
  "GSP29nysvbh_u:4391": "cādhītaśrutāvadhāraṇamiti26, adharmāt prāganubhūtaduḥkhasādhanaṃ",
  "GSP29nysvbh_u:4392": "smarati 27, na caiteṣu nimitteṣu yugapatsaṃvedanāni",
  "GSP29nysvbh_u:4393": "bhavantīti yugapadasmaraṇamiti|",
  "GSP29nysvbh_u:4394": "nidarśanaṃ",
  "GSP29nysvbh_u:4395": "cedaṃ smṛtihetūnāṃ na parisaṃkhyānamiti",
  "GSP29nysvbh_u:4396": "// 43 //",
  "GSP29nysvbh_u:4397": "_____________________________________________________________________",
  "GSP29nysvbh_u:4398": "********************** NySBh_3,2.44 **********************",
  "GSP29nysvbh_u:4399": "anityāyāṃ ca buddhau utpannāpavargitvāt kālāntarāvasthānāccānityānāṃ saṃśayaḥ--",
  "GSP29nysvbh_u:4400": "kimutpannāpavargiṇī buddhiḥ śabdavat ?",
  "GSP29nysvbh_u:4401": "aho svit kālāntarāvasthāyinī kumbhavan ? iti,",
  "GSP29nysvbh_u:4402": "utpavyāpavargiṇīti pakṣaḥ parigṛhyate,",
  "GSP29nysvbh_u:4403": "kasmāt ?",
  "GSP29nysvbh_u:4404": "NyS_3,2.44: karmānavasthāyigrahaṇāt //",
  "GSP29nysvbh_u:4405": "karmaṇo 'navasthāyino grahaṇāditi--",
  "GSP29nysvbh_u:4406": "kṣiptasyeṣorāpatanāt kriyāsaṃtāno",
  "GSP29nysvbh_u:4407": "gṛhyate, gatyarthaniyamācca buddhīnāṃ",
  "GSP29nysvbh_u:4408": "kriyāsaṃtānavad buddhisaṃtānopapattiriti,",
  "GSP29nysvbh_u:4409": "avasthitagrahaṇe ca vyavadhīyamānasya pratyakṣanivṛtteḥ |",
  "GSP29nysvbh_u:4410": "avasthite ca kumbhe gṛhyamāṇe saṃtānenaiva",
  "GSP29nysvbh_u:4411": "buddhirvartate prāg vyavadhānāt. tena",
  "GSP29nysvbh_u:4412": "vyavahite pratyakṣaṃ jñānaṃ nivartate, kālāntarāvasthāne",
  "GSP29nysvbh_u:4413": "tu buddherdṛśyavyavadhānepi",
  "GSP29nysvbh_u:4414": "pratyakṣamavatiṣṭheteti|",
  "GSP29nysvbh_u:4415": "smṛtiścāliṅgaṃ buddhyavasthāne-- saṃskārasya buddhijasya smṛtihetutvāt|",
  "GSP29nysvbh_u:4416": "yaśca manyeta--",
  "GSP29nysvbh_u:4417": "avatiṣṭhate buddhiḥ-- dṛṣṭā hi",
  "GSP29nysvbh_u:4418": "buddhiviṣaye smṛtiḥ sā ca buddhāvanityāyāṃ",
  "GSP29nysvbh_u:4419": "kāraṇābhāvānna syāditi, tadidamaliṅgam,",
  "GSP29nysvbh_u:4420": "kasmāt ?. buddhijo hi saṃskāro",
  "GSP29nysvbh_u:4421": "guṇāntaraṃ smṛtiheturna buddhiriti //",
  "GSP29nysvbh_u:4422": "hetvabhāvādayuktamiticet ? buddhyavasthānāt",
  "GSP29nysvbh_u:4423": "pratyakṣatve smṛtyabhāvaḥ //",
  "GSP29nysvbh_u:4424": "yāvadavatiṣṭhate",
  "GSP29nysvbh_u:4425": "buddhistāvadasau boddhavyārthaḥ pratyakṣaḥ pratyakṣe",
  "GSP29nysvbh_u:4426": "ca smṛtiranupapanneti // 44 //",
  "GSP29nysvbh_u:4427": "_____________________________________________________________________",
  "GSP29nysvbh_u:4428": "********************** NySBh_3,2.45 **********************",
  "GSP29nysvbh_u:4429": "NyS_3,2.45: avyaktagrahaṇamanavasthāyitvād vidyutsaṃpāte rūpāvyaktagrahaṇavat //",
  "GSP29nysvbh_u:4430": "yadyutpannāvargiṇīṃ buddhiḥ ?",
  "GSP29nysvbh_u:4431": "prāptam avyaktaṃ boddhavyasya grahaṇaṃ",
  "GSP29nysvbh_u:4432": "yathā vidyutsaṃpāte vaidyutasya prakāśasyānavasthānādavyaktaṃ",
  "GSP29nysvbh_u:4433": "rūpagrahaṇamiti. vyaktaṃ tu dravyaṇāṃ grahaṇaṃ",
  "GSP29nysvbh_u:4434": "tasmādayuktametaditi // 45 //",
  "GSP29nysvbh_u:4435": "_____________________________________________________________________",
  "GSP29nysvbh_u:4436": "********************** NySBh_3,2.46 **********************",
  "GSP29nysvbh_u:4437": "NyS_3,2.46: hetūpādānāt pratiṣeddhavyābhyanujñā //",
  "GSP29nysvbh_u:4438": "'utpannāpavargiṇī buddhiḥ' iti pratiṣeddhavyam.",
  "GSP29nysvbh_u:4439": "tadevābhyanujñāyate--",
  "GSP29nysvbh_u:4440": "“vidyutsaṃpāte rūpāvyaktagrahaṇavat“",
  "GSP29nysvbh_u:4441": "iti // 46 //",
  "GSP29nysvbh_u:4442": "yatrāvyaktagrahaṇaṃ",
  "GSP29nysvbh_u:4443": "tatrotpannāpavargiṇī buddhiriti---",
  "GSP29nysvbh_u:4444": "grahaṇahetuvikalpād grahaṇavikalpo na buddhivikalpāt",
  "GSP29nysvbh_u:4445": "// yadidaṃ kvacidavyaktaṃ kvacid vyaktaṃ",
  "GSP29nysvbh_u:4446": "grahaṇam ayaṃ vikalpo grahaṇahetuvikalpāt",
  "GSP29nysvbh_u:4447": "uyatrānavasthito",
  "GSP29nysvbh_u:4448": "grahaṇahetustatrāvyaktaṃ grahaṇam yatrāvasthitastatra",
  "GSP29nysvbh_u:4449": "vyaktaṃ na tu buddher avasthānānavasthānābhyāmiti/",
  "GSP29nysvbh_u:4450": "kasmāt ?. arthagrahaṇaṃ hi buddhiḥ |",
  "GSP29nysvbh_u:4451": "yat tadarthagrahaṇam avyaktaṃ vyaktaṃ vā buddhiḥ",
  "GSP29nysvbh_u:4452": "seti, viśeṣāgrahaṇe ca",
  "GSP29nysvbh_u:4453": "sāmānyagrahaṇam avyaktagrahaṇaṃ tatra",
  "GSP29nysvbh_u:4454": "viṣayāntare buddhyantarānutpattirnimittābhāvāt.",
  "GSP29nysvbh_u:4455": "yatra sāmānyadharmayuktaśca dharmī gṛhyate viśeṣadharmayuktaśca",
  "GSP29nysvbh_u:4456": "tad vyaktaṃ grahaṇaṃ. tatra tu viśeṣe 'gṛhyamāṇe",
  "GSP29nysvbh_u:4457": "sāmānyagrahaṇamātraṃ tadavyaktaṃ grahaṇam,",
  "GSP29nysvbh_u:4458": "sāmānyadharmayogācca viśiṣṭadharmayogo",
  "GSP29nysvbh_u:4459": "viṣayāntaram, tatra yad grahaṇaṃ na bhavati",
  "GSP29nysvbh_u:4460": "tad grahaṇanimittābhāvād na nu buddheranavasthānāditi/",
  "GSP29nysvbh_u:4461": "yathāviṣayaṃ ca grahaṇa vyaktameva-- pratyarthaniyatatvācca",
  "GSP29nysvbh_u:4462": "buddhīnām |",
  "GSP29nysvbh_u:4463": "sāmānyaviṣayaṃ ca grahaṇaṃ svaviṣayaṃ prati",
  "GSP29nysvbh_u:4464": "vyaktaṃ viśeṣaviṣayaṃ ca grahaṇaṃ",
  "GSP29nysvbh_u:4465": "svaviṣayaṃ prati vyaktam-- pratyarthaniyatā",
  "GSP29nysvbh_u:4466": "hi buddhayaḥ, tadidamavyaktagrahaṇaṃ deśitaṃ",
  "GSP29nysvbh_u:4467": "kva viṣaye buddhyanavasthānakāritaṃ syāditi",
  "GSP29nysvbh_u:4468": "// dharmiṇastu dharmabhede buddhinānātvasya bhāvābhāvābhyāṃ",
  "GSP29nysvbh_u:4469": "tadupapattiḥ dharmiṇaḥ khalvarthasya samānāśca",
  "GSP29nysvbh_u:4470": "dharmā viśiṣṭāśca teṣu pratyarthaniyatāḥ = nānā buddhayastā ubhayyo yadi dharmiṇi",
  "GSP29nysvbh_u:4471": "vartante tadā vyaktaṃ grahaṇaṃ",
  "GSP29nysvbh_u:4472": "dharmiṇamabhipretya. yadā tu",
  "GSP29nysvbh_u:4473": "sāmānyagrahaṇamātraṃ tadāvyaktaṃ",
  "GSP29nysvbh_u:4474": "grahaṇamiti. evaṃ dharmiṇamabhipretya",
  "GSP29nysvbh_u:4475": "vyaktāvyaktayorgrahaṇayorupapattiriti, na",
  "GSP29nysvbh_u:4476": "cedamavyaktaṃ grahaṇaṃ buddherboddhavyasya vānavasthāyitvādupapadyate",
  "GSP29nysvbh_u:4477": "iti // 46 //",
  "GSP29nysvbh_u:4478": "_____________________________________________________________________",
  "GSP29nysvbh_u:4479": "********************** NySBh_3,2.47 **********************",
  "GSP29nysvbh_u:4480": "idaṃ hi",
  "GSP29nysvbh_u:4481": "NyS_3,2.47: na pradīpārciḥsaṃtatyabhivyaktagrahaṇavat tadgrahaṇam //",
  "GSP29nysvbh_u:4482": "anavasthāyitvepi buddheḥ",
  "GSP29nysvbh_u:4483": "teṣāṃ dravyāṇāṃ grahaṇaṃ vyaktaṃ pratipattavyam/",
  "GSP29nysvbh_u:4484": "katham ?.",
  "GSP29nysvbh_u:4485": "pradīpārciḥsaṃtatyabhivyaktagrahaṇavat",
  "GSP29nysvbh_u:4486": "upradīpārciṣāṃ saṃtatyā vartamānānāṃ",
  "GSP29nysvbh_u:4487": "grahaṇānavasthānaṃ grāhyānavasthānaṃ ca, pratyarthaniyatatvādvā",
  "GSP29nysvbh_u:4488": "buddhīnāṃ yāvanti pradīpārcīṣi tāvatyo",
  "GSP29nysvbh_u:4489": "buddhaya iti. dṛśyate cātra vyaktaṃ",
  "GSP29nysvbh_u:4490": "pradīpārciṣāṃ grahaṇamiti // 47 //",
  "GSP29nysvbh_u:4491": "_____________________________________________________________________",
  "GSP29nysvbh_u:4492": "********************** NySBh_3,2.48 **********************",
  "GSP29nysvbh_u:4493": "cetanā śarīraguṇaḥ-- sati śarīre",
  "GSP29nysvbh_u:4494": "bhāvādasati cābhāvāditi|",
  "GSP29nysvbh_u:4495": "NyS_3,2.48: dravye svaguṇaparaguṇopalabdheḥ saṃśayaḥ //",
  "GSP29nysvbh_u:4496": "sāṃśayikaḥ sati bhāvaḥ-- svaguṇo 'psu",
  "GSP29nysvbh_u:4497": "dravatvamupalabhyate paraguṇaścoṣṇatā.",
  "GSP29nysvbh_u:4498": "tenāyaṃ saṃśayaḥ-- kiṃ śarīraguṇaścetanā",
  "GSP29nysvbh_u:4499": "śarīre gṛhyate ? atha dravyāntaraguṇaḥ ? iti //",
  "GSP29nysvbh_u:4500": "48 //",
  "GSP29nysvbh_u:4501": "_____________________________________________________________________",
  "GSP29nysvbh_u:4502": "********************** NySBh_3,2.49 **********************",
  "GSP29nysvbh_u:4503": "na śarīraguṇaścetanā,",
  "GSP29nysvbh_u:4504": "kasmāt ?,",
  "GSP29nysvbh_u:4505": "NyS_3,2.49: yāvaccharīrabhāvitvādrūpādīnām //",
  "GSP29nysvbh_u:4506": "na rūpādihīnaṃ śarīraṃ gṛhyate cetanāhīnaṃ tu gṛhyate yathoṣṇatāhīnā āpaḥ",
  "GSP29nysvbh_u:4507": "tasmānna śarīraguṇaścetaneti //",
  "GSP29nysvbh_u:4508": "saṃskāravaditicet ? na-- kāraṇānucchedāt //",
  "GSP29nysvbh_u:4509": "yathāvidhe dravye",
  "GSP29nysvbh_u:4510": "saṃkārastathāvidhe evoparamaḥ ?. na-- tatra",
  "GSP29nysvbh_u:4511": "kāraṇocchedādatyantaṃ saṃskārānupattirbhavati,",
  "GSP29nysvbh_u:4512": "yathāvidhe śarīre cetanā gṛhyate",
  "GSP29nysvbh_u:4513": "tathāvidhe evātyantoparamaścetanāyā",
  "GSP29nysvbh_u:4514": "gṛhyate. tasmāt 'saṃskāra vat' ityasamaḥ",
  "GSP29nysvbh_u:4515": "samādhiḥ //",
  "GSP29nysvbh_u:4516": "athāpi śarīrasthaṃ",
  "GSP29nysvbh_u:4517": "cetanotpattikāraṇaṃ syāt dravyāntarasthaṃ",
  "GSP29nysvbh_u:4518": "vā ubhayasthaṃ vā, tanna--",
  "GSP29nysvbh_u:4519": "niyamahetvabhāvāt",
  "GSP29nysvbh_u:4520": "uśarīrasthena kadācit cetanotpadyate",
  "GSP29nysvbh_u:4521": "kadācinneti niyame heturnāstīti.",
  "GSP29nysvbh_u:4522": "dravyāntarasthena ca śarīre eva",
  "GSP29nysvbh_u:4523": "cetanotpadyate na loṣṭādiṣvityatra",
  "GSP29nysvbh_u:4524": "niyamaheturnāstīti. ubhayasthasya",
  "GSP29nysvbh_u:4525": "nimittatve śarīrasamānajātīyadravye",
  "GSP29nysvbh_u:4526": "cetanā notpadyate śarīre eva cotpadyate itiniyame",
  "GSP29nysvbh_u:4527": "heturnāstīti // 49 //",
  "GSP29nysvbh_u:4528": "_____________________________________________________________________",
  "GSP29nysvbh_u:4529": "********************** NySBh_3,2.50 **********************",
  "GSP29nysvbh_u:4530": "yacca",
  "GSP29nysvbh_u:4531": "manyeta-- sati śyāmādiguṇe dravye śyāmādyuparamo",
  "GSP29nysvbh_u:4532": "dṛṣṭa evaṃ cetanoparamaḥ syāditi,",
  "GSP29nysvbh_u:4533": "NyS_3,2.50: na pākajaguṇāntarotpatteḥ //",
  "GSP29nysvbh_u:4534": "nātyantarūpoparamaḥ = dravyasya śyāme rūpe nivṛtte pākajaṃ",
  "GSP29nysvbh_u:4535": "guṇāntaram",
  "GSP29nysvbh_u:4536": "uraktaṃ rūpamutpadyate, śarīre tu",
  "GSP29nysvbh_u:4537": "cetanāmātroparamo 'tyantamiti // 50 //",
  "GSP29nysvbh_u:4538": "_____________________________________________________________________",
  "GSP29nysvbh_u:4539": "********************** NySBh_3,2.51 **********************",
  "GSP29nysvbh_u:4540": "athāpi---",
  "GSP29nysvbh_u:4541": "NyS_3,2.51: pratidvandvisiddheḥ pākajānāmapratiṣedhaḥ //",
  "GSP29nysvbh_u:4542": "yāvatsu dravyeṣu pūrvaguṇapratidvandvisiddhistāvatsu",
  "GSP29nysvbh_u:4543": "pākajotpattirdṛśyate-- pūrvaguṇaiḥ saha",
  "GSP29nysvbh_u:4544": "pākajānāmavasthānasyāgrahaṇāt. na ca śarīre",
  "GSP29nysvbh_u:4545": "cetanāpratidvandvi sahānavasthāyi",
  "GSP29nysvbh_u:4546": "guṇāntaraṃ gṛhyate yenānumīyeta tena",
  "GSP29nysvbh_u:4547": "cetanāyā virodhaḥ, tasmādapratiṣaddhā",
  "GSP29nysvbh_u:4548": "cetanā yāvaccharīraṃ varteta na tu vartate",
  "GSP29nysvbh_u:4549": "tasmānna śarīraguṇaścetanā iti // 51 //",
  "GSP29nysvbh_u:4550": "_____________________________________________________________________",
  "GSP29nysvbh_u:4551": "********************** NySBh_3,2.52 **********************",
  "GSP29nysvbh_u:4552": "itaśca na śarīraguṇaścetanā---",
  "GSP29nysvbh_u:4553": "NyS_3,2.52: śarīravyāpitvāt //",
  "GSP29nysvbh_u:4554": "śarīraṃ śarīrāvayavāśca sarve cetanotpattyā vyāptā iti na",
  "GSP29nysvbh_u:4555": "kvacidanutpattiścetanāyāḥ. śarīravat śarīrāvayavāścetanā",
  "GSP29nysvbh_u:4556": "iti prāptaṃ cetanabahutvam, tatra yathā pratiśarīraṃ",
  "GSP29nysvbh_u:4557": "cetanabahutve sukhaduḥkhajñānānāṃ vyavasthā",
  "GSP29nysvbh_u:4558": "liṅgam evamekaśarīrepi syāt. na",
  "GSP29nysvbh_u:4559": "tu bhavati. tasmānna śarīraguṇaścetaneti",
  "GSP29nysvbh_u:4560": "// 52 //",
  "GSP29nysvbh_u:4561": "_____________________________________________________________________",
  "GSP29nysvbh_u:4562": "********************** NySBh_3,2.53 **********************",
  "GSP29nysvbh_u:4563": "yaduktam-- na",
  "GSP29nysvbh_u:4564": "kvaciccharīrāvayave cetanāyā anutpattiriti.",
  "GSP29nysvbh_u:4565": "sā na",
  "GSP29nysvbh_u:4566": "NyS_3,2.53: na keśanakhādiṣvanupalabdheḥ //",
  "GSP29nysvbh_u:4567": "keśeṣu nakhādiṣu cānutpattiścetanāyā ityanupapannaṃ",
  "GSP29nysvbh_u:4568": "śarīravyāpitvamiti // 53 //",
  "GSP29nysvbh_u:4569": "_____________________________________________________________________",
  "GSP29nysvbh_u:4570": "********************** NySBh_3,2.54 **********************",
  "GSP29nysvbh_u:4571": "NyS_3,2.54: tvakparyantatvāccharīrasya keśanakhādiṣvaprasaṅgaḥ //",
  "GSP29nysvbh_u:4572": "indriyāśrayatvaṃ śarīralakṣaṇam |",
  "GSP29nysvbh_u:4573": "tvakparyantaṃ jīvamanaḥsukhaduḥkhasaṃvittyāyatanabhūtaṃ śarīraṃ",
  "GSP29nysvbh_u:4574": "tasmānna keśādiṣu cetanotpadyate, arthakāritastu",
  "GSP29nysvbh_u:4575": "śarīropanibandhaḥ keśādīnāmiti // 54 //",
  "GSP29nysvbh_u:4576": "_____________________________________________________________________",
  "GSP29nysvbh_u:4577": "********************** NySBh_3,2.55 **********************",
  "GSP29nysvbh_u:4578": "itaśca na śarīraguṇaścetanā---",
  "GSP29nysvbh_u:4579": "NyS_3,2.55: śarīraguṇavaidharmyāt //",
  "GSP29nysvbh_u:4580": "dvividhaḥ śarīraguṇaḥ--",
  "GSP29nysvbh_u:4581": "apratyakṣaṃ ca gurutvam indriyagrāhyaṃ ca rūpādi,",
  "GSP29nysvbh_u:4582": "vidhāntaraṃ tu cetanā |",
  "GSP29nysvbh_u:4583": "nāpratyakṣā-- saṃvedyatvāt. nendriyagrāhyā--",
  "GSP29nysvbh_u:4584": "manoviṣayatvāt. tasmād",
  "GSP29nysvbh_u:4585": "dravyāntaraguṇa iti // 55 //",
  "GSP29nysvbh_u:4586": "_____________________________________________________________________",
  "GSP29nysvbh_u:4587": "********************** NySBh_3,2.56 **********************",
  "GSP29nysvbh_u:4588": "NyS_3,2.56: na rūpādīnāmitaretaravaidharmyāt //",
  "GSP29nysvbh_u:4589": "yathetaretaravidharmāṇo rūpādayo na śarīraguṇatvaṃ",
  "GSP29nysvbh_u:4590": "jahati. evaṃ rūpādivaidharmyārt cetanā śarīraguṇatvaṃ",
  "GSP29nysvbh_u:4591": "na hāsyatīti // 56 //",
  "GSP29nysvbh_u:4592": "_____________________________________________________________________",
  "GSP29nysvbh_u:4593": "********************** NySBh_3,2.57 **********************",
  "GSP29nysvbh_u:4594": "NyS_3,2.57: ainrdiyakatvād rūpādīnāmapratiṣedhaḥ //",
  "GSP29nysvbh_u:4595": "apratyakṣatvācceti, yathetaretaravidharmāṇo",
  "GSP29nysvbh_u:4596": "rūpādayo na dvaividhyamativartante tathā rūpādivaidharmyāt",
  "GSP29nysvbh_u:4597": "cetanā na dvaividhyamativarteta yadi śarīraguṇaḥ",
  "GSP29nysvbh_u:4598": "syāditi. ativarttate tu tasmānna śarīraguṇa",
  "GSP29nysvbh_u:4599": "iti //",
  "GSP29nysvbh_u:4600": "bhūtendriyamanasāṃ jñānapratiṣedhāt siddhe satyārambho viśeṣajñāpanārthaḥ |",
  "GSP29nysvbh_u:4601": "bahudhā parīkṣyamāṇaṃ tattvaṃ suniścitataraṃ",
  "GSP29nysvbh_u:4602": "bhavatīti // 57 //",
  "GSP29nysvbh_u:4603": "_____________________________________________________________________",
  "GSP29nysvbh_u:4604": "********************** NySBh_3,2.58 **********************",
  "GSP29nysvbh_u:4605": "parīkṣitā buddhiḥ, manasa idānīṃ parīkṣākramaḥ tat kiṃ pratiśarīramekamanekamiti",
  "GSP29nysvbh_u:4606": "vicāre---",
  "GSP29nysvbh_u:4607": "NyS_3,2.58: jñānāyaugapadyādekaṃ manaḥ //",
  "GSP29nysvbh_u:4608": "asti khalu vai jñānāyaugapadyam--",
  "GSP29nysvbh_u:4609": "ekaikasyendriyasya yathāviṣayaṃ",
  "GSP29nysvbh_u:4610": "karaṇasyaikapratyayanirvṛttau sāmarthyāt",
  "GSP29nysvbh_u:4611": "na tadekatve manaso liṅgam. yattu khalvindriyāntarāṇāṃ",
  "GSP29nysvbh_u:4612": "viṣayāntareṣu jñānāyaugapadyamiti talliṅgam/",
  "GSP29nysvbh_u:4613": "kasmāt ?. saṃbhavati khalu vai bahuṣu manaḥsu",
  "GSP29nysvbh_u:4614": "indriyamanaḥsaṃyogayaugapadyamiti",
  "GSP29nysvbh_u:4615": "jñānayaugapadyaṃ syāt. na tu bhavati",
  "GSP29nysvbh_u:4616": "tasmād viṣaye pratyayaparyāyādekaṃ mano",
  "GSP29nysvbh_u:4617": "bhavatīti // 58 //",
  "GSP29nysvbh_u:4618": "_____________________________________________________________________",
  "GSP29nysvbh_u:4619": "********************** NySBh_3,2.59 **********************",
  "GSP29nysvbh_u:4620": "NyS_3,2.59: na yugapadanekakriyopalabdheḥ //",
  "GSP29nysvbh_u:4621": "ayaṃ khalvadhyāpako 'dhīte vrajati kamaṇḍaluṃ",
  "GSP29nysvbh_u:4622": "dhārayati panthānaṃ paśyati śṛṇotyāraṇyajān",
  "GSP29nysvbh_u:4623": "śabdān bibheti vyālaliṅgāni bubhutsate",
  "GSP29nysvbh_u:4624": "smarati ca gantavyaṃ sthānīyamiti",
  "GSP29nysvbh_u:4625": "kramasyāgrahaṇād yugapadetāḥ kriyā iti",
  "GSP29nysvbh_u:4626": "prāptaṃ manaso bahutvamiti // 59 //",
  "GSP29nysvbh_u:4627": "_____________________________________________________________________",
  "GSP29nysvbh_u:4628": "********************** NySBh_3,2.60 **********************",
  "GSP29nysvbh_u:4629": "NyS_3,2.60: alātacakradarśanavat tadupalabdhirāśusaṃcārāt //",
  "GSP29nysvbh_u:4630": "āśusaṃcārādalātacakrasya bhramato",
  "GSP29nysvbh_u:4631": "vidyamānaḥ kramo na gṛhyate.",
  "GSP29nysvbh_u:4632": "kramasyāgrahaṇād avicchedabuddhyā",
  "GSP29nysvbh_u:4633": "cakravad buddhirbhavati, tathā buddhīnāṃ",
  "GSP29nysvbh_u:4634": "kriyāṇāṃ cāśuvṛttitvād vidyamānaḥ",
  "GSP29nysvbh_u:4635": "kramo na gṛhyate. kramasyāgrahaṇād yugapat",
  "GSP29nysvbh_u:4636": "kriyā bhavanatīti abhimāno bhavati|",
  "GSP29nysvbh_u:4637": "kiṃ punaḥ",
  "GSP29nysvbh_u:4638": "kramasyāgrahaṇād yugapat kriyābhimānaḥ ?",
  "GSP29nysvbh_u:4639": "atha yugapadbhāvādeva yugapadanekakriyopalabdhiriti ?",
  "GSP29nysvbh_u:4640": ", nātra viśeṣapratipatteḥ kāraṇamucyate|",
  "GSP29nysvbh_u:4641": "uktam--",
  "GSP29nysvbh_u:4642": "indriyāntarāṇāṃ viṣayāntareṣu paryāyeṇa",
  "GSP29nysvbh_u:4643": "buddhayo bhavantīti, taccāpratyākhyeyam-- ātmapratyakṣatvāt/",
  "GSP29nysvbh_u:4644": "athāpi dṛṣṭaśrutānarthāṃścintayataḥ krameṇa buddhayo",
  "GSP29nysvbh_u:4645": "vartante na yugapad anenānumātavyamiti/",
  "GSP29nysvbh_u:4646": "varṇapadavākyabuddhīnāṃ tadarthabuddhīnāṃ cāśuvṛttitvāt",
  "GSP29nysvbh_u:4647": "kramasyāgrahaṇam|",
  "GSP29nysvbh_u:4648": "katham ?, vākyastheṣu khalu",
  "GSP29nysvbh_u:4649": "varṇeṣūccaratsu prativarṇaṃ tāvacchravaṇaṃ bhavati.",
  "GSP29nysvbh_u:4650": "śrutaṃ varṇamekamanekaṃ vā padabhāvena pratisaṃdhatte.",
  "GSP29nysvbh_u:4651": "pratisaṃdhāya padaṃ vyavasyati. padavyavasāyena",
  "GSP29nysvbh_u:4652": "smṛtyāpadārthaṃ pratipadyate,",
  "GSP29nysvbh_u:4653": "padasamūhapratisaṃdhānācca vākyaṃ vyavasyati.",
  "GSP29nysvbh_u:4654": "saṃbaddhāṃśca padārthāna gṛhītvā vākyārthaṃ",
  "GSP29nysvbh_u:4655": "pratipadyate, na cāsāṃ krameṇa vartamānānāṃ buddhīnāmāśuvṛttitvāt",
  "GSP29nysvbh_u:4656": "kramo gṛhyate. tadetadanumānamanyatra buddhikriyāyaugapadyābhimānasyeti/",
  "GSP29nysvbh_u:4657": "na cāsti muktasaṃśayā yugapadutpattirbuddhīnāṃ",
  "GSP29nysvbh_u:4658": "yayā manaso bahutvamekaśarīre 'numīyate",
  "GSP29nysvbh_u:4659": "iti // 60 //",
  "GSP29nysvbh_u:4660": "_____________________________________________________________________",
  "GSP29nysvbh_u:4661": "********************** NySBh_3,2.61 **********************",
  "GSP29nysvbh_u:4662": "NyS_3,2.61: yathoktahetutvāccāṇu //",
  "GSP29nysvbh_u:4663": "aṇu mana ekaṃ",
  "GSP29nysvbh_u:4664": "ceti dharmasamuccayaḥ-- jñānāyaugapadyāt,",
  "GSP29nysvbh_u:4665": "mahattve manasaḥ sarvendriyasaṃyogād yugapad",
  "GSP29nysvbh_u:4666": "viṣayagrahaṇaṃ syāditi // 61 //",
  "GSP29nysvbh_u:4667": "manasaḥ khalu bhoḥ",
  "GSP29nysvbh_u:4668": "sendriyasya śarīre vṛttilābho nānyatra",
  "GSP29nysvbh_u:4669": "śarīrāt, jñātuśca puruṣasya śarīrāyatanā",
  "GSP29nysvbh_u:4670": "buddhyādayo viṣayopabhogo",
  "GSP29nysvbh_u:4671": "jihāsitahānam īpsitāvāptiśca sarve",
  "GSP29nysvbh_u:4672": "ca śarīrāśrayā vyavahārāḥ, tatra khalu",
  "GSP29nysvbh_u:4673": "vipratipatteḥ saṃśayaḥ-- kimayaṃ",
  "GSP29nysvbh_u:4674": "puruṣakarmanimittaḥ śarīrasargaḥ ? atha vā bhūtamātrādakarmanimittaḥ ?",
  "GSP29nysvbh_u:4675": "iti, śrūyate khalvatra vipratipattiriti/",
  "GSP29nysvbh_u:4676": "_____________________________________________________________________",
  "GSP29nysvbh_u:4677": "********************** NySBh_3,2.62 **********************",
  "GSP29nysvbh_u:4678": "tatredaṃ tattvam---",
  "GSP29nysvbh_u:4679": "NyS_3,2.62: pūrvakṛtaphalānubandhāttadutpattiḥ //",
  "GSP29nysvbh_u:4680": "pūrvaśarīre yā pravṛttiḥ vāgbuddhiśarīrārambhalakṣaṇā",
  "GSP29nysvbh_u:4681": "tat pūrvakṛtaṃ karmoktaṃ tasya phalam |",
  "GSP29nysvbh_u:4682": "tajjanitau dharmādharmauṃ. tatphalasyānubandhaḥ = ātmasamavetasyāvasthānam. tena prayuktebhyo",
  "GSP29nysvbh_u:4683": "bhūtebhyastasya śarīrasyotpattirna svatantrebhya",
  "GSP29nysvbh_u:4684": "iti|",
  "GSP29nysvbh_u:4685": "yadadhiṣṭhānoyamātmā 'ayamahamitimanyamāno",
  "GSP29nysvbh_u:4686": "yatrābhiyukto yatropabhogatṛṣṇayā",
  "GSP29nysvbh_u:4687": "viṣayānupalabhamāno dharmādharmauṃ saṃskaroti",
  "GSP29nysvbh_u:4688": "tadasya śarīram. tena saṃskāreṇa",
  "GSP29nysvbh_u:4689": "dharmādharmalakṣaṇena bhūtasahitena patite 'smin",
  "GSP29nysvbh_u:4690": "śarīre śarīrāntaraṃ niṣpadyate.",
  "GSP29nysvbh_u:4691": "niṣpannasya ca tasya pūrvaśarīra vat",
  "GSP29nysvbh_u:4692": "puruṣārthakriyā puruṣasya ca pūrvaśarīra",
  "GSP29nysvbh_u:4693": "vatpravṛttiriti karmāpekṣebhyo bhūtebhyaḥ",
  "GSP29nysvbh_u:4694": "śarīrasargesati etadupapadyate iti, dṛṣṭā ca",
  "GSP29nysvbh_u:4695": "puruṣaguṇena prayatnena prayuktebhyo bhūtebhyaḥ",
  "GSP29nysvbh_u:4696": "puruṣārthakriyāsamarthānāṃ dravyāṇāṃ rathaprabhṛtīnāmutpattistayānumātavyam--",
  "GSP29nysvbh_u:4697": "'śarīramapi",
  "GSP29nysvbh_u:4698": "puruṣārthakriyāsamarthamutpadyamānaṃ",
  "GSP29nysvbh_u:4699": "puruṣasya guṇāntarāpekṣebhyo bhūtebhya",
  "GSP29nysvbh_u:4700": "utpadyate' iti // 62 //",
  "GSP29nysvbh_u:4701": "_____________________________________________________________________",
  "GSP29nysvbh_u:4702": "********************** NySBh_3,2.63 **********************",
  "GSP29nysvbh_u:4703": "atra nāstika āha---",
  "GSP29nysvbh_u:4704": "NyS_3,2.63: bhūtebhyo mūrtyupādānavat tadupādānam //",
  "GSP29nysvbh_u:4705": "yathā karmanirapekṣebhyo bhūtebhyo nirvṛttā mūrtayaḥ",
  "GSP29nysvbh_u:4706": "usikatāśarkarāpāṣāṇagairikāñjanaprabhṛtayaḥ",
  "GSP29nysvbh_u:4707": "puruṣārthakāritvādupādīyante tathā",
  "GSP29nysvbh_u:4708": "karmanirapekṣebhyo bhūtebhyaḥ śarīmutpannaṃ",
  "GSP29nysvbh_u:4709": "puruṣārthakāritvādupādīyate iti // 63 //",
  "GSP29nysvbh_u:4710": "_____________________________________________________________________",
  "GSP29nysvbh_u:4711": "********************** NySBh_3,2.64 **********************",
  "GSP29nysvbh_u:4712": "NyS_3,2.64: na sādhyasamatvāt //",
  "GSP29nysvbh_u:4713": "yathā śarīrotpattirakarmanimittā sādhyā",
  "GSP29nysvbh_u:4714": "tathā sikatāśarkarāpāṣāṇagairikāñjanaprabhṛtīnāmapy akarmanimittaḥ",
  "GSP29nysvbh_u:4715": "sargaḥ sādhyaḥ sādhyasamatvādasādhanamiti = “bhūtebhyo mūrtyupādānavat“",
  "GSP29nysvbh_u:4716": "iti cānena sādhyam // 64 //",
  "GSP29nysvbh_u:4717": "_____________________________________________________________________",
  "GSP29nysvbh_u:4718": "********************** NySBh_3,2.65 **********************",
  "GSP29nysvbh_u:4719": "NyS_3,2.65: notpattinimittatvānmātāpitroḥ //",
  "GSP29nysvbh_u:4720": "viṣamaścāyamupanyāsaḥ, kasmāt ?, nirbījā",
  "GSP29nysvbh_u:4721": "imā mūrtaya utpadyante. bījapūrvikā tu śarīrotpattiḥ/",
  "GSP29nysvbh_u:4722": "mātāpitṛśabdena lohitaretasī bījabhūte",
  "GSP29nysvbh_u:4723": "gṛhyete, tatra sattvasvaya",
  "GSP29nysvbh_u:4724": "garbhavāsānubhavanīyaṃ karma pitrośca putrulānubhavanīye",
  "GSP29nysvbh_u:4725": "karmaṇī māturgarbhāśraye śarīrotpattiṃ bhūtebhyaḥ",
  "GSP29nysvbh_u:4726": "prayojayanti ityupapannaṃ bījānuvidhānamiti",
  "GSP29nysvbh_u:4727": "// 65 //",
  "GSP29nysvbh_u:4728": "_____________________________________________________________________",
  "GSP29nysvbh_u:4729": "********************** NySBh_3,2.66 **********************",
  "GSP29nysvbh_u:4730": "NyS_3,2.66: tathāhārasya //",
  "GSP29nysvbh_u:4731": "“utpattinimittatvāt“",
  "GSP29nysvbh_u:4732": "itiprakṛtam, bhuktaṃ pītam āhārastasya",
  "GSP29nysvbh_u:4733": "paktinirvṛttaṃ rasadravyaṃ mātṛśarīre",
  "GSP29nysvbh_u:4734": "copacīyate. bīje garbhāśayasthe bījasamānapākaṃ",
  "GSP29nysvbh_u:4735": "mātrayā copacayaḥ bīje yāvad",
  "GSP29nysvbh_u:4736": "vyūhasamarthaḥ saṃcaya iti. saṃcitaṃ cārbudamāṃsapeśīkalakakaṇḍaraśiraḥpāṇyādinā",
  "GSP29nysvbh_u:4737": "ca vyūhena indriyādhiṣṭhānabhedena vyūhyate.",
  "GSP29nysvbh_u:4738": "vyūhe ca garbhaganāḍyāvatāritaṃ rasadravyamupacīyate",
  "GSP29nysvbh_u:4739": "yāvat prasavasamarthamiti|",
  "GSP29nysvbh_u:4740": "na",
  "GSP29nysvbh_u:4741": "cāyamannapānasya sthālyādigatasya kalpate",
  "GSP29nysvbh_u:4742": "iti, etasmāt kāraṇāt karmanimittatvaṃ",
  "GSP29nysvbh_u:4743": "śarīrasya vijñāyate iti // 66 //",
  "GSP29nysvbh_u:4744": "_____________________________________________________________________",
  "GSP29nysvbh_u:4745": "********************** NySBh_3,2.67 **********************",
  "GSP29nysvbh_u:4746": "NyS_3,2.67: prāptau cāniyamāt //",
  "GSP29nysvbh_u:4747": "na sarvo dampatyoḥ saṃyogo garbhādhānaheturdṛśyate.",
  "GSP29nysvbh_u:4748": "tatrāsati karmaṇi na bhavati sati ca bhavatītyupapanno",
  "GSP29nysvbh_u:4749": "niyamābhāva iti|",
  "GSP29nysvbh_u:4750": "karmanirapekṣeṣu",
  "GSP29nysvbh_u:4751": "bhūteṣu śarīrotpattihetuṣu niyamaḥ",
  "GSP29nysvbh_u:4752": "syāt-- na hyatra kāraṇābhāva iti // 67 //",
  "GSP29nysvbh_u:4753": "_____________________________________________________________________",
  "GSP29nysvbh_u:4754": "********************** NySBh_3,2.68 **********************",
  "GSP29nysvbh_u:4755": "athāpi---",
  "GSP29nysvbh_u:4756": "NyS_3,2.68: śarīrotpattinimittavat saṃyogotpattinimittaṃ karma //",
  "GSP29nysvbh_u:4757": "yathā khalvidaṃ śarīraṃ dhātuprāṇasaṃvāhinīnāṃ nāḍīnāṃ śukrāntānāṃ",
  "GSP29nysvbh_u:4758": "dhātūnāṃ ca snāyutvagasthiśirāpeśīkalalakaṇḍarāṇāṃ",
  "GSP29nysvbh_u:4759": "ca śirobāhūdarāṇāṃ sakthnāṃ ca",
  "GSP29nysvbh_u:4760": "koṣṭhagānāṃ vātapittakaphānāṃ ca",
  "GSP29nysvbh_u:4761": "mukhakaṇṭhahṛdayāmāśayapakvāśayādhaḥstrotasāṃ",
  "GSP29nysvbh_u:4762": "ca paramaduḥkhasaṃpādanīyena saṃniveśena",
  "GSP29nysvbh_u:4763": "vyūhitam aśakyaṃ pṛthivyādibhiḥ",
  "GSP29nysvbh_u:4764": "karmanirapekṣairutpādayitumiti",
  "GSP29nysvbh_u:4765": "karmanimittā śarīrotpattiriti",
  "GSP29nysvbh_u:4766": "vijñāyate, evaṃ ca pratyātmaniyatasya",
  "GSP29nysvbh_u:4767": "nimittasyābhāvād niratiśayairātmabhiḥ",
  "GSP29nysvbh_u:4768": "saṃbandhāt sarvātmanāṃ na samānaiḥ pṛthivyādibhirutpāditaṃ",
  "GSP29nysvbh_u:4769": "śarīraṃ pṛthivyādigatasya ca",
  "GSP29nysvbh_u:4770": "niyamahetorabhāvāt sarvātmanāṃ sukhaduḥkhasaṃvittisādhanaṃ",
  "GSP29nysvbh_u:4771": "samānaṃ prāptam, yattu pratyātmaṃ",
  "GSP29nysvbh_u:4772": "vyavatiṣṭhate tatra śarīrotpattinimittaṃ",
  "GSP29nysvbh_u:4773": "karma vyavasthāheturiti vijñāyate, paripacyamāno",
  "GSP29nysvbh_u:4774": "hi pratyātmaniyataḥ karmāśayo yasminnātmani",
  "GSP29nysvbh_u:4775": "vartate tasyaivopabhogāyatanaṃ śarīramutpādya",
  "GSP29nysvbh_u:4776": "vyavasthāpayati, tadevaṃ śarīrotpattinimittavat",
  "GSP29nysvbh_u:4777": "saṃyoganimittaṃ karmeti vijñāyate|",
  "GSP29nysvbh_u:4778": "pratyātmavyavasthānaṃ",
  "GSP29nysvbh_u:4779": "tu śarīrasyātmanā saṃyogaṃ pracakṣmahe",
  "GSP29nysvbh_u:4780": "iti // 68 //",
  "GSP29nysvbh_u:4781": "_____________________________________________________________________",
  "GSP29nysvbh_u:4782": "********************** NySBh_3,2.69 **********************",
  "GSP29nysvbh_u:4783": "NyS_3,2.69: etena niyamaḥ pratyuktaḥ //",
  "GSP29nysvbh_u:4784": "yo 'yamakarmanimitte śarīrasarge",
  "GSP29nysvbh_u:4785": "sati niyama ityucyate ayam--",
  "GSP29nysvbh_u:4786": "“śarīrotpattinimittavat",
  "GSP29nysvbh_u:4787": "saṃyogotpattinimittaṃ karma 68“",
  "GSP29nysvbh_u:4788": "ityanena pratyuktaḥ|",
  "GSP29nysvbh_u:4789": "kastāvadayaṃ niyamaḥ ?. yathaikasyātmanaḥ",
  "GSP29nysvbh_u:4790": "śarīraṃ tathā sarveṣāmiti niyamaḥ, anyasyānyathā",
  "GSP29nysvbh_u:4791": "anyasyānyathā ity aniyamaḥ |",
  "GSP29nysvbh_u:4792": "bhedaḥ",
  "GSP29nysvbh_u:4793": "uvyāvṛttiviśeṣa",
  "GSP29nysvbh_u:4794": "iti, dṛṣṭā ca janmavyāvṛttiḥ-- uccābhijano",
  "GSP29nysvbh_u:4795": "nikṛṣṭābhijana iti. praśastaṃ",
  "GSP29nysvbh_u:4796": "ninditamiti. vyādhibahulam. arogamiti.",
  "GSP29nysvbh_u:4797": "samagraṃ vikalamiti. pīḍābahulaṃ sukhabahulamiti.",
  "GSP29nysvbh_u:4798": "puruṣātiśayalakṣaṇopapannaṃ",
  "GSP29nysvbh_u:4799": "viparītamiti. praśastalakṣaṇaṃ ninditalakṣaṇamiti.",
  "GSP29nysvbh_u:4800": "paṭvindriyaṃ mṛdvindriyamiti. sūkṣmaśca bhedo 'parimeyaḥ,",
  "GSP29nysvbh_u:4801": "soyaṃ janmabhedaḥ pratyātmaniyatāt",
  "GSP29nysvbh_u:4802": "karmabhedādupapadyate|",
  "GSP29nysvbh_u:4803": "asati karmabhede pratyātmaniyate",
  "GSP29nysvbh_u:4804": "niratiśayatvādātmanāṃ samānatvācca pṛthivyādīnāṃ",
  "GSP29nysvbh_u:4805": "pṛthivyādigatasya",
  "GSP29nysvbh_u:4806": "niyamahetorabhāvāt sarvaṃ sarvātmanāṃ",
  "GSP29nysvbh_u:4807": "prasajyeta, na tvidamitthambhūtaṃ",
  "GSP29nysvbh_u:4808": "janma,tasmād nākarmanimittā śarīrotpattiriti",
  "GSP29nysvbh_u:4809": "// 69 //",
  "GSP29nysvbh_u:4810": "_____________________________________________________________________",
  "GSP29nysvbh_u:4811": "********************** NySBh_3,2.70 **********************",
  "GSP29nysvbh_u:4812": "NyS_3,2.70: upapannaśca tadviyogaḥ karmakṣayopapatteḥ //",
  "GSP29nysvbh_u:4813": "karmanimitte śarīrasarge",
  "GSP29nysvbh_u:4814": "tena śarīreṇātmano viyoga upapannaḥ/",
  "GSP29nysvbh_u:4815": "kasmāt ?, karmakṣayopapatteḥ = upapadyate khalu karmakṣayaḥ samyagdarśanāt,",
  "GSP29nysvbh_u:4816": "prakṣīṇe mohe vītarāgaḥ",
  "GSP29nysvbh_u:4817": "punarbhavahetukarma",
  "GSP29nysvbh_u:4818": "kāyavāṅmanobhirna karoti ityuttarasyānupacayaḥ",
  "GSP29nysvbh_u:4819": "pūrvopacitasya vipākapratisaṃvedanāt prakṣayaḥ,",
  "GSP29nysvbh_u:4820": "evaṃ prasavahetorabhāvāt patite 'smin",
  "GSP29nysvbh_u:4821": "śarīre punaḥ śarīrāntarānutpatterapratisaṃdhiḥ/",
  "GSP29nysvbh_u:4822": "akarmanimitte tu śarīrasarge bhūtakṣayānupapattestadviyogānupapattiriti",
  "GSP29nysvbh_u:4823": "// 70 //",
  "GSP29nysvbh_u:4824": "_____________________________________________________________________",
  "GSP29nysvbh_u:4825": "********************** NySBh_3,2.71**********************",
  "GSP29nysvbh_u:4826": "NyS_3,2.71: tadadṛṣṭakāritamiticet punastatprasaṅgopavarge //",
  "GSP29nysvbh_u:4827": "adarśanaṃ khalu adṛṣṭamityucyate.",
  "GSP29nysvbh_u:4828": "adṛṣṭakāritā bhūtebhyaḥ śarīrotpattiḥ|",
  "GSP29nysvbh_u:4829": "na jātv anutpanne śarīre draṣṭā nirāyatano",
  "GSP29nysvbh_u:4830": "dṛśyaṃ paśyati. taccāsya dṛśyaṃ dvividham--",
  "GSP29nysvbh_u:4831": "viṣayaśca nānātvaṃ cāvyaktātmanoḥ tadarthaḥ",
  "GSP29nysvbh_u:4832": "śarīrasargaḥ, tasminn avasite",
  "GSP29nysvbh_u:4833": "caritārthāni bhūtāni na śarīramutpādayantīti",
  "GSP29nysvbh_u:4834": "upapannaḥ śarīraviyoga iti, evaṃ",
  "GSP29nysvbh_u:4835": "cenmanyase ? punastatprasaṅgo 'pavarge |",
  "GSP29nysvbh_u:4836": "punaḥ śarīrotpattiḥ prasajyate iti |",
  "GSP29nysvbh_u:4837": "yā cānutpanne śarīre darśanānutpattiradarśanābhimatā",
  "GSP29nysvbh_u:4838": "yā cāpavarge śarīranivṛttau darśanānutpattiradarśanabhūtā",
  "GSP29nysvbh_u:4839": "naitayoradarśanayoḥ kvacid viśeṣaityadarśanasyānivṛtterapavarge",
  "GSP29nysvbh_u:4840": "punaḥ śarīrotpattiprasaṅga iti //",
  "GSP29nysvbh_u:4841": "caritārthatā viśeṣa iti cet ? na--",
  "GSP29nysvbh_u:4842": "karaṇākaraṇayorārambhadarśanāt //",
  "GSP29nysvbh_u:4843": "caritārthāni bhūtāni darśanāvasānād",
  "GSP29nysvbh_u:4844": "na śarīrāntaramārabhante ityayaṃ viśeṣaḥ.",
  "GSP29nysvbh_u:4845": "evaṃ ceducyate ? na--",
  "GSP29nysvbh_u:4846": "karaṇākaraṇayorārambhadarśanāt = caritārthānāṃ bhūtānāṃ viṣayopalabdhikaraṇāt",
  "GSP29nysvbh_u:4847": "punaḥ punaḥ śarīrārambho dṛśyate.",
  "GSP29nysvbh_u:4848": "prakṛtipuruṣayornānātvadarśanasyākaraṇād",
  "GSP29nysvbh_u:4849": "nirarthakaḥ śarīrārambhaḥ punaḥ punardṛśyate.",
  "GSP29nysvbh_u:4850": "tasmādakarmanimittāyāṃ bhūtasṛṣṭau na darśanārthā",
  "GSP29nysvbh_u:4851": "śarīrotpattiryuktā. yuktā tu",
  "GSP29nysvbh_u:4852": "karmanimitte sarge darśanārthā śarīrotpattiḥ/",
  "GSP29nysvbh_u:4853": "karmaviṣākasaṃvedanaṃ darśanamiti",
  "GSP29nysvbh_u:4854": "tadadṛṣṭakāritamiti ca kasyacid darśanam |",
  "GSP29nysvbh_u:4855": "adṛṣṭaṃ nāma paramāṇūnāṃ guṇaviśeṣaḥ",
  "GSP29nysvbh_u:4856": "kriyāhetustena preritāḥ paramāṇavaḥ saṃmūrcchitāḥ",
  "GSP29nysvbh_u:4857": "śarīramutpādayantīti tad manaḥ samāviśati",
  "GSP29nysvbh_u:4858": "svaguṇenādṛṣṭena preritam. samanaske śarīre",
  "GSP29nysvbh_u:4859": "draṣṭurupalabdhirbhavatīti|",
  "GSP29nysvbh_u:4860": "etasmin vai darśane",
  "GSP29nysvbh_u:4861": "guṇānucchedāt punastatprasaṅga |",
  "GSP29nysvbh_u:4862": "apavarge 'pavarge śarīrotpattiḥ--",
  "GSP29nysvbh_u:4863": "paramāṇuguṇasyādṛṣṭasyānucchedyanvāditi",
  "GSP29nysvbh_u:4864": "// 71 //",
  "GSP29nysvbh_u:4865": "_____________________________________________________________________",
  "GSP29nysvbh_u:4866": "********************** NySBh_3,2.72 **********************",
  "GSP29nysvbh_u:4867": "NyS_3,2.72: manaḥkarmanimittatvācca saṃyogānucchedaḥ //",
  "GSP29nysvbh_u:4868": "manoguṇenādṛṣṭena samāveśite manasi",
  "GSP29nysvbh_u:4869": "saṃyogavyucchedo na syāt. tatra kiṅkṛtaṃ",
  "GSP29nysvbh_u:4870": "śarīrādapasarpaṇaṃ manasa iti ?|",
  "GSP29nysvbh_u:4871": "karmāśayakṣaye",
  "GSP29nysvbh_u:4872": "tu karmāśayāntarād",
  "GSP29nysvbh_u:4873": "vipacyamānādapasarpaṇopapattiriti/",
  "GSP29nysvbh_u:4874": "adṛṣṭādevāpasapraṇamiticet ?, yo 'dṛṣṭaḥ",
  "GSP29nysvbh_u:4875": "śarīropasarpaṇahetuḥ sa",
  "GSP29nysvbh_u:4876": "evāpasarpaṇaheturapīti na--",
  "GSP29nysvbh_u:4877": "ekasyajīvanaprāyaṇahetutvānupapatteḥ |",
  "GSP29nysvbh_u:4878": "evaṃ ca sati ekamadṛṣṭaṃ",
  "GSP29nysvbh_u:4879": "jīvanaprāyaṇayorheturitiprāptaṃ",
  "GSP29nysvbh_u:4880": "naitadupapadyate // 72 //",
  "GSP29nysvbh_u:4881": "_____________________________________________________________________",
  "GSP29nysvbh_u:4882": "********************** NySBh_3,2.73 **********************",
  "GSP29nysvbh_u:4883": "NyS_3,2.73: nityatvaprasaṅgaśca prāyaṇānupapatteḥ //",
  "GSP29nysvbh_u:4884": "vipākasaṃvedanāt karmāśayakṣaye śarīrapātaḥ",
  "GSP29nysvbh_u:4885": "prāyaṇam. karmāśayāntarācca punarjanma|",
  "GSP29nysvbh_u:4886": "bhūtamātrāttu karmanirapekṣāt śarīrotpattau kasya kṣayāt śarīrapātaḥ |",
  "GSP29nysvbh_u:4887": "prāyaṇamiti ? prāyaṇānupapatteḥ khalu vai",
  "GSP29nysvbh_u:4888": "nityatvaprasaṅgaṃ vidmaḥ, yādṛcchike tu prāyaṇe",
  "GSP29nysvbh_u:4889": "prāyaṇabhedānupapattiriti // 73 //",
  "GSP29nysvbh_u:4890": "_____________________________________________________________________",
  "GSP29nysvbh_u:4891": "********************** NySBh_3,2.74 **********************",
  "GSP29nysvbh_u:4892": "“punastatprasaṅgo 'pavarge 71“",
  "GSP29nysvbh_u:4893": "etatsasādhitsurāha---",
  "GSP29nysvbh_u:4894": "NyS_3,2.74: aṇuśyāmatānityatvavadetat syāt //",
  "GSP29nysvbh_u:4895": "yathāṇoḥ śyāmatā nityā agnisaṃyogena",
  "GSP29nysvbh_u:4896": "pratibaddhā na punarutpadyate evamadṛṣṭakāritaṃ",
  "GSP29nysvbh_u:4897": "śarīramapavarge punarnotpadyate iti // 74 //",
  "GSP29nysvbh_u:4898": "_____________________________________________________________________",
  "GSP29nysvbh_u:4899": "********************** NySBh_3,2.75 **********************",
  "GSP29nysvbh_u:4900": "NyS_3,2.75: nākṛtābhyāgamaprasaṅgāt //",
  "GSP29nysvbh_u:4901": "nāyamasti dṛṣṭāntaḥ, kasmāt ?, akṛtābhyāgamaprasaṅgāt |",
  "GSP29nysvbh_u:4902": "akṛtam |",
  "GSP29nysvbh_u:4903": "pramāṇato 'nupapannaṃ tasyābhyāgamaḥ |",
  "GSP29nysvbh_u:4904": "abhyupapattiḥ",
  "GSP29nysvbh_u:4905": "uvyayasāyaḥ,",
  "GSP29nysvbh_u:4906": "etatśraddadhānena pramāṇato 'nupapannaṃ mantavyam,",
  "GSP29nysvbh_u:4907": "tasmānnāyaṃ dṛṣṭāntaḥ-- na pratayakṣaṃ na",
  "GSP29nysvbh_u:4908": "cānumānaṃ kiñciducyate iti,",
  "GSP29nysvbh_u:4909": "tadidandṛṣṭāntasya sādhyasamatvamabhidhīyate",
  "GSP29nysvbh_u:4910": "iti|",
  "GSP29nysvbh_u:4911": "atha vā-- nākṛtābhyāgamaprasaṅgāt |",
  "GSP29nysvbh_u:4912": "aṇuśyāmatādṛṣṭāntenākarmanimittāṃ śarīrotpattiṃ",
  "GSP29nysvbh_u:4913": "samādadhānasya akṛtābhyāgamaprasaṅgaḥ |",
  "GSP29nysvbh_u:4914": "akṛte sukhaduḥkhohetau karmaṇi",
  "GSP29nysvbh_u:4915": "puruṣasya sukhaṃ duḥkhamabhyāgacchatīti prasajyeta,",
  "GSP29nysvbh_u:4916": "omitibrahavataḥ pratyakṣānumānāgamavirodhaḥ/",
  "GSP29nysvbh_u:4917": "pratyakṣavirodhastāvat-- bhinnamidaṃ sukhaduḥkhaṃ",
  "GSP29nysvbh_u:4918": "pratyātmavedanīyatvāt pratyakṣaṃ sarvaśarīriṇām/",
  "GSP29nysvbh_u:4919": "ko bhedaḥ ?, tīvraṃ mandaṃ ciramāśu",
  "GSP29nysvbh_u:4920": "nānāprakāramekaprakāram ityevamādirviśeṣaḥ/",
  "GSP29nysvbh_u:4921": "na cāsti pratyātmaniyataḥ",
  "GSP29nysvbh_u:4922": "sukhaduḥkhahetuviśeṣaḥ, na cāsati",
  "GSP29nysvbh_u:4923": "hetuviśeṣe phalaviśeṣo dṛśyate/",
  "GSP29nysvbh_u:4924": "karmanimitte tu sukhaduḥkhayoge karmaṇāṃ",
  "GSP29nysvbh_u:4925": "tīvramandatopapatteḥ karmasaṃcayānāṃ",
  "GSP29nysvbh_u:4926": "cotkarṣāpakarṣabhāvād",
  "GSP29nysvbh_u:4927": "nānāvidhaikavidhabhāvācca karmaṇāṃ sukhaduḥkhabhedopapattiḥ,",
  "GSP29nysvbh_u:4928": "soyaṃ hetubhedābhāvād dṛṣṭaḥ sukhaduḥkhabhedo",
  "GSP29nysvbh_u:4929": "na syāditi pratyakṣavirodhaḥ //",
  "GSP29nysvbh_u:4930": "tathānumānavirodhaḥ-- dṛṣṭaṃ hi",
  "GSP29nysvbh_u:4931": "puruṣaguṇavyavasthānāt sukhaduḥkhavyavasthānam",
  "GSP29nysvbh_u:4932": "uyaḥ khalu cetanāvān sādhananirvartanīyaṃ",
  "GSP29nysvbh_u:4933": "sukhaṃ buddhvā tadīpsan sādhanāvāptaye",
  "GSP29nysvbh_u:4934": "yatate sa sukhena yujyate na viparītaḥ,",
  "GSP29nysvbh_u:4935": "yaśca sādhananirvartanīyaṃ duḥkhaṃ buddhvā",
  "GSP29nysvbh_u:4936": "tajjihāsuḥ sādhanapari varjanāya yatate",
  "GSP29nysvbh_u:4937": "sa duḥkhena tyajyate na viparītaḥ, nāsti",
  "GSP29nysvbh_u:4938": "cedaṃ yatnamantareṇa cetanānāṃ sukhaduḥkhavyavasthānaṃ",
  "GSP29nysvbh_u:4939": "tenāpi cetanaguṇāntaravyavasthākṛtena bhavitavyamityanumānam.",
  "GSP29nysvbh_u:4940": "tadetad akarmanimitte sukhaduḥkhayoge",
  "GSP29nysvbh_u:4941": "virudhyate iti, tacca guṇāntaram",
  "GSP29nysvbh_u:4942": "asaṃvedyatvādadṛṣṭaṃ vipākakālāniyamāccāvyavasthitam/",
  "GSP29nysvbh_u:4943": "buddhyādayastu saṃvedyāścāpavargiṇaśceti/",
  "GSP29nysvbh_u:4944": "athāgamavirodhaḥ-- bahu khalvidabhārṣam |",
  "GSP29nysvbh_u:4945": "ṛṣīṇāmupadeśajātam anuṣṭhānapari varjanāśrayam.",
  "GSP29nysvbh_u:4946": "upadeśaphalaṃ ca śarīriṇāṃ",
  "GSP29nysvbh_u:4947": "varṇāśramavibhāgenānuṣṭhānalakṣaṇā pravṛttiḥ",
  "GSP29nysvbh_u:4948": "parivarjanalakṣaṇā nivṛttiḥ/",
  "GSP29nysvbh_u:4949": "taccobhayametasyāṃ dṛṣṭau 'nāsti karma sucaritaṃ",
  "GSP29nysvbh_u:4950": "duścaritaṃ vākarmanimittaḥ puruṣāṇāṃ sukhaduḥkhayogaḥ'",
  "GSP29nysvbh_u:4951": "itiviruddhyate, seyaṃ pāpiṣṭhānāṃ",
  "GSP29nysvbh_u:4952": "mithyādṛṣṭiḥ-- 'akarmanimittā",
  "GSP29nysvbh_u:4953": "śarīrasṛṣṭirakarmanimittaḥ sukhaduḥkhayogaḥ'",
  "GSP29nysvbh_u:4954": "iti // 75 //",
  "GSP29nysvbh_u:4955": "// iti vātsyāyanīye nyāyabhāṣye tṛtīyādhyāyadvitīyamāhnikaṃ samāptam //",
  "GSP29nysvbh_u:4956": "// tṛtīyādhyāyaśca samāptaḥ //",
  "GSP29nysvbh_u:4957": "####################################################################",
  "GSP29nysvbh_u:4958": "// atha saṭīke nyāyabhāṣye caturthādhyāyasya prathamamāhnikam //",
  "GSP29nysvbh_u:4959": "_____________________________________________________________________",
  "GSP29nysvbh_u:4960": "********************** NySBh_4,1.1 **********************",
  "GSP29nysvbh_u:4961": "manaso 'nantaraṃ pravṛttiḥ parīkṣitavyā,",
  "GSP29nysvbh_u:4962": "tatra khalu yāvad dharmādharmāśrayaśarīrādi parīkṣitaṃ sarvā sā pravṛtteḥ parīkṣetyāha---",
  "GSP29nysvbh_u:4963": "NyS_4,1.1: pravṛttiryathoktā //",
  "GSP29nysvbh_u:4964": "tathā parīkṣiteti // 1 //",
  "GSP29nysvbh_u:4965": "pravṛttyanantarāstarhi doṣāḥ parīkṣyantāmityata āha---",
  "GSP29nysvbh_u:4966": "_____________________________________________________________________",
  "GSP29nysvbh_u:4967": "********************** NySBh_4,1.2 **********************",
  "GSP29nysvbh_u:4968": "NyS_4,1.2: tathā doṣāḥ //",
  "GSP29nysvbh_u:4969": "parīkṣitā iti,",
  "GSP29nysvbh_u:4970": "buddhisamānāśrayatvādātmaguṇāḥ. pravṛttihetutvāt punarbhavapratisaṃdhānasāmarthyācca saṃsārahetavaḥ. saṃsārasyānāditvādanādinā prabandhena pravartante|",
  "GSP29nysvbh_u:4971": "mithyājñānanivṛttistattvajñānāt tannivṛttau rāgadveṣaprabandhocchede 'pavarga iti|",
  "GSP29nysvbh_u:4972": "prādurbhāvatirodhānadharmakā ityevamādyuktaṃ doṣāṇāmiti // 2 //",
  "GSP29nysvbh_u:4973": "_____________________________________________________________________",
  "GSP29nysvbh_u:4974": "********************** NySBh_4,1.3 **********************",
  "GSP29nysvbh_u:4975": "“pravartanālakṣaṇā doṣāḥ 1-1-18“",
  "GSP29nysvbh_u:4976": "ityuktaṃ tathā ceme mānerṣyāsūyāvicikitsāmatsarādayaḥ te kasmānnopasaṃkhyāyante ? ityata āha---",
  "GSP29nysvbh_u:4977": "NyS_4,1.3: tat trairāśyaṃ rāgadveṣamohārthāntarabhāvāt //",
  "GSP29nysvbh_u:4978": "teṣāṃ doṣāṇāṃ trayo rāśayaḥ |",
  "GSP29nysvbh_u:4979": "trayaḥ pakṣāḥ-- rāgapakṣaḥ-- kāmo matsaraḥ spṛhā tṛṣṇā lobha iti. dveṣapakṣaḥ-- krodha īrṣyāsūyā droho 'marṣa iti,",
  "GSP29nysvbh_u:4980": "mohapakṣaḥ-- mithyājñānaṃ vicikitsā mānaḥ pramāda iti. trairāśyānnopasaṃkhyāyante iti|",
  "GSP29nysvbh_u:4981": "lakṣaṇasya tarhy abhedāt tritvamanupapannam ?. nānupapannam-- rāgadveṣamohārthāntarabhāvāt |",
  "GSP29nysvbh_u:4982": "āsaktilakṣaṇo rāgaḥ. amarṣalakṣaṇo dveṣaḥ. mithyāpratipattilakṣaṇo moha iti,",
  "GSP29nysvbh_u:4983": "etat pratayātmavedanīyaṃ sarvaśarīriṇām |",
  "GSP29nysvbh_u:4984": "vijānātyayaṃ śarīrī rāgamutpannam-- 'asti me 'dhyātmaṃ rāgadharmaḥ' iti,",
  "GSP29nysvbh_u:4985": "virāgaṃ ca vijānāti-- 'nāsti me 'dhyātmaṃ rāgadharmaḥ' iti. evamitarayorapīti|",
  "GSP29nysvbh_u:4986": "mānerṣyāsūyāprabhṛtayastu trairāśyamanupatitā iti nopasaṃkhyāyante // 3 //",
  "GSP29nysvbh_u:4987": "_____________________________________________________________________",
  "GSP29nysvbh_u:4988": "********************** NySBh_4,1.4 **********************",
  "GSP29nysvbh_u:4989": "NyS_4,1.4: naikapratyanīkabhāvāt //",
  "GSP29nysvbh_u:4990": "nārthāntaraṃ rāgādayaḥ, kasmāt ?, ekapratyanīkabhāvāt |",
  "GSP29nysvbh_u:4991": "tattvajñānam |",
  "GSP29nysvbh_u:4992": "samyaṅmatiḥ |",
  "GSP29nysvbh_u:4993": "āryaprajñā |",
  "GSP29nysvbh_u:4994": "saṃbodha ityemamidaṃ pratyanīkaṃ trayāṇāmiti // 4 //",
  "GSP29nysvbh_u:4995": "_____________________________________________________________________",
  "GSP29nysvbh_u:4996": "********************** NySBh_4,1.5 **********************",
  "GSP29nysvbh_u:4997": "NyS_4,1.5: vyabhicārādahetuḥ //",
  "GSP29nysvbh_u:4998": "ekapratyanīkāḥ pṛthivyāṃ śyāmādayo 'gnisaṃyogenaikena. ekayonayaśca pākajā iti // 5 //",
  "GSP29nysvbh_u:4999": "_____________________________________________________________________",
  "GSP29nysvbh_u:5000": "********************** NySBh_4,1.6 **********************",
  "GSP29nysvbh_u:5001": "sati cārthāntarabhāve---",
  "GSP29nysvbh_u:5002": "NyS_4,1.6: teṣāṃ mohaḥ pāpīyān nāmūḍhasyetarotpatteḥ //",
  "GSP29nysvbh_u:5003": "mohaḥ pāpaḥ pāpataro vā dvāvabhipretyoktam, kasmāt ?. nāmūḍhasyetarotpatteḥ |",
  "GSP29nysvbh_u:5004": "amūḍhasya rāgadveṣau notpadyete, mūḍhasya tu yathāsaṃkalpamutpattiḥ |",
  "GSP29nysvbh_u:5005": "viṣayeṣu rañjanīyāḥ saṃkalpā rāgahetavaḥ kopanīyāḥ saṃkalpā dveṣahetavaḥ ubhaye ca saṃkalpā na mithyāpratipattilakṣaṇatvād mohādanye,",
  "GSP29nysvbh_u:5006": "tāvimau mohayonī rāgadveṣāviti,",
  "GSP29nysvbh_u:5007": "tattvajñānācca mohanivṛttau rāgadveṣānutpattirityekapratyanīkabhāvopapattiḥ,",
  "GSP29nysvbh_u:5008": "evaṃ ca kṛtvā tattvajñānāt“",
  "GSP29nysvbh_u:5009": "duḥkhajanmapravṛttidoṣamityājñānānāmuttarottarāpāye tadanantarāpāyādapavargaḥ 1-1-2“",
  "GSP29nysvbh_u:5010": "iti vyākhyātamiti // 6 //",
  "GSP29nysvbh_u:5011": "_____________________________________________________________________",
  "GSP29nysvbh_u:5012": "********************** NySBh_4,1.7 **********************",
  "GSP29nysvbh_u:5013": "prāptastarhi---",
  "GSP29nysvbh_u:5014": "NyS_4,1.7: nimittanaimittakabhāvādarthāntarabhāvo doṣebhyaḥ //",
  "GSP29nysvbh_u:5015": "anyaddhi nimittam anyacca naimittakamiti doṣanimittatvādadoṣo moha iti // 7 //",
  "GSP29nysvbh_u:5016": "_____________________________________________________________________",
  "GSP29nysvbh_u:5017": "********************** NySBh_4,1.8 **********************",
  "GSP29nysvbh_u:5018": "NyS_4,1.8: na doṣalakṣaṇāvarodhānmohasya //",
  "GSP29nysvbh_u:5019": "“pravartanālakṣaṇā doṣaḥ 1-1-18“",
  "GSP29nysvbh_u:5020": "ityanena doṣalakṣaṇenāvarudhyate doṣeṣu moha iti // 8 //",
  "GSP29nysvbh_u:5021": "_____________________________________________________________________",
  "GSP29nysvbh_u:5022": "********************** NySBh_4,1.9 **********************",
  "GSP29nysvbh_u:5023": "NyS_4,1.9: nimittanaimittakopapatteśca tulyajātīyānāmapratiṣedhaḥ //",
  "GSP29nysvbh_u:5024": "dravyāṇāṃ guṇānāṃ vānekavidhavikalpo nimittanaimittakabhāvo tulyajātīyānāṃ dṛṣṭa iti // 9 //",
  "GSP29nysvbh_u:5025": "_____________________________________________________________________",
  "GSP29nysvbh_u:5026": "********************** NySBh_4,1.10 **********************",
  "GSP29nysvbh_u:5027": "doṣānantaraṃ pretyabhāvaḥ, tasyāsiddhiḥ-- ātmano nityatvāt |",
  "GSP29nysvbh_u:5028": "na khalu nityaṃ kiñcit jāyate mriyate vā iti. janmamaraṇayornityatvādātmano 'nupapattiḥ ubhayaṃ ca pretyabhāva iti / tatrāyaṃ siddhānuvādaḥ---",
  "GSP29nysvbh_u:5029": "NyS_4,1.10: ātmanityatve pretyabhāvasiddhiḥ //",
  "GSP29nysvbh_u:5030": "nityoyamātmā praiti |",
  "GSP29nysvbh_u:5031": "pūrvaśarīraṃ jahāti |",
  "GSP29nysvbh_u:5032": "mriyate iti. pretya ca |",
  "GSP29nysvbh_u:5033": "pūrvaśarīraṃ hitvā bhavati |",
  "GSP29nysvbh_u:5034": "jāyate |",
  "GSP29nysvbh_u:5035": "śarīrāntaramupādatte iti. taccaitadubhayam |",
  "GSP29nysvbh_u:5036": "punarutpattiḥ pretyabhāva iti. taccaitat nityatve saṃbhavatīti|",
  "GSP29nysvbh_u:5037": "yasya tu sattvotpādaḥ sattvanirodhaḥ pretyabhāvastasya kṛtahānamakṛtābhyāgamaśca doṣaḥ,",
  "GSP29nysvbh_u:5038": "ucchedahetuvāde ṛṣyupadeśāścānarthakā iti // 10 //",
  "GSP29nysvbh_u:5039": "_____________________________________________________________________",
  "GSP29nysvbh_u:5040": "********************** NySBh_4,1.11 **********************",
  "GSP29nysvbh_u:5041": "kathamutpattiriticet ?.",
  "GSP29nysvbh_u:5042": "NyS_4,1.11: vyaktād vyaktānāṃ pratyakṣaprāmāṇyāt //",
  "GSP29nysvbh_u:5043": "kena prakāreṇa kindharmakāt kāraṇād vyaktaṃ śarīramutpadyate iti ?, vyaktāt |",
  "GSP29nysvbh_u:5044": "bhūtasamākhyātāt pṛthivyāditaḥ paramasūkṣmād nityāt vyaktam |",
  "GSP29nysvbh_u:5045": "śarīrendriyaviṣayopakaraṇādhāraṃ prajñātaṃ dravyamutpadyate,",
  "GSP29nysvbh_u:5046": "vyaktaṃ ca khalvindriyagrāhyaṃ tatsāmānyāt kāraṇamapi vyaktam|",
  "GSP29nysvbh_u:5047": "kiṃ sāmānyam ?. rūpādiguṇayogaḥ |",
  "GSP29nysvbh_u:5048": "rūpādiguṇayuktebhyaḥ pṛthivyādibhyo nityebhyo rūpādiguṇayuktaṃ śarīrādi utpadyate-- pratyakṣaprāmāṇyāt |",
  "GSP29nysvbh_u:5049": "dṛṣṭo hi rūpādiguṇayuktebhyo mṛtprabhṛtibhyastathābhūtasya dravyasyotpādaḥ tena cādṛṣṭasyānumānamiti |",
  "GSP29nysvbh_u:5050": "rūpādīnāmanvayadarśanāt prakṛtivikārayoḥ pṛthivyādīnāṃ nityānāmatīndriyāṇāṃ kāraṇabhāvo 'numīyate iti // 11 //",
  "GSP29nysvbh_u:5051": "_____________________________________________________________________",
  "GSP29nysvbh_u:5052": "********************** NySBh_4,1.12 **********************",
  "GSP29nysvbh_u:5053": "NyS_4,1.12: na ghaṭād ghaṭāniṣpatteḥ //",
  "GSP29nysvbh_u:5054": "idamapi pratyakṣam-- na khalu vyaktād ghaṭād vyakto ghaṭa utpadyamāno dṛśyate iti. vyaktād vyaktasyānutpattidarśanānna vyaktaṃ kāraṇamiti // 12 //",
  "GSP29nysvbh_u:5055": "_____________________________________________________________________",
  "GSP29nysvbh_u:5056": "********************** NySBh_4,1.13 **********************",
  "GSP29nysvbh_u:5057": "NyS_4,1.13: vyaktād ghaṭaniṣpatterapratiṣedhaḥ //",
  "GSP29nysvbh_u:5058": "na brūmaḥ sarvaṃ sarvasya kāraṇamiti kiṃ tu yadutpadyate vyaktaṃ dravyaṃ tat tathābhūtādevotpadyate iti,",
  "GSP29nysvbh_u:5059": "vyaktaṃ ca tad mṛddravyaṃ kapālasaṃjñakaṃ yato ghaṭa utpadyate na caitad nihnuvānaḥ kvacidabhyanujñāṃ labdhumarhatīti|",
  "GSP29nysvbh_u:5060": "tadetat tattvam // 13 //",
  "GSP29nysvbh_u:5061": "_____________________________________________________________________",
  "GSP29nysvbh_u:5062": "********************** NySBh_4,1.14 **********************",
  "GSP29nysvbh_u:5063": "ataḥ paraṃ prāvādukānāṃ dṛṣṭayaḥ pradarśyante---",
  "GSP29nysvbh_u:5064": "NyS_4,1.14: abhāvād bhāvotpattir nānupamṛdya prādurbhāvāt //",
  "GSP29nysvbh_u:5065": "asataḥ sadutpadyate ityayaṃ pakṣaḥ, kasmāt ?, upamṛdya prādurbhāvāt |",
  "GSP29nysvbh_u:5066": "upamṛdya bījamaṅkura utpadyate nānupamṛdya, na ced bījopamarde 'ṅkurakāraṇam ?",
  "GSP29nysvbh_u:5067": "anupamardepi bījasyāṅkurotpattiḥ syāditi // 14 //",
  "GSP29nysvbh_u:5068": "_____________________________________________________________________",
  "GSP29nysvbh_u:5069": "********************** NySBh_4,1.15 **********************",
  "GSP29nysvbh_u:5070": "atrābhidhīyate---",
  "GSP29nysvbh_u:5071": "NyS_4,1.15: vyāghātādaprayogaḥ //",
  "GSP29nysvbh_u:5072": "'upamṛdya prādurbhāvāt' ityayuktaḥ prayogaḥ-- vyāghātāt |",
  "GSP29nysvbh_u:5073": "yadupamṛdnāti na tadupamṛdya prādurbhavitumarhati-- vidyamānatvāt. yacca prādurbhavati na tenāprādurbhūtena |",
  "GSP29nysvbh_u:5074": "avidyamānenopamarda iti // 15 //",
  "GSP29nysvbh_u:5075": "_____________________________________________________________________",
  "GSP29nysvbh_u:5076": "********************** NySBh_4,1.16 **********************",
  "GSP29nysvbh_u:5077": "NyS_4,1.16: nātītānāgatayoḥ kārakaśabdaprayogāt //",
  "GSP29nysvbh_u:5078": "atīti cānāgate cāvidyamāne kārakaśabdaḥ prayujyante-- putro janiṣyate janiṣyamāṇaṃ putramabhinandati,",
  "GSP29nysvbh_u:5079": "putrasya janiṣyamāṇasya nāma karoti,",
  "GSP29nysvbh_u:5080": "abhūt kumbho bhinnaṃ kumbhamanuśocati-- bhinnasya kumbhasya kapālāni,",
  "GSP29nysvbh_u:5081": "ajātāḥ putrāḥ pitaraṃ tāpayanti iti bahulaṃ bhāktāḥ prayogā dṛśyante|",
  "GSP29nysvbh_u:5082": "kā punariyaṃ bhaktiḥ ?. ānantarya bhaktiḥ |",
  "GSP29nysvbh_u:5083": "ānantaryasāmarthyādupamṛdya prādurbhāvārthaḥ |",
  "GSP29nysvbh_u:5084": "prādurbhaviṣyannaṅkura upamṛdgātīti bhāktaṃ kartṛtvamiti // 16 //",
  "GSP29nysvbh_u:5085": "_____________________________________________________________________",
  "GSP29nysvbh_u:5086": "********************** NySBh_4,1.17 **********************",
  "GSP29nysvbh_u:5087": "NyS_4,1.17: na vinaṣṭebhyo 'niṣpatteḥ //",
  "GSP29nysvbh_u:5088": "na vinaṣṭād bījādaṅkura utpadyate iti tasmānnābhāvād bhāvotpattiriti // 17 //",
  "GSP29nysvbh_u:5089": "_____________________________________________________________________",
  "GSP29nysvbh_u:5090": "********************** NySBh_4,1.18 **********************",
  "GSP29nysvbh_u:5091": "NyS_4,1.18: kramanirdeśādapratiṣedhaḥ //",
  "GSP29nysvbh_u:5092": "uṣamardaprādurbhāvayoḥ paurvāparyaniyamaḥ kramaḥ sa khalvabhāvād bhāvotpatterheturnirdiśyate sa ca na pratiṣidhyate iti //",
  "GSP29nysvbh_u:5093": "vyāhatavyūhānāmavayavānāṃ pūrvavyūhanivṛttau vyūhāntarād dravyaniṣpattirnābhāvāt |",
  "GSP29nysvbh_u:5094": "bījāvayavāḥ kutaścinnimittāt prādurbhūtākriyāḥ pūrvavyūhaṃ jahati vyūhāntaraṃ cāpadyante vyūhāntarādaṅkura utpadyate-- dṛśyante khalu avayavāstatsaṃyogāścāṅkurotpattihetavaḥ,",
  "GSP29nysvbh_u:5095": "na cānivṛtte pūrvavyūhe bījāvayavānāṃ śakyaṃ vyūhāntareṇa bhavitumiti upamardaprādurbhāvayoḥ paurvāparyaniyamaḥ kramaḥ tasmānnābhāvād bhāvotpattiriti,",
  "GSP29nysvbh_u:5096": "na cānyad bījāvayavebhyo 'ṅkurotpattikāraṇamityupapadyate bījopādānaniyama iti // 18 //",
  "GSP29nysvbh_u:5097": "_____________________________________________________________________",
  "GSP29nysvbh_u:5098": "********************** NySBh_4,1.19 **********************",
  "GSP29nysvbh_u:5099": "athāpara āha---",
  "GSP29nysvbh_u:5100": "NyS_4,1.19: īśvaraḥ kāraṇam-- puruṣakarmāphalyadarśanāt //",
  "GSP29nysvbh_u:5101": "puruṣoyaṃ samīhamāno nāvaśyaṃ samīhāphalaṃ prāpnoti tenānumīyate-- parādhīnāṃ puruṣasya karmaphalārādhanamiti. yadadhīnaṃ sa īśvaraḥ tasmādīśvaraḥ kāraṇamiti // 19 //",
  "GSP29nysvbh_u:5102": "_____________________________________________________________________",
  "GSP29nysvbh_u:5103": "********************** NySBh_4,1.20 **********************",
  "GSP29nysvbh_u:5104": "NyS_4,1.20: na puruṣakarmābhāve phalāniṣpatteḥ //",
  "GSP29nysvbh_u:5105": "īśvarādhīnā cet phalaniṣpattiḥ syād api tarhi puruṣasya samīhāmantareṇa phalaṃ niṣpadyeteti // 20 //",
  "GSP29nysvbh_u:5106": "_____________________________________________________________________",
  "GSP29nysvbh_u:5107": "********************** NySBh_4,1.21 **********************",
  "GSP29nysvbh_u:5108": "NyS_4,1.21: tatkāritatvādahetuḥ //",
  "GSP29nysvbh_u:5109": "puruṣakāramīśvaro 'nugṛhṇāti |",
  "GSP29nysvbh_u:5110": "phalāya puruṣasya yatamānasyeśvaraḥ phalaṃ saṃpādayatīti. yadā na saṃpādayati tadā puruṣakarmāphalaṃ bhavatīti. tasmād īśvarakāritatvād ahetuḥ--",
  "GSP29nysvbh_u:5111": "“puruṣakarmābhāve phalāniṣpatteḥ” iti|",
  "GSP29nysvbh_u:5112": "guṇaviśiṣṭamātmāntaramīśvaraḥ tasyātmakalpāt",
  "GSP29nysvbh_u:5113": "kalpāntarānupapattiḥ, adharmamithyājñānapramādahānyā",
  "GSP29nysvbh_u:5114": "dharmajñānasamādhisaṃpadā ca viśiṣṭamātmāntaramīśvaraḥ",
  "GSP29nysvbh_u:5115": "tasya ca dharmasamādhiphalam aṇimādyaṣṭavidhamaiśvaryam,",
  "GSP29nysvbh_u:5116": "saṃkalpānuvidhāyī cāsya dharmaḥ pratyātmavṛttīn",
  "GSP29nysvbh_u:5117": "dharmādharmasaṃcayān pṛthivyādīni ca bhūtāni",
  "GSP29nysvbh_u:5118": "pravartayati, evaṃ ca svakṛtābhyāgamasyālopena",
  "GSP29nysvbh_u:5119": "nirmāṇaprākāmbhamīśvarasya svakṛtakarmaphalaṃ veditavyam|",
  "GSP29nysvbh_u:5120": "āptakalpaścāyam uyathā pitāpatyānāṃ tathā pitṛbhūta īśvaro",
  "GSP29nysvbh_u:5121": "bhūtānām, na cātmakalpādanyaḥ kalpaḥ saṃbhavati |",
  "GSP29nysvbh_u:5122": "na tāvadasya buddhiṃ vinā kaścid dharmo liṅgabhūtaḥ",
  "GSP29nysvbh_u:5123": "śakya upapādayitum. āgamācca draṣṭā boddhā",
  "GSP29nysvbh_u:5124": "sarvajñātā īśvara iti |",
  "GSP29nysvbh_u:5125": "buddhyādibhiścātmaliṅgairnirupākhyamīśvaraṃ",
  "GSP29nysvbh_u:5126": "pratyakṣānumānāgamaviṣayātītaṃ kaḥ rakta upapādayitum |",
  "GSP29nysvbh_u:5127": "svakṛtābhyāgamalopena ca pravartamānasyāsya",
  "GSP29nysvbh_u:5128": "yaduktaṃ pratiṣedhajātam akarmanimitte śarīrasarge",
  "GSP29nysvbh_u:5129": "tatsarvaṃ prasajyate iti // 21 //",
  "GSP29nysvbh_u:5130": "_____________________________________________________________________",
  "GSP29nysvbh_u:5131": "********************** NySBh_4,1.22 **********************",
  "GSP29nysvbh_u:5132": "apara idānīmāha---",
  "GSP29nysvbh_u:5133": "NyS_4,1.22: animittato bhāvotpattiḥ kaṇṭakataikṣṇyādidarśanāt //",
  "GSP29nysvbh_u:5134": "animittā śarīrādyupattiḥ--",
  "GSP29nysvbh_u:5135": "kaṇṭakataikṣṇyādidarśanāt = kaṇṭakasya taikṣṇyaṃ parvatadhātūnāṃ citratā",
  "GSP29nysvbh_u:5136": "grāvṇāṃ ślakṣṇatā. ninirmittaṃ copādānaṃ dṛṣṭaṃ",
  "GSP29nysvbh_u:5137": "tathā śarīrasargopīti // 22 //",
  "GSP29nysvbh_u:5138": "_____________________________________________________________________",
  "GSP29nysvbh_u:5139": "********************** NySBh_4,1.23 **********************",
  "GSP29nysvbh_u:5140": "NyS_4,1.23: animittanimittatvād nānimittataḥ //",
  "GSP29nysvbh_u:5141": "“animittato bhāvotpattiḥ“",
  "GSP29nysvbh_u:5142": "ityucyate. yataścotpadyate tannimittam, animittasya nimittatvād nānimittā bhāvotpattiriti // 23 //",
  "GSP29nysvbh_u:5143": "_____________________________________________________________________",
  "GSP29nysvbh_u:5144": "********************** NySBh_4,1.24 **********************",
  "GSP29nysvbh_u:5145": "NyS_4,1.24: nimittānimittayorarthāntarabhāvādapratiṣedhaḥ //",
  "GSP29nysvbh_u:5146": "anyaddhi nimittam anyacca nimittapratyākhyānaṃ.",
  "GSP29nysvbh_u:5147": "na ca pratyākhyānameva pratyākhyeyaṃ yathā-- 'anudakaḥ",
  "GSP29nysvbh_u:5148": "kamaṇḍaluḥ' iti nodakapratiṣedha udakaṃ bhavatīti //",
  "GSP29nysvbh_u:5149": "sa khalvayaṃ vādaḥ 'akarmanimittaḥ śarīrādisargaḥ'",
  "GSP29nysvbh_u:5150": "ityetasmānna bhidyate abhedāt tatpratiṣedhenaiva",
  "GSP29nysvbh_u:5151": "pratiṣiddho veditavya iti // 24 //",
  "GSP29nysvbh_u:5152": "_____________________________________________________________________",
  "GSP29nysvbh_u:5153": "********************** NySBh_4,1.25 **********************",
  "GSP29nysvbh_u:5154": "anye tu manyante---",
  "GSP29nysvbh_u:5155": "NyS_4,1.25: sarvamanityam utpattivināśadharmakatvāt //",
  "GSP29nysvbh_u:5156": "kimanityaṃ nāma ?",
  "GSP29nysvbh_u:5157": ", yasya kadācid bhāvastadanityam = utpattidharmakamanutpannaṃ nāsti. vināśadharmakaṃ",
  "GSP29nysvbh_u:5158": "cāvinaṣṭaṃ nāsti|",
  "GSP29nysvbh_u:5159": "kiṃ punaḥ ?",
  "GSP29nysvbh_u:5160": ",",
  "GSP29nysvbh_u:5161": "sarvaṃ bhautikaṃ ca śarīrādi abhautikaṃ ca buddhyādi tadubhayamutpattivināśadharmakaṃ vijñāyate tasmāttatsarvamanityamiti // 25 //",
  "GSP29nysvbh_u:5162": "_____________________________________________________________________",
  "GSP29nysvbh_u:5163": "********************** NySBh_4,1.26 **********************",
  "GSP29nysvbh_u:5164": "NyS_4,1.26: nānityatānityatvāt //",
  "GSP29nysvbh_u:5165": "yadi tāvat sarvasyānityatā nityā ? tannityatvād na sarvamanityam|",
  "GSP29nysvbh_u:5166": "athānityā ? tasyām avidyamānāyāṃ sarvaṃ nityamiti // 26 //",
  "GSP29nysvbh_u:5167": "_____________________________________________________________________",
  "GSP29nysvbh_u:5168": "********************** NySBh_4,1.27 **********************",
  "GSP29nysvbh_u:5169": "NyS_4,1.27: tadanityatvam agnerdāhyaṃ vināśyānuvināśavat //",
  "GSP29nysvbh_u:5170": "tasyā anityatāyā apyanityatvam |",
  "GSP29nysvbh_u:5171": "katham ?, yathāgnirdāhyaṃ vināśyānuvinaśyati",
  "GSP29nysvbh_u:5172": "evaṃ sarvasyānityatā sarvaṃ vināśyānuvinaśyatīti // 27 //",
  "GSP29nysvbh_u:5173": "_____________________________________________________________________",
  "GSP29nysvbh_u:5174": "********************** NySBh_4,1.28 **********************",
  "GSP29nysvbh_u:5175": "NyS_4,1.28: nityasyāpratyākhyānaṃ yathopalabdhi vyavasthānāt //",
  "GSP29nysvbh_u:5176": "ayaṃ khalu vādo nityaṃ pratyācaṣṭe nityasya ca pratyākhyānamanupapannam |",
  "GSP29nysvbh_u:5177": "kasmāt ?, yathopalabdhi vyavasthānāt |",
  "GSP29nysvbh_u:5178": "yasyotpattivināśadharmakatvamupalabhyate",
  "GSP29nysvbh_u:5179": "pramāṇatastadanityam. yasya nopalabhyate tad",
  "GSP29nysvbh_u:5180": "viparītam, na ca paramasūkṣmāṇāṃ bhūtānām ākāśakāladigātmamanasāṃ",
  "GSP29nysvbh_u:5181": "tadguṇānāṃ ca keṣāñcit sāmānyaviśeṣasamavāyānāṃ",
  "GSP29nysvbh_u:5182": "cotpattivināśadharmakatvaṃ pramāṇata upalabhyate",
  "GSP29nysvbh_u:5183": "tasmād nityānyetānīti // 28 //",
  "GSP29nysvbh_u:5184": "_____________________________________________________________________",
  "GSP29nysvbh_u:5185": "********************** NySBh_4,1.29 **********************",
  "GSP29nysvbh_u:5186": "ayamanya ekāntaḥ---",
  "GSP29nysvbh_u:5187": "NyS_4,1.29: sarvaṃ nityaṃ pañcabhūtanityatvāt //",
  "GSP29nysvbh_u:5188": "bhūtamātram idaṃ sarvaṃ. tāni ca nityāni--",
  "GSP29nysvbh_u:5189": "bhūtocchedānupapatteriti // 29 //",
  "GSP29nysvbh_u:5190": "_____________________________________________________________________",
  "GSP29nysvbh_u:5191": "********************** NySBh_4,1.30 **********************",
  "GSP29nysvbh_u:5192": "NyS_4,1.30: notpattivināśakāraṇopalabdheḥ //",
  "GSP29nysvbh_u:5193": "utpattikāraṇaṃ copalabhyate vināśakāraṇaṃ",
  "GSP29nysvbh_u:5194": "ca tat sarvanityatve vyāhanyate iti // 30 //",
  "GSP29nysvbh_u:5195": "_____________________________________________________________________",
  "GSP29nysvbh_u:5196": "********************** NySBh_4,1.31 **********************",
  "GSP29nysvbh_u:5197": "NyS_4,1.31: tallakṣaṇāvarodhādapratiṣedhaḥ //",
  "GSP29nysvbh_u:5198": "yasyotpattivināśakāraṇamupalabhyate",
  "GSP29nysvbh_u:5199": "iti manyase na tad bhūtalakṣaṇahīnamarthāntaraṃ",
  "GSP29nysvbh_u:5200": "gṛhyate. bhūtalakṣaṇāvarodhād bhūtamātramidam",
  "GSP29nysvbh_u:5201": "ity ayukto 'yaṃ pratiṣedha iti // 31 //",
  "GSP29nysvbh_u:5202": "_____________________________________________________________________",
  "GSP29nysvbh_u:5203": "********************** NySBh_4,1.32 **********************",
  "GSP29nysvbh_u:5204": "NyS_4,1.32: notpattitatkāraṇopalabdheḥ //",
  "GSP29nysvbh_u:5205": "kāraṇasamānaguṇasyotpattiḥ kāraṇaṃ copalabhyate",
  "GSP29nysvbh_u:5206": "na caitadubhayaṃ nityaviṣayam, na cotpattitatkāraṇopalabdhiḥ",
  "GSP29nysvbh_u:5207": "śakyā pratyākhyātum-- na cāviṣayā kācidupalabdhiḥ,",
  "GSP29nysvbh_u:5208": "upalabdhisāmarthyāt kāraṇena samānaguṇaṃ",
  "GSP29nysvbh_u:5209": "kāryamutpadyate ityanumīyate sa khalūpalabdherviṣaya",
  "GSP29nysvbh_u:5210": "iti, evaṃ ca tallakṣaṇāvarodhopapatitiriti |",
  "GSP29nysvbh_u:5211": "utpattivināśakāraṇaprayuktasya jñātuḥ prayatno dṛṣṭa iti|",
  "GSP29nysvbh_u:5212": "prasiddhaścāvayavī taddharmā |",
  "GSP29nysvbh_u:5213": "utpattivināśadharmā cāvayavī siddha iti/",
  "GSP29nysvbh_u:5214": "śabdakarmabuddhyādīnāṃ cāvyāptiḥ |",
  "GSP29nysvbh_u:5215": "pañcabhūtanityatvāt tallakṣaṇārodhāccetyanena",
  "GSP29nysvbh_u:5216": "śabdakarmabuddhisukhaduḥkhecchodvaṣaprayatnāśca",
  "GSP29nysvbh_u:5217": "na vyāptāstasmādanekāntaḥ //",
  "GSP29nysvbh_u:5218": "svapnaviṣayābhimānavad",
  "GSP29nysvbh_u:5219": "mithyopalabdhiriticet ? bhūtaupalabdhau tulyam //",
  "GSP29nysvbh_u:5220": "yathā svapne viṣayābhimāna evamutpattikāraṇābhimāna",
  "GSP29nysvbh_u:5221": "iti, evaṃ ca etad bhūtopalabdhau tulyam",
  "GSP29nysvbh_u:5222": "upṛthivyādyupalabdhirapi svapnaviṣayābhimānavat prasajyate //",
  "GSP29nysvbh_u:5223": "pṛthivyādyabhāve sarvavyavahāravilopa iticet ? taditaratra samānam //",
  "GSP29nysvbh_u:5224": "utpattivināśakāraṇopalabdhiviṣayasyāpyabhāve",
  "GSP29nysvbh_u:5225": "sarvavyavahāravilopa iti. soyaṃ nityānāmatīndriyatvādaviṣayatvāccotpattivināśayoḥ",
  "GSP29nysvbh_u:5226": "'svapnaviṣayābhimānavat' ityaheturiti // 32 //",
  "GSP29nysvbh_u:5227": "_____________________________________________________________________",
  "GSP29nysvbh_u:5228": "********************** NySBh_4,1.33 **********************",
  "GSP29nysvbh_u:5229": "avasthitasyopādānasya dharmamātraṃ nivartate",
  "GSP29nysvbh_u:5230": "dharmamātramupajāyate sa khalūtpattivināśayorviṣayaḥ,",
  "GSP29nysvbh_u:5231": "yaccopajāyate tat prāgapyupajananādasti",
  "GSP29nysvbh_u:5232": "yacca nivartate tad nivṛttamapyastīti evaṃ",
  "GSP29nysvbh_u:5233": "ca sarvasya nityatvamiti---",
  "GSP29nysvbh_u:5234": "NyS_4,1.33: na vyavasthānupapatteḥ //",
  "GSP29nysvbh_u:5235": "ayamupajana iyaṃ nivṛttiriti vyavasthā nopapadyate--",
  "GSP29nysvbh_u:5236": "upajātanivṛttayorvidyamānatvāt, ayaṃ dharma",
  "GSP29nysvbh_u:5237": "upajāto 'yaṃ nivṛtta iti sadbhāvāviśeṣādavyavasthā,",
  "GSP29nysvbh_u:5238": "idānīmupajananivṛttī nedānīmiti kālavyavasthā",
  "GSP29nysvbh_u:5239": "nopapadyate-- sarvadā vidyamānatvāt, asya dharmasyopajananivṛttī",
  "GSP29nysvbh_u:5240": "nāsyeti vyavasthānupapattiḥ-- ubhayoraviśeṣāt,",
  "GSP29nysvbh_u:5241": "anāgato 'tīta iti ca kālavyavasthānupapattiḥ--",
  "GSP29nysvbh_u:5242": "vartamānasya sadbhāvalakṣaṇatvāt|",
  "GSP29nysvbh_u:5243": "avidyamānasyātmalābha",
  "GSP29nysvbh_u:5244": "upajano vidyamānasyātmahānaṃ nivṛttiḥ ityetasmin",
  "GSP29nysvbh_u:5245": "sati naite doṣāḥ, tasmād yaduktam-- 'prāgapyupajananādasti",
  "GSP29nysvbh_u:5246": "nivṛttaṃ cāsti ( iti) tadayuktamiti // 33 //",
  "GSP29nysvbh_u:5247": "_____________________________________________________________________",
  "GSP29nysvbh_u:5248": "********************** NySBh_4,1.34 **********************",
  "GSP29nysvbh_u:5249": "ayamanya ekāntaḥ---",
  "GSP29nysvbh_u:5250": "NyS_4,1.34: sarvaṃ pṛthag bhāvalakṣaṇapṛthaktvāt //",
  "GSP29nysvbh_u:5251": "sarvaṃ nānā |",
  "GSP29nysvbh_u:5252": "na kaścideko bhāvo vidyate, kasmāt ?, bhāvalakṣaṇapṛthaktvāt",
  "GSP29nysvbh_u:5253": "ubhāvasya lakṣaṇam |",
  "GSP29nysvbh_u:5254": "abhidhānam |",
  "GSP29nysvbh_u:5255": "yena lakṣyate bhāvaḥ sa samākhyāśabdaḥ tasya",
  "GSP29nysvbh_u:5256": "pṛthagviṣayatvāt |",
  "GSP29nysvbh_u:5257": "sarvobhāvasamākhyāśabdaḥ samūhavācī, 'kumbhaḥ' iti saṃjñāśabdo gandharasarūpasparśasamūhe",
  "GSP29nysvbh_u:5258": "badhnapārśvagrīvādisamūhe ca vartate, nidarśanamātraṃ",
  "GSP29nysvbh_u:5259": "cedamiti // 34 //",
  "GSP29nysvbh_u:5260": "_____________________________________________________________________",
  "GSP29nysvbh_u:5261": "********************** NySBh_4,1.35 **********************",
  "GSP29nysvbh_u:5262": "NyS_4,1.35: nānekalakṣaṇairekabhāvaniṣpatteḥ //",
  "GSP29nysvbh_u:5263": "'anekavidhalakṣaṇaiḥ' iti madhyamapadalopī",
  "GSP29nysvbh_u:5264": "samāsaḥ, gandhādibhiśca guṇairbudhnādibhiścāvayavaiḥ",
  "GSP29nysvbh_u:5265": "saṃbaddha eko bhāvo niṣpadyate|",
  "GSP29nysvbh_u:5266": "guṇavyatiriktaṃ",
  "GSP29nysvbh_u:5267": "ca dravyam avayavātiriktaścāvayavīti,",
  "GSP29nysvbh_u:5268": "vibhaktanyāyaṃ caitadubhayamiti // 35 //",
  "GSP29nysvbh_u:5269": "_____________________________________________________________________",
  "GSP29nysvbh_u:5270": "********************** NySBh_4,1.36 **********************",
  "GSP29nysvbh_u:5271": "NyS_4,1.36: athāpi lakṣaṇavyavasthānādevāpratiṣedhaḥ //",
  "GSP29nysvbh_u:5272": "'na kaścideko bhāvaḥ' ityayuktaḥ pratiṣedhaḥ,",
  "GSP29nysvbh_u:5273": "kasmāt ?. lakṣaṇavyavasthānādeva |",
  "GSP29nysvbh_u:5274": "yadiha lakṣaṇaṃ bhāvasya saṃjñāśabdabhūtaṃ tadekasmin",
  "GSP29nysvbh_u:5275": "vyavasthitam-- 'yaṃ kumbhamadrākṣaṃ taṃ spṛśāmi'",
  "GSP29nysvbh_u:5276": "'yamevāsprākṣaṃ taṃ paśyāmīti. nāṇusamūho",
  "GSP29nysvbh_u:5277": "gṛhyate iti. aṇusamūhe cāgṛhyamāṇe yad",
  "GSP29nysvbh_u:5278": "gṛhyate tadekameveti //",
  "GSP29nysvbh_u:5279": "athāpyetadanūktam--",
  "GSP29nysvbh_u:5280": "nāstyeko bhāvo yasmātsamudāyaḥ|",
  "GSP29nysvbh_u:5281": "ekānupapatternāstyeva samūhaḥ|",
  "GSP29nysvbh_u:5282": "nāstyeko bhāvo yasmāt samūhe bhāvaśabdaprayogaḥ, ekasya cānupapatteḥ",
  "GSP29nysvbh_u:5283": "samūho nopapadyate-- ekasamuccayo hi",
  "GSP29nysvbh_u:5284": "samūha iti, vyāhatatvādanupapannam-- 'nāstyeko bhāvaḥ' iti |",
  "GSP29nysvbh_u:5285": "yasya pratiṣedhaḥ pratijñāyate-- 'samūhe",
  "GSP29nysvbh_u:5286": "bhāvaśabdaprayogāt' iti hetuṃ bruvatā",
  "GSP29nysvbh_u:5287": "sa evābhyunujñāyate-- ekasamuccayo hi",
  "GSP29nysvbh_u:5288": "samūha iti |",
  "GSP29nysvbh_u:5289": "samūhe bhāvaśabdaprayogāditi",
  "GSP29nysvbh_u:5290": "ca samūhamāśritya pratyekaṃ samūhipratiṣedhaḥ--",
  "GSP29nysvbh_u:5291": "nāstyeko bhāva iti, soyamubhayato",
  "GSP29nysvbh_u:5292": "vyāghātād yatkiñcana vāda iti // 36 //",
  "GSP29nysvbh_u:5293": "_____________________________________________________________________",
  "GSP29nysvbh_u:5294": "********************** NySBh_4,1.37 **********************",
  "GSP29nysvbh_u:5295": "ayamapara ekāntaḥ---",
  "GSP29nysvbh_u:5296": "NyS_4,1.37: sarvamabhāvo bhāveṣvitaretarābhāvasiddheḥ //",
  "GSP29nysvbh_u:5297": "yāvad bhāvajātaṃ tatsarvam abhāvaḥ, kasmāt ?,",
  "GSP29nysvbh_u:5298": "bhāveṣvitaretarābhāvasiddheḥ = 'asan gauraśvātmanā' 'anaśvo gauḥ' 'asann aśvo",
  "GSP29nysvbh_u:5299": "gavātmanā' 'agauravaśvaḥ' ity asatpratyayasya pratiṣedhasya",
  "GSP29nysvbh_u:5300": "ca bhāvaśabdena sāmānādhikaraṇyāt sarvamabhāva",
  "GSP29nysvbh_u:5301": "iti//",
  "GSP29nysvbh_u:5302": "pratijñāvākye padayoḥ pratijñāhetvośca",
  "GSP29nysvbh_u:5303": "vyāghātādayuktam //",
  "GSP29nysvbh_u:5304": "anekasyāśeṣatā sarvaśabdasyārthaḥ",
  "GSP29nysvbh_u:5305": "bhāvapratiṣedhaścābhāvaśabdasyārthaḥ. pūrvaṃ",
  "GSP29nysvbh_u:5306": "sopākhyam uttaraṃ nirupākhyam. tatra samupākhyāyamānaṃ",
  "GSP29nysvbh_u:5307": "kathaṃ nirupākhyam abhāvaḥ syāditi = na jātvabhāvo nirupākhyo 'nekatayā |",
  "GSP29nysvbh_u:5308": "aśeṣatayā śakyaḥ pratijñātumiti|",
  "GSP29nysvbh_u:5309": "sarvametadabhāva",
  "GSP29nysvbh_u:5310": "iti cet ? |",
  "GSP29nysvbh_u:5311": "yadidaṃ sarvamiti manyase tadbhāva ityevaṃ",
  "GSP29nysvbh_u:5312": "cet ? anivṛtto vyāghātaḥ-- anekamaśeṣaṃ ceti",
  "GSP29nysvbh_u:5313": "nābhāvapratyayena śakyaṃ bhavitum. asti cāyaṃ",
  "GSP29nysvbh_u:5314": "pratyayaḥ-- sarvamiti. tasmānnābhāva iti|",
  "GSP29nysvbh_u:5315": "pratijñāhetvośca",
  "GSP29nysvbh_u:5316": "vyāghātaḥ-- 'sarvamabhāvaḥ' iti bhāvapratiṣedhaḥ",
  "GSP29nysvbh_u:5317": "pratijñā. 'bhāveṣvitaretarābhāvasiddheḥ'",
  "GSP29nysvbh_u:5318": "itihetuḥ. bhāveṣvitaretarābhāvam anujñāya |",
  "GSP29nysvbh_u:5319": "āśritya cetaretarābhāvasiddhau sarvamabhāva",
  "GSP29nysvbh_u:5320": "ityucyate. yadi sarvamabhāvaḥ ?",
  "GSP29nysvbh_u:5321": "“bhāveṣvitaretarābhāvasiddheḥ“",
  "GSP29nysvbh_u:5322": "iti nopapadyate. atha bhāveṣvitaretarābhāvasiddhi ? sarvamabhāva iti nopapadyate // 37 //",
  "GSP29nysvbh_u:5323": "_____________________________________________________________________",
  "GSP29nysvbh_u:5324": "********************** NySBh_4,1.38 **********************",
  "GSP29nysvbh_u:5325": "sūtreṇa cābhisaṃbandhaḥ---",
  "GSP29nysvbh_u:5326": "NyS_4,1.38: na svabhāvasiddherbhāvānām //",
  "GSP29nysvbh_u:5327": "na sarvamabhāvaḥ, kasmāt ? svena bhāvena sadbhāvād bhāvānām |",
  "GSP29nysvbh_u:5328": "svena dharmeṇa bhāvā bhavantīti pratijñāyate |",
  "GSP29nysvbh_u:5329": "kaśca svo dharmo bhāvānām ?, dravyaguṇakarmaṇāṃ",
  "GSP29nysvbh_u:5330": "sadādi sāmānyam. dravyāṇāṃ kriyāvadityevamādirviśeṣaḥ.",
  "GSP29nysvbh_u:5331": "sparśaparyantāḥ pṛthivyā iti ca, pratyekaṃ cānanto",
  "GSP29nysvbh_u:5332": "bhedaḥ, sāmānyaviśeṣasamavāyānāṃ ca",
  "GSP29nysvbh_u:5333": "viśiṣṭā dharmā gṛhyante, soyamabhāvasya",
  "GSP29nysvbh_u:5334": "nirupākhyatvāt saṃpratyāyako 'rthabhedo na",
  "GSP29nysvbh_u:5335": "syāt. asti tvayaṃ tasmānna sarvamabhāva iti |",
  "GSP29nysvbh_u:5336": "atha vā---",
  "GSP29nysvbh_u:5337": "“na svabhāvasiddherbhāvānām“",
  "GSP29nysvbh_u:5338": "iti svarūpasiddheriti. gauritiprayujyamāne",
  "GSP29nysvbh_u:5339": "śabde jātiviśiṣṭaṃ dravyaṃ gṛhyate nābhāvamātram.",
  "GSP29nysvbh_u:5340": "yadi ca sarvamabhāvaḥ gaurityabhāvaḥ pratīyeta,",
  "GSP29nysvbh_u:5341": "gośabdena cābhāva ucyeta, yasmāttu gośabdaprayoge",
  "GSP29nysvbh_u:5342": "dravyaviśeṣaḥ pratīyate nābhāvastasmādayuktamiti/",
  "GSP29nysvbh_u:5343": "atha vā--",
  "GSP29nysvbh_u:5344": "“na svabhāvasiddheḥ“",
  "GSP29nysvbh_u:5345": "iti 'asan gauraśvātmanā' iti gavātmanā",
  "GSP29nysvbh_u:5346": "kasmānnocyate ? avacanād 'gavātmanā gaurasti'",
  "GSP29nysvbh_u:5347": "iti svabhāvasiddhiḥ, 'anaśvo 'śvaḥ' iti vā 'gauragauḥ'",
  "GSP29nysvbh_u:5348": "iti vā kasmānnocyate ? avacanāt svena",
  "GSP29nysvbh_u:5349": "rūpeṇa vidyamānatā dravyasyetivijñāyate|",
  "GSP29nysvbh_u:5350": "avyatirekapratiṣedhe",
  "GSP29nysvbh_u:5351": "ca bhāvānām asatpratyayasāmānādhikaraṇyam/",
  "GSP29nysvbh_u:5352": "saṃyogādisaṃbandho vyatirekaḥ atrāvyatireko 'bhedākhyasaṃbandhaḥ",
  "GSP29nysvbh_u:5353": "tatpratiṣedhe cāsatpratyayasāmānādhikaraṇyaṃ",
  "GSP29nysvbh_u:5354": "yathā-- 'na santi kuṇḍe badarāṇīti, 'asan",
  "GSP29nysvbh_u:5355": "gauraśvātmanā' 'anaśvogauḥ' iti ca gavāśvayoravyatirekaḥ",
  "GSP29nysvbh_u:5356": "pratiṣidhyate |",
  "GSP29nysvbh_u:5357": "gavāśvayorekatvaṃ nāstīti. tasmin pratiṣidhyamāne",
  "GSP29nysvbh_u:5358": "bhāvena gavā sāmādhikaraṇyamasatpratyayasya--",
  "GSP29nysvbh_u:5359": "'asan gauraśvātmanā' iti. yathā 'na santi kuṇḍe",
  "GSP29nysvbh_u:5360": "badarāṇīti kuṇḍe badarasaṃyoge pratiṣidhyamāne",
  "GSP29nysvbh_u:5361": "sadbhirasatpratyayasya sāmādhikaraṇyamiti",
  "GSP29nysvbh_u:5362": "// 38 //",
  "GSP29nysvbh_u:5363": "_____________________________________________________________________",
  "GSP29nysvbh_u:5364": "********************** NySBh_4,1.39 **********************",
  "GSP29nysvbh_u:5365": "NyS_4,1.39: na svabhāvasiddhir āpekṣikatvāt //",
  "GSP29nysvbh_u:5366": "apekṣākṛtam āpekṣikam,",
  "GSP29nysvbh_u:5367": "hrasvāpekṣākṛtaṃ dīrghaṃ dīrghāpekṣākṛtaṃ",
  "GSP29nysvbh_u:5368": "hrasvam. na svenātmanāvasthitaṃ kiñcit|",
  "GSP29nysvbh_u:5369": "kasmāt ?",
  "GSP29nysvbh_u:5370": "apekṣāsāmarthyāt. tasmānna svabhāvasiddhirbhāvānāmiti",
  "GSP29nysvbh_u:5371": "// 39 //",
  "GSP29nysvbh_u:5372": "_____________________________________________________________________",
  "GSP29nysvbh_u:5373": "********************** NySBh_4,1.40 **********************",
  "GSP29nysvbh_u:5374": "NyS_4,1.40: vyāhatatvādayuktam //",
  "GSP29nysvbh_u:5375": "yadi hrasvāpekṣākṛtaṃ dīrghaṃ kimidānīmapekṣya",
  "GSP29nysvbh_u:5376": "'hrasvam' iti gṛhyate ?|",
  "GSP29nysvbh_u:5377": "atha dīrghāpekṣākṛtaṃ",
  "GSP29nysvbh_u:5378": "hrasvam ? dīrghamanāpekṣikam, evamitaretarāśrayayorekābhāve 'nyatarābhāvādubhayābhāva",
  "GSP29nysvbh_u:5379": "ityapekṣāvyavasthānupapannā|",
  "GSP29nysvbh_u:5380": "svabhāvasiddhāv asatyāṃ samayoḥ parimaṇḍalayorvā dravyayorāpekṣike dīrghatvahrasvatve kasmānna bhavataḥ ?|",
  "GSP29nysvbh_u:5381": "apekṣāyāmanapekṣāyāṃ ca dravyayorabhedaḥ |",
  "GSP29nysvbh_u:5382": "yāvatī dravye apekṣamāṇe tāvatī evānapekṣamāṇe nānyataratra bhedaḥ |",
  "GSP29nysvbh_u:5383": "āpekṣikatve tu saty anyataratra viśeṣopajanaḥ syāditi|",
  "GSP29nysvbh_u:5384": "kimapekṣāsāmarthyamiticet ? dvayorgrahaṇe 'tiśyagrahaṇopapattiḥ|",
  "GSP29nysvbh_u:5385": "dve dravye paśyan ekatra vidyamānamatiśayaṃ gṛhṇāti",
  "GSP29nysvbh_u:5386": "tad dīrghamiti vyavasyati, yacca hīnaṃ gṛhṇāti",
  "GSP29nysvbh_u:5387": "tad hrasvamiti vyavasyatīti, etaccāpekṣāsāmarthyamiti",
  "GSP29nysvbh_u:5388": "// 40 //",
  "GSP29nysvbh_u:5389": "_____________________________________________________________________",
  "GSP29nysvbh_u:5390": "********************** NySBh_4,1.41 **********************",
  "GSP29nysvbh_u:5391": "atheme saṃkhyaikāntāḥ--",
  "GSP29nysvbh_u:5392": "sarvamekam-- sad aviśeṣāt, sarvaṃ dvedhā--",
  "GSP29nysvbh_u:5393": "nityānityabhedāt, sarvaṃ tredhā-- jñātā jñānaṃ",
  "GSP29nysvbh_u:5394": "jñeyamiti, sarvaṃ caturdhā-- pramātā pramāṇaṃ",
  "GSP29nysvbh_u:5395": "prameyaṃ pramitiriti, evaṃ yathāsaṃbhavamanye 'pīti/",
  "GSP29nysvbh_u:5396": "tatra parīkṣā---",
  "GSP29nysvbh_u:5397": "NyS_4,1.41: saṃkhyaikāntāsiddhiḥ kāraṇānupapattyupapattibhyām //",
  "GSP29nysvbh_u:5398": "yadi sādhyasādhānayornānātvam ? ekānto",
  "GSP29nysvbh_u:5399": "na sidhyati-- vyatirekāt, atha sādhyasādhanayorabhedaḥ ? evamapyekānto na sidhyati-- sādhanābhāvāt,",
  "GSP29nysvbh_u:5400": "na hi tamantareṇa kasyacit siddhiriti // 41 //",
  "GSP29nysvbh_u:5401": "_____________________________________________________________________",
  "GSP29nysvbh_u:5402": "********************** NySBh_4,1.42 **********************",
  "GSP29nysvbh_u:5403": "NyS_4,1.42: na kāraṇāvayavabhāvāt //",
  "GSP29nysvbh_u:5404": "na saṃkhyaikāntānāmasiddhiḥ, kasmāt ?.",
  "GSP29nysvbh_u:5405": "kāraṇasyāvayavabhāvāt = avayasavaḥ kaścit sādhanabhūta ity avyatirekaḥ/",
  "GSP29nysvbh_u:5406": "evaṃ dvaitādīnāmapīti // 42 //",
  "GSP29nysvbh_u:5407": "_____________________________________________________________________",
  "GSP29nysvbh_u:5408": "********************** NySBh_4,1.43 **********************",
  "GSP29nysvbh_u:5409": "NyS_4,1.43: niravayavatvādahetuḥ //",
  "GSP29nysvbh_u:5410": "“kāraṇasyāvayavabhāvāt“",
  "GSP29nysvbh_u:5411": "ityahetuḥ, kasmāt ? 'sarvamekam' ityanapavargeṇa",
  "GSP29nysvbh_u:5412": "pratijñāya kasyacidekatvamucyate tatra vyapavṛkto 'vayavaḥ",
  "GSP29nysvbh_u:5413": "sādhanabhūto nopapadyate, evaṃ dvaitādiṣvapīti/",
  "GSP29nysvbh_u:5414": "te khalvime saṃkhyaikāntā yadi viśeṣakāritasyārthabhedavistarasya",
  "GSP29nysvbh_u:5415": "pratyākhyānena vartante ? pratyākṣānumānāgamavirodhād",
  "GSP29nysvbh_u:5416": "mithyāvādā bhavanti|",
  "GSP29nysvbh_u:5417": "athābhyanujñānena vartante ? samānadharmakārito 'rthasaṃgraho viśeṣakāritaścārthabheda",
  "GSP29nysvbh_u:5418": "ityevamekāntatvaṃ jahatīti|",
  "GSP29nysvbh_u:5419": "te khalvete",
  "GSP29nysvbh_u:5420": "tattvajñānapravivekārthamekāntāḥ parīkṣitā",
  "GSP29nysvbh_u:5421": "iti // 43 //",
  "GSP29nysvbh_u:5422": "_____________________________________________________________________",
  "GSP29nysvbh_u:5423": "********************** NySBh_4,1.44 **********************",
  "GSP29nysvbh_u:5424": "pretyabhāvānantaraṃ phalam|",
  "GSP29nysvbh_u:5425": "tasmin---",
  "GSP29nysvbh_u:5426": "NyS_4,1.44: sadyaḥ kālāntare ca phalaniṣpatteḥ saṃśayaḥ //",
  "GSP29nysvbh_u:5427": "'pacati dogdhīti sadyaḥ phalam",
  "GSP29nysvbh_u:5428": "odanapayasī, 'karṣati vapatīti kālāntare",
  "GSP29nysvbh_u:5429": "phalaṃ śasyādhigama iti, asti ceyaṃ kriyā--",
  "GSP29nysvbh_u:5430": "“agnihotraṃ juhuyāt svargakāmaḥ“",
  "GSP29nysvbh_u:5431": "iti etasyāḥ phale saṃśayaḥ // 44 //",
  "GSP29nysvbh_u:5432": "_____________________________________________________________________",
  "GSP29nysvbh_u:5433": "********************** NySBh_4,1.45 **********************",
  "GSP29nysvbh_u:5434": "NyS_4,1.45: na sadyaḥ kālāntaropabhogyatvāt //",
  "GSP29nysvbh_u:5435": "svargaḥ phalaṃ śrūyate tacca bhinne 'smin dehabhedādutpadyate iti na sadyaḥ,",
  "GSP29nysvbh_u:5436": "grāmādikāmānāmārambhaphalamiti // 45 //",
  "GSP29nysvbh_u:5437": "_____________________________________________________________________",
  "GSP29nysvbh_u:5438": "********************** NySBh_4,1.46 **********************",
  "GSP29nysvbh_u:5439": "NyS_4,1.46: kālāntareṇāniṣpattir hetuvināśāt //",
  "GSP29nysvbh_u:5440": "dhvastāyāṃ pravṛttau pravṛtteḥ phalaṃ na kāraṇamantareṇotpattamarhati--",
  "GSP29nysvbh_u:5441": "na khalu vai vinaṣṭāt kāraṇāt kiñcidutpadyate",
  "GSP29nysvbh_u:5442": "iti // 46 //",
  "GSP29nysvbh_u:5443": "_____________________________________________________________________",
  "GSP29nysvbh_u:5444": "********************** NySBh_4,1.47 **********************",
  "GSP29nysvbh_u:5445": "NyS_4,1.47: prāṅ niṣpattervṛkṣaphalavat tat syāt //",
  "GSP29nysvbh_u:5446": "yathā phalārthinā vṛkṣamūle sekādi parikarma kriyate taṃmiṃśca pradhvaste",
  "GSP29nysvbh_u:5447": "pṛthivīdhāturabdhātunā saṃgṛhīte āntareṇa",
  "GSP29nysvbh_u:5448": "tejasā pacyamāno rasadravyaṃ nirvartayati",
  "GSP29nysvbh_u:5449": "sa dravyabhūto raso vṛkṣānugataḥ pākaviśiṣṭo",
  "GSP29nysvbh_u:5450": "vyūhaviśeṣeṇa saṃniviśamānaḥ parṇādi",
  "GSP29nysvbh_u:5451": "phalaṃ nirvartayati evaṃ pariṣekādi karmacārthavat--",
  "GSP29nysvbh_u:5452": "na ca vinaṣṭāt phalaniṣpattiḥ|",
  "GSP29nysvbh_u:5453": "tathā pravṛttyā",
  "GSP29nysvbh_u:5454": "saṃskāro dharmādharmalakṣaṇo janyate sa jāto",
  "GSP29nysvbh_u:5455": "nimittāntarānugṛhītaḥ kālāntare phalaṃ",
  "GSP29nysvbh_u:5456": "niṣpādayatīti. uktaṃ caitat--",
  "GSP29nysvbh_u:5457": "“pūrvakṛtaphalānubandhāt tadutpattiḥ 3-2-62“",
  "GSP29nysvbh_u:5458": "iti // 47 //",
  "GSP29nysvbh_u:5459": "_____________________________________________________________________",
  "GSP29nysvbh_u:5460": "********************** NySBh_4,1.48 **********************",
  "GSP29nysvbh_u:5461": "tadidaṃ prāṅ",
  "GSP29nysvbh_u:5462": "niṣpatterniṣpadyamānam--",
  "GSP29nysvbh_u:5463": "NyS_4,1.48: nāsan na san na sadasat sadasatorvaidharmyāt //",
  "GSP29nysvbh_u:5464": "prāṅniṣpatterniṣpattidharmakaṃ",
  "GSP29nysvbh_u:5465": "nāsat-- upādānaniyamāt |",
  "GSP29nysvbh_u:5466": "kasyacidutpattaye kiñcidupādeyaṃ na sarvaṃ",
  "GSP29nysvbh_u:5467": "sarvasyety asadbhāve niyamo nopapadyate",
  "GSP29nysvbh_u:5468": "iti|",
  "GSP29nysvbh_u:5469": "na sat-- prāgutpattervidyamānasyotpattiranupapanneti/",
  "GSP29nysvbh_u:5470": "na sadasat-- sadasatorvaidharmyāt = 'sat' ityarthābhyanujñā. 'asat' ityarthapratiṣedhaḥ",
  "GSP29nysvbh_u:5471": "etayorvyāghāto vaidharmyaṃ vyāghātādavyatirekānupapattiriti",
  "GSP29nysvbh_u:5472": "// 48 //",
  "GSP29nysvbh_u:5473": "_____________________________________________________________________",
  "GSP29nysvbh_u:5474": "********************** NySBh_4,1.49 **********************",
  "GSP29nysvbh_u:5475": "NyS_4,1.49: prāgutpatterutpattidharmakam asad ity addhā, kasmād utpādavyayadarśanāt //",
  "GSP29nysvbh_u:5476": "yatpunaruktam--",
  "GSP29nysvbh_u:5477": "'prāgutpatteḥ kāryaṃ nāsat-- upādānaniyamāt'",
  "GSP29nysvbh_u:5478": "iti ?---",
  "GSP29nysvbh_u:5479": "// 49 //",
  "GSP29nysvbh_u:5480": "_____________________________________________________________________",
  "GSP29nysvbh_u:5481": "********************** NySBh_4,1.50 **********************",
  "GSP29nysvbh_u:5482": "NyS_4,1.50: buddhisiddhaṃ tu tad asat //",
  "GSP29nysvbh_u:5483": "idamasyotpattaye samarthaṃ na",
  "GSP29nysvbh_u:5484": "sarvamiti prāgutpatterniyatakāraṇaṃ kāryaṃ",
  "GSP29nysvbh_u:5485": "buddhyā siddham-- utpattiniyamadarśanāt",
  "GSP29nysvbh_u:5486": "tasmādupādānaniyamasyopapattiḥ|",
  "GSP29nysvbh_u:5487": "sati tu",
  "GSP29nysvbh_u:5488": "kārye prāgutpatterutpattireva nāstīti",
  "GSP29nysvbh_u:5489": "// 50 //",
  "GSP29nysvbh_u:5490": "_____________________________________________________________________",
  "GSP29nysvbh_u:5491": "********************** NySBh_4,1.51 **********************",
  "GSP29nysvbh_u:5492": "NyS_4,1.51: āśrayavyatirekād vṛkṣaphalotpattivadityahetuḥ //",
  "GSP29nysvbh_u:5493": "mūlasekādi parikarma phalaṃ cobhayaṃ",
  "GSP29nysvbh_u:5494": "vṛkṣāśrayam. karma ceha śarīre phalaṃ cāmutreti",
  "GSP29nysvbh_u:5495": "āśrayavyatirekādaheturiti // 51 //",
  "GSP29nysvbh_u:5496": "_____________________________________________________________________",
  "GSP29nysvbh_u:5497": "********************** NySBh_4,1.52 **********************",
  "GSP29nysvbh_u:5498": "NyS_4,1.52: prīterātmāśrayatvādapratiṣedhaḥ //",
  "GSP29nysvbh_u:5499": "prītirātmapratyakṣatvādātmāśrayā tadāśrayameva",
  "GSP29nysvbh_u:5500": "karma dharmasaṃjñitam-- dharmasyātmaguṇatvāt",
  "GSP29nysvbh_u:5501": "tasmādāśrayavyatirekānupapattiriti // 52 //",
  "GSP29nysvbh_u:5502": "_____________________________________________________________________",
  "GSP29nysvbh_u:5503": "********************** NySBh_4,1.53 **********************",
  "GSP29nysvbh_u:5504": "NyS_4,1.53: na putrapaśustrīparicchadahiraṇyānnādiphalanirdeśāt //",
  "GSP29nysvbh_u:5505": "putrādi phalaṃ nirdiśyate na prītiḥ--",
  "GSP29nysvbh_u:5506": "“grāmakāmo yajeta” “putrakāmo yajeta“",
  "GSP29nysvbh_u:5507": "iti. tatra yaduktam-- 'prītiḥ phalam' iti etadayuktam",
  "GSP29nysvbh_u:5508": "// 53 //",
  "GSP29nysvbh_u:5509": "_____________________________________________________________________",
  "GSP29nysvbh_u:5510": "********************** NySBh_4,1.54 **********************",
  "GSP29nysvbh_u:5511": "NyS_4,1.54: tatsaṃbandhāt phalaniṣpattesteṣu phalavadupacāraḥ //",
  "GSP29nysvbh_u:5512": "putrādisaṃbandhāt",
  "GSP29nysvbh_u:5513": "phalaṃ prītilakṣaṇamutpadyate iti putrādiṣu",
  "GSP29nysvbh_u:5514": "phalavadupacāro yathānne prāṇaśabdaḥ--",
  "GSP29nysvbh_u:5515": "“annaṃ vai prāṇāḥ“",
  "GSP29nysvbh_u:5516": "iti // 54 //",
  "GSP29nysvbh_u:5517": "_____________________________________________________________________",
  "GSP29nysvbh_u:5518": "********************** NySBh_4,1.55 **********************",
  "GSP29nysvbh_u:5519": "phalānantaraṃ duḥkhamuddiṣṭamuktaṃ ca--",
  "GSP29nysvbh_u:5520": "“bādhanālakṣaṇaṃ duḥkham 1-1-21“",
  "GSP29nysvbh_u:5521": "iti. tat kimidaṃ pratyātmavedanīyasya |",
  "GSP29nysvbh_u:5522": "sarvajantupratyakṣasya sukhasya pratyākhyānam ?",
  "GSP29nysvbh_u:5523": "āhosvidanyaḥ kalpaḥ ?",
  "GSP29nysvbh_u:5524": "iti, anya ityāha, katham ?",
  "GSP29nysvbh_u:5525": ", na vai sarvalokasākṣikaṃ sukhaṃ śakyaṃ pratyākhyātum |",
  "GSP29nysvbh_u:5526": "ayaṃ tu janmamaraṇaprabandhānubhavanimittād duḥkhād nirviṇṇasya duḥkhaṃ jihāsato duḥkhasaṃjñābhāvanopadeśo duḥkhahānārtha iti |",
  "GSP29nysvbh_u:5527": "kayā yuktyā ?",
  "GSP29nysvbh_u:5528": ", sarve khalu sattvanikāyāḥ sarvāṇyutpattisthānāni sarvaḥ punarbhavo bādhanānuṣakto duḥkhasāhacaryāt",
  "GSP29nysvbh_u:5529": "“bādhanālakṣaṇaṃ duḥkham 1-1-21“",
  "GSP29nysvbh_u:5530": "ityuktam. ṛṣibhirduḥkhasaṃjñābhāvanamupadiśyate,",
  "GSP29nysvbh_u:5531": "atra ca heturupādīyate---",
  "GSP29nysvbh_u:5532": "NyS_4,1.55: vividhabādhanāyogād duḥkhameva janmotpattiḥ //",
  "GSP29nysvbh_u:5533": "janma |",
  "GSP29nysvbh_u:5534": "jāyate iti śarīrendriyabuddhayaḥ, śarīrādīnāṃ",
  "GSP29nysvbh_u:5535": "saṃsthānaviśiṣṭānāṃ prādurbhāva utpattiḥ,",
  "GSP29nysvbh_u:5536": "vividhā ca bādhanā-- hīnā madhyamā utkṛṣṭā",
  "GSP29nysvbh_u:5537": "ceti. utkṛṣṭā nārakiṇāṃ. tiraścāṃ tu madhyamā,",
  "GSP29nysvbh_u:5538": "manuṣyāpāṃ hīnāḥ. devānāṃ hīnatarā vītarāgāṇāṃ",
  "GSP29nysvbh_u:5539": "ca, evaṃ sarvamutpattisthānaṃ vividhabādhanānuṣaktaṃ",
  "GSP29nysvbh_u:5540": "paśyataḥ sukhe tatsādhaneṣu ca śarīrendriyabuddhiṣu",
  "GSP29nysvbh_u:5541": "duḥkhasaṃjñā vyavatiṣṭhate. duḥkhasaṃjñāvyavasthānāt",
  "GSP29nysvbh_u:5542": "sarvalokeṣv anabhiratisaṃjñā bhavati. anabhiratisaṃjñāmupāsīnasya",
  "GSP29nysvbh_u:5543": "sarvalokaviṣayātṛṣṇā vicchidyate. tṛṣṇāprahāṇāt",
  "GSP29nysvbh_u:5544": "sarvaduḥkhād vimucyate iti, yathā",
  "GSP29nysvbh_u:5545": "viṣayogāt payo viṣayamiti budhyamāno",
  "GSP29nysvbh_u:5546": "nopādatte. anupādadāno maraṇaduḥkhaṃ nāpnoti",
  "GSP29nysvbh_u:5547": "// 55 //",
  "GSP29nysvbh_u:5548": "_____________________________________________________________________",
  "GSP29nysvbh_u:5549": "********************** NySBh_4,1.56 **********************",
  "GSP29nysvbh_u:5550": "duḥkhoddeśastu na",
  "GSP29nysvbh_u:5551": "sukhasya pratyākhyānam, kasmāt ?---",
  "GSP29nysvbh_u:5552": "NyS_4,1.56: na sukhasyāpyantarālaniṣpatteḥ //",
  "GSP29nysvbh_u:5553": "khalvayaṃ duḥkhoddeśaḥ sukhasya pratyākhyānam,",
  "GSP29nysvbh_u:5554": "kasmāt ?, sukhasyāntarālaniṣpateḥ |",
  "GSP29nysvbh_u:5555": "niṣpadyate khalu bādhanāntarāleṣu sukhaṃ pratyātmavedanīyaṃ",
  "GSP29nysvbh_u:5556": "śarīriṇāṃ tadaśakyaṃ pratyākhyātumiti // 46 //",
  "GSP29nysvbh_u:5557": "_____________________________________________________________________",
  "GSP29nysvbh_u:5558": "********************** NySBh_4,1.57 **********************",
  "GSP29nysvbh_u:5559": "athāpi---",
  "GSP29nysvbh_u:5560": "NyS_4,1.57: bādhanānivṛttervedayataḥ paryeṣaṇadoṣādapratiṣedhaḥ //",
  "GSP29nysvbh_u:5561": "sukhasya duḥkhoddeśeneti prakaraṇāt, paryeṣaṇam |",
  "GSP29nysvbh_u:5562": "prārthanā |",
  "GSP29nysvbh_u:5563": "viṣayārjanatṛṣṇā. paryeṣaṇasya doṣo yadayaṃ",
  "GSP29nysvbh_u:5564": "vedayamānaḥ prārthayate. taccāsya prārthitaṃ na",
  "GSP29nysvbh_u:5565": "saṃpadyate. saṃpadya vā vipadyate. nyūnaṃ vā saṃpadyate.",
  "GSP29nysvbh_u:5566": "bahupratyanīkaṃ vā saṃpadyate. ityetasmāt",
  "GSP29nysvbh_u:5567": "paryeṣaṇadoṣāt nānāvidho mānasaḥ saṃtāpo",
  "GSP29nysvbh_u:5568": "bhavati. evaṃ vedayataḥ paryeṣaṇadoṣād bādhanāyā",
  "GSP29nysvbh_u:5569": "anavṛttiḥ. bādhanānivṛtterduḥkhasaṃjñābhāvanamuddiśyate.",
  "GSP29nysvbh_u:5570": "anena kāraṇena duḥkhaṃ janma na tu sukhasyābhāvāditi/",
  "GSP29nysvbh_u:5571": "athāpyetadanūktam---",
  "GSP29nysvbh_u:5572": "“kāmaṃ kāmayamānasya yadā kāmaḥ samṛdhyate|",
  "GSP29nysvbh_u:5573": "athainamaparaḥ kāmaḥ kṣiprameva prabādhate //“",
  "GSP29nysvbh_u:5574": "“api cedudanemi samantād bhūmimālabhate sagavāśvāṃ na sa tena dhanena dhanaiṣī tṛpyati kiṃ nu sukhaṃ dhanakāme“",
  "GSP29nysvbh_u:5575": "iti // 57 //",
  "GSP29nysvbh_u:5576": "_____________________________________________________________________",
  "GSP29nysvbh_u:5577": "********************** NySBh_4,1.58 **********************",
  "GSP29nysvbh_u:5578": "NyS_4,1.58: duḥkhavikalpe sukhābhimānācca //",
  "GSP29nysvbh_u:5579": "duḥkhasaṃjñābhāvanopadeśaḥ",
  "GSP29nysvbh_u:5580": "kriyate, ayaṃ khalu sukhasaṃvedane vyavasthitaḥ",
  "GSP29nysvbh_u:5581": "sukhaṃ paramapuruṣārthaṃ manyate-- na sukhādanyad",
  "GSP29nysvbh_u:5582": "niḥśreyasamasti. sukhe prāpte caritārthaḥ kṛtakaraṇīyo",
  "GSP29nysvbh_u:5583": "bhavati. mithyāsaṃkalpāt mukhe tatsādhaneṣu",
  "GSP29nysvbh_u:5584": "ca viṣayeṣu saṃrajyate. saṃraktaḥ sukhāya",
  "GSP29nysvbh_u:5585": "ghaṭate. ghaṭamānasyāsya janmajarāvyādhiprāyaṇāniṣṭasaṃyogeṣṭaviyogaprārthitānupapattinimittamanekavidhaṃ",
  "GSP29nysvbh_u:5586": "yāvad duḥkhamutpadyate taṃ duḥkhavikalpaṃ sukhamityabhimanyate.",
  "GSP29nysvbh_u:5587": "sukhāṅgabhūtaṃ duḥkhaṃ-- na duḥkhamanāsādya śakyaṃ",
  "GSP29nysvbh_u:5588": "sukhamavāptum. tādarthyāt sukhamevedamiti",
  "GSP29nysvbh_u:5589": "sukhasaṃjñopahataprajñaḥ-- 'jāyasya mriyasva saṃghāva'",
  "GSP29nysvbh_u:5590": "iti saṃsāraṃ nātivartate. tadasyāḥ sukhasaṃjñānayāḥ",
  "GSP29nysvbh_u:5591": "pratipakṣo duḥkhasaṃjñābhāvanamupadiśyate. duḥkhānuṣaṅgād",
  "GSP29nysvbh_u:5592": "duḥkhaṃ janmeti na sukhasyābhāvāt|",
  "GSP29nysvbh_u:5593": "yadyevaṃ kasmāt 'duḥkhaṃ janma' iti nocyate ?. soyamevaṃ",
  "GSP29nysvbh_u:5594": "vācye yadevakāha--",
  "GSP29nysvbh_u:5595": "“duḥkhameva janma 55“",
  "GSP29nysvbh_u:5596": "iti tena sukhābhāvaṃ jñāpayatīti, janmavinigrahārthīyo",
  "GSP29nysvbh_u:5597": "vai khalvayamevaśabdaḥ, katham ? na duḥkhaṃ janma",
  "GSP29nysvbh_u:5598": "svarūpataḥ kiṃ tu duḥkhopacārāt. evaṃ sukhamapīti",
  "GSP29nysvbh_u:5599": "etad anenaiva nivartyate na tu duḥkhameva janmeti",
  "GSP29nysvbh_u:5600": "// 58 //",
  "GSP29nysvbh_u:5601": "_____________________________________________________________________",
  "GSP29nysvbh_u:5602": "********************** NySBh_4,1.59 **********************",
  "GSP29nysvbh_u:5603": "duḥkhopadeśānantaramapavargaḥ sa pratyākhyāyate---",
  "GSP29nysvbh_u:5604": "NyS_4,1.59: ṛṇakleśapravṛttyanubandhādapavargābhāvaḥ //",
  "GSP29nysvbh_u:5605": "ṛṇānubandhānnāstyapavargaḥ = “jāyamāno ha vai brāhmaṇastribhirṛṇairṛṇavān",
  "GSP29nysvbh_u:5606": "jāyate-- brahmacaryeṇa ṛṣibhyo yajñena devebhyaḥ prajāyā pitṛbhyaḥ“",
  "GSP29nysvbh_u:5607": "iti ṛṇāni. teṣāmanubandhaḥ |",
  "GSP29nysvbh_u:5608": "svakarmabhiḥ saṃbandhaḥ-- karmasaṃbandhavacanāt--",
  "GSP29nysvbh_u:5609": "“jarāmarya vā etatsatraṃ yadagnihotraṃ darśapūrṇamāsau",
  "GSP29nysvbh_u:5610": "ceti ujarayā ha eṣa tasmāt satrādvimucyate mṛtyunā ha vā“",
  "GSP29nysvbh_u:5611": "iti ṛṇānubandhādapavargānuṣṭhānakālo nāstīty apavargābhāvaḥ/",
  "GSP29nysvbh_u:5612": "kleśānubandhānnastyapavargaḥ |",
  "GSP29nysvbh_u:5613": "kleśānubaddha evāyaṃ mriyate kleśānubaddhaśca",
  "GSP29nysvbh_u:5614": "jāyate nāsya kleśānubandhavicchedo gṛhyate/",
  "GSP29nysvbh_u:5615": "pravṛttyanubandhānnāstyapavargaḥ |",
  "GSP29nysvbh_u:5616": "janmaprabhṛty ayaṃ yāvatprāyaṇaṃ vāgbuddhiśarīrārambheṇāvimukto",
  "GSP29nysvbh_u:5617": "gṛhyate tatra yaduktam--",
  "GSP29nysvbh_u:5618": "“duḥkhajanmapravṛttidoṣamithyājñānānāmuttarottarāpāye tadanantarāpāyādapavargaḥ 1-1-2“",
  "GSP29nysvbh_u:5619": "iti tadanupapannamiti // 59 //",
  "GSP29nysvbh_u:5620": "_____________________________________________________________________",
  "GSP29nysvbh_u:5621": "********************** NySBh_4,1.60 **********************",
  "GSP29nysvbh_u:5622": "atrābhidhīyate-- yattāvat 'ṛṇānubandhāt'",
  "GSP29nysvbh_u:5623": "iti ?. ṛṇairiva ṛṇairiti ---",
  "GSP29nysvbh_u:5624": "NyS_4,1.60: pradhānaśabdānupapatterguṇaśabdenānubādo nindāpraśaṃsopapatteḥ //",
  "GSP29nysvbh_u:5625": "“ṛṇaiḥ” iti nāyaṃ pradhānaśabdaḥ, yatra khalvekaḥ pratyādeyaṃ",
  "GSP29nysvbh_u:5626": "dadāti dvitīyaśca pratideyaṃ gṛhṇāti tatrāsya",
  "GSP29nysvbh_u:5627": "dṛṣṭatvāt pradhānamṛṇaśabdaḥ. na caitadihopapadyate",
  "GSP29nysvbh_u:5628": "pradhānaśabdānupapatterguṇaśabdenāyamanuvādaḥ--",
  "GSP29nysvbh_u:5629": "ṛṇairiva ṛṇairiti, prayuktopamaṃ caitad",
  "GSP29nysvbh_u:5630": "yathā--",
  "GSP29nysvbh_u:5631": "“agnirmāṇavakaḥ” iti = anyatra dṛṣṭaścāyamṛṇaśabda iha prayujyate",
  "GSP29nysvbh_u:5632": "yathāgniśabdo māṇavake |",
  "GSP29nysvbh_u:5633": "kathaṃ guṇaśabdenānuvādaḥ ?, nindāprasaṃsopapatteḥ = karmalope ṛṇīva ṛṇādānād nindyate.",
  "GSP29nysvbh_u:5634": "karmānuṣṭhāne ca ṛṇīva ṛṇadānād praśasyate sa evopamārtha iti/",
  "GSP29nysvbh_u:5635": "“jāyamānaḥ“",
  "GSP29nysvbh_u:5636": "iti guṇaśabdaḥ-- viparyaye 'nadhikārāt = “jāyamāno ha vai brāhmaṇaḥ“",
  "GSP29nysvbh_u:5637": "iti ca śabdo gṛhasthaḥ saṃpadyamānaḥ, jāyamāna iti",
  "GSP29nysvbh_u:5638": "uyadāyaṃ gṛhastho jāyate tadā karmabhiradhikriyate--",
  "GSP29nysvbh_u:5639": "mātṛto jāyamānasyānadhikārāt",
  "GSP29nysvbh_u:5640": "uyadā tu mātṛto jāyate kumāro na",
  "GSP29nysvbh_u:5641": "tadā karmabhiradhikriyate-- arthinaḥ śaktasya cādhikārāt = arthinaḥ karmabhiradhikāraḥ-- karmavidhau kāmasaṃyogasmṛteḥ--",
  "GSP29nysvbh_u:5642": "“agnihotraṃ juhuyāt svargakāmaḥ“",
  "GSP29nysvbh_u:5643": "ityevamādi, śaktasya ca pravṛttisaṃbhavāt",
  "GSP29nysvbh_u:5644": "uśaktasya karmabhiradhikāraḥ-- pravṛttisaṃbhavāt",
  "GSP29nysvbh_u:5645": "uśaktaḥ khalu vihite karmaṇi pravartate netara",
  "GSP29nysvbh_u:5646": "iti|",
  "GSP29nysvbh_u:5647": "ubhayābhāvastu pradhānaśabdārthe|",
  "GSP29nysvbh_u:5648": "mātṛto",
  "GSP29nysvbh_u:5649": "jāyamāne kumāre ubhayam = arthitā śaktiśca na bhavatīti, na bhidyate laukikād",
  "GSP29nysvbh_u:5650": "vākyād vaidikaṃ vākyam-- prekṣāpūrvakāripuruṣapraṇītatvena,",
  "GSP29nysvbh_u:5651": "tatra laukikastāvadaparīkṣakopi na jātamātraṃ",
  "GSP29nysvbh_u:5652": "kumāramevaṃ brūyāt-- 'adhīṣva yajasva brahmacaryaṃ",
  "GSP29nysvbh_u:5653": "cara' iti. kuta eṣa ṛṣirupapannānavadyavādī",
  "GSP29nysvbh_u:5654": "upadeśārthena prayukta upadiśati ?, na khalu vai",
  "GSP29nysvbh_u:5655": "nartakondheṣu pravartate na gāyano badhireṣviti/",
  "GSP29nysvbh_u:5656": "upadiṣṭārthavijñānaṃ copadeśaviṣayaḥ |",
  "GSP29nysvbh_u:5657": "yaścopadiṣṭamarthaṃ vijānāti taṃ pratyupadeśaḥ",
  "GSP29nysvbh_u:5658": "kriyate na caitadasti jāyamānakumārake",
  "GSP29nysvbh_u:5659": "iti|",
  "GSP29nysvbh_u:5660": "gārhasthyaliṅgaṃ ca mantrabrāhmaṇaṃ karmābhivadati |",
  "GSP29nysvbh_u:5661": "yacca mantrabrāhmaṇaṃ karmābhivadati tat patnīsaṃbandhādinā",
  "GSP29nysvbh_u:5662": "gārhasthyaliṅgenopapannaṃ tasmād gṛhasthoyaṃ",
  "GSP29nysvbh_u:5663": "jāyamāno 'bhidhīyate iti //",
  "GSP29nysvbh_u:5664": "arthitvasya cāvipariṇāme",
  "GSP29nysvbh_u:5665": "jarāmaryavādopapattiḥ|",
  "GSP29nysvbh_u:5666": "yāvaccāsya phalenārthitvaṃ",
  "GSP29nysvbh_u:5667": "na vipariṇamate |",
  "GSP29nysvbh_u:5668": "na nivartate tāvadanena karmānuṣṭheyamityupapadyate",
  "GSP29nysvbh_u:5669": "jarāmaryavādastaṃ pratīti.",
  "GSP29nysvbh_u:5670": "“jarayā ha vā“",
  "GSP29nysvbh_u:5671": "ityāyuṣasturīyasya |",
  "GSP29nysvbh_u:5672": "caturthasya pravrajyāyuktasya vacanam--",
  "GSP29nysvbh_u:5673": "“jarayā ha vā eṣa etasmādvimucyate“",
  "GSP29nysvbh_u:5674": "iti. āyuṣasturīyam |",
  "GSP29nysvbh_u:5675": "caturthaṃpravrajyāyuktaṃ jaretyucyate-- tatra",
  "GSP29nysvbh_u:5676": "hi pravrajyā vidhīyate, atyantajarāsaṃyoge",
  "GSP29nysvbh_u:5677": "“jarayā ha vā“",
  "GSP29nysvbh_u:5678": "ityanarthakam|",
  "GSP29nysvbh_u:5679": "'aśakto vimucyate' ityetadapi",
  "GSP29nysvbh_u:5680": "nopapadyate-- svayamaśaktasya bāhyāṃ śaktimāha--",
  "GSP29nysvbh_u:5681": "“antevāsī vā juhuyāt brahmaṇā sa parikrītaḥ. kṣīrahotā vā juhuyād dhanena sa parikrītaḥ“",
  "GSP29nysvbh_u:5682": "iti athāpi vihitaṃ vānūdyeta ? kāmādvārthaḥ",
  "GSP29nysvbh_u:5683": "parikalpyeta ? vihitānuvacanaṃ nyāyyamiti,",
  "GSP29nysvbh_u:5684": "ṛṇavānivāsvatantro gṛhyasthaḥ karmasu pravartate",
  "GSP29nysvbh_u:5685": "ityupapannaṃ vākyasya sāmarthyam|",
  "GSP29nysvbh_u:5686": "phalasya hi sādhanāni prayatnaviṣayo na phalaṃ. tāni saṃpannāni phalāya kalpante|",
  "GSP29nysvbh_u:5687": "vihitaṃ ca jāyamānaṃ vidhīyate ca jāyamānaṃ tena yaḥ saṃbadhyate",
  "GSP29nysvbh_u:5688": "soyaṃ jāyamāna iti|",
  "GSP29nysvbh_u:5689": "pratyakṣavidhānābhāvāditicet ? na-- pratiṣedhasyāpi pratyakṣavidhānābhāvāditi/",
  "GSP29nysvbh_u:5690": "pratyakṣato vidhīyate gārhasthyaṃ brāhmaṇena yadi",
  "GSP29nysvbh_u:5691": "cāṃśramāntaramabhaviṣyat tadapi vyadhāsyat",
  "GSP29nysvbh_u:5692": "pratyakṣataḥ. pratyakṣavidhānābhāvānnāstyāśramāntaramiti,",
  "GSP29nysvbh_u:5693": "na-- pratiṣedhasyāpi pratyakṣavidhānābhāvāt = na pratiṣedhopi vai brāhmaṇena pratyakṣato",
  "GSP29nysvbh_u:5694": "vidhīyate-- 'na santyāśramāntarāṇi eka eva",
  "GSP29nysvbh_u:5695": "gṛhasthāśramaḥ' iti. pratiṣedhasya pratyakṣato 'śravaṇādayuktametaditi",
  "GSP29nysvbh_u:5696": "// adhikārācca vidhānaṃ vidyāntaravat //",
  "GSP29nysvbh_u:5697": "yathā śāstrāntarāṇi sve sve 'dhikāre pratyakṣato",
  "GSP29nysvbh_u:5698": "vidhāyakāni nārthāntarābhāvād evamidaṃ",
  "GSP29nysvbh_u:5699": "brāhmaṇaṃ gṛhasthaśāstraṃ sve 'dhikāre pratyakṣato",
  "GSP29nysvbh_u:5700": "vidhāyakaṃ nāśramāntarāṇāmabhāvāditi|",
  "GSP29nysvbh_u:5701": "ṛgbrāhmaṇaṃ cāpavargābhidhāyy abhidhīyate |",
  "GSP29nysvbh_u:5702": "ṛcaśca brāhmaṇāni cāpavargābhivādīna bhivanti.",
  "GSP29nysvbh_u:5703": "ṛvaśca tāvat--",
  "GSP29nysvbh_u:5704": "“karmabhirmṛtyumṛṣayo niṣeduḥ prajāvanto draviṇamicchamānāḥ, athāpare",
  "GSP29nysvbh_u:5705": "ṛṣayo manīṣiṇaḥ paraṃ karmabhyo 'mṛtatvamānaśuḥ,“",
  "GSP29nysvbh_u:5706": "“na karmaṇā na prajayā dhanena tyāgenaike amṛtatvamānaśuḥ“",
  "GSP29nysvbh_u:5707": "“pareṇa nākaṃ nihitaṃ guhāyāṃ vibhrājate tad yatayo viśanti“",
  "GSP29nysvbh_u:5708": "“vedāhametaṃpuruṣaṃ mahāntamādityavarṇaṃ tamasaḥ parastāt.",
  "GSP29nysvbh_u:5709": "tameva viditvātimṛtyumeti nānyaḥ panthā vidyate 'yanāya” |",
  "GSP29nysvbh_u:5710": "atha brāhmaṇāni--",
  "GSP29nysvbh_u:5711": "“trayo dharmaskandhāḥ-- yajño 'dhyayanaṃ dānamiti prathamastapa",
  "GSP29nysvbh_u:5712": "eva dvitīyo brahmacāryācāryakulavāsīti",
  "GSP29nysvbh_u:5713": "tṛtīyo 'tyantamātmānamācāryakule 'vasādayan",
  "GSP29nysvbh_u:5714": "sarve evaite puṇyalokā bhavanti brahmasaṃstho 'mṛtatvameti“",
  "GSP29nysvbh_u:5715": "“etameva pravrājino lokamabhīpsantaḥ pravrajantīti“",
  "GSP29nysvbh_u:5716": "“atho khalvāhuḥ-- kāmamaya evāyaṃ puruṣa",
  "GSP29nysvbh_u:5717": "iti sa yathākāmo bhavati tathākraturbhavati",
  "GSP29nysvbh_u:5718": "yathākraturbhavati tatkarma kurute yatkarma kurute",
  "GSP29nysvbh_u:5719": "tadabhisaṃpadyate“",
  "GSP29nysvbh_u:5720": "iti karmabhiḥ saṃsaraṇamuktvā prakṛtamanyadupadiśanti--",
  "GSP29nysvbh_u:5721": "“iti tu kāmayamāno 'thākāmayamāno yo 'kāmo",
  "GSP29nysvbh_u:5722": "niṣkām ātmakāma āptakāmo bhavati na tasya",
  "GSP29nysvbh_u:5723": "prāṇā utkrāmanti ihaiva samavalīyante brahmaiva",
  "GSP29nysvbh_u:5724": "san brahmāpyeti“",
  "GSP29nysvbh_u:5725": "iti, tatra yaduktam-- 'ṛṇānubandhādapavargābhāvaḥ'",
  "GSP29nysvbh_u:5726": "iti etadayuktamiti/",
  "GSP29nysvbh_u:5727": "“yecatvāraḥ pathayo devayānāḥ“",
  "GSP29nysvbh_u:5728": "iti ca cātugaśramyaśruteraikāśramyānupapattiḥ/",
  "GSP29nysvbh_u:5729": "phalārthinaścedaṃ brāhmaṇam--",
  "GSP29nysvbh_u:5730": "“jarāmaryaṃ vā etatsatraṃ yadagrihotraṃ darśapūrṇamāsau ca” iti",
  "GSP29nysvbh_u:5731": "// 60 //",
  "GSP29nysvbh_u:5732": "_____________________________________________________________________",
  "GSP29nysvbh_u:5733": "********************** NySBh_4,1.61 **********************",
  "GSP29nysvbh_u:5734": "katham ?---",
  "GSP29nysvbh_u:5735": "NyS_4,1.61: samāropaṇādātmanyapratiṣedhaḥ //",
  "GSP29nysvbh_u:5736": "“prājāpattyāmiṣṭiṃ nirupya nasyāṃ sarvavedasaṃ hutvā ātmanyagnīn samāropya brāhmaṇaḥ pravrajet“",
  "GSP29nysvbh_u:5737": "iti śrūyate tena vijānīmaḥ-- prajāvittalokaiṣaṇābhyo",
  "GSP29nysvbh_u:5738": "vyutthitasya nivṛtte phalārthitve samāropaṇaṃ",
  "GSP29nysvbh_u:5739": "vidhīyate iti, evaṃ ca brāhmaṇāni--",
  "GSP29nysvbh_u:5740": "“so 'nyad vratamupākariṣyamāṇo yājñavalkyo maitreyīmitihovāca--",
  "GSP29nysvbh_u:5741": "pravrajiṣyan vā are ahamasmāt sthānādasmi",
  "GSP29nysvbh_u:5742": "hanta te 'nayā kātyāyanyā sahāntaṃ karavāṇīti.",
  "GSP29nysvbh_u:5743": "athāpyuktānuśāsanāsi maitreyi etāvadare",
  "GSP29nysvbh_u:5744": "khalvamṛtatvamiti hoktvā yājñavalkyaḥ pravavrāja“",
  "GSP29nysvbh_u:5745": "iti// 61 //",
  "GSP29nysvbh_u:5746": "_____________________________________________________________________",
  "GSP29nysvbh_u:5747": "********************** NySBh_4,1.62 **********************",
  "GSP29nysvbh_u:5748": "NyS_4,1.62: pātracayāntānupapatteśca phalābhāvaḥ //",
  "GSP29nysvbh_u:5749": "jarāmarye ca karmaṇy aviśeṣeṇa",
  "GSP29nysvbh_u:5750": "kalpyamāne sarvasya pātracayāntāni karmāṇīti",
  "GSP29nysvbh_u:5751": "prasajyate tatraiṣaṇāvyutthānaṃ na śrūyeta--",
  "GSP29nysvbh_u:5752": "“etaddha sma vai tatpūrve brāhmaṇā anūcānā vidvāṃsaḥ",
  "GSP29nysvbh_u:5753": "prajāṃ na kāmayante kiṃ prajayā kariṣyāmo",
  "GSP29nysvbh_u:5754": "yeṣāṃ noyamātmāyaṃ loka iti. te ha",
  "GSP29nysvbh_u:5755": "sma putraiṣaṇāyāśca vittaiṣaṇāyāśca lokaiṣaṇāyāśca",
  "GSP29nysvbh_u:5756": "vyutthāyātha bhikṣācaryaṃ caranti“",
  "GSP29nysvbh_u:5757": "iti, eṣaṇābhyaśca vyutthitasya pātracayāntāni",
  "GSP29nysvbh_u:5758": "karmāṇi nopapadyante iti nāviśeṣeṇa kartuḥ",
  "GSP29nysvbh_u:5759": "prayojakaṃ phalaṃ bhavatīti|",
  "GSP29nysvbh_u:5760": "cāturāśramyavidhānāccetihāsapurāṇadharmaśāstreṣvaikāśramyānupapattiḥ/",
  "GSP29nysvbh_u:5761": "tadapramāṇamiticet ? na-- pramāṇena prāmāṇyābhyanujñānāt/",
  "GSP29nysvbh_u:5762": "pramāṇena khalu brāhmaṇenetihāsapurāṇasya",
  "GSP29nysvbh_u:5763": "prāmāṇyamabhyanujñāyate--",
  "GSP29nysvbh_u:5764": "“te vā khalvete atharvāṅgirasa etaditihāsapurāṇamabhyavadan",
  "GSP29nysvbh_u:5765": "itihāsapurāṇaṃ pañcamaṃ vedānāṃ vedaḥ“",
  "GSP29nysvbh_u:5766": "iti. tasmād ayuktametat-- aprāmāṇyamiti/",
  "GSP29nysvbh_u:5767": "aprāmāṇye ca dharmaśāstrasya prāṇabhṛtāṃ",
  "GSP29nysvbh_u:5768": "vyavahāralopāt lokocchedaprasaṅgaḥ,",
  "GSP29nysvbh_u:5769": "draṣṭṛpravaktṛsāmānyāccāprāmāṇyānupapattiḥ = ye eva mantrabrāhmaṇasya draṣṭāraḥ pravaktāraśca",
  "GSP29nysvbh_u:5770": "te khalvitihāsapurāṇasya dharmaśāstrasya",
  "GSP29nysvbh_u:5771": "ceti|",
  "GSP29nysvbh_u:5772": "viṣayavyavasthānācca yathāviṣayaṃ prāmāṇyam = anyo mantrabrāhmaṇasya viṣayo 'nyaścetihāsapurāṇadharmaśāstraṇāmiti |",
  "GSP29nysvbh_u:5773": "yajño mantrabrāhmaṇasya. lokavṛttamitihāsapurāṇasaya.",
  "GSP29nysvbh_u:5774": "lokavyavahāravyavasthānaṃ dharmaśāstrasya",
  "GSP29nysvbh_u:5775": "viṣayaḥ, tatraikena na sarvaṃ vyavasthāpyate",
  "GSP29nysvbh_u:5776": "iti yathāviṣayametāni pramāṇānīndriyādivaditi",
  "GSP29nysvbh_u:5777": "// 62 //",
  "GSP29nysvbh_u:5778": "_____________________________________________________________________",
  "GSP29nysvbh_u:5779": "********************** NySBh_4,1.63 **********************",
  "GSP29nysvbh_u:5780": "yatpunaretat-- kleśānubandhasyāvicchedāditi--",
  "GSP29nysvbh_u:5781": "NyS_4,1.63: suṣuptasya svapnādarśane kleśābhāvādapavargaḥ //",
  "GSP29nysvbh_u:5782": "yathā suṣuptasya khalu svapnādarśane",
  "GSP29nysvbh_u:5783": "rāgānubandhaḥ sukhaduḥkhānubandhaśca vicchidyate",
  "GSP29nysvbh_u:5784": "tathāpavargepīti, etacca brahmavido muktasyātmano",
  "GSP29nysvbh_u:5785": "rūpamudāharantīti // 63 //",
  "GSP29nysvbh_u:5786": "_____________________________________________________________________",
  "GSP29nysvbh_u:5787": "********************** NySBh_4,1.64 **********************",
  "GSP29nysvbh_u:5788": "yadapi pravṛttyanubandhāditi---",
  "GSP29nysvbh_u:5789": "NyS_4,1.64: na pravṛttiḥ pratisaṃdhānāya hīnakleśasya //",
  "GSP29nysvbh_u:5790": "prakṣīṇeṣu rāgadveṣāmoheṣu",
  "GSP29nysvbh_u:5791": "pravṛttirna pratisaṃdhānāya, pratisaṃdhistu pūrvajanmanivṛttau",
  "GSP29nysvbh_u:5792": "punarjanma taccādṛṣṭakāritaṃ tasyāṃ prahīṇāyāṃ",
  "GSP29nysvbh_u:5793": "janmāntarābhāvaḥ |",
  "GSP29nysvbh_u:5794": "apratisaṃdhānam |",
  "GSP29nysvbh_u:5795": "apavargaḥ|",
  "GSP29nysvbh_u:5796": "karmavaiphalyaprasaṅga iticet ? na--",
  "GSP29nysvbh_u:5797": "karmavipākapratisaṃvedanasyāpratyākhyānāt/",
  "GSP29nysvbh_u:5798": "pūrvajanmanivṛttau punarjanma na bhavatītyucyate",
  "GSP29nysvbh_u:5799": "na tu karmavipākapratisaṃvedanaṃ pratyākhyāyate,",
  "GSP29nysvbh_u:5800": "sarvāṇi pūrvakarmāṇi hyante janmani vipacyante",
  "GSP29nysvbh_u:5801": "iti // 64 //",
  "GSP29nysvbh_u:5802": "_____________________________________________________________________",
  "GSP29nysvbh_u:5803": "********************** NySBh_4,1.65 **********************",
  "GSP29nysvbh_u:5804": "NyS_4,1.65: na kleśasaṃtateḥ svābhāvikatvāt //",
  "GSP29nysvbh_u:5805": "nopapadyate kleśānubandhavicchedaḥ,",
  "GSP29nysvbh_u:5806": "kasmāt ?, kleśasaṃtateḥ svābhāvikatvāt = anādiriyaṃ kleśasaṃtatiḥ na cānādiḥ",
  "GSP29nysvbh_u:5807": "śakya ucchettumiti // 65 //",
  "GSP29nysvbh_u:5808": "_____________________________________________________________________",
  "GSP29nysvbh_u:5809": "********************** NySBh_4,1.66 **********************",
  "GSP29nysvbh_u:5810": "atra kaścit parīhāramāha---",
  "GSP29nysvbh_u:5811": "NyS_4,1.66: prāgutpatterabhāvānityatvavat svābhāvikepyanityatvam //",
  "GSP29nysvbh_u:5812": "yathānādiḥ prāgutpatterabhāva utpannena bhāvena nivartyate",
  "GSP29nysvbh_u:5813": "evaṃ svābhāvikī kleśasaṃtatiranityeti",
  "GSP29nysvbh_u:5814": "// 66 //",
  "GSP29nysvbh_u:5815": "_____________________________________________________________________",
  "GSP29nysvbh_u:5816": "********************** NySBh_4,1.67 **********************",
  "GSP29nysvbh_u:5817": "NyS_4,1.67: aṇuśyāmatānityatvavaddha //",
  "GSP29nysvbh_u:5818": "apara āha-- yathānādiraṇuśyāmatā atha",
  "GSP29nysvbh_u:5819": "cāgnisaṃyogādanityā tathā kleśasaṃtatirapīti",
  "GSP29nysvbh_u:5820": "// 67 //",
  "GSP29nysvbh_u:5821": "sataḥ khalu dharmo nityatvamanityatvaṃ ca",
  "GSP29nysvbh_u:5822": "tattvaṃ bhāve 'bhāve bhāktamiti|",
  "GSP29nysvbh_u:5823": "'anādiraṇuśyāmatā'",
  "GSP29nysvbh_u:5824": "iti hetvabhāvādayuktam|",
  "GSP29nysvbh_u:5825": "anutpattidharmakamanityamiti",
  "GSP29nysvbh_u:5826": "nātra heturastīti/",
  "GSP29nysvbh_u:5827": "_____________________________________________________________________",
  "GSP29nysvbh_u:5828": "********************** NySBh_4,1.68 **********************",
  "GSP29nysvbh_u:5829": "ayaṃ tu samādhiḥ---",
  "GSP29nysvbh_u:5830": "NyS_4,1.68: na saṃkalpanimittatvācca rāgādīnām //",
  "GSP29nysvbh_u:5831": "'karmanimittatvāditaretaranimittatvācca'",
  "GSP29nysvbh_u:5832": "iti samuccayaḥ, mithyāsaṃkalpebhyo rañjanīyakopanīyamohanīyebhyo",
  "GSP29nysvbh_u:5833": "rāgadveṣamohā utpadyante, karma ca kattvanikāyanirvartakaṃ",
  "GSP29nysvbh_u:5834": "naiyamikān rāgadveṣamohān nirvartayati--",
  "GSP29nysvbh_u:5835": "niyamadarśanāt |",
  "GSP29nysvbh_u:5836": "dṛśyate hi kaścitsattvanikāyo rāgabahulaḥ",
  "GSP29nysvbh_u:5837": "kaścid dveṣabahulaḥ kaścid",
  "GSP29nysvbh_u:5838": "mohabahulaḥ iti, itaretaranimittā ca",
  "GSP29nysvbh_u:5839": "rāgādīnāmutpattiḥ",
  "GSP29nysvbh_u:5840": "umūḍho rajyati mūḍhaḥ kupyati. rakto muhyati.",
  "GSP29nysvbh_u:5841": "kupito muhyati|",
  "GSP29nysvbh_u:5842": "sarvamithyāsaṃkalpānāṃ",
  "GSP29nysvbh_u:5843": "tattvajñānādanutpattiḥ kāraṇānutpattau ca kāryānutpatteriti",
  "GSP29nysvbh_u:5844": "rāgādīnāmatyantamanutpattiriti|",
  "GSP29nysvbh_u:5845": "'anādiśca kleśasaṃtatiḥ' ity ayuktam-- sarve ime khalvādhyātmikā",
  "GSP29nysvbh_u:5846": "bhāvā anādinā prabandhena pravartante śarīrādayo.",
  "GSP29nysvbh_u:5847": "na jātvatra kaścidanutpannapūrvaḥ prathamata utpadyate 'nyatra",
  "GSP29nysvbh_u:5848": "tattvajñānāt|",
  "GSP29nysvbh_u:5849": "na caivaṃ saty anutpattidharmakaṃ",
  "GSP29nysvbh_u:5850": "kiñcid vyayadharmakaṃ pratijñāyate iti/",
  "GSP29nysvbh_u:5851": "karma ca sattvanikāyanirvartakaṃ tattvajñānakṛtād",
  "GSP29nysvbh_u:5852": "mithyāsaṃkalpavighātānna rāgādyutpattinimittaṃ",
  "GSP29nysvbh_u:5853": "bhavati sukhaduḥkhasaṃvittiphalaṃ tu bhavatīti",
  "GSP29nysvbh_u:5854": "// 68 //",
  "GSP29nysvbh_u:5855": "// iti vātsyāyanaviracite nyāyabhāṣye caturthādhyāyasya prathamamāhnikaṃ samāptam /",
  "GSP29nysvbh_u:5856": "####################################################################",
  "GSP29nysvbh_u:5857": "atha nyāyabhāṣyacaturthādhyāyasya dvitīyamāhnikam",
  "GSP29nysvbh_u:5858": "kiṃ nu khalu bho yāvanto viṣayāstāvatsu pratyekaṃ tattvajñānamutpadyate ?",
  "GSP29nysvbh_u:5859": "atha kvacidutpadyate ? iti|",
  "GSP29nysvbh_u:5860": "kaścātra viśeṣaḥ ?, na tāvadekaikatra |",
  "GSP29nysvbh_u:5861": "yāvadviṣayamutpadyate-- jñeyānāmānantyāt,",
  "GSP29nysvbh_u:5862": "nāpi kvacidutpadyate-- tatra notpadyate tatrānivṛtto moha iti mohaśeṣaprasaṅgaḥ-- na cānyaviṣayeṇa tattvajñānenānyaviṣayo mohaḥ śakyaḥ pratiṣeddhumiti|",
  "GSP29nysvbh_u:5863": "mithyājñānaṃ vai khalu moho na tattvajñānasyānutpattimātraṃ tacca mithyājñānaṃ yatra viṣaye pravartamānaṃ saṃsārabījaṃ bhavati sa viṣayastattvato jñeya iti|",
  "GSP29nysvbh_u:5864": "kiṃ punastanmithyājñānam ?, anātmanyātmagrahaḥ |",
  "GSP29nysvbh_u:5865": "ahamasmīti moho 'haṅkāra iti. anātmānaṃ khalvahamasmīti paśyato dṛṣṭirahaṅkāra iti|",
  "GSP29nysvbh_u:5866": "kiṃ punastadarthajātaṃ yadviṣayo 'haṅkāraḥ ?, śarīrendriyamanovedanābuddhayaḥ|",
  "GSP29nysvbh_u:5867": "kathaṃ tadviṣayo 'haṅkāraḥ saṃsārabījaṃ bhavati ?",
  "GSP29nysvbh_u:5868": ",",
  "GSP29nysvbh_u:5869_0": "ayaṃ khalu śarīrādyarthajātam ahamasmīti vyavasitaḥ taducchedenātmocchedaṃ manyamāno",
  "GSP29nysvbh_u:5869_1": "'nucchedatṛṣṇāpariplutaḥ punaḥ punastadupādatte tadupādadāno janmamaraṇāya yatate",
  "GSP29nysvbh_u:5869_2": "tenāviyogād nātyantaṃ duḥkhādvimucyate iti |",
  "GSP29nysvbh_u:5870": "yastu duḥkhaṃ duḥkhāyatanaṃ duḥkhānuṣaktaṃ sukhaṃ ca sarvamidaṃ duḥkhamiti paśyati sa duḥkhaṃ parijānāti parijñātaṃ ca duḥkhaṃ prahīṇaṃ bhavati-- anupādānāt saviṣānnavat,",
  "GSP29nysvbh_u:5871": "evaṃ doṣān karma ca duḥkhaheturiti paśyati|",
  "GSP29nysvbh_u:5872": "na cāprahīṇeṣu doṣeṣu duḥkhaprabandhocchedena śakyaṃ bhavitumiti doṣān jahāti. prahīṇeṣu ca doṣeṣu na pravṛttiḥ pratisaṃdhānāyetyuktam,",
  "GSP29nysvbh_u:5873": "pretyabhāvaphaladuḥkhāni ca jñeyāni vyavasthāpayati karma ca doṣāṃśca praheyān,",
  "GSP29nysvbh_u:5874": "apavargo 'dhigantavyastasyādhigamopāyastattvajñānam. evaṃ catasṛbhirvidhābhiḥ prameyaṃ vibhaktamāsevamānasya |",
  "GSP29nysvbh_u:5875": "abhyasyataḥ |",
  "GSP29nysvbh_u:5876": "bhāvayataḥ samyagdarśanam |",
  "GSP29nysvbh_u:5877": "yathābhūtāvabodhaḥ |",
  "GSP29nysvbh_u:5878": "tattvajñānamutpadyate //",
  "GSP29nysvbh_u:5879": "_____________________________________________________________________",
  "GSP29nysvbh_u:5880": "********************** NySBh_4,2.1 **********************",
  "GSP29nysvbh_u:5881": "evaṃ ca---",
  "GSP29nysvbh_u:5882": "NyS_4,2.1: doṣanimittānāṃ tattvajñānādahaṅkāranivṛttiḥ //",
  "GSP29nysvbh_u:5883": "śarīrādi duḥkhāntaṃ prameyaṃ doṣanimittam,",
  "GSP29nysvbh_u:5884": "tadviṣayatvānmithyājñānasya tadidaṃ tattvajñānaṃ tadviṣayamutpannam ahaṅkāraṃ nivartayati-- samānaviṣaye tayorvirodhāt. evaṃ tattvajñānāt“",
  "GSP29nysvbh_u:5885": "duḥkhajanmapravṛttidoṣamithyājñānānāmuttarottarāpāye tadanantarābhāvādapavarga 1-1-2“",
  "GSP29nysvbh_u:5886": "iti, sa cāyaṃ śāstrārthasaṃgraho 'nūdyate nāpūrvo vidhīyate iti // 1 //",
  "GSP29nysvbh_u:5887": "_____________________________________________________________________",
  "GSP29nysvbh_u:5888": "********************** NySBh_4,2.2 **********************",
  "GSP29nysvbh_u:5889": "prasakhyānānupūrvyā tu khalu---",
  "GSP29nysvbh_u:5890": "NyS_4,2.2: doṣanimittaṃ rūpādayo viṣayāḥ saṃkalpakṛtāḥ //",
  "GSP29nysvbh_u:5891": "kāmaviṣayā indriyārthā iti rūpādaya ucyante. te mityā saṃkalpyamānā rāgadveṣamohān pravartayanti tān pūrvaṃ prasaṃcakṣīta,",
  "GSP29nysvbh_u:5892": "tāṃśca prasaṃcakṣāṇasya rūpādiviṣayo mithyāsaṃkalpo nivartate,",
  "GSP29nysvbh_u:5893": "tannivṛttau adhyātmaṃ śarīrādi prasaṃcakṣīta,",
  "GSP29nysvbh_u:5894": "tatprasaṃkhyānādadhyātmaviṣayo 'haṅkāro nivartate. soyamadhyātmaṃ bahiśca viviktacitto viharan mukta ityucyate // 2 //",
  "GSP29nysvbh_u:5895": "_____________________________________________________________________",
  "GSP29nysvbh_u:5896": "********************** NySBh_4,2.3 **********************",
  "GSP29nysvbh_u:5897": "ataḥ paraṃ kācit saṃjñā heyā kācid bhāvayitavyetyupadiśyate,",
  "GSP29nysvbh_u:5898": "nārthanirākaraṇamarthopādānaṃ vā, kathamiti---",
  "GSP29nysvbh_u:5899": "NyS_4,2.3: tannimittaṃ tv avayavyabhimānaḥ //",
  "GSP29nysvbh_u:5900": "teṣām |",
  "GSP29nysvbh_u:5901": "doṣāṇāṃ nimittaṃ tv avayavyabhimānaḥ,",
  "GSP29nysvbh_u:5902": "sā ca khalu strīsaṃjñā sapariṣkārā puruṣasya puruṣasaṃjñā ca striyāḥ, pariṣkāraśca |",
  "GSP29nysvbh_u:5903": "nimittasaṃjñā anuvyañjanasaṃjñā ca, nimittasaṃjñā |",
  "GSP29nysvbh_u:5904": "rasanāśrotraṃ dantoṣṭhaṃ cakṣurnāsikam, anuvyañjanasaṃjñā |",
  "GSP29nysvbh_u:5905": "itthaṃ dantau itthamoṣṭhāviti, seyaṃ saṃjñā kāmaṃ vardhayati tadanuṣaktāṃśca doṣān vivarjanīyān|",
  "GSP29nysvbh_u:5906": "varjanaṃ tvasyā bhedenāvayavasaṃjñā |",
  "GSP29nysvbh_u:5907_0": "keśalomamāṃsaśoṇitāsthisnāyuśirākaphapittoccārādisaṃjñā tāmaśubhasaṃjñetyācakṣate.",
  "GSP29nysvbh_u:5907_1": "tāmasya bhāvayataḥ kāmarāgaḥ prahīyate. satyeva ca dvividhe viṣaye kācit saṃjñā bhāvanīyā",
  "GSP29nysvbh_u:5907_2": "kācit parivarjanīyetyupadiśyate yathā viṣasaṃpṛkte 'nne annasaṃjñopādānāyā viṣasaṃjñā prahāṇāyeti // 3 //",
  "GSP29nysvbh_u:5908": "_____________________________________________________________________",
  "GSP29nysvbh_u:5909": "********************** NySBh_4,2.4 **********************",
  "GSP29nysvbh_u:5910": "athedānīmartha nirākariṣyatāvayavinyupapādyate---",
  "GSP29nysvbh_u:5911": "NyS_4,2.4: vidyāvidyādvaividhyāt saṃśayaḥ //",
  "GSP29nysvbh_u:5912": "sadasatorupalambhād vidyā dvividhā. sadasatoranupalambhād avidyapi dvividhā,",
  "GSP29nysvbh_u:5913": "upalabhyamāne 'vayavini vidyādvaividhyāt saṃśayaḥ. anupalabhyamāne cāvidyādvaividhyāt saṃśayaḥ,",
  "GSP29nysvbh_u:5914": "so 'yam avayavī yadyupalabhyate athāpi nopalabhyate na kathañcana saṃśayād mucyate iti // 4 //",
  "GSP29nysvbh_u:5915": "_____________________________________________________________________",
  "GSP29nysvbh_u:5916": "********************** NySBh_4,2.5 **********************",
  "GSP29nysvbh_u:5917": "NyS_4,2.5: tadasaṃśayaḥ pūrvahetuprasiddhatvāt //",
  "GSP29nysvbh_u:5918": "tasminn anupapannaḥ saṃśayaḥ, kasmāt ?",
  "GSP29nysvbh_u:5919": ", pūrvoktahetūnāmapratiṣedhādasti dravyāntarārambha iti // 5 //",
  "GSP29nysvbh_u:5920": "_____________________________________________________________________",
  "GSP29nysvbh_u:5921": "********************** NySBh_4,2.6 **********************",
  "GSP29nysvbh_u:5922": "NyS_4,2.6: vṛttyanupapatterapi tarhi na saṃśayaḥ //",
  "GSP29nysvbh_u:5923": "vṛttyanupapatterapi tarhi saṃśayānupapattiḥ-- nāstyavayavīti // 6 //",
  "GSP29nysvbh_u:5924": "_____________________________________________________________________",
  "GSP29nysvbh_u:5925": "********************** NySBh_4,2.7 **********************",
  "GSP29nysvbh_u:5926": "tadvibhajate---",
  "GSP29nysvbh_u:5927": "NyS_4,2.7: kṛtsnaikadeśāvṛttitvādavayavānāmavayavyabhāvaḥ //",
  "GSP29nysvbh_u:5928": "ekaiko 'vayavo na tāvat kṛtsne 'vayavinirvatate-- tayoḥ parimāṇabhedād avayavāntarasaṃbandhābhāvaprasaṅgācca,",
  "GSP29nysvbh_u:5929": "nāpyavayavyekadeśe-- na hyasyānye avayavā ekadeśabhūtāḥ santīti // 7 //",
  "GSP29nysvbh_u:5930": "_____________________________________________________________________",
  "GSP29nysvbh_u:5931": "********************** NySBh_4,2.8 **********************",
  "GSP29nysvbh_u:5932": "athāvayaveṣvavayavī vartate ?---",
  "GSP29nysvbh_u:5933": "NyS_4,2.8: teṣu cāvṛtteravayavyabhāvaḥ //",
  "GSP29nysvbh_u:5934": "na tāvat pratyavayavaṃ vartate-- tayoḥ parimāṇabhedād dravyasya. caikadravyatvaprasaṅgāt,",
  "GSP29nysvbh_u:5935": "nāpyekadeśe-- sarveṣvanyāvayavābhāvāt,",
  "GSP29nysvbh_u:5936": "tadevaṃ na yuktaḥ saṃśayaḥ-- nāstyavayavīti // 8 //",
  "GSP29nysvbh_u:5937": "_____________________________________________________________________",
  "GSP29nysvbh_u:5938": "********************** NySBh_4,2.9 **********************",
  "GSP29nysvbh_u:5939": "NyS_4,2.9: pṛthak cāvayavebhyo 'vṛtteḥ //",
  "GSP29nysvbh_u:5940": "pṛthak cāvayavebhyaḥ |",
  "GSP29nysvbh_u:5941": "dharmibhyo dharmasyāgrahaṇāditi samānam // 9 //",
  "GSP29nysvbh_u:5942": "_____________________________________________________________________",
  "GSP29nysvbh_u:5943": "********************** NySBh_4,2.10 **********************",
  "GSP29nysvbh_u:5944": "NyS_4,2.10: na cāvayavyavayavāḥ //",
  "GSP29nysvbh_u:5945": "_____________________________________________________________________",
  "GSP29nysvbh_u:5946": "********************** NySBh_4,2.11 **********************",
  "GSP29nysvbh_u:5947": "NyS_4,2.11: ekasmin bhedābhāvād bhedaśabdaprayogānupapatterapraśnaḥ //",
  "GSP29nysvbh_u:5948": "kiṃ pratyavayavaṃ kṛtsno 'vayavī vartate athaikadeśeneti nopapadyate praśnaḥ, kasmāt ?",
  "GSP29nysvbh_u:5949": ", ekasmin bhedābhāvād bhedaśabdaprayogānupapatteḥ |",
  "GSP29nysvbh_u:5950": "'kṛtsnam' ityanekasyāśeṣābhidhānam. 'ekadeśaḥ' iti nānātve kasyacidabhidhānam,",
  "GSP29nysvbh_u:5951": "tāvimau kṛsnaikadeśaśabdau bhedaviṣayau naikasminn avayavinyupapadyete-- bhedābhāvāditi // 11 //",
  "GSP29nysvbh_u:5952": "_____________________________________________________________________",
  "GSP29nysvbh_u:5953": "********************** NySBh_4,2.12 **********************",
  "GSP29nysvbh_u:5954": "anyāvayavābhāvād naikadeśena vartate ityahetuḥ---",
  "GSP29nysvbh_u:5955": "NyS_4,2.12: avayavāntarabhāve ḥpyavṛtterahetuḥ //",
  "GSP29nysvbh_u:5956": "avayavāntarābhāvāditi,",
  "GSP29nysvbh_u:5957": "yadyapyekadeśo 'vayavāntarabhūtaḥ syāt tathāpyavayave 'vayavāntaraṃ varteta nāvayavīti-- anyo 'vayavīti|",
  "GSP29nysvbh_u:5958": "anyāvayavabhāvepyavṛtteḥ-- 'avayavino naikadeśena vṛttiḥ-- anyāvayavābhāvāt' ityahetuḥ|",
  "GSP29nysvbh_u:5959": "vṛttiḥ kathamiticet ? ekasyānekatrāśrayāśritasaṃbandhalakṣaṇā prāptiḥ|",
  "GSP29nysvbh_u:5960": "āśrayāśritabhāvaḥ kathamiticet ?",
  "GSP29nysvbh_u:5961": "yasya yato 'nyatrātmalābhānupapattiḥ sa āśrayaḥ na kāraṇadravyebhyo 'nyatra kāryadravyamātmānaṃ labhate. viparyayastu kāraṇadravyeṣviti|",
  "GSP29nysvbh_u:5962": "nityeṣu kathamiticet ? anityeṣu darśanāt siddham|",
  "GSP29nysvbh_u:5963": "nityeṣu dravyeṣu kathamāśrayāśrayibhāva iticet ?",
  "GSP29nysvbh_u:5964": "anityeṣu dravyaguṇeṣu darśanādāśrayāśrayibhāvasya nityeṣu siddhiriti|",
  "GSP29nysvbh_u:5965": "tasmādavayavyabhimānaḥ pratiṣidhyate niḥśreyasakāmasya. nāvayavī. yathā rūpādiṣu mityāsaṃkalpo na rūpādaya iti // 12 //",
  "GSP29nysvbh_u:5966": "_____________________________________________________________________",
  "GSP29nysvbh_u:5967": "********************** NySBh_4,2.13 **********************",
  "GSP29nysvbh_u:5968": "sarvāgrahaṇamavayavyasiddheḥ 2-1-34“",
  "GSP29nysvbh_u:5969": "itipratyavasthitopyetadāha---",
  "GSP29nysvbh_u:5970": "NyS_4,2.13: keśasamūhe taimirikopalabdhivattadupalabdhiḥ //",
  "GSP29nysvbh_u:5971": "yathaikaikaḥ keśastaimirikeṇa nopalabhyate keśasamūhastūpalabhyate tathaikaiko 'ṇurnopalabhyate aṇusaṃcayastūpalabhyate tadidamaṇusamūhaviṣayaṃ grahaṇamiti // 13 //",
  "GSP29nysvbh_u:5972": "_____________________________________________________________________",
  "GSP29nysvbh_u:5973": "********************** NySBh_4,2.14 **********************",
  "GSP29nysvbh_u:5974": "NyS_4,",
  "GSP29nysvbh_u:5975": "2.14:",
  "GSP29nysvbh_u:5976": "svaviṣayānatikrameṇendriyasya paṭumandabhāvād viṣayagrahaṇasya tathābhāvo nāviṣaye pravṛttiḥ //",
  "GSP29nysvbh_u:5977": "yathāviṣayamindriyāṇāṃ paṭumandabhāvād viṣayagrahaṇānāṃ paṭumandabhāvo bhavati |",
  "GSP29nysvbh_u:5978": "cakṣuḥ khalu prakṛṣyamāṇaṃ nāviṣayaṃ gandhaṃ gṛhṇāti. nikṛṣyamāṇaṃ ca na svaviṣayāt pracyavate,",
  "GSP29nysvbh_u:5979": "soyaṃ taimirikaḥ kaściccakṣurviṣayaṃ keśaṃ na gṛhṇāti gṛhṇāti ca keśasamūham. ubhayaṃ hy ataimirikeṇa cakṣuṣā gṛhyate,",
  "GSP29nysvbh_u:5980": "paramāṇavastv atīndriyāḥ |",
  "GSP29nysvbh_u:5981_0": "indriyāviṣayabhūtā kenacidindriyeṇa gṛhyante samuditāstu gṛhyante ityaviṣaye pravṛttirindriyasya",
  "GSP29nysvbh_u:5981_1": "prasajyeta-- na jātvarthāntaramaṇubhyo gṛhyate iti. te khalvime paramāṇavaḥ saṃhatā",
  "GSP29nysvbh_u:5981_2": "gṛhyamāṇā atīndriyatvaṃ jahati viyuktāścāgṛhyamāṇā indriyaviṣayatvaṃ na labhante",
  "GSP29nysvbh_u:5981_3": "iti soyaṃ dravyāntarānutpattāvatimahān vyāghāta ityupapadyate dravyāntaraṃ yad grahaṇasya viṣaya iti |",
  "GSP29nysvbh_u:5982": "saṃcayamātraṃ viṣaya iticet ? na-- saṃcayasya saṃyogabhāvāttasya cātīndriyasyāgrahaṇādayuktam|",
  "GSP29nysvbh_u:5983": "saṃcayaḥ khalvanekasya saṃyogaḥ sa ca gahyamāṇāśrayo gṛhyate nātīndriyāśrayaḥ. bhavati hīdamanena saṃyuktam' iti. tasmādayuktametaditi|",
  "GSP29nysvbh_u:5984": "gṛhyamāṇasya cendriyeṇa viṣayasyāvaraṇādi anupalabdhikāraṇamupalabhyate tasmānnendriyadaurbalyādanupalabdhiraṇūnāṃ yathā nendriyadaurbalyācakṣuṣānupalabdhirgandhādīnāmiti // 14 //",
  "GSP29nysvbh_u:5985": "_____________________________________________________________________",
  "GSP29nysvbh_u:5986": "********************** NySBh_4,2.15 **********************",
  "GSP29nysvbh_u:5987": "NyS_4,2.15: avayavāvayavaprasaṅgaścaivam āpralayāt //",
  "GSP29nysvbh_u:5988_0": "yaḥ khalvavayavino 'vayaveṣu vṛttipratiṣedhādabhāvaḥ soyamavayavasyāvayaveṣu prasajyamānaḥ",
  "GSP29nysvbh_u:5988_1": "sarvapralayāya vā kalpeta niravayavādvā nivarteta. ubhayathā copalabdhiviṣayasyābhāvaḥ",
  "GSP29nysvbh_u:5988_2": "tadabhāvādupalabdhyabhāvaḥ,",
  "GSP29nysvbh_u:5989": "upalabdhyāśrayaścāyaṃ vṛttipratiṣedhaḥ sa āśrayaṃ vyāghnan ātmaghātāya kalpate iti // 15 //",
  "GSP29nysvbh_u:5990": "_____________________________________________________________________",
  "GSP29nysvbh_u:5991": "********************** NySBh_4,2.16 **********************",
  "GSP29nysvbh_u:5992": "athāpi---",
  "GSP29nysvbh_u:5993": "NyS_4,2.16: na pralayo 'ṇusadbhāvāt //",
  "GSP29nysvbh_u:5994": "avayavavibhāgamāśritya vṛttipratiṣedhādabhāvaḥ prasajyamāno niravayavāt paramāṇornivartate na sarvapralayāya kalpate|",
  "GSP29nysvbh_u:5995": "niravayavatvaṃ khalu paramāṇorvibhāgairalpataraprasaṅgasya (abhāvāt) yato nālpīyastatrāvasthānāt|",
  "GSP29nysvbh_u:5996": "loṣṭasya khalu pravibhajyamānāvayavasyālpataramalpatamamuttaramuttaraṃ bhavati sa cācamalpataraprasaṅgaḥ yasmānnalpataramasti |",
  "GSP29nysvbh_u:5997": "yaḥ paramo 'lpastatra nivartate. yataśca nālpīyosti taṃ pṛramāṇuṃ pracakṣmahe iti // 16 //",
  "GSP29nysvbh_u:5998": "_____________________________________________________________________",
  "GSP29nysvbh_u:5999": "********************** NySBh_4,2.17 **********************",
  "GSP29nysvbh_u:6000": "NyS_4,2.17: paraṃ vā truṭeḥ //",
  "GSP29nysvbh_u:6001": "avayavavibhāgasyānavasthānād dravyāṇāmasaṃkhyeyatvāt truṭitvanivṛttiriti // 17 //",
  "GSP29nysvbh_u:6002": "_____________________________________________________________________",
  "GSP29nysvbh_u:6003": "********************** NySBh_4,2.18 **********************",
  "GSP29nysvbh_u:6004": "athedānīmānupalambhikaḥ sarva nāstīti manyamāna āha---",
  "GSP29nysvbh_u:6005": "NyS_4,2.18: ākāśavyatibhedāt tadanupapattiḥ //",
  "GSP29nysvbh_u:6006": "tasyāṇorniravayavasya nityasyānupapattiḥ, kasmāt ?. ākāśavyatibhedāt |",
  "GSP29nysvbh_u:6007": "antarbahiścāṇurākāśena samāviṣṭaḥ |",
  "GSP29nysvbh_u:6008": "vyatibhinno vyatibhedāt sāvayavaḥ sāvayavatvādanitya iti // 18 //",
  "GSP29nysvbh_u:6009": "_____________________________________________________________________",
  "GSP29nysvbh_u:6010": "********************** NySBh_4,2.19 **********************",
  "GSP29nysvbh_u:6011": "NyS_4,2.19: ākāśāsarvagatatvaṃ vā //",
  "GSP29nysvbh_u:6012": "athaitanneṣyate |",
  "GSP29nysvbh_u:6013": "paramāṇorantarnāstyākāśamiti ? asarvagatatvaṃ prasajyate iti // 19 //",
  "GSP29nysvbh_u:6014": "_____________________________________________________________________",
  "GSP29nysvbh_u:6015": "********************** NySBh_4,2.20 **********************",
  "GSP29nysvbh_u:6016": "NyS_4,2.20: antarbahiśca kāryadravyasya kāraṇāntaravacanādakārye tadabhāvaḥ //",
  "GSP29nysvbh_u:6017": "'antaḥ' iti pihitaṃ kāraṇāntaraiḥ kāraṇamucyate,",
  "GSP29nysvbh_u:6018": "'bahiḥ' iti ca vyavadhāyakamavyavahitaṃ kāraṇamevocyate. tadetat kāryadravyasya saṃbhavati. nāṇoḥ-- akāryatvāt |",
  "GSP29nysvbh_u:6019": "akārye hi paramāṇāv antarbahirityasyābhāvaḥ,",
  "GSP29nysvbh_u:6020": "yatra cāsya bhāvo 'ṇukāryaṃ tat na paramāṇuḥ,",
  "GSP29nysvbh_u:6021": "yato hi nālpataramasti sa paramāṇuriti // 20 //",
  "GSP29nysvbh_u:6022": "_____________________________________________________________________",
  "GSP29nysvbh_u:6023": "********************** NySBh_4,2.21 **********************",
  "GSP29nysvbh_u:6024": "NyS_4,2.21: sarvasaṃyogaśabdavibhavācca sarvagatam //",
  "GSP29nysvbh_u:6025": "yatra kvacidutpannāḥ śabdā vibhavantyākāśe |",
  "GSP29nysvbh_u:6026": "tadāśrayā bhavanti. manobhiḥ paramāṇubhistatkāryaiśca saṃyogā bhavantyākāśe. nāsaṃyuktamākāśena kiñcinmūrtadravyamupalabhyate tasmānnāsarvagatamiti // 21 //",
  "GSP29nysvbh_u:6027": "_____________________________________________________________________",
  "GSP29nysvbh_u:6028": "********************** NySBh_4,2.22 **********************",
  "GSP29nysvbh_u:6029": "NyS_4,2.22: avyūhāviṣṭambhavibhutvāni cākāśadharmārḥ //",
  "GSP29nysvbh_u:6030": "saṃsapatā pratighātinā dravyeṇa na vyūhyate tathā kāṣṭhenodakam, kasmāt ?",
  "GSP29nysvbh_u:6031": ", niravayavatvārt, sapacca pratighāti dravyaṃ na viṣṭabhnāti |",
  "GSP29nysvbh_u:6032": "nāsya kriyāhetuṃ guṇaṃ pratibadhnāti, kasmāt ?",
  "GSP29nysvbh_u:6033": "asparśatvāt viparyaye hi viṣṭambho dṛṣṭa iti,",
  "GSP29nysvbh_u:6034": "sāvayave sparśavati dravye dṛṣṭaṃ dharmaṃ viparīte nāśaṅkitumarhati //",
  "GSP29nysvbh_u:6035": "aṇvavayavasyāṇutaratvaprasaṅgādaṇukāryapratiṣedhaḥ //",
  "GSP29nysvbh_u:6036": "sāvayavatve cāṇoraṇvavayavo 'ṇutara iti prasajyate, kasmāt ?",
  "GSP29nysvbh_u:6037": ",",
  "GSP29nysvbh_u:6038": "kāryakāraṇadravyayoḥ parimāṇabhedadarśanāt. tasmādaṇvavayavasyāṇutaratvam,",
  "GSP29nysvbh_u:6039": "yastu sāvayavaḥ aṇukāryaṃ taditi. tasmādaṇukāryamidaṃ pratiṣidhyate iti|",
  "GSP29nysvbh_u:6040": "kāraṇavibhāgācca kāryasyānityatvaṃ nākāśavyatibhedāt |",
  "GSP29nysvbh_u:6041": "loṣṭasyāvayavavibhāgādanityatvaṃ nākāśasamāveśāditi // 22 //",
  "GSP29nysvbh_u:6042": "_____________________________________________________________________",
  "GSP29nysvbh_u:6043": "********************** NySBh_4,2.23 **********************",
  "GSP29nysvbh_u:6044": "NyS_4,2.23: mūrtimatāṃ ca saṃsthānopapatteravayavasadbhāvaḥ //",
  "GSP29nysvbh_u:6045": "paricchinnānāṃ hi sparśavatāṃ saṃsthānaṃ trikoṇaṃ caturasraṃ samaṃ parimaṇḍalamityupapadyate yattat saṃsthānaṃ so 'vayavasaṃniveśaḥ parimaṇḍalāścāṇavastasmāt sāvayavā iti // 23 //",
  "GSP29nysvbh_u:6046": "_____________________________________________________________________",
  "GSP29nysvbh_u:6047": "********************** NySBh_4,2.24 **********************",
  "GSP29nysvbh_u:6048": "NyS_4,2.24: saṃyogopapatteśca //",
  "GSP29nysvbh_u:6049_0": "madhye sann aṇuḥ pūrvāparābhyāmaṇubhyāṃ saṃyuktastayorvyavadhānaṃ kurute. vyavadhānenānunamīyate--",
  "GSP29nysvbh_u:6049_1": "pūrvabhāgena pūrveṇāṇunā saṃyujyate parabhāgena pareṇāṇunā saṃyujyate. yau tau pūrvāparau",
  "GSP29nysvbh_u:6049_2": "bhāgau tāv asyāvayavau. evaṃ sarvataḥ saṃyujyamānasya sarvato bhāgā avayavā iti // 24 //",
  "GSP29nysvbh_u:6050": "yattāvat--",
  "GSP29nysvbh_u:6051": "“mūrtimatāṃ saṃsthānopapatteravayavasadbhāvaḥ 23“",
  "GSP29nysvbh_u:6052": "iti. atroktam|",
  "GSP29nysvbh_u:6053": "kimuktam ?, 'vibhāgālpataraprasaṅgasya",
  "GSP29nysvbh_u:6054": "yato nālpīyastatra nivṛtteḥ, aṇvavayavasya",
  "GSP29nysvbh_u:6055": "cāṇutaratvaprasaṅgādaṇukāryapratiṣedhaḥ'",
  "GSP29nysvbh_u:6056": "iti|",
  "GSP29nysvbh_u:6057": "yatpunaretat--",
  "GSP29nysvbh_u:6058": "“saṃyogopapatteśca“",
  "GSP29nysvbh_u:6059": "iti ?, sparśavattvād vyavadhānam. āśrayasya",
  "GSP29nysvbh_u:6060": "cāvyāptyā bhāgabhaktiḥ uktaṃ cātra-- sparśavānaṇuḥ",
  "GSP29nysvbh_u:6061": "sparśavatoraṇvoḥ pratighātāt vyavadhāyako",
  "GSP29nysvbh_u:6062": "na sāvayavatvāt, sparśavattvācca vyavadhāne",
  "GSP29nysvbh_u:6063": "saty aṇusaṃyogo nāśrayaṃ vyāpnotīti",
  "GSP29nysvbh_u:6064": "bhāgabhaktirbhavati |",
  "GSP29nysvbh_u:6065": "bhāgavānivāyamiti, uktaṃ nātra-- 'vibhāge ālpataraprasaṅgasya",
  "GSP29nysvbh_u:6066": "yato nālpīyastatrāvasthānāt. tadavayavasya",
  "GSP29nysvbh_u:6067": "cāṇutaratvaprasaṅgādaṇukāryapratiṣedhaḥ'",
  "GSP29nysvbh_u:6068": "iti //",
  "GSP29nysvbh_u:6069": "_____________________________________________________________________",
  "GSP29nysvbh_u:6070": "********************** NySBh_4,2.25 **********************",
  "GSP29nysvbh_u:6071": "mūrtimatāṃ ca saṃsthānopapatteḥ",
  "GSP29nysvbh_u:6072": "saṃyogopapatteśca paramāṇūnāṃ",
  "GSP29nysvbh_u:6073": "sāvayavattvamitihetvoḥ---",
  "GSP29nysvbh_u:6074": "NyS_4,2.25: anavasthākāritvādanavasthānupapatteścāpratiṣedhaḥ //",
  "GSP29nysvbh_u:6075": "yāvad mūrtimad yāvacca saṃyujyate tat sarvaṃ sāvayavamityanavasthākāriṇāvimau hetū.",
  "GSP29nysvbh_u:6076": "sācānavasthā nopapadyate.",
  "GSP29nysvbh_u:6077": "satyāmanavasthāyāṃ satyau hetū syātāṃ.",
  "GSP29nysvbh_u:6078": "tasmādapratiṣedhoyaṃ niravayavatvasyeti|",
  "GSP29nysvbh_u:6079": "vibhāgaśca vibhajyamānahānernopapadyate tasmāt pralayāntatā nopapadyate iti|",
  "GSP29nysvbh_u:6080": "anavasthāyāṃ capratyadhikaraṇaṃ dravyāvayavānāmānantyāt",
  "GSP29nysvbh_u:6081": "parimāṇabhedānāṃ gurutvasya cāgrahaṇaṃ samānaparimāṇatvaṃ",
  "GSP29nysvbh_u:6082": "cāvayavāvayavinoḥ paramāṇvavayavavibhāgādūrdhvamiti",
  "GSP29nysvbh_u:6083": "// 25 //",
  "GSP29nysvbh_u:6084": "_____________________________________________________________________",
  "GSP29nysvbh_u:6085": "********************** NySBh_4,2.26 **********************",
  "GSP29nysvbh_u:6086": "yadidaṃ bhavān buddhirāśritya 'buddhiviṣayāḥ",
  "GSP29nysvbh_u:6087": "santīti manyate mithyābuddhaya etāḥ, yadi",
  "GSP29nysvbh_u:6088": "hi tattvabuddhayaḥ syurbuddhyā vivecane",
  "GSP29nysvbh_u:6089": "kriyamāṇe yathātmyaṃ buddhiviṣayāṇāmupalabhyeta---",
  "GSP29nysvbh_u:6090": "NyS_4,",
  "GSP29nysvbh_u:6091": "2.26:",
  "GSP29nysvbh_u:6092": "buddhyā vivecanāttu bhāvānāṃ yāthātmyānupalabdhistantvapakarṣaṇe paṭasadbhāvānupalabdhivattadanupalabdhiḥ //",
  "GSP29nysvbh_u:6093": "yathā 'ayaṃ tanturayaṃ tantuḥ' iti pratyekaṃ",
  "GSP29nysvbh_u:6094": "tantuṣu vivicyamāneṣu nārthāntaraṃ kiñcidupalabhyate",
  "GSP29nysvbh_u:6095": "yat paṭabuddherviṣayaḥ syāt-- yāthātmyānupalabdheḥ,",
  "GSP29nysvbh_u:6096": "asati viṣaye paṭabuddhirbhavantī mithyābuddhirbhavati,",
  "GSP29nysvbh_u:6097": "evaṃ sarvatreti // 26 //",
  "GSP29nysvbh_u:6098": "_____________________________________________________________________",
  "GSP29nysvbh_u:6099": "********************** NySBh_4,2.27 **********************",
  "GSP29nysvbh_u:6100": "NyS_4,2.27: vyāhatatvādahetuḥ //",
  "GSP29nysvbh_u:6101": "yadi buddhyā vivecanaṃ bhāvānām ? na sarvabhāvānāṃ",
  "GSP29nysvbh_u:6102": "yāthātmyānupalabdhiḥ, atha sarvabhāvānāṃ yāthātmyānupalabdhiḥ ?",
  "GSP29nysvbh_u:6103": "na buddhyā vivecanaṃ bhāvānām, buddhyā",
  "GSP29nysvbh_u:6104": "vivecanaṃ ca yāthātmyānupalabdhiśceti vyāhanyate. taduktam---",
  "GSP29nysvbh_u:6105": "“avayavāvayavaprasaṅgaścaivam āpralayāt 15” iti",
  "GSP29nysvbh_u:6106": "// 27 //",
  "GSP29nysvbh_u:6107": "_____________________________________________________________________",
  "GSP29nysvbh_u:6108": "********************** NySBh_4,2.28 **********************",
  "GSP29nysvbh_u:6109": "NyS_4,2.28: tadāśrayatvādapṛthaggrahaṇam //",
  "GSP29nysvbh_u:6110": "kāryadravyaṃ kāraṇadravyāśritaṃ tatkāraṇebhyaḥ",
  "GSP29nysvbh_u:6111": "pṛthaṅ nopalabhyate. viparyaye pṛthak grahaṇāt",
  "GSP29nysvbh_u:6112": "yatrāśrayāśritabhāvo nāsti tatra pṛthag",
  "GSP29nysvbh_u:6113": "grahaṇamiti, buddhyā vivecanāttu bhāvānāṃ",
  "GSP29nysvbh_u:6114": "pṛthag grahaṇam |",
  "GSP29nysvbh_u:6115": "atīndriyeṣvaṇuṣu yadindriyeṇa gṛhyate tadetayā",
  "GSP29nysvbh_u:6116": "buddhyā vivicyamānamanyaditi // 28 //",
  "GSP29nysvbh_u:6117": "_____________________________________________________________________",
  "GSP29nysvbh_u:6118": "********************** NySBh_4,2.29 **********************",
  "GSP29nysvbh_u:6119": "NyS_4,2.29: pramāṇataścāthapratipatteḥ //",
  "GSP29nysvbh_u:6120": "buddhyā vivecanād bhāvānāṃ yāthātmyopalabdhiḥ |",
  "GSP29nysvbh_u:6121": "yadasti yathā ca yannāsti yathā ca tatsarvaṃ pramāṇata",
  "GSP29nysvbh_u:6122": "upalabdhyā sidhyati, yā ca pramāṇata upalabdhistad",
  "GSP29nysvbh_u:6123": "buddhyā vivecanaṃ bhāvānāṃ tena sarvaśāstrāṇi",
  "GSP29nysvbh_u:6124": "sarvakarmāṇi sarve ca śarīriṇāṃ",
  "GSP29nysvbh_u:6125": "vyavahārā vyāptāḥ-- parīkṣamāṇo hi buddhyādhyavasyati--",
  "GSP29nysvbh_u:6126": "'idamasti idaṃ nāstīti. tatra ca na sarvabhāvānupapattiḥ",
  "GSP29nysvbh_u:6127": "// 29 //",
  "GSP29nysvbh_u:6128": "_____________________________________________________________________",
  "GSP29nysvbh_u:6129": "********************** NySBh_4,2.30 **********************",
  "GSP29nysvbh_u:6130": "NyS_4,2.30: pramāṇānupapattyupapattibhyām //",
  "GSP29nysvbh_u:6131": "evaṃ ca sati sarvaṃ nāstīti nopapadyate,",
  "GSP29nysvbh_u:6132": "kasmāt ?. pramāṇānupapattyupapattibhyām |",
  "GSP29nysvbh_u:6133": "yadi sarvaṃ nāstīti pramāṇamupapadyate ? sarvaṃ",
  "GSP29nysvbh_u:6134": "nāstītyetad vyāhanyate, atha pramāṇaṃ nopapadyate ?",
  "GSP29nysvbh_u:6135": "sarvaṃ nāstītyasya kathaṃ siddhiḥ ?",
  "GSP29nysvbh_u:6136": ", atha pramāṇamantareṇa",
  "GSP29nysvbh_u:6137": "siddhiḥ ? sarvamastītyasya kathaṃ na siddhiḥ // 30 //",
  "GSP29nysvbh_u:6138": "_____________________________________________________________________",
  "GSP29nysvbh_u:6139": "********************** NySBh_4,2.31 **********************",
  "GSP29nysvbh_u:6140": "NyS_4,2.31: svapnavaviṣayābhimānavadayaṃ pramāṇaprameyābhimānaḥ //",
  "GSP29nysvbh_u:6141": "yathā svapne na viṣayāḥ santi atha cābhimāno bhavati. evaṃ",
  "GSP29nysvbh_u:6142": "na pramāṇāni prameyāṇi ca santi atha ca pramāṇaprameyābhimāno",
  "GSP29nysvbh_u:6143": "bhavati // 31 //",
  "GSP29nysvbh_u:6144": "_____________________________________________________________________",
  "GSP29nysvbh_u:6145": "********************** NySBh_4,2.32 **********************",
  "GSP29nysvbh_u:6146": "NyS_4,2.32: māyāgandharvanagaramṛgatṛṣṇikāvadvā //",
  "GSP29nysvbh_u:6147": "_____________________________________________________________________",
  "GSP29nysvbh_u:6148": "********************** NySBh_4,2.33 **********************",
  "GSP29nysvbh_u:6149": "NyS_4,2.33: hetvabhāvādasiddhiḥ //",
  "GSP29nysvbh_u:6150": "'svapnānte viṣayābhimānavat pramāṇaprameyābhimāno",
  "GSP29nysvbh_u:6151": "na punarjāgaritānte viṣayopalabdhivat'",
  "GSP29nysvbh_u:6152": "ityatra heturnāsti. hetvabhāvādasiddhiḥ/",
  "GSP29nysvbh_u:6153": "svapnānte cāsanto viṣayā upalabhyante ityatrāpi",
  "GSP29nysvbh_u:6154": "hetvabhāvaḥ //",
  "GSP29nysvbh_u:6155": "pratibodhe 'nupalambhāditicet ? pratibodhaviṣayopalambhādapratiṣedhaḥ|",
  "GSP29nysvbh_u:6156": "yadi pratibodhe 'nupalambhāt svapne viṣayā na",
  "GSP29nysvbh_u:6157": "santīti ? tarhi ye ime pratibuddhena",
  "GSP29nysvbh_u:6158": "viṣayā upalabhyante (te) upalambhāt santīti--",
  "GSP29nysvbh_u:6159": "viparyaye hi hetusāmarthyam |",
  "GSP29nysvbh_u:6160": "upalambhābhāve sati anupalambhādabhāvaḥ",
  "GSP29nysvbh_u:6161": "sidhyati, ubhayathā tvabhāve nānupalambhasya",
  "GSP29nysvbh_u:6162": "sāmarthyamasti. yathā pradīpasyābhāvād rūpasyādarśanamiti,",
  "GSP29nysvbh_u:6163": "tatra bhāvenābhāvaḥ samarthyate iti|",
  "GSP29nysvbh_u:6164": "svapnāntavikalpe ca hetuvacanam/",
  "GSP29nysvbh_u:6165": "“svapnaviṣayābhimānavat“",
  "GSP29nysvbh_u:6166": "iti bruvatā svapnāntavikalpe heturvācyaḥ,",
  "GSP29nysvbh_u:6167": "kaścitsvapno bhayopasaṃhitaḥ kaścit pramodopasaṃhitaḥ",
  "GSP29nysvbh_u:6168": "kaścidubhayaviparītaḥ kadācit svapnameva",
  "GSP29nysvbh_u:6169": "na paśyatīti, nimittavatastu svapnaviṣayābhimānasya",
  "GSP29nysvbh_u:6170": "nimittavikalpād vikalpopapattiḥ // 33 //",
  "GSP29nysvbh_u:6171": "_____________________________________________________________________",
  "GSP29nysvbh_u:6172": "********************** NySBh_4,2.34 **********************",
  "GSP29nysvbh_u:6173": "NyS_4,2.34: smṛtisaṃkalpavacca svapnaviṣayābhimānaḥ //",
  "GSP29nysvbh_u:6174": "pūrvopalabdhaviṣayaḥ, yathā smṛtiśca",
  "GSP29nysvbh_u:6175": "saṃkalpaśca pūrvopalabdhaviṣayau na tasya pratyākhyānāya",
  "GSP29nysvbh_u:6176": "kalpete. tathā svapne viṣayagrahaṇaṃ pūrvopalabdhaviṣayaṃ",
  "GSP29nysvbh_u:6177": "na tasya pratyākhyānāvaya kalpate iti. evaṃ dṛṣṭaviṣayaśca",
  "GSP29nysvbh_u:6178": "svapnānto jāgaritāntena|",
  "GSP29nysvbh_u:6179": "yaḥ suptaḥ svapnaṃ paśyati sa eva jāgrat svapnadarśanāni pratisaṃdhatte--",
  "GSP29nysvbh_u:6180": "'idamadrākṣam' iti. tatra jāgradbuddhivṛttivaśāt",
  "GSP29nysvbh_u:6181": "svapnaviṣayābhimāno mithyeti vyavasāyaḥ",
  "GSP29nysvbh_u:6182": "usati ca pratisaṃdhāne yā jāgrato buddhivṛttistadvaśādayaṃ",
  "GSP29nysvbh_u:6183": "vyavasāyaḥ-- svapnaviṣayābhimāno mithyeti/",
  "GSP29nysvbh_u:6184": "ubhayāviśeṣe tu sādhanānarthakyam|",
  "GSP29nysvbh_u:6185": "yasya svapnāntajāgaritāntayoraviśeṣastasya",
  "GSP29nysvbh_u:6186": "“svapnaviṣayābhimānavat“",
  "GSP29nysvbh_u:6187": "iti sādhanamanarthakam-- tadāśrayapratayākhyānāt |",
  "GSP29nysvbh_u:6188": "atasmiṃstaditi ca vyavasāyaḥ pradhānāśrayaḥ |",
  "GSP29nysvbh_u:6189": "apuruṣe sthāṇau puruṣa iti (yaḥ) vyavasāyaḥ",
  "GSP29nysvbh_u:6190": "sa pradhānāśrayaḥ-- na khalu puruṣe 'nupalabdhe",
  "GSP29nysvbh_u:6191": "puruṣa ity apuruṣe vyavasāyo bhavati,",
  "GSP29nysvbh_u:6192": "evaṃ svapnaviṣayasya vyavasāyaḥ-- 'hastinamadrākṣam'",
  "GSP29nysvbh_u:6193": "'parvatamadrākṣam' iti pradhānāśrayo bhavitumarhati",
  "GSP29nysvbh_u:6194": "// 34 //",
  "GSP29nysvbh_u:6195": "_____________________________________________________________________",
  "GSP29nysvbh_u:6196": "********************** NySBh_4,2.35 **********************",
  "GSP29nysvbh_u:6197": "evaṃ ca sati---",
  "GSP29nysvbh_u:6198": "NyS_4,2.35: mithyopalabdhivināśastattvajñānāt svapnaviṣayābhimānapraṇāśavat pratibodhe //",
  "GSP29nysvbh_u:6199": "sthāṇau 'puruṣoyam' itivyavasāyo mithyopalabdhiḥ |",
  "GSP29nysvbh_u:6200": "atasmiṃstaditijñānam, sthāṇau 'sthāṇuḥ' itivyavasāyastattvajñānam,",
  "GSP29nysvbh_u:6201": "tattvajñānena ca mithyopalabdhirnivartyate-- nārthaḥ",
  "GSP29nysvbh_u:6202": "sthāṇupuruṣasāmānyalakṣaṇaḥ, yathā pratibodhe",
  "GSP29nysvbh_u:6203": "yā jñānavṛttistayā svapnaviṣayābhimāno",
  "GSP29nysvbh_u:6204": "nivartyate-- nārtho viṣayasāmānyalakṣaṇaḥ,",
  "GSP29nysvbh_u:6205": "tathā māyagandharvanagaramṛgatṛṣṇikāṇāmapi",
  "GSP29nysvbh_u:6206": "yā buddhayaḥ (tāḥ) etasmiṃstaditivyavasāyāstatrāpyanenaiva",
  "GSP29nysvbh_u:6207": "kalpena mityopalabdhivināśastattvajñānād.",
  "GSP29nysvbh_u:6208": "nārthapratiṣedha iti|",
  "GSP29nysvbh_u:6209": "upādānavacca māyādiṣu mithyājñānam. prajñāpanīyasarūpaṃ ca dravyamupādāvaya",
  "GSP29nysvbh_u:6210": "sādhanavān parasya mithyādhyavasāyaṃ karoti",
  "GSP29nysvbh_u:6211": "sā māyā, nīhāraprabhatīnāṃ nagarasarūpasaṃniveśe",
  "GSP29nysvbh_u:6212": "dūrād nagarabuddhirutpadyate viparyaye tadabhāvāt,",
  "GSP29nysvbh_u:6213": "sūryamarīciṣu bhaumenoṣmaṇā",
  "GSP29nysvbh_u:6214": "saṃsṛṣṭeṣu spandamāneṣūdakabuddhirbhavati--",
  "GSP29nysvbh_u:6215": "sāmānyagrahaṇāt. antikasthasya viparyaye",
  "GSP29nysvbh_u:6216": "tadabhāvāt, kvacit kadācit kasyacicca",
  "GSP29nysvbh_u:6217": "bhāvād nānimittaṃ mithyājñānam|",
  "GSP29nysvbh_u:6218": "dṛṣṭaṃ ca buddhidvaitaṃ māyāprayoktuḥ parasya cadūrāntikasthayorgandharvanagaramṛgatṛṣṇikāsu",
  "GSP29nysvbh_u:6219": "suptapratibuddha yośca svapnaviṣaye. tadetat sarvasyābhāve |",
  "GSP29nysvbh_u:6220": "nirupākhyatāyām |",
  "GSP29nysvbh_u:6221": "nirātmakatve nopapadyate iti // 35 //",
  "GSP29nysvbh_u:6222": "_____________________________________________________________________",
  "GSP29nysvbh_u:6223": "********************** NySBh_4,2.36 **********************",
  "GSP29nysvbh_u:6224": "NyS_4,2.36: buddheścaivaṃ nimittasadbhāvopalambhāt //",
  "GSP29nysvbh_u:6225": "mityābuddheścārthavad apratiṣedhaḥ, kasmāt ?,",
  "GSP29nysvbh_u:6226": "nimittopalambhāt sadbhāvopalambhācca |",
  "GSP29nysvbh_u:6227": "upalabhyate mithyābuddhinimittaṃ mithyābuddhiśca",
  "GSP29nysvbh_u:6228": "pratyātmamutpanna gṛhyate-- saṃvedyatvāt. tasmāt",
  "GSP29nysvbh_u:6229": "mithyābuddhirapyastīti // 36 //",
  "GSP29nysvbh_u:6230": "_____________________________________________________________________",
  "GSP29nysvbh_u:6231": "********************** NySBh_4,2.36 **********************",
  "GSP29nysvbh_u:6232": "NyS_4,2.37: tattvapradhānabhedācca mithyābuddherdvaividhyopapattiḥ //",
  "GSP29nysvbh_u:6233": "tattvaṃ sthāṇuriti. pradhānaṃ puruṣa iti.",
  "GSP29nysvbh_u:6234": "tattvapradhānayoralopāt |",
  "GSP29nysvbh_u:6235": "bhedāt sthāṇau puruṣa iti mithyābuddhirutpadyate--",
  "GSP29nysvbh_u:6236": "sāmānyagrahaṇāt, evaṃ patākāyāṃ balāketi",
  "GSP29nysvbh_u:6237": "loṣṭe kapota iti, na tv asamāne",
  "GSP29nysvbh_u:6238": "viṣaye mithyābuddhīnāṃ samāveśaḥ--",
  "GSP29nysvbh_u:6239": "sāmānyagrahaṇavyavasthānāt|",
  "GSP29nysvbh_u:6240": "yasya tu nirātmakam |",
  "GSP29nysvbh_u:6241": "nirupākhyaṃ sarva tasya samāveśaḥ prasajyate/",
  "GSP29nysvbh_u:6242": "gandhādau ca prameye gandhādibuddhayo mithyābhimatāstattvapradhānayoḥ",
  "GSP29nysvbh_u:6243": "sāmānyagrahaṇasya cābhāvāt tattvabuddhaya eva",
  "GSP29nysvbh_u:6244": "bhavanti, tasmādayuktametat-- 'pramāṇamapreyabuddhayo",
  "GSP29nysvbh_u:6245": "mithyā' iti // 37 //",
  "GSP29nysvbh_u:6246": "_____________________________________________________________________",
  "GSP29nysvbh_u:6247": "********************** NySBh_4,2.38 **********************",
  "GSP29nysvbh_u:6248": "“doṣanimittānāṃ tattvajñānādahaṅkāranivṛttiḥ 4-2-1“",
  "GSP29nysvbh_u:6249": "ityuktam. atha kathaṃ tattva jñānamutpadyate ? iti---",
  "GSP29nysvbh_u:6250": "NyS_4,2.38: samādhiviśeṣābhyāsāt //",
  "GSP29nysvbh_u:6251": "sa tu pratyāhṛtasyendriyārthebhyo",
  "GSP29nysvbh_u:6252": "manaso dhārakeṇa prayatnena dhāryamāṇasyātmanā",
  "GSP29nysvbh_u:6253": "saṃyogastatvabubhutsāviśiṣṭaḥ, sati",
  "GSP29nysvbh_u:6254": "hi tasminnindriyārtheṣu buddhayo notpadyante",
  "GSP29nysvbh_u:6255": "tadabhyāsavaśāt tattvabuddhirutpadyate // 38 //",
  "GSP29nysvbh_u:6256": "_____________________________________________________________________",
  "GSP29nysvbh_u:6257": "********************** NySBh_4,2.39 **********************",
  "GSP29nysvbh_u:6258": "NyS_4,2.39: nārthaviśeṣāprābalyāt //",
  "GSP29nysvbh_u:6259": "anicchatopi buddhyutpatternaitad yuktam,",
  "GSP29nysvbh_u:6260": "kasmāt ? arthaviśeṣaprābalyād abubhutsamānasyāpi",
  "GSP29nysvbh_u:6261": "buddhyutpattirdṛṣṭā yathā stanayitnuśabdaprabhṛtiṣu.",
  "GSP29nysvbh_u:6262": "tatra samādhiviśeṣo nopapadyate // 39 //",
  "GSP29nysvbh_u:6263": "_____________________________________________________________________",
  "GSP29nysvbh_u:6264": "********************** NySBh_4,2.40 **********************",
  "GSP29nysvbh_u:6265": "NyS_4,2.40: kṣudādibhiḥ pravartanācca //",
  "GSP29nysvbh_u:6266": "kṣutpipāsābhyāṃ śītoṣṇābhyāṃ vyādhibhiścānicchatopi",
  "GSP29nysvbh_u:6267": "buddhayaḥ pravartante tasmādaikāgryā nupapattiriti",
  "GSP29nysvbh_u:6268": "// 40 //",
  "GSP29nysvbh_u:6269": "_____________________________________________________________________",
  "GSP29nysvbh_u:6270": "********************** NySBh_4,2.41 **********************",
  "GSP29nysvbh_u:6271": "astvetat samādhivyutthānanimittaṃ samādhipratyanīkaṃ ca. sati tvetasmin---",
  "GSP29nysvbh_u:6272": "NyS_4,2.41: pūrvakṛtaphalānubandhāt tadutpattiḥ //",
  "GSP29nysvbh_u:6273": "pūrvakṛtaḥ |",
  "GSP29nysvbh_u:6274": "janmāntaropacitastattvajñānaheturdharmapravivekaḥ.",
  "GSP29nysvbh_u:6275": "phalānubandhaḥ |",
  "GSP29nysvbh_u:6276": "yogābhyāsamāmarthya, niṣphale hyabhyāse nābhyāsamādriyeran.",
  "GSP29nysvbh_u:6277": "dṛṣṭaṃ hi laukikeṣu karmasv abhyāsasāmarthyam",
  "GSP29nysvbh_u:6278": "// 41 //",
  "GSP29nysvbh_u:6279": "_____________________________________________________________________",
  "GSP29nysvbh_u:6280": "********************** NySBh_4,2.42 **********************",
  "GSP29nysvbh_u:6281": "pratyanīkaparihārārthaṃ ca---",
  "GSP29nysvbh_u:6282": "NyS_4,2.42: araṇyaguhāpulinādiṣu yogābhyāsopadeśaḥ //",
  "GSP29nysvbh_u:6283": "yogābhyāsajanito dharmo janmāntare ḥpyanuvartate,",
  "GSP29nysvbh_u:6284": "pracayakāṣṭhāgate tattvajñānahetau dharme prakṛṣṭāyāṃ",
  "GSP29nysvbh_u:6285": "samādhibhāvanāyāṃ tattvajñānamutpadyate iti,",
  "GSP29nysvbh_u:6286": "dṛṣṭaśca samādhinārthaviśeṣaprābalyābhibhavaḥ--",
  "GSP29nysvbh_u:6287": "'nāhametadaśrauṣam nāhametadajñāsiṣam--",
  "GSP29nysvbh_u:6288": "anyatra me mano 'bhūt' ityāha laukika iti",
  "GSP29nysvbh_u:6289": "// 42 //",
  "GSP29nysvbh_u:6290": "_____________________________________________________________________",
  "GSP29nysvbh_u:6291": "********************** NySBh_4,2.43 **********************",
  "GSP29nysvbh_u:6292": "yadyarthaviśeṣaprābalyādanicchatopi buddhyutpattiranujñāyate ?---",
  "GSP29nysvbh_u:6293": "NyS_4,2.43: apavarge 'pyevaṃ prasaṅgaḥ //",
  "GSP29nysvbh_u:6294": "muktasyāpi bāhyārthasāmarthyād buddhaya utpadyeranniti // 43 //",
  "GSP29nysvbh_u:6295": "_____________________________________________________________________",
  "GSP29nysvbh_u:6296": "********************** NySBh_4,2.44 **********************",
  "GSP29nysvbh_u:6297": "NyS_4,2.44: na niṣpannāvaśyambhāvitvāt //",
  "GSP29nysvbh_u:6298": "karmavaśānniṣpanne śarīre ceṣṭendriyārthāśraye nimittabhāvādavaśyambhāvī",
  "GSP29nysvbh_u:6299": "buddhīnāmutpādaḥ, na ca prabalopi san bāhyo 'rtha",
  "GSP29nysvbh_u:6300": "ātmano buddhyutpāde samartho bhavati-- tasyendriyeṇa",
  "GSP29nysvbh_u:6301": "saṃyogād buddhyutpāde sāmarthyaṃ dṛṣṭamiti",
  "GSP29nysvbh_u:6302": "// 44 //",
  "GSP29nysvbh_u:6303": "_____________________________________________________________________",
  "GSP29nysvbh_u:6304": "********************** NySBh_4,2.45 **********************",
  "GSP29nysvbh_u:6305": "NyS_4,2.45: tadabhāvaścāpavarge //",
  "GSP29nysvbh_u:6306": "tasya |",
  "GSP29nysvbh_u:6307": "buddhinimittāśrayasya śarīrendriyasya dharmādharmābhāvādabhāvo 'pavarge.",
  "GSP29nysvbh_u:6308": "tatra yaduktam--",
  "GSP29nysvbh_u:6309": "“aṇvargepyevaṃ prasaṅgaḥ 43“",
  "GSP29nysvbh_u:6310": "iti tadayuktam, tasmāt sarvaduḥkhavimokṣopavargaḥ/",
  "GSP29nysvbh_u:6311": "yasmāt sarvaduḥkhabījaṃ sarvaduḥkhāyatanaṃ",
  "GSP29nysvbh_u:6312": "cāpavarge vicchidyate tasmāt sarveṇa duḥkhena",
  "GSP29nysvbh_u:6313": "vimuktirapavargaḥ. na nirbījaṃ nirāyatanaṃ",
  "GSP29nysvbh_u:6314": "ca duḥkhamutpadyate iti // 45 //",
  "GSP29nysvbh_u:6315": "_____________________________________________________________________",
  "GSP29nysvbh_u:6316": "********************** NySBh_4,2.46 **********************",
  "GSP29nysvbh_u:6317": "NyS_4,2.46: tadarthaṃ yamaniyamābhyāmātmasaṃskāro yogāccādhyātmavidhyupāyaiḥ //",
  "GSP29nysvbh_u:6318": "tasya |",
  "GSP29nysvbh_u:6319": "apavargasyādhigamāya yamaniyamābhyāmātmasaṃskāraḥ,",
  "GSP29nysvbh_u:6320": "yamaḥ",
  "GSP29nysvbh_u:6321": "usamānamāśramiṇāṃ dharmasādhanam, niyamastu viśiṣṭamdva ātmasaṃskāraḥ",
  "GSP29nysvbh_u:6322": "punaradharmahānaṃ dharmopacayaśca, yogaśāstrāccādhyātmavidhiḥ",
  "GSP29nysvbh_u:6323": "pratipattavyaḥ sa punaḥ-- tapaḥ prāṇāyāmaḥ pratyāhāro",
  "GSP29nysvbh_u:6324": "dhyānaṃ dhāraṇeti, indriyaviṣayeṣu prasaṃkhyānābhyāso",
  "GSP29nysvbh_u:6325": "rāgadveṣaprahāṇārthaḥ, upāyastu yogācāravidhānamiti",
  "GSP29nysvbh_u:6326": "// 36 //",
  "GSP29nysvbh_u:6327": "_____________________________________________________________________",
  "GSP29nysvbh_u:6328": "********************** NySBh_4,2.47 **********************",
  "GSP29nysvbh_u:6329": "NyS_4,2.47: jñānagrahaṇābhyāsastadvidyaiśca saha saṃvādaḥ //",
  "GSP29nysvbh_u:6330": "“tadartham” itiprakṛtam|",
  "GSP29nysvbh_u:6331": "jñāyate 'neneti jñānam = ātmavidyāśāstraṃ tasya grahaṇam = adhyayanadhāraṇe, abhyāsaḥ |",
  "GSP29nysvbh_u:6332": "satatakriyā |",
  "GSP29nysvbh_u:6333": "adhyayanaśravaṇacintanāni, tadvidyaiśca saha saṃvāda",
  "GSP29nysvbh_u:6334": "iti prajñāparipākārthaṃ, paripākastu saṃśayacchedanam",
  "GSP29nysvbh_u:6335": "avijñātārthabodhaḥ adhyavasitābhyanujñānamiti,",
  "GSP29nysvbh_u:6336": "samāpavādaḥ saṃvādaḥ // 47 //",
  "GSP29nysvbh_u:6337": "_____________________________________________________________________",
  "GSP29nysvbh_u:6338": "********************** NySBh_4,2.48 **********************",
  "GSP29nysvbh_u:6339": "“tadvidyaiśca saha saṃvādaḥ“",
  "GSP29nysvbh_u:6340": "ityavibhaktārthaṃ vacanaṃ vibhajyate---",
  "GSP29nysvbh_u:6341": "NyS_4,2.48: taṃ śiṣyagurusabrahmacāriviśiṣṭaśreyorthibhiranasūyubhirabhyupeyāt //",
  "GSP29nysvbh_u:6342": "etannigadenaiva nītārthamiti // 48 //",
  "GSP29nysvbh_u:6343": "_____________________________________________________________________",
  "GSP29nysvbh_u:6344": "********************** NySBh_4,2.49 **********************",
  "GSP29nysvbh_u:6345": "yadi manyeta-- pakṣapratipakṣaparigrahaḥ pratikūlaḥ parasyeti---",
  "GSP29nysvbh_u:6346": "NyS_4,2.49: pratipakṣahīnamapi vā prayojanārthamarthitve //",
  "GSP29nysvbh_u:6347": "“tamabhyupeyāt“",
  "GSP29nysvbh_u:6348": "itivartate, parataḥ prajñāmupāditsamānastattvabubhutsāprakāśanena",
  "GSP29nysvbh_u:6349": "svapakṣamanavasthāpayan svadarśanaṃ pariśodhayediti",
  "GSP29nysvbh_u:6350": "// 49 //",
  "GSP29nysvbh_u:6351": "_____________________________________________________________________",
  "GSP29nysvbh_u:6352": "********************** NySBh_4,2.50 **********************",
  "GSP29nysvbh_u:6353": "anyonyapratyanīkāni ca prāvādukānāṃ darśanāni svapakṣarāgeṇa",
  "GSP29nysvbh_u:6354": "caike nyāyamativartante. tatra--",
  "GSP29nysvbh_u:6355": "NyS_4,",
  "GSP29nysvbh_u:6356": "2.50:",
  "GSP29nysvbh_u:6357": "tattvādhyavasāyasaṃrakṣaṇārthaṃ jalpavitaṇḍe bījaprarohasaṃrakṣaṇārthaṃ kaṇṭakaśākhāvaraṇavat //",
  "GSP29nysvbh_u:6358": "anutpannatattvajñānānām aprahīṇadoṣāṇāṃ",
  "GSP29nysvbh_u:6359": "tadarthaṃ ghaṭamānānāmetaditi // 50 //",
  "GSP29nysvbh_u:6360": "_____________________________________________________________________",
  "GSP29nysvbh_u:6361": "********************** NySBh_4,2.51 **********************",
  "GSP29nysvbh_u:6362": "vidyānirvedādibhiśca pareṇāvajñāyamānasya---",
  "GSP29nysvbh_u:6363": "NyS_4,2.51: tābhyāṃ vigṛhya kathanam //",
  "GSP29nysvbh_u:6364": "vigṛhyeti vijigīṣayā na tattvabubhutsayeti, tadedat",
  "GSP29nysvbh_u:6365": "vidyāpālanārthaṃ na lābhapūjākhyātyarthamiti",
  "GSP29nysvbh_u:6366": "// 51 //",
  "GSP29nysvbh_u:6367": "// iti śrīvātsyāyanaviracite nyāyabhāṣye caturthodhyāyaḥ samāptaḥ //",
  "GSP29nysvbh_u:6368": "####################################################################",
  "GSP29nysvbh_u:6369": "atha saṭīke nyāyabhāṣye pañcamādhyāyasya prathamamāhnikam",
  "GSP29nysvbh_u:6370": "_____________________________________________________________________",
  "GSP29nysvbh_u:6371": "********************** NySBh_5,1.1 **********************",
  "GSP29nysvbh_u:6372": "sādharmyavaidharmyābhyāṃ pratyavasthānasya vikalpājjātibahutvamiti saṃkṣepeṇoktaṃ tadvistareṇa vibhajate,",
  "GSP29nysvbh_u:6373": "tāḥ khalvimā jātayaḥ sthāpanāhetau prayukte caturviṃśatiḥ pratiṣedhahetavaḥ |",
  "GSP29nysvbh_u:6374": "NyS_5,",
  "GSP29nysvbh_u:6375": "1.1:",
  "GSP29nysvbh_u:6376_0": "sādharmyavaidharmyotkarṣāpakarṣavarṇyāvarṇyavikalpasādhyaprāptyaprāptiprasaṅgapratidṛṣṭāntānutpattisaṃśayaprakāraṇāhetvarthāpattyaviśeṣopapattyupalabdhyanupalabdhinityānityakāryasamāḥ //",
  "GSP29nysvbh_u:6377": "sādharmyeṇa pratyavasthān aviśiṣyamāṇaṃ syāpanāhetutaḥ sādharmyasamaḥ,",
  "GSP29nysvbh_u:6378": "viśeṣaṃ tatra tatrodāhariṣyāmyaḥ,",
  "GSP29nysvbh_u:6379": "evaṃ vaidharmyasamaprabhṛtayopi nirvaktavyāḥ // 1 //",
  "GSP29nysvbh_u:6380": "_____________________________________________________________________",
  "GSP29nysvbh_u:6381": "********************** NySBh_5,1.2 **********************",
  "GSP29nysvbh_u:6382": "lakṣaṇaṃ tu---",
  "GSP29nysvbh_u:6383": "NyS_5,1.2: sādharmyavaidharmyābhyāmupasaṃhāre taddharmaviparyayopapatteḥ sādharmyavaidharmyasamau //",
  "GSP29nysvbh_u:6384": "sādharmyeṇopasaṃkāre sādhyadharmviparyayopapatteḥ sādharmyeṇaiva pratyavasthānam aviśiṣyamāṇaṃ sthāpanāhetutaḥ sādharmyasamaḥ pratiṣedhaḥ,",
  "GSP29nysvbh_u:6385": "nidarśanam-- 'kriyāvānātmā-- dravyasya kriyaḥhetuguṇayogāt. dravyaṃ loṣṭaḥ kriyāhetuguṇayukta kriyāvān tathā cātmā tasamāt kriyāvān' iti,",
  "GSP29nysvbh_u:6386": "evamupasaṃhṛte paraḥ sādharmyeṇaiva pratyavatiṣṭhate-- 'niṣkriya ātmā-- vibhuno dravyasya niṣkriyatvāt. vibhu cākāśaṃ niṣkriyaṃ ca tathā cātmā tasmāt niṣkriyaḥ' iti,",
  "GSP29nysvbh_u:6387": "na cāsti viśeṣahetuḥ-- kriyāvatsādharmyāt kriyāvatā bhavitavyaṃ na purakriyasādharmyād niṣkriyeṇeti,",
  "GSP29nysvbh_u:6388": "viśeṣahetvabhāvān sādharmyasamāḥ pratiṣedho bhavati|",
  "GSP29nysvbh_u:6389_0": "atha vaidharmyasamaḥ-- 'kriyāhetuguṇayukto loṣṭaḥ paricchinno dṛṣṭo na tathātmā tasmānna",
  "GSP29nysvbh_u:6389_1": "loṣṭavat kriyāvān' iti. na nāsti viśeṣahetuḥ-- kriyāvatsādharmyāt kriyāvatā bhavitavyaṃ",
  "GSP29nysvbh_u:6389_2": "na punaḥ kriyāvadvaidharmyādkiyeṇeti. viśeṣahetvabhāvād vaidharmyasamaḥ |",
  "GSP29nysvbh_u:6390": "vaidharmyeṇa copasaṃhāre-- 'niṣkriya ātmā-- vibhutvāt. kriyāvad dravyamavibhu dṛṣṭaṃ yathā loṣṭaḥ na ca tathātmā tasmād niṣkriyaḥ' iti,",
  "GSP29nysvbh_u:6391_0": "vaidharmyeṇa pratyavasthānam-- 'niṣkriyaṃ dravyamākāśaṃ kriyāhetuguṇarahitaṃ dṛṣṭaṃ",
  "GSP29nysvbh_u:6391_1": "na tathātmā tasmānna niṣkriyaḥ' iti. ni cāsti viśeṣahetuḥ-- kriyāvadvaidharmyād niṣkriyeṇa",
  "GSP29nysvbh_u:6391_2": "bhavitavyaṃ na punarakriyavaidharmyāt kriyāvateti. viśeṣahetvabhāvād vaidharmyasamaḥ |",
  "GSP29nysvbh_u:6392": "atha ( punaḥ )",
  "GSP29nysvbh_u:6393_0": "sādharmyasamaḥ-- 'kriyāvān loṣṭaḥ kriyāhetuguṇayukto dṛṣṭaḥ tathā cātmā tasmātpava",
  "GSP29nysvbh_u:6393_1": "kriyāvān' iti. na cāsti viśeṣahetuḥ-- kriyāvadvaidharmyād niṣkriyo na punaḥ kriyāvatsādharmyāt",
  "GSP29nysvbh_u:6393_2": "kriyāvāniti. viśeṣahetvabhāvāt sādharmyasamaḥ // 2 //",
  "GSP29nysvbh_u:6394": "_____________________________________________________________________",
  "GSP29nysvbh_u:6395": "********************** NySBh_5,1.3 **********************",
  "GSP29nysvbh_u:6396": "anayoruttaram---",
  "GSP29nysvbh_u:6397": "NyS_5,1.3: gotvādgosiddhivattatsiddhiḥ //",
  "GSP29nysvbh_u:6398": "sādharmyamātreṇa vaidharmyamātreṇa ca sādhyasādhane pratijñāyamāne syādavyavasthā sā tu dharmaviśeṣe nopapadyate,",
  "GSP29nysvbh_u:6399": "gosādharmyād gotvājjātiviśeṣād gauḥ sidhyati na tu sāsnādisaṃbandhāt. aśvādivaidharmyād gotvādeva gauḥ sidhyati na guṇādibhedāt,",
  "GSP29nysvbh_u:6400": "taccaitat kṛtavyākhyānamavayavaprakaraṇe,",
  "GSP29nysvbh_u:6401": "pramāṇānāmabhisaṃbandhāccaikārthakāritvaṃ samānaṃ vākye iti,",
  "GSP29nysvbh_u:6402": "hetvābhāsāśrayā khalv iyam avyavastheti // 3 //",
  "GSP29nysvbh_u:6403": "_____________________________________________________________________",
  "GSP29nysvbh_u:6404": "********************** NySBh_5,1.4 **********************",
  "GSP29nysvbh_u:6405": "NyS_5,",
  "GSP29nysvbh_u:6406": "1.4:",
  "GSP29nysvbh_u:6407": "sādhyadṛṣṭāntayordharmavikalpādubhayasādhyatvācca utkarṣāpakarṣavarṇyāvarṇyavikalpasādhyasamāḥ //",
  "GSP29nysvbh_u:6408": "dṛṣṭāntadharma sādhye samāsajata utkarṣasamaḥ-- yadi kriyāhetuguṇayogalloṣṭavat kriyāvānātmā ( tadā )",
  "GSP29nysvbh_u:6409": "loṣṭavadeva sparśavānapi prāpnoti. atha na sparśavān loṣṭavat kriyāvānapi na prāpnoti,",
  "GSP29nysvbh_u:6410": "viparyaye vā viśeṣo vaktavya iti|",
  "GSP29nysvbh_u:6411": "sādhye dharmābhāvaṃ dṛṣṭāntāt prasajato 'pakarṣasamaḥ-- loṣṭaḥ khalu kriyāvān avibhurdṛṣṭaḥ kāmamātmāpi kriyāvānavibhurastu. viparyaye vā viśeṣo vaktavya iti|",
  "GSP29nysvbh_u:6412": "khyāpanīyo varṇyo viparyayādavarṇyaḥ tāvetau sādhyadṛṣṭāntadharmauṃ viparyasyato varṇyāvarṇyasamau bhavataḥ|",
  "GSP29nysvbh_u:6413_0": "sādhanadharmayukte dṛṣṭānte dharmāntaravikalpāt sādhyadharmavikalpaṃ prasajato vikalpasamaḥ--",
  "GSP29nysvbh_u:6413_1": "kriyāguṇahetuyuktaṃ kiñcid guru yathā loṣṭaḥ kiñcicca laghu yathā vāyurevaṃ kriyāhetuguṇayuktaṃ",
  "GSP29nysvbh_u:6413_2": "kiñcat kriyāvat syād yathā loṣṭaḥ kiñcidakriyaṃ yathātmā. viśeṣo vā vācya iti |",
  "GSP29nysvbh_u:6414": "hetvādyivayavasāmarthyayogī dharmaḥ sādhyastaṃ dṛṣṭānte prasajataḥ sādhyasamaḥ-- yadi 'yathā loṣṭastathātmā ?",
  "GSP29nysvbh_u:6415": "' prāptastarhi 'yathātmā tathā loṣṭaḥ' iti. sādhyaścāyamātmā kriyāvāniti kāmaṃ loṣṭopi sādhyaḥ, atha naivam ?",
  "GSP29nysvbh_u:6416": "na tarhi 'yathā loṣṭastathātmā' (iti ) // 4 //",
  "GSP29nysvbh_u:6417": "_____________________________________________________________________",
  "GSP29nysvbh_u:6418": "********************** NySBh_5,1.5 **********************",
  "GSP29nysvbh_u:6419": "eteṣāmuttaram---",
  "GSP29nysvbh_u:6420": "NyS_5,1.5: kiñcitsādharmyādupasaṃhārasiddhervaidharmyādapratiṣedhaḥ //",
  "GSP29nysvbh_u:6421": "alabhyaḥ siddhasya nihnavaḥ,",
  "GSP29nysvbh_u:6422": "siddhaṃ ca kiñcitsādharmyādupamānam-- 'yathā gaustathā gavayaḥ' iti,",
  "GSP29nysvbh_u:6423": "tatra na labhyo gogavayayordharmavikalpaścodayitum,",
  "GSP29nysvbh_u:6424": "evaṃ sādhake dharme dṛṣṭāntādisāmarthyayukte na labhyaḥ sādhyadṛṣṭāntayordharmavikalpāt",
  "GSP29nysvbh_u:6425": "vaidharmyāt pratiṣedho vaktumiti // 5 //",
  "GSP29nysvbh_u:6426": "_____________________________________________________________________",
  "GSP29nysvbh_u:6427": "********************** NySBh_5,1.6 **********************",
  "GSP29nysvbh_u:6428": "NyS_5,1.6: sādhyātideśācca dṛṣṭāntopapatteḥ //",
  "GSP29nysvbh_u:6429": "yatra laukikaparīkṣakāṇāṃ buddhisāmyaṃ tenāviparīto 'rtho 'tidiśyate prajñāpanārtham. evaṃ sādhyātideśād dṛṣṭānte upapadyamāne sādhyatvamanupapannamiti // 6 //",
  "GSP29nysvbh_u:6430": "_____________________________________________________________________",
  "GSP29nysvbh_u:6431": "********************** NySBh_5,1.7 **********************",
  "GSP29nysvbh_u:6432": "NyS_5,",
  "GSP29nysvbh_u:6433": "1.7: prāpya sādhyamaprāpya vā hetoḥ prāptyāviśiṣṭatvād aprāptyāsādhakatvācca prāptyaprāptisamau //",
  "GSP29nysvbh_u:6434": "hetuḥ prāpya vā sādhyaṃ sādhayedaprāpya vā ?",
  "GSP29nysvbh_u:6435": ",",
  "GSP29nysvbh_u:6436": "na tāvat prāpya-- prāptyāmaviśiṣṭatvād asādhakaḥu dvayorvidyamānayoḥ prāptau satyāṃ kiṃ kasya sādhakaṃ sādhyaṃ vā ?|",
  "GSP29nysvbh_u:6437": "aprāpya sādhakaṃ na bhavati-- nāprāptaḥ pradīpaḥ prakāśayatīti|",
  "GSP29nysvbh_u:6438": "prāptyā pratyavasthānaṃ prāptisamaḥ, aprāptyā pratyavasthānam aprāptisamaḥ // 7 //",
  "GSP29nysvbh_u:6439": "_____________________________________________________________________",
  "GSP29nysvbh_u:6440": "********************** NySBh_5,1.8 **********************",
  "GSP29nysvbh_u:6441": "NyS_5,1.8: ghaṭādiniṣpattidarśanāt pīḍane cābhicārādapratiṣedhaḥ //",
  "GSP29nysvbh_u:6442": "ubhayathā khalvayuktaḥ pratiṣedhaḥ-- kartṛkaraṇādhikaraṇāni prāpya mṛdaṃ ghaṭādikāryaṃ viṣpādayanti,",
  "GSP29nysvbh_u:6443": "abhicārācca pīḍane sati dṛṣṭam aprāpya sādhakatvamiti // 8 //",
  "GSP29nysvbh_u:6444": "_____________________________________________________________________",
  "GSP29nysvbh_u:6445": "********************** NySBh_5,1.9 **********************",
  "GSP29nysvbh_u:6446": "NyS_5,",
  "GSP29nysvbh_u:6447": "1.9: dṛṣṭāntasya kāraṇānapadeśāt pratyavasthānācca pratidṛṣṭāntena prasaṅgapratidṛṣṭāntasamau //",
  "GSP29nysvbh_u:6448": "sādhanasyāpi sādhanaṃ vaktavyamiti prasaṅgena pratyavasthānaṃ prasaṅgasamaḥ pratiṣedhaḥ-- kriyāhetuguṇayogī kriyāvān loṣṭa itiheturnāpadiśyate na ca hetumantareṇa siddhirastīti|",
  "GSP29nysvbh_u:6449": "pratidṛṣṭāntena pratyavasthānaṃ pratidṛṣṭāntasamaḥ-- 'kriyāvānātmā kriyāhetuguṇayogāt loṣṭavat' ityukte pratidṛṣṭānta upādīyate-- 'kriyāhetuguṇayuktamākāśaṃ niṣkriyaṃ dṛṣṭam' iti,",
  "GSP29nysvbh_u:6450": "kaḥ punarākāśasya kriyāheturguṇaḥ ?",
  "GSP29nysvbh_u:6451": "vāyunā saṃyogaḥ saṃskārāpekṣaḥ vāyuvanaspatisaṃyogavaditi // 9 //",
  "GSP29nysvbh_u:6452": "_____________________________________________________________________",
  "GSP29nysvbh_u:6453": "********************** NySBh_5,1.10 **********************",
  "GSP29nysvbh_u:6454": "amayoruttaram---",
  "GSP29nysvbh_u:6455": "NyS_5,1.10: pradīpopādānaprasaṅganivṛttivattadvinivṛttiḥ //",
  "GSP29nysvbh_u:6456": "idaṃ tāvadayaṃ pṛṣṭo vaktumarhati-- atha ke pradīpamupādadate kimarthaṃ ceti ?",
  "GSP29nysvbh_u:6457": ", didṛkṣamāṇā dṛśyadarśanārthamiti / atha pradīpaṃ didṛkṣamāṇāḥ pradīpāntaraṃ kasmānnopādadate ?",
  "GSP29nysvbh_u:6458": ", antareṇāpi pradīpāntaraṃ dṛśyate pradīpastatra pradīpadarśanārthaṃ pradīpopādānaṃ nirarthakam|",
  "GSP29nysvbh_u:6459": "atha dṛṣṭāntaḥ kimarthamucyate iti ?. aprajñātasya jñāpanārthamiti|",
  "GSP29nysvbh_u:6460": "atha dṛṣṭānte kāraṇādeśaḥ kimarthaṃ mṛgyate ?",
  "GSP29nysvbh_u:6461": ", yadi prajñāpanārtham ?",
  "GSP29nysvbh_u:6462": ",",
  "GSP29nysvbh_u:6463": "prajñāto dṛṣṭāntaḥ sa khalu--“laukikaparīkṣakāṇāṃ yasminnarthe buddhisāmyaṃ sa dṛṣṭāntaḥ 1-1-25“iti tatprajñāpanārthaḥkāraṇāpadeśo nirarthaka iti prasaṅgasamasyottaram // 10 //",
  "GSP29nysvbh_u:6464": "_____________________________________________________________________",
  "GSP29nysvbh_u:6465": "********************** NySBh_5,1.11 **********************",
  "GSP29nysvbh_u:6466": "atha pratidṛṣṭāntasamasyottaram---",
  "GSP29nysvbh_u:6467": "NyS_5,1.11: pratidṛṣṭāntahetutve ca nāheturdṛṣṭāntaḥ //",
  "GSP29nysvbh_u:6468": "pratidṛṣṭāntaṃ bruvatā na viśeṣaheturapadiśyate-- anena prakāreṇa pratidṛṣṭāntaḥ sādhako na dṛṣṭānta iti,",
  "GSP29nysvbh_u:6469": "evaṃ pratidṛṣṭāntahetutve nāheturdṛṣṭānta ityupapadyate. sa ca kathaṃ heturnasyād yadyapratiṣiddhaḥ sādhakaḥ syāditi // 11 //",
  "GSP29nysvbh_u:6470": "_____________________________________________________________________",
  "GSP29nysvbh_u:6471": "********************** NySBh_5,1.12 **********************",
  "GSP29nysvbh_u:6472": "NyS_5,1.12: prāgutpatteḥ kāraṇābhāvādanutpattisamaḥ //",
  "GSP29nysvbh_u:6473_0": "anityaḥ śabdaḥ prayatnānantarīyakatvād ghaṭavadityukte apara āha-- prāgutpatteranutpanne",
  "GSP29nysvbh_u:6473_1": "śabde prayatnānantarīyakatvamanityatvakāraṇaṃ nāsti tadabhāvād nityatvaṃ prāptaṃ",
  "GSP29nysvbh_u:6473_2": "nityasya cotpattirnāsti |",
  "GSP29nysvbh_u:6474": "anutpattyā pratyavasthānam anutpattisamaḥ // 12 //",
  "GSP29nysvbh_u:6475": "_____________________________________________________________________",
  "GSP29nysvbh_u:6476": "********************** NySBh_5,1.13 **********************",
  "GSP29nysvbh_u:6477": "asyottaram---",
  "GSP29nysvbh_u:6478": "NyS_5,1.13: tathābhāvādutpannasya kāraṇopapatterna kāraṇapratiṣedhaḥ //",
  "GSP29nysvbh_u:6479_0": "tathābhāvādutpannasyeti-- utpannaḥ khalvayaṃ śabda iti bhavati. prāgutpatteḥ śabda",
  "GSP29nysvbh_u:6479_1": "eva nāsti-- utpannasya śabdabhāvāt. śabdasya sataḥ prayatnānantarīyakatvam anityatvakāraṇamupapadyate.",
  "GSP29nysvbh_u:6479_2": "kāraṇopapatterayuktoyaṃ doṣaḥ--",
  "GSP29nysvbh_u:6480": "“prāgutpatteḥ kāraṇābhāvāt“iti // 13 //",
  "GSP29nysvbh_u:6481": "_____________________________________________________________________",
  "GSP29nysvbh_u:6482": "********************** NySBh_5,1.14 **********************",
  "GSP29nysvbh_u:6483": "NyS_5,1.14: sāmānyadṛṣṭāntayoraindriyakatve samāne nityānityasādharmyāt saṃśayasamaḥ //",
  "GSP29nysvbh_u:6484_0": "anityaḥ śabdaḥ prayatnānantarīyakatvād ghaṭavadityukte hetau. saṃśayena pratyavatiṣṭhate--",
  "GSP29nysvbh_u:6484_1": "sati prayatnānāntarīyakatve astyevāsya nityena sāmānyena sādharmyam- aindriyakatvam.",
  "GSP29nysvbh_u:6484_2": "asti ca ghaṭenānityena. ato nityānityasādharmyādanivṛttaḥ saṃśaya iti // 14 //",
  "GSP29nysvbh_u:6485": "_____________________________________________________________________",
  "GSP29nysvbh_u:6486": "********************** NySBh_5,1.15 **********************",
  "GSP29nysvbh_u:6487": "asyottaram---",
  "GSP29nysvbh_u:6488": "NyS_5,",
  "GSP29nysvbh_u:6489": "1.15:",
  "GSP29nysvbh_u:6490": "sādharmyātsaṃśaye na saṃśayo vaidharmyād ubhayathā vā saṃśaye 'tyantasaṃśayaprasaṅgo nityatvānabhyupagamācca sāmānyasyāpratiṣedhaḥ //",
  "GSP29nysvbh_u:6491": "viśeṣād vaidharmyādavadhāryamāṇe 'rthe 'puruṣaḥ' iti na sthāṇupuruṣasādharmyāt saṃśayo 'vakāśaṃ labhate,",
  "GSP29nysvbh_u:6492": "evaṃ vaidharmyād viśeṣāt prayatnānantarīyakatvādavadhāryamāṇe śabdasyānityatve nityānityasādharmyāt saṃśayo 'vakāśaṃ na labhate. yadi vai labheta ?",
  "GSP29nysvbh_u:6493": "tataḥ sthāṇupuruṣasādharmyānucchedādatyantaṃ saṃśayaḥ syāt,",
  "GSP29nysvbh_u:6494": "gṛhyamāṇe ca viśeṣe nityasādharmyaṃ saṃśayaheturiti nābhyupagamyate-- nahi gṛhyamāṇe puruṣasya viśeṣe sthāṇupuruṣasādharmyaṃ saṃśayaheturbhavati // 15 //",
  "GSP29nysvbh_u:6495": "_____________________________________________________________________",
  "GSP29nysvbh_u:6496": "********************** NySBh_5,1.16 **********************",
  "GSP29nysvbh_u:6497": "NyS_5,1.16: ubhayasādharmyāt prakriyāsiddheḥ prakaraṇasamaḥ //",
  "GSP29nysvbh_u:6498": "ubhayenaunityena cānityena sādharmyāt pakṣapratipakṣayoḥ pravṛttiḥ prakriyā,",
  "GSP29nysvbh_u:6499_0": "'anityaḥ śabdaḥ prayatnānantarīyakatvād ghaṭavat' ityekaḥ pakṣaṃ pravartayati. dvitīyaśca",
  "GSP29nysvbh_u:6499_1": "nityasādharmyāt. evaṃ ca sati 'prayatnānantarīyakatvāt' itiheturanityasādharmyeṇocyamāno",
  "GSP29nysvbh_u:6499_2": "na prakaraṇamativartate. prakaraṇānativṛtternirṇayānanivartanam,",
  "GSP29nysvbh_u:6500": "samānaṃ caitannityasādharmyeṇocyamāne hetau,",
  "GSP29nysvbh_u:6501": "tadidaṃ prakaraṇānativṛttyā pratyavasthānaṃ prakaraṇasamaḥ|",
  "GSP29nysvbh_u:6502": "samānaṃ caitadvaidharmye 'pi = ubhayavaidharmyāt prakriyāsiddheḥ prakaraṇasama iti // 16 //",
  "GSP29nysvbh_u:6503": "_____________________________________________________________________",
  "GSP29nysvbh_u:6504": "********************** NySBh_5,1.17 **********************",
  "GSP29nysvbh_u:6505": "asyottaram---",
  "GSP29nysvbh_u:6506": "NyS_5,1.17: pratipakṣāt prakaraṇasiddheḥ pratiṣedhānupapatiḥ pratipakṣopapatteḥ //",
  "GSP29nysvbh_u:6507": "ubhayasādharmyāt prakriyāsiddhiṃ bruvatā pratipakṣāt prakriyāsiddhiruktā bhavati,",
  "GSP29nysvbh_u:6508_0": "yadyubhyasādharmyaṃ tatraikataraḥ pratipakṣa ityevaṃ satyupapannaḥ pratipakṣo bhavati.",
  "GSP29nysvbh_u:6508_1": "pratipakṣopapatteranupapannaḥ pratiṣedhaḥ-- yataḥ pratipakṣopapattiḥ pratiṣedhopapattiśceti vipratiṣiddhamiti |",
  "GSP29nysvbh_u:6509": "tattvānavadhāraṇācca prakriyāsiddhiḥ-- viparyaye prakaraṇāvasānātu tattvāvadhāraṇe hyavasitaṃ prakaraṇaṃ bhavatīti // 17 //",
  "GSP29nysvbh_u:6510": "_____________________________________________________________________",
  "GSP29nysvbh_u:6511": "********************** NySBh_5,1.18 **********************",
  "GSP29nysvbh_u:6512": "NyS_5,1.18: traikālyāsiddherhetorahetusamaḥ //",
  "GSP29nysvbh_u:6513": "hetuḥusādhanaṃ tat sādhyāt pūrvaṃ paścāt saha vā bhavet. yadi pūrvaṃ sādhanam ?",
  "GSP29nysvbh_u:6514": "asati sādhye kasya sādhanam, atha paścāt ?",
  "GSP29nysvbh_u:6515": "asati sādhane kasyedaṃ sādhyam, atha yugapat sādhyasādhate ?",
  "GSP29nysvbh_u:6516": "dvayorvidyamānayoḥ kiṃ kasya sādhanaṃ kiṃ kasya sādhyam. iti heturahetunā na viśiṣyate|",
  "GSP29nysvbh_u:6517": "ahetunā sādharmyāt pratyavasthānam ahetusamaḥ // 18 //",
  "GSP29nysvbh_u:6518": "_____________________________________________________________________",
  "GSP29nysvbh_u:6519": "********************** NySBh_5,1.19 **********************",
  "GSP29nysvbh_u:6520": "asyottaram---",
  "GSP29nysvbh_u:6521": "NyS_5,1.19: na hetutaḥ sādhyasiddhestraikālyāsiddhiḥ //",
  "GSP29nysvbh_u:6522": "na traikālyāsiddhiḥ, kasmāt ?",
  "GSP29nysvbh_u:6523": "hetutaḥ sādhyasiddheḥ,",
  "GSP29nysvbh_u:6524": "nirvatainīyasya nirvṛttiḥ vijñeyasya vijñānam ubhayaṃ kāraṇato dṛśyate. soyaṃ mahān pratyakṣaviṣaya udāharaṇamiti|",
  "GSP29nysvbh_u:6525": "yattu khalūktam-- asati sādhye kasya sādhanamiti ?",
  "GSP29nysvbh_u:6526": "yattu nirvartyate yacca vijñāpyate tasyeti // 19 //",
  "GSP29nysvbh_u:6527": "_____________________________________________________________________",
  "GSP29nysvbh_u:6528": "********************** NySBh_5,1.20 **********************",
  "GSP29nysvbh_u:6529": "NyS_5,1.20: pratiṣedhānupapatteśca pratiṣeddhavyāpratiṣedhaḥ //",
  "GSP29nysvbh_u:6530": "'pūrvaṃ paścād yugapadvā' pratiṣedha iti nopapadyate. pratiṣedhānupapatteḥ sthāpanāhetuḥ siddha iti // 20 //",
  "GSP29nysvbh_u:6531": "_____________________________________________________________________",
  "GSP29nysvbh_u:6532": "********************** NySBh_5,1.21 **********************",
  "GSP29nysvbh_u:6533": "NyS_5,1.21: arthāpattitaḥ pratipakṣasiddherarthāpattisamaḥ //",
  "GSP29nysvbh_u:6534": "'anityaḥ śabdaḥ prayatnānantarīyakatvād ghaṭavat' iti sthāpite pakṣe arthāpattyā pratipakṣaṃ sādhayato 'rthāpattisamaḥ,",
  "GSP29nysvbh_u:6535": "yadi prayatnānantarīyakatvādanityasādharmyādanityaḥ śabda iti ? ( tadā )",
  "GSP29nysvbh_u:6536": "arthādāpadyate-- nityasādharmyānnitya iti, asti tvasya nityena sādharmyam asparśatvamiti // 21 //",
  "GSP29nysvbh_u:6537": "_____________________________________________________________________",
  "GSP29nysvbh_u:6538": "********************** NySBh_5,1.22 **********************",
  "GSP29nysvbh_u:6539": "asyottaram---",
  "GSP29nysvbh_u:6540": "NyS_5,1.22: anuktasyārthāpatteḥ pakṣahānerupapattiranuktatvādanaikāntikatvāccārthāpatteḥ //",
  "GSP29nysvbh_u:6541": "anupapādya sāmarthyam anuktamarthādāpadyate itibruvataḥ pakṣahānerupapattiḥ-- anuktatvāt = anityapakṣasiddhau arthādāpannam-- nityapakṣasya hāniriti|",
  "GSP29nysvbh_u:6542": "anekāntikatvāccārthāpatteḥ = ubhayapakṣasamā ceyamarthāpattiḥ-- yadi nityasādharmyādasparśatvādākāśavacca nityaḥ śabdaḥ ? ( tadā )",
  "GSP29nysvbh_u:6543": "arthādāpannam-- anityasādharmyāt prayatnānantarīyakatvādanitya iti,",
  "GSP29nysvbh_u:6544": "na ceyaṃ viparyayamātrādekāntenārthāpattiḥ. na khalu vai dhanasya grāvṇaḥ patanamiti arthādāpadyate-- dravāṇāmapāṃ patanābhāva iti // 22 //",
  "GSP29nysvbh_u:6545": "_____________________________________________________________________",
  "GSP29nysvbh_u:6546": "********************** NySBh_5,1.23 **********************",
  "GSP29nysvbh_u:6547": "NyS_5,1.23: ekadharmopapatteraviśeṣe sarvāviśeṣaprasaṅgāt sadbhāvopapatter aviśeṣasamaḥ //",
  "GSP29nysvbh_u:6548": "eko dharmaḥ prayatnānantarīyakatvaṃ śabdaghaṭayorupapadyate ityaviśeṣe ubhayoranitayatve sarvasyāviśeṣaḥ prasajyate|",
  "GSP29nysvbh_u:6549": "katham ? sadbhāvopapatteḥ = eko dharmaḥ sadbhāvaḥ sarvasyopapadyate|",
  "GSP29nysvbh_u:6550": "sadbhāvopapatteḥ sarvāviśeṣaprasaṅgāt pratyavasthānam aviśeṣasamaḥ // 23 //",
  "GSP29nysvbh_u:6551": "_____________________________________________________________________",
  "GSP29nysvbh_u:6552": "********************** NySBh_5,1.24 **********************",
  "GSP29nysvbh_u:6553": "asyottaram---",
  "GSP29nysvbh_u:6554": "NyS_5,1.24: kvaciddharmānupapatteḥ kvaciccopapatteḥ pratiṣedhābhāvaḥ //",
  "GSP29nysvbh_u:6555": "yathā sādhyadṛṣṭāntayorekadharmasya prayatnānantarīyakatvasyopapatteranityatvaṃ dharmāntaram aviśeṣo naivaṃ sarvabhāvānāṃ sadbhāvopapattinimittaṃ dharmāntaramasti yenāviśeṣaḥ syāt|",
  "GSP29nysvbh_u:6556": "atha matam-- anityatvameva dharmāntaraṃ sadbhāvopapattinimittaṃ bhāvānāṃ sarvatra syāditi ?",
  "GSP29nysvbh_u:6557": ",",
  "GSP29nysvbh_u:6558": "evaṃ khalu vai kalpyamāne-- 'anityāḥ sarve bhāvāḥ sadbhāvopapatteḥ' itipakṣaḥ prāpnoti,",
  "GSP29nysvbh_u:6559": "tatra pratijñārthavyatiriktamanyadudāharaṇaṃ nāsti. anudāharaṇaśca heturnāstīti,",
  "GSP29nysvbh_u:6560": "pratijñaikadeśasya codāharaṇatvamanupapannam-- na hi sādhyamudāharaṇaṃ bhavati,",
  "GSP29nysvbh_u:6561": "sataśca nityānityabhāvādanityatvānupapattistasmāt 'sadbhāvopapatteḥ sarvāviśeṣaprasaṅgaḥ' iti nirabhidheyametadvākyamiti|",
  "GSP29nysvbh_u:6562": "'sarvabhāvānāṃ sadbhāvopapatteranityatvam' iti bruvatānujñātaṃ śabdasyānityatvaṃ tatrānupapannaḥ pratiṣedha iti // 24 //",
  "GSP29nysvbh_u:6563": "_____________________________________________________________________",
  "GSP29nysvbh_u:6564": "********************** NySBh_5,1.25 **********************",
  "GSP29nysvbh_u:6565": "NyS_5,1.25: ubhayakāraṇopapatterupapattisamaḥ //",
  "GSP29nysvbh_u:6566": "yady anityatvakāraṇamupapadyate śabdasya ity anityaḥ śabdaḥ ?",
  "GSP29nysvbh_u:6567": "nityatvakāraṇamapyupapadyate 'syāsparśatvamiti nityatvamapyupapadyate|",
  "GSP29nysvbh_u:6568": "ubhayasya = anityatvasya nityatvasya ca kāraṇopapattyā pratyavasthānamupapattisamaḥ // 25 //",
  "GSP29nysvbh_u:6569": "_____________________________________________________________________",
  "GSP29nysvbh_u:6570": "********************** NySBh_5,1.26 **********************",
  "GSP29nysvbh_u:6571": "asyottaram---",
  "GSP29nysvbh_u:6572": "NyS_5,1.26: upapattikāraṇābhyanujñānādapratiṣedhaḥ //",
  "GSP29nysvbh_u:6573": "“ubhayakāraṇopapatteḥ“itibruvatā nānityatvakāraṇopapatteranityatvaṃ pratiṣidhyate,",
  "GSP29nysvbh_u:6574": "yadi pratiṣidhyate ?",
  "GSP29nysvbh_u:6575": "nobhayakāraṇopapattiḥ syāt|",
  "GSP29nysvbh_u:6576": "ubhayakāraṇopapattivacanādanityatvakāraṇopapattirabhyanujñāyate abhyanujñānādanupapannaḥ pratiṣedhaḥ|",
  "GSP29nysvbh_u:6577": "vyāghātāt pratiṣedha iticet ? samāno vyāghātaḥ|",
  "GSP29nysvbh_u:6578": "ekasya nityatvānityatvaprasaṅgaṃ vyāhataṃ bruvatā uktaḥ pratiṣedha iticet ?",
  "GSP29nysvbh_u:6579": "spapakṣaparapakṣayoḥ samāno vyāghātaḥ sa ca naikatarasya sādhaka iti // 26 //",
  "GSP29nysvbh_u:6580": "_____________________________________________________________________",
  "GSP29nysvbh_u:6581": "********************** NySBh_5,1.27 **********************",
  "GSP29nysvbh_u:6582": "NyS_5,1.27: nirdiṣṭakāraṇābhāvepyupalambhādupalabdhisamaḥ //",
  "GSP29nysvbh_u:6583": "nirdiṣṭasya prayatnānantarīyakatvasyānityatvakāraṇasyābhāvepi vāyunodanād vṛkṣaśākhābhaṅgajasya śabdasyānityatvamupalabhyate|",
  "GSP29nysvbh_u:6584": "nirdiṣṭasya sādhanasyābhāvepi sādhyadharmopalabdhyā pratyavasthānamupalabdhisamaḥ // 27 //",
  "GSP29nysvbh_u:6585": "_____________________________________________________________________",
  "GSP29nysvbh_u:6586": "********************** NySBh_5,1.28 **********************",
  "GSP29nysvbh_u:6587": "asyottaram---",
  "GSP29nysvbh_u:6588": "NyS_5,1.28: kāraṇāntarādapi taddharmopapatterapratiṣedhaḥ //",
  "GSP29nysvbh_u:6589": "prayatnānantarīyakatvāditi bruvatā kāraṇata utpattirabhidhīyate. na ( tu )",
  "GSP29nysvbh_u:6590": "kāryasya kāraṇaniyamaḥ, yida ca kāraṇāntarādapyupapadyamānasya śabdasya tad anityatvamupapadyate ?",
  "GSP29nysvbh_u:6591": "kimatrapratiṣidhyate ? iti // 28 //",
  "GSP29nysvbh_u:6592": "na prāguccāraṇād vidyamānasya śabdasyānupalabdhiḥ, kasmāt ?",
  "GSP29nysvbh_u:6593": "āvaraṇādyanupalabdheḥuyathā vidyamānasyodakāderarthasyāvāraṇāderanupalabdhirnaivaṃ śabdasyāgrahaṇakāraṇenāvaraṇādinānupalabdhiḥugṛhyeta caitadasyāgrahaṇakāraṇamudakādivad na ( ca )",
  "GSP29nysvbh_u:6594": "gṛhyate tasmādudakādiviparītaḥ śabdo 'nupalabhyamāna iti---",
  "GSP29nysvbh_u:6595": "_____________________________________________________________________",
  "GSP29nysvbh_u:6596": "********************** NySBh_5,1.29 **********************",
  "GSP29nysvbh_u:6597": "NyS_5,1.29: tadanupalabdheranupalambhādabhāvasiddhau tadviparītopapatter anupalabdhisamaḥ //",
  "GSP29nysvbh_u:6598_0": "teṣām āvaraṇādīnāmanupalabdhirnopalabhyate anupalambhānnāstīty abhāvo 'syāḥ sidhyati.",
  "GSP29nysvbh_u:6598_1": "abhāvasiddhau hetvabhāvāt tadviparītam astitvamāvaraṇādīnāmavadhāryate. tadviparītopapatteryat",
  "GSP29nysvbh_u:6598_2": "pratijñātam-- 'na prāguccāraṇādvidyamānasya śabdasyānupalabdhiḥ' ityetanna sidhyati.",
  "GSP29nysvbh_u:6598_3": "so 'yaṃ hetuḥ-- āvaraṇādyanupalabdheriti āvaraṇādiṣu cāvaraṇādyanupalabdhau ca samatayānupaladhyā",
  "GSP29nysvbh_u:6598_4": "pratyavasthito 'nupalabdhisamo bhavati // 29 //",
  "GSP29nysvbh_u:6599": "_____________________________________________________________________",
  "GSP29nysvbh_u:6600": "********************** NySBh_5,1.30 **********************",
  "GSP29nysvbh_u:6601": "asyottaram---",
  "GSP29nysvbh_u:6602": "NyS_5,1.30: anupalambhātmakatvādanupalabdherahetuḥ //",
  "GSP29nysvbh_u:6603": "'āvaraṇādyanupalabdhirnāsti-- anupalambhāt' ityahetuḥ, kasmāt ?",
  "GSP29nysvbh_u:6604": ",",
  "GSP29nysvbh_u:6605_0": "anupalambhātmakatvādanupalabdheḥ = upalambhābhāvamātratvādanupalabdheḥ yadasti tadupalabdherviṣayaḥ",
  "GSP29nysvbh_u:6605_1": "= upalabdhyā tadastīti pratijñāyate. yannāsti tadanupalabdherviṣayaḥ = anupalabhyamānaṃ",
  "GSP29nysvbh_u:6605_2": "nāstīti pratijñāyate,",
  "GSP29nysvbh_u:6606": "soyamāvaraṇādyanupalabdheranupalambho 'nupalabdhau svaviṣaye pravartamāno na svaviṣayaṃ pratiṣedhati,",
  "GSP29nysvbh_u:6607": "apratiṣiddhā cāvaraṇādyanupalabdhirhetutvāya kalpayate|",
  "GSP29nysvbh_u:6608_0": "āvaraṇādīni tu vidyamānatvādupalabdherviṣayāḥ teṣāmupalabdhyā bhavitavyaṃ yattāni",
  "GSP29nysvbh_u:6608_1": "nopalabhyante tad upalabdheḥ svaviṣayapratipādikāyā abhāvād = anuṣalambhādanupalabdherviṣayo",
  "GSP29nysvbh_u:6608_2": "gamyate-- 'na santyāvaraṇādīni śabdasyāgrahaṇakāraṇānīti,",
  "GSP29nysvbh_u:6609": "anupalambhādanupalabdhiḥ sidhyati-- viṣayaḥ sa tasyeti // 30 //",
  "GSP29nysvbh_u:6610": "_____________________________________________________________________",
  "GSP29nysvbh_u:6611": "********************** NySBh_5,1.31 **********************",
  "GSP29nysvbh_u:6612": "NyS_5,1.31: jñānavikalpānāṃ ca bhāvābhāvasaṃvedanādadhyātmam //",
  "GSP29nysvbh_u:6613": "aheturiti vartate|",
  "GSP29nysvbh_u:6614": "śarīre śarīriṇāṃ jñānavikalpānāṃ bhāvābhāvau saṃvedanīyau-- 'asti me saṃśayajñānam nāsti me saṃśayajñānam' iti. evaṃ pratyakṣānumānāgamasmṛtijñāneṣu. seyamāvaraṇādy anupalabdhiḥ |",
  "GSP29nysvbh_u:6615": "upalabdhyabhāvaḥ svasaṃvedyaḥ-- nāsti me śabdasyāvaraṇādyupalabdhiḥ iti = '",
  "GSP29nysvbh_u:6616": "nopalabhyante śabdasyāgrahaṇakāraṇānyāvaraṇādīnīti,",
  "GSP29nysvbh_u:6617": "tatra yaduktam-- 'tadanupalabdheranupalambhādabhāvasiddhiḥ' iti etannopapadyate // 31 //",
  "GSP29nysvbh_u:6618": "_____________________________________________________________________",
  "GSP29nysvbh_u:6619": "********************** NySBh_5,1.32 **********************",
  "GSP29nysvbh_u:6620": "NyS_5,1.32: sādharmyāttulyadharmopapatteḥ sarvānityatvaprasaṅgādanityasamaḥ //",
  "GSP29nysvbh_u:6621": "'anityena ghaṭena sādharmyādanityaḥ śabdaḥ' itibruvataḥ--“",
  "GSP29nysvbh_u:6622": "asti ghaṭenānityena sarvabhāvānāṃ sādharmyam“",
  "GSP29nysvbh_u:6623": "iti sarvasyānityatvamaniṣṭaṃ saṃpadyate, soyamanityatvena pratyavasthānādanityasama iti // 32 //",
  "GSP29nysvbh_u:6624": "_____________________________________________________________________",
  "GSP29nysvbh_u:6625": "********************** NySBh_5,1.33 **********************",
  "GSP29nysvbh_u:6626": "asyottaram---",
  "GSP29nysvbh_u:6627": "NyS_5,1.33: sādharmyādasiddheḥ pratiṣedhāsiddhiḥ pratiṣedhyasādharmyāt //",
  "GSP29nysvbh_u:6628": "pratijñādyavayavayuktaṃ vākyaṃ pakṣanivartakaṃ pratipakṣalakṣaṇaṃ pratiṣedhaḥ,",
  "GSP29nysvbh_u:6629": "tasya pakṣeṇa pratiṣedhyena sādharmyaṃ pratijñādiyogaḥ,",
  "GSP29nysvbh_u:6630": "tad yadyanityasādharmyādanityatvasyāsiddhiḥ ?",
  "GSP29nysvbh_u:6631": "-- sādharmyādasiddheḥ, pratiṣedhasyāpyasiddhiḥ-- pratiṣedhyena sādharmyāditi // 33 //",
  "GSP29nysvbh_u:6632": "_____________________________________________________________________",
  "GSP29nysvbh_u:6633": "********************** NySBh_5,1.34 **********************",
  "GSP29nysvbh_u:6634": "NyS_5,",
  "GSP29nysvbh_u:6635": "1.34:",
  "GSP29nysvbh_u:6636": "dṛṣṭānte ca sādhyasādhanabhāvena prajñātasya dharmasya hetutvāttasya cobhayathā bhāvānnāviśeṣaḥ //",
  "GSP29nysvbh_u:6637_0": "dṛṣṭānte yaḥ khalu dharmaḥ sādhyasādhanabhāvena prajñāyate sa hetutvenābhidhīyate.",
  "GSP29nysvbh_u:6637_1": "sa cobhayathā bhavati-- kena citsamānaḥ kutaścidviśiṣṭaḥ. sāmānyāt sādharmya viśeṣācca",
  "GSP29nysvbh_u:6637_2": "vaidharmyam. ekaṃ sādharmyaviśeṣo hetuḥ nāviśeṣeṇa sādharmyamātraṃ vaidharmyamātraṃ",
  "GSP29nysvbh_u:6637_3": "vā. sādharmyamātraṃ vaidharmyamātraṃ cāśrityabhāvānāha--",
  "GSP29nysvbh_u:6638": "“sādharmyāttulyadharmopapatteḥ sarvānityatvaprasaṅgādanityasamaḥ 32“",
  "GSP29nysvbh_u:6639": "iti. etadayuktamiti|",
  "GSP29nysvbh_u:6640": "aviśeṣasamapratiṣedhe ca yaduktaṃ tadapi veditavyam // 34 //",
  "GSP29nysvbh_u:6641": "_____________________________________________________________________",
  "GSP29nysvbh_u:6642": "********************** NySBh_5,1.35 **********************",
  "GSP29nysvbh_u:6643": "NyS_5,1.35: nityamanityabhāvādanitye nityatvopapatternityasamaḥ //",
  "GSP29nysvbh_u:6644": "'anityaḥ śabdaḥ' iti pratijñāyate. tadanityatvaṃ kiṃ śabde nityam ?",
  "GSP29nysvbh_u:6645": "athānityam ?",
  "GSP29nysvbh_u:6646": ". yadi tāvat sarvadā bhavati ?",
  "GSP29nysvbh_u:6647": "dharmasya sadā bhāvād dharmiṇopi sadā bhāva iti 'nityaḥ śabdaḥ' iti, atha na sarvadā bhavati ?",
  "GSP29nysvbh_u:6648": "anityatvasyābhāvād nityaḥ śabdaḥ, evaṃ nityatvena pratyavasthrānāt nityasamaḥ // 35 //",
  "GSP29nysvbh_u:6649": "_____________________________________________________________________",
  "GSP29nysvbh_u:6650": "********************** NySBh_5,1.36 **********************",
  "GSP29nysvbh_u:6651": "asyottaram---",
  "GSP29nysvbh_u:6652": "NyS_5,1.36: pratiṣedhye nityamanityabhāvādanitye 'nityatvopapatteḥ pratiṣedhābhāvaḥ //",
  "GSP29nysvbh_u:6653": "pratiṣedhye śabde 'nityamanityatvasya bhāvāt' ityucyamāne 'nujñātaṃ śabdasyānityatvam. anityatvopapatteśca 'nānityaḥ śabdaḥ' iti pratiṣedho nopapadyate,",
  "GSP29nysvbh_u:6654": "atha nābhyupagamyate ?",
  "GSP29nysvbh_u:6655": "'nityamanityatvasya bhāvāt' itiheturna bhavatīti hetvabhāvāt pratiṣedhānupapattiriti|",
  "GSP29nysvbh_u:6656": "utpannasya nirodhād abhāvaḥ śabdasyānityatvaṃ tatra paripraśnānupapattiḥ |",
  "GSP29nysvbh_u:6657": "soyaṃ praśnaḥ-- 'tadanityatvaṃ kiṃ śabde sarvadā bhavati ?",
  "GSP29nysvbh_u:6658": "atha na ?",
  "GSP29nysvbh_u:6659": "' ityanupapannaḥ, kasmāt ?",
  "GSP29nysvbh_u:6660": "utpannasyayo nirodhād abhāvaḥ śabdasya tad anityatvam. evaṃ ca saty adhikaraṇādheyavibhāgo vyāghātānnāstīti|",
  "GSP29nysvbh_u:6661": "nityānityatvavirodhācca nityatvamanityatvaṃ caikasya dharmiṇo dharmāviti virudhyete |",
  "GSP29nysvbh_u:6662": "na saṃbhavataḥ,",
  "GSP29nysvbh_u:6663": "tatra yaduktam-- 'nityamanityatvasya bhāvād nitya eva' tad avartamānārthamuktamiti // 36 //",
  "GSP29nysvbh_u:6664": "_____________________________________________________________________",
  "GSP29nysvbh_u:6665": "********************** NySBh_5,1.37 **********************",
  "GSP29nysvbh_u:6666": "NyS_5,1.37: prayatnakāryānekatvāt kāryasamaḥ //",
  "GSP29nysvbh_u:6667": "'prayatnānantarīyakatavādanityaḥ śabdaḥ' iti,",
  "GSP29nysvbh_u:6668": "yasya prayatnānantaramātmalābhaḥ tatkhalu abhūtvā bhavati yathā ghaṭādi kāryam. anityamiti ca 'bhūtvā na bhavatītyetadvijñāyate, evamavasthite",
  "GSP29nysvbh_u:6669": "“prayatnakāryānekatvāt“",
  "GSP29nysvbh_u:6670": "itipratiṣedha ucyate |",
  "GSP29nysvbh_u:6671": "prayatnānantaramātmalābhaśca dṛṣṭo ghaṭādīnām. vyavadhānāpohāccābhivyaktirvyavahitānām,",
  "GSP29nysvbh_u:6672": "tat kiṃ prayatnānantaramātmālābhaḥ śabdasya ?",
  "GSP29nysvbh_u:6673": "āho abhivyaktiḥ ? iti viśeṣo nāsti|",
  "GSP29nysvbh_u:6674": "kāryāviśeṣeṇa pratyavasthānaṃ kāryasamaḥ // 37 //",
  "GSP29nysvbh_u:6675": "_____________________________________________________________________",
  "GSP29nysvbh_u:6676": "********************** NySBh_5,1.38 **********************",
  "GSP29nysvbh_u:6677": "asyottaram---",
  "GSP29nysvbh_u:6678": "NyS_5,1.38: kāryānyatve prayatnāhetutvam anupalabdhikāraṇopapatteḥ //",
  "GSP29nysvbh_u:6679": "sati kāryānyatve anupalabdhikāraṇānupapatteḥ prayatnasyāhetutvaṃ śabdasyābhivyaktau |",
  "GSP29nysvbh_u:6680_0": "yatra prayatnānantaramabhivyaktistatrānupalabdhikāraṇaṃ vyavadhānamupapadyate. vyavadhānāpohācca",
  "GSP29nysvbh_u:6680_1": "prayatnānantarabhāvino 'rthasayopalabdhilakṣaṇābhivyaktirbhavatīti. na tu śabdasyānupalabdhikāraṇaṃ",
  "GSP29nysvbh_u:6680_2": "kiṃ cidupapadyate yasya prayatnānantaramapohāt śabdasyopalabdhilakṣaṇābhivyaktirbhavatīti.",
  "GSP29nysvbh_u:6680_3": "tasmādutpadyate śabdo nābhivyajyate iti // 38 //",
  "GSP29nysvbh_u:6681": "_____________________________________________________________________",
  "GSP29nysvbh_u:6682": "********************** NySBh_5,1.39 **********************",
  "GSP29nysvbh_u:6683": "hetoścedanaikāntikatvamupapādyate-- anaikāntikatvādasādhakaḥ syāditi,",
  "GSP29nysvbh_u:6684": "yadi cānaikāntikatvādasādhaktvam ?---",
  "GSP29nysvbh_u:6685": "NyS_5,1.39: pratiṣedhe ḥpi samāno doṣaḥ //",
  "GSP29nysvbh_u:6686": "pratiṣedhopyanaikāntikaḥ-- kiñcit pratiṣedhati kiñcinneti. anaikāntikatvād asādhaka iti|",
  "GSP29nysvbh_u:6687": "atha vā śabdasyānityatvapekṣe prayatnānantaramutpādo nābhivyaktiriti viśeṣahetvabhāvaḥ,",
  "GSP29nysvbh_u:6688": "nityatvapakṣepi prayatnānantaramabhivyaktirnotpāda iti viśeṣahetvabhāvaḥ,",
  "GSP29nysvbh_u:6689": "soyamubhayapakṣasamoviśeṣahetvabhāva ityubhayamapyanaikāntikamiti // 39 //",
  "GSP29nysvbh_u:6690": "_____________________________________________________________________",
  "GSP29nysvbh_u:6691": "********************** NySBh_5,1.40 **********************",
  "GSP29nysvbh_u:6692": "NyS_5,1.40: sarvatraivam //",
  "GSP29nysvbh_u:6693": "sarveṣu sādharmyaprabhatiṣu pratiṣedhahetuṣu yatra yatrāviśeṣo dṛśyate tatrobhayoḥ pakṣayoḥ samaḥ prasajyate iti // 40 //",
  "GSP29nysvbh_u:6694": "_____________________________________________________________________",
  "GSP29nysvbh_u:6695": "********************** NySBh_5,1.41 **********************",
  "GSP29nysvbh_u:6696": "NyS_5,1.41: pratiṣedhavipratiṣedhe pratiṣedhadoṣavaddoṣaḥ //",
  "GSP29nysvbh_u:6697": "yo 'yaṃ pratiṣedhepi samāno doṣaḥ anaikāntikatvamāpādyate so 'yaṃ pratiṣedhasya pratiṣedhepi samānaḥ,",
  "GSP29nysvbh_u:6698": "na 'anityaḥ śabdaḥ prayatnānantarīyakatvāt' iti sādhanavādinaḥ sthāpanā prathamaḥ pakṣaḥ,",
  "GSP29nysvbh_u:6699": "“prayatnakāryānekatvāt kāryasamaḥ 37“",
  "GSP29nysvbh_u:6700": "iti dūṣaṇavādinaḥ pratiṣedhahetunā dvitīyaḥ pakṣaḥ sa ca pratiṣedha ityucyate,",
  "GSP29nysvbh_u:6701": "tasyāsya pratiṣedhepi samāno doṣa iti tṛtīyaḥ pakṣaḥ ( sa ca )",
  "GSP29nysvbh_u:6702": "vipratiṣedha ucyate,",
  "GSP29nysvbh_u:6703": "tasmin pratiṣedhavipratiṣedhepi samāno doṣaḥ anaikāntikatvaṃ caturthaḥ pakṣaḥ // 4 //",
  "GSP29nysvbh_u:6704": "_____________________________________________________________________",
  "GSP29nysvbh_u:6705": "********************** NySBh_5,1.42 **********************",
  "GSP29nysvbh_u:6706": "NyS_5,1.42: pratiṣedhaṃ sadoṣamabhyupetya pratiṣedhavipratiṣedhe samāno doṣaprasaṅgo matānujñā //",
  "GSP29nysvbh_u:6707": "pratiṣedham |",
  "GSP29nysvbh_u:6708": "dvitīyaṃ pakṣaṃ sadoṣamabhyupetya |",
  "GSP29nysvbh_u:6709": "taduddhāramanuktvānujñāya pratiṣedhavipratiṣedhe |",
  "GSP29nysvbh_u:6710": "tṛtīyapakṣe samānam anaikāntikatvamiti samānaṃ dūṣaṇaṃ prasajato dūṣaṇavādino matānujñā prasajyate iti pañcamaḥ pakṣaḥ // 42 //",
  "GSP29nysvbh_u:6711": "_____________________________________________________________________",
  "GSP29nysvbh_u:6712": "********************** NySBh_5,1.43 **********************",
  "GSP29nysvbh_u:6713": "NyS_5,",
  "GSP29nysvbh_u:6714": "1.43: svapakṣalakṣaṇāpekṣopapattyupasaṃhāre hetunirdeśe parapakṣadoṣābhyupagamāt samāno doṣaḥ //",
  "GSP29nysvbh_u:6715": "sthāpanāpekṣe “prayatnakāryānekatvāt“",
  "GSP29nysvbh_u:6716": "itidoṣaḥ pratiṣedhahetuvādinaḥ svapakṣalakṣaṇo bhavati, kasmāt ?",
  "GSP29nysvbh_u:6717": ", svapakṣasamutthatvāt, soyaṃ svapakṣalakṣaṇaṃ doṣamapekṣamāṇo 'nuddhṛtya |",
  "GSP29nysvbh_u:6718": "anujñāya “pratiṣedhepi samāno doṣaḥ 39“",
  "GSP29nysvbh_u:6719": "ityupapadyamānaṃ doṣaṃ parapakṣe upasaṃharati,",
  "GSP29nysvbh_u:6720": "itthaṃ cānaikāntikaḥ pratiṣedha iti hetuṃ nirdiśati,",
  "GSP29nysvbh_u:6721": "tatra svapakṣalakṣaṇāpekṣayopapadyamānadoṣopasaṃhāre hetunirdeśe ca sati anena parapakṣo 'bhyupagato bhavati|",
  "GSP29nysvbh_u:6722": "kathaṃ kṛtvā ?, yaḥ pareṇa “prayatnakāryānekatvāt“",
  "GSP29nysvbh_u:6723": "ityādinānaikāntikatvadoṣa uktastam anuddhṛtya",
  "GSP29nysvbh_u:6724": "“pratiṣedhepi samāno doṣaḥ 39“",
  "GSP29nysvbh_u:6725": "ityāha,",
  "GSP29nysvbh_u:6726_0": "evaṃ sthāpanāṃ sadoṣāmabhyupetya pratiṣedhepi samānaṃ doṣaṃ prasajataḥ parapakṣābhyupagamāt",
  "GSP29nysvbh_u:6726_1": "samāno doṣo bhavati. yathā parasya pratiṣedhaṃ sadoṣamabhyupetya pratiṣedhavipratiṣedhepi",
  "GSP29nysvbh_u:6726_2": "samāno doṣaprasaṅgo matānujñā prasajyate iti tathāsyāpi sthāpanāṃ sadoṣāmabhyupetya",
  "GSP29nysvbh_u:6726_3": "pratiṣedhepi samānaṃ doṣaṃ prasajato matānujñā prasajyate iti,",
  "GSP29nysvbh_u:6727": "sa khalvayaṃ ṣaṣṭhaḥ pakṣaḥ|",
  "GSP29nysvbh_u:6728": "tatra khalu sthāpanāhetuvādinaḥ prathamatṛtīyapañcamapakṣāḥ,",
  "GSP29nysvbh_u:6729": "pratiṣedhahetuvādinaḥ dvitīyacaturthaṣaṣṭhapakṣāḥ,",
  "GSP29nysvbh_u:6730": "teṣāṃ sādhv asādhutāyāṃ mīmāṃsyamānāyāṃ caturthaṣaṣṭhayoraviśeṣāt punaruktadoṣaprasaṅgaḥ |",
  "GSP29nysvbh_u:6731": "caturthapakṣe samānadoṣatvaṃ parasyocyate--",
  "GSP29nysvbh_u:6732": "“pratiṣedhavipratiṣedhe pratiṣedhadoṣavad doṣaḥ 41“",
  "GSP29nysvbh_u:6733": "iti,",
  "GSP29nysvbh_u:6734": "ṣaṣṭhepi “parapakṣābhyupagamāt samāno doṣaḥ“",
  "GSP29nysvbh_u:6735": "itisamānadoṣatvamevocyate nārthaviśeṣaḥ kaścidasti|",
  "GSP29nysvbh_u:6736": "samānastṛtīyapañcamayoḥ punaruktadoṣaprasaṅga |",
  "GSP29nysvbh_u:6737": "tṛtīyapakṣepi “pratiṣedhepi samāno doṣaḥ 39“",
  "GSP29nysvbh_u:6738": "iti samānatvamabhyupagamyate. pañcamapakṣepi pratiṣedhavipratiṣedhe samāno doṣaprasaṅgo 'bhyupagamyate nārthaviśeṣaḥ kaściducyate iti|",
  "GSP29nysvbh_u:6739": "tatra pañcamaṣaṣṭhapakṣayorarthāviśeṣāt punaruktadoṣaḥ,",
  "GSP29nysvbh_u:6740": "tṛtīyacaturthayormatānujñā,",
  "GSP29nysvbh_u:6741": "prathamadvitīyayorviśeṣahetvabhāva iti ṣaṭpakṣyāmubhayorasiddhiḥ|",
  "GSP29nysvbh_u:6742": "kadā ṣaṭpakṣī ?, yadā “pratiṣedhepi sāmāno doṣaḥ“",
  "GSP29nysvbh_u:6743": "ityevaṃ pravartate tadobhayoḥ pakṣayorasiddhiḥ, yadā tu",
  "GSP29nysvbh_u:6744": "“kāryānyatveprayatnāhetutvamanupalabdhikāraṇopapatteḥ 38“",
  "GSP29nysvbh_u:6745": "ityanena tṛtīyapakṣo yujyate tadā viśeṣahetuvacanāt prayatnānantaramāramalābhaḥ śabdasya nābhivyaktiriti siddhaḥ prathamapakṣo na ṣaṭpakṣī pravartate iti // 43 //",
  "GSP29nysvbh_u:6746": "// iti vātsyāyanaviracite nyāyabhāṣye pañcamādhyāyasya prathamamāhnikaṃ samāptam //",
  "GSP29nysvbh_u:6747": "####################################################################",
  "GSP29nysvbh_u:6748": "atha nyāyabhāṣyapañcamādhyāyasya dvitīyamāhnikam",
  "GSP29nysvbh_u:6749": "_____________________________________________________________________",
  "GSP29nysvbh_u:6750": "********************** NySBh_5,2.1 **********************",
  "GSP29nysvbh_u:6751": "vipratipattyapratipattyorvikalpānnigrahasthānabahutvamiti saṃkṣepeṇoktaṃ tadidānīṃ virbhajanīyam|",
  "GSP29nysvbh_u:6752": "nigrahasthānāni khalu parājayavastūny aparādhādhikaraṇāni prāyeṇa pratijñādyavayavāśrayāṇi tattvavādinam atattvavādinaṃ cābhisaṃplavante, teṣāṃ vibhāgaḥ---",
  "GSP29nysvbh_u:6753": "NyS_5,",
  "GSP29nysvbh_u:6754": "2.1:",
  "GSP29nysvbh_u:6755_0": "pratijñāhāniḥ pratijñāntaraṃ pratijñāvirodhaḥ pratijñāsaṃnyāso hetvantaramarthāntaraṃ",
  "GSP29nysvbh_u:6755_1": "nirarthakam avijñātārtham apārthakam aprāptakālaṃ nyūnamadhikaṃ punaruktam ananubhāṣaṇam",
  "GSP29nysvbh_u:6755_2": "ajñānam apratibhā vikṣepo matānujñā paryanuyojyopekṣaṇaṃ niranuyojyānuyogopasiddhānto",
  "GSP29nysvbh_u:6755_3": "hetvābhāsāśca nigrahasthānāni //",
  "GSP29nysvbh_u:6756": "tānīmāni dvāviśatidhā vibhajya lakṣyante // 1 //",
  "GSP29nysvbh_u:6757": "_____________________________________________________________________",
  "GSP29nysvbh_u:6758": "********************** NySBh_5,2.2 **********************",
  "GSP29nysvbh_u:6759": "NyS_5,2.2: pratidṛṣṭāntadharmābhyanujñā svadṛṣṭānte pratijñāhāniḥ //",
  "GSP29nysvbh_u:6760": "sādhyadharmapratyanīkena dharmeṇa pratyavasthite pratidṛṣṭāntadharmaṃ svadṛṣṭānte 'bhyanujānan pratijñāṃ jahātīti pratijñāhāniḥ,",
  "GSP29nysvbh_u:6761": "nidarśanam-- 'aindriyakatvādanityaḥ śabdo ghaṭavat' itikṛte. apara āha-- 'dṛṣṭamaindriyakatvaṃ sāmānye nitye kasmānna tathā śabdaḥ ?' iti. ( evam )",
  "GSP29nysvbh_u:6762": "pratyavasthite. idamāha-- 'yadyaindriyakaṃ sāmānyaṃ nityam ?",
  "GSP29nysvbh_u:6763": "kāmaṃ ghaṭo nityostu' iti,",
  "GSP29nysvbh_u:6764": "sa khalvayaṃ sādhakasya dṛṣṭāntasya nityatvaṃ prasañjayan nigamanāntameva pakṣaṃ jahāti. pakṣaṃ jahat pratijñā jahātītyucyate-- pratijñāśrayatvāt pakṣasyeti // 2 //",
  "GSP29nysvbh_u:6765": "_____________________________________________________________________",
  "GSP29nysvbh_u:6766": "********************** NySBh_5,2.3 **********************",
  "GSP29nysvbh_u:6767": "NyS_5,2.3: pratijñātārthapratiṣedhe dharmavikalpāttadarthanirdeśaḥ pratijñāntaram //",
  "GSP29nysvbh_u:6768": "pratijñātārthaḥ-- 'anityaḥ śabda aindriyakatvād ghaṭavat' ityukte yo 'sya pratiṣedhaḥ |",
  "GSP29nysvbh_u:6769": "pratidṛṣṭāntena hetuvyabhicāraḥ-- 'sāmānyamaindriyakaṃ nityam' iti tasmiṃśca pratijñātārthapratiṣedhe dharmavikalpāditi |",
  "GSP29nysvbh_u:6770": "dṛṣṭāntapratidṛṣṭāntayoḥ sādharmyayoge dharmabhedāt |",
  "GSP29nysvbh_u:6771": "sāmānyamaindriyakaṃ sarvagatam aindriyakastv asarvagato ghaṭa iti dharmavikalpāt. tadarthaṃ nirdeśa iti sādhyasiddhyartham|",
  "GSP29nysvbh_u:6772": "katham ?",
  "GSP29nysvbh_u:6773": "yathā ghaṭo 'sarvagata evaṃ śabdopyasarvagato ghaṭavadevānitya iti,",
  "GSP29nysvbh_u:6774": "tatra-- 'anityaḥ śabdaḥ' iti pūrvā pratijñā. 'asarvagataḥ' iti dvitīyā pratijñā pratijñāntaram|",
  "GSP29nysvbh_u:6775": "tat kathaṃ nigrahasthānamiti ?",
  "GSP29nysvbh_u:6776": ",",
  "GSP29nysvbh_u:6777": "na pratijñāyāḥ sādhanaṃ pratijñāntaraṃ kiṃ tu hetudṛṣṭāntau sādhanaṃ pratijñāyāḥ,",
  "GSP29nysvbh_u:6778": "tadetad asādhanopādānam anarthakamiti. ānarthakyānnigrahasthānamiti // 3 //",
  "GSP29nysvbh_u:6779": "_____________________________________________________________________",
  "GSP29nysvbh_u:6780": "********************** NySBh_5,2.4 **********************",
  "GSP29nysvbh_u:6781": "NyS_5,2.4: pratijñāhetvorvirodhaḥ pratijñāvirodhaḥ //",
  "GSP29nysvbh_u:6782": "'guṇavyatiriktaṃ dravyam' iti pratijñā. 'rūpādito 'rthāntarasyānupalabdheḥ' iti hetuḥ. soyaṃ pratijñāhetvorvirodhaḥ|",
  "GSP29nysvbh_u:6783": "katham ?, yadi guṇavyatiriktaṃ dravyam ? rūpādibhyo 'rthāntarasyānupalabdheḥ ( iti )",
  "GSP29nysvbh_u:6784": "nopapadyate, atha rūpādibhyorthāntarasyānupalabdhiḥ ?",
  "GSP29nysvbh_u:6785": "guṇavyatiriktaṃ dravyamiti,",
  "GSP29nysvbh_u:6786": "nopapadyate,",
  "GSP29nysvbh_u:6787": "guṇavyatiriktaṃ ca dravyaṃ rūpādibhyorthāntarasyānupalabdhiriti virudhyate |",
  "GSP29nysvbh_u:6788": "vyāhanyate |",
  "GSP29nysvbh_u:6789": "na saṃbhavatīti // 4 //",
  "GSP29nysvbh_u:6790": "_____________________________________________________________________",
  "GSP29nysvbh_u:6791": "********************** NySBh_5,2.5 **********************",
  "GSP29nysvbh_u:6792": "NyS_5,2.5: pakṣapratiṣedhe pratijñātārthāpanayanaṃ pratijñāsaṃnyāsaḥ //",
  "GSP29nysvbh_u:6793_0": "'anityaḥ śabda aindriyakatvāt' ityukte paro brūyāt-- 'sāmānyamaindriyakaṃ na cānityamevaṃ",
  "GSP29nysvbh_u:6793_1": "śabdopyaindriyako na cānityaḥ' iti. evaṃ pratiṣiddhe pakṣe yadi brūyāt-- 'kaḥ punarāha",
  "GSP29nysvbh_u:6793_2": "anityaḥ śabdaḥ (iti)",
  "GSP29nysvbh_u:6794": "?' iti. soyaṃ pratijñātārthanihnavaḥ pratijñāsaṃnyāsa iti // 5 //",
  "GSP29nysvbh_u:6795": "_____________________________________________________________________",
  "GSP29nysvbh_u:6796": "********************** NySBh_5,2.6 **********************",
  "GSP29nysvbh_u:6797": "NyS_5,2.6: aviśeṣokte hetau pratiṣiddhe viśeṣamicchato hetvantaram //",
  "GSP29nysvbh_u:6798": "nidarśanam-- 'ekaprakṛtīdaṃ vyaktam' iti pratijñā. kasmād hetoḥ ?",
  "GSP29nysvbh_u:6799_0": "'ekaprakṛtīnāṃ vikārāṇāṃ parimāṇāt' 'mṛtpūrvakāṇāṃ śarāvādīnāṃ dṛṣṭaṃ parimāṇaṃ yāvān",
  "GSP29nysvbh_u:6799_1": "prakṛtervyūho bhavati tāvān vikāraḥ' iti. dṛṣṭaṃ ca prativikāraṃ parimāṇam. asti",
  "GSP29nysvbh_u:6799_2": "cedaṃ parimāṇaṃ prativyaktam,",
  "GSP29nysvbh_u:6800": "tadekaprakṛtīnāṃ vikārāṇāṃ parimāṇāt paśyāmo vyaktamidamekaprakṛtīti|",
  "GSP29nysvbh_u:6801": "asya vyabhicāreṇa pratyavasthānam-- nānāprakṛtīnāmekaprakṛtīnāṃ ca vikārāṇāṃ dṛṣṭaṃ parimāṇamiti|",
  "GSP29nysvbh_u:6802_0": "evaṃ pratayavasthite āha-- ekaprakṛtisamanvaye sati śarāvādivikārāṇāṃ parimāṇadarśanāt.",
  "GSP29nysvbh_u:6802_1": "sukhaduḥkhamohasamanvitaṃ hīdaṃ vyaktaṃ parimitaṃ gṛhyate. tatra prakṛtyantararūpasamanvayābhāve",
  "GSP29nysvbh_u:6802_2": "satyekaprakṛtitvamiti |",
  "GSP29nysvbh_u:6803": "tadidamaviśeṣokte hetau pratiṣiddhe viśeṣaṃ bruvato hetvantaraṃ bhavati,",
  "GSP29nysvbh_u:6804": "sati ca hetvantarabhāve pūrvasya hetorasādhakatvānnigahasthānam,",
  "GSP29nysvbh_u:6805": "hetvantara vacane sati yadi hetvarthanidarśano dṛṣṭānta upādīyate ?",
  "GSP29nysvbh_u:6806": "nedaṃ vyaktamekaprakṛti bhavati-- prakṛtyantaropādānāt, atha nopādīyate ?",
  "GSP29nysvbh_u:6807": ". dṛṣṭānte hetvarthasyānidarśitasya sādhakabhāvānupapatteḥ ānarthakyād hetoranivṛttaṃ nigrahasthānamiti // 6 //",
  "GSP29nysvbh_u:6808": "_____________________________________________________________________",
  "GSP29nysvbh_u:6809": "********************** NySBh_5,2.7 **********************",
  "GSP29nysvbh_u:6810": "NyS_5,2.7: prakṛtādarthādapratisaṃbaddhārtham arthāntaram //",
  "GSP29nysvbh_u:6811_0": "yathoktalakṣaṇe pakṣapratipakṣaparigrahe hetutaḥ sādhyasiddhau prakṛtāyāṃ brūyāt--",
  "GSP29nysvbh_u:6811_1": "'nityaḥ śabdaḥ asparśatvāditi hetuḥ' heturnāma hinoterdhātostuni pratyaye kṛdantapadam.",
  "GSP29nysvbh_u:6811_2": "padaṃ ca-- nāmākhyātopasarganipātāḥ,",
  "GSP29nysvbh_u:6812": "abhidheyasya kriyāntarayogād viśiṣyamāṇarūpaḥ śabdo nāma,",
  "GSP29nysvbh_u:6813": "kriyākārakasamudāyaḥ. kārakasaṃkhyāviśiṣṭakriyākālayogābhidhāyi ākhyātam. dhātvarthamātraṃ ca kālābhidhānaviśiṣṭam,",
  "GSP29nysvbh_u:6814": "prayogeṣvarthādabhidyamānarūpā nipātāḥ,",
  "GSP29nysvbh_u:6815": "upasṛjyamānāḥ kriyāvadyotakā upasargāḥ,",
  "GSP29nysvbh_u:6816": "ityevamādi. tadarthāntaraṃ veditavyam // 7 //",
  "GSP29nysvbh_u:6817": "_____________________________________________________________________",
  "GSP29nysvbh_u:6818": "********************** NySBh_5,2.8 **********************",
  "GSP29nysvbh_u:6819": "NyS_5,2.8: varṇakramanirdeśavad nirarthakam //",
  "GSP29nysvbh_u:6820": "yathānityaḥ śabdaḥ kacaṭatapānāṃ jabagaḍadaśatvāt jhabhañghaḍhadhaṣavat' iti,",
  "GSP29nysvbh_u:6821": "evaṃprakāraṃ nirarthakam-- abhidhānābhidheyabhāvānupapattau arthagaterabhāvād varṇāḥ krameṇa nirdiśyante iti // 8 //",
  "GSP29nysvbh_u:6822": "_____________________________________________________________________",
  "GSP29nysvbh_u:6823": "********************** NySBh_5,2.9 **********************",
  "GSP29nysvbh_u:6824": "NyS_5,2.9: pariṣatprativādibhyāṃ trirabhihitamapyavijñātam avijñātārtham //",
  "GSP29nysvbh_u:6825": "yad vākyaṃ pariṣadā prativādinā ca trirabhihitamapi na vijñāyate śliṣṭaśabdam apratītaprayogam atidrutoccāritamityevamādinā kāraṇena tadavijñātārtham,",
  "GSP29nysvbh_u:6826": "avijñātārtham asāmarthyasaṃvaraṇāya prayuktamiti nigrahasthānamiti // 9 //",
  "GSP29nysvbh_u:6827": "_____________________________________________________________________",
  "GSP29nysvbh_u:6828": "********************** NySBh_5,2.10 **********************",
  "GSP29nysvbh_u:6829": "NyS_5,2.10: paurvāparyāyogādapratisaṃbaddhārtham apārthakam //",
  "GSP29nysvbh_u:6830_0": "yatrānekasya padasya vākyasya vā paurvāpayeṇānvayayogo nāsti ity asaṃbaddhārthatvaṃ",
  "GSP29nysvbh_u:6830_1": "gṛhyate tatsamudāyārthasyāpāyādapārthakaṃ yathā-- 'daśa dāḍimāni. ṣaḍapūpāḥ. kuṇḍamajājinam.",
  "GSP29nysvbh_u:6830_2": "palalapiṇḍaḥ. adharaurukametat. kumāryāḥ prāyyaṃ tasyāḥ pitā apratiśīnaḥ' iti // 10 //",
  "GSP29nysvbh_u:6831": "_____________________________________________________________________",
  "GSP29nysvbh_u:6832": "********************** NySBh_5,2.11 **********************",
  "GSP29nysvbh_u:6833": "NyS_5,2.11: avayavaviparyāsavacanam aprāptakālam //",
  "GSP29nysvbh_u:6834": "pratijñādīnāmakyavānāṃ yathālakṣaṇamarthavaśāt kramaḥ tatrāvayavaviparyāsena vacanam aprāptakālam asaṃbaddhārthaṃ nigrahasthānamiti // 11 //",
  "GSP29nysvbh_u:6835": "_____________________________________________________________________",
  "GSP29nysvbh_u:6836": "********************** NySBh_5,2.12 **********************",
  "GSP29nysvbh_u:6837": "NyS_5,2.12: hīnamanyatamenāpyavayavena nyūnam //",
  "GSP29nysvbh_u:6838": "pratijñādīnāmavayavānāmanyatamevāpyavayavena hīnaṃ nyūnaṃ nigrahasthānam-- sādhanābhāve sādhyāsiddhiriti // 12 //",
  "GSP29nysvbh_u:6839": "_____________________________________________________________________",
  "GSP29nysvbh_u:6840": "********************** NySBh_5,2.13 **********************",
  "GSP29nysvbh_u:6841": "NyS_5,2.13: hetūdāharaṇādhikam adhikam //",
  "GSP29nysvbh_u:6842": "ekena kṛtatvādanyatarasyānarthakyamiti, tadetanniyamābhyupagame veditavyamiti // 13 //",
  "GSP29nysvbh_u:6843": "_____________________________________________________________________",
  "GSP29nysvbh_u:6844": "********************** NySBh_5,2.14 **********************",
  "GSP29nysvbh_u:6845": "NyS_5,2.14: śabdārthayoḥ punarvacanaṃ punaruktamanyatrānuvādāt //",
  "GSP29nysvbh_u:6846": "anyatrānuvādāt śabdapunaruktam arthapunaruktaṃ vā-- 'nityaḥ śabdaḥ nityaḥ śabdaḥ' iti śabdapunaruktam. arthapunaruktam-- 'anityaḥ śabdaḥ. nirodhadharmako dhvānaḥ' iti|",
  "GSP29nysvbh_u:6847": "anuvāde tv apunaruktam-- śabdābhyāsādarthaviśeṣopapatteḥ yathā--",
  "GSP29nysvbh_u:6848": "“hetvapadeśāt pratijñāyāḥ punarvacanaṃ nigamanam 1-1-39“",
  "GSP29nysvbh_u:6849": "iti // 14 //",
  "GSP29nysvbh_u:6850": "_____________________________________________________________________",
  "GSP29nysvbh_u:6851": "********************** NySBh_5,2.15 **********************",
  "GSP29nysvbh_u:6852": "NyS_5,2.15: arthādāpannasya svaśabdena punarvacanam //",
  "GSP29nysvbh_u:6853": "punaruktamiti prakṛtam, nidarśanam-- 'utpattidharmakatvādanityam'",
  "GSP29nysvbh_u:6854": "ityaktvā arthādāpannasya yo 'bhidhāyakaḥ śabdastena",
  "GSP29nysvbh_u:6855": "svaśabdena brūyāt-- 'anutpattidharmakaṃ nityam'",
  "GSP29nysvbh_u:6856": "iti tacca punaruktaṃ veditavyam-- arthasaṃpratyayārthe",
  "GSP29nysvbh_u:6857": "śabdaprayoge pratītaḥ so 'rtho 'rthāpattyeti",
  "GSP29nysvbh_u:6858": "// 15 //",
  "GSP29nysvbh_u:6859": "_____________________________________________________________________",
  "GSP29nysvbh_u:6860": "********************** NySBh_5,2.16 **********************",
  "GSP29nysvbh_u:6861": "NyS_5,2.16: vijñātasya pariṣadā trirabhihitasyāpy apratyuccāraṇam ananubhāṣaṇam //",
  "GSP29nysvbh_u:6862": "vijñātasya vākyārthasya pariṣadā prativādinā",
  "GSP29nysvbh_u:6863": "trirabhihitasya yad apratyuccāraṇaṃ tad ananubhāṣaṇaṃ",
  "GSP29nysvbh_u:6864": "nāma nigrahasthānāmiti, apratyuccārayan kimāśrayaṃ",
  "GSP29nysvbh_u:6865": "parapakṣapratiṣedhaṃ brūyāt ? // 6 //",
  "GSP29nysvbh_u:6866": "_____________________________________________________________________",
  "GSP29nysvbh_u:6867": "********************** NySBh_5,2.17 **********************",
  "GSP29nysvbh_u:6868": "NyS_5,2.17: avijñātaṃ cājñānam //",
  "GSP29nysvbh_u:6869": "vijñātārthasya pariṣadā. prativādinā trirabhihitasya yadavijñāna",
  "GSP29nysvbh_u:6870": "tad ajñānaṃ nigrahasthānamiti, ayaṃ khalvavijñāya",
  "GSP29nysvbh_u:6871": "kasya pratiṣedhaṃ brūyāditi ? // 7 //",
  "GSP29nysvbh_u:6872": "_____________________________________________________________________",
  "GSP29nysvbh_u:6873": "********************** NySBh_5,2.18 **********************",
  "GSP29nysvbh_u:6874": "NyS_5,2.18: uttarasyāpratipattirapratibhā //",
  "GSP29nysvbh_u:6875": "parapakṣapratiṣedhaḥ uttaraṃ tad yadā na pratipadyate ? tadā nigṛhīto bhavati // 18 //",
  "GSP29nysvbh_u:6876": "_____________________________________________________________________",
  "GSP29nysvbh_u:6877": "********************** NySBh_5,2.19 **********************",
  "GSP29nysvbh_u:6878": "NyS_5,2.19: kāryavyāsaṅgāt kathāvicchedo vikṣepaḥ //",
  "GSP29nysvbh_u:6879": "yatra kartavyaṃ vyāsajya kathāṃ vyavacchinatti--",
  "GSP29nysvbh_u:6880": "'idaṃ me karaṇīyaṃ vidyate tasminn avasite paścāt kathayiṣyāmīti (tat) vikṣepo nāma nigrahasthānam|",
  "GSP29nysvbh_u:6881": "ekanigrahāvasānāyāṃ kathāyāṃ svayameva kathāntaraṃ pratipadyate iti",
  "GSP29nysvbh_u:6882": "// 19 //",
  "GSP29nysvbh_u:6883": "_____________________________________________________________________",
  "GSP29nysvbh_u:6884": "********************** NySBh_5,2.20 **********************",
  "GSP29nysvbh_u:6885": "NyS_5,2.20: svapakṣe doṣābhyupagamāt parapakṣe doṣaprasaṅgo matānujñā //",
  "GSP29nysvbh_u:6886": "yaḥ pareṇa coditaṃ doṣaṃ svapakṣe 'bhyupagamya |",
  "GSP29nysvbh_u:6887": "anuddhṛtya vadati-- 'bhavatpakṣepi samāno doṣaḥ'",
  "GSP29nysvbh_u:6888": "iti. sa svapakṣe doṣābhyupagamāt parapakṣe",
  "GSP29nysvbh_u:6889": "doṣaṃ prasañjayan paramatam anujānātīti",
  "GSP29nysvbh_u:6890": "matānujñānāma nigrahasthānamāpadyate iti // 20 //",
  "GSP29nysvbh_u:6891": "_____________________________________________________________________",
  "GSP29nysvbh_u:6892": "********************** NySBh_5,2.21 **********************",
  "GSP29nysvbh_u:6893": "NyS_5,2.21: nigrahasthānaprāptasyānigrahaḥ paryanuyojyopekṣaṇam //",
  "GSP29nysvbh_u:6894": "paryanuyojyo nāma nigrahopapattyā codanīyaḥ. tasyopekṣaṇam = 'nigrahasthānaṃ prāpto 'sīty ananuyogaḥ/",
  "GSP29nysvbh_u:6895": "etacca 'kasya parājayaḥ ?' ityanuktayā pariṣadā",
  "GSP29nysvbh_u:6896": "vacanīyam-- na khalu nigrahaṃ prāptaḥ svakaupīnaṃ",
  "GSP29nysvbh_u:6897": "vivṛṇuyāditi // 21 //",
  "GSP29nysvbh_u:6898": "_____________________________________________________________________",
  "GSP29nysvbh_u:6899": "********************** NySBh_5,2.22 **********************",
  "GSP29nysvbh_u:6900": "NyS_5,2.22: anigrahasthāne nigrahasthānābhiyogo niranuyojyānuyogaḥ //",
  "GSP29nysvbh_u:6901": "nigrahasthānalakṣaṇasya mithyādhyavasāyād anigrahasthāne",
  "GSP29nysvbh_u:6902": "'nigṛhītosīti paraṃ bruvan niravanugojyānuyogād",
  "GSP29nysvbh_u:6903": "niranugojyānuyogād nigṛhīto veditavya",
  "GSP29nysvbh_u:6904": "iti // 22 //",
  "GSP29nysvbh_u:6905": "_____________________________________________________________________",
  "GSP29nysvbh_u:6906": "********************** NySBh_5,2.23 **********************",
  "GSP29nysvbh_u:6907": "NyS_5,2.23: siddhāntamabhyupetyāniyamāt kathāprasaṅgo 'pasiddhāntaḥ //",
  "GSP29nysvbh_u:6908": "kasyacidarthasya tathābhāvaṃ pratijñāya pratijñātārthaviparyayāt |",
  "GSP29nysvbh_u:6909": "aniyamāt kathāṃ prasañjayato 'pasiddhānto",
  "GSP29nysvbh_u:6910": "veditavyo yathā-- 'na sad ātmānaṃ jahāti |",
  "GSP29nysvbh_u:6911": "na sato vināśaḥ, nāsad ātmānaṃ labhate = nāsadutpadyate' iti siddhāntamabhyupetya",
  "GSP29nysvbh_u:6912": "svapakṣaṃ vyavasthāpayati--ekaprakṛtīdaṃ vyaktam--",
  "GSP29nysvbh_u:6913": "vikārāṇāmanvayadarśanāt. mṛdanvitānāṃ",
  "GSP29nysvbh_u:6914": "śarāvādīnāṃ dṛṣṭamekaprakṛtitvaṃ tathā cāyaṃ",
  "GSP29nysvbh_u:6915": "vyaktabhedaḥ sukhaduḥkhamohasamanvito dṛśyate",
  "GSP29nysvbh_u:6916": "tasmāt samanvayadarśanāt sukhādibhirekaprakṛtīdaṃ viśvamiti|",
  "GSP29nysvbh_u:6917": "evamuktavān anuyujyate-- atha prakṛtirvikāra",
  "GSP29nysvbh_u:6918": "iti kathaṃ lakṣitavyam ? iti, yasyāvasthitasya",
  "GSP29nysvbh_u:6919": "dharmāntaranivṛttau dharmāntaraṃ pravartate sā",
  "GSP29nysvbh_u:6920": "prakṛtiḥ. yacca dharmāntaraṃ pravartate sa vikāra",
  "GSP29nysvbh_u:6921": "iti|",
  "GSP29nysvbh_u:6922": "so 'yaṃ pratijñātārthaviparyayāt |",
  "GSP29nysvbh_u:6923": "aniyamāt kathāṃ prasañjayati |",
  "GSP29nysvbh_u:6924": "pratijñātaṃ khalvanena-- nāsadāvirbhavati na",
  "GSP29nysvbh_u:6925": "sattiro bhavatīti|",
  "GSP29nysvbh_u:6926": "sadasatośca tirobhāvāvirbhāvam antareṇa",
  "GSP29nysvbh_u:6927": "na kasyacit pravṛttiḥ pravṛttyuparamaśca bhavati,",
  "GSP29nysvbh_u:6928": "mṛdi khalvasthitāyāṃ bhaviṣyati śarāvādilakṣaṇaṃ",
  "GSP29nysvbh_u:6929": "dharmāntaramiti pravṛttirbhavati. abhūditi",
  "GSP29nysvbh_u:6930": "ca pravṛttyuparamaḥ. tadetad mṛddharmāṇāmapi",
  "GSP29nysvbh_u:6931": "na syāt, evaṃ pratyavasthito yadi sataścātmahānam asataścātmalābhamabhyupaiti ?",
  "GSP29nysvbh_u:6932": "tadasyāpasiddhānto nigrahasthānaṃ bhavati,",
  "GSP29nysvbh_u:6933": "atha nābhyupaiti ? prakṣo 'sya na sidhyati // 23 //",
  "GSP29nysvbh_u:6934": "_____________________________________________________________________",
  "GSP29nysvbh_u:6935": "********************** NySBh_5,2.24 **********************",
  "GSP29nysvbh_u:6936": "NyS_5,2.24: hetvābhāsāśca yathoktāḥ //",
  "GSP29nysvbh_u:6937": "hetvābhāsāśca nigrahasthānāni |",
  "GSP29nysvbh_u:6938": "kiṃ punarlakṣaṇāntarayogād hetvābhāsā",
  "GSP29nysvbh_u:6939": "nigrahasthānatvamāpannāḥ yathā pramāṇāni prameyatvam ? ityata āha-- yathoktā iti |",
  "GSP29nysvbh_u:6940": "hetvābhāsalakṣaṇenaiva nigrahasthānabhāva",
  "GSP29nysvbh_u:6941": "iti|",
  "GSP29nysvbh_u:6942": "te ime pramāṇādayaḥ padārthā uddiṣṭā",
  "GSP29nysvbh_u:6943": "lakṣitāḥ parīkṣitāśceti // 24 //",
  "GSP29nysvbh_u:6944": "_____________________________________________________________________",
  "GSP29nysvbh_u:6945": "yo 'kṣapādamṛṣiṃ nyāyaḥ pratyabhādvadatāṃ varam |",
  "GSP29nysvbh_u:6946": "tasya vātsyāyana idaṃ bhāṣyajātamavartayat //",
  "GSP29nysvbh_u:6947": "// iti vidvadvaravātsyāyanaviracite nyāyabhāṣye pañcamo 'dhyāyaḥ samāptaḥ //",
  "GSP29nysvbh_u:6948": "// nyāyadarśanaṃ cedaṃ samāptam //"
}