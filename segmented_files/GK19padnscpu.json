{
    "GK19padnscpu:0": "Padmagupta (alias Parimala):",
    "GK19padnscpu:1": "Navasāhasāṅkacarita",
    "GK19padnscpu:2": "prathamaḥ sargaḥ avyāt sa vo yasya nisargavakraḥ spṛśaty adhijyasmaracāpalīlām /",
    "GK19padnscpu:3": "jaṭāpinaddhoragarājaratna- marīcilīḍhobhayakoṭir induḥ // PNc_1.1 //",
    "GK19padnscpu:4": "jaṭāhiratnadyutipāṭalo 'vyāt sa vaḥ śaśī śaṅkaramauliratnam /",
    "GK19padnscpu:5": "śrutāv aśokāṅkurakautukena yaṃ kartum icchaty acalendrakanyā // PNc_1.2 //",
    "GK19padnscpu:6": "kumbhasthalī rakṣatu vo vikīrṇa- sindūrareṇur dviradānanasya /",
    "GK19padnscpu:7": "praśāntaye vighnatamaśchaṭānāṃ niṣṭhyūtabālātapapallaveva // PNc_1.3 //",
    "GK19padnscpu:8": "cakṣus tad unmeṣi sadā mukhe vaḥ sārasvataṃ śāśvatam āvir astu /",
    "GK19padnscpu:9": "paśyanti yenāvahitāḥ kavīndrās triviṣṭapābhyantaravarti vastu // PNc_1.4",
    "GK19padnscpu:10": "prācīnakavivarṇanam tattvaspṛśas te kavayaḥ purāṇāḥ śrībhartṛmeṇṭhapramukhā jayanti /",
    "GK19padnscpu:11": "nistṛṃśadhārāsadṛśena yeṣāṃ vaidarbhamārgeṇa giraḥ pravṛttāḥ // PNc_1.5 //",
    "GK19padnscpu:12": "pūrṇendubimbād api sundarāṇi teṣām adūre purato yaśāṃsi /",
    "GK19padnscpu:13": "ye bhartṛmeṇṭhādikavīndrasūkti- vyaktopadiṣṭena pathā prayānti // PNc_1.6",
    "GK19padnscpu:14": "sarasvatīkalpalataikakandaṃ vandāmahe vākpatirājadevam /",
    "GK19padnscpu:15": "yasya prasādād vayam apy ananya- kavīndracīrṇe pathi sañcarāmaḥ // PNc_1.7",
    "GK19padnscpu:16": "divaṃ yiyāsur mama vāci mudrām adatta yāṃ vākpatirājadevaḥ /",
    "GK19padnscpu:17": "tasyānujanmā kavibāndhavasya bhinatti tāṃ saṃprati sindhurājaḥ // PNc_1.8",
    "GK19padnscpu:18": "kaveḥ śālīnatādi naite kavīndrāḥ kati kāvyabandhe tad eṣa rājñā kim ahaṃ niyuktaḥ /",
    "GK19padnscpu:19": "kiṃ vālukāparvatake dhareyam āropyate satsu kulācaleṣu // PNc_1.9 //",
    "GK19padnscpu:20": "aho mahatsāhasam etad eva yad varṇaṇīyo navasāhasāṅkaḥ /",
    "GK19padnscpu:21": "dūre paricchedakathā hi satyam etadguṇānām udadher apāṃ ca // PNc_1.10 //",
    "GK19padnscpu:22": "bhaktyāthavāsyaiva mama prabandhe sūkṣmo 'yam unmīlati śaktileśaḥ /",
    "GK19padnscpu:23": "ullaṅghito yat kapinā payodhiḥ sevānubhavaḥ sa raghūdvahasya // PNc_1.11",
    "GK19padnscpu:24": "samatsare cetasi durjanānāṃ na jātucit sūktiguṇo guṇāya /",
    "GK19padnscpu:25": "nisargakṛṣṇendravadhūkapole nirarthakaḥ kuṅkumapattrabhaṅgaḥ // PNc_1.12",
    "GK19padnscpu:26": "kim anyad asyāś caritair nṛpasya muktāvadātaiḥ kṛtamaṇḍanāyāḥ /",
    "GK19padnscpu:27": "madīyasūkter mukulībhavantu svabhāvaśuddhāni satāṃ manāṃsi // PNc_1.13 //",
    "GK19padnscpu:28": "namo 'stu sāhityarasāya tasmai niṣiktam antaḥ pṛṣatāpi yasya /",
    "GK19padnscpu:29": "suvarṇatāṃ vaktram upaiti sadhor durvarṇatāṃ yāti ca durjanasya //",
    "GK19padnscpu:30": "śrīsāhasāṅkojjvalakīrtigarbhā mamāthavā kaṃ na haranti vācaḥ /",
    "GK19padnscpu:31": "kasyātra lobhāya na śuktayas tā muktā hi yāsām udare sphuranti // PNc_1.15",
    "GK19padnscpu:32": "pratijñā etāny avantīśvarapārijāta- jātāni tārāpatipāṇḍurāṇi /",
    "GK19padnscpu:33": "sampraty ahaṃ paśyata! digvadhūnāṃ yaśaḥprasūnāny avataṃsayāmi // PNc_1.16",
    "GK19padnscpu:34": "atha ujjayinīvarṇanam asti kṣitaūjjayinīti nāmnā purī vihāyasy amarāvatīva /",
    "GK19padnscpu:35": "babandha yasyāṃ padam indrakalpaḥ śrīvikramāditya iti kṣitīśaḥ // PNc_1.17",
    "GK19padnscpu:36": "āmañjuguñjatkalahaṃsapaṅkti- vikasvarāmbhojarajaḥpiśaṅgā /",
    "GK19padnscpu:37": "ābhāti yasyāḥ parikhā nitambe saśabdajambūnadamekhaleva // PNc_1.18 //",
    "GK19padnscpu:38": "prākāravapracchalataḥ śarīram āvartya līlāśayanaṃ murāreḥ /",
    "GK19padnscpu:39": "yatrāntarasthāyinidhānarakṣāṃ vidhātum unmagna ivoragendraḥ // PNc_1.19 //",
    "GK19padnscpu:40": "pade pade sāndrasudhojjvalāni gṛhāṇi yā nākasadāṃ bibharti /",
    "GK19padnscpu:41": "abhyudgatānīva phaṇīndralokam āpūrya tadbhūmibhṛtāṃ yaśāṃsi // PNc_1.20 //",
    "GK19padnscpu:42": "himacchaṭāhāribhir aṃśujālaiḥ prālambimuktāphalajālakāni /",
    "GK19padnscpu:43": "vilāsinīvibhramamandirāṇi yasyāṃ hasantīva parasparasya // PNc_1.21 //",
    "GK19padnscpu:44": "gṛhāṇi yasyāṃ savarāṅganāni varāṅganā rūpapuraskṛtāṅgyaḥ /",
    "GK19padnscpu:45": "rūpaṃ samunmīlitasadvilāsam astraṃ vilāsāḥ kusumāyudhasya // PNc_1.22 //",
    "GK19padnscpu:46": "CF. Kāvyaprakāśa 10.131a",
    "GK19padnscpu:47": "yatrānanair eṇādṛśām abhikhyāṃ sitāśmavātāyanapaṅktir eti /",
    "GK19padnscpu:48": "ambhoruhair ujjvalahemakḷptair ākāśagaṅgājalaveṇikeva // PNc_1.23 //",
    "GK19padnscpu:49": "vidhūyamānāḥ pavanena yasyāṃ nīlāśmaveśmāruṇavaijayantyaḥ /",
    "GK19padnscpu:50": "bhinnāñjanaśyāmaghanodgatānāṃ taḍillatānāṃ dyutim āvahanti // PNc_1.24 //",
    "GK19padnscpu:51": "udeti kāntāmaṇimekhalānāṃ gṛhe gṛhe yatra muhur ninādaḥ /",
    "GK19padnscpu:52": "āyāti yo 'naṅgajayadvipasya madāvatārotsavaḍiṇḍimatvam // PNc_1.25 //",
    "GK19padnscpu:53": "mukhendubhiḥ pauravilāsinīnāṃ kapolakāntyā kṛtasaṃvibhāgaḥ /",
    "GK19padnscpu:54": "na yāti kārśyaṃ bahule 'pi yatra vātāyanāsannataraḥ śaśāṅkaḥ // PNc_1.26",
    "GK19padnscpu:55": "na pakṣapātena vadāmi satyam uṣassu yasyāṃ bhavanāṅganebhyaḥ /",
    "GK19padnscpu:56": "sammarjanībhiḥ parataḥ kriyante visūtritaikāvalimauktikāni // PNc_1.27 //",
    "GK19padnscpu:57": "yasyām asaṅkṣiptadṛśāṃ stanāṅke kastūrikāpattralatā cakāsti /",
    "GK19padnscpu:58": "śarāsanābhyāsavidhau samāpte mukteva godhā makaradhvajena // PNc_1.28 //",
    "GK19padnscpu:59": "vilāsinīsadmalasatpatākā- paṭāñcale kāñcanakiṅkiṇīnām /",
    "GK19padnscpu:60": "nirantarair yā raṇitair ajasram ājñām ivodghoṣayati smarasya // PNc_1.29",
    "GK19padnscpu:61": "pratikṣaṇaṃ yā galitāṃśukānām anaṅgalīlākalahotsaveṣu /",
    "GK19padnscpu:62": "analpakṛṣṇāgurudhūmabhaṅgyā vāmabhruvām arpayatīva vāsaḥ // PNc_1.30 //",
    "GK19padnscpu:63": "yatrāṣṭamīcandram upeyivāṃsam ālambya saudheṣv asamagrakāntim /",
    "GK19padnscpu:64": "keśāhṛtaiḥ ketakagarbhabarhair āpūrayanty ardham arālakeśyaḥ // PNc_1.31",
    "GK19padnscpu:65": "līlākaṭākṣe madirekṣaṇānāṃ sammohanāstrasphuritaṃ niveśya /",
    "GK19padnscpu:66": "ratyā saha kṛīḍati puṣpadhanvā yasyām aśokadrumavīthikāsu // PNc_1.32 //",
    "GK19padnscpu:67": "jāne jaganmohanakautukena vidhāya kūjāmiṣam anyapuṣṭaiḥ /",
    "GK19padnscpu:68": "aharniśaṃ cūtavaneṣu yasyām adhīyate mānmatham astravedam // PNc_1.33 //",
    "GK19padnscpu:69": "dikcakrasaṃcārimarīcidaṇḍa= cchalena cāmīkaratoraṇānām /",
    "GK19padnscpu:70": "avaimi dikpālapurīr vijitya yā hemavetragrahaṇe niyuṅkte // PNc_1.34 //",
    "GK19padnscpu:71": "ullāsiṣu svarṇagavākṣapaṅkter yā raśmidaṇḍeṣu vighūrṇamānaiḥ /",
    "GK19padnscpu:72": "bhāty agravedisphaṭikāṃśujālair dodhūyamānojjvalacāmareva // PNc_1.35 //",
    "GK19padnscpu:73": "yasyāṃ gṛhaprāṅganapadmarāga- raśmicchaṭāpāṭalam antarikṣam /",
    "GK19padnscpu:74": "āliṅgitaṃ kiṃśukaśoṇabhāsā sandhyātapeneva sadā vibhāti // PNc_1.36 //",
    "GK19padnscpu:75": "avāpya yasyāṃ gṛhadīrghikāccha- vaiḍūryasopānamayūkhasakhyam /",
    "GK19padnscpu:76": "hārītaśaṅkāṃ kalahaṃsaśāvā vāmabhruvāṃ pratyaham arpayanti // PNc_1.37 //",
    "GK19padnscpu:77": "nikāmam acchaiḥ pramadākapolair yatrendubimbākṛtibhiḥ kriyante /",
    "GK19padnscpu:78": "svavaktrasaundaryavilokaneṣu vilāsino darpaṇanirvyapekṣāḥ // PNc_1.38 //",
    "GK19padnscpu:79": "parāṅmukhīnām api ratnabhittau prasādavat tadvadanaṃ vilokya /",
    "GK19padnscpu:80": "yasyāṃ yuvāno hariṇekṣaṇānām alīkakopaṃ sahasā vidanti // PNc_1.39 //",
    "GK19padnscpu:81": "kurvanti yasyāṃ kusumeṣukeli- śramonmiṣatsvedalavās taruṇyaḥ /",
    "GK19padnscpu:82": "kapolakālāgurupattravallī- kalmāṣam ambho gṛhadīrghikāsu // PNc_1.40 //",
    "GK19padnscpu:83": "yasyāṃ samunmīlati sundarīṇāṃ sā kāpi saubhāgyaviśeṣalakṣmīḥ /",
    "GK19padnscpu:84": "vilāsamuktāguṇavad yad āsāṃ sadā priyas tiṣṭhati kaṇṭhalagnaḥ // PNc_1.41",
    "GK19padnscpu:85": "avaimi gītena hṛte kuraṅge purandhribhiḥ saudhatalasthitābhiḥ /",
    "GK19padnscpu:86": "śyāmāsu yasyāṃ labhate tadaccha= kapolabimbānukṛtiṃ mṛgāṅkaḥ // PNc_1.42",
    "GK19padnscpu:87": "durgeti sarvatra gatā prasiddhiṃ nagendrakanyeva sanīlakaṇṭhā /",
    "GK19padnscpu:88": "yā lagnakāñcīviṣayeṇa kāntiṃ siṃhāsanenātitarāṃ bibharti // PNc_1.43 //",
    "GK19padnscpu:89": "vṛntād apāstair marutā vikīrṇaiḥ sugandhibhis tīrataruprasūnaiḥ /",
    "GK19padnscpu:90": "śiprāsarit kūlatamālanīlā vibhāti yasyāḥ kabarīlateva // PNc_1.44 //",
    "GK19padnscpu:91": "dhūmena yā naikamukhogatena saṃveṣṭyamāṇā paritaś cakāsti /",
    "GK19padnscpu:92": "madāttaratneti samatsareṇa kṛtoparodheva mahārṇaveṇa // PNc_1.45 //",
    "GK19padnscpu:93": "vilaṅghayanti śrutivartma yasyāṃ līlāvatīnāṃ nayanotpalāni /",
    "GK19padnscpu:94": "bibharti yasyām api vakrimāṇam eko mahākālajaṭārdhacandraḥ // PNc_1.46 //",
    "GK19padnscpu:95": "dhvajāgralagnena vilambatā kham anekaratnāṃśukadambakena /",
    "GK19padnscpu:96": "yasyāṃ sa caṇḍīpatimaṇḍapo 'pi bibharti māyūram ivātapattram // PNc_1.47",
    "GK19padnscpu:97": "purā kila brahmakamaṇḍalor yat āpūritaṃ puṇyatamābhir adbhiḥ /",
    "GK19padnscpu:98": "dhatte 'tra yā tat tripurāntakasya taḍāgam ādarśam ivāṅkadeśe // PNc_1.48",
    "GK19padnscpu:99": "yasyām anekāmaraveśmarājir maṇidhvajāgrocchalitair mayūkhaiḥ /",
    "GK19padnscpu:100": "likhaty amartyapramadākuceṣu vicitravarṇā iva patralekhāḥ // PNc_1.49 //",
    "GK19padnscpu:101": "yasyāṃ visūtrojjhitamekhalāni tathā śukāvartitasītkṛtāni /",
    "GK19padnscpu:102": "śaṃsanti saṃketam uṣassu yūnāṃ śiprātaṭodyānalatāgṛhāṇi // PNc_1.50 //",
    "GK19padnscpu:103": "manoharaiḥ kāmijanasya yasyāṃ nīrandhraniryanmṛganābhigandhaiḥ /",
    "GK19padnscpu:104": "sacandanaiḥ kāñcanakeliśailaiḥ kucair ivodyānabhuvo vibhānti // PNc_1.51",
    "GK19padnscpu:105": "gatāsu tīraṃ timighaṭṭanena sasaṃbhramaṃ pauravilāsinīṣu /",
    "GK19padnscpu:106": "yatrollasatphenataticchalena muktārdrahāseva vibhāti śiprā // PNc_1.52 //",
    "GK19padnscpu:107": "saṃsargam āsādya vilāsinīnāṃ vilāsaveśmāgurudhūpadhūmaiḥ /",
    "GK19padnscpu:108": "baddhāspadāḥ saudhaśikhāsu yasyāṃ sugandhi toyaṃ jaladā vamanti //",
    "GK19padnscpu:109": "satpuṣkaroddyotitaraṅgaśobhi- ny amandam ārabdhamṛdaṅgavādye /",
    "GK19padnscpu:110": "udyānavāpīpayasīva yasyām eṇīdṛśo lāsyagṛhe ramante // PNc_1.54 //",
    "GK19padnscpu:111": "māṇikyavātāyanakāntijāla- viluptarathyātimirotkarāsu /",
    "GK19padnscpu:112": "śyāmāsu yasyāṃ pramadāḥ kathaṃ cit saṅketam utkampikucāḥ prayānti //",
    "GK19padnscpu:113": "navāmbuvāhapratibimbavatyāṃ yatroccaharmyāruṇaratnabhūmau /",
    "GK19padnscpu:114": "vyaktiṃ labhante surasundarīṇāṃ sālaktakāḥ prāvṛṣi pādamudrāḥ // PNc_1.56",
    "GK19padnscpu:115": "kṛtāvadhānātiśayena manye yā vedhasā madhyamalokaratnam /",
    "GK19padnscpu:116": "svaśilpavijñānaparaprakarṣa- prakāśanāyātra vinirmiteva // PNc_1.57 //",
    "GK19padnscpu:117": "atha nāyakavarṇanam rājāsti tasyāṃ sa kulācalendra- nikuñjaviśrāntayaśastaraṅgaḥ /",
    "GK19padnscpu:118": "bhāsvān grahāṇām iva bhūpatīnām avāptasaṃkhyo dhuri sindhurājaḥ //",
    "GK19padnscpu:119": "nirvyūḍhanānādbhutasāhasaṃ ca raṇe vṛtaṃ ca svayam eva lakṣmyā /",
    "GK19padnscpu:120": "nāmnā yam eke navasāhasāṅkaṃ kumāranārāyaṇam āhur anye // PNc_1.59 //",
    "GK19padnscpu:121": "sahelam abhyuddharatā dharitrīṃ magnāṃ dviṣadvārinidhāv agādhe /",
    "GK19padnscpu:122": "yenātra nītā pṛthuvikrameṇa vyaktiṃ jagaty ādivarāhalīlā // PNc_1.60 //",
    "GK19padnscpu:123": "uddāmadugdhābdhitaraṅgahāse yasyārikāntākucamaṇḍalāni /",
    "GK19padnscpu:124": "hārāḥ patatsāñjanabāṣpapaṅka- kalaṅkabhītyeva parityajanti // PNc_1.61 //",
    "GK19padnscpu:125": "[VAR 1.61a: hāse/lem /conj; bhāso /ed, hāso]",
    "GK19padnscpu:126": "sadyaḥ karasparśam avāpya citraṃ raṇe raṇe yasya kṛpāṇalekhā /",
    "GK19padnscpu:127": "tamālanīlā śaradindupāṇḍu yaśas trilokābharaṇaṃ prasūte // PNc_1.62 //",
    "GK19padnscpu:128": "parāṅmukhenāpi sadā parasve patyā bhuvaḥ sāgaramekhalāyāḥ /",
    "GK19padnscpu:129": "aho yaśaḥ pūrvamahīpatīnām anāvilaṃ yena balād viluptam // PNc_1.63 //",
    "GK19padnscpu:130": "cittaṃ prasādaś ca manasvitā ca bhujaṃ pratāpaś ca vasundharā ca /",
    "GK19padnscpu:131": "adhyāsate yasya mukhāravindaṃ dve eva satyaṃ ca sarasvatī ca // PNc_1.64",
    "GK19padnscpu:132": "yasyāpsarobhiḥ parigīyamānam ākarṇya bāhvor vijayaprapañcam /",
    "GK19padnscpu:133": "śacīkucasparśam ivāpya dhatte romodgamādhyāsitam aṅgam indraḥ // PNc_1.65",
    "GK19padnscpu:134": "prasādhitā yena ca bālya eva caturbhir utsāhavatā catasraḥ /",
    "GK19padnscpu:135": "śrutena buddhiḥ prabhutā nayena tyāgena lakṣmīr vasudhā balena // PNc_1.66",
    "GK19padnscpu:136": "raṇe raṇe muktakṛpaḥ kṛpāṇaṃ yaḥ śātadhāraṃ kṛtavān kṛtāstraḥ /",
    "GK19padnscpu:137": "anekarājanyaghaṭākirīṭa- māṇikyaśāṇopalapaṭṭikāsu // PNc_1.67 //",
    "GK19padnscpu:138": "bhareṇa bhūmeḥ sphuṭam ā namantyāḥ pāṃsucchaṭāḥ śeṣaphaṇāmaṇīnām /",
    "GK19padnscpu:139": "nyamīlayan yadvijayaprayāṇe nāgāṅganānāṃ nayanotpalāni // PNc_1.68 //",
    "GK19padnscpu:140": "anyonyasaṃśleṣaviśīrṇahāra- cyutena sevāvasare nṛpāṇām /",
    "GK19padnscpu:141": "kīrṇāsu muktānikareṇa yasya kakṣyāsu vārapramadāḥ skhalanti // PNc_1.69 //",
    "GK19padnscpu:142": "ākṣipya hārān nijavikramāgni- sphuliṅgaśaṅkām anusandadhanti /",
    "GK19padnscpu:143": "yenārikāntākucamaṇḍaleṣu guñjāphalāny ābharaṇīkṛtāni // PNc_1.70 //",
    "GK19padnscpu:144": "kṛpāṇapātair dalatām arāti- karīndrakumbhasthalamauktikānām /",
    "GK19padnscpu:145": "dhūlicchaṭā māṃsalayanti yasya samudgatāny ājimukhe yaśāṃsi // PNc_1.71 //",
    "GK19padnscpu:146": "indudyutiḥ kundasitān dadhānā guṇān anaṅgotsavavaijayantī /",
    "GK19padnscpu:147": "yena dviṣāṃ dūram anāyi kaṇṭhād ekāvalī vāmavilocanā ca // PNc_1.72 //",
    "GK19padnscpu:148": "yasmin vahaty ambudhinemim urvīm maurvīkiṇaśyāmaladīrghadoṣṇi /",
    "GK19padnscpu:149": "vibhāvyate pauravarāṅganānām madhyaṃ paraṃ dhāma daridratāyāḥ // PNc_1.73",
    "GK19padnscpu:150": "ākrāntadiṅmaṇḍalakuntalendra- sāndrāndhakārāntaritaṃ raṇe yaḥ /",
    "GK19padnscpu:151": "svarājyam astrāruṇamaṇḍalāgro gṛhītavān dīdhitimān ivāhaḥ // PNc_1.74 //",
    "GK19padnscpu:152": "ākampitānāṃ maruteva yasya doṣṇājibhūmāv atidakṣiṇena /",
    "GK19padnscpu:153": "ajāyatāripramadālatānāṃ bāṣpodabindūtkarapuṣpamokṣaḥ // PNc_1.75 //",
    "GK19padnscpu:154": "vipakṣahṛdbhaṅgakṛtā nitāntam bhrūlekhayākuñcitayollasantyā /",
    "GK19padnscpu:155": "nākāramātreṇa parantapasya yasyānvakāri kriyayāpi cāpam // PNc_1.76 //",
    "GK19padnscpu:156": "doścandanānokaham āpya yasya samullasatsāndrayaśaḥprasūnā /",
    "GK19padnscpu:157": "gatātivṛddhiṃ lavalīlateva nibaddhamūlā paramāralakṣmīḥ // PNc_1.77 //",
    "GK19padnscpu:158": "kṛtānatibhyaḥ sahasā dadāti yaḥ sāmparāyeṣv abhayaṃ ripubhyaḥ /",
    "GK19padnscpu:159": "yaśaś ca gṛhṇāti tuṣārahāra- mṛṇālakarpūraparāgapāṇḍu // PNc_1.78 //",
    "GK19padnscpu:160": "prakāśitāśaṃ paritaḥ prajānāṃ yasyodayaṃ dhāmanidher vadanti /",
    "GK19padnscpu:161": "muktāñjanadhvāntaparigrahāṇi netrāṇi śatrupramadājanasya // PNc_1.79 //",
    "GK19padnscpu:162": "yasya prayāṇe pṛtanābhareṇa pariskhalatsaptasamudramudrā /",
    "GK19padnscpu:163": "parasparakṣodasamākulāsu dolāyate bhūḥ phaṇabhṛtphaṇāsu // PNc_1.80 //",
    "GK19padnscpu:164": "vibhinnamānaṃ kamalekṣaṇānāṃ vyaktānubhāvaṃ bhuvanatraye 'pi /",
    "GK19padnscpu:165": "āhur janā dīrghaguṇābhirāmaṃ yam ekacāpaṃ kusumāyudhasya // PNc_1.81 //",
    "GK19padnscpu:166": "asaṃśayaṃ prāg asṛjad vidhātā yam ekam eva trijagadvadānyam /",
    "GK19padnscpu:167": "kalpadrumādīn atha tais tadīya- nirmāṇaśeṣaiḥ paramāṇuleśaiḥ // PNc_1.82",
    "GK19padnscpu:168": "akṛtrimatyāgasamudgatāni vipakvatālīdalapāṇḍurāṇi /",
    "GK19padnscpu:169": "āśālatānāṃ valayeṣu bhartur yaśāṃsi yasya stabakībhavanti // PNc_1.83 //",
    "GK19padnscpu:170": "yatra pratāporjitarājacakra- kirīṭaratnadyuticumbitāṅghrau /",
    "GK19padnscpu:171": "yathārthatāṃ yāti yayātipāṇḍu- dilīpatulyaujasi rājaśabdaḥ // PNc_1.84 //",
    "GK19padnscpu:172": "ucchindataḥ kṣmāsarasīṃ vigāhya dharmakriyāpaṅkajinīvanāni /",
    "GK19padnscpu:173": "svairapracāraḥ kalikuñjarasya yenāṅkuśeneva balān niruddhaḥ // PNc_1.85 //",
    "GK19padnscpu:174": "[VAR 1.85c: {kalikuñjarasya/lem /ed; hyaghakuñjarasya /k (agha must be masc.)}]",
    "GK19padnscpu:175": "ciraṃ vibhinnāḥ kumudendukunda- bhāsaḥ samagrā api yatra te te /",
    "GK19padnscpu:176": "anyonyam ekatra nivāsasaukhya- kutūhaleneva guṇā ghaṭante // PNc_1.86 //",
    "GK19padnscpu:177": "kāntyānuliptāni vilocanānām ā pāṭalānām atirodanena /",
    "GK19padnscpu:178": "sakuṅkumānīva puno bhavanti yasyārinārīkucamaṇḍalāni // PNc_1.87 //",
    "GK19padnscpu:179": "śriyi pratāpe yaśasi kṣamāyāṃ tyāge vilāse vinaye mahimni /",
    "GK19padnscpu:180": "kim anyad ārohati yasya sāmyaṃ na rantidevo na pṛthur na pārthaḥ //",
    "GK19padnscpu:181": "sacivavarṇanam sāmrājyabhārodvahanapragalbho yaśobhaṭākhyaḥ sacivo 'sti yasya /",
    "GK19padnscpu:182": "svasūkticaryāsv apareṇa nāmnā ramāṅgadaṃ yaṃ kavayo vadanti // PNc_1.89 //",
    "GK19padnscpu:183": "kularājadhānīvarṇanam vijitya laṅkām api vartate yā yasyāś ca nāyāty alakāpi sāmyam /",
    "GK19padnscpu:184": "jetuḥ purī sāpy aparāsti tasya dhāreti nāmnā kularājadhānī // PNc_1.90 //",
    "GK19padnscpu:185": "[VAR 1.90d: {tasya/lem /k/b; yasya /ed}]",
    "GK19padnscpu:186": "tasyāṃ sa sāhasajitāvanipālamauli- ratnāṃśupallavitakāñcanapādapīṭhaḥ /",
    "GK19padnscpu:187": "devaḥ kṣamāvalayam etad udañcitaika- līlātapatrasulabhābharaṇaṃ bhunakti // PNc_1.91 //",
    "GK19padnscpu:188": "[VAR 1.91d: {sulabha/lem /k; lalilta /ed}]",
    "GK19padnscpu:189": "iti śrīmṛgāṅkaguptasūnoḥ parimalāparanāmnaḥ padmaguptasya kṛtau navasāhasāṅkacarite mahākāvye nagarīnarendravarṇano nāma prathamaḥ sargaḥ",
    "GK19padnscpu:190": "dvitīyaḥ sargaḥ kadā cil locanātithyam āptenālekhyaveśmani /",
    "GK19padnscpu:191": "sa mṛgavyāvinodena paspṛśe pārthivo bhṛśam // PNc_2.1 //",
    "GK19padnscpu:192": "[VAR 2.1: {bhṛśam/lem /k; hṛdi /ed}]",
    "GK19padnscpu:193": "udagraturagārūḍhaḥ sa samaṃ rājasūnubhiḥ /",
    "GK19padnscpu:194": "girer agacchad vipinam vindhyasyāvandhyaśasanaḥ // PNc_2.2 //",
    "GK19padnscpu:195": "hāreṇāmalakasthūla- muktenāmuktakuntalaḥ /",
    "GK19padnscpu:196": "phaṇīndrabaddhajūṭasya śriyam āpa sa dhūrjaṭeḥ // PNc_2.3 //",
    "GK19padnscpu:197": "devaḥ sa vārabāṇena nalinīpatrabandhunā /",
    "GK19padnscpu:198": "śyāmajīmūtasannaddhaḥ kāñcanādrir ivābabhau // PNc_2.4 //",
    "GK19padnscpu:199": "tasyopari vibho nīlam ātapatraṃ vyarājata /",
    "GK19padnscpu:200": "vāridher iva pītāmbhaś- śyāmalaṃ meghamaṇḍalam // PNc_2.5 //",
    "GK19padnscpu:201": "vyādhūtimuktamarutā vyarucac cāmareṇa saḥ /",
    "GK19padnscpu:202": "bandigṛhān niḥśvasatā yaśasevādibhūbhujām // PNc_2.6 //",
    "GK19padnscpu:203": "[VAR 2.6a: {vyādhūti/lem /ed (not attested); c: {gṛhāt/lem /ed; grahāt",
    "GK19padnscpu:204": "/em?}]",
    "GK19padnscpu:205": "vyadhād ivodgatair dūraṃ cūḍāratnaraśmibhiḥ /",
    "GK19padnscpu:206": "niśākarakuraṅgasya pāśam ākāśavartmani // PNc_2.7 //",
    "GK19padnscpu:207": "tasyāṃsayor nṛsiṃhasya hārakāntisaṭābharaḥ /",
    "GK19padnscpu:208": "uvāha kaṇṭhalagnaśrī- vilāsahasitaśriyam // PNc_2.8 //",
    "GK19padnscpu:209": "puraḥ pade pade tasya nānāratnāṅgadatviṣaḥ /",
    "GK19padnscpu:210": "racayanti sma sañcāri cāpaṃ prācīnabarhiṣaḥ // PNc_2.9 //",
    "GK19padnscpu:211": "bhāti sma kaṇṭhābharaṇa- padmarāgaprabhāvṛtaḥ /",
    "GK19padnscpu:212": "rājanyāsrasaraḥsnātaḥ sa bhārgava ivāparaḥ // PNc_2.10 //",
    "GK19padnscpu:213": "ruruce sa purastvaṅgat- sitacchatraparamparaḥ /",
    "GK19padnscpu:214": "velānilasamuddhūta- pheṇaḥ patir ivārṇasām // PNc_2.11 //",
    "GK19padnscpu:215": "upāyanīkṛtonnidra- padmakiñjalkasaurabhaḥ /",
    "GK19padnscpu:216": "tam asevata samrājaṃ vindhyadūta ivānilaḥ // PNc_2.12 //",
    "GK19padnscpu:217": "tadaśvīyakhurotkhātaiḥ pāṃsukūṭair ajāyata /",
    "GK19padnscpu:218": "punaḥ prasabhavardhiṣṇu- vindhyaśaṅkākulaṃ jagat // PNc_2.13 //",
    "GK19padnscpu:219": "sahemaśṛṅkhalāḥ śvānaḥ śvetās tasyāgrato yayuḥ /",
    "GK19padnscpu:220": "vahantaḥ sataḍiddāma- śāradāmbudharaśriyam // PNc_2.14 //",
    "GK19padnscpu:221": "tatas turagaheṣābhiḥ pattikolāhalena ca /",
    "GK19padnscpu:222": "ajāyanta bhayodbhrānta- śvāpadā vindhyabhūmayaḥ // PNc_2.15 //",
    "GK19padnscpu:223": "rabhasākṛṣṭakodaṇḍaṃ karṇapūrīkṛtekṣaṇāḥ /",
    "GK19padnscpu:224": "tam anaṅgam ivāpaśyan vanānte vanadevatāḥ // PNc_2.16 //",
    "GK19padnscpu:225": "mayi goptari coro 'yam abalālocanaśriyaḥ /",
    "GK19padnscpu:226": "itīva mumuce tena kṛṣṇasāre śilīmukhaḥ // PNc_2.17 //",
    "GK19padnscpu:227": "sa citravarṇavicchitti- hāriṇor avanīpatiḥ /",
    "GK19padnscpu:228": "śrīharṣa iva saṃghaṭṭaṃ cakre bāṇamayūrayoḥ // PNc_2.18 //",
    "GK19padnscpu:229": "camarīṇāṃ śarotkṛttaiḥ sa vāladhibhir ujjvalam /",
    "GK19padnscpu:230": "parito vyadhitāraṇyaṃ svayaśaḥstabakair iva // PNc_2.19 //",
    "GK19padnscpu:231": "āhuta iva sāṭopaṃ lāṅgūlasphoṭaniḥsvanaiḥ /",
    "GK19padnscpu:232": "abhyadhāvad abhivyāghrān āgrataḥ kautukena sa // PNc_2.20 //",
    "GK19padnscpu:233": "vidhitsur ātmanaḥ śauryam asāmānyam ivādadhe /",
    "GK19padnscpu:234": "sa śarān puṇḍarīkeṣu puṇḍarīkāyatekṣaṇaḥ // PNc_2.21 //",
    "GK19padnscpu:235": "tais tasya bāhuvīryeṇa dṛṣṭena vrīḍitair iva /",
    "GK19padnscpu:236": "tatyaje vikramaspardhā puraḥ paścāt tu jīvitam // PNc_2.22 //",
    "GK19padnscpu:237": "kṣiter ekātapatrāyāḥ sa patir matsarād iva /",
    "GK19padnscpu:238": "udagrapuṇḍarīkatvaṃ na sehe vindhyabhūbhṛtaḥ // PNc_2.23 //",
    "GK19padnscpu:239": "araṇyamahiṣair dūraṃ tasmāt sāyakavarṣiṇaḥ /",
    "GK19padnscpu:240": "apasasre vikīrṇāṃśos tamobhir iva bhāsvataḥ // PNc_2.24 //",
    "GK19padnscpu:241": "mahāmahiṣaniṣpeṣakeliḥ pāram agād dvayoḥ /",
    "GK19padnscpu:242": "rājñas tasyāticaṇḍasya caṇḍikācaraṇasya ca // PNc_2.25 //",
    "GK19padnscpu:243": "śaradīva prasarpantyāṃ tasya kodaṇḍaṭāṅkṛtau /",
    "GK19padnscpu:244": "vinidrajṛmbhitaharir vindhyodadhir ajāyata // PNc_2.26 //",
    "GK19padnscpu:245": "aśeṣabhuvanakhyāta- vikrame 'vyaktavikramaiḥ /",
    "GK19padnscpu:246": "darpān mumucire tasmin tiryakkesaribhir dṛśaḥ // PNc_2.27 //",
    "GK19padnscpu:247": "sa teṣāṃ sahajodagra- śauryasañcāravīthiṣu /",
    "GK19padnscpu:248": "mattebhamauktikottaṃsān na sehe nakhaśuktiṣu // PNc_2.28 //",
    "GK19padnscpu:249": "yūthe mahāvarāhāṇāṃ gate tadbāṇagocaram /",
    "GK19padnscpu:250": "cirāt palvalamustānāṃ santānaḥ svastimān abhūt // PNc_2.29 //",
    "GK19padnscpu:251": "samadakroḍadaṃṣṭrābhiḥ kṛttābhiḥ kautukena sa /",
    "GK19padnscpu:252": "sthalīr vyadhita vindhyasya vikīrṇendukalā iva // PNc_2.30 //",
    "GK19padnscpu:253": "asairibham asāraṅgam avārāham akesari /",
    "GK19padnscpu:254": "kṣaṇād vanam aśārdūlam āttacāpaś cakāra sa // PNc_2.31 //",
    "GK19padnscpu:255": "alaṃ prahṛtya bhūpāla sattveṣv anaparādhiṣu /",
    "GK19padnscpu:256": "itīva saḥ khagārāvair nyaṣedhi vanarājibhiḥ // PNc_2.32 //",
    "GK19padnscpu:257": "asevanta samīrās tam anastamṛgayāśramam /",
    "GK19padnscpu:258": "surataśrāntaśabarī- kabarīmālyacumbinaḥ // PNc_2.33 //",
    "GK19padnscpu:259": "sacivavarṇanam athendracāpalalitaṃ sañcarantam itas tataḥ /",
    "GK19padnscpu:260": "amandamṛgayāsaṅgaḥ saḥ kuraṅgam alokata // PNc_2.34 //",
    "GK19padnscpu:261": "so 'pi taṃ valitagrīvaḥ kṣaṇaṃ sthitvā dadarśa ca /",
    "GK19padnscpu:262": "nirantaralatāpuñjaṃ vindhyakuñjaṃ viveśa ca // PNc_2.35 //",
    "GK19padnscpu:263": "tatas turagam utsṛjya visṛjyānuplavān api /",
    "GK19padnscpu:264": "tam anviyāya sāraṅgaṃ sāraṅgāyatalocanaḥ // PNc_2.36 //",
    "GK19padnscpu:265": "devo ramāṅgadenātha saḥ śriyevānvagamyata /",
    "GK19padnscpu:266": "chāyā nivartate jātu na tu tasyaiṣa bhūpateḥ // PNc_2.37 //",
    "GK19padnscpu:267": "mṛgānusārī vicarann āttacāpo vane vane /",
    "GK19padnscpu:268": "līlāṃ kirātaveṣasya saḥ prapede pinākinaḥ // PNc_2.38 //",
    "GK19padnscpu:269": "dūrād eva sa tenātha śaravyatvam anīyata /",
    "GK19padnscpu:270": "svanāmadheyasya cihnasya hemapuṅkhasya patriṇaḥ // PNc_2.39 //",
    "GK19padnscpu:271": "śilābhedakṣamenāpi kim api ślathamuṣṭinā /",
    "GK19padnscpu:272": "abhūd viddhaḥ saḥ sāraṅgas tena tvaci ca marmaṇi // PNc_2.40 //",
    "GK19padnscpu:273": "[VAR 2.40a: {śilābheda/lem /ed; sirābheda /em?}]",
    "GK19padnscpu:274": "saḥ śarāpātabhītena manaso 'py atiraṃhasā /",
    "GK19padnscpu:275": "atidūraṃ kuraṅgeṇa ninye rāma ivāparaḥ // PNc_2.41 //",
    "GK19padnscpu:276": "tena vindhyāṭavīmadhye dhāvan nīrandhravīrudhi /",
    "GK19padnscpu:277": "utpatann utpatann eva sa kevalam alakṣyata // PNc_2.42 //",
    "GK19padnscpu:278": "dṛśā vanasthalīḥ kurvan vikīrṇendīvarā iva /",
    "GK19padnscpu:279": "javād dūram atikrāntaṃ taṃ kṣitīśas tadaikṣata // PNc_2.43 //",
    "GK19padnscpu:280": "tatas tirohite tasminn asamāptakutūhalaḥ /",
    "GK19padnscpu:281": "svabāṇa iva sa prāpa pṛthivīṃ durvilakṣatām // PNc_2.44 //",
    "GK19padnscpu:282": "daśanajyotsnayā kurvan latāḥ stabakitā iva /",
    "GK19padnscpu:283": "iti pārśvagataṃ smitvā sa jagāda ramāṅgadam // PNc_2.45 //",
    "GK19padnscpu:284": "[VAR 2.45a: {jyotsnayā/lem /em; jotsnayā /ed}]",
    "GK19padnscpu:285": "ramāṅgadāya mṛgavarṇanam ayaṃ tulitapaulomī- kāntakāmukavigrahaḥ /",
    "GK19padnscpu:286": "mṛgo dṛggocaraṃ kaccit- gatas tava ramāṅgada! // PNc_2.46 //",
    "GK19padnscpu:287": "tadvadhūsvakaranyasta- citrapatralatāṅkitaḥ /",
    "GK19padnscpu:288": "asau vihārahariṇaḥ kiṃ syād analasāratheḥ // PNc_2.47 //",
    "GK19padnscpu:289": "api dṛṣṭā tvayaitasya kaṇṭhe kanakaśṛṅkhalā? /",
    "GK19padnscpu:290": "churitasyendracāpena meghasyeva taḍillatā // PNc_2.48 //",
    "GK19padnscpu:291": "mṛgajātir apūrveyaṃ sarvathā vasudhātale /",
    "GK19padnscpu:292": "sambhavaty amarādrau vā bhuvane vā phaṇābhṛtām // PNc_2.49 //",
    "GK19padnscpu:293": "asyākhaṇḍalakodaṇḍa- kānti carmātipāvanam /",
    "GK19padnscpu:294": "gajapṛṣṭhe nidhāsyāmi mahāsamaraparvasu // PNc_2.50 //",
    "GK19padnscpu:295": "yan nimajjati maccetaḥ kutūhalarasormiṣu /",
    "GK19padnscpu:296": "mārgam anveṣṭum etasya tad ehi prayatāvahe // PNc_2.51 //",
    "GK19padnscpu:297": "ity uktvā virate tasmin paramāramahībhṛti /",
    "GK19padnscpu:298": "ūce ramāṅgadenaivam avāpyāvasaraṃ vacaḥ // PNc_2.52 //",
    "GK19padnscpu:299": "ramāṅgadakṛto mṛgānusaraṇaniṣedhaḥ krudhevādhijyacāpena varṇasaṅkaradarśinā /",
    "GK19padnscpu:300": "tvayaiṣa citrasāraṅgo deva dūram anudruta // PNc_2.53 s //",
    "GK19padnscpu:301": "aśūnyāḥ suragandharva- siddhavidyādharoragaiḥ /",
    "GK19padnscpu:302": "imā navanavāścarya- nidhayo vindhyabhūmayaḥ // PNc_2.54 //",
    "GK19padnscpu:303": "viramātyādaraḥ ko 'yaṃ kuraṅgānveṣaṇe tava /",
    "GK19padnscpu:304": "na dhāvanty arthariktāsu kriyāsu tvādṛśāṃ dhiyaḥ // PNc_2.55 //",
    "GK19padnscpu:305": "mṛgayāsaktacittasya tavātra vicariṣyataḥ /",
    "GK19padnscpu:306": "pathi locanayor eṣa puno 'py āpatiṣyati // PNc_2.56 //",
    "GK19padnscpu:307": "śaraḥ saṃhriyatām eṣa dhanur apy avatāryatām /",
    "GK19padnscpu:308": "śeṣā ca svastimaty astu deva śvāpadasantatiḥ // PNc_2.57 //",
    "GK19padnscpu:309": "daśā dinasya tīvreyaṃ yad ayaṃ bhagavān raviḥ /",
    "GK19padnscpu:310": "kṛṣṇasyorasi puṣṇāti nabhasaḥ kaustubhaśriyam // PNc_2.58 //",
    "GK19padnscpu:311": "nihateṣu tvayā deva sattveṣu vyathitā iva /",
    "GK19padnscpu:312": "etā vahanti santāpam atīvāraṇyabhūmayaḥ // PNc_2.59 //",
    "GK19padnscpu:313": "amībhir bālavānīra- viṭapeṣv agataklamaiḥ /",
    "GK19padnscpu:314": "kapiñjalair itaḥ paśya sahasaiva nilīyate // PNc_2.60 //",
    "GK19padnscpu:315": "arkāṃśuglapitair ebhir ito 'py ālikhitair iva /",
    "GK19padnscpu:316": "rājajambūnikuñjeṣu paśya puṃskokilaiḥ sthitam // PNc_2.61 //",
    "GK19padnscpu:317": "āhlādahetuḥ snigdheyam ito vanyena dantinā /",
    "GK19padnscpu:318": "paśya nīpataroś chāyā savaśena niṣevyate // PNc_2.62 //",
    "GK19padnscpu:319": "navāmbudharanīlo 'yaṃ dāvadhūmalatodgamaḥ /",
    "GK19padnscpu:320": "nīlakaṇṭhair itas tarṣāt sotkaṇṭhair avalokyate // PNc_2.63 //",
    "GK19padnscpu:321": "anayā vidrumastamba- bhaṅgapiṅgalayā dṛśā /",
    "GK19padnscpu:322": "itaḥ palvalapaṅkānto vyaktim abhyeti sairibhaḥ // PNc_2.64 //",
    "GK19padnscpu:323": "[VAR 2.64c: {paṅka/lem /em;paṅkta /ed}]",
    "GK19padnscpu:324": "kaṭhorātapataptasya rājahaṃsasya samprati /",
    "GK19padnscpu:325": "narendra nalinīpatram ātapatrībhavaty adaḥ // PNc_2.65 //",
    "GK19padnscpu:326": "mukham aśvarajachanna- kapolaphalakadyuti /",
    "GK19padnscpu:327": "deva danturayanty ete tavāpi svedabindavaḥ // PNc_2.66 //",
    "GK19padnscpu:328": "tad atra kusumasmere niḥsvanatsamadālini /",
    "GK19padnscpu:329": "vinīyatāṃ latākuñje tvayaiṣa mṛgayāśramaḥ // PNc_2.67 //",
    "GK19padnscpu:330": "api svacchajalā deva kalahaṃsāṅkasaikatā /",
    "GK19padnscpu:331": "varāhotkhātamṛtsneyaṃ puraḥ puṣkariṇī tava // PNc_2.68 //",
    "GK19padnscpu:332": "tvām ivārkakaraklāntam ākārayitum etayā /",
    "GK19padnscpu:333": "ayam ādhūtakahlāra- kalikaḥ preṣito 'nilaḥ // PNc_2.69 //",
    "GK19padnscpu:334": "latāpuṣpotkaraiḥ kīrṇo mārgo 'yam avagāhyatām /",
    "GK19padnscpu:335": "ito vanyebhamuktābhir imāḥ śarkarilā bhuvaḥ // PNc_2.70 //",
    "GK19padnscpu:336": "ity ukte masṛṇaṃ tena nṛpasya padam ādadhe /",
    "GK19padnscpu:337": "smitaṃ sarasvatīratna- paryaṅke dantavāsasi // PNc_2.71 //",
    "GK19padnscpu:338": "yaśobhaṭopadiṣṭena gatvā kiñcid ivādhvanā /",
    "GK19padnscpu:339": "prāpa puṣkariṇītīram avantitilako 'tha saḥ // PNc_2.72 //",
    "GK19padnscpu:340": "karād anucaras tasya sāndrasvedajalāṅguleḥ /",
    "GK19padnscpu:341": "madhur manobhavasyeva saśaraṃ cāpam ādade // PNc_2.73 //",
    "GK19padnscpu:342": "atha snānādivarṇanam tataḥ snānecchayā spṛṣṭo visṛṣṭaśyāmakañcukaḥ /",
    "GK19padnscpu:343": "sa reje meghanirmuktaḥ paryāpta iva candramaḥ // PNc_2.74 //",
    "GK19padnscpu:344": "pramṛṣtamṛgayāreṇu tanmukhaṃ pārśvavartinā /",
    "GK19padnscpu:345": "ruruce mārutākṣipta- parāgam iva paṅkajam // PNc_2.75 //",
    "GK19padnscpu:346": "nisargalalitā tasya vimuktālaṅkṛtis tanuḥ /",
    "GK19padnscpu:347": "lateva pārijātasya paryastastabakābhavat // PNc_2.76 //",
    "GK19padnscpu:348": "svedanunnāṅgavarṇasya sarasīm avagāhataḥ /",
    "GK19padnscpu:349": "vanyasyevābhavat tasya śrīḥ paryantavisarpiṇī // PNc_2.77 //",
    "GK19padnscpu:350": "[Only in K; ed. reads: svedabhinnāṅgarāgaḥ sa sarasīṃ tām agāhata |",
    "GK19padnscpu:351": "madasiktataṭāghātadhūlir vanya iva dvipaḥ}]",
    "GK19padnscpu:352": "sa tasyāṃ dūravikṣipta- vihagaśreṇimekhalaḥ /",
    "GK19padnscpu:353": "vijahāra yathākāmaṃ vilāsakusumāyudhaḥ // PNc_2.78 //",
    "GK19padnscpu:354": "uvāha visphurannāla- kaṇṭakacchadmanāpi sā /",
    "GK19padnscpu:355": "tadaṅgayaṣṭisparśena romañcam iva padminī // PNc_2.79 //",
    "GK19padnscpu:356": "tatas taraṅganirdhautam adhyāsya sa śilātalam /",
    "GK19padnscpu:357": "yaśaḥsnapitadiksīmā devaḥ sasnau yathāvidhi // PNc_2.80 //",
    "GK19padnscpu:358": "tasyāviralamattāli- niḥsvanacchadmanā vane /",
    "GK19padnscpu:359": "agīyateva devasya latābhiḥ snānakautukam // PNc_2.81 //",
    "GK19padnscpu:360": "[VAR 2.81d: {kautukam/lem /k; maṅgalam /ed}]",
    "GK19padnscpu:361": "so dūrodastaparyasta- sapuṣpasalilāñjaliḥ /",
    "GK19padnscpu:362": "jagattamo'pahaṃ jyotis trayīmayam upasthitaḥ // PNc_2.82 //",
    "GK19padnscpu:363": "tam ānarca sa rājendur maulau yasyendulekhayā /",
    "GK19padnscpu:364": "kriyate svardhunībāla- mṛṇālaśakalabhramaḥ // PNc_2.83 //",
    "GK19padnscpu:365": "dhanyā hi tā vanalatā yatphalāny ajahāra sa /",
    "GK19padnscpu:366": "kāryataḥ sadṛśī tāsāṃ samudraraśanā mahī // PNc_2.84 //",
    "GK19padnscpu:367": "nipīya nikhilavyakta- rājacihnena pāṇinā /",
    "GK19padnscpu:368": "upāspṛśat sa cāmbhoja- kiñjalkakapiśaṃ payaḥ // PNc_2.85 //",
    "GK19padnscpu:369": "nīlātapatramitreṇa patreṇāmbujinībhuvā /",
    "GK19padnscpu:370": "nivāritoṣṇaḥ saśrīkaṃ latākuñjaṃ jagāma sa // PNc_2.86 //",
    "GK19padnscpu:371": "saparāge viśaśrāma kusumaprastare ca sa /",
    "GK19padnscpu:372": "lakṣmīkucāṅgarāgeṇa bhinne śeṣa ivācyutaḥ // PNc_2.87 //",
    "GK19padnscpu:373": "ramāṅgado 'pi nirvartya tvarayā kiṃ cid āhnikam /",
    "GK19padnscpu:374": "avāptasevāvasaraḥ paryupāsta viśāmpatim // PNc_2.88 //",
    "GK19padnscpu:375": "so bhṛṅgadhvaninā supto vipañcīnādabandhunā /",
    "GK19padnscpu:376": "tamālapallavais tena kiṃ cit kiṃ cid avījyata // PNc_2.89 //",
    "GK19padnscpu:377": "nidrāgṛhītanirmukta- locano 'tha jahāra sa /",
    "GK19padnscpu:378": "ghanachāyāvṛtavyakta- bhāsvato nabhasaḥ śriyam // PNc_2.90 //",
    "GK19padnscpu:379": "pīnāṃsataṭasaṃśliṣṭa- puṣpakesaraśobhinā /",
    "GK19padnscpu:380": "uṣaḥsākalpakeneva śayanīyam amucyate // PNc_2.91 //",
    "GK19padnscpu:381": "punar mṛgayāvihāraḥ cakāra ca padaṃ citraḥ sa mṛgas tasya cetasi /",
    "GK19padnscpu:382": "lagnaṃ hi kim api kvāpi kṛcchrād ākṛṣyate manaḥ // PNc_2.92 //",
    "GK19padnscpu:383": "prasādahṛdyālaṅkārais tena mūrtir abhūṣyata /",
    "GK19padnscpu:384": "atyujjvalaiḥ kavīndreṇa kālidāsena vāg iva // PNc_2.93 //",
    "GK19padnscpu:385": "jagāhe sa mahāraṇyam aṃsāsaktadhanurlataḥ /",
    "GK19padnscpu:386": "upoḍhaśaśabhṛllekhaḥ sāyam abdhim ivāryamā // PNc_2.94 //",
    "GK19padnscpu:387": "tasmin kusumakirmīra- tale ca vicacāra sa /",
    "GK19padnscpu:388": "sphurannakṣatraśabale nabhasīva niśākaraḥ // PNc_2.95 //",
    "GK19padnscpu:389": "mṛgānugamanirbandho na jagāmāsya mandatām /",
    "GK19padnscpu:390": "maithilīramaṇasyeva vipine pṛthivīpateḥ // PNc_2.96 //",
    "GK19padnscpu:391": "niśātikramaṇam tataḥ papāta jaladhau virocanaphaṇāmaṇiḥ /",
    "GK19padnscpu:392": "dināher nīyamānasya balātkāragarutmatā // PNc_2.97 //",
    "GK19padnscpu:393": "śanaiḥ śanair atha vyomni mṛgāṅkaḥ padam ādadhe /",
    "GK19padnscpu:394": "saśaṅka iva bhūpālān mṛgayāsaktacetasaḥ // PNc_2.98 //",
    "GK19padnscpu:395": "ramāṅgadāstṛtasnigdha- pallavaprastare tataḥ /",
    "GK19padnscpu:396": "vane rājendunā ninye tenendutilakā niśā // PNc_2.99 //",
    "GK19padnscpu:397": "atha mukharakhagāpanītanidraḥ kvacid api padmasarasy upāsya sandhyām /",
    "GK19padnscpu:398": "puno 'pi tam avekṣituṃ niśānte nṛpatir iyeṣṭa mṛgaṃ mṛgendrakalpaḥ //",
    "GK19padnscpu:399": "[VAR 2.100c: {niśānte/lem /k; vanānte /ed}]",
    "GK19padnscpu:400": "pañcaikena smara iva śarān pāṇinā hemapuṅkhān anyenorvīvijayi ca dhanuḥ sāhasāṅkaṃ dadhānaḥ",
    "GK19padnscpu:401": "devaḥ sa atha vyavaharad ariṣu nyastapādaḥ pikālī-",
    "GK19padnscpu:402": "nīḍanyañcanniculanicayaśyāmalāsu sthalīṣu // PNc_2.101 //",
    "GK19padnscpu:403": "iti śrīmṛgāṅkaguptasūnoḥ parimalāparanāmnaḥ padmaguptasya kṛtau navasāhasāṅkacarite mahākāvye citramṛgāvalokano nāma dvitīyaḥ sargaḥ",
    "GK19padnscpu:404": "tritīyaḥ sargaḥ atha bahu carato 'sya cāpapāṇeś cakitavalanmṛgayūthavīkṣitasya /",
    "GK19padnscpu:405": "vanabhuvi sulabhaḥ pariśramo 'bhūn na tu hariṇaḥ sa hṛtendracāpaśobhaḥ //",
    "GK19padnscpu:406": "dhanuṣi tanubharaṃ nidhāya kiṃcit taruṇatamālavane vinītakhedaḥ /",
    "GK19padnscpu:407": "mṛgarudhirakalaṅkitena devaḥ samaviṣameṇa pathā puraḥ pratasthe // PNc_3.2",
    "GK19padnscpu:408": "[VAR 3.2c: {kalaṅkitena/lem /k/b; lavāṅkitena /ed}]",
    "GK19padnscpu:409": "vindhyakandarapraveśaḥ atha sa caṭulaṣaṭpadopagītaṃ vanagajadānasugandhigandhavāham /",
    "GK19padnscpu:410": "parisaram abhinṛttanīlakaṇṭhaṃ nyaviśata vindhyanagendrakandarasya //",
    "GK19padnscpu:411": "caṭulakṛtakacagrahaḥ sa gacchan vanalatayā parihāsalolayeva /",
    "GK19padnscpu:412": "narapatir avaśaḥ kṛtaḥ sa kāmaṃ viyati mukhendum udañcayāṃ cakāra //",
    "GK19padnscpu:413": "[VAR 3.4a: {caṭula/lem /ed; catura /ed}]",
    "GK19padnscpu:414": "namad avanipatiḥ patiḥ prajānām ayi! capale nu vikṛṣyate kaceṣu /",
    "GK19padnscpu:415": "virama muhur itīva manyuguñjad- dhvanibhir asāv alibhir latābhyadhāyi //",
    "GK19padnscpu:416": "[VAR 3.5c: {manyu/lem /conj; mañju /ed}/var{guñjad/lem /k; mukta /ed}]",
    "GK19padnscpu:417": "katicidalinipītadhūpagandhān anativilambiparārdhyamauliratnān /",
    "GK19padnscpu:418": "tvaritam atha ramāṅgado 'sya keśān vipinalatāviṭapāntarāc cakarṣa //",
    "GK19padnscpu:419": "haṃsadarśanam nṛpatir atha tadonmukhaś carantaṃ jhaṭiti sitacchadam ambare dadarśa /",
    "GK19padnscpu:420": "dadhatam adhigatāṃ kuto 'pi cañcvā bisalatikām iva tārahāralekhām //",
    "GK19padnscpu:421": "vikasitakumudacchadāvadāte tatanibhṛte patatāṃ tatī dadhānam /",
    "GK19padnscpu:422": "viracayitum upāyanaṃ nṛpendor navaghaṭite iva dantapatralekhe // PNc_3.8",
    "GK19padnscpu:423": "citam atanu visarpatā samantāt kiraṇalatānikareṇa hārayaṣṭeḥ /",
    "GK19padnscpu:424": "sitamaṇimayasūcinirmitasya sthitam iva jaṅgamapañjarasya madhye // PNc_3.9",
    "GK19padnscpu:425": "taralamaṇirucāvṛtaṃ prakṛtyā vidalitavidrumakandakāñcituṇḍam /",
    "GK19padnscpu:426": "praṇayanihitapādayāvakāṅkaṃ kamalavanasthitilolayeva lakṣmyā // PNc_3.10",
    "GK19padnscpu:427": "caraṇayugatale vibhātakāla- sphuṭitajapākusumābhitāmrabhāsi /",
    "GK19padnscpu:428": "svayam iva nalinīvanaprasūteḥ paricayataḥ kṛtakāntisaṃvibhāgam // PNc_3.11",
    "GK19padnscpu:429": "pratipadam atidīrghahārabhārāt avanamadunnamayantam uttamāṅgam /",
    "GK19padnscpu:430": "śirasi nipatato nikāmam uṣṇān ahimarucaḥ kiraṇān ivotkṣipantam // PNc_3.12",
    "GK19padnscpu:431": "vivṛtamukhadhṛtasya niṣpatadbhis taralamaṇer aruṇasya kāntileśaiḥ /",
    "GK19padnscpu:432": "aviratam aravindavṛndapītān madhupṛṣatān iva bhūyasodvamantam // PNc_3.13",
    "GK19padnscpu:433": "parikhacitam ayatnapūritāśair aviralamauktikadāmaraśmijālaiḥ /",
    "GK19padnscpu:434": "yaśa iva parabhūtabhṛtāṃ niruddhya prasabham upāhṛtam ātmano yaśobhiḥ //",
    "GK19padnscpu:435": "abhinavabisaśaṅkayāpahṛtya sphaṭikamayīm asamakṣam akṣamālām /",
    "GK19padnscpu:436": "vihagam iva vimānahaṃsapaṅkter vighaṭitam ekataraṃ caturmukhasya //",
    "GK19padnscpu:437": "cyutam iva sitacāmaraṃ maghoneḥ śramajaḍavāravilāsinīkarāgrāt /",
    "GK19padnscpu:438": "apahṛtam iva lolapatrajālaṃ surasaritaḥ pavanena puṇḍarīkam // PNc_3.16 //",
    "GK19padnscpu:439": "harahasitasitaṃ divāpi kānti- stabakam ivāpatitam sudhākarasya /",
    "GK19padnscpu:440": "api patitam ivāntarikṣapīlor maghavadibhasya vilāsakarṇaśaṅkham //",
    "GK19padnscpu:441": "[SYNTAX: kulakam]",
    "GK19padnscpu:442": "sa ca pariṇatalodhradhūliśuklas taralam avantipateś cakāra cetaḥ /",
    "GK19padnscpu:443": "kisalayam iva bālacandanasya stimitagatir malayācalendravātaḥ // PNc_3.18",
    "GK19padnscpu:444": "nāyakavarṇanam avadad atha vibuddhapuṇḍarīka- pratimam upāntacare nidhāya cakṣuḥ /",
    "GK19padnscpu:445": "daśanamaṇimayūkhabhinnavarṇāṃ girim iti mālavarājapūrṇacandraḥ // PNc_3.19",
    "GK19padnscpu:446": "surabhikusumacumbināvanamrām alipaṭalena latām imāṃ vinā me /",
    "GK19padnscpu:447": "khagam amum upadarśayet ka evaṃ gaganaramāpatipāñcajanyam anyaḥ //",
    "GK19padnscpu:448": "smaravarakarihastaśīkarāṇām vidadhati rucayo navahāramauktikānām /",
    "GK19padnscpu:449": "vidadhati rucayo 'sya canncukoṭau kavalitabālamṛṇālasūtralīlām // PNc_3.21",
    "GK19padnscpu:450": "ayi! kathaya sitacchadaḥ kva cāyaṃ vananalinīpulināntabaddhavāsaḥ /",
    "GK19padnscpu:451": "avanipatikalatrakaṇṭhayogyaḥ kva ca śaśibandhur anargha eṣa hāraḥ //",
    "GK19padnscpu:452": "vanabhuvipatitaḥ kuto 'yam asyāṃ katham ayam asya mukhātithitvam āptaḥ? /",
    "GK19padnscpu:453": "guruvibhavapadasya kasya vā syād ayam iti me na paricchinatti cetaḥ //",
    "GK19padnscpu:454": "ayam ucitataraḥ phaṇistriyo vā kucakalaśāntaramartyayoṣito vā ? /",
    "GK19padnscpu:455": "niyatam udadhim udram īdṛśāni kṣititalam ābharaṇāni na spṛśanti //",
    "GK19padnscpu:456": "kim aparam anugamya eṣa haṃsaḥ śramajaḍapakṣatirāvayor vanānte /",
    "GK19padnscpu:457": "ayi! yad ayam avāmanasya bhūmir mukhadhṛtahāralataḥ kutūhalasy // PNc_3.25",
    "GK19padnscpu:458": "a //",
    "GK19padnscpu:459": "ramāṅgadavākyam iti viratavacasy udīrya tasmin kṛtini nṛpe paramāravaṃśaketau /",
    "GK19padnscpu:460": "sphuradadharavikīrṇadantakānti- prasaram idaṃ jagade ramāṅgadena //",
    "GK19padnscpu:461": "jaḍarucir api rocate na kasmai katham api dīrghaguṇena labdhasaṅgaḥ /",
    "GK19padnscpu:462": "naravara yad anena hāradāmnā tava patagaḥ spṛhaṇīya eṣa jātaḥ // PNc_3.27",
    "GK19padnscpu:463": "upavana iva sambhavaḥ kadācin nṛpa ghaṭate vipine 'pi hārayaṣṭeḥ /",
    "GK19padnscpu:464": "yad asurasuranāgarājakanyā iha viharanti nagendrakandareṣu // PNc_3.28 //",
    "GK19padnscpu:465": "śakunir ayam ito digantalagnair anupamamauktikanirgatair mayūkhaiḥ /",
    "GK19padnscpu:466": "tava viracayatīva sūtrapātaṃ sukṛtanidhāna! bhaviṣyataḥ śubhasya //",
    "GK19padnscpu:467": "drutam ayam anugamyatām idānīm anugamanena yato 'sya hāralābhaḥ /",
    "GK19padnscpu:468": "phalam adhikam ato 'pi naḥ kadācit kim api bhaved ayam asya hetuḥ //",
    "GK19padnscpu:469": "taruviṭapalatāntareṇa gacchan bhuvam abhajan bahumuktameghavartmā /",
    "GK19padnscpu:470": "ayam atiguruhārabhārajātāṃ śramajaḍatāmalam ātmano vyanakti // PNc_3.31 //",
    "GK19padnscpu:471": "nayanapatham ayaṃ yathā tavārāt tvam api tathāsya sitacchadasya yātaḥ /",
    "GK19padnscpu:472": "avanitalamṛgāṅka! yad vanāntaś cakitam ivāyam itas tataḥ prayāti //",
    "GK19padnscpu:473": "niculavanam atītya vartate 'yam purata imām ayam abjinīm upetaḥ /",
    "GK19padnscpu:474": "navajaladharaśaṅkayeva śaṅke taruṇatamālavanādito nivṛttaḥ // PNc_3.33 //",
    "GK19padnscpu:475": "kisalayakalitāñjaliṃ tvarāvān ayam upasarpati nīlasinduvāram /",
    "GK19padnscpu:476": "kṣaṇam ayam iha bālacūtamaulau vicakilamālyavilāsam ādadhāti // PNc_3.34",
    "GK19padnscpu:477": "ayam abhinavakarṇikārayaṣṭiṃ jhaṭiti ghanastabakastanīm upaiti /",
    "GK19padnscpu:478": "ayam aticapalo nisargaraktāṃ sthalanalinīm avadhīrya deva! yātaḥ //",
    "GK19padnscpu:479": "ayam iha hi latām upaiti kaundīṃ kusumavatīṃ navamādhavīṃ vilaṅghya /",
    "GK19padnscpu:480": "kvaṇadalivalayāsu nāsu tena skhalitam itaḥ sahakāramañjarīṣu // PNc_3.36",
    "GK19padnscpu:481": "abhisarati vanasthalīm ivaitāṃ madanavatīmayamūḍhakāmilīlaḥ /",
    "GK19padnscpu:482": "sphuradatanuśilīmukhasya cāgre vicarati karṇe ivāyam arjunasya // PNc_3.37",
    "GK19padnscpu:483": "śramam apaharatas tanūrmivātair ayam atithir vanapalvalasya jātaḥ /",
    "GK19padnscpu:484": "tarutatiṣu tirohito 'yam etāsv ayam aravindavanād ivojjihīte // PNc_3.38",
    "GK19padnscpu:485": "kurabakavanataḥ kadambarājiṃ vrajati tato mucakundakānanāni /",
    "GK19padnscpu:486": "iti nagam avagāhate sahāras tvam iva dhrtaklama eṣa rājahaṃsaḥ // PNc_3.39",
    "GK19padnscpu:487": "kuru vijayam ito mamārpya etad dhanur adhunā sasuvarṇapuṅkhabāṇam /",
    "GK19padnscpu:488": "yad ayam itagatir gato 'tidūraṃ jalapatagaḥ saha naḥ kutūhalena //",
    "GK19padnscpu:489": "haṃsānugamanam iti kathayati cāpam arpayitvā samam iṣubhiḥ sa ramāṅgade narendras /",
    "GK19padnscpu:490": "patagam anu tam āttahāraṃ harati na kaṃ navavastusaṃprayogaḥ // PNc_3.41",
    "GK19padnscpu:491": "ṛju tam atha vihāyasā vrajantam rabhasavaśād anugacchato nṛpasya /",
    "GK19padnscpu:492": "samajani bhṛśam āyato 'sya panthās taruviṭapāvaṭavarjanena vakraḥ //",
    "GK19padnscpu:493": "nṛpatir anuyayau vane vihaṅgaṃ nṛpatim abhi praṇayī ramāṅgado 'pi /",
    "GK19padnscpu:494": "śrutam iva viśadaṃ śucir vivekaḥ kṛtini vivekam ivāntaraḥ prasādaḥ //",
    "GK19padnscpu:495": "atha kamalasarastaraṅgadolā- calayavilolarathāṅganāmayugmam /",
    "GK19padnscpu:496": "madakalakalahaṃsanādakṛṣṭaḥ śramaviveśaḥ saḥ sitacchadaḥ prapede //",
    "GK19padnscpu:497": "vilulitakabarīkalāpamālyā mṛdunavaśaivalamekhalā vahantyaḥ /",
    "GK19padnscpu:498": "ratiraṇam avasāya yatra nityaṃ saha ramaṇair amarāṅganā ramante //",
    "GK19padnscpu:499": "salilagatadhiyātha tena dūrāt sa gurur amucyata niḥsahena hāraḥ /",
    "GK19padnscpu:500": "jaḍahṛtahṛdayāḥ kiyac ciraṃ vā guṇamahatām iha bhāram udvahanti //",
    "GK19padnscpu:501": "sa ca vitatamarīcicañculekho vigalitahāralatāmiṣeṇa haṃsaḥ /",
    "GK19padnscpu:502": "pariṇatabisakāṇḍabhaṅgapītaṃ paya iva vistṛtadhāram ujjagāra // PNc_3.47",
    "GK19padnscpu:503": "atha kanakamṛṇālikāyugasya dyutinicayena citaṃ visarpatādhaḥ /",
    "GK19padnscpu:504": "aśiśiramahaso visāriṇā khe valayitam aṃśulatākadambakena // PNc_3.48 //",
    "GK19padnscpu:505": "taṭabhuvi tam apaśyad āpatantaṃ patir avane ravataṃsitāyatākṣaḥ /",
    "GK19padnscpu:506": "sitam abhinavahemadaṇḍaśobhi sphaṭikaśalākam ivātapatram aindram //",
    "GK19padnscpu:507": "[SYNTAX: sandānitakam]",
    "GK19padnscpu:508": "sarasi dhavalite tataḥ samantād amṛtamarīciruceva tasya kāntyā /",
    "GK19padnscpu:509": "vyadhita balavatī viyogapīḍā padam apade hṛdayeṣu cakranāmnām // PNc_3.50",
    "GK19padnscpu:510": "ativitataguṇaikadhāmni tasmin vidhuram adhaḥpatite viśuddhibhāji /",
    "GK19padnscpu:511": "katham api vasudhādhipaḥ pramodaṃ jhaṭiti jagāma guṇiṣv amatsaro hi //",
    "GK19padnscpu:512": "atha nabhasi piśaṅgasāndhyarāga- cchurita ivāmbaranimnagātaraṅgam /",
    "GK19padnscpu:513": "kiyad api sarasas taṭe sa gatvā kamalarajaḥkapiśe dadarśa hāram //",
    "GK19padnscpu:514": "sa ca sapadi ramāṅgadopanītaṃ kanakasaroruhakāntinā kareṇa /",
    "GK19padnscpu:515": "nijayaśa iva mūrtam ādade taṃ bhuvanatalābhayadānadīkṣitena // PNc_3.53 //",
    "GK19padnscpu:516": "sujanam iva guṇair upoḍhaśobhaṃ śucitarabālamṛṇālasūtradīrghaiḥ /",
    "GK19padnscpu:517": "ahamahamikayā kṛtapraveśaṃ taraṇikaraglapitair ivendupādaiḥ // PNc_3.54 //",
    "GK19padnscpu:518": "dadhatam aruṇam aṅgarāgaśeṣaṃ kvacid api yaṣṭiṣu tāramauktikāsu /",
    "GK19padnscpu:519": "ghaṭitam iva navātapena kiṃcid bahunavayā śaśalakṣmaṇas tviṣā ca //",
    "GK19padnscpu:520": "ativitataruciṃ vahantam antas taralamaṇiṃ taruṇendragopaśr̆bham /",
    "GK19padnscpu:521": "aviralam asakṛnnivāsalagnaṃ lalitavadhūhṛdayād ivānurāgam // PNc_3.56 //",
    "GK19padnscpu:522": "katicid api latāntare dadhānaṃ mṛgamadaliptatalāni mauktikāni /",
    "GK19padnscpu:523": "śabalajalalavair ivāttajanmāny ayam aranadīyamunātither ghanasya //",
    "GK19padnscpu:524": "anuguṇapadavīvinirgatāsu pratilatam āyatamauktikaprabhāsu /",
    "GK19padnscpu:525": "rajanikaramarīcisūcidīrghair bahubhir iva grathitaṃ mṛṇālasūtraiḥ //",
    "GK19padnscpu:526": "atidṛḍham anuraktayā vitīrṇaṃ mukharamahodadhimekhalāṃ vahantyā /",
    "GK19padnscpu:527": "urasi nihitabandhujīvam urvyā vicakilamālyam iva svayaṃvarāya // PNc_3.59",
    "GK19padnscpu:528": "[SYNTAX: kulakam]",
    "GK19padnscpu:529": "arucad atha kare sa tasya bibhrad yuvatiradacchadakāntimadhyaratnam /",
    "GK19padnscpu:530": "kim api manasijena śāsanāṅkaḥ prahitanijāyudhacitrapuṣpamudraḥ // PNc_3.60",
    "GK19padnscpu:531": "śaśikararucā sa tena reje mṛdukarapuṣkaravartinā narendraḥ /",
    "GK19padnscpu:532": "amarapuradhunīsamuddhṛtena tridaśakarīva mṛṇālakandalena // PNc_3.61 //",
    "GK19padnscpu:533": "urasi narapateḥ pataṃś cakāśe kanakaśilāvipule tadaṃśupūraḥ /",
    "GK19padnscpu:534": "akhilabhuvanakośarājalakṣmyā nihita ivādhikam utkyā kaṭākṣaḥ // PNc_3.62",
    "GK19padnscpu:535": "[VAR 3.62: {kaṭākṣaḥ/lem /em; kadākṣaḥ /ed}]",
    "GK19padnscpu:536": "vikṛtir udadhiśuktieṣu cyutānāṃ dhruvam iyam indukalāsudhālavānām /",
    "GK19padnscpu:537": "jaladajalakaṇodbhaveṣu kāmaṃ nivasati kāntir iyaṃ na mauktikeṣu //",
    "GK19padnscpu:538": "na kim ayam uḍumaṇḍalāpavādaḥ kumudavanāni puro 'sya na trapante /",
    "GK19padnscpu:539": "katham ayam avadhir na muktibhājām iti tam avekṣya sa cintayāṃ cakāra //",
    "GK19padnscpu:540": "[SYNTAX: sandānitakam]",
    "GK19padnscpu:541": "sphuradudaraniveśitendranīlāṃ madajalarājim iva smaradvipasya /",
    "GK19padnscpu:542": "avanipatir apaśyad akṣarāṇāṃ tatim atha hāramṛṇālikāntarāle // PNc_3.65 //",
    "GK19padnscpu:543": "abhinavalikhitām iva praśatiṃ madanamahānṛpateḥ sa pārthivendraḥ /",
    "GK19padnscpu:544": "iti nibiḍakutūhalākulas tāṃ lalitapadābharaṇām avācayac ca // PNc_3.66 //",
    "GK19padnscpu:545": "``manasijavaravīravaijantyās tribhuvanadurlabhavibhramaikabhūmeḥ /",
    "GK19padnscpu:546": "kucamukulavicitrapatravallī- paricita eṣa sadā śaśiprabhāyāḥ'' // PNc_3.67",
    "GK19padnscpu:547": "kim u vipulam imaṃ manuṣyalokaṃ puram uta parvatapakṣaśātanasya /",
    "GK19padnscpu:548": "kim u yuvatir iyaṃ bhujaṅgabhartur bhuvanam alaṅkurute śaśiprabheti //",
    "GK19padnscpu:549": "vadati śaśimukhīm itas na dūre taruṇavilepanabhinna eṣa hāraḥ /",
    "GK19padnscpu:550": "saritam iva vanāntare samīraḥ sphutitasaroruhareṇunā piśaṅgaḥ // PNc_3.69",
    "GK19padnscpu:551": "kusumaśarasakhasya kasya cit kiṃ samajani nākatalādhidevateyam /",
    "GK19padnscpu:552": "uta mukulitamanmathāvatāre pathi vicare 'dhinākakanyakānām // PNc_3.70 //",
    "GK19padnscpu:553": "api kṛtanayanotsavena tanvī taruṇasudhāmadhureṇa darśanena /",
    "GK19padnscpu:554": "mudam upajaned vane kim eṣā ? mama śaradindukaleva kairavasya // PNc_3.71",
    "GK19padnscpu:555": "iti kiyad api yāvad eva cintā- vaśam agamat sa manuṣyalokapālaḥ /",
    "GK19padnscpu:556": "dhanur api niculaṃ vidhāya tāvat kusumaśaro 'sya babhūva pārśvavartī //",
    "GK19padnscpu:557": "atha sambhramād anucareṇa nihitatamālapallave /",
    "GK19padnscpu:558": "āsta tarukusumasaṃvalite sarasaḥ saḥ saikataśilātale nṛpaḥ // PNc_3.73 //",
    "GK19padnscpu:559": "ālakṣya stanasakhyalakṣmaṇi tatas tasmin kuraṅgīdṛśo muktādāmni karodarapraṇayitām āpte tuṣāratviṣi",
    "GK19padnscpu:560_0": "vismṛtyā sahasā hṛtaṃ caturayā kroḍīkṛtaṃ cintayā cetaḥ śrīnavasāhasāṅkanṛpater utkaṇṭhayākṛṣyata",
    "GK19padnscpu:560_1": "iti śrīmṛgāṅkaguptasūnoḥ parimalāparanāmnaḥ padmaguptasya kṛtau navasāhasāṅkacarite",
    "GK19padnscpu:560_2": "mahākāvye śaśiprabhāhāralābho nāma tṛtīyaḥ sargaḥ",
    "GK19padnscpu:561": "caturthaḥ sargaḥ tataḥ saś cetasy avanīpatir dadhe śaśiprabhālokamahotsavaspṛhām /",
    "GK19padnscpu:562": "upoḍharāgām udadhis taṭodare navodgatāṃ vidrumakandalīm iva // PNc_4.1 //",
    "GK19padnscpu:563": "śaśiprabhāśānalinīmṛṇālatām upāgate mauktikadāmni sādaraḥ /",
    "GK19padnscpu:564": "tadāgate dūta iva nyaveśayat sa darśitapremalave vilocane // PNc_4.2 //",
    "GK19padnscpu:565": "punaḥ punaḥ ṣaṭpadarājimecakāṃ tadindranīlākṣarapaṅktim aikṣata /",
    "GK19padnscpu:566": "sa tatkṣanān manmathajātavedasaṃ tanīyasīṃ dhūmalatām ivodgatām // PNc_4.3",
    "GK19padnscpu:567": "sugandhihārād anulepanaṃ kare samunmiṣatsvedalave vilumpati /",
    "GK19padnscpu:568": "asaṅgatāyā api dīrghacakṣuṣaḥ payodharaspṛśam ivāsasāda sa // PNc_4.4 //",
    "GK19padnscpu:569": "tadīyanāmāṅkalipiṃ śanaiḥ śanaiḥ salīlam āvartayituṃ pracakrame /",
    "GK19padnscpu:570": "parisphuratpallavapāṭalādharo rahasyavidyām iva manmathasya sa // PNc_4.5",
    "GK19padnscpu:571": "anekarūpālikhanapragalbhayā sutīkṣṇayā vartikayeva cintayā /",
    "GK19padnscpu:572": "sas tām anāptekṣaṇasaṃstavāṃ purā lilekha citte muhur anyathānyathā //",
    "GK19padnscpu:573": "anaṅgacaṇḍātapataptayos tadā śaśiprabhāvibhramadarśanaṃ prati /",
    "GK19padnscpu:574": "dvayor abhūd utsukatā vanāntare vilāsinas tasya ca kairavasya ca //",
    "GK19padnscpu:575": "udagradigvāraṇahastahāriṇā sa dakṣiṇena sphuratā ca bahunā /",
    "GK19padnscpu:576": "sthirīkṛtāśo manāsāpi durlabhām adurlabhām indumukhīm amanyata // PNc_4.8",
    "GK19padnscpu:577": "puro vimuñcannayane yadṛcchayā nṛpas tamāladrumakānanodare /",
    "GK19padnscpu:578": "apaśyad atravāsare vilāsinīṃ payodhamadhye śaśinaḥ kalām iva // PNc_4.9 //",
    "GK19padnscpu:579": "nāyakavākyam athaiṣa dīrghā darśanārciṣaḥ kiran mukhāmṛtāṃśoḥ kiraṇacchaṭā iva /",
    "GK19padnscpu:580": "nirīkṣya tām unmadahaṃsagāminīṃ ramāṅgadaṃ sasmitam ity avocat // PNc_4.10",
    "GK19padnscpu:581": "[VAR 4.10d: {sasmitam/lem K/tr/i; saspṛham /ed}]",
    "GK19padnscpu:582": "śanaiś carantī vipine tava sthitā nitambinī kaccid iyaṃ dṛśaḥ pathi? /",
    "GK19padnscpu:583": "adhīratāṃ dakṣiṇamātariśvanā lateva nītā masṛṇena mādhavī // PNc_4.11 //",
    "GK19padnscpu:584": "yutā sitābhaiḥ sumanobhir etayā pariślatheyaṃ kabarī niyamyate /",
    "GK19padnscpu:585": "udastabhāsvatkarakāntayā śriyā dinasya tārāśabaleva śarvarī // PNc_4.12 //",
    "GK19padnscpu:586": "asatkaver vāg iva vītasauṣṭhavaṃ niveśayantī padam avyavasthayā /",
    "GK19padnscpu:587": "asāv anekaskhalitaiḥ samākulā vimucya mārgaṃ kim itaḥ pratiṣṭhate //",
    "GK19padnscpu:588": "haṭhena netuṃ vaśatām ivātmano mano'bhirāmāsu vilāsabhaṅgiṣu /",
    "GK19padnscpu:589": "dhṛtāṃśukā tābhir iyaṃ pade pade latābhir ambhojamukhī niruddhyate //",
    "GK19padnscpu:590": "vicinvatī kiṃ cid iveyam ādarād apakṣamapātastimite vilocane /",
    "GK19padnscpu:591": "gate 'vataṃsotpalapatrabandhutām itas tataḥ padmavane vimuñcati //",
    "GK19padnscpu:592": "mṛdu prayāntīyam animnanimnayoḥ sitāṃśukā kām api kāntim aśnute /",
    "GK19padnscpu:593": "jale kalā iva pratibimbitaindavī vanānilodañcadavāñcadūrmiṇi // PNc_4.16",
    "GK19padnscpu:594": "prasādam asmākam araṇyadurlabhair vidhehi sālaktakapādatāḍanaiḥ /",
    "GK19padnscpu:595": "asāv aśokaiḥ kṣaṇam āśritaiḥ śramāt itīva mattālirutena yācyate //",
    "GK19padnscpu:596": "abhedamūḍhastabakābhir āvṛtā latābhir īṣal lulitālipaṅktibhiḥ /",
    "GK19padnscpu:597": "iyaṃ puro mārutanartitālakā na lakṣyate vyaktam avāmanastanī // PNc_4.18",
    "GK19padnscpu:598": "ṛju kvacit kvāpi anṛju pravartate kvacit skhalaty uccaśilātale pathi /",
    "GK19padnscpu:599": "iyaṃ śanaiḥ śailanadīva ca kvacit vinamravānīratalena gacchati // PNc_4.19",
    "GK19padnscpu:600": "sthite pariṣvajya sarojinīm imāṃ vane ghane 'smin kusumonmadālini /",
    "GK19padnscpu:601": "prayāti sāsūyam iyaṃ kathaṃcana svahastasīmantitamārgavīrudhi // PNc_4.20",
    "GK19padnscpu:602": "kvacit kvacit svedalavodgamo mukhe samāhṛteyaṃ kabarī yathā tathā /",
    "GK19padnscpu:603": "sayaṃ ca kampaḥ kucayor vadhūr iyaṃ ratiśramavyākuliteva lakṣyate //",
    "GK19padnscpu:604": "anena rūpātiśayena līlayā viviktanepathyaparigraheṇa ca /",
    "GK19padnscpu:605": "araṇyasañcāraparā iyam ekikā kutūhalaṃ me hṛdaye niṣiñcati // PNc_4.22 //",
    "GK19padnscpu:606": "asau parādhīnatayāspadīkṛtā na bālikā na pratibhāsate na mama /",
    "GK19padnscpu:607": "ayaṃ sphuratkāñcanapadmasodaraḥ sacāmaro 'syāḥ kathamanyathā karaḥ //",
    "GK19padnscpu:608": "iyaṃ kim u syād vanadevatāgatā ? gatā dharāṃ vyomavadhūr iyaṃ kim u ? /",
    "GK19padnscpu:609": "avekṣituṃ hāram iheyam āgatā śaśiprabhāvāravilāsinī kim u ? // PNc_4.24 //",
    "GK19padnscpu:610": "itaḥ saś citrākṛtir īkṣato mṛgaḥ sitacchadādāptam ito vibhūṣaṇam /",
    "GK19padnscpu:611": "itaś ca dṛṣṭeyam iti sprasūyate prasaktam āścaryam iyaṃ vanasthalī //",
    "GK19padnscpu:612": "pāṭalāyā nāyakadarśanam iti prakṛtyā madhuroktir uktavān tayāyatākṣyā dadṛśe viśāmpatiḥ /",
    "GK19padnscpu:613": "tamālapatrāpihite śilātale kumudvatīkānta ivāmbare sthitaḥ // PNc_4.26 //",
    "GK19padnscpu:614": "tatas tadālokanakautukena sā sthitā nimeṣojjhitapakṣmalekṣaṇam /",
    "GK19padnscpu:615": "vinidrasatkesarapaṅkajā babhau vane nivātastimiteva padminī // PNc_4.27 //",
    "GK19padnscpu:616": "pāṭalāyāḥ svagatam acintayat seti ca pāṭalādharaḥ sitāravindacchadadīrghalocanaḥ /",
    "GK19padnscpu:617": "mukhaṃ sudhādīdhitisundaraṃ dadhan vane gataḥ ko 'yam anaṅgavibhramaḥ //",
    "GK19padnscpu:618": "vyanakti kalyāṇamayīyam ākṛtir mahīyasīmasya mahānubhavatām /",
    "GK19padnscpu:619": "asatyam etāsu rucā vitanvatī latāsu kārtasvarapallavodgamam // PNc_4.29 //",
    "GK19padnscpu:620": "bhujena citrāṅgadaratnaśobhinā satārahāreṇa bhujāntareṇa ca /",
    "GK19padnscpu:621": "vadaty ayaṃ madhyamalokapālatāṃ parārdhyacūḍāmaṇinā ca maulinā // PNc_4.30",
    "GK19padnscpu:622": "anātapatro 'yam atra lakṣyate sitātapatrair iva sarvato vṛtaḥ /",
    "GK19padnscpu:623": "acāmaro 'py eṣa sateva vījyate vilāsavālavyajanena ko 'pi ayam // PNc_4.31",
    "GK19padnscpu:624": "priyā iyam ārūḍhaguṇā suvaṃśabhūr na cāntikaṃ cāpalatāsya muñcati /",
    "GK19padnscpu:625": "ime pṛṣatkā api pārthivaśriyo vilāsakarṇotpalapallavā iva // PNc_4.32 //",
    "GK19padnscpu:626": "itaḥ śilotsaṅgatale niṣeduṣā divaścyuteneva kuraṅgalakṣmaṇā /",
    "GK19padnscpu:627": "adhas taruṇām amunā vinīyate kṣaṇaṃ mṛgavyopanataḥ pariśramaḥ // PNc_4.33",
    "GK19padnscpu:628": "ayaṃ sa na syān navasāhasāṅka ity anaṅgalīlāsu kṛtī bhuvaḥpatiḥ /",
    "GK19padnscpu:629": "sa yena mukto nijanāmalāñchitaḥ śaśiprabhākelikuraṅgake śaraḥ // PNc_4.34",
    "GK19padnscpu:630": "ayaṃ sa no hāra ivāsya dṛśyate karodare pallavapāṭalatviṣi /",
    "GK19padnscpu:631": "itaḥ kim etasya na saikate saḥ kiṃ sitacchado locanagocaraṃ gataḥ //",
    "GK19padnscpu:632": "suvarṇapuṅkhe likhitaṃ śilīmukhe tad asya nāmāsti samānam ākṛteḥ /",
    "GK19padnscpu:633": "yad adbhutām ekapade pṛṣatkatām agād anaṅgasya śaśiprābhāṃ prati //",
    "GK19padnscpu:634": "anena ced yogam upaiti daivataḥ phanīndrakanyā śaśineva rohiṇī /",
    "GK19padnscpu:635": "analpalāvaṇyatiraskṛtopamaṃ vapus tad asyāḥ saphalatvam eṣyati // PNc_4.37",
    "GK19padnscpu:636": "vidhātum enām aham eva vā kṣamā mitodarīm aṅkatale 'sya ko vidhiḥ /",
    "GK19padnscpu:637": "mamedṛśe yadviṣaye vimatsarāḥ stuvanti sakhyo masṛṇoktisauṣṭhavam //",
    "GK19padnscpu:638": "sahāmunā kiṃcidupāntavartinā vadaty asaūdgatadantadīdhitiḥ /",
    "GK19padnscpu:639": "kutūhalākṣiptanimeṣalāsyayā vilokayan mām iva dīrghayā dṛśā // PNc_4.39 //",
    "GK19padnscpu:640": "pāṭalāyāḥsamīpagamanam athādhigantuṃ kila tasya patriṇo gatiṃ vanānte katham apy alakṣitām",
    "GK19padnscpu:641": "tam abhyagāt sā nṛpatiṃ sacāmarā sarit saphenā nidhim ambhasām iva //",
    "GK19padnscpu:642": "samuccaran nūpurasinncitaiḥ padair yathā yathā saṃmukham ājagāma sā /",
    "GK19padnscpu:643": "tayāyatākṣyeva tathātatheritā dṛg asya paścād apasāram ādade // PNc_4.41",
    "GK19padnscpu:644": "śanais tatas tāṃ savidhopasarpaṇīṃ nirīkṣya hāraṃ pidadhe narādhipaḥ /",
    "GK19padnscpu:645": "nijottarīyeṇa sitena mārutaḥ śaraddhaneneva śaśāṅkamaṇḍalam // PNc_4.42 //",
    "GK19padnscpu:646": "payodharotsaṅganivāsalālitaṃ vyadhād imaṃ pannagarājakanyakā /",
    "GK19padnscpu:647": "iti prarohadbahumānamantharo babhūva tasminn avanīpurandaraḥ // PNc_4.43",
    "GK19padnscpu:648": "analpalāvaṇyavilāsajanmabhūr vicitraratnadyutibhāsvarormikā /",
    "GK19padnscpu:649": "tamiddhamuktābharaṇaṃ bhuvaḥpatiṃ payodhiveleva suvelam āpa sā // PNc_4.44",
    "GK19padnscpu:650": "avāpa devaḥ śriyam antikasthayā tayā sa vālavyajanāṅkahastayā /",
    "GK19padnscpu:651": "niṣevyamāṇaḥ sphuṭalakṣyadehayā narendralakṣmyeva yaśaḥsametayā //",
    "GK19padnscpu:652": "pāṭalākṛtaḥ satkāraḥ vibhinnacūrṇālakabhakti kurvatī vikīrṇacūḍāmaṇicandrikaṃ śiraḥ /",
    "GK19padnscpu:653": "athānubhavena nideśiteva sā nanāma māninyavaśā viśāṃpatim // PNc_4.46 //",
    "GK19padnscpu:654": "dṛśā narendreṇa nideśite svayaṃ śilātale nātividūravartini /",
    "GK19padnscpu:655": "upāviśat sā raśanāmaṇitviṣā niṣicyamāne 'maracāpaśobhini // PNc_4.47 //",
    "GK19padnscpu:656": "ramāṅgadavākyam tayātidīrghair daśanānupātibhir vikṛṣyamāṇām iva bhūṣaṇāṃśubhiḥ /",
    "GK19padnscpu:657": "iti kṣitīśeṅgitavartmadīpikām udīrayām āsa giraṃ ramāṅgadaḥ // PNc_4.48 //",
    "GK19padnscpu:658": "anena vindhyādrivihārajanmanā śrameṇa kāmaṃ bhavatī kadarthitā /",
    "GK19padnscpu:659": "prasuptajūṭāhimukhāniloṣmaṇā jaṭāviṭaṅkendukaleva śūlinaḥ // PNc_4.49 //",
    "GK19padnscpu:660": "amī sarojapratime mukhe muhus tavātapātāmrakapolabhittini /",
    "GK19padnscpu:661": "samunmiṣanti śramavāribindavo natāṅgi lāvaṇyasudhālavās iva // PNc_4.50 //",
    "GK19padnscpu:662": "ito 'vataṃsotpalalāsyadeśike nirantaraṃ gandhavahe vahaty api /",
    "GK19padnscpu:663": "na ghūrṇate khinnalalāṭasaṅginī tavālakaśreṇir iyaṃ manāg api // PNc_4.51",
    "GK19padnscpu:664": "anena pīnastanakampadāyinā nirāyatenodvahatā kaduṣṇatām /",
    "GK19padnscpu:665": "atha pravālād api pāṭalacchavir na dūyate niḥśvasitena te 'dharaḥ //",
    "GK19padnscpu:666": "uditya paṅktyā śramavārivipruṣāṃ nirantarādhyāsitarekhayānayā /",
    "GK19padnscpu:667": "tavaiṣa kaṇṭhaḥ kuṭajāvadātayā vilāsamuktālatatayeva bhūṣyate // PNc_4.53",
    "GK19padnscpu:668": "idaṃ mahac citram amānuṣaṃ tvayā vigāhyate yad vanam advitīyayā /",
    "GK19padnscpu:669": "imāḥ kva vindhyasya bhuvo 'tidurgamāḥ kva rājaveśmābharaṇaṃ bhavādṛśī //",
    "GK19padnscpu:670": "navodgatāśokapalāśakāntinā nikāmaniryannakhacandrikeṇa ca /",
    "GK19padnscpu:671": "bibharṣi kasyedam anena pāṇinā vadāvadhūtendumarīci cāmaram // PNc_4.55 //",
    "GK19padnscpu:672": "nṛpasya kasyāpi paricchadāṅganā yadi tvam uccair vibhavo hi ko 'pi sa /",
    "GK19padnscpu:673": "marutpatir menakayeva tanvi yas tvayāpi vālavyajanena vījyate // PNc_4.56",
    "GK19padnscpu:674": "atha rdhimatyā paravaty asi striyā kayāpi kāsau jagadekasundarī /",
    "GK19padnscpu:675": "natabhru yasyāḥ smaracāpayaṣṭayo vidheyatāṃ yānti bhavadvidhā api //",
    "GK19padnscpu:676": "parasparaspardhi vilāsasampadāṃ trayaṃ bhavatsvāmitayā vikalpyate /",
    "GK19padnscpu:677": "marutvato vā ramaṇī ramātha vā kalatram ardhenduvibhūṣaṇasya vā ? //",
    "GK19padnscpu:678": "iyaṃ paribhrāntir agendrakandare sakhīva te śaṃsati kāryagauravam /",
    "GK19padnscpu:679": "bhavādṛśaḥ śvāpadadūṣite 'nyathā caranty araṇye kim adhīnanītayaḥ //",
    "GK19padnscpu:680": "anena khelanmadadantinā vada tvam āgatā caṇḍi kuto duradhvanā /",
    "GK19padnscpu:681": "vidhāya viśleṣaviṣādam āvayoḥ svakāryaniṣṭhe kathaya kva yāsyasi ? //",
    "GK19padnscpu:682": "nāyakavākyam iti sābhihitā mṛgāyatākṣī samupoḍhapraṇayaṃ yaśobhaṭena /",
    "GK19padnscpu:683": "sahasā na jagāda lajjayā nu śramataḥ kiṃ tu nṛpas tu tām avocat //",
    "GK19padnscpu:684": "śrāntāsi kautukahṛtena kadarthitāsi praśnair anena vihito na tavopacāraḥ /",
    "GK19padnscpu:685": "ātithyam eṣa kurute param aṅgalekhā- saṃvāhanaikacaturo niculānilas te //",
    "GK19padnscpu:686": "evaṃ nisargamadhureṇa sudhārasaika- niṣyandinā phaṇivadhūr atha sā hasantī /",
    "GK19padnscpu:687": "candrāṃśunā kumudinīva dinoṣmataptā vītaklamā narapater vacasā babhūva //",
    "GK19padnscpu:688": "iti śrīmṛgāṅkaguptasūnoḥ parimalāparanāmnaḥ padmaguptasya kṛtau navasāhasāṅkacarite mahākāvye pāṭalādarśanaṃ nāma caturthaḥ sargaḥ",
    "GK19padnscpu:689": "pañcamaḥ sargaḥ atha sā vadane navendukānti- smitam aṅke viniveśya cāmaraṃ ca /",
    "GK19padnscpu:690": "jagatīpatim evam ā babhāṣe masṛṇaṃ mūrtimatī vidagdhateva // PNc_5.1 //",
    "GK19padnscpu:691": "[VAR 5.1a: {kānti/lem /em; kānti /ed}]",
    "GK19padnscpu:692": "tvayi puṇyavaśena dṛṣtim āpte labhate śarma gataśramo mamātmā /",
    "GK19padnscpu:693": "udite hi virocane nalinyā vitamastāmarasaṃ vikāsam eti // PNc_5.2 //",
    "GK19padnscpu:694": "atimātram upoḍhasaukumārye vacasi śrotram upeyuṣi tvadīye /",
    "GK19padnscpu:695": "jhaṭiti pratibhāsate mamāyaṃ kaṭhinaś candanapallavāvataṃsaḥ // PNc_5.3 //",
    "GK19padnscpu:696": "kim ayaṃ mayi saṃbhramo 'yam āstāṃ kim ayaṃ na eva janaḥ paricchadas te /",
    "GK19padnscpu:697": "upacāraviśeṣasaṃvidhāne pratipaccandra iva uditas tvam eva // PNc_5.4 //",
    "GK19padnscpu:698": "bhavadiṅgitavedinaiva pṛṣṭā yad anenāham upāntavartinā te /",
    "GK19padnscpu:699": "kim u tat kathayāmi sammataṃ cet kriyatāṃ me svayam ājñayā prasādaḥ //",
    "GK19padnscpu:700": "nāyakanideśaḥ abhidhehi lavaḥ kutūhalasya tvadudantaśravaṇe mamāpi jātaḥ /",
    "GK19padnscpu:701": "iti sā vasudhāpater nideśād atha pātālavilāsinī jagāda // PNc_5.6 //",
    "GK19padnscpu:702": "bhujaṅgalokavarṇanam sa tava śrutim āpta eva tāvat smaralīlābhavanaṃ bhujaṅgalokaḥ /",
    "GK19padnscpu:703": "upayāti yad ekadeśasāmyaṃ na mahī nāpi purī purandarasya // PNc_5.7 //",
    "GK19padnscpu:704": "atidurlabhasūryabhāsi yasmiṃs tamasām ullasatāṃ tiraskriyāyai /",
    "GK19padnscpu:705": "phaṇino 'ruṇakāntibhiḥ śirasthair maṇibhir bālam ivātapaṃ vahanti //",
    "GK19padnscpu:706": "anulimpati rodasī yathenduḥ prabhayā māṃ na tathety asūyayeva /",
    "GK19padnscpu:707": "paṭu yaḥ pramādāvilāsahāsa- stabakair induparamparāḥ prasūte // PNc_5.9 //",
    "GK19padnscpu:708": "savilāsam udastahastamuktair nikarair digdviradendraśīkarāṇām /",
    "GK19padnscpu:709": "parito nicitāḥ sadaiva yasmin kakubhas tārikā ivāvabhānti // PNc_5.10 //",
    "GK19padnscpu:710": "pratibhāti dadhan phaṇākalāpe pṛthivīṃ yatra saḥ śeṣanāgarājaḥ /",
    "GK19padnscpu:711": "nabhaso nipatañ javena bhittvā jagatīṃ gāṅga iva cyutaḥ pravāhaḥ //",
    "GK19padnscpu:712": "bhogavatīvarṇanam viditā khalu vāsukes trilokyāṃ harakaṇṭhābharaṇasya bhogibhartuḥ /",
    "GK19padnscpu:713": "lalitādbhutabhūmir asti tasmin nagarī bhogavatīti rājadhānī // PNc_5.12 //",
    "GK19padnscpu:714": "maṇiharmyatalāni ratnadīpāḥ phaṇikāntārdhavilokitāni vīṇāḥ /",
    "GK19padnscpu:715": "ṛtavo 'py akhilāḥ sametya yatra smarasāmrājyamahādhuraṃ vahanti //",
    "GK19padnscpu:716": "anupādhir upāhṛto vikāsaḥ kamalair yatra vilāsadīrghikāsu /",
    "GK19padnscpu:717": "api yatra kumudvatībhir astaḥ sahajaś candramarīcipakṣapātaḥ // PNc_5.14",
    "GK19padnscpu:718": "abhikān abhisartum udyataḥ san sapadi vyālavilāsinīsamūhaḥ /",
    "GK19padnscpu:719": "bhavati svaphaṇāmaṇipradīpe timirotsāriṇi yatra sābhyasūyaḥ // PNc_5.15 //",
    "GK19padnscpu:720": "adhirohati yatra vaṃśamuktā- paṭalasmerataṭā surasravantī /",
    "GK19padnscpu:721": "saritaḥ śriyam īrṣyayeva tasyāḥ suvate mauktikam eva yat payāṃsi //",
    "GK19padnscpu:722": "atikāntaguṇābhirāmamūrtir madhureṇa dhvaninā manoharantī /",
    "GK19padnscpu:723": "vidadhāti sadaiva yatra yūnāṃ padam aṅke vanitā ca vallakī ca // PNc_5.17",
    "GK19padnscpu:724": "śataśo vilasanty udaṃśuratna- stabakāḥ kalpalatā yad aṅgaṇeṣu /",
    "GK19padnscpu:725": "pratimandriram evam eva yasyām api cintāmaṇayaḥ pade luṭhanti // PNc_5.18",
    "GK19padnscpu:726": "api dattakutūhalāḥ surāṇām api vāñcchāpadam ekapiṅgalasya /",
    "GK19padnscpu:727": "api nirviṣayā manorathānām uragān yatra vibhūtayaḥ śrayante // PNc_5.19 //",
    "GK19padnscpu:728": "vasati svayam eva yatra devaḥ sadā kalpitahāṭakeśvarākhyaḥ /",
    "GK19padnscpu:729": "smaram ūrdhvavilocanārciṣīva tripuraṃ yaḥ śarapāvake juhāva // PNc_5.20 //",
    "GK19padnscpu:730": "[VAR 5.20c: {smaram ūrdhva/lem /k; smaramūrdha /ed}]",
    "GK19padnscpu:731": "śaṅkhapālavarṇanam nijavaṃśaviśeṣako 'sti tasyām uragāṇām adhipaḥ saḥ śaṅkhapālaḥ /",
    "GK19padnscpu:732": "srag asāv iti yat phaṇāsu dhatte vasudhāṃ vāsukinā samānasāraḥ // PNc_5.21",
    "GK19padnscpu:733": "śaśiprabhāvarṇanam jagadekalalāma tasya kanyā guṇavaty asti śaśiprabhā nāmnā /",
    "GK19padnscpu:734": "sahasaiva phaṇabhṛtāṃ praviṣṭā bhuvane rāhubhayād ivendulekhā // PNc_5.22",
    "GK19padnscpu:735": "na kayāpy atiśayyate 'tiśīghraṃ yad iyaṃ kandukakeliṣu bhramantī /",
    "GK19padnscpu:736": "aparaṃ kṛtam arthavat tad asyāḥ sutarāṃ nāma sakhībhir āśugeti // PNc_5.23",
    "GK19padnscpu:737": "sphuradadbhutarūpasampadāṃ tām anukartuṃ kalayāpi dhārṣṭyam eti /",
    "GK19padnscpu:738": "na ratir na śacī na citralekhā na ghṛtācī na tilottamā na rambhā //",
    "GK19padnscpu:739": "surakinnarasiddhakanyakābhiḥ svakalābhyāsavatībhir āptasakhyā /",
    "GK19padnscpu:740": "nikhilāsu gatā paraṃ prakarṣaṃ śitadhīḥ śaiśavas eva yā kalāsu // PNc_5.25",
    "GK19padnscpu:741": "anivāritakelikautukā sā sutanuḥ snehavaṃśavadena pitrā /",
    "GK19padnscpu:742": "viharaty apacīyamānabālyā haraśaile malaye himālaye ca // PNc_5.26 //",
    "GK19padnscpu:743": "adhunā puno 'tra vindhyapade viharantyāḥ kusumāvacūḍanāmni /",
    "GK19padnscpu:744": "kvacid apy agamat palāyya tasyāś capalaḥ kelimṛgo mṛgāyatākṣyāḥ //",
    "GK19padnscpu:745": "ativatsalayā samaṃ sakhībhir vipine taṃ paritas tayā vicitya /",
    "GK19padnscpu:746": "puline saritaḥ śaśāṅkasūteḥ śramavatyeyam anīyata triyāmā // PNc_5.28 //",
    "GK19padnscpu:747": "kalahaṃsakalasvanair vibuddhā parivārapramadānideśitaṃ sā /",
    "GK19padnscpu:748": "nikaṣā niculapravālaśayyāṃ tam atha prekṣitavaty āptanidram // PNc_5.29 //",
    "GK19padnscpu:749": "tapanīyaśilīmukhas tadaṅge cakitaṃ citrarucau tayā ca dṛṣṭaḥ /",
    "GK19padnscpu:750": "jalade lalitendracāpabhaktau ahimāṃśor iva bhāsuro mayūkhaḥ // PNc_5.30 //",
    "GK19padnscpu:751": "aravindadalatviṣā kareṇa svayam utpāṭya sakautukaṃ gṛhīte /",
    "GK19padnscpu:752": "avalokitam etayātha tasmin vijayāṅke navasāhasāṅkanāma // PNc_5.31 //",
    "GK19padnscpu:753": "aviśan naranātha nāma pūrvaṃ hṛdaye 'syāḥ sahasātha puṣpaketuḥ /",
    "GK19padnscpu:754": "amṛtāṃśumarīciluptanidre labhate yat kumude 'ntaraṃ dvirephaḥ // PNc_5.32",
    "GK19padnscpu:755": "navameghamalīmasād yugānte vasudhām uddharato rathāṅgapāṇeḥ /",
    "GK19padnscpu:756": "paritaḥ śramavāribindavo ye nirapīyanta payodhaśuktiyūthaiḥ // PNc_5.33 //",
    "GK19padnscpu:757": "prakṛtiḥ kila yasya te parītā pariṇāmena tadantare 'tra haṃsaḥ /",
    "GK19padnscpu:758": "śayanāntagataṃ mṛṇālaśaṅki shṛtavān hāram adhīralocanāyāḥ // PNc_5.34 //",
    "GK19padnscpu:759": "[SYNTAX: sandānitakam]",
    "GK19padnscpu:760": "udaḍīyata khe mukhena bibhrad bhujagendrapratimaṃ tam añjasā sa /",
    "GK19padnscpu:761": "apadārpitavaitaneyaśaṅkaḥ phaṇikanyāsu muhūrtaviklavāsu // PNc_5.35 //",
    "GK19padnscpu:762": "sa ca vindhyavanāntarājim etām aviśan mārutapītapadmagandhām /",
    "GK19padnscpu:763": "atidūravikṛṣṭanāgakanyā- cakitodañcitadīrghanetramālaḥ // PNc_5.36 //",
    "GK19padnscpu:764": "ahirājasutānideśato 'smin asamāpteṣuvilokanotsavo 'pi /",
    "GK19padnscpu:765": "atha haṃsam itas tato vicetuṃ vijane nāgavadhūjanaḥ pravṛttaḥ // PNc_5.37",
    "GK19padnscpu:766": "śabalāsv iha kṛṣṇasārayūthaiḥ samadakroḍasanāthapalvalāsu /",
    "GK19padnscpu:767": "gahanāsv api tadgaveṣaṇāyai vanalekhāsu mama tvayaṃ prayatnaḥ // PNc_5.38",
    "GK19padnscpu:768": "sa mayā na taṭeṣu nirjharāṇāṃ sarasāṃ nāpsu na puṇḍarīkaṣaṇḍe /",
    "GK19padnscpu:769": "sarasīṣv api nāyatormilekhā ntarapāriplavasārasāsu dṛṣṭaḥ // PNc_5.39 //",
    "GK19padnscpu:770": "sitacāmaradhāraṇe niyuktāṃ duhitas tena bhujaṅgamādhipena /",
    "GK19padnscpu:771": "avadhāraya pāṭaleti nāmnā tanayāṃ mām uragasya hemanāmnaḥ // PNc_5.40 //",
    "GK19padnscpu:772": "acale vicayaḥ patatriṇo 'yaṃ phalitaḥ sādhu mamāhitaśramo 'pi /",
    "GK19padnscpu:773": "yad itaḥ puruṣottamo 'si dṛṣṭo vanamadhye nibiḍaśriyopagūḍhaḥ // PNc_5.41",
    "GK19padnscpu:774": "uparodham imaṃ na manyase ced yadi vāsmāsu tavāsti pakṣapātaḥ /",
    "GK19padnscpu:775": "vada tac caratā kvacid vane 'smin saḥ sahāro vihagas tvayā nu dṛṣṭaḥ //",
    "GK19padnscpu:776": "na sa dṛṣṭim itas tavāpi manye tad ahaṃ tadvicayād ito nivarte /",
    "GK19padnscpu:777": "nanu tāmyati kāmam āttacintā cirayantyāṃ mayi sāhirājakanyā // PNc_5.43 //",
    "GK19padnscpu:778": "atha vā mṛgabhaṅginopanīte vidhinā sā navasāhasāṅkabāṇe /",
    "GK19padnscpu:779": "praṇayārpitalocanā sanāmany adhunāpy ālikhiteva nūnam āste // PNc_5.44 //",
    "GK19padnscpu:780": "puno 'pi pāṭaloktiḥ iti sā samudīrya tatpṛṣatkān avalokyaiva punaś camatkṛtā iva /",
    "GK19padnscpu:781": "sphuṭakelimṛgopanītabāṇa- smaraṇasmeramukhī puno jagāda // PNc_5.45 //",
    "GK19padnscpu:782": "so nṛlokaśaśī tvam eva manye mṛgayābaddharuciḥ sa yatpṛṣatkaḥ /",
    "GK19padnscpu:783": "bhuvanābhayadāyinām amīṣāṃ bhavataḥ saṃvadatīva sāyakānām // PNc_5.46 //",
    "GK19padnscpu:784": "sthitam etad ayomukheṣv amīṣu sphutavarṇaṃ tava nāmadheyalakṣma /",
    "GK19padnscpu:785": "avanītilaka tvayi prarūḍhaṃ mama sandehalavaṃ balāt pramārṣṭi // PNc_5.47",
    "GK19padnscpu:786": "samupaiti sanāthatāṃ kim anyat tritayena tritayaṃ narendracandra /",
    "GK19padnscpu:787": "tridivaṃ namucidviṣā tvayeyaṃ vasudhā vāsukinā rasātalaṃ ca // PNc_5.48 //",
    "GK19padnscpu:788": "sanaye nṛpatāv akhaṇḍitājñe tvayi śāsaty avanīṃ dilīpakalpe /",
    "GK19padnscpu:789": "vidadhīta padaṃ sudurnaye kas tam ṛte hāramalimlucaṃ vihaṅgam // PNc_5.49",
    "GK19padnscpu:790": "asatām asuhṛn na lajjate 'yaṃ kim iti jyākiṇalāñchito bhujas te /",
    "GK19padnscpu:791": "avanau yad anena rakṣitāyāṃ vayam asyāṃ mūṣitāḥ patatriṇāpi // PNc_5.50 //",
    "GK19padnscpu:792": "apayātu khagaḥ sas tena kṛtyaṃ na hi me hāram iha tvam eva yācyaḥ /",
    "GK19padnscpu:793": "na diśanti kim atra coraluptaṃ bata ṣaṣṭāṃśabhujo vasundharāyāḥ //",
    "GK19padnscpu:794": "pathi ced avatiṣṭhase praṇīte manunā nātha tad arpyatāṃ sa hāraḥ /",
    "GK19padnscpu:795": "na narendra bhavādṛśāḥ kadācit padavīṃ nyāyavidāṃ vilaṅghayanti //",
    "GK19padnscpu:796": "nijam arthayase śilīmukhaṃ ced bhavatā yatnavatāpi kiṃ na labhyaḥ? /",
    "GK19padnscpu:797": "tvam anāgasi yac chaśiprabhāyāḥ praharan kelimṛge kṛtavyālīkaḥ // PNc_5.53",
    "GK19padnscpu:798": "atha vā mṛgayiṣyate na hāraṃ viśikhaṃ dāsyati coragendrakanyā /",
    "GK19padnscpu:799": "tvayi netrapathātithitvam āpte sulabho 'syā hi mahājanoparodhaḥ //",
    "GK19padnscpu:800": "atidūrato dṛśyate 'yaṃ tvam ivābhyunnatimānino nagendraḥ /",
    "GK19padnscpu:801": "vahati praṇayoparuddhakūlā kalahaṃsair amum antareṇa revā // PNc_5.55 //",
    "GK19padnscpu:802": "amṛtendukalāsahodarāsyāḥ sutanus tīratale 'vatiṣṭhate sā /",
    "GK19padnscpu:803": "urasīva payodhirājakanyā vanamālābharaṇe rathāṅgapāṇeḥ // PNc_5.56 //",
    "GK19padnscpu:804": "tad itaḥ svayam eva deva gatvā pulinaṃ somabhuvas taraṅgavatyāḥ /",
    "GK19padnscpu:805": "khagaluptavibhūṣaṇaṃ kṣitau te phaṇirājendrasutāṃ vibodhayehi // PNc_5.57",
    "GK19padnscpu:806": "c iti tadvacasā smaraikadūta- prasavollāsavasantavāsareṇa /",
    "GK19padnscpu:807": "so nṛpaḥ kam api pramodam āpat ghanarājidhvanineva nīlakaṇṭhaḥ // PNc_5.58",
    "GK19padnscpu:808": "avadac ca vihasya pārthivendraḥ phaṇirājendrasutāvilāsinīṃ tām /",
    "GK19padnscpu:809": "vacasotkayatā mayūraśāvān navajīmūtaninādasodareṇa // PNc_5.59 //",
    "GK19padnscpu:810": "api nāma mṛdūni vetsi vaktuṃ nipunaṃ nyāyam anujjhatī vacāṃsi /",
    "GK19padnscpu:811": "prasabhaṃ vihitās tvayā yad ete vayam ātmaskhalite 'pi sāparādhāḥ //",
    "GK19padnscpu:812": "idam om iti gṛhyate vacas te saha medhāvini kas tvayā vivādaḥ /",
    "GK19padnscpu:813": "yad imā viśadodgamā giras te pathi siddhāntasamīkṣite caranti // PNc_5.61",
    "GK19padnscpu:814": "tad anena vinodayāśu tāvan mama hāreṇa manaḥ śaśiprabhāyāḥ /",
    "GK19padnscpu:815": "iha palvalasaikateṣu yāvat tadalaṅkāram avekṣituṃ yatiṣyate // PNc_5.62 //",
    "GK19padnscpu:816": "hārapradānam atha hāram anādareṇa kaṇṭhāt svayam ākṛṣya saḥ kṛṣṭacandraśobham /",
    "GK19padnscpu:817": "vihasann aravindakośatāmre nidade pāṇitale vilāsavatyāḥ // PNc_5.63 //",
    "GK19padnscpu:818": "api kośagṛhodare durāpaṃ phaṇināṃ bhartur upoḍhavismayā sā /",
    "GK19padnscpu:819": "tam udañcitapakṣmaṇā mṛgākṣī likhitenaiva dadarśa locanena // PNc_5.64 //",
    "GK19padnscpu:820": "śaśiprabhāhārapradānam avakṛṣya salīlam uttarīyāt sitameghād iva tārakāvitānam /",
    "GK19padnscpu:821": "urasā sa babhāra hāram īśaḥ stanaparyaṅkaśayaṃ śaśiprabhāyāḥ // PNc_5.65",
    "GK19padnscpu:822": "vadati sma hasan ramāṅgadas tām uragastrīm atah bhartur iṅgitajñaḥ /",
    "GK19padnscpu:823": "yadi kautukavaty amatsaras te tad itaḥ kiṃ cid ito 'valokayeti // PNc_5.66",
    "GK19padnscpu:824": "atha hāralatāvikṛṣṭadṛṣṭiḥ sahasā vārivihaṅgamāvaluptam /",
    "GK19padnscpu:825": "uragendrasutāvibhūṣaṇaṃ tan nṛpater vakṣasi pāṭalā dadarśaḥ // PNc_5.67 //",
    "GK19padnscpu:826": "punaḥ pāṭalāvākyam daśanacchadam āttabimbaśobhaṃ snapayantī sudhayeva hāsakāntyā /",
    "GK19padnscpu:827": "avadac ca vācāṃsi pārthivaṃ sā caturaivaṃ parihāsapeśalāni // PNc_5.68 //",
    "GK19padnscpu:828": "apahartum agās tvam eva hāraṃ kim itaḥ kalpitarājahaṃsarūpaḥ /",
    "GK19padnscpu:829": "vidito 'si ghanā tavoragāṇāṃ nagare 'sty eva hi kāmarūpavārtā // PNc_5.69",
    "GK19padnscpu:830": "paravañcanapaṇḍitā matis te yadi naivaṃ katham anyathā narendra /",
    "GK19padnscpu:831": "idam ābharaṇaṃ harasy araṇye harahāsaikasitaṃ śaśiprabhāyāḥ // PNc_5.70 //",
    "GK19padnscpu:832": "avanīvalaye tvam āttadaṇḍaḥ sahase nāvinayāṃśam ity avaimi /",
    "GK19padnscpu:833": "atha ca sthitim ātmanā vidhatse viṣaye dasyuniṣevite kim etat // PNc_5.71",
    "GK19padnscpu:834": "72 kṣitipa smayase kim eṣa kelir na bhavaty arpaya hāram asmadīyam /",
    "GK19padnscpu:835": "nayavartmajuṣo bhavādṛśāḥ kiṃ na parasvagrahaṇād iha trapante // PNc_5. //",
    "GK19padnscpu:836": "athavā parato 'stu narma nāsyāṃ bhuvi devena samo 'sti pārthivo 'nyaḥ /",
    "GK19padnscpu:837": "apaviddhanayā na yasya dṛṣṭer apasarpanty atha khecarāḥ kim anye //",
    "GK19padnscpu:838": "anayoḥ kim api tvayā vilāsin parivarto 'yam akāri hārayor yaḥ /",
    "GK19padnscpu:839": "vacasām avakāśam īśa datte sa na kasyānṛjucetaso janaḥ? // PNc_5.74 //",
    "GK19padnscpu:840": "vihito na hi vakṣasi tvayāyaṃ nṛpa hāraḥ phaṇirājakanyakāyāḥ /",
    "GK19padnscpu:841": "kim apīpsitam ātmano vidhātur vihitaṃ sūtram idaṃ manobhavena // PNc_5.75",
    "GK19padnscpu:842": "nanu yāmy amunā śaśiprabhāyās tava hāreṇa mano vinodayāmi /",
    "GK19padnscpu:843": "tvayi sāpy alam eva sāndracetaḥ sutanuḥ sneharasārdratām upaitu //",
    "GK19padnscpu:844": "ucitaṃ nijasāyakānurodhād ahirājendrasutopasarpaṇaṃ te /",
    "GK19padnscpu:845": "parato 'stu śaras tvadarthitā sā kim u na tyāgavaśaṃvadā dadāti //",
    "GK19padnscpu:846": "saraso 'sya vimuñca tīralekhām anurevā pulinaṃ gṛhāṇa yātrām /",
    "GK19padnscpu:847": "uragādhiparūpapakṣapātaṃ śamaya vyālavadhūvilocanānām // PNc_5.78 //",
    "GK19padnscpu:848": "śaśiprabhādarśanārthaṃ gamanam iti valgu vaco niśamya tasyāḥ sa nṛpaḥ pannagavāmalocanāyāḥ",
    "GK19padnscpu:849": "sthitam atra vacasy alaṅghanīye tava kalyāṇi mayeti tām uvāca // PNc_5.79",
    "GK19padnscpu:850": "atha sānṛjuvādinī vidhāya kṣitipālaṃ purataś cacāla bālā /",
    "GK19padnscpu:851": "hṛdayena parāmamarśa caivaṃ vilasanmāṃsalavismayo narendraḥ // PNc_5.80 //",
    "GK19padnscpu:852": "araṇyānī kveyaṃ dhṛtakanasūtraḥ kva sa mṛgaḥ kva muktāhāro 'yaṃ kva ca saḥ",
    "GK19padnscpu:853": "patagaḥ kveyam abalā /",
    "GK19padnscpu:854": "kva tat kanyāratnaṃ lalitam ahibhartuḥ kva ca vayam svam ākūtaṃ dhātā kim api nibhṛtaṃ pallavayati atha madagajalīlākhelagāmī saḥ kṛtvā kanakaviśikhayācñāvyājam avyājakāntaḥ",
    "GK19padnscpu:855": "avanihariṇalakṣmā sāhasopārjitaśrīr ahiparivṛḍhakanyālokanāya pratasthe //",
    "GK19padnscpu:856": "iti śrīmṛgāṅkaguptasūnoḥ parimalāparanāmnaḥ padmaguptasya kṛtau navasāhasāṅkacarite mahākāvye śaśiprabhāvalokanārthaprasthānaṃ nāma pañcamaḥ sargaḥ",
    "GK19padnscpu:857": "ṣaṣṭhaḥ sargaḥ nāyikāvasthāvarṇanam tadā phaṇīndrakanyāpi bāṇanāmāṅkasūcite /",
    "GK19padnscpu:858": "narendratilake tasminn abhilāṣaṃ babandha sā // PNc_6.1 //",
    "GK19padnscpu:859": "sahasā hṛdaye tasyā nidadhe manmathaḥ padam /",
    "GK19padnscpu:860": "aśokayaṣṭistabake sarāga iva ṣaṭpadaḥ // PNc_6.2 //",
    "GK19padnscpu:861": "avaśā sābhavac citraṃ nāmnāpi pṛthivīpateḥ /",
    "GK19padnscpu:862": "na tad asty atra yan nāstraṃ sannaddhasya manobhuvaḥ // PNc_6.3 //",
    "GK19padnscpu:863": "smarāgnikaṇameṇākṣyās tasyāḥ samudadīpayat /",
    "GK19padnscpu:864": "makaradhvajasāmrājya- sacivo malayānilaḥ // PNc_6.4 //",
    "GK19padnscpu:865": "sollasatsmaralīlena navena vayasā babhau /",
    "GK19padnscpu:866": "unmiṣanmadhulekhena mukuleneva mālatī // PNc_6.5 //",
    "GK19padnscpu:867": "sātanuśvasanaspṛṣṭa- pāṭalādharapallavam /",
    "GK19padnscpu:868": "uvāha mukham ujjṛmbham ambhojam iva padminī // PNc_6.6 //",
    "GK19padnscpu:869": "nikāmasarale tasmin sā muhus taraledṛśau /",
    "GK19padnscpu:870": "śare narendracandrasya cikṣepa na sakhījane // PNc_6.7 //",
    "GK19padnscpu:871": "narendranāmāṅkalipis tām ānandayati sma sā /",
    "GK19padnscpu:872": "kumudvatīm ivodañcat- bālendukiraṇacchaṭā // PNc_6.8 //",
    "GK19padnscpu:873": "hemapuṅkhāṅkite tasmin śare karam upeyuṣi /",
    "GK19padnscpu:874": "balād viveśa sā bālā dīkṣāṃ vaivāhikīm iva // PNc_6.9 //",
    "GK19padnscpu:875": "tenāvāptatadātāmra- pāṇisparśeṇa patriṇā /",
    "GK19padnscpu:876": "sphuratkānticayavyājād amucyanteva pallavāḥ // PNc_6.10 //",
    "GK19padnscpu:877": "navīnasāhasāṅkasya kāmadevākṛter ayam /",
    "GK19padnscpu:878": "mālavaikamṛgāṅkasya sindhurājasya sāyakaḥ // PNc_6.11 //",
    "GK19padnscpu:879": "punaḥpuna iti svādu nṛpater nāmalakṣma sā /",
    "GK19padnscpu:880": "apaṭhac cārubimbauṣṭha- luṭhaddaśanacandrikā // PNc_6.12 //",
    "GK19padnscpu:881": "[SYNTAX: sandānitakam]",
    "GK19padnscpu:882": "adhītya kautukenātha kṛtapañcamamūrcchanāḥ /",
    "GK19padnscpu:883": "tadagre nṛpanāmāṅkaṃ jaguḥ pātālakanyakāḥ // PNc_6.13 //",
    "GK19padnscpu:884": "adṛṣṭe 'py utsukā rājñi tadgītena babhūva sā /",
    "GK19padnscpu:885": "prabodhe yadanaṅgāgneḥ pañcamaḥ prathāmā samit // PNc_6.14 //",
    "GK19padnscpu:886": "avepata samunmīlat- vilāsakusumānncitā /",
    "GK19padnscpu:887": "manobhavānilasparśa- vaśād vanalateva sā // PNc_6.15 //",
    "GK19padnscpu:888": "navānurāgam aṅgena vyaktataccihnacumbinā /",
    "GK19padnscpu:889": "vināvacanam ācakhyau sakhīṣu caturāsu sā // PNc_6.16 //",
    "GK19padnscpu:890": "śaśiprabhāyāḥ praśnaḥ sāvahittham athetthaṃ sā sakhījanam abhāṣata /",
    "GK19padnscpu:891": "sudhāniṣyandajaḍayā śaradindumukhī girā // PNc_6.17 //",
    "GK19padnscpu:892": "abhedam indunā nītaḥ sācivyaṃ menaketunā /",
    "GK19padnscpu:893": "sakhyaḥ kaḥ sindhurājo 'yaṃ sāhasāṅkanirūpyate // PNc_6.18 //",
    "GK19padnscpu:894": "kim evam avatiṣṭhadhvai maunaṃ muñcata śaṃsata /",
    "GK19padnscpu:895": "unmīlati yad antar me balāt kautukakandalī // PNc_6.19 //",
    "GK19padnscpu:896": "malyavatyā uttaram atha mālyavatī nāma tatsakhī siddhakanyakā /",
    "GK19padnscpu:897": "iti smitasudhārdreṇa vacasā tām avocata // PNc_6.20 //",
    "GK19padnscpu:898": "sakhi sāhāsikaḥ sa ayam avantitilako nṛpaḥ /",
    "GK19padnscpu:899": "gīyate ketakāpāṇḍu yasyoragapure yaśaḥ // PNc_6.21 //",
    "GK19padnscpu:900": "taṃ kāśyapīsahasrākṣam adrakṣam aham ekadā /",
    "GK19padnscpu:901": "gatā śrīmanmahākāla- parvaṇy ujjayinīṃ purīṃ // PNc_6.22 //",
    "GK19padnscpu:902": "tanvi tigmāṃśuneva dyaur niśeva śaśalakṣmaṇā /",
    "GK19padnscpu:903": "sā sanāthā purī tena vajriṇevāmarāvatī // PNc_6.23 //",
    "GK19padnscpu:904": "rambhā tvayeva yat satyaṃ tenāli nalakūbaraḥ /",
    "GK19padnscpu:905": "tyājito rūpajaṃ garvam urvīmakaraketunā // PNc_6.24 //",
    "GK19padnscpu:906": "akalaṅkākṛtes tasya catuḥṣaṣṭhikalāvataḥ /",
    "GK19padnscpu:907": "tulādhirohahevāke kaḥ ṣoḍaśakalaḥ śaśī // PNc_6.25 //",
    "GK19padnscpu:908": "tasyāvanipradīpasya te te naisargikā guṇāḥ /",
    "GK19padnscpu:909": "kva nāma na prakāśante raver iva marīcayaḥ // PNc_6.26 //",
    "GK19padnscpu:910": "na nāgeṣu na siddheṣu na nareṣv amareṣv atha /",
    "GK19padnscpu:911": "avāpi kvāpi saṃvādas tadrūpollekhalekhayā // PNc_6.27 //",
    "GK19padnscpu:912": "[VAR 6.27b: {amareṣv atha/lem /k; amareṣu ca /ed}]",
    "GK19padnscpu:913": "so hi kenāpi kṛtyena gāṃ gataḥ śrūyate punaḥ /",
    "GK19padnscpu:914": "nihnutaikabhujadvandvo devaḥ śrīvatsalāñchanaḥ // PNc_6.28 //",
    "GK19padnscpu:915": "kim anyat tava saṃtuṣṭyai paśya citre likhāmy aham /",
    "GK19padnscpu:916": "cirasya dīrghanayane tavāstu nayanotsavaḥ // PNc_6.29 //",
    "GK19padnscpu:917": "ākṛtilekhanam atha sā siddhatanayā taṃ lilekha śilātale /",
    "GK19padnscpu:918": "hṛdi tūragarājendra- duhitur mīnaketanaḥ // PNc_6.30 //",
    "GK19padnscpu:919": "tadālikhitabhūpālaṃ tayā cintitakāmadam /",
    "GK19padnscpu:920": "cintāmaṇer apy adhikaṃ śilātalam amāṃsta sā // PNc_6.31 //",
    "GK19padnscpu:921": "tataś citragate tasmin mahīpālo madālasāḥ /",
    "GK19padnscpu:922": "samam evāhikanyānāṃ petur netraparamparāḥ // PNc_6.32 //",
    "GK19padnscpu:923": "papau śaśiprabhāpy enaṃ ciram utpakṣmalekhayā /",
    "GK19padnscpu:924": "punaruktīkṛtonnidra- karṇendīvarayā dṛśā // PNc_6.33 //",
    "GK19padnscpu:925": "rūpam āsvādayām āsa tasyālekhyagatasya sā /",
    "GK19padnscpu:926": "bhramarīvāravindasya sudhāsahacaram madhu // PNc_6.34 //",
    "GK19padnscpu:927": "ānīyatākulatvaṃ sā tritīyena tanūdarī /",
    "GK19padnscpu:928": "vismayenātisāndreṇa madena madanena ca // PNc_6.35 //",
    "GK19padnscpu:929": "viveśa hṛdaye tasyāḥ sa citralikhito nṛpaḥ /",
    "GK19padnscpu:930": "śaratprasanne saritaḥ pratimendur iva ambhasi // PNc_6.36 //",
    "GK19padnscpu:931": "stanapatralatāṃ tasyā bibheda pulakodgamaḥ /",
    "GK19padnscpu:932": "satyaṃ yadantaraṅgeṇa bahiraṅgo nirasyate // PNc_6.37 //",
    "GK19padnscpu:933": "tasyāḥ kucayuge kiṃcin niśvāsaḥ kampam ādadhe /",
    "GK19padnscpu:934": "rathāṅganāmamithune sāyantana ivānilaḥ // PNc_6.38 //",
    "GK19padnscpu:935": "tasyāḥ svedalavaśreṇi- cchadmanā vadanaśriyā /",
    "GK19padnscpu:936": "viśato 'ntar anaṅgasya lājāñjalir ivojjhitaḥ // PNc_6.39 //",
    "GK19padnscpu:937": "śaṅke śaram ṛjūkurvan dadṛśe manmathas tayā /",
    "GK19padnscpu:938": "yat sā mṛdukvaṇatkāñci- kiṅkiṇīkam akampata // PNc_6.40 //",
    "GK19padnscpu:939": "eṣa dṛṣṭas tvayety uktā sakhyā sā sādhvasākulā /",
    "GK19padnscpu:940": "gadgadākṣaram avyaktaṃ kṛcchrāt prativaco dadau // PNc_6.41 //",
    "GK19padnscpu:941": "citravartiny api nṛpe tattvāveśena cetasi /",
    "GK19padnscpu:942": "vrīḍārdhavalitaṃ cakre mukhendum avaśaiva sā // PNc_6.42 //",
    "GK19padnscpu:943": "dṛṣṭā sakhībhiḥ sākūtaṃ sā bālādharapallave /",
    "GK19padnscpu:944": "dadhau vailakṣyahasitaṃ prasūnam iva mādhavī // PNc_6.43 //",
    "GK19padnscpu:945": "navaṃ prema navotkaṇṭhā navās te te manorathāḥ /",
    "GK19padnscpu:946": "iti tasyās tathaivābhūd antaraṅgaḥ paricchadaḥ // PNc_6.44 //",
    "GK19padnscpu:947": "kiṃcit trapānuviddhena puṇḍarīkadalatviṣā /",
    "GK19padnscpu:948": "tam ānarceva rājendum animittasmitena sā // PNc_6.45 //",
    "GK19padnscpu:949": "sā ca doḥśayitabhuvā nṛpeṇāddhyāsitā hṛdi /",
    "GK19padnscpu:950": "kṛtāṅgabhaṅgavalanā jhaṭity ālasyam āyayau // PNc_6.46 //",
    "GK19padnscpu:951": "tatkṣaṇenaiva sā citraṃ tanvī tanmayatāṃ yayau /",
    "GK19padnscpu:952": "kaṃ na pratārayaty eṣa kitavaḥ kusumāyudhaḥ // PNc_6.47 //",
    "GK19padnscpu:953": "stimitevāvatasthe sā sāraṅgāyatalocanā /",
    "GK19padnscpu:954": "acetaneva śūnyeva suptevālikhiteva ca // PNc_6.48 //",
    "GK19padnscpu:955": "smareṇa marmaṇi kvāpi sāvidhyata sumadhyamā /",
    "GK19padnscpu:956": "anidritāpi yat sābhūt kṣaṇaṃ mukulitekṣaṇā // PNc_6.49 //",
    "GK19padnscpu:957": "vyañcitānaṅgalīlena śṛṅgārarasabandhunā /",
    "GK19padnscpu:958": "tanvī navānurāgeṇa sānyaiva ghaṭitābhavat // PNc_6.50 //",
    "GK19padnscpu:959": "ṛjunā aikṣata yac citraṃ yad abhūc ca trapāvatī /",
    "GK19padnscpu:960": "tenātigūḍhabhāvāpi sā sakhībhir alakṣyata // PNc_6.51 //",
    "GK19padnscpu:961": "athānaṅgavatī nāma sakhī tām ity avocata /",
    "GK19padnscpu:962": "daśanajyotsnayāraṇyaṃ sudhayeva niṣiñcatī // PNc_6.52 //",
    "GK19padnscpu:963": "kac cid asya pramodāya kumudasyeva cakṣuṣaḥ /",
    "GK19padnscpu:964": "ayaṃ madhyamalokenduḥ pātālendukale tava // PNc_6.53 //",
    "GK19padnscpu:965": "vanānilāhṛtonnidra- padmakesaraśālinā /",
    "GK19padnscpu:966": "romodgama ivānena dhṛtas tvadavalokanāt // PNc_6.54 //",
    "GK19padnscpu:967": "adya naḥ saphalaṃ cakṣuś citre yad avalokitaḥ /",
    "GK19padnscpu:968": "kandarpādhikakānto 'yam avantimṛgalāñchanaḥ // PNc_6.55 //",
    "GK19padnscpu:969": "tvām apy avāñcitāṃ manye yat tvayaitasya vakṣasi /",
    "GK19padnscpu:970": "ete savibhramaṃ nyaste dṛśau muktālate iva // PNc_6.56 //",
    "GK19padnscpu:971": "jitam etena ko 'py eṣa satyaṃ kāmo 'sya kiṅkaraḥ /",
    "GK19padnscpu:972": "ārohati parāṃ koṭim atra yat tava sambhramaḥ // PNc_6.57 //",
    "GK19padnscpu:973": "tvam atra baddhabhāveva kim indumukhi lajjase /",
    "GK19padnscpu:974": "vilaṅghayaty alaṅghyāni smaradurlalitāni kaḥ // PNc_6.58 //",
    "GK19padnscpu:975": "ko 'nyaḥ sakhi nṛśaṃso 'sti kāmaṃ viṣamabāṇataḥ /",
    "GK19padnscpu:976": "sukumāre tavāpy aṅge yena vyāpāritaḥ śaraḥ // PNc_6.59 //",
    "GK19padnscpu:977": "bimbauṣṭhe eva rāgas te tanvi pūrvam adṛśyata /",
    "GK19padnscpu:978": "adhunā hṛdaye 'py eṣa mṛgaśāvākṣi lakṣyate // PNc_6.60 //",
    "GK19padnscpu:979": "ekena rājahaṃsena hṛto hāras tanūdari /",
    "GK19padnscpu:980": "anena tu dvitīyena likhitenāpi te manaḥ // PNc_6.61 //",
    "GK19padnscpu:981": "kutas trapā tavālīṣu kiṃcid unnamayānanam /",
    "GK19padnscpu:982": "aho bata tvam etasminn atyāyatakutūhalā // PNc_6.62 //",
    "GK19padnscpu:983": "etat karṇotpalaṃ lolam apāṅgaprativeśitam /",
    "GK19padnscpu:984": "tvad udantam ivaitasya kathayaty alikūjitaiḥ // PNc_6.63 //",
    "GK19padnscpu:985": "aho dūrasthitenāpi hṛdi spṛṣṭā nṛpendunā /",
    "GK19padnscpu:986": "indukāntaśileva tvam ārdratām avagāhase // PNc_6.64 //",
    "GK19padnscpu:987": "nipuṇe niḥśvasiṣy evam atigūḍhaṃ yathā yathā /",
    "GK19padnscpu:988": "tathā tathā tava vyaktam ayam ucchvasati smaraḥ // PNc_6.65 //",
    "GK19padnscpu:989": "smitam etad alolākṣi lajjāsaṃvalitaṃ tava /",
    "GK19padnscpu:990": "idaṃ nirjitabālyasya yauvanasyoditaṃ yaśaḥ // PNc_6.66 //",
    "GK19padnscpu:991": "yathā taveyam aratir yathā sutanu vepase /",
    "GK19padnscpu:992": "tathā kavacitaḥ śaṅke niḥśaṅkaṃ madanas tvayi // PNc_6.67 //",
    "GK19padnscpu:993": "kim atra karavai gāḍham ākalpakam idaṃ tava /",
    "GK19padnscpu:994": "iyaṃ ca manmathasyāstraṃ nirgatā cūtamañjarī // PNc_6.68 //",
    "GK19padnscpu:995": "surataklāntaśabarī- kabarīmālyacumbinaḥ /",
    "GK19padnscpu:996": "katham ete tvayā tanvi sahyā malayavāyavaḥ // PNc_6.69 //",
    "GK19padnscpu:997": "kiṃ tāmyasi tavopāntam ānayāmy adhunaiva tam /",
    "GK19padnscpu:998": "ity āśvāsayatīva tvām kokilo 'yaṃ kalasvanaḥ // PNc_6.70 //",
    "GK19padnscpu:999": "kūjantī kokilavadhūr iyam ādhiṃ dhunoti te /",
    "GK19padnscpu:1000": "anaṅganṛpasāmrājya- līlāmaṅgalagāyinī // PNc_6.71 //",
    "GK19padnscpu:1001": "vanāntadevatāvāpta- pādanyāsotsavaḥ sphuṭam /",
    "GK19padnscpu:1002": "eṣa stabakito 'śokaḥ suhṛt kāmasya kā gatiḥ // PNc_6.72 //",
    "GK19padnscpu:1003": "atrorvītilake dṛṣṭim asyantīṃ tilakaḥ krudhā /",
    "GK19padnscpu:1004": "ayaṃ tarjayatīva tvāṃ vātādhūtalatāṅguliḥ // PNc_6.73 //",
    "GK19padnscpu:1005": "pathi smarasya viṣame skhalitāyām itas tvayi /",
    "GK19padnscpu:1006": "smitacchaṭeva niryāti sinduvārasya mañjarī // PNc_6.74 //",
    "GK19padnscpu:1007": "drāghayaty astabimbauṣṭha- ruciniḥśvasitāni te /",
    "GK19padnscpu:1008": "ayaṃ mukulitaḥ kiṃcid bakulo mukulastani // PNc_6.75 //",
    "GK19padnscpu:1009": "latayā karṇikārasya puraḥ puṣpitayānayā /",
    "GK19padnscpu:1010": "anaṅgasyaikarājye 'smin hemavetralatāyitam // PNc_6.76 //",
    "GK19padnscpu:1011": "aho na kasya bhindanti hṛdayaṃ vīkṣitā api /",
    "GK19padnscpu:1012": "nisargamṛdavo 'py ete sahakāranavāṅkurāḥ // PNc_6.77 //",
    "GK19padnscpu:1013": "caturāṃ kokilām eṣa kṛtvā kurabako mukhe /",
    "GK19padnscpu:1014": "durlabhaṃ yācatīva tvāṃ līlāliṅganadohadam // PNc_6.78 //",
    "GK19padnscpu:1015": "aśokaskandhalagneyaṃ kusumair navamādhavī /",
    "GK19padnscpu:1016": "prārthanīyapriyasparśāṃ hasati tvām ivotsukām // PNc_6.79 //",
    "GK19padnscpu:1017": "bhūpatāv anuraktāyās tava santāpadīpanam /",
    "GK19padnscpu:1018": "sthalāravindaṃ serṣyeva sūte sakhi vasundharā // PNc_6.80 //",
    "GK19padnscpu:1019": "amīṣv aṅkasthakandarpa- jagadvijagayasiddhiṣu /",
    "GK19padnscpu:1020": "dṛṣṭir udvijate tanvi pāṭalākuḍmaleṣu te // PNc_6.81 //",
    "GK19padnscpu:1021": "sundari dvitayasyātra kraśimā bhūṣaṇāyate /",
    "GK19padnscpu:1022": "rājanyābaddhabhāvāyās tava rātreś ca samprati // PNc_6.82 //",
    "GK19padnscpu:1023": "eṣa caitrotsavaś citre nṛpo 'yaṃ nūtanaṃ vayaḥ /",
    "GK19padnscpu:1024": "prāptāvakāśaḥ kāmo 'pi patitāsyatisaṅkaṭe // PNc_6.83 //",
    "GK19padnscpu:1025": "kim ālikhitavaty eṣā citre mālyavatī nṛpam /",
    "GK19padnscpu:1026": "dvārīkṛteyam athavā vāmena vidhinā tava // PNc_6.84 //",
    "GK19padnscpu:1027": "bahunā kiṃ cakorākṣi chalitāsi manobhuvā /",
    "GK19padnscpu:1028": "sarvathā te kariṣyanti kuśalaṃ kuladevatāḥ // PNc_6.85 //",
    "GK19padnscpu:1029": "ityādi vyāharantī sā kṛtabhrūbhaṅgayā tayā /",
    "GK19padnscpu:1030": "narendrabāṇapuṅkhena kuce kiṃ cid atudyata // PNc_6.86 //",
    "GK19padnscpu:1031": "kalāvatīvacanam atha kinnararājendra- kanyā nāmnā kalāvatī /",
    "GK19padnscpu:1032": "evaṃ vacaḥ smitasudhā- niṣiktākṣaram ādade // PNc_6.87 //",
    "GK19padnscpu:1033": "kāmaṃ durlabham evaitac caitraś candrāṅkitā niśāḥ /",
    "GK19padnscpu:1034": "preyān vipañcīraṇitaṃ pañcabāṇāṅkitaṃ vayaḥ // PNc_6.88 //",
    "GK19padnscpu:1035": "ayi tvāṃ mlāpayaty eṣa kālaḥ kamalalocane /",
    "GK19padnscpu:1036": "jagadāhlādajanakaḥ sudhāsūtir ivābjinīm // PNc_6.89 //",
    "GK19padnscpu:1037": "sthāne tavānurāgo 'yam anaṅgasyāyam utsavaḥ /",
    "GK19padnscpu:1038": "sakhi snihyati nirvyājam indāv eva kumudvatī // PNc_6.90 //",
    "GK19padnscpu:1039": "nṛpasyāraṇyasañcāraḥ śareṇānena sūcyate /",
    "GK19padnscpu:1040": "marutā dviradasyeva madaniṣyandagandhinā // PNc_6.91 //",
    "GK19padnscpu:1041": "avaśyaṃ tanvi cinvānā vane haṃsam itas tataḥ /",
    "GK19padnscpu:1042": "kvacid vilokayiṣyanti taṃ tvatparijanastriyaḥ // PNc_6.92 //",
    "GK19padnscpu:1043": "jñātatvadiṅgitaivātra taṃ ced drakṣyati pāṭalā /",
    "GK19padnscpu:1044": "tato 'sya ṣaṭpadasyeva balāc ceto hariṣyati // PNc_6.93 //",
    "GK19padnscpu:1045": "sthirā bhava nṛpena tvam iha saṃyogam āpsyasi /",
    "GK19padnscpu:1046": "yathā kaṇvāśrame pūrvaṃ duṣyantena śakuntalā // PNc_6.94 //",
    "GK19padnscpu:1047": "iti tadvacasaḥ sīmni masṛṇotkampitastanī /",
    "GK19padnscpu:1048": "vyājasācīkṛtamukhaṃ niśaśvāsa śaśiprabhā // PNc_6.95 //",
    "GK19padnscpu:1049": "vanaśrīratnamañjīro latākuñjodare tataḥ /",
    "GK19padnscpu:1050": "cukūja mañjukaṇṭhas tāṃ dakṣiṇena kapiñjalaḥ // PNc_6.96 //",
    "GK19padnscpu:1051": "harṣāśrulavakīrṇena satpatrāvalicāruṇā /",
    "GK19padnscpu:1052": "vāmena pasphure tasyāś cakṣuṣā ca stanena ca // PNc_6.97 //",
    "GK19padnscpu:1053": "atrāntare samāyāntī dadṛśe dūratas tayā /",
    "GK19padnscpu:1054": "narendrasavitus tasya puraḥ sandhyeva pāṭalā // PNc_6.98 //",
    "GK19padnscpu:1055": "tasyās traye ca tritayam apaśyat phaṇikanyakā /",
    "GK19padnscpu:1056": "mukhe smitaṃ kare hāraṃ sitam aṃse ca cāmaram // PNc_6.99 //",
    "GK19padnscpu:1057": "sā hārahastā ruruce dhṛtastimitacāmarā /",
    "GK19padnscpu:1058": "sarasī suptahaṃseva phenādhyāsitapaṅkajā // PNc_6.100 //",
    "GK19padnscpu:1059": "dṛṣṭiḥ phanīndraduhitur atikramyaiva pāṭalām /",
    "GK19padnscpu:1060": "bhṛṅgaśreṇir ivāśoke papātāvantibhartari // PNc_6.101 //",
    "GK19padnscpu:1061": "priyaṃ naḥ sa ayam āyāti paśya paśya śaśiprabhe /",
    "GK19padnscpu:1062": "paramārānvayodāra- hāramadhyamaṇir nṛpas // PNc_6.102 //",
    "GK19padnscpu:1063": "iti priyasakhīsūkti- sudhāniṣyandalekhayā /",
    "GK19padnscpu:1064": "sikte tadābhavat tasyāḥ smaraḥ pallavito hṛdi // PNc_6.103 //",
    "GK19padnscpu:1065": "[SYNTAX: sandānitakam]",
    "GK19padnscpu:1066": "sudhārasa ivorvībhṛt tayā saṃmukham āpatan /",
    "GK19padnscpu:1067": "dṛśā sphaṭikaśuktyeva vāraṃvāram apīyata // PNc_6.104 //",
    "GK19padnscpu:1068": "vitene 'py ahikanyābhiḥ kautukenātanīyasā /",
    "GK19padnscpu:1069": "tasyāgre rājahaṃsasya netrendīvaravāgurā // PNc_6.105 //",
    "GK19padnscpu:1070": "avantitilakodantam upasṛtyātha pāṭalā /",
    "GK19padnscpu:1071": "anaṅgadīpanaṃ tasyai jagādeṅgitavedinī // PNc_6.106 //",
    "GK19padnscpu:1072": "deva paścātsthito 'py agre prāptaḥ paryutsuko bhavān /",
    "GK19padnscpu:1073": "ity abhāṣyata bhūpālaḥ citre caturayā tayā // PNc_6.107 //",
    "GK19padnscpu:1074": "abhūt paryākulā sā ca muhūrtam asitekṣaṇā /",
    "GK19padnscpu:1075": "paścād alajjatālībhis tathā sasmitam īkṣitā // PNc_6.108 //",
    "GK19padnscpu:1076": "tasyai hāraṃ mahībhartur arpayām āsa pāṭalā /",
    "GK19padnscpu:1077": "ākṛṣya bhartum ānītam atiśuddham iva āśayam // PNc_6.109 //",
    "GK19padnscpu:1078": "sakhīnām anurodhena sā kilānaṅgamohitā /",
    "GK19padnscpu:1079": "hṛdi dīrghaguṇaṃ dadhre hāraṃ priyam ivāparam // PNc_6.110 //",
    "GK19padnscpu:1080": "tuṣārapāṇḍunā tena vavṛdhe 'syā manobhavaḥ /",
    "GK19padnscpu:1081": "digantavāntajyotsnena mahodadhir ivendunā // PNc_6.111 //",
    "GK19padnscpu:1082": "puṣpodgameneva latā prasādeneva bhāratī /",
    "GK19padnscpu:1083": "sā tena reje hāreṇa yaśaseva narendratā // PNc_6.112 //",
    "GK19padnscpu:1084": "tataḥ śithilaparyasta- vilolakabarīlatā /",
    "GK19padnscpu:1085": "ketuyaṣṭir iva śyāma- patākāṅgā hiraṇmayī // PNc_6.113 //",
    "GK19padnscpu:1086": "vasaṃtakamalollāsi- mattabhramaraniḥsvanā /",
    "GK19padnscpu:1087": "dīpamānopadeśeva svarahasye manobhuvaḥ // PNc_6.114 //",
    "GK19padnscpu:1088": "ullasatkuṭajācchāccha- vilāsahasitacchaviḥ /",
    "GK19padnscpu:1089": "jhaṭity uadadhiveleva nirgacchad amṛtacchaṭā // PNc_6.115 //",
    "GK19padnscpu:1090": "sarojinīva haṃsībhir bhṛṅgībhir iva mālatī /",
    "GK19padnscpu:1091": "śaśilekheva tārābhiḥ sakhībhir abhito vṛtā // PNc_6.116 //",
    "GK19padnscpu:1092": "dṛṣṭvā narandram āyāntam udasthād utsukātha sā /",
    "GK19padnscpu:1093": "dadhatī nūtanaprema- pariṇītām adhīratām // PNc_6.117 //",
    "GK19padnscpu:1094": "[SYNTAX: kulakam]",
    "GK19padnscpu:1095": "atha sutanur alolatārake sā suciram udañcitadīrghapakṣmamāle /",
    "GK19padnscpu:1096": "śaśina iva navodgatasya dūrāt- avanipateḥ pathi locane mumoca // PNc_6.118",
    "GK19padnscpu:1097": "āsannānucaradhṛtena paṅkajinyāḥ patreṇa sphuṭaghaṭitātapatralīlaḥ /",
    "GK19padnscpu:1098": "saś cchāyām atha mahasā hasan himāṃśoḥ kṣmāpālaḥ pulinam avāpa narmadāyās",
    "GK19padnscpu:1099": "iti śrīmṛgāṅkaguptasūnoḥ parimalāparanāmnaḥ padmaguptasya kṛtau navasāhasāṅkacarite mahākāvye śaśiprabhādarśano nāma ṣaṣṭhaḥ sargaḥ",
    "GK19padnscpu:1100": "saptamaḥ sargaḥ",
    "GK19padnscpu:1101": "śaśiprabhādarśanam tataḥ sa dūrād ahirājakanyakāṃ javaikamitreṇā yutāṃ patatriṇā /",
    "GK19padnscpu:1102": "viśāmpatidīrghaguṇānuṣaṅgiṇīm anaṅgakodaṇḍalatām ivaikṣata // PNc_7.1 //",
    "GK19padnscpu:1103": "upoḍhalāvaṇyataraṅgabhaṅgayā sarāgabimbauṣṭhagalatpravālayā /",
    "GK19padnscpu:1104": "ahāri lolaṃ nṛpates tayā balāt anaṅgaratnākaravelayā manaḥ // PNc_7.2 //",
    "GK19padnscpu:1105": "ramāṅgadakṛtaṃ śaśiprabhāvarṇanam savismayo locanamārgam āptayā tayā saḥ pātālatalendulekhayā",
    "GK19padnscpu:1106": "athettham amlānamanorathodgamo ramāṅgadenābhidadhe narādhipaḥ // PNc_7.3",
    "GK19padnscpu:1107": "avaimi saiveyam amogham āyudhaṃ manobhuvaḥ pannagarājakanyakā /",
    "GK19padnscpu:1108": "udaṃśulekhena mukhena kurvatī jagad vilīnenduvilokanaspṛham // PNc_7.4 //",
    "GK19padnscpu:1109": "narendra satyaṃ saḥ kutūhalī bhaved alaukikaṃ rūpam avekṣituṃ rateḥ /",
    "GK19padnscpu:1110": "iyaṃ na yasyātithitāṃ gatā dṛśor agādhalāvaṇyasarit sumadhyamā // PNc_7.5",
    "GK19padnscpu:1111": "iyaṃ sudhā mugdhavilāsajanmabhūr iyaṃ bhujaṅgālayaratnadīpikā /",
    "GK19padnscpu:1112": "iyaṃ jagannetracakoracandrikā puraḥ patākeyam ayugmapatriṇaḥ // PNc_7.6 //",
    "GK19padnscpu:1113": "iyattayā muktam avaimi naipuṇaṃ prajāpater adbhutaśilpakarmaṇi /",
    "GK19padnscpu:1114": "nṛpopamānām upamānatāṃ gataṃ vinirmitaṃ yena hi ratnam īdṛśam // PNc_7.7",
    "GK19padnscpu:1115": "iyaṃ tavānena virājatetarāṃ karasthitenāvanipālapatriṇā /",
    "GK19padnscpu:1116": "upeyuṣā kāñcanapadmam aṃśunā himetarāṃśor iva jahnukanyakā // PNc_7.8 //",
    "GK19padnscpu:1117": "arālakeśīyam anena bhāti te śareṇa kārtasvarapuṅkhaśobhinā /",
    "GK19padnscpu:1118": "nisargagaureṇa narendraraśminā sakajjalā dīpaśikheva śārvarī // PNc_7.9 //",
    "GK19padnscpu:1119": "iyaṃ vilāsorminimagnaśaiśavaṃ svibhāvyamānastanakuḍmalodgamam /",
    "GK19padnscpu:1120": "madaikavisrambhagṛhaṃ vigāhate vayo vibhaktāṅgam anaṅgadohadam // PNc_7.10",
    "GK19padnscpu:1121": "iyaṃ natāṅgī jagadekasundare nideśite pāṭalayā nṛpa tvayi /",
    "GK19padnscpu:1122": "dṛśau navendīvarapatrapeśale vimuñcati śrīr iva śārṅgadhanvani // PNc_7.11",
    "GK19padnscpu:1123": "anaṅgasāmrājyavilāsacāmare vanānilavyākulite 'ṃsucumbini /",
    "GK19padnscpu:1124": "pariślathe saṃyamanārtham etayā salīlam astaḥ kabarībhare karaḥ //",
    "GK19padnscpu:1125": "vilokayantī kusumaṃ kacāgrataś cyutaṃ kucasparśadhiyeva vakṣasi /",
    "GK19padnscpu:1126": "iyaṃ kṛśāṅgī kusumāstraśaṅkayā kṛtapraṇāmeva tavāvalokyate // PNc_7.13 //",
    "GK19padnscpu:1127": "vilokayāsyāḥ kṣitipāla bibhratīṃ pradīpaśobhāṃ kabarīṃ niśāmukhe /",
    "GK19padnscpu:1128": "amī muhuḥ kuṅkumakesarāruṇā lasanti sīmantamaṇer marīcayaḥ // PNc_7.14 //",
    "GK19padnscpu:1129": "virājate 'syās tilako 'yam añcito vikuñcitabhrūlatikāntare nṛpa /",
    "GK19padnscpu:1130": "vijitya lokadvitayaṃ divaṃ prati smareṇa bāṇo dhanuṣīva saṃhitaḥ //",
    "GK19padnscpu:1131": "apāṅgasaṃvardhitaśoṇakāntinā sukṛṣṇatāreṇa tuṣārapāṇḍunā /",
    "GK19padnscpu:1132": "iyaṃ pravālāsitaratnamauktikair vinirmiteneva cakāsti cakṣuṣā // PNc_7.16",
    "GK19padnscpu:1133": "iyaṃ puro niryatidūram āyate kapolataḥ kāñcanakuṇḍalārciṣi /",
    "GK19padnscpu:1134": "iṣuṃ ruṣeva pratibhoktum udyatā manobhuve muktaśilīmukhe hṛdi // PNc_7.17",
    "GK19padnscpu:1135": "iyaṃ triyāmāpatikāntipeśalaṃ vibuddhabandhūkadalādhikatviṣā /",
    "GK19padnscpu:1136": "bibharti bimbādharamudrayā mukhaṃ manobhirāmaṃ rajanīva sandhyayā //",
    "GK19padnscpu:1137": "upoḍhatārāpatitārahārayor iyaṃ yugena stanayor virājate /",
    "GK19padnscpu:1138": "dvayena deva uṣasi cakravākayoḥ saridgṛhītaikamṛṇālayor iva // PNc_7.19 //",
    "GK19padnscpu:1139": "surāpagāvīcivipāṇḍur eṣa te cireṇa hāraś caritārthatāṃ gataḥ /",
    "GK19padnscpu:1140": "dhṛtaḥ kṣitīśa praṇayārdrayānayā salīlam utkampini yat kucadvaye //",
    "GK19padnscpu:1141": "iyaṃ mahīpāla vilokitena te vigāhate kāntam idaṃ daśāntaram /",
    "GK19padnscpu:1142": "bhavaty anārūḍhavikāsavibhramā kim udgame candramasaḥ kumudvatī //",
    "GK19padnscpu:1143": "kim anyad uktaṃ sudhayeva sāndrayā tad anyathā nātha na pāṭalavacaḥ /",
    "GK19padnscpu:1144": "sphuṭeyam asyāḥ kurute yad aṅgake balāt pariṣvaṅgam anaṅgavikriyā //",
    "GK19padnscpu:1145": "śaśiprabhāsamīpagamanam itīṅgitajñe vadati priyaṃvade ramāṅgadena smitam udgatasmitaḥ /",
    "GK19padnscpu:1146": "avāpa paryāptaśaśāṅkadarśanaḥ phanīndrakanyāsavidhaṃ narādhipaḥ //",
    "GK19padnscpu:1147": "nāyikāceṣṭāḥ uvāha lajjānatam añcitālakaṃ tato bhujaṅgādhipateḥ sutāmukhaṃ /",
    "GK19padnscpu:1148": "avāñcitaṃ kiṃ cana mātariśvanā saṣaṭpadaṃ padmam ivāravindinī // PNc_7.24",
    "GK19padnscpu:1149": "pataty adhaḥ kuṅkumapaṅkapāṭale mayūkhalekhāpaṭale śikhāmaṇeḥ /",
    "GK19padnscpu:1150": "hriyeva raktāṃśukapallavas tayā pidhātum ālekhyanṛpe nyadhīyata //",
    "GK19padnscpu:1151": "nṛpasya citre madhureyam ākṛtir na bhidyate candramaso yathāmbhasi /",
    "GK19padnscpu:1152": "sakhījanas tām iti narmapeśalaḥ śanais trapānamramukhīm abhāṣata //",
    "GK19padnscpu:1153": "yathāsmi vaktāsi tathāsya bhūpater yadā punaḥ karṇasamīpam āpsyasi /",
    "GK19padnscpu:1154": "itīva nirvyājam udīrya tatyaje tayāyatākṣyā sa narendrasāyakaḥ // PNc_7.27",
    "GK19padnscpu:1155": "alaṃ hriyaivaṃ samupekṣya gṛhyatām ayaṃ hi pāṇigrahaṇocitas tava /",
    "GK19padnscpu:1156": "itīrayantyāḥ kuṭilaṃ vacaḥ karād anaṅgavatyāḥ kamalaṃ jahāra sā //",
    "GK19padnscpu:1157": "atha svabimbādharapāṭalacchadaṃ kareṇa tattatsadṛśena bibhratī /",
    "GK19padnscpu:1158": "niṣevitum bhūpatim abhyupāgatā rameva rājīvamukhī rarāja sā // PNc_7.29 //",
    "GK19padnscpu:1159": "dṛśas tatas tatparivārayoṣitāṃ netrāñjanaśyāmalapakṣmarājayaḥ /",
    "GK19padnscpu:1160": "śaśiprabhe bhūmipatau sakautukāḥ samāpatan kunda ivālipaṅktayaḥ //",
    "GK19padnscpu:1161": "nṛpārhaṇam nipīyamānasya tayā śanaiḥśanair apāṅgasañcāritadīrghanetrayā /",
    "GK19padnscpu:1162": "upāttapuṣpaḥ kṣitibhartur arhaṇāṃ cakāra tasyāś caturaḥ sakhījanaḥ //",
    "GK19padnscpu:1163": "puraḥ śirasy āhitamanmathājñayā tayā kaṭākṣaiḥ kuṭajair ivārcitaḥ /",
    "GK19padnscpu:1164": "nṛpaḥ saparyāṃ punaruktasaṃvidāṃ sas tadvayasyānihitāv amanyata //",
    "GK19padnscpu:1165": "sarāgavaty utkalikābhir ākule mṛduny alaṃ pāṭalayā samarpite /",
    "GK19padnscpu:1166": "atha nyaṣīdannavapallavāsane phanīndrakanyāmanasīva pārthivaḥ // PNc_7.33",
    "GK19padnscpu:1167": "anu kṣitīśaṃ nalinīdalāsane kayā cid āste parivārayoṣitā /",
    "GK19padnscpu:1168": "ramāṅgado 'py āsanabandham ādade vasundharāyāṃ vinayaikabandhuḥ //",
    "GK19padnscpu:1169": "śramānurodhād upaviśyatām itaḥ kṣaṇaṃ kṛśāṅgīti sakhībhir arthitā /",
    "GK19padnscpu:1170": "upāviśad vepitavāmanastanī tataḥ samaṃ tābhir ahīndrakanyakā // PNc_7.35",
    "GK19padnscpu:1171": "nāyikāvilasitāni vivartayantī vadanendumaṇḍalaṃ viśālanetrāntaniṣaktatārakam /",
    "GK19padnscpu:1172": "dvayena sā kṛṣyata sundarī samaṃ hriyā nṛpālokanakautukena ca // PNc_7.36",
    "GK19padnscpu:1173": "athāvataṃsīkṛtalocanotpalaṃ kapoladolāyitaratnakuṇḍalam /",
    "GK19padnscpu:1174": "ciraṃ papau saḥ stimitena cakṣuṣā tadānanaṃ mālavamīnaketanaḥ // PNc_7.37",
    "GK19padnscpu:1175": "kṛtī dṛśāsyāḥ sudṛśaḥ pibaty ayaṃ kapolalāvaṇyasudhāṃ narādhipaḥ /",
    "GK19padnscpu:1176": "mithaḥ sakhīnām iti sasmitaṃ vaco niśamya sābhūd adhikādhikatrapā //",
    "GK19padnscpu:1177": "manāg ivāṃsād apavartitānanā nirīkṣya taṃ bhūpatim arpitekṣaṇam /",
    "GK19padnscpu:1178": "vihasya lajjāmukule cakarṣa sā balād apāṅgaprasṛte vilocane // PNc_7.39 //",
    "GK19padnscpu:1179": "yaśobhaṭe rūpam avantiśasituḥ kṛtasmite citragataṃ praśaṃsati /",
    "GK19padnscpu:1180": "karasthitaṃ sā jhaṭiti nyadhāt tataḥ śilātale tāmarasaṃ trapāvatī //",
    "GK19padnscpu:1181": "nikāmam uktaṃ sukumāram aṅganā vilāsinas tasya jahāra sā manaḥ /",
    "GK19padnscpu:1182": "smaraikadūtīsahakāraśākhino lasanmadhāv anyabhṛteva pallavam // PNc_7.41",
    "GK19padnscpu:1183": "tadīyam uddāmarasorminirbharaṃ sa rājahaṃso 'pi viveśa mānasam /",
    "GK19padnscpu:1184": "kṛtapraveśaś ca salīlam acchinan manāṅ mṛṇālīm iva dhīratām ataḥ //",
    "GK19padnscpu:1185": "kṣaṇād apāṅgastimitāyatākṣayoḥ sakampayoḥ kaṇṭakitāṅgalekhayoḥ /",
    "GK19padnscpu:1186": "avāpad anyonyanibaddhabhāvayos tayoḥ prarohaṃ hṛdi bālamanmathaḥ //",
    "GK19padnscpu:1187": "nāyakasya nāyikāṃ praty uktiḥ asūyayevātha vimuñcatī dṛśaṃ sakhīṣu sā sūtritanarmasūktiṣu",
    "GK19padnscpu:1188": "iti smitakṣālitadantavāsasā nṛpeṇa nāgendrasutābhyadhīyata // PNc_7.44 //",
    "GK19padnscpu:1189": "vadānavadyāṅgi sakhījanādṛtaḥ kim eṣa nāma vyatiricyate janaḥ /",
    "GK19padnscpu:1190": "vihāya visrambhaviśeṣam etayā yad aṅgam anto viśatīva lajjayā // PNc_7.45",
    "GK19padnscpu:1191": "sadā sadācārapareti vārtayā vayaṃ hṛtāḥ pannagarājaputri te /",
    "GK19padnscpu:1192": "ataḥ kim evaṃ pratipattimūḍhatāṃ vigāhase 'smāsu vimucyatām iyam //",
    "GK19padnscpu:1193": "anena te sundari darśanena vā kṛtopacāro 'smi kiyat kadarthyase /",
    "GK19padnscpu:1194": "na vīkṣate valgu na mañju bhāṣate gatā kvacil locanavartmamālatī //",
    "GK19padnscpu:1195": "adhaḥkṛtāḥ satyam adhīralocane rasātalena tridivasya bhūmayaḥ /",
    "GK19padnscpu:1196": "anaṅgadurvāraśarādhidaivataṃ bhavadvidhaṃ ratnam avāpyate 'tra yat //",
    "GK19padnscpu:1197": "kutūhalādhyāsitamadhyalokayā tvayā muhūrtaṃ phaṇilokakaumudi /",
    "GK19padnscpu:1198": "avaimi pātālam avāptasandhinā vilaṅghyate santamasena samprati // PNc_7.49",
    "GK19padnscpu:1199": "idaṃ mṛṇālad api komalaṃ vapus tavaiṣa dūrād aravindinīpatiḥ /",
    "GK19padnscpu:1200": "punaḥ punaḥ saṃspṛśatīva kautukāt tamālagulmāntarapātibhiḥ karaiḥ //",
    "GK19padnscpu:1201": "anena te saśramavāribindunā navīnapīyūṣatuṣāradanturaḥ /",
    "GK19padnscpu:1202": "śirīṣamṛdvaṅgi tuṣārapāṇḍunā kapolabimbena viḍambyate śāśī // PNc_7.51 //",
    "GK19padnscpu:1203": "idaṃ vadāśikṣata kaitavaṃ kutas tavaiṣa mugdhe saralāṅguliḥ karaḥ /",
    "GK19padnscpu:1204": "ihaitad ālikhya śilātale śanair anena līlākamalaṃ yad ujjhitam // PNc_7.52",
    "GK19padnscpu:1205": "na citram evaṃ kva cid asti bhūtale mamātra tenāsti kutūhalaṃ mahat /",
    "GK19padnscpu:1206": "ataḥ kim etat pihitaṃ prakāśyatām ahetukas tanvi ka eṣa matsaraḥ //",
    "GK19padnscpu:1207": "adṛśyam etad yadi manyase tataḥ kim arthyase kiṃ tv iyad eva śaṃso naḥ /",
    "GK19padnscpu:1208": "kṛtī tvayāyaṃ bhujagāmbaraukasām alekhi citre katamaḥ kṛśodari // PNc_7.54",
    "GK19padnscpu:1209": "lateva sammīlitaṣaṭpadasvanā kiyac ciraṃ nirvacanaiva tiṣṭhasi /",
    "GK19padnscpu:1210": "itaś cakorākṣi vicintya sūnṛtaṃ mamottaraṃ kiṃ cana dātum arhasi //",
    "GK19padnscpu:1211": "yathātijihreṣi yathātivepase yathā kapole pulakaṃ bibharṣi ca /",
    "GK19padnscpu:1212": "tathātra manye tava pakṣapātavan nitāntam antaḥkaraṇaṃ kṛśodari //",
    "GK19padnscpu:1213": "hriye taveyaṃ yadi kalpate kathā kim etayā naḥ prakṛte yatāmahe /",
    "GK19padnscpu:1214": "yad artham ete vayam āgatāḥ svayaṃ sa nārpyate kiṃ karabhoru sāyakaḥ //",
    "GK19padnscpu:1215": "salīlam evaṃ vadati smitānane nṛpe navapremasārdracetasi /",
    "GK19padnscpu:1216": "vivartayantī maṇikaṅkaṇaṃ kare mumoca maunaṃ na phaṇīndrakanyakā //",
    "GK19padnscpu:1217": "mālyavatīvacanam tayā tathā dṛṣṭam athāntarāntarā kaṭākṣakāntiḥ snapitāvataṃsayā /",
    "GK19padnscpu:1218": "iti smitāpy āyitadantadīdhitir jagāda taṃ mālyavātī viśāmpatim // PNc_7.59",
    "GK19padnscpu:1219": "tavaitayā satkṛtipātra satkṛtaṃ svayaṃ na yat kalpitam alpamadhyayā /",
    "GK19padnscpu:1220": "na sa avalepo na ca sā pramāditā na ca trapā tatra nṛpo 'parāddhyati //",
    "GK19padnscpu:1221": "kṛtīti vārtā tava vetsi vāñchitaṃ tvam antarātmeva na kasya vā bhuvi /",
    "GK19padnscpu:1222": "ataḥ sakhībhāvagatasya gopanaṃ na yujyate nas tvayi tan niśāmyatām //",
    "GK19padnscpu:1223": "śilīmukhe 'smiṃs tava nāmalāñchite mṛgopanīte mṛgaśāvalocanā /",
    "GK19padnscpu:1224": "pramodam āpteyam ito vilokite kare cakorīva tuṣāradīdhiteḥ // PNc_7.62 //",
    "GK19padnscpu:1225": "ka eṣa rājeti muhuḥ kutūhalād iyaṃ yadā pṛṣṭavatī sakhījanam /",
    "GK19padnscpu:1226": "atas tadāsyai kathitaḥ savistaraṃ mayā tvam urvītalamīnalāñchānaḥ //",
    "GK19padnscpu:1227": "kareṇa sāsūyam apāsya karṇataḥ kvaṇaddvirephāvali nīlam utpalam /",
    "GK19padnscpu:1228": "tadaitayābhyudgatapakṣapātayā śrutā guṇāḍhyasya bṛhatkathā tava //",
    "GK19padnscpu:1229": "imāṃ tvadākāranirūpiṇe sakhīm avetya paryutsukalocanām iva /",
    "GK19padnscpu:1230": "tato mayā viśvavilocanotsavas tvam eva citre likhito 'si pārthiva ! //",
    "GK19padnscpu:1231": "udañcitavyāyatapakṣmaṇā tataḥ sakhīsamakṣaṃ nibhṛtena cakṣuṣā /",
    "GK19padnscpu:1232": "ciraṃ nipītasatṛṣeva mugdhayā tvayaitayā madhyamalokavāsasaḥ // PNc_7.66",
    "GK19padnscpu:1233": "[VAR 7.66d: {tvayaitayā/lem /em; tvayetayā /ed}]",
    "GK19padnscpu:1234": "ato varo 'yaṃ yuvayoḥ samāgamaḥ kumudvatīcandramasor ivocitaḥ /",
    "GK19padnscpu:1235": "iyaṃ hi bālocchvasito manobhuvas tvam atra lokatritayaikasundaraḥ //",
    "GK19padnscpu:1236": "nṛpa gṛhītuṃ nayam atra ko 'py alaṃ sureṣu vā pannagapuṅgaveṣu vā /",
    "GK19padnscpu:1237": "sa eṣa paṅkeruhakarṇikāmṛdus tvayā śayo 'syāḥ kriyate sakautukaḥ //",
    "GK19padnscpu:1238": "ayācito 'py arpita eva te śaraḥ kṣiter ayaṃ nyāyavidāṃ varaitayā /",
    "GK19padnscpu:1239": "tad enam abhyarthayase kathaṃ punaḥ kalatram eṣā hi vasundharā tava //",
    "GK19padnscpu:1240": "[7.69b: em. kṣitir ?]",
    "GK19padnscpu:1241": "itītivṛttaṃ tadupāśrayaṃ tathā prakāśayantī pṛthivīpatiṃ prati /",
    "GK19padnscpu:1242": "chalād alīkabhṛkuṭiṃ vidhāya sā tayāluloke phaṇirājakanyayā // PNc_7.70 //",
    "GK19padnscpu:1243": "atha dvirephasya mukhābjapātino nivāraṇayoragarājakanyakā /",
    "GK19padnscpu:1244": "śilātalāt saṃbhramamīlitasmṛtis tadāśu līlāśatapatram ādade // PNc_7.71 //",
    "GK19padnscpu:1245": "tataḥ sa romañcanipīḍitāṅgado ramāṅgadaṃ vyaktaśaśiprabheṅgitaḥ /",
    "GK19padnscpu:1246": "apaśyad indīvaradāmadīrghayā pramodavistaritayā dṛśā nṛpaḥ // PNc_7.72 //",
    "GK19padnscpu:1247": "ramāṅgadavacanam samarpitā pārthiva puṣpaketunā taveyam ārdrapraṇayā manasvinī /",
    "GK19padnscpu:1248": "asīmasaundaryasudhāvilāsabhūr udanvatevendukalā pinākinaḥ // PNc_7.73 //",
    "GK19padnscpu:1249": "kim anyad atrollasitaṃ jagattraye tavaiva saubhāgyapatākayā nṛpa /",
    "GK19padnscpu:1250": "yad āgatā manmathapatriṇām iyaṃ śaravyatām evam api śrute tvayi //",
    "GK19padnscpu:1251": "vadhūr dilīpasya sudakṣiṇā yathā yathā sunandā bharatasya bhūpateḥ /",
    "GK19padnscpu:1252": "raghūdvahasyāvanikanyakā yathā tathā taveyaṃ vidhinā upapāditā // PNc_7.75",
    "GK19padnscpu:1253": "kim anyad asyāḥ kṛtapāṇipīḍanaḥ padaṃ nidhatse gṛhamedhināṃ dhuri /",
    "GK19padnscpu:1254": "iti prasarpatsmitacandrikaḥ śanair abhāṣatorvītilakaṃ ramāṅgadaḥ //",
    "GK19padnscpu:1255": "[SYNTAX: kulakam]",
    "GK19padnscpu:1256": "vilokitaṃ citram alīkabhāṣiṇī bhavatsakhīyaṃ pratibhāsate mama /",
    "GK19padnscpu:1257": "udīritaivaṃ kila pārthivena sā bhṛśam lalajje nibhṛtaṃ jahāsa ca //",
    "GK19padnscpu:1258": "vilokayantī tam apāṅgalocanā samullasatsvedalavāṅkitastanī /",
    "GK19padnscpu:1259": "tataḥ sujātastabakāstamauktikā lateva sā hemamayī vyakampata // PNc_7.78",
    "GK19padnscpu:1260": "mukhe tavāsaktam idaṃ śaśiprabhe dṛśāvataṃsāgatayaitadīyayā /",
    "GK19padnscpu:1261": "sakhījanaḥ sasmitam ity uvāca tām avantināthaṃ ca mitho ramāṅgadaḥ //",
    "GK19padnscpu:1262": "atrāntare jhaṭiti cittam ivāccham ambhaḥ kṣobhaṃ jagāma saritas tuhināṃśusūteḥ /",
    "GK19padnscpu:1263": "vāti sma ca prasabhabhagnatamālatāla- hintālasālasaralaḥ sahasā samīraḥ //",
    "GK19padnscpu:1264": "payododayaḥ udanamad atha tatkṣaṇād udañcat- kanakapiśaṅgataḍillataḥ payodaḥ /",
    "GK19padnscpu:1265": "adharitamurajadhvanīni muñcan vidhuritakarṇatalāni garjitāni // PNc_7.81",
    "GK19padnscpu:1266": "atha samuditatrāsā meghasvanān nanu bhūpater bhujaparighayor anto bālā praveṣṭum iyeṣa sā",
    "GK19padnscpu:1267_0": "kim asi cakitā mā tvaṃ bhaiṣīr ito bhava lajjayā kṛtam iti ca tām ūce devaḥ sa sāhasalāñcanaḥ",
    "GK19padnscpu:1267_1": "iti śrīmṛgāṅkaguptasūnoḥ parimalāparanāmnaḥ padmaguptasya kṛtau navasāhasāṅkacarite",
    "GK19padnscpu:1267_2": "mahākāvye śaśiprabhāsaṃllāpo nāma saptamaḥ sargaḥ",
    "GK19padnscpu:1268": "samāptaḥ",
    "GK19padnscpu:1269": "aṣṭamaḥ sargaḥ nāyikātirodhānam sāpade 'tha bhujagendrakanyakā khe payodapatalais tirohite",
    "GK19padnscpu:1270": "narmadāpulinapallavasthitā haṃsapaṅktir iva kampam ādade // PNc_8.1 //",
    "GK19padnscpu:1271": "spardhayeva nicayaḥ payomucāṃ tāramandram anadad yathā yathā /",
    "GK19padnscpu:1272": "sā narendratilakaṃ tam aikṣata mugdhalolanayanā tathā tathā // PNc_8.2 //",
    "GK19padnscpu:1273": "ullasan navapayodharālasāṃ dyāṃ ca tāṃ ca sumukhīṃ vilokayan /",
    "GK19padnscpu:1274": "bhūpatiḥ sa nitarām abhūd vaśo vismayasya ca manobhavasya ca // PNc_8.3 //",
    "GK19padnscpu:1275": "vāmanatvam alinatvam atyajan vyañjitakrama iva trivikramaḥ /",
    "GK19padnscpu:1276": "krāmati sma sahasaiva meghabhūr andhakāranikaro 'tha rodasī // PNc_8.4 //",
    "GK19padnscpu:1277": "[8.4d: andhaka pun?]",
    "GK19padnscpu:1278": "netrarodhini tayor na kevalaṃ mūrcchite tamasi vaiśasaṃ hṛdi /",
    "GK19padnscpu:1279": "yāvad āsyavigaladbisāṅkure cakravākamithune 'py ajṛmbhata // PNc_8.5 //",
    "GK19padnscpu:1280": "karṇabhūṣaṇamaṇiprabhālavais tokalakṣitakapolapatrayā /",
    "GK19padnscpu:1281": "kṛṣyamāṇanayano 'tha pipriye pannagendrasutayā tayā nṛpaḥ // PNc_8.6 //",
    "GK19padnscpu:1282": "tejasi sphurati tāḍite muhur bibhyatī kanakabhaṅgapiṅgale /",
    "GK19padnscpu:1283": "taṃ hṛdisthitam iveśam īkṣituṃ sāpi mīlitavilocanābhavat // PNc_8.7 //",
    "GK19padnscpu:1284": "ākāśavāṇī eṣa te na ghaṭate manorathaḥ pārthivāhipatikanyakāṃ prati /",
    "GK19padnscpu:1285": "gaccha vindhyavipināntadṛṣṭayā vañcito 'si mṛgatṛṣṇayaitayā // PNc_8.8 //",
    "GK19padnscpu:1286": "sāhasodadhiviloḍane svayaṃ yo 'ṃsam aṃsalatayārpayiṣyati /",
    "GK19padnscpu:1287": "śrīr ivorasi muradviṣaḥ padaṃ tasya niścitam iyaṃ vidhāsyati // PNc_8.9 //",
    "GK19padnscpu:1288": "paśya paśya capaleyam antikāt nīyate tava yathocitaṃ kuru /",
    "GK19padnscpu:1289": "evam eva yad iyaṃ na labhyate jānakīva janakapratijñayā // PNc_8.10 //",
    "GK19padnscpu:1290": "kanyakāsi kim idaṃ śaśiprabhe yuktam ehi pitur antikaṃ vraja /",
    "GK19padnscpu:1291": "ity avigrahavatī nabhastalāt ullalāsa sahasā sarasvatī // PNc_8.11 //",
    "GK19padnscpu:1292": "tāṃ niśamya sa nikāmavismitaḥ sācikārmukalatām alokata /",
    "GK19padnscpu:1293": "indumauligalakandalāsitaṃ tatkṣaṇāc ca timiraṃ nyavartata // PNc_8.12 //",
    "GK19padnscpu:1294": "sācirāṃśutapanīyamekhalā śakracāpamaṇikuṇḍalā tataḥ /",
    "GK19padnscpu:1295": "kvāpi mudritamayūratāṇḍavā saṃhatir jalamucāṃ tirodadhe // PNc_8.13 //",
    "GK19padnscpu:1296": "sā purātanapathena pāvanī somasūtir api nimnagā vahat /",
    "GK19padnscpu:1297": "svādunirmalarasorminirbharā bhāratīva masṛṇaṃ mahākaveḥ // PNc_8.14 //",
    "GK19padnscpu:1298": "apy apākṛtarayaḥ sa narmadā- vīcilāsyaracanākutūhalī /",
    "GK19padnscpu:1299": "āvavau śabararājayoṣitāṃ nartitālakalataḥ samīraṇaḥ // PNc_8.15 //",
    "GK19padnscpu:1300": "ity akālajaladādivaikṛte kena cid viracite gate śamam /",
    "GK19padnscpu:1301": "bhūpateḥ śaśimukhī sakhīyutā netranirviṣayatām avāpa sā // PNc_8.16 //",
    "GK19padnscpu:1302": "kvāpi nūnam apahṛtya tanmano nāgarājaduhitā jagāma sā /",
    "GK19padnscpu:1303": "utpalasya sarasaṃ lasatspṛhā cakravākavaniteva kesaram // PNc_8.17 //",
    "GK19padnscpu:1304": "agrataḥ kṛtapayodharaśriyā dhautataptatapanīyakāntayā /",
    "GK19padnscpu:1305": "vidyuteva sadṛśā tayākulaḥ sa abhavaj jhaṭiti dṛṣṭanaṣṭayā // PNc_8.18 //",
    "GK19padnscpu:1306": "sā puro mama hṛteti lajjayā cintayā kim iva sā cared iti /",
    "GK19padnscpu:1307": "sā puno na sulabhety asau śucā tapyate sma tisṛbhiḥ kṣitīśvaraḥ //",
    "GK19padnscpu:1308": "tasya tāpajananena mānasaṃ tena bālaviraheṇa vivyathe /",
    "GK19padnscpu:1309": "ketakacchadakadarthane paraṃ yat kaṇo 'pi śiśiraḥ pragalbhate // PNc_8.20",
    "GK19padnscpu:1310": "jitvaraṃ jagati puṣpaketunā tadvikṛṣya tarasā śarāsanam /",
    "GK19padnscpu:1311": "tāḍyate sma hṛdaye patatṛiṇā so 'tha mālavakuraṅgalāñchanaḥ // PNc_8.21 //",
    "GK19padnscpu:1312": "lajjayā valitakaṇṭhakandalaṃ locanāñcalamiladvataṃsakam /",
    "GK19padnscpu:1313": "tasya vartitam ivābhavat tadā tat priyāvadanam unnasaṃ hṛdi // PNc_8.22 //",
    "GK19padnscpu:1314": "mlānim āpa sas tayā vinā nṛpas tatra pannagapates tanūjayā /",
    "GK19padnscpu:1315": "svāṃ ruciṃ na hi kadā cid aśnute śarvarīvirahadhūsaraḥ śaśī // PNc_8.23 //",
    "GK19padnscpu:1316": "pāṇḍupakṣmaladṛśaḥ paricyutaṃ so 'tha mālyaśakalaṃ vyalokata /",
    "GK19padnscpu:1317": "tādṛśi vyatikare vinirgataṃ hāsaleśam iva puṣpadhanvanaḥ // PNc_8.24 //",
    "GK19padnscpu:1318": "śaṃsadujjvalakapolasaṃgataṃ kuṅkumena dalakoṭicumbinā /",
    "GK19padnscpu:1319": "sambhrameṇa galitaṃ natabhruvaḥ karṇatāmarasam ādade 'tha sa // PNc_8.25",
    "GK19padnscpu:1320": "kārmuke sati śareṣu satsv api preyasī tava hṛtāntikād iti /",
    "GK19padnscpu:1321": "tena saurabhahṛtāliniḥsvanair vācyateva nṛpater vyadhīyata // PNc_8.26 //",
    "GK19padnscpu:1322": "koṣṇaniḥśvasitavepitacchadaṃ tanniveśya vadane saḥ sādaraḥ /",
    "GK19padnscpu:1323": "ardhanimīlitalocanotpalaḥ pustakalpita ivābhavat kṣaṇam // PNc_8.27 //",
    "GK19padnscpu:1324": "narmadormilulite tadaṃśuke pallavālikhitahaṃsahāriṇi /",
    "GK19padnscpu:1325": "āhṛtastanavilepane dṛśā so 'kṛtapraṇayam indupāṇḍuni // PNc_8.28 //",
    "GK19padnscpu:1326": "mā viṣīda navasāhasāṅka, te kāntayā gatam anena vartmanā /",
    "GK19padnscpu:1327": "paśya tatpadam itīva revayā tasya sārasarutair asūcyata // PNc_8.29 //",
    "GK19padnscpu:1328": "kiṃ nimagnam iha bālayā tayā bhītayā bhujagarājakanyayā /",
    "GK19padnscpu:1329": "naivam atra niyataṃ rasātale vidyate vivaram ityatarkayat // PNc_8.30 //",
    "GK19padnscpu:1330": "so 'timātragahane 'pi raṃhasā pārthivaḥ patitum aicchad ambhasi /",
    "GK19padnscpu:1331": "jīvitaṃ tṛṇam ivāvajānate sāhasavyasanino 'pi tādṛśāḥ // PNc_8.31 //",
    "GK19padnscpu:1332": "tat samīhitam avantivāsavas tasya nāvadad upāntavartinaḥ /",
    "GK19padnscpu:1333": "eṣa vighnam iha sāhasotsave kalpayiṣyati mameti śaṅkitaḥ // PNc_8.32 //",
    "GK19padnscpu:1334": "ujjhati sma saḥ śanaiḥ samucchvasan pallavāsanam upāsya śāsanaḥ /",
    "GK19padnscpu:1335": "agrahīc ca saśaraṃ kareṇa tad vyaktarājakakudena kārmukam // PNc_8.33 //",
    "GK19padnscpu:1336": "pannagendraduhituḥ kareṇa yaḥ sakhyam āpad aravindabandhunā /",
    "GK19padnscpu:1337": "arpitaṃ praṇayinā tam apy asau sāyakaṃ kanakapuṅkham ādade // PNc_8.34 //",
    "GK19padnscpu:1338": "subhruvaḥ smaravilāsadeśikaṃ taṃ śaśaṃsa saḥ śaram patatriṣu /",
    "GK19padnscpu:1339": "pītaśītakaramūrtitānavaṃ bhānumān iva mayūkham aṃśuṣu // PNc_8.35 //",
    "GK19padnscpu:1340": "vyaktataccaraṇalakṣmaṇā tataḥ srastakeśakusumākulālinā /",
    "GK19padnscpu:1341": "meghasiktasikatenavartmanā narmadājalasamīpam āpa sa // PNc_8.36 //",
    "GK19padnscpu:1342": "eṣa jātu na vikatthate kva cil lakṣyate 'sya phalataḥ sadā kriyā /",
    "GK19padnscpu:1343": "tat kariṣyati kim atra sāhasaṃ cetasīti vidadhe ramāṅgadaḥ // PNc_8.37 //",
    "GK19padnscpu:1344": "narmadāpraveśaḥ akṣipat taṭaśilāviṭaṅkataḥ pārthivaḥ svam atha narmadāmbhasi /",
    "GK19padnscpu:1345": "vāridheḥ payasi viśvadīpakaḥ sāyamadriśikharād ivāryamā // PNc_8.38 //",
    "GK19padnscpu:1346": "tatra mīnamakarākule patan āsasāda sa vilāsam iśvaraḥ /",
    "GK19padnscpu:1347": "yāmunāmbhasi nipātinaḥ purā gopatām upāgatasya śārṅgiṇaḥ // PNc_8.39 //",
    "GK19padnscpu:1348": "ambhasas tadavapātatāḍitād ūrdhvam etya nipatatsu binduṣu /",
    "GK19padnscpu:1349": "sāhasena paritoṣitaiḥ surair mauktikārgha iva tasya cikṣipe // PNc_8.40 //",
    "GK19padnscpu:1350": "kiṃ cid antaritamūrtibhiḥ kṣaṇād anvagacchad atha taṃ ramāṅgadaḥ /",
    "GK19padnscpu:1351": "yena yāty aruṇasārathiḥ pathā vāsaras tam avalambate na kim ? // PNc_8.41",
    "GK19padnscpu:1352": "kas tulāgram adhiropya jīvitaṃ svāminaṃ tvam iva sevatām iti /",
    "GK19padnscpu:1353": "tasya haṃsaninādena valgunā sādhuvādam iva narmadā dadau // PNc_8.42 //",
    "GK19padnscpu:1354": "bilapraveśaḥ tau muhur jalacarair adṛśyatām agrataś cakitam uktavartmabhiḥ /",
    "GK19padnscpu:1355": "dhvāntasantatibhide rasātalaṃ prastitau raviniśākarāv iva // PNc_8.43 //",
    "GK19padnscpu:1356": "āśrayaty avanimeghavāhane vārigarbham abhito garīyasi /",
    "GK19padnscpu:1357": "prāpa mekalasutā samānatām antarāhitanidhānayā bhuvā // PNc_8.44 //",
    "GK19padnscpu:1358": "ujjhitā jhaṭiti kāryagauravād īśvareṇa ruruce na medinī /",
    "GK19padnscpu:1359": "sodyamena puno 'py avaiṣyatā bhānuneva padavī payomucām // PNc_8.45 //",
    "GK19padnscpu:1360": "āpapāta saramāṅgadaḥ kṣaṇāt sarvataḥ sas tamasāvile bile /",
    "GK19padnscpu:1361": "gūḍhamatsaraviṣe viśeṣavān durjanasya manasīva sadguṇaḥ // PNc_8.46 //",
    "GK19padnscpu:1362": "yad babhūva purato 'sya bhūpater ekakuṇḍalapaṭāsitaṃ tamaḥ /",
    "GK19padnscpu:1363": "tasya taddinakarāṃśubhāsurair mauliratnakiraṇair abhajyata // PNc_8.47 //",
    "GK19padnscpu:1364": "sandrahemarajasā mahaujasām agraṇīr agarudhūpagandhinā /",
    "GK19padnscpu:1365": "so 'tha tena bilavartmanā śanaiḥ krośamātram agaman nareśvaraḥ // PNc_8.48",
    "GK19padnscpu:1366": "siṃhadarśanam lagnasāndragajaśoṇitacchaṭaiḥ śauryapāvakaśikhāṅkurair iva /",
    "GK19padnscpu:1367": "kesarair atikarālakandharo mārgam asya rurudhe 'tha kesarī // PNc_8.49 //",
    "GK19padnscpu:1368": "muktagharghararavaḥ sa raṃhasā taṃ viśāmadhipam abhyadhāvata /",
    "GK19padnscpu:1369": "vyāttadīrghadaśanāsyakandaraḥ pūrṇam indum iva siṃhikāsutaḥ // PNc_8.50 //",
    "GK19padnscpu:1370": "ardhacandram atha tajjighāṃsayā saṃdadhe dhanuṣi yāvad īśvaraḥ /",
    "GK19padnscpu:1371": "tāvad asphuṭitakorakaṃ puro bālakundaviṭapaṃ tam aikṣata // PNc_8.51 //",
    "GK19padnscpu:1372": "bibhrato vikaṭadaṃṣṭram ānanaṃ kālameghaśakalāsitatviṣaḥ /",
    "GK19padnscpu:1373": "āyato 'bhimukham īrṣyayā javāt tena vartma mumuce na potriṇaḥ // PNc_8.52",
    "GK19padnscpu:1374": "gajadarśanam kiṃ cid asya purato 'tha gacchataḥ karṇatālavidhutālipaṅktinā /",
    "GK19padnscpu:1375": "ruddhyate sma samadena paddhatir dīrghadantamusalena dantinā // PNc_8.53",
    "GK19padnscpu:1376": "mandrakaṇṭhaninado 'tivegavān ūrdhvavāladhir udagralocanaḥ /",
    "GK19padnscpu:1377": "kuṇḍalīkṛtakaras tam abhyagāt saḥ krudhā nibhṛtakarṇapallavaḥ // PNc_8.54",
    "GK19padnscpu:1378": "yāvad aṅkuritamatsaro 'bhavat tasya saṃmukham adhijyakārmukaḥ /",
    "GK19padnscpu:1379": "tāvad aikṣata na saḥ kva cid dvipaṃ rājagandhamadagandhakesarī (/ed emends",
    "GK19padnscpu:1380": "? gandhamada to gandhavaha) // PNc_8.55 //",
    "GK19padnscpu:1381": "utpatan nipatad agrato muhur muñcad aṭṭahasitaṃ sahārciṣā /",
    "GK19padnscpu:1382": "kevalaṃ kapilakuntalaṃ śiraḥ paśyato 'sya na camatkṛtaṃ manaḥ // PNc_8.56",
    "GK19padnscpu:1383": "evamādi yad abhūn mahīpater adbhutaṃ pathi bibhīṣikāvaham /",
    "GK19padnscpu:1384": "tad bibheda nijasattvasampadā tigmadīdhitir iva tviṣā tamaḥ // PNc_8.57 //",
    "GK19padnscpu:1385": "sariduttaraṇam tāṃ dadarśa saritaṃ sudustarām agrato 'tha bilakalpavin nṛpaḥ /",
    "GK19padnscpu:1386": "sparśataḥ kila yadambhasāṃ jhaṭity aśmabhāvam upayānty asūrayaḥ //",
    "GK19padnscpu:1387": "mārutair aparapāranunnayā prāṃśu vaṃśalatayā saḥ sānugaḥ /",
    "GK19padnscpu:1388": "tām alaṅghayad athopagūḍhayā janmabhītim iva yogavidyayā // PNc_8.59 //",
    "GK19padnscpu:1389": "nagaradarśanam prasthitas tad anu sodyamaṃ puraḥ sa atha sāhasavatāṃ puraḥsaraḥ /",
    "GK19padnscpu:1390": "nirmitaṃ maṇimayūkhapallavair bālam ātapam iva vyalokata // PNc_8.60 //",
    "GK19padnscpu:1391": "indranīlakapiśīrṣakaṃ tataḥ sa abhitaḥ sphaṭikasālam aikṣata /",
    "GK19padnscpu:1392": "sāvaśeṣajalanīlakoṭibhiḥ śāradair ghaṭitam ambudair iva // PNc_8.61 //",
    "GK19padnscpu:1393": "utpatākamaṇitoraṇāṅkitaṃ maṇditaṃ kanakapallavasrajā /",
    "GK19padnscpu:1394": "kiṃ ca kāñcanakapāṭasaṃpuṭaṃ tatra gopuram apaśyad īśvaraḥ // PNc_8.62 //",
    "GK19padnscpu:1395": "vismayena viṣayīkṛtaḥ puraṃ tena sa aviśad avantivāsavaḥ /",
    "GK19padnscpu:1396": "nirvṛtaiḥ padam ivojjhitāvaniḥ sūryamaṇḍalapathena yogavān // PNc_8.63 //",
    "GK19padnscpu:1397": "tatra vaidrumagavākṣam ucchritaṃ hemaharmyam avalokate sma sa /",
    "GK19padnscpu:1398": "meruśṛṅgam iva dhātutāmrayā sandhyayā kṛtapadaṃ kva cit kva cit //",
    "GK19padnscpu:1399": "agrataḥ saś ca yaśobhaṭo 'viśat so 'tha kautukahṛtas tadaṅgaṇam /",
    "GK19padnscpu:1400": "indranīlamaṇikāntimecakaṃ vyoma sāruṇa ivoṣṇadīdhitiḥ // PNc_8.65 //",
    "GK19padnscpu:1401": "padmarāgaracitālavālakā vedikāmaṇiviṭaṅkavistṛtā /",
    "GK19padnscpu:1402": "tena tatra dadṛśe kutūhalād antike kanakamādhavīlatā // PNc_8.66 //",
    "GK19padnscpu:1403": "strīdarśanam tattale sthitim upeyuṣā śamāt tena kā cid abalā vyalokata /",
    "GK19padnscpu:1404": "nirgatā jhaṭiti hemaveśmataḥ śrīḥ suvarṇakamalodarād iva // PNc_8.67 //",
    "GK19padnscpu:1405": "aṃśukena śaradindubandhunā tyāgiteva yaśasāvabhāsitā /",
    "GK19padnscpu:1406": "kāntimatyadharanīlavāsasā yāmunena payaseva jāhnavī // PNc_8.68 //",
    "GK19padnscpu:1407": "bandhujīvakumudachavī mukhe bibhratīva kuruvindakuṇḍale /",
    "GK19padnscpu:1408": "śarvarīva sitapakṣaparvaṇaḥ śītadīdhitipataṅgamaṇḍale // PNc_8.69 //",
    "GK19padnscpu:1409": "śobhitā kim api hāralekhayā bhinnakhelalolayorasi /",
    "GK19padnscpu:1410": "tatkṣaṇasphuṭitakundaśuddhayā gandhavāhapadavīva gaṅgayā // PNc_8.70 //",
    "GK19padnscpu:1411": "ānanena lalitākṣipakṣmaṇā niryadujjvalakapolakāntinā /",
    "GK19padnscpu:1412": "kurvatīva phaṇilokam aṅkitaṃ yāminītilakabindunendunā // PNc_8.71 //",
    "GK19padnscpu:1413": "puṣpadāma dadhatī saṣaṭpadaṃ dakṣiṇena śaśipāṇḍupāṇinā /",
    "GK19padnscpu:1414": "sākṣataṃ sadadhidūrvayāñcitaṃ hemapātram itareṇa bibhratī // PNc_8.72 //",
    "GK19padnscpu:1415": "[SYNTAX: kulakam]",
    "GK19padnscpu:1416": "tannirīkṣaṇasavismayaṃ tataḥ pārthivaṃ janitakautukaḥ śukaḥ /",
    "GK19padnscpu:1417": "ity uvāca maṇipañjare sthito bālacūtaviṭapāvalambini // PNc_8.73 //",
    "GK19padnscpu:1418": "śukavākyam satkriyāṃ racayituṃ tavātither narmadā bhagavtīyam udyatā /",
    "GK19padnscpu:1419": "ślāghanīyacarito jagattraye kasya nāsi bahumānabhājanam // PNc_8.74 //",
    "GK19padnscpu:1420": "deva pannagavadhūbhir ujjvalaṃ vallakīkalaravaṃ priyaiḥ saha /",
    "GK19padnscpu:1421": "mallikādhavalam atra gīyate keliratnabhavaneṣu te yaśaḥ // PNc_8.75 //",
    "GK19padnscpu:1422": "durmanā nṛpa, pathāmunā gatā sā vilāsavasatiḥ śaśiprabhā /",
    "GK19padnscpu:1423": "tatsakhījanakathānvayaśruter yuṣmad āgamanam ūhitaṃ mayā // PNc_8.76 //",
    "GK19padnscpu:1424": "durlabho 'yam atithir mamāpi tad guhyatām ucitayā saparyayā /",
    "GK19padnscpu:1425": "pārthivo hi navasāhasāṅka ity eṣa sīyakanarendranandanaḥ // PNc_8.77 //",
    "GK19padnscpu:1426": "peśaloktinipuṇasya pakṣiṇas tasya gām iti niśamya sasmitaḥ /",
    "GK19padnscpu:1427": "tām atha praṇamati sma nimnagām indusūtim avanīndur ādṛtaḥ // PNc_8.78 //",
    "GK19padnscpu:1428": "[SYNTAX: kulakam]",
    "GK19padnscpu:1429": "narmadākṛtaḥ satkāraḥ kāritāsanaparigrahe puro bhūpatāv apacitiṃ vidhāya sā /",
    "GK19padnscpu:1430": "āsta mauktikaśilātale tataś cetasīva sukaveḥ sarasvatī // PNc_8.79 //",
    "GK19padnscpu:1431": "sthitvātha kiṃ cit tam avantinātham apṛcchad acchannakutūhalā sā /",
    "GK19padnscpu:1432": "nivedyatāṃ mānavadeva kasmād alaṅkṛtā bhūmir iyaṃ tvayeti // PNc_8.80 //",
    "GK19padnscpu:1433": "tasyai śaśaṃsa nijam ā mṛgayāvihārād vṛttāntam antavirasaṃ sa viśuddhavṛttiḥ /",
    "GK19padnscpu:1434": "kāntāsmṛtiprasabhakaṇṭakitāṅgajāta- lajjāvanamravadano navasāhasāṅkaḥ //",
    "GK19padnscpu:1435": "iti parimalāparanāmno mṛgāṅkadattasūnoḥ padmaguptasya kṛtau navasāhasāṅkacarite nāgalokāvatāro nāmāṣṭamaḥ sargaḥ samāptaḥ",
    "GK19padnscpu:1436": "navamaḥ sargaḥ",
    "GK19padnscpu:1437": "narmadāvākyam atha svareṇāṅgaṇadīrghikāṇāṃ saṃvāhayantī kalahaṃsanādam /",
    "GK19padnscpu:1438": "tam ity avantīśvaram ā babhāṣe sā mekalakṣmādhararājakanyā // PNc_9.1 //",
    "GK19padnscpu:1439": "nāsya kṣitīśopakṛtaṃ janasya kiyat tayā pannagarājaputryā /",
    "GK19padnscpu:1440": "yasyāḥ kṛte samprati bhūṣiteyaṃ bhūmis tvayā bhūśaśalāñchanena // PNc_9.2",
    "GK19padnscpu:1441": "idaṃ nṛpa tvām avalokya jātaṃ manaḥ pramodena mamāsvatantram /",
    "GK19padnscpu:1442": "no kasya lokatrayasaṃmatānāṃ bhavet satāṃ saṅgatam utsavāya // PNc_9.3 //",
    "GK19padnscpu:1443": "adyaiṣa kasyāpi mayā śubhasya tvaddarśanenānumito vipākaḥ /",
    "GK19padnscpu:1444": "ātithyam akṣṇoḥ katham anyathaivam āyānti ratnāni bhavadvidhāni // PNc_9.4",
    "GK19padnscpu:1445": "so vatsa, jāte janakaḥ kṛtātmā sā puṇyamūrtijananī jagatsu /",
    "GK19padnscpu:1446": "mahīkalāpodvahanādipātraḥ putro yayos tvaṃ naralokapālaḥ // PNc_9.5 //",
    "GK19padnscpu:1447": "rūpeṇa tejasvitayārjavena priyaṃvadatvena tavāmunā ca /",
    "GK19padnscpu:1448": "dilīpaduṣyantabhagīrathādīn tān ādirājān jhaṭiti smarāmi // PNc_9.6 //",
    "GK19padnscpu:1449": "samānabhāvais tribhir eva manye samudranemivasudhā dhṛteyam /",
    "GK19padnscpu:1450": "bhujaṅgamendreṇa ca meruṇā ca doṣṇā ca maurvīkiṇaśobhinā te // PNc_9.7 //",
    "GK19padnscpu:1451": "tvayi sthite samprati jāgarūke jagadvidheyeṣu vidhūtacintaḥ /",
    "GK19padnscpu:1452": "karoti netre bhagavān avaimi sa yoganidrāmukule mukundaḥ // PNc_9.8 //",
    "GK19padnscpu:1453": "na kiṃ cid ikṣvākukulāvatīrṇād rathāṅgapāṇeḥ parihīyate te /",
    "GK19padnscpu:1454": "ajāyatāmbhojadṛśā viyogo vane yathā tasya tathā tavāpi // PNc_9.9 //",
    "GK19padnscpu:1455": "akṛtrimo 'yaṃ guṇavatsu jāne jātyaiva te pārthiva pakṣapātaḥ /",
    "GK19padnscpu:1456": "yat prauḍhalāvaṇyasudhāsravantyā tayā vinā cetasi tāmyasīva // PNc_9.10 //",
    "GK19padnscpu:1457": "alaṃ viṣādena ghanādhirūḍhā lalāmabhūtā jagato 'khilasya /",
    "GK19padnscpu:1458": "tavāṅkam abhyeṣyati sācireṇa śaśiprabhā pārthivakairavasya // PNc_9.11 //",
    "GK19padnscpu:1459": "ito 'dya yāntī purato mayā sā dṛṣṭā bhujaṅgādhipates tanūjā /",
    "GK19padnscpu:1460": "udagrabhogair ahibhiḥ parītā lateva tanvī haricandanasya // PNc_9.12 //",
    "GK19padnscpu:1461": "uddaṇḍahemāmburuhāsu khelad etāsu līlāgṛhadīrghikāsu /",
    "GK19padnscpu:1462": "samutkayantī kalahaṃsayūtham āmañjunā nūpurasiñjitena // PNc_9.13 //",
    "GK19padnscpu:1463": "vyāpārayantī valitānanenduḥ paścād dṛśau ketakapatradīrghe /",
    "GK19padnscpu:1464": "itas tataḥ śūnyatayā skhalantī same 'pi mārge dadatī padāni // PNc_9.14 //",
    "GK19padnscpu:1465": "visrastamālyaḥ ślathabandhanatvād aṃsāvakīrṇāṃ kabarīṃ vahantī /",
    "GK19padnscpu:1466": "kalindakanyāmasṛṇorminīlāṃ nistṛṃśalekhām iva manmathasya // PNc_9.15 //",
    "GK19padnscpu:1467": "mukhaṃ niśāghrātam ivāravindaṃ viṣadavītaprabham udvahantī /",
    "GK19padnscpu:1468": "vilumpatī niḥśvasitena kāntim āpāṭalasyādharapallavasya // PNc_9.16 //",
    "GK19padnscpu:1469": "unmocayantīm alakāgram etya lagnaṃ calatkuṇḍalaratnakoṭau /",
    "GK19padnscpu:1470": "kim apy udañcaddaśanāṃśulekhā sakhīṃ śanaiḥ sasmitam ālapantī // PNc_9.17",
    "GK19padnscpu:1471": "sudhāsitaṃ kṣaumam ivāstṛtaṃ taṃ nakhāṃśurekhāvalayacchalena /",
    "GK19padnscpu:1472": "kṛtaṃ dadhānopari pāṇipadmam udagrakampasya kucadvayasya // PNc_9.18 //",
    "GK19padnscpu:1473": "gatāni sadyaḥ ślathatāṃ sakhībhir vihasya sākūtavilokitāni /",
    "GK19padnscpu:1474": "krameṇa kiṃ cit pratisārayantī vilajjamānā maṇikaṅkaṇāni // PNc_9.19 //",
    "GK19padnscpu:1475": "aśokapuṣpagrathitāṃ dadhānā prālambamālām avalagnamadhyā /",
    "GK19padnscpu:1476": "āropitajyeva jagajjayāya svacāpalekhā makaradhvajena // PNc_9.20 //",
    "GK19padnscpu:1477": "ārdravraṇāṅkasya kṛpārdracittā kelīmṛgasya svayam eva tasya /",
    "GK19padnscpu:1478": "ācumbatī pāṇḍukapolalekhaṃ vataṃsadūrdhvāṅkuram arpayantī // PNc_9.21 //",
    "GK19padnscpu:1479": "mārgeṣu rūḍhāsu nirūḍhabhāvāt dvirephasampātasamākulāpi /",
    "GK19padnscpu:1480": "latāsu puṣpāvacchayacchalena pade pade vatsa vilambamānā // PNc_9.22 //",
    "GK19padnscpu:1481": "[SYNTAX: kulakam]",
    "GK19padnscpu:1482": "tvadīyaviśleṣam avāpya bālā sā lakṣyate kiṃ cid anirvṛteva /",
    "GK19padnscpu:1483": "bhavādṛśām ekapade viyogo na kasya, rājendra, mano dunoti // PNc_9.23 //",
    "GK19padnscpu:1484": "pṛthupratāpaḥ savitā yathaiva yathā kalānāṃ nidhir oṣadhīśaḥ /",
    "GK19padnscpu:1485": "yathā vasantaḥ sumano 'nukūlas tathāsi bhūmiḥ spṛhaṇīyatāyāḥ // PNc_9.24",
    "GK19padnscpu:1486": "nāyakavākyam iti kṣitīśaśrutiśuktipeyām udīrya vācaṃ virarāma revā /",
    "GK19padnscpu:1487": "sa ca smitadyotitadantam evam uvāca tāṃ madhyamalokapālaḥ // PNc_9.25 //",
    "GK19padnscpu:1488": "sthāne yad āhlādayasi prapannaṃ pīyūṣadhārāmadhurair vacobhis /",
    "GK19padnscpu:1489": "sudhaikasūtiḥ sa yadākaras te caṇḍīśacūḍābharaṇaṃ śaśāṅkaḥ // PNc_9.26 //",
    "GK19padnscpu:1490": "ṛjuḥ prakṛtyāsi paraṃ tad amba vīcīśu paryāptam anārjavaṃ te /",
    "GK19padnscpu:1491": "na kevalaṃ sā payasi prasaktir ālakṣyate te bata mānase 'pi // PNc_9.27 //",
    "GK19padnscpu:1492": "yā jūṭamadhye ca śaśāṅkamauler unnidrakundasrag ivāvabhāti /",
    "GK19padnscpu:1493": "tām apyatīva trijagatpratīkṣyāṃ triḥsrotasaṃ puṇyatayātiśeṣe // PNc_9.28",
    "GK19padnscpu:1494": "yā sāsya śaktiḥ prasarāmbupaṅke tvayā vṛtā dharmavihāravīthiḥ /",
    "GK19padnscpu:1495": "salīlam uddhūlakulācaleyaṃ mahī mahāsūkaradaṃṣṭra eva // PNc_9.29 //",
    "GK19padnscpu:1496": "bhavādṛśīnāṃ mahatāṃ nadīnām adbhir jagatyastamitopasarge /",
    "GK19padnscpu:1497": "sukhaṃ sadaivāsurajit samudre nidrāti paryaṅkitapannagendraḥ // PNc_9.30",
    "GK19padnscpu:1498": "asantam apy amba mayi prasannā sambhāvanābhāramaho nidhatse /",
    "GK19padnscpu:1499": "asty eva bhakteṣv ativatsalatvāt balād guṇāropaṇakautukaṃ te // PNc_9.31",
    "GK19padnscpu:1500": "anena me ko 'pi hṛdi praharṣas tava prasādātiśayena jātaḥ /",
    "GK19padnscpu:1501": "anārdratām indumarīcisakhye kiyac ciraṃ candramaṇir bibharti // PNc_9.32",
    "GK19padnscpu:1502": "vidhāya tattādṛśam indrajālaṃ sā kena nītā phaṇirājakanyā /",
    "GK19padnscpu:1503": "apaśyato hetum ihopapannaṃ kim apy aho vismayate mano me // PNc_9.33 //",
    "GK19padnscpu:1504": "ajñānam asmin viṣaye kim anyat mamaitad arhasy apanetum amba /",
    "GK19padnscpu:1505": "dināntasammūrcchitam andhakāraṃ niśāmukhasyeva śaśāṅkalekhā // PNc_9.34 //",
    "GK19padnscpu:1506": "puno narmadāvākyam uktveti tūṣṇīm abhavan nṛsomaḥ sā somasūtiḥ sarid ity uvāca /",
    "GK19padnscpu:1507": "atretivṛttaṃ kathayāmy aśeṣaṃ niśamyatāṃ mālavalokapālaḥ // PNc_9.35 //",
    "GK19padnscpu:1508": "gṛhadevatāvācaḥ yadaiva sā tarjitacandrakāntir ajāyatendīvarapatranetrā /",
    "GK19padnscpu:1509": "citrasthitānāṃ gṛhadevatānām iti sphuranti sma tadaiva vācaḥ // PNc_9.36",
    "GK19padnscpu:1510": "ratnākaratvaṃ, bhujagendra jātaṃ kanyā tava śrīḥ śubhalakṣaṇeyam /",
    "GK19padnscpu:1511": "vakṣaḥsthalaṃ madhyamalokabhartur vibhūṣayitrī puruṣottamasya // PNc_9.37",
    "GK19padnscpu:1512": "[9.37a: read: ratnākarastvaṃ bhujagendra jātā? or follow /k?]",
    "GK19padnscpu:1513": "bhujaṅgavaṃśārṇavakaumudīyam iyaṃ patākāsya rasātalasya /",
    "GK19padnscpu:1514": "upāgateyaṃ nidhanāgradūtī vajrāṅkuśasyāsurapuṅgavasya // PNc_9.38 //",
    "GK19padnscpu:1515": "[SYNTAX: kulakam]",
    "GK19padnscpu:1516": "[NOTE: Vajrāṅkuśa is the eastern guardian of the vajradhātumaṇḍala!]",
    "GK19padnscpu:1517": "svavīryaparyastapurandareṇa tenāsurendreṇa kadarthitasya /",
    "GK19padnscpu:1518": "tejaś cirād ucchvasitaṃ tadābhūd iti śrute bhogabhṛtāṃ kulasya // PNc_9.39",
    "GK19padnscpu:1519": "taddehakāntis timiraṃ vyanaiṣīt yad atra moghīkṛtaratnadīpā /",
    "GK19padnscpu:1520": "pitrā tad asyāḥ kṛtam arthayuktam āhlādanaṃ nāma śaśiprabheti // PNc_9.40",
    "GK19padnscpu:1521": "tataḥ sudhāsūtikarābhirāmair guṇaiḥ parītā sahajanmabhiḥ sā /",
    "GK19padnscpu:1522": "śanaiḥ śanair vṛddhim avāpad atra rasātale bālamṛṇālokeva // PNc_9.41 //",
    "GK19padnscpu:1523": "śaśiprābhāpituḥ pratijñā yad arthitābhūd anubaddhamānasaiḥ suraiś ca siddhaiś ca mahoragaiś ca /",
    "GK19padnscpu:1524": "teṣāṃ purastād akṛtavyavasthām ity ekadā saṃsadi pannagendraḥ // PNc_9.42",
    "GK19padnscpu:1525": "guptābhihito yat tridaśārivīrair vajrāṅkuśākhyasya mahāsurasya /",
    "GK19padnscpu:1526": "asūta līlāgṛhadīrghikeha haimaṃ harer nābhir ivāravindam // PNc_9.43 //",
    "GK19padnscpu:1527": "ānīya tad yo duhitur mamāsyāḥ karṇāvataṃsapraṇayīkaroti /",
    "GK19padnscpu:1528": "tasyeyam iṣvāsabhṛtaḥ kalatraṃ pārthasya pāñcālanṛpātmajeva // PNc_9.44 //",
    "GK19padnscpu:1529": "[SYNTAX: kulakam]",
    "GK19padnscpu:1530": "tenaivam ukte ca tadā pareṣu tam artham aṅgīkṛtavān na ko 'pi /",
    "GK19padnscpu:1531": "vanyadvipād udgatadānarājeḥ kaḥ kumbhamuktāphalam ādadīta // PNc_9.45 //",
    "GK19padnscpu:1532": "tataḥ prabhṛtyadbhutarūparekhā sā bālikābhūd avarā varāpi /",
    "GK19padnscpu:1533": "citte vacas tat kuladevatānāṃ kṛtvāpi tasyāḥ saś ca nānvaśeta // PNc_9.46",
    "GK19padnscpu:1534": "sampraty avaimi prathitā yadātaḥ svarge ca bhūmau ca bhuvastale ca /",
    "GK19padnscpu:1535": "nīto 'si netrātithitāṃ tvam asyāḥ puṇyena janmāntarasambhṛtena // PNc_9.47",
    "GK19padnscpu:1536": "ānetukāmena bhavantam atra nijaṃ vacas tannayatā pratiṣṭhām /",
    "GK19padnscpu:1537": "āptaprayatnena tathā sa manye phaṇīśvareṇopakṛtaḥ prapañcaḥ // PNc_9.48 //",
    "GK19padnscpu:1538": "ekaḥ kṣitau sāhasikas tvam eva nānyo 'sti rājan navasāhasāṅkaḥ /",
    "GK19padnscpu:1539": "nisargadurgām api bhūmim etāṃ svodyānavīthīm iva yaḥ praviṣṭaḥ // PNc_9.49",
    "GK19padnscpu:1540": "tad asya kāryasya puraskṛtasya yatasva sīmāntavilokanāya /",
    "GK19padnscpu:1541": "vigāhamāno 'mbaram ardhamārgaṃ nivartate jātu kim uṣṇarāśmiḥ // PNc_9.50",
    "GK19padnscpu:1542": "ito 'sti gavyūtiśatārdhamātraṃ gatvā purī ratnavatīti nāmnā /",
    "GK19padnscpu:1543": "vinirmitā śilpikalāmayena mayena yā nākajigīṣayena // PNc_9.51 //",
    "GK19padnscpu:1544": "[NOTE: allusion to aṇahilapura, capital of the solaṅkis?]",
    "GK19padnscpu:1545": "tasyāsurendrasya narādhipendra jagaddruhaḥ sā kila rājadhānī /",
    "GK19padnscpu:1546": "samedhitasyābjabhuvā vareṇa raṇeṣv avadhyo marutāṃ bhaveti // PNc_9.52 //",
    "GK19padnscpu:1547": "so mauliratnāni mahoragāṇām utkhyāya cotkhāya ca kautukena /",
    "GK19padnscpu:1548": "karoti nirvāsitanāyakeṣu nijāṅganāhāralatāntareṣu // PNc_9.53 //",
    "GK19padnscpu:1549": "so bāṣpaparyākulalocanāni niḥśvāsabhinnādharapallavāni /",
    "GK19padnscpu:1550": "karoti vaktrāṇy amarāṅganānām utsannalīlāsmitacandrikāni // PNc_9.54 //",
    "GK19padnscpu:1551": "kṛtāṅgadaḥ kambalakāliyābhyāṃ yajñopavītīkṛtaśaṅkhacūḍaḥ /",
    "GK19padnscpu:1552": "sas takṣakāpāditakaṇṭhabhūṣo bibharti līlām aśivaḥ śivasya // PNc_9.55 //",
    "GK19padnscpu:1553": "āstāṃ kim anyaiḥ phaṇibhiḥ saś cintyas tasyāpi śeṣasya ca vāsukeś ca /",
    "GK19padnscpu:1554": "rāhur yathā viśvabhayaikahetus tārādhipasyāhimadīdhiteś ca // PNc_9.56 //",
    "GK19padnscpu:1555": "khagendrabhaṅgena tathā tathā ca na sarpayajñe janamejayasya /",
    "GK19padnscpu:1556": "nidhānam ātaṅkaparamparāṇāṃ jāto yathā samprati nāgalokaḥ // PNc_9.57 //",
    "GK19padnscpu:1557": "hares tvam aṃśo 'tra kṛtāvatāras tasyāsurendrasya nibarhaṇāya /",
    "GK19padnscpu:1558": "avaimi lokatrayakaṇṭakasya laṅkādhipasyeva sa maithilīśaḥ // PNc_9.58 //",
    "GK19padnscpu:1559": "śrīkaṇṭhavaikuṇṭhapurandarādyair upekṣitaṃ yat tridaśair aśaktyā /",
    "GK19padnscpu:1560": "kṛtasya tasyāsya bharaṃ visoḍhuṃ sambhāvyase me nṛpate tvam eva //",
    "GK19padnscpu:1561": "kim anyad uttiṣṭha gṛhāṇa yātrāṃ vajrāṅkuśaṃ pratyamitapratāpa /",
    "GK19padnscpu:1562": "tac cāvataṃsīkuru hemapadmam ānīya, bhūśakra, śaśiprabhāyāḥ // PNc_9.60 //",
    "GK19padnscpu:1563": "sā te samāptādbhutasāhasasya vatsāṅkam abhyetu phaṇīndrakanyā [[vatsāṅka",
    "GK19padnscpu:1564": "pun?]] /",
    "GK19padnscpu:1565": "sītā yathā daśaratheḥ salīlam āropitatryambakakārmukasya // PNc_9.61 //",
    "GK19padnscpu:1566": "[9.61a: read asamāpta ?]",
    "GK19padnscpu:1567": "agādhapātālatalodgatāni vinidrakundacchadasundarāni /",
    "GK19padnscpu:1568": "lokadvaye samprati te yaśāṃsi ākalpapallavīphalavac carantu // PNc_9.62 //",
    "GK19padnscpu:1569": "prasādam āptena cirād vilīne tasmin surārātighanoparodhe /",
    "GK19padnscpu:1570": "mukhendunā pannagasundarīṇāṃ punaḥ samāgacchatu patralekhā // PNc_9.63 //",
    "GK19padnscpu:1571": "āsīt purastāt tripurāvabhaṅge yan maṇḍalaṃ bālamṛgāṅkamauleḥ /",
    "GK19padnscpu:1572": "mahāsurair bhāvini sāmparāye tavāstu tat saṃyugajāmadagnya // PNc_9.64 //",
    "GK19padnscpu:1573": "panthāḥ śivo 'yaṃ purato 'tra gantā vaṅkurmunir locanagocaraṃ te /",
    "GK19padnscpu:1574": "upācares taṃ ca tathāvidhānāṃ bhaktiṃ hi gāṃ kāmaduhām uśanti // PNc_9.65",
    "GK19padnscpu:1575": "ity udīrya maṇikāntikandalīḥ kalpitaṃ tridaśacāpam asya sā /",
    "GK19padnscpu:1576": "ā mumoca nijakaṇkaṇaṃ bhuje jyākiṇāṅkakaṭhiṇīkṛtatvaci // PNc_9.66 //",
    "GK19padnscpu:1577": "narmadoktisvīkāraḥ avadad atha saḥ sāhasonmukhas tām iha hi vayaṃ vacasi sthitās taveti /",
    "GK19padnscpu:1578": "taḍid iva na cirād udīritāśīḥ sarid api sāsya puras tirobabhūva //",
    "GK19padnscpu:1579": "iti śrīmṛgāṅkadattasūnoḥ parimalāparanāmnaḥ padmaguptasya kṛtau navasāhasāṅkacarite mahākāvye narmadāsaṃvādo nāma navamaḥ sargaḥ",
    "GK19padnscpu:1580": "daśamaḥ sargaḥ nāyakasya ramāṅgadaṃ prati praśnaḥ atha mekalācalasutātirohitau atimātravismayarasārdramānasaḥ",
    "GK19padnscpu:1581": "daśanacchavicchuritapāṭalādharaḥ sa ramāṅgadaṃ nṛpatir ity avocat //",
    "GK19padnscpu:1582": "adhirohati svayam acintitāpy aho śubhasampadaṅkam aparāṅmukhe vidhau /",
    "GK19padnscpu:1583": "savapur vilocanapathaṃ yadāvayor amṛtāṃśusūtir iyam āpadāpagā // PNc_10.2",
    "GK19padnscpu:1584": "idam indrajālam iti me samutthitām matim etad arpitam udārayā tayā /",
    "GK19padnscpu:1585": "vikasanmarīciracitendrakārmukaṃ karavarti ratnavalayaṃ vilumpati //",
    "GK19padnscpu:1586": "ayi mekalādritanayāpuraḥkṛte kriyate kim atra vada kṛtyavastuni /",
    "GK19padnscpu:1587": "tava yat sadā nayarahasyavedino na dhiyaś caranty anayapāṃsule pathi //",
    "GK19padnscpu:1588": "ramāṅgadavākyam iti pārthivena kathite dadhan manāk pulakena cumbitakapolam ānanam /",
    "GK19padnscpu:1589": "idam āttanītipatham ādade vacaḥ smitapuṣpitādharadalo ramāṅgadaḥ //",
    "GK19padnscpu:1590": "iha kiṃ pratisphurati me tavāgrato nayaśāstranīranidhipāradṛśvanaḥ /",
    "GK19padnscpu:1591": "avalīḍhaviśvatamasaḥ puro raver na hi jātu dipakaśikhā prakāśate //",
    "GK19padnscpu:1592": "viṣaye 'tra maunam ucitaṃ hi mādṛśām avaśas tathāpi kathayāmi kiṃ cana /",
    "GK19padnscpu:1593": "kṣitipālamaulimaṇiveṇikātithes tava kena śāsanam idaṃ vilaṅghyate //",
    "GK19padnscpu:1594": "prathamaṃ hi maṇḍalam akhaṇḍaśāktibhir vijigīṣubhiḥ svam abhitaḥ prasādhyate /",
    "GK19padnscpu:1595": "paramaṇḍale tad anu nītipāragair avanīpurandara, karaḥ prasāryate //",
    "GK19padnscpu:1596": "tad apāsyam evam avitarkitotthite paripanthinām iha vidheyavastuni /",
    "GK19padnscpu:1597": "yadi nābhaviṣyad abhimānaśālinas tava rājyam uddhṛtasamastakaṇṭakam //",
    "GK19padnscpu:1598": "śrutaśaktisaṅkalitamantraniścayair upalabdhaṣaḍguṇavivekavartmabhiḥ /",
    "GK19padnscpu:1599": "tadupāyatattvam adhigamya dhūḥ kṣites tava mantribhir nṛpa durudvahohyate // PNc_10.10",
    "GK19padnscpu:1600": "atisāndrakāñcanamarīcipiṅgalaṃ digupāhitapracurapatraśobhinaḥ /",
    "GK19padnscpu:1601": "tava kośam utsṛjati na kṣaṇaṃ ramā paramāravaṃśasarasīsaroruha //",
    "GK19padnscpu:1602": "priyakīrtayo jayapavitritāśayās tarasā tṛṇīkṛtajagattrayā yudhi /",
    "GK19padnscpu:1603": "jagatīviśeṣaka tavānujīvino nivasanty avantiviṣaye sahasraśaḥ // PNc_10.12",
    "GK19padnscpu:1604": "pṛthivībhṛtaḥ prathitavikrameṇa ye gamitās tvayā vaśam upāyasampadā /",
    "GK19padnscpu:1605": "nayavartmagāḥ kṣitipate tavānyathā na bhavanti bhāvisamarābhiśaṅkayā //",
    "GK19padnscpu:1606": "apakartum atra samaye tavāttabhīr manasāpi hūṇanṛpatir na vāñchati /",
    "GK19padnscpu:1607": "ibhakumbhabhittidalanodyame harer na kapiḥ kadā cana saṭāṃ vikaṛṣati //",
    "GK19padnscpu:1608": "asikāntijālajaṭilāgrabāhunā raṇasīmni nātha nihateṣu bhartṛṣu /",
    "GK19padnscpu:1609": "bhavatātra vāgaḍavadhūjanaḥ kṛto ratisandhivigrahakathāparāṅmukhaḥ //",
    "GK19padnscpu:1610": "adhunāpi deva muralāṅganājanais vijayapraśastir iva likhyate tava /",
    "GK19padnscpu:1611": "galadañjanāśrupṛṣatāvalicchalāl lasadindupāṇḍuṣu kapolabhittiṣu //",
    "GK19padnscpu:1612": "rabhasād apāsya maṇikaṅkaṇāvalīḥ kanakāravindakatakeṣu te 'sinā /",
    "GK19padnscpu:1613": "na kim arpitāni nṛpa lāṭayoṣitā sphaṭikākṣasūtravalayāni pāṇiṣu //",
    "GK19padnscpu:1614": "nayanāmbubhiḥ snapitadhūsarādharāḥ pratibaddharūkṣamalinaikaveṇayaḥ /",
    "GK19padnscpu:1615": "nihitā na kiṃ mahati śokasāgare jagatīndra kosalapateḥ purandhrayaḥ //",
    "GK19padnscpu:1616": "uditena vairitimiradruhābhitas tava nātha vikramamayūkhamālinā /",
    "GK19padnscpu:1617": "gamitāḥ prabhāvalayaśūnyatāṃ jhaṭity aparāntapārthivavadhūmukhendavaḥ //",
    "GK19padnscpu:1618": "ativelam uttaradigantavartinā samaraśramābhyuditagharmabindunā /",
    "GK19padnscpu:1619": "śaradindunirmalam apāyi bhūbhṛtām asipatrapātrapatitaṃ tvayā yaśaḥ //",
    "GK19padnscpu:1620": "nijarandhragopanapaṭīyasābhitaḥ pararandhradṛṣṭipaṭucāracakṣuṣā /",
    "GK19padnscpu:1621": "nayabhinnasāhasabhuvā bhuvastale bhavatā samaṃ kathaya ko viruddhyate //",
    "GK19padnscpu:1622": "naradeva daivam adhikṛtya yā vipat nipataty avantiviṣaye kathaṃ cana /",
    "GK19padnscpu:1623": "śikhimuktamantrahaviṣā vihanyate tava sā vasiṣṭhamahasā purodhasā //",
    "GK19padnscpu:1624": "nṛpa vāsarāṇi nirupaplavāḥ prajāḥ sukham ātmakarmaṇi ratā nayanti yat /",
    "GK19padnscpu:1625": "vijayaṃ jayaikasuhṛdo 'sya sarvadā nanu kārmukasya tava tadvijṛmbhitam //",
    "GK19padnscpu:1626": "iti kiṃ cid eva na tava svamaṇḍale nṛpa cintyam asty uditaśaktisampadaḥ /",
    "GK19padnscpu:1627": "adhunā tu nītinihitena cetasā phaṇilokakṛtyam idam eva cintyatām //",
    "GK19padnscpu:1628": "prabhuśāktir udyamaparatvam arpita- trijagaccamatkṛtir ahaṅkṛtiś ca sā /",
    "GK19padnscpu:1629": "asurasya tasya kathitā narendra te nagarī ca mekalanagendrakanyayā //",
    "GK19padnscpu:1630": "abhigamya eva sas tavādhunā ripur marutām udāranijakāryasiddhaye /",
    "GK19padnscpu:1631": "śrutilagnagandhagajabṛṃhitaḥ kṣaṇaṃ nṛpa kesarī kathaya kiṃ vilambate //",
    "GK19padnscpu:1632": "navasāhasāṅka, na tavāsurād ahaṃ kalayāmi samprati kim apy atādṛśam /",
    "GK19padnscpu:1633": "vidhutiḥ kadā cana vibho na bhūbhṛtaḥ kalaviṅkapakṣapavanena śāṅkyate //",
    "GK19padnscpu:1634": "bhavatā yadoccalita eṣa dakṣiṇaś caraṇas tadaiva suravairiyoṣitām /",
    "GK19padnscpu:1635": "vigalanti deva nayanodabindavaḥ śaradindupāṇḍuni kapolamaṇḍale //",
    "GK19padnscpu:1636": "vijayaikasadmani guṇaḥ śarāsane tava yāvad atra na nṛpādhirohati /",
    "GK19padnscpu:1637": "tuhinacchaṭādhavalacāmarasmitā vilasanti tāvad asurālaye śriyaḥ //",
    "GK19padnscpu:1638": "kanakāravindam aravindalocana praṇayena naiva saḥ samarpayiṣyati /",
    "GK19padnscpu:1639": "suranirjayārjitamadāvṛte 'ntaraṃ labhate na sāma kila tādṛśaṃ hṛdi //",
    "GK19padnscpu:1640": "bhavataḥ kuto 'pi nṛpa yāvad āgamaṃ na sa vetti tāvad abhiyoktum arhasi /",
    "GK19padnscpu:1641": "sahasānyathā rahasi mantribodhitaḥ paritaḥ svadurghaṭane yatiṣyate //",
    "GK19padnscpu:1642": "kṛtanūtanārgalakapāṭasaṃpuṭāṃ subhaṭair udāyudhakarair adhiṣṭhitām /",
    "GK19padnscpu:1643": "paritaḥ sukhātaparikhāṃ punaḥ purīṃ racitaikadurgam apathāṃ vidhāsyati //",
    "GK19padnscpu:1644": "valite 'pi kiṃ cana dhanuḥparigrahe bhuvanatrayaprathitasāhase tvayi /",
    "GK19padnscpu:1645": "api jāyate dhṛtiviparyayo harer asureṣu kaiva gaṇanā tapasviṣu //",
    "GK19padnscpu:1646": "niyataṃ, narendra, vidatphaṇāmaṇi- sphuradaṃśusūtritanavātapaṃ nabhaḥ /",
    "GK19padnscpu:1647": "suravairivīryadṛḍhamatsaraṃ puraḥ phaṇisainyam ājibhuvi te bhaviṣyati //",
    "GK19padnscpu:1648": "adhunaiva te 'tra nijatāṃ vrajanti vā subhaṭāḥ svayaṃ vidhivaśena ke cana /",
    "GK19padnscpu:1649": "kapayaḥ purā raghupater yathā vane hanumatpataṅgatanayāṅgadādayaḥ //",
    "GK19padnscpu:1650": "yad udīritaś ca purukutsakāntayā saritāsi vaṅkumunidarśanaṃ prati /",
    "GK19padnscpu:1651": "pratibhāti kiṃ cana mamaiva tatra te kim u nirmukheṅgitavidas tadiṅgitam",
    "GK19padnscpu:1652": "athavaika eva vibhur asy arer vadhe nanu dhāma tat sphurati śārṅgiṇas tvayi /",
    "GK19padnscpu:1653": "uditakrudhas tripuradāhaḍambare śaratām avāpa kila yat pinākinaḥ //",
    "GK19padnscpu:1654": "avalokayāmi śakunaṃ yathā tathā tad avaimi pakṣmaladṛśaḥ sabhāntare /",
    "GK19padnscpu:1655": "na cirād upoḍḥapulakena pāṇinā kanakāravindam avataṃsayiṣyasi // PNc_10.38",
    "GK19padnscpu:1656": "tvam ihaiva nātha maṇidhāmni tiṣṭha vā na hi nāma tādṛśam idaṃ prayojanam",
    "GK19padnscpu:1657": "asuraṃ nihatya sahasaiva tatkṣaṇād aham ānayāmi tapanīyapaṅkajam //",
    "GK19padnscpu:1658": "vijayī yad asmi smareṣu jitvarāḥ prabhavanti tatra tava pādapāṃsavaḥ /",
    "GK19padnscpu:1659": "aruṇo yad andhatamasaṃ niṣedhati sphuritaṃ narādhipa tad arkatejasām //",
    "GK19padnscpu:1660": "nāyakavākyam",
    "GK19padnscpu:1661": "masṛṇoktipallavitanītivikrama- kramam ity udīrya virate ramāṅgade /",
    "GK19padnscpu:1662": "saḥ sarasvatīmukhararatnanūpura- dhvanipeśalaṃ nṛpatir ādade vacaḥ //",
    "GK19padnscpu:1663": "tvadṛte mukhāt sukhanirastasaṃśaya- prasareyaṃ bhāratī ullasati kasya bhāratī /",
    "GK19padnscpu:1664": "śaśalakṣmaṇaḥ paramakharvaśarvarī- timirachiducchalati kāntikandali //",
    "GK19padnscpu:1665": "tava vedmi pauruṣam ahaṃ tvayā vinā na vapuḥsthitiṃ kva cana kartum utsahe",
    "GK19padnscpu:1666": "dhanuṣīva dīrghaguṇasaṅgate yatas tvayi me dṛḍhapraṇayavāsitaṃ manaḥ //",
    "GK19padnscpu:1667": "gamane tad ehi sahitau yatāvahe jhaṭiti triviṣṭaparipoḥ purīṃ prati /",
    "GK19padnscpu:1668": "apade yad udyamakathāvirodhinī na hi siddhaye bhavati dīrghasūtratā //",
    "GK19padnscpu:1669": "śukavākyam iti pārśvavartinam udīrya maunavān abhavat sa mālavakuraṅgalāñchanaḥ /",
    "GK19padnscpu:1670": "tvarayāvatīrya saś ca ratnapañjarāt purataḥ śuko 'sya puna ity abhāṣata //",
    "GK19padnscpu:1671": "śṛṇu śaṅkhacūḍaśucivaṃśabhūr ahaṃ nṛpa, ratnacūḍa iti nāgarakaḥ /",
    "GK19padnscpu:1672": "udapādi kaṇvamuniśiṣyaśāpataḥ śukatā mameyam animīlitasmṛtiḥ // PNc_10.46",
    "GK19padnscpu:1673": "praṇayoktibhir munir atha prasedivān iti me saḥ śāpatimirāvadhiṃ vyadhāt /",
    "GK19padnscpu:1674": "vaśināṃ ruṣo matiṣu nāsate ciraṃ jalavipuṣaś ca, nṛpa, sasyasūciṣu //",
    "GK19padnscpu:1675": "tvam aphalgu neṣyasi śaśiprabhāntikaṃ navasāhasāṅkanṛpater yadā vacaḥ /",
    "GK19padnscpu:1676": "niyataṃ bhaviṣyati tadā kumāra te śukarūparūpaparivartanotsavaḥ //",
    "GK19padnscpu:1677": "tad anaṅgaṣaṣṭhaśaraṃ saṃdiśa svayaṃ śanakaiḥ kim apy uragabālikāṃ prati /",
    "GK19padnscpu:1678": "hṛdi yan nidhāya sahasaiva yāmy ahaṃ phaṇinām anamramaṇitoraṇāṃ purīm //",
    "GK19padnscpu:1679": "[VAR 10.49a: {śaraṃ/lem /em; śara /ed}]",
    "GK19padnscpu:1680": "ayi maunam etad avanīndra, mucyatāṃ drutam ucyatāṃ ca kim iyaṃ mayi trapā /",
    "GK19padnscpu:1681": "pṛthag asmi deva na hi te paricchadāt ucitaṃ na tan mayi rahasyagopanam //",
    "GK19padnscpu:1682": "nāyakavākyam iti valgu jalpati śuke 'tha vismayād api vismayaṃ param avāpa pārthivaḥ /",
    "GK19padnscpu:1683": "avadac ca pañjaram ivāsya kalpayan daśanāṃśubhiḥ sphaṭikasūcikomalaiḥ //",
    "GK19padnscpu:1684": "vipadaṃ vilokya tava duḥsahām imām ayi ratnacūḍa mama dūyate manaḥ /",
    "GK19padnscpu:1685": "patitaṃ kukūladahane na kasya vā mṛdumālatīmukulamālyamādhaye // PNc_10.52",
    "GK19padnscpu:1686": "nāyikāṃ prati saṃdeśaḥ ghaṭitaṃ vidher idam ajaryam āvayor na ramāṅgadān mama sakhe 'tiricyase",
    "GK19padnscpu:1687": "idam ārya tat tvayi vimuktayantraṇo nanu saṃdiśāmi hariṇīdṛśāṃ prati //",
    "GK19padnscpu:1688": "virate 'pi meghatimire natāṅgi me na gatāsi locanapathaṃ yadā tadā /",
    "GK19padnscpu:1689": "phaṇilokabhūmim atidurgamām imām aviśaṃ tava anupadam eva sudnari //",
    "GK19padnscpu:1690": "nagarīṃ tvadāttahṛdayo 'pi bhoginām aham āgato na mṛgadīrghalocane /",
    "GK19padnscpu:1691": "śrutayendusūtisaritānyato hṛtaḥ sahasaiva hemaśatapatravārtayā //",
    "GK19padnscpu:1692": "atipāṭalādharam avāñcitaṃ hriyā smitakāntimat stimitaratnakuṇḍalam /",
    "GK19padnscpu:1693": "tadapāṅgasaṅkalitalocanotpalaṃ phaṇilokakaumudi mukhaṃ smarāmi te //",
    "GK19padnscpu:1694": "dvitaye dvayena sahasojjhitas tadā śaśisūtisindhupulinodare śaraḥ /",
    "GK19padnscpu:1695": "jagadekavibhramabhvā bhuvastale sutanu tvayā mayi ca puṣpadhanvanā //",
    "GK19padnscpu:1696": "dhṛtam ūrmihastanivahena revayā nanu phenakānti karabhoru me patat /",
    "GK19padnscpu:1697": "viṣaye dṛśor upadaśaṃ manaḥśilā- likhitaikahaṃsamithunaṃ tavāṃśukam //",
    "GK19padnscpu:1698": "maṇikāntiluptatimire rasātale bhavatīm ihānusaratā tanūdari /",
    "GK19padnscpu:1699": "avalokitāny atha mayā padāni te sahasā suvarṇasikatāṅkite pathi //",
    "GK19padnscpu:1700": "sarale jaṭhity uditakārśyadorlatā- gailtāni ratnavalayāni te mayā /",
    "GK19padnscpu:1701": "katham apy udaśrupṛṣataṃ pade pade cakitena candramukhi vīkṣitāni ca //",
    "GK19padnscpu:1702": "manasā kim ālikhati kiṃ samācaraty adhunā kim induvadanā ca vakti sā /",
    "GK19padnscpu:1703": "iti me 'padiśya bhavatīṃ pravṛttayā hṛdayaṃ saśalyam iva hanta cintayā //",
    "GK19padnscpu:1704": "paritāpavatyaviralocchalatprabhā- tuhinacchaṭābhir asitābjalocane /",
    "GK19padnscpu:1705": "śaradindudīdhitikalāpasundaras tava hāra eṣa hṛdi siñcatīva mām //",
    "GK19padnscpu:1706": "kathaya priye nihitasāndracandana- dravaśītalojjvalakarā kucadvaye /",
    "GK19padnscpu:1707": "mama hārayaṣṭir api sā sakhīva kiṃ madanābhitāpam apaṭūkaroti te //",
    "GK19padnscpu:1708": "kṣaṇam apy aho patasi me śucismite na samutsukasya tava vismṛteḥ pathi /",
    "GK19padnscpu:1709": "jhaṭiti praviśya hṛdaye mamātra kiṃ likhitāsi padmamukhi puṣpaketunā //",
    "GK19padnscpu:1710": "samudvahantī sravadañjanāśru- ghorotkaraśyāmitakaṅkaṇena /",
    "GK19padnscpu:1711": "karāravindena mukhendubimbam āpāṇḍurakṣāmakapolabhitti // PNc_10.65 //",
    "GK19padnscpu:1712": "nave nave paṅkajinīpalāśa- mṛṇālahārādisanāthapārśve /",
    "GK19padnscpu:1713": "pravālalīlāstaraṇe niṣaṇṇā siṃhāsane manmathapārthivasya // PNc_10.66 //",
    "GK19padnscpu:1714": "bālapravālāṅkurapāṭalasya lāvaṇyaratnākarakaustubhasya /",
    "GK19padnscpu:1715": "udūṣmaṇā niḥśvasitena kāntiṃ kadarthayantī daśanacchadasya // PNc_10.67 //",
    "GK19padnscpu:1716": "analpasaṅkalpavikalpajāla- viloḍanair na svam api smarantī /",
    "GK19padnscpu:1717": "sasādhvasenāvirataṃ mayā tvam utprekṣyase pannagarājaputri // PNc_10.68 //",
    "GK19padnscpu:1718": "[SYNTAX: kalāpakas]",
    "GK19padnscpu:1719": "brūmaḥ kiyan naya kathaṃ cana kālam alpam atrābjapatranayane nayane nimīlya /",
    "GK19padnscpu:1720": "hemāmbujaṃ taruṇi tat tarasāpahṛtya devadviṣo 'yam aham āgata ity avehi //",
    "GK19padnscpu:1721": "bhadraitad vraja ratnacūḍanibiḍapremārdram asmadvacas tasyās tatra kuraṅgaśāvakadṛśaḥ karṇāvataṃsīkuru",
    "GK19padnscpu:1722": "śāpānte bata vismariṣyasi bhrātas tad ekaṃ kim apy ādāya svayam eva tatprativacaḥ pārśvaṃ mamābhyeṣyasi // PNc_10.70 //",
    "GK19padnscpu:1723": "iti nṛpateḥ svānte kṛtvā manomṛgavāgurāṃ giram udakamannistriṃśābhe nabhasy aśanaiḥ śukaḥ",
    "GK19padnscpu:1724": "ciravinihitāṃ dṛṣṭiṃ tasmān nivartya tathotsuko jhaṭiti gamane devo 'py",
    "GK19padnscpu:1725": "asīt saḥ sāhasalāñchanaḥ // PNc_10.71 //",
    "GK19padnscpu:1726": "iti śrīmṛgāṅkadattasūnoḥ parimalāparanāmnaḥ padmaguptasya kṛtau navasāhasāṅkacarite mahākāvye ratnacūḍasaṃpreṣaṇo nāma daśamaḥ sargaḥ",
    "GK19padnscpu:1727": "ekādaśaḥ sargaḥ śatrujayārthaṃ prasthānam",
    "GK19padnscpu:1728": "atha bibhrat sarāgeṇa hṛdayena kṛśodarīm /",
    "GK19padnscpu:1729": "saḥ pratasthe mahīnāthaḥ kareṇa ca dhanurlatām // PNc_11.1 //",
    "GK19padnscpu:1730": "indranīlapratolītaḥ sa nirgacchan patiḥ śriyaḥ /",
    "GK19padnscpu:1731": "tatkāntiśyāmatāṃ gatvā kṣaṇaṃ kṛṣṇa ivābabhau // PNc_11.2 //",
    "GK19padnscpu:1732": "āsannapadmasarasā kusumānamraśākhinā /",
    "GK19padnscpu:1733": "so narmadopadiṣṭena gantuṃ pravavṛte pathā // PNc_11.3 //",
    "GK19padnscpu:1734": "yāntam ekāntaśiśirāḥ samīrās taṃ siṣevire /",
    "GK19padnscpu:1735": "elālavaṅgakaṅkola- jātīphalasugandhayaḥ // PNc_11.4 //",
    "GK19padnscpu:1736": "cakras tasyānilasparśa- kvaṇatkāñcanapallavāḥ /",
    "GK19padnscpu:1737": "mauktikastabakasmerā vismayaṃ ratnavīrudhaḥ // PNc_11.5 //",
    "GK19padnscpu:1738": "amandamārutākṣepa- muktamuktāphalacchalāt /",
    "GK19padnscpu:1739": "caladvaṃśalatā mūrdhni tasya lājān ivākiran // PNc_11.6 //",
    "GK19padnscpu:1740": "agalan kusumavyājāt tasminn abhyarṇagāmini /",
    "GK19padnscpu:1741": "pātālakalpavṛkṣāṇām ānandāśrulavā iva // PNc_11.7 //",
    "GK19padnscpu:1742": "aravindamukhakroḍa- krīḍanmukharaṣaṭpadā /",
    "GK19padnscpu:1743": "anāmayam ivāpṛcchat tam abhyāgatam abjinī // PNc_11.8 //",
    "GK19padnscpu:1744": "śaśiprabhākṣivistāra- saṃvādinyaḥ pade pade /",
    "GK19padnscpu:1745": "taṃ kim apy ārdratāṃ ninyur araṇyahariṇīdṛśaḥ // PNc_11.9 //",
    "GK19padnscpu:1746": "upayuktāmṛtaspardhi- nārikelaphalodakān /",
    "GK19padnscpu:1747": "āsvāditalavāṅgailā- pūganāgalatādalān // PNc_11.10 //",
    "GK19padnscpu:1748": "śayyīkṛtātanusvarṇa- kadalībālapallavān /",
    "GK19padnscpu:1749": "viṣṭarīkṛtavistīrṇa- candrakāntaśilātalān // PNc_11.11 //",
    "GK19padnscpu:1750": "tatkālocitakartavya- vyāvṛttaikaramāṅgadān /",
    "GK19padnscpu:1751": "āvṛttivihitapreyaḥ- phaṇirājasutākathān // PNc_11.12 //",
    "GK19padnscpu:1752": "hṛdayanyastakarpūra- mṛṇālanalinīdalān /",
    "GK19padnscpu:1753": "puṃḥkokilakulollāpa- janitasmarasañjvarā // PNc_11.13 n //",
    "GK19padnscpu:1754": "jāmbūnadalatāgulma- vihitāśrayasauhṛdān /",
    "GK19padnscpu:1755": "gacchan sas tatra kati cin nivāsān vyadhitādhvani // PNc_11.14 //",
    "GK19padnscpu:1756": "[SYNTAX: kulakam]",
    "GK19padnscpu:1757": "vaṅkumunyāśramaprāptiḥ saṃprāpa pṛthivīpālaḥ kālena kiyatāpy atha /",
    "GK19padnscpu:1758": "saḥ kūlopāntavicaran- yaṅku vaṅkutapovanam // PNc_11.15 //",
    "GK19padnscpu:1759": "āśramavarṇanam hṛtaṃ kutūhalenālaṃ tadālokanajanmanā /",
    "GK19padnscpu:1760": "patiṃ madhyamalokasya taṃ jagāda ramāṅgadaḥ // PNc_11.16 //",
    "GK19padnscpu:1761": "sīmā satītiśabdasya sakuśāṅkālpapallavā /",
    "GK19padnscpu:1762": "maithilīva śriyaṃ dhatte kām apy āśramabhūr iyam // PNc_11.17 //",
    "GK19padnscpu:1763": "ito vānti havir dhūma- latālasyapradā ime /",
    "GK19padnscpu:1764": "marutaḥ pāvanāḥ pakva- puroḍāśasugandhayaḥ // PNc_11.18 //",
    "GK19padnscpu:1765": "ito hiraṇmayī bhūmis taravo hemavalkalāḥ /",
    "GK19padnscpu:1766": "unnidrahemapadmāni payāṃsīva pade pade // PNc_11.19 //",
    "GK19padnscpu:1767": "kākapakṣāṅkamūrdhānaḥ paśyaite guruśikṣayā /",
    "GK19padnscpu:1768": "baṭavaḥ khaṇḍayanty atra samidhaś ca padāni ca // PNc_11.20 //",
    "GK19padnscpu:1769": "anayā sāma gāyantyā svarasaṃśayavān ayam /",
    "GK19padnscpu:1770": "itaḥ karoti kalahaṃ śukaḥ sārikayā samam // PNc_11.21 //",
    "GK19padnscpu:1771": "idam atrādbhutaṃ paśya madaklinnaṃ gajasya yat /",
    "GK19padnscpu:1772": "gaṇḍalekhāṃ nakhāgreṇa śanaiḥ kaṇḍūyate hariḥ // PNc_11.22 //",
    "GK19padnscpu:1773": "prabhāmaṇḍalaparyasta- tamasaḥ śataśaḥ pathi /",
    "GK19padnscpu:1774": "tavāpatanti pātāla- ravayo 'mī maharṣayaḥ // PNc_11.23 //",
    "GK19padnscpu:1775": "eṣāṃ dvitayam etābhiḥ kapilābhir alaṅkṛtam /",
    "GK19padnscpu:1776": "uṭajaprāṅgaṇaṃ gobhir jaṭābhir abhitaḥ śiraḥ // PNc_11.24 //",
    "GK19padnscpu:1777": "ito gātraparāvṛtti- bhagnāsthi puruṣetarān /",
    "GK19padnscpu:1778": "muneḥ śayyākuśān atti bālaḥ kastūrikāmṛgaḥ // PNc_11.25 //",
    "GK19padnscpu:1779": "ito 'py ayam ṛṣiḥ paśya japāpāṭalayānayā /",
    "GK19padnscpu:1780": "gavānugamyate sāyaṃ saṃdhyeva divākaraḥ // PNc_11.26 //",
    "GK19padnscpu:1781": "sahasaivātithiḥ prāptaḥ ko 'py ayaṃ bhavatām iti /",
    "GK19padnscpu:1782": "eṣa praty uṭajaṃ vakti sasaṃbhramam ayaṃ śukaḥ // PNc_11.27 //",
    "GK19padnscpu:1783": "ataḥ saṃprati vīkṣante kautukottānitekṣaṇāḥ /",
    "GK19padnscpu:1784": "tvām indum iva paryāpta- maṇḍalaṃ munikanyakāḥ // PNc_11.28 //",
    "GK19padnscpu:1785": "bhūdattasmarasāmrājyaṃ mukhaśrītarjitendu ca /",
    "GK19padnscpu:1786": "āsām indīvarākṣīṇām alaṅkāro navaṃ vayaḥ // PNc_11.29 //",
    "GK19padnscpu:1787": "muktāstraḥ strīṣu kandarpo devātrānuśayād iva /",
    "GK19padnscpu:1788": "śaṅke saṃtyajya kodaṇḍam āttadaṇḍas tapasyati // PNc_11.30 //",
    "GK19padnscpu:1789": "vaṅkumunidarśanam tasminn ityuktavaty eva tathā savidhavartmani /",
    "GK19padnscpu:1790": "tataḥ pṛthvīśaśāṅkena vaṅkumunir adṛśyata // PNc_11.31 //",
    "GK19padnscpu:1791": "aṃsāvalambinīr bibhrat sandhyābhrakapiśā jaṭāḥ /",
    "GK19padnscpu:1792": "prasṛtā iva nirgatya paramajyotiṣaḥ śikhāḥ // PNc_11.32 //",
    "GK19padnscpu:1793": "dadhadyajñopavītena sīmantitam uraḥsthalam /",
    "GK19padnscpu:1794": "jāhnavīnirjhareṇeva nabhaḥ prāleyapāṇḍunā // PNc_11.33 //",
    "GK19padnscpu:1795": "śuddhaikaguṇasaṃpṛktām akṣamālāṃ dadhat kare /",
    "GK19padnscpu:1796": "mūrtāṃ tīvratapaḥsiddhim ātmanaḥ phalitām iva // PNc_11.34 //",
    "GK19padnscpu:1797": "yogakṣemopapattyartham upaviṣṭaḥ kuśāsane /",
    "GK19padnscpu:1798": "napteva maithilībhartur atithir nāma pārthivaḥ // PNc_11.35 //",
    "GK19padnscpu:1799": "priyasomaḥ sadāyuktaḥ priyayā cānasūyayā /",
    "GK19padnscpu:1800": "pātram atrir ivogrāṇāṃ tapasāṃ tejasām iva // PNc_11.36 //",
    "GK19padnscpu:1801": "so dṛṣṭipatham āyāti yayātipratime nṛpe /",
    "GK19padnscpu:1802": "tutoṣa kasya vā na syād ākṛtis tasya sā mude // PNc_11.37 //",
    "GK19padnscpu:1803": "tataḥ kṛtapraṇāmasya tasya praṇatabhūbhṛtaḥ /",
    "GK19padnscpu:1804": "vidadhe sa viśāmpatyur ātithyam attithipriyaḥ // PNc_11.38 //",
    "GK19padnscpu:1805": "athādūre sukhāsīnaḥ sukhāsīne mahībhṛti /",
    "GK19padnscpu:1806": "iti sūnṛtayā vācā sa vaktum upacakrame // PNc_11.39 //",
    "GK19padnscpu:1807": "adya naḥ puṇyabījena mukto yat satyam aṅkuraḥ /",
    "GK19padnscpu:1808": "lalāma lokatritaye yena tvam avalokitaḥ // PNc_11.40 //",
    "GK19padnscpu:1809": "tava śaṃsati saubhāgyam abhijāteyam ākṛtiḥ /",
    "GK19padnscpu:1810": "indoḥ sudhānidhānatvaṃ jyotsnayā yat pratīyate // PNc_11.41 //",
    "GK19padnscpu:1811": "yathā pradeśam āyātair vyaktiṃ vajrāṅkuśādibhiḥ /",
    "GK19padnscpu:1812": "cakravartīty anukto 'pi cihnais tvam anumīyase // PNc_11.42 //",
    "GK19padnscpu:1813": "tvadarśanotsavenaiva kṛtārthaṃ cakṣur adya naḥ /",
    "GK19padnscpu:1814": "vimuñcati śaraccandre cirarūḍham api spṛhām // PNc_11.43 //",
    "GK19padnscpu:1815": "hetudvitayam evātra paramānandasampadaḥ /",
    "GK19padnscpu:1816": "parabrahmopalabdhir vā saṅgataṃ vā bhavādṛśām // PNc_11.44 //",
    "GK19padnscpu:1817": "akṛtvā bhavataḥ praśnaṃ na sthātum aham utsahe /",
    "GK19padnscpu:1818": "dhīratāṃ mama bhindanti yat kautukarasormayaḥ // PNc_11.45 //",
    "GK19padnscpu:1819": "tvayā mahībhṛtām atra vaṃśaḥ keṣām alaṅkṛtaḥ? /",
    "GK19padnscpu:1820": "śrotrapīyūṣagaṇḍūṣaḥ kāni nāmākṣarāṇi te ? // PNc_11.46 //",
    "GK19padnscpu:1821": "anena guṇinā sārdhaṃ dhanuṣānucareṇa ca /",
    "GK19padnscpu:1822": "kena kāryātibhāreṇa tvam etām āgato bhuvam ? // PNc_11.47 //",
    "GK19padnscpu:1823": "ramāṅgadavākyam ity uktvā virate tasmin rājñā sasmitam īkṣitaḥ /",
    "GK19padnscpu:1824": "sthitvā kṣaṇam uvācedam iṅgitajño ramāṅgadaḥ // PNc_11.48 //",
    "GK19padnscpu:1825": "arbudācalavarṇanam brahmāṇḍamaṇḍapastambhaḥ śrīmān asty abudo giriḥ /",
    "GK19padnscpu:1826": "upoḍhahaṃsikā yasya saritaḥ sālabhañjikā // PNc_11.49 //",
    "GK19padnscpu:1827": "yaḥ sūryāṃśuśalākasya viśvasyopari tiṣṭhataḥ /",
    "GK19padnscpu:1828": "vyomanīlātapatrasya daṇḍatvam adhirohat // PNc_11.50 //",
    "GK19padnscpu:1829": "ādātum avataṃsāya svarṇadīhemapuṣkaram /",
    "GK19padnscpu:1830": "yaḥ sendranīlakaṭako bhuvo bhuja ivoddhṛtaḥ // PNc_11.51 //",
    "GK19padnscpu:1831": "śikharāsannanakṣatro lakṣyate yaḥ pratikṣapam /",
    "GK19padnscpu:1832": "saśīkara ivodasto hastaḥ pātāladantinā // PNc_11.52 //",
    "GK19padnscpu:1833": "yasya śṛṅgendranīlāṃśu- śyāmam ādityamaṇḍalam /",
    "GK19padnscpu:1834": "kṣaṇaṃ puṭakinīpatra- chatrākṛti vilokyate // PNc_11.53 //",
    "GK19padnscpu:1835": "nīlakaṇṭhapriyā kāmaṃ kṛtapañcānanasthitiḥ /",
    "GK19padnscpu:1836": "yasyāgrabhūmir gaurīva guhāpītapayodharā // PNc_11.54 //",
    "GK19padnscpu:1837": "adhaḥsaṃnaddhamedheṣu sthitā yasyāgrasānuṣu /",
    "GK19padnscpu:1838": "prāvṛḍvilāsālāsyānām anabhijñāḥ kalāpinaḥ // PNc_11.55 //",
    "GK19padnscpu:1839": "induḥ kaṭakamāṇikyaṃ yasya tuṅgasya bhūbhṛtaḥ /",
    "GK19padnscpu:1840": "bhuvo yasya ca kāntāyā mekhalāmaṇir aṃśumān // PNc_11.56 //",
    "GK19padnscpu:1841": "kva cit kva cit patantyā yaḥ kṛṣṇasāraḥ śaśitviṣā /",
    "GK19padnscpu:1842": "kaṇḍūyata ivāsannaṃ śṛṅgeṇa hi mṛgīṃ niśi // PNc_11.57 //",
    "GK19padnscpu:1843": "pāṇḍuḥ śaraddhanair ūrdhvam adhastālīvanāsitaḥ /",
    "GK19padnscpu:1844": "yaḥ kailāsa ivāśliṣṭaḥ paulastyabhujasampradā // PNc_11.58 //",
    "GK19padnscpu:1845": "harayaḥ śerate yasya mattebhavadhaniḥsahāḥ /",
    "GK19padnscpu:1846": "guhāsu nakhanirmukta- muktādanturabhūmiṣu // PNc_11.59 //",
    "GK19padnscpu:1847": "alakacyutamandāra- makarandasugandhibhiḥ /",
    "GK19padnscpu:1848": "amartyamithunakrīḍā nikuñjair yasya sūcyate // PNc_11.60 //",
    "GK19padnscpu:1849": "udañcadindracāpāni nānāratnāṃśupallavaiḥ /",
    "GK19padnscpu:1850": "sānūni yasya sevante dvaye citraśīnaḥ // PNc_11.61 //",
    "GK19padnscpu:1851": "patyā saha vanānteṣu viharantyādrikanyayā /",
    "GK19padnscpu:1852": "nīyante śoṇatāṃ yasya śilāḥ sālaktakaiḥ padaiḥ // PNc_11.62 //",
    "GK19padnscpu:1853": "pratibhānti puras te 'pi yasya valmīkavāmanāḥ /",
    "GK19padnscpu:1854": "śailāḥ suvelakailāsa- mahendramalayādayaḥ // PNc_11.63 //",
    "GK19padnscpu:1855": "vasiṣṭhāśramavarṇanam",
    "GK19padnscpu:1856": "atisvādhīnanīvāra- phalamūlasamitkuśam /",
    "GK19padnscpu:1857": "munis tapovanaṃ cakre tatrekṣvākupurohitaḥ // PNc_11.64 //",
    "GK19padnscpu:1858": "hṛtā tasyaikadā dhenuḥ kāmasargādhisūnunā /",
    "GK19padnscpu:1859": "kārtavīryārjuneneva jamadagner anīyata // PNc_11.65 //",
    "GK19padnscpu:1860": "[VAR 11.65a: {hṛtā/lem /ed; hṛtvā /buh}; 11.65d: {sarga+/buh/lem",
    "GK19padnscpu:1861": "sūrga+/ed; }]",
    "GK19padnscpu:1862": "sthūlāśrudhārāsaṃtāna- snapitastanavalkalā /",
    "GK19padnscpu:1863": "amarṣapāvakasyābhūd bhartuḥ samid arundhatī // PNc_11.66 //",
    "GK19padnscpu:1864": "athātharvavidām ādyaḥ samantrām āhutiṃ dadau /",
    "GK19padnscpu:1865": "vikasadvikaṭajvālā- jaṭile jātavedasi // PNc_11.67 //",
    "GK19padnscpu:1866": "[VAR 11.67c: {vikaṭa/lem /ed; vikala+/buh}]",
    "GK19padnscpu:1867": "tataḥ kṣaṇat sakodaṇḍaḥ kirīṭī kāñcanāṅgadaḥ /",
    "GK19padnscpu:1868": "ujjagāmāgnitaḥ ko 'pi sahemakavacaḥ pumān // PNc_11.68 //",
    "GK19padnscpu:1869": "dūraṃ saṃtamaseneva viśvāmitreṇa sā hṛtā /",
    "GK19padnscpu:1870": "tenāninye muner dhenur dinaśrīr iva bhānunā // PNc_11.69 //",
    "GK19padnscpu:1871": "tatas tāpasakanyābhir ānandāśrulavāṅkitaḥ /",
    "GK19padnscpu:1872": "kapolaḥ pāṇiparyaṅkāt sāśrulekhād apāsyata // PNc_11.70 //",
    "GK19padnscpu:1873": "[VAR 11.70d: {sāśrulekhāt/lem /ed; sādhupūjyāt /buh}]",
    "GK19padnscpu:1874": "paramāravaṃśavarṇanam paramāra iti prapāt sa muner nāma cārthavat /",
    "GK19padnscpu:1875": "mīlitānyanṛpacchatram ātapatraṃ ca bhūtale // PNc_11.71 //",
    "GK19padnscpu:1876": "[VAR 11.71d: {ātapatraṃ/lem /ed; adhipatyaṃ /buh}]",
    "GK19padnscpu:1877": "pravartitātivistīrṇa- saptatantuparamparaḥ /",
    "GK19padnscpu:1878": "purāṇakūrmaśeṣaṃ yaś cakārāmbhonidheḥ payaḥ // PNc_11.72 //",
    "GK19padnscpu:1879": "sthāpitair maṇipīṭheṣu muktāprālambamālibhiḥ /",
    "GK19padnscpu:1880": "bhūr iyaṃ yajvanā yena hemayūpair apūryata // PNc_11.73 //",
    "GK19padnscpu:1881": "praśāntacintāsantāne cireṇa namucidviṣi /",
    "GK19padnscpu:1882": "amocyatāstadaityena yenerṣyākalahaṃ śacī // PNc_11.74 //",
    "GK19padnscpu:1883": "vaṃśaḥ pravaṛte tasmād ādirājān manor iva /",
    "GK19padnscpu:1884": "nītaḥ suvṛttair gurutāṃ nṛpair muktāphalair iva // PNc_11.75 //",
    "GK19padnscpu:1885": "tasmin pṛthupratāpo 'pi nirvāpitamahītalaḥ /",
    "GK19padnscpu:1886": "upendra iti sañjajñe rājā sūryendusaṃnibhaḥ // PNc_11.76 //",
    "GK19padnscpu:1887": "sadāgatipravṛttena sītocchvasitahetunā /",
    "GK19padnscpu:1888": "hanumateva yaśasā yasyālaṅghyata sāgaraḥ // PNc_11.77 //",
    "GK19padnscpu:1889": "śaṅkitendreṇa dadhatā pūtām avabhṛtais tanum /",
    "GK19padnscpu:1890": "akāri yajvanā yena hemayūpāṅkitā mahī // PNc_11.78 //",
    "GK19padnscpu:1891": "atyacchadaśanodgacchat- aṃśulekhātaraṅgibhiḥ /",
    "GK19padnscpu:1892": "dīrghair yasyārinārīṇāṃ niḥśvāsaiś cāmārayitam // PNc_11.79 //",
    "GK19padnscpu:1893": "tasmin gate narendreṣu tadanyeṣu gateṣu ca /",
    "GK19padnscpu:1894": "tatra vākpatirājākhyaḥ pārthivendur ajāyata // PNc_11.80 //",
    "GK19padnscpu:1895": "dīrgheṇa cakṣuṣā lakṣmīṃ bheje kuvalayasya yaḥ /",
    "GK19padnscpu:1896": "nārīṇāṃ diśatānandaṃ doṣṇā sattārakeṇa ca // PNc_11.81 //",
    "GK19padnscpu:1897": "śithilīkṛtajīvāśā yasmin koponnatabhruvi /",
    "GK19padnscpu:1898": "ninyuḥ śirāṃsi stabdhāni na dhanūṃṣi natiṃ nṛpāḥ // PNc_11.82 //",
    "GK19padnscpu:1899": "vairisiṃha iti prāpaj janma tasmāj janādhipaḥ /",
    "GK19padnscpu:1900": "kīrtibhir yasya kundendu- viśadābhiḥ saṭāyitam // PNc_11.83 //",
    "GK19padnscpu:1901": "paulomīramaṇasyeva yasya cāpe vilokite /",
    "GK19padnscpu:1902": "cakitaiḥ sarasīva kṣmā rājahaṃsair amucyata // PNc_11.84 //",
    "GK19padnscpu:1903": "śrīsīyaka iti kṣetraṃ yaśasām udabhūt tataḥ /",
    "GK19padnscpu:1904": "dilīpapratimaḥ pṛthvī- śuktimuktāphalaṃ nṛpaḥ // PNc_11.85 //",
    "GK19padnscpu:1905": "lakṣmīr adhokṣajasyeva śaśimauler ivāmbikā /",
    "GK19padnscpu:1906": "vaḍajety abhavad devī kalatraṃ yasya bhūr iva // PNc_11.86 //",
    "GK19padnscpu:1907": "akhaṇḍamaṇḍalenāpya prajāpuṇyair mahodayam /",
    "GK19padnscpu:1908": "kalisaṃtamasaṃ yena vyanīyata nṛpendunā // PNc_11.87 //",
    "GK19padnscpu:1909": "vaśīkṛtākṣamālo yaḥ kṣmām atyāyatāṃ dadhan /",
    "GK19padnscpu:1910": "rājyāśramam alaṃcakre rājārṣiḥ kuśacīvaraḥ // PNc_11.88 ] //",
    "GK19padnscpu:1911": "smitajyotsnādaridreṇa bāṣpasrāvimukhendunā /",
    "GK19padnscpu:1912": "śaśaṃsur vijayaṃ yasya rudrapāṭīpatistriyaḥ // PNc_11.89 //",
    "GK19padnscpu:1913": "akaṅkaṇam akeyūram anūpuram amekhalam /",
    "GK19padnscpu:1914": "hūṇāvarodhavaidhavya- dīkṣādānaṃ vyadhatta yaḥ // PNc_11.90 //",
    "GK19padnscpu:1915": "nāyakavarṇanam ayaṃ netrotsavas tasmāj jajñe devaḥ pitṛpriyaḥ /",
    "GK19padnscpu:1916": "jagattamo'paho netrād atrer iva niśākaraḥ // PNc_11.91 //",
    "GK19padnscpu:1917": "śrīmadvākapatirājo 'bhūt- agrajo 'syāgraṇīḥ satām /",
    "GK19padnscpu:1918": "sagarāpatyadattābdhi- parikhāyāḥ patir bhuvaḥ // PNc_11.92 //",
    "GK19padnscpu:1919": "atīte vikramāditye gate 'staṃ sātavāhane /",
    "GK19padnscpu:1920": "kavimitre viśaśrāma yasmin devī sarasvatī // PNc_11.93 //",
    "GK19padnscpu:1921": "cakrire vedhasā nūnaṃ nirvyājaudāryaśālinaḥ /",
    "GK19padnscpu:1922": "te cintāmaṇayo yasya nirmāṇe paramāṇavaḥ // PNc_11.94 //",
    "GK19padnscpu:1923": "yaśobhis induśucibhir yasyācchataravārijaiḥ /",
    "GK19padnscpu:1924": "apūryatā iyaṃ brahmāṇḍa- śuktir muktāphalair iva // PNc_11.95 //",
    "GK19padnscpu:1925": "śriyaṃ nīlābjakāntyā yaḥ praṇayibhyo dadau dṛśā /",
    "GK19padnscpu:1926": "arātibhyaś ca sahasā jahre nistriṃśalekhayā // PNc_11.96 //",
    "GK19padnscpu:1927": "aṃsaḥ savalkalagranthiḥ sajaṭāpallavaṃ śiraḥ /",
    "GK19padnscpu:1928": "cakre yenāhitastrīṇām akṣasūtrāṅkitaḥ karaḥ // PNc_11.97 //",
    "GK19padnscpu:1929": "puraṃ kālakramāt tena prasthitenāmbikāpateḥ /",
    "GK19padnscpu:1930": "maurvīkiṇāṅkavaty asya pṛthvī doṣṇi niveśitā // PNc_11.98 //",
    "GK19padnscpu:1931": "praśasti parito viśvam ujjayinyāṃ puri sthitaḥ /",
    "GK19padnscpu:1932": "ayaṃ yayātimandhātṛ- duṣyantabharatopamaḥ // PNc_11.99 //",
    "GK19padnscpu:1933": "anenāstaḥ kapoleṣu pāṇḍimā ripuyoṣitām /",
    "GK19padnscpu:1934": "samāhṛtyeva tadbhartṛ- yaśaso bāhuśalinā // PNc_11.100 //",
    "GK19padnscpu:1935": "sadā samakarasyāsya lakṣmīkulagṛhasya ca /",
    "GK19padnscpu:1936": "sindhurāja iti vyaktaṃ nāma dugdhodadher iva // PNc_11.101 //",
    "GK19padnscpu:1937": "anena vihitāny atra yat sāhasaśatāny ataḥ /",
    "GK19padnscpu:1938": "navīnasāhasāṅko 'yaṃ vīragoṣṭhīṣu gīyate // PNc_11.102 //",
    "GK19padnscpu:1939": "vindhyāntaś caratānena mṛgayāsaktacetasā /",
    "GK19padnscpu:1940": "kanyā śaśiprabhā nāma nāgasūtir adṛśyata // PNc_11.103 //",
    "GK19padnscpu:1941": "adṛśyair atha sā nāgair asya pārśvād anīyata /",
    "GK19padnscpu:1942": "tām anveṣṭuṃ praviṣṭena kutūhalabalād iha // PNc_11.104 //",
    "GK19padnscpu:1943": "samaṇistambham agre 'tha dhāma hiraṇmayam /",
    "GK19padnscpu:1944": "tatra mūrtā tataḥ sindhur indusūtir vilokitā // PNc_11.105 //",
    "GK19padnscpu:1945": "akṛtātithyam etasya bhaktinamrasya sā tataḥ /",
    "GK19padnscpu:1946": "nītā pṛṣṭena caitena svavārtāyām abhijñatām // PNc_11.106 //",
    "GK19padnscpu:1947": "tato vajrāṅkuśodyāna- hemābjāhṛtisāhasam /",
    "GK19padnscpu:1948": "hetuḥ śaśiprabhāvāpter vivṛtyāveditas tayā // PNc_11.107 //",
    "GK19padnscpu:1949": "asūcayat prasaṅgena triviṣṭaparipor atha /",
    "GK19padnscpu:1950": "udagram asurendrasya vīryaṃ vajrāṅkuśasya sā // PNc_11.108 //",
    "GK19padnscpu:1951": "tatas tam pratyamarṣo 'sya jhaṭity aṅkurito hṛdi /",
    "GK19padnscpu:1952": "anyatra vīravṛtter yad ayam ekāntamatsarī // PNc_11.109 //",
    "GK19padnscpu:1953": "panthāḥ puro 'surasyāsya prāñjaleḥ śaṃsitas tayā /",
    "GK19padnscpu:1954": "asūcyatāgrataś caitat- amoghaṃ darśanaṃ tava // PNc_11.110 //",
    "GK19padnscpu:1955": "athedaṃ ratnavalayaṃ dattvāsmai samam āśiṣā /",
    "GK19padnscpu:1956": "kāntā tirohitā sā ca purukutsasya bhūpateḥ // PNc_11.111 //",
    "GK19padnscpu:1957": "athaitena gṛhīteyaṃ yātrā vajrāṅkuśaṃ prati /",
    "GK19padnscpu:1958": "eṣā ca sukṛtair dṛṣṭā pādapadmadvayī tava // PNc_11.112 //",
    "GK19padnscpu:1959": "vaṅkumunivākyam ity uktvā sūkticaturo virarāma ramāṅgadaḥ /",
    "GK19padnscpu:1960": "ādade munir apy udyat- dantāṃśuśabalaṃ vacaḥ // PNc_11.113 //",
    "GK19padnscpu:1961": "aho purāṇarājārṣi- santānakathayaitayā /",
    "GK19padnscpu:1962": "puṇyayā hṛtam ātmānam adhunā manmahe vayam // PNc_11.114 //",
    "GK19padnscpu:1963": "avaśyambhāvinī tatra siddhiḥ sāhasikasya te /",
    "GK19padnscpu:1964": "śalyaṃ triviṣṭapasyāsya hṛdayād uddhariṣyasi // PNc_11.115 //",
    "GK19padnscpu:1965": "eṣa vajrāṅkuśasyājau nākṛtvāntaṃ nivartitā /",
    "GK19padnscpu:1966": "bhujo bhuvanabhartus te diṅnāgakarapīvaraḥ // PNc_11.116 //",
    "GK19padnscpu:1967": "vadhūs tavācireṇātra bhaviṣyati śaśiprabhā /",
    "GK19padnscpu:1968": "yathā kuvalayāśvasya divaḥkanyā madālasā // PNc_11.117 //",
    "GK19padnscpu:1969": "sthiro bhava mitaṃ kālaṃ sthitvāsmin nas tapovane /",
    "GK19padnscpu:1970": "tvayā vinīyatām eṣa dīrghadhvajanitaḥ śramaḥ // PNc_11.118 //",
    "GK19padnscpu:1971": "sindhurājavākyam ity ukte muninā sa atha rājendur idam abravīt /",
    "GK19padnscpu:1972": "ājñā vilaṅghyate tāta tava kena jagadguroḥ // PNc_11.119 //",
    "GK19padnscpu:1973": "atha kramonmīlitasauhṛdāsu kathāsv anekāsu mithaḥkṛtāsu /",
    "GK19padnscpu:1974": "viśramyatām ity avadan maharṣiḥ patiṃ pṛthivyāḥ prathitaprabhāvaḥ //",
    "GK19padnscpu:1975": "devas tataḥ sa munikalpitam indranīla- paryaṅkavat kanakavedisanāthamadhyam /",
    "GK19padnscpu:1976": "adhyāsta ratnasadanaṃ parito vitāna- vyālambitamauktikalataṃ navasāhasāṅkaḥ // PNc_11.121",
    "GK19padnscpu:1977": "iti śrīmṛgāṅkadattasūnoḥ parimalāparanāmnaḥ padmaguptasya kṛtau navasāhasāṅkacarite Vaṅkumaharṣidarśanaṃ nāma daśamaḥ sargaḥ",
    "GK19padnscpu:1978": "dvādaśaḥ sargaḥ atha mānavamīnalakṣmaṇo maṇiparyaṅkagatasya tasya sā /",
    "GK19padnscpu:1979": "apatat phaṇirājakanyakā jagadekābharaṇam smṛteḥ pathi // PNc_12.1 //",
    "GK19padnscpu:1980": "vyadhita praṇayaṃ dṛśāṃ puraḥ kamanīyeṣu sa yeṣu vastuṣu /",
    "GK19padnscpu:1981": "janitotkalikāśataiḥ sas tair arater āyatanaṃ vyadhīyata // PNc_12.2 //",
    "GK19padnscpu:1982": "muhur aṅgalatāvivartanaiḥ śvasitaiḥ śūnyavilokanena ca /",
    "GK19padnscpu:1983": "kṣitibhartur upāntavartinā madanākalpakam anvamīyata // PNc_12.3 //",
    "GK19padnscpu:1984": "kadalīdaladattamāruto hṛdayanyastamṛṇālakandalaḥ /",
    "GK19padnscpu:1985": "atha tasya babhūva yatnavān upacāre śiśire ramāṅgadaḥ // PNc_12.4 //",
    "GK19padnscpu:1986": "abhavad dvayam eva bhūpateḥ smarataptasya manovinodanam /",
    "GK19padnscpu:1987": "sudṛśaḥ saḥ karātithiḥ śaraḥ saś ca hāraḥ stanacandanāṅkitaḥ // PNc_12.5",
    "GK19padnscpu:1988": "madanāntarito 'pi laṅghitaḥ pathi jātena pariśrameṇa sa /",
    "GK19padnscpu:1989": "stimitaḥ kṣaṇam āsta kaumudī- viśadakṣaumatirohitānanaḥ // PNc_12.6 //",
    "GK19padnscpu:1990": "atha pārśvacareṇa sādaraṃ mṛdusaṃvāhitapādapallavaḥ /",
    "GK19padnscpu:1991": "saḥ kuraṅgadṛśeva nidrayā caturaṃ locanayor acumbyata // PNc_12.7 //",
    "GK19padnscpu:1992": "svapuropavane samutsukaḥ sumukhīṃ svapnaprathena pārthivaḥ /",
    "GK19padnscpu:1993": "avataṃsitahemapaṅkajām atha tām aṅkagatāṃ vyalokayat // PNc_12.8 //",
    "GK19padnscpu:1994": "abhikāntam apāṅgapātinā jitanīlābjadalena cakṣuṣā /",
    "GK19padnscpu:1995": "dadhatīm apavartitaṃ hriyā mukham āpāṇḍukapolamaṇḍalam // PNc_12.9 //",
    "GK19padnscpu:1996": "śaradindumarīcinirmalaṃ vigaladvepathunā stanāṃśukam /",
    "GK19padnscpu:1997": "muhur ākṣipatīm alakṣitam ślathamuktāvalayena pāṇinā // PNc_12.10 //",
    "GK19padnscpu:1998": "navapallavakāntinā kim apy acirāvāsitapuṣpaketunā /",
    "GK19padnscpu:1999": "lalitām adhareṇa bibhratīṃ mukhacandrāṃśusaṭāṃ smitacchaṭām // PNc_12.11",
    "GK19padnscpu:2000": "jagadekavilokanotsave vapuṣi svedakaṇair alaṅkṛtām /",
    "GK19padnscpu:2001": "uditām iva mandarāhatāt udadher lagnasudhālavāṃ śriyam // PNc_12.12 //",
    "GK19padnscpu:2002": "valitāhitaniḥsahāṅguli- svakaraśleṣaviśeṣakampini /",
    "GK19padnscpu:2003": "pulakiny adhikaṃ vimuñcatīṃ cakitaṃ vāmakuce vilocane // PNc_12.13 //",
    "GK19padnscpu:2004": "atibhāsuraratnakuṇḍalām atikāntāyatahāramaṇḍalām /",
    "GK19padnscpu:2005": "jaghanaślathahemamekhalām asameṣor adhidevatām iva // PNc_12.14 //",
    "GK19padnscpu:2006": "[SYNTAX: kulakam]",
    "GK19padnscpu:2007": "nāyakoktiḥ atha sasmitam āttavepathuḥ patito manmathapatriṇāṃ pathi /",
    "GK19padnscpu:2008": "iti tāṃ praṇayārdragirā saḥ kilāmbhojamukhīm avocat // PNc_12.15 //",
    "GK19padnscpu:2009": "valitaṃ na vibhāti pṛṣṭhataḥ kabarīkāntam idaṃ tavānanam /",
    "GK19padnscpu:2010": "ayi nīlapayodhalekhayā saḥ pariṣvaṅgam ivendumaṇḍalam // PNc_12.16 //",
    "GK19padnscpu:2011": "idam aṅgadavartinā karair maṇinā ruddham iveritaṃ hriyā /",
    "GK19padnscpu:2012": "na samarthamitopavartituṃ vadanaṃ te lalitāṅgi kā gatiḥ // PNc_12.17 //",
    "GK19padnscpu:2013": "idam ardhavilokitādharaṃ madhurāpāṅgataraṅgitekṣaṇam /",
    "GK19padnscpu:2014": "śriyam ātanute sitāsitaṃ sutanu tryaśruvilokitaṃ tava // PNc_12.18 //",
    "GK19padnscpu:2015": "militas tava gaṇḍalekhayā sudati svedalavārdrapatrayā /",
    "GK19padnscpu:2016": "kim api spṛhaṇīya eṣa me marudāsannadivāntaśītalaḥ // PNc_12.19 //",
    "GK19padnscpu:2017": "ayam utpalaḥpatralocane tava bimbādharapāṭalacchaviḥ /",
    "GK19padnscpu:2018": "avalokaya kartum īhate padam astācalacūlake raviḥ // PNc_12.20 //",
    "GK19padnscpu:2019": "duritaghnam idaṃ sudarśanaṃ dadhatā bimbam anūrusāratheḥ /",
    "GK19padnscpu:2020": "smaralakṣmi vihāyasāmunā tava kṛṣṇena hṛte vilocane // PNc_12.21 //",
    "GK19padnscpu:2021": "aravindakareṇa lohitaṃ kamalinyā dhṛtam ātapāśukam /",
    "GK19padnscpu:2022": "idam uṣṇakareṇa kṛṣyate valitenāparadigvadhūṃ prati // PNc_12.22 //",
    "GK19padnscpu:2023": "karuṇārpitalocanaṃ mithaḥ kramaviśleṣagaladbisāṅkuram /",
    "GK19padnscpu:2024": "idam ārdrayatīva me mano mithunaṃ mānini cakravākayoḥ // PNc_12.23 //",
    "GK19padnscpu:2025": "avalokaya bhīru samprati tritayena tritayaṃ viyujyate /",
    "GK19padnscpu:2026": "dyumaṇiḥ prabhayā, śriyāmbujaṃ priyayā sāśrur ayaṃ vihaṅgamaḥ // PNc_12.24",
    "GK19padnscpu:2027": "idam ambarapalvalodarād atitāmradyuti kāladantinā /",
    "GK19padnscpu:2028": "ravivāriruhaṃ nirasyate kanakasnigdhamayūkhakesaram // PNc_12.25 //",
    "GK19padnscpu:2029": "paricumbati vāruṇīṃ diśaṃ purato rāgahṛte vivasvati /",
    "GK19padnscpu:2030": "dig iyaṃ śatamanyulāñchitā bhavati śyāmamukhī mitodari // PNc_12.26 //",
    "GK19padnscpu:2031": "iha bhānty atilohitātapa- stabakāḥ paśya vanāntabhūmayaḥ /",
    "GK19padnscpu:2032": "tapanānugamotsavāṅkitā dinalakṣmyeva padaiḥ sayāvakaiḥ // PNc_12.27 //",
    "GK19padnscpu:2033": "madirākṣi puro 'valokyatām aparasyāmayamānato diśi /",
    "GK19padnscpu:2034": "stimitām avagāhate gatiṃ gurugotraskhalitākulo raviḥ // PNc_12.28 //",
    "GK19padnscpu:2035": "amunā śatapatrabandhunā sahasā sundari yad yad ujjhitam /",
    "GK19padnscpu:2036": "samam adriguhāmukhasthitais timirais tat tad itaḥkaṭākṣitam // PNc_12.29",
    "GK19padnscpu:2037": "viramannayi pallavādhare suravīthīpathiko virocanaḥ /",
    "GK19padnscpu:2038": "ayam astagirer niṣīdati svakarāmṛṣṭaśilātale tale // PNc_12.30 //",
    "GK19padnscpu:2039": "iyam aśrutaraṅgitāṃ dṛśaṃ dvitaye cakravadhūr vimuñcati /",
    "GK19padnscpu:2040": "navakuṅkumalohite ravau dayite cāndraviyogaviklave // PNc_12.31 //",
    "GK19padnscpu:2041": "calito 'si vada kva māṃ vinā virahaṃ soḍhum ahaṃ na te kṣamā /",
    "GK19padnscpu:2042": "kṛtapaṅkajakuḍmalāñjalir nalinī kāntam itīva yācate // PNc_12.32 //",
    "GK19padnscpu:2043": "anupuñjitapiṅgadīdhiti- drutalākṣāruṇadarpaṇopamam /",
    "GK19padnscpu:2044": "parato 'stagirer idaṃ galaty anavadyāṅgi pataṅgamaṇḍalam // PNc_12.33 //",
    "GK19padnscpu:2045": "sarale saha vārijaśriyā nibhṛtaṃ kvāpi gataḥ sa bhāskaraḥ /",
    "GK19padnscpu:2046": "vada tena vinābjinī kathaṃ kṣaṇadām adya natāṅgi neṣyati // PNc_12.34 //",
    "GK19padnscpu:2047": "sphuṭavidrumarājinaikataḥ sadṛśaṃ jātam udañcatā nabhaḥ /",
    "GK19padnscpu:2048": "sudati tvadapāṅgapaṭale paṭu sāndhye mahasi prasarpati // PNc_12.35 //",
    "GK19padnscpu:2049": "paripiñjaritāsitāmbarair nibiḍaiḥ kaṃ na haranti hāribhiḥ /",
    "GK19padnscpu:2050": "ayi sāyam imāḥ payodharair dhṛtasandhyātapakuṅkumair diśaḥ // PNc_12.36 //",
    "GK19padnscpu:2051": "kṣaṇadābhimukhena khaṇḍitā nanu sandhyā tamasā manasvinī /",
    "GK19padnscpu:2052": "kupiteva nivartate javāt ativācālavihaṅganūpuram // PNc_12.37 //",
    "GK19padnscpu:2053": "tava caṇḍi viḍamayaty adas tanusandhyātapaliptam ambujam /",
    "GK19padnscpu:2054": "maṇikuṇḍalakāntisaṅkarāt idam ātāmrakapolam ānanam // PNc_12.38 //",
    "GK19padnscpu:2055": "uditāni tamāṃsi sā ca te dayitā dainyam upaiti padminī /",
    "GK19padnscpu:2056": "dinabhartur itīva śaṃsituṃ sahasā sundari sandhyayā gatam // PNc_12.39 //",
    "GK19padnscpu:2057": "nihitaṃ balidīpakeṣu tat tapanenāśu mahaḥ kṛśodari /",
    "GK19padnscpu:2058": "svaśarasphuritaṃ manobhuvā tava savṛīḍavilokiteṣv iva // PNc_12.40 //",
    "GK19padnscpu:2059": "atasīkusumopamaṃ mukhe tad anu tvatkucacūcukadyuti /",
    "GK19padnscpu:2060": "atha bālatamālamāṃsalaṃ prasṛtaṃ saṃprati sarvatas tamaḥ // PNc_12.41 //",
    "GK19padnscpu:2061": "tarukoṭaramūkaśārikaṃ nijanīḍāṅkanilīnakokilam /",
    "GK19padnscpu:2062": "karabhoru sanidrabarhiṇaṃ pramododyānam idaṃ nimīlati // PNc_12.42 //",
    "GK19padnscpu:2063": "prasṛtair girikandarodarāt idam indīvaradāmakāntibhiḥ /",
    "GK19padnscpu:2064": "adhunā timirair vigāhyate bhuvanaṃ padmasaraś ca dantibhiḥ // PNc_12.43 //",
    "GK19padnscpu:2065": "timirāñjanabhaktiśobhinā dhavalenāyatapakṣmapaṅktinā /",
    "GK19padnscpu:2066": "amunā bhavatīva cakṣuṣā kumudenaiti rucaṃ kumudvatī // PNc_12.44 //",
    "GK19padnscpu:2067": "udarasthitayoḥ kutūhalāt alinoḥ śrotum ivāsphuṭaṃ vacaḥ /",
    "GK19padnscpu:2068": "kamalasya nilīya niścalaṃ dalasandhiṣv avatiṣṭhate tamaḥ // PNc_12.45 //",
    "GK19padnscpu:2069": "tarale 'tisitāsitadyutāv iha dolāyitam īkṣaṇadvaye /",
    "GK19padnscpu:2070": "likhitāgarupatralekhayos timiraṃ mūrcchati te kapolayoḥ // PNc_12.46 //",
    "GK19padnscpu:2071": "uḍubhiḥ kham itas tataḥ kṣaṇād uditair bhaṅgurakeśi bhāty adaḥ /",
    "GK19padnscpu:2072": "atigāḍhadinoṣṇajanmabhiḥ paritaḥ svedalavair ivāṅkitam // PNc_12.47 //",
    "GK19padnscpu:2073": "śabalaṃ śaśalāñchanatviṣā satamaḥ paśya mahendradiṅmukham /",
    "GK19padnscpu:2074": "acalendrasutāsmitacchavi- churitaṃ kaṇṭham umāpater iva // PNc_12.48 //",
    "GK19padnscpu:2075": "ahirājasute vilokyatām iyam indoḥ prathamodgatā kalā /",
    "GK19padnscpu:2076": "ayi bhāti yayā indradiṅmukhe pramadevārdranakhāṅkarekhayā // PNc_12.49 //",
    "GK19padnscpu:2077": "yadi kautukam āyatekṣane na cirād eva sudhārdrayānayā /",
    "GK19padnscpu:2078": "aravindadaladyutau kare mṛdu līlāvalayaṃ karomi te // PNc_12.50 //",
    "GK19padnscpu:2079": "anavadyam itaḥ puraḥ sthitaṃ viditaṃ kiṃ śaśinā tavānanam /",
    "GK19padnscpu:2080": "nabhasaḥ sahasāṅkam eṣa yan na kalaṅkatrapayādhirohati // PNc_12.51 //",
    "GK19padnscpu:2081": "idam udgatam indumaṇḍalaṃ dig iyaṃ paśya bibharti lakṣmavat /",
    "GK19padnscpu:2082": "tvam ivācchakapolamaṇḍala- sphuṭakālāgarupatram ānanam // PNc_12.52 //",
    "GK19padnscpu:2083": "vigalattimirāṃśuke śanaiḥ spṛśati vyaktim ādhīratārake /",
    "GK19padnscpu:2084": "iha paśya niśāvadhūmukhe sphurati śvetamarīcikuṇḍalam // PNc_12.53 //",
    "GK19padnscpu:2085": "ayam ullikhati dhruvaṃ karair vidhur indīvaralocane tamaḥ /",
    "GK19padnscpu:2086": "kumudeṣu tathā hi dṛśyatāṃ nipatanty asya lavā ivālayaḥ // PNc_12.54 //",
    "GK19padnscpu:2087": "idam añjananīlam āhataṃ pihitāśaṃ tuhināṃśunā karaiḥ /",
    "GK19padnscpu:2088": "acalendraguhāsu līyate śanakaiḥ saṃkucitaṃ punastanaḥ(?) // PNc_12.55 //",
    "GK19padnscpu:2089": "masṛṇollasadaṃśumaṇḍala- chalataḥ paśya divaḥkṛte 'nayā /",
    "GK19padnscpu:2090": "iyam indusamudgakādito niśayā hāralateva kṛṣyate // PNc_12.56 //",
    "GK19padnscpu:2091": "yad abhūt tamasā jagat tathā pihite puṣkarapatralocane /",
    "GK19padnscpu:2092": "tad idaṃ parataḥ prakāśitam śaśinā kuṅkumakandapāṇḍunā // PNc_12.57 //",
    "GK19padnscpu:2093": "prasṛteva vilocanodare tilake saṅkuciteva cāndena /",
    "GK19padnscpu:2094": "kaliteva natāṅgi lakṣyate tava muktāvalayeṣu candrikā // PNc_12.58 //",
    "GK19padnscpu:2095": "kucayoḥ pratibimbitaḥ samaṃ vidhur eko 'pi bhavaty ayaṃ dvidhā /",
    "GK19padnscpu:2096": "vidhineva vibhinnasaṃpuṭas tava lāvaṇyasudhāsamudgakaḥ // PNc_12.59 //",
    "GK19padnscpu:2097": "hṛtamugdhamadhūkaśobhayor anayoḥ pannagalokakaumudi /",
    "GK19padnscpu:2098": "tava candrakalāḥ kapolayoḥ patitāḥ sparśakutūhalād iva // PNc_12.60 //",
    "GK19padnscpu:2099": "ayam indumukhi tvayā yathā samupaiti spṛhaṇīyatāṃ janaḥ /",
    "GK19padnscpu:2100": "anayaiṣa samāgatas tathā niśayā paśya kuraṅgalāñchanas // PNc_12.61 //",
    "GK19padnscpu:2101": "dhanuṣi kriyate 'dhirohaṇaṃ smaramaurvīlatayā tanūdari /",
    "GK19padnscpu:2102": "śaśineritayā samucchrite pulinādrau ca payodhavelayā // PNc_12.62 //",
    "GK19padnscpu:2103": "kṛtacāṭuśataiḥ parasparaṃ makarandārdrarajaḥsugandhiṣu /",
    "GK19padnscpu:2104": "sthitam antaramīṣu sāṃprataṃ bhramaraiḥ puṣkaravāsaveśmasu // PNc_12.63 //",
    "GK19padnscpu:2105": "marutā suhṛdeva vījitaṃ kumudāmodamucā śanair itaḥ /",
    "GK19padnscpu:2106": "svapiti praṇayārdrayor idaṃ mithunaṃ mānini rājahaṃsayoḥ // PNc_12.64 //",
    "GK19padnscpu:2107": "ayi cakravadhūr iyaṃ puraḥ karuṇaṃ kūjati hā tapasvini /",
    "GK19padnscpu:2108": "iha sākṣitayālam āvayor ucitaṃ gantum ataḥ kṛpāvati // PNc_12.65 //",
    "GK19padnscpu:2109": "iti bhūtalavāsavaḥ sas tām abhidhāya pramadāṃ priyaṃvadaḥ /",
    "GK19padnscpu:2110": "praviveśa tayāsamaṃ kila pramanāḥ kelinagendrakandaram // PNc_12.66 //",
    "GK19padnscpu:2111": "jhaṭiti sphuṭabhāvasaṅkarāṃ madhurāmaṅgalatāṃ dadhānayā /",
    "GK19padnscpu:2112": "śaśikāntaśilātalaṃ tataḥ saḥ kilādhyāsta tayā yuvānvitaḥ // PNc_12.67 //",
    "GK19padnscpu:2113": "tad anu trapayā parāṅmukhīṃ pulakālaṅkṛtapīvarastanīm /",
    "GK19padnscpu:2114": "saḥ kilāñcitacāṭur ānayat sumukhīṃ tām anukūlavṛttitām // PNc_12.68 //",
    "GK19padnscpu:2115": "atha mantharalocanaṃ hriyā vinamatsmeramukhaḥ smitānncitam /",
    "GK19padnscpu:2116": "so dadarśa kila prajeśvaraḥ sudṛśaḥ svinnakapolam ānanam // PNc_12.69 //",
    "GK19padnscpu:2117": "yad alaṃ kila mānavaty abhūd ṛjuvannendumukhī kilaikṣat /",
    "GK19padnscpu:2118": "likhiteva kilāsta yat paraṃ nṛpates tena manaḥ kilāharat // PNc_12.70 //",
    "GK19padnscpu:2119": "parimṛjya mukhaṃ vilāsinā śravaṇendīvarareṇurūṣitam /",
    "GK19padnscpu:2120": "sudṛśaḥ śamavāripaṅkilāt alakāntas tilakād apāsyata // PNc_12.71 //",
    "GK19padnscpu:2121": "atha tāṃ śithilīkṛtatrapām asamapremahṛtaḥ kileśvaraḥ /",
    "GK19padnscpu:2122": "smarakelikalārasajñatām anayadyūthapatir vaśām iva // PNc_12.72 //",
    "GK19padnscpu:2123": "śithilākulakeśapāśayā parimṛṣṭārdrakapolapatrayā /",
    "GK19padnscpu:2124": "viralādhararatnarāgayā sulabhasvedamukhendubimbayā // PNc_12.73 //",
    "GK19padnscpu:2125": "truṭitojjhitahāralekhayā nibiḍāśleṣakṛśāṅgarāgayā /",
    "GK19padnscpu:2126": "asamagranakhāṅgamaṇḍita- stanavinyastasakampahastayā // PNc_12.74 //",
    "GK19padnscpu:2127": "adhikādhikajātalajjayā mṛdumīlannayanatribhāgayā /",
    "GK19padnscpu:2128": "atha kām api nirvṛtiṃ tayā saḥ kilāpat phaṇirājakanyayā // PNc_12.75 //",
    "GK19padnscpu:2129": "[SYNTAX: kulakam]",
    "GK19padnscpu:2130": "dadatā nalinīdalānilaṃ vikasatsvedakaṇe kucadvaye /",
    "GK19padnscpu:2131": "caturaṃ kila dīrghacakṣuṣas tad anu klāntir anena cicchide // PNc_12.76 //",
    "GK19padnscpu:2132": "atha satrapayā dhṛtāṃśukāṃ jaghanasrastavisūtramekhalām /",
    "GK19padnscpu:2133": "avataṃsitalocanotpalāṃ nijam aṅkaṃ lalanāṃ nināya ca // PNc_12.77 //",
    "GK19padnscpu:2134": "sudṛśaḥ saḥ kilānyataścutaṃ(?) svapade maulimaṇiṃ nyaveśayat /",
    "GK19padnscpu:2135": "akaroc ca kilāruṇāṅgulir lalitāvartanakuñcitān kacān // PNc_12.78 //",
    "GK19padnscpu:2136": "paśyātra darpaṇatale likhitā mayeyaṃ patrāvalī taruṇi te valitānaneti /",
    "GK19padnscpu:2137": "svapnāntarapraṇayajalpitam ātmabhartur aśrūyata smitamukhena ramāṅgadena // PNc_12.79 //",
    "GK19padnscpu:2138": "atha śuci paṭhatā śukena sāma sphuṭam uṭajāṅgaṇapādapasthitena /",
    "GK19padnscpu:2139": "viracitadayitāsamāgamasya prasabham abhajyata pārthivasya nidrā //",
    "GK19padnscpu:2140": "jhaṭiti vigate svapnāyātapriyānavasaṅgame puno 'pi tathā tatpratyāśānimīlitalocanaḥ /",
    "GK19padnscpu:2141": "likhita iva saḥ kṣmāpālo 'bhūt kṣaṇaṃ nanu tādṛśām api manasijo dhairyaṃ",
    "GK19padnscpu:2142": "lumpaty aho bata sāhasam // PNc_12.81 //",
    "GK19padnscpu:2143": "iti śrīmṛgāṅkadattasūnoḥ parimalāparanāmnaḥ padmaguptasya kṛtau navasāhasāṅkacarite mahākāvye phaṇirājasutāsvapnasamāgamo nāma dvādaśaḥ sargaḥ",
    "GK19padnscpu:2144": "trayodaśaḥ sargaḥ tatas tathā pañcaśarapratāritaḥ sajṛmbham unmīlayati sma locane /",
    "GK19padnscpu:2145": "kṛtāṅguliśleṣavivartitollasat- bhujāṃsasampīḍitakuṇḍalo nṛpaḥ // PNc_13.1",
    "GK19padnscpu:2146": "saḥ saṅgataṃ yan mṛgaśāvacakṣuṣaḥ śramāptanidraḥ sphuṭam anvabhūd iva /",
    "GK19padnscpu:2147": "jhaṭity abhūj jāgradavasthayāsya tat purātanālekhyam ivāsphuṭaṃ hṛdi //",
    "GK19padnscpu:2148": "kucāṅgarāgaḥ kṛśamadhyayā tayā mayi dhruvaṃ saṅkramito bhaved iti /",
    "GK19padnscpu:2149": "śanaiḥ sa nidrākaluṣeṇa cakṣuṣā parāmamarśāṅgam anaṅgamohitaḥ // PNc_13.3",
    "GK19padnscpu:2150": "apāsya vāmetarakarṇabhūṣaṇaṃ tathā śarair enam avākirat smaraḥ /",
    "GK19padnscpu:2151": "yathāsya dhairyaṃ galati sma mānasāt savikriyaṃ śuktipuṭād iva udakam //",
    "GK19padnscpu:2152": "dṛśaṃ viṣādastimitām upāntage niveśya tenātha niśaśvase /",
    "GK19padnscpu:2153": "yathā muhuḥ śyāmalatāṃ jagāhire vitānamuktāphalajālakasrajaḥ // PNc_13.5",
    "GK19padnscpu:2154": "ramāṅgadavākyam kayā nu sāraṅgadṛśāsi kāritaḥ kapolapatrāvalikalpanaśramam /",
    "GK19padnscpu:2155": "tam ity avocat parihāsavān atho(?) ramāṅgadaḥ kiṃcid iva ślathāṅgadam //",
    "GK19padnscpu:2156": "tataḥ sa muktāsitam ādadhat smitaṃ jitapravālatviṣi dantavāsasi /",
    "GK19padnscpu:2157": "śaśaṃsa tasmai bhujagendrakanyakā- samāgamaṃ svapnajam abjalocanaḥ //",
    "GK19padnscpu:2158": "tadāśrayaivānucareṇa vardhitā kathāsudhevāsya tato vilāsinaḥ /",
    "GK19padnscpu:2159": "abhūt paraṃ manmathatāpaśāntaye na padminīpatramarun na candanam //",
    "GK19padnscpu:2160": "ajāyatāntaḥkaraṇena tāmyatā na hemapadmāharaṇāya satvaram /",
    "GK19padnscpu:2161": "bhujaḥ sadā rakṣaṇadīkṣitaḥ kṣiter amandam aspandata cāsya dakṣiṇaḥ //",
    "GK19padnscpu:2162": "vaṅkumuner āgamanam tataḥ pinaddhojjvalahemavalkalaṃ vahantam aṃsārdhavilambinīr jaṭāḥ /",
    "GK19padnscpu:2163": "sanāthavāmetarapāṇipaṅkajaṃ parisphurantyā sphaṭikākṣamālayā // PNc_13.10",
    "GK19padnscpu:2164": "viśālanetrābharaṇair anudrutaṃ sadaiva darbhāṅkuralālitair mṛgaiḥ /",
    "GK19padnscpu:2165": "saśiṣyam abhyāgatam aṅganāntike viśāmpatir vaṅkumaharṣim aikṣata //",
    "GK19padnscpu:2166": "vimuktaparyaṅkatalaḥ sasaṃbhramaṃ nirīkṣya sadyo maṇimandirād bahiḥ /",
    "GK19padnscpu:2167": "kirīṭaratnadyutidīptabhūtalaṃ praṇāmam asmai saś cakāra sādaram //",
    "GK19padnscpu:2168": "tataḥ kṛtāśīr maṇivedikāstṛte munir nyaṣīdat sakuraṅgacarmaṇi /",
    "GK19padnscpu:2169": "saś cāsanatvaṃ tadanujñayānayan nṛpacandrāś candramaṇeḥ śilātalam //",
    "GK19padnscpu:2170": "munipraśnaḥ api śrameṇāyatamārgajanmanā tanur mahārāja taveyam ujjhitā /",
    "GK19padnscpu:2171": "muniḥ praharṣeṇa kṛtārhaṇas tadā sa rājacūḍāmaṇim ity apṛcchata //",
    "GK19padnscpu:2172": "bhūpativākyam athādadhad vaktra ivāmśukāñcalaṃ tuṣārapāṇḍuprasṛtair dvijāṃśubhiḥ /",
    "GK19padnscpu:2173": "akṛtrimapraśrayapeśalaṃ vacaḥ sa bhūpatir vaktum iti pracakrame //",
    "GK19padnscpu:2174": "amī sahante mama tāta na śramaṃ praṇāmalagnās tava pādapāṃsavaḥ /",
    "GK19padnscpu:2175": "kiyac ciraṃ candramarīcicumbite padaṃ nidhatte kumude dinaklamaḥ //",
    "GK19padnscpu:2176": "kapidarśanam nṛlokapātālatalāśraye mithaḥ kathānubandhe śithilībhavaty atha /",
    "GK19padnscpu:2177": "paryāṇaparyutsukamānaso muniḥ sa yāvad āpraṣṭum iyeṣa pārthivaḥ //",
    "GK19padnscpu:2178": "anena tāvad dadṛśe puraḥsthito viśālalāṅgūlalato valīmukhaḥ /",
    "GK19padnscpu:2179": "adhaḥsthalīnirgatajahnukanyako himojjvalaḥ pāda ivāmbikāguroḥ // PNc_13.18",
    "GK19padnscpu:2180": "kareṇa bibhranmadhumattakeralī- kapolavatpāṭalakānti dāḍimam /",
    "GK19padnscpu:2181": "aharmukhākṛṣṭapataṅgamaṇḍalaḥ phalāśayā bāla ivāñjanīsutaḥ // PNc_13.19 //",
    "GK19padnscpu:2182": "[SYNTAX: sandānitakam]",
    "GK19padnscpu:2183": "phalārpaṇam dvayor ivārthaḥ khalu dharmakāmayos tayos trilokaspṛhaṇīyayoḥ kapiḥ /",
    "GK19padnscpu:2184": "munīndrabhūcandramasoḥ sthito 'ntare tapasvibhiḥ smeramukhair adṛśyata //",
    "GK19padnscpu:2185": "athārpitaṃ tena phalaṃ tadādade sa vismito madhyamalokavāsavaḥ /",
    "GK19padnscpu:2186": "japāruṇaṃ mārutineva maithilī- śikhaṇḍaratnaṃ daśakaṇṭhaśāsanaḥ //",
    "GK19padnscpu:2187": "akṛtrimaśrīnilayena rāgiṇā narendracihnāṅkitahastaśobhinā /",
    "GK19padnscpu:2188": "suvṛttatām udvahatā svabhāvataḥ sas tena reje bhṛśam ātmanā yathā //",
    "GK19padnscpu:2189": "ajātapākasya navātapādhikāṃ punaḥ punas tasya vilokya śoṇatām /",
    "GK19padnscpu:2190": "navapravālopamam eṇacakṣuṣaḥ smaran sa bimboṣṭḥam avāpa śūnyatām //",
    "GK19padnscpu:2191": "athāsya sīdanmaṇibandhanāt karād avāñcataḥ kampavisūtritāṅguleḥ /",
    "GK19padnscpu:2192": "papāta paścād iva hemakuṭṭime tad asphutad drāg iva dāḍimīphalam //",
    "GK19padnscpu:2193": "tadantarāt kiṃśukakāntitaskaraḥ sphuranmaṇīnāṃ nikaro 'tha niryayau /",
    "GK19padnscpu:2194": "udarciṣaḥ puṣpaśarāsanakrudhā kaṇotkaras tryambakalocanād iva // PNc_13.25",
    "GK19padnscpu:2195": "atha dvayenāvanipākaśāsanaḥ sa vismayasyāgramahīm anīyata /",
    "GK19padnscpu:2196": "vanaukasā tena vinītavṛttinā vikīrṇabhāsā maṇidāḍimena ca // PNc_13.26 //",
    "GK19padnscpu:2197": "saś cādbhutaprābhṛtatoṣitaḥ kare cakāra revāmaṇikaṅkaṇaṃ kapeḥ /",
    "GK19padnscpu:2198": "ghanātyayaṛtor nijam indupāṇḍure payodakhaṇḍe harivāḍ ivāyudham //",
    "GK19padnscpu:2199": "tataḥ sudhāsūtim ivojjhitākṛtir navāñjanaśyāmalayāṅgalekhayā /",
    "GK19padnscpu:2200": "nṛpaḥ kṣaṇād eva vicitrabhūṣaṇam pumāṃsam agre na hariṃ tam aikṣata //",
    "GK19padnscpu:2201": "kṛtānatir vismitamānase munau ramāṅgade sādaramuktalocanaḥ /",
    "GK19padnscpu:2202": "vyadhāt praṇāmaṃ saḥ kṛtāñjalir nṛpe kapolavellatkaladhautakuṇḍalaḥ //",
    "GK19padnscpu:2203": "munikṛtaḥ praśnaḥ alaṅkṛtaḥ kasya vadānvayas tvayā padaṃ kva te kiṃ ca kapir bhavān abhūt",
    "GK19padnscpu:2204": "tam evam āha sma savismayormiṇā nṛpeṇa sākūtavilokito muniḥ // PNc_13.30",
    "GK19padnscpu:2205": "[COM {āha past tense}]",
    "GK19padnscpu:2206": "śaśikhaṇḍavākyam tataḥ sa mugdhendumayūkhabandhubhiḥ prasādayan dantamarīcibhir diśaḥ /",
    "GK19padnscpu:2207": "navāmbubhārālasanīradāvalī- ninādadhīrām iti vācam āde // PNc_13.31 //",
    "GK19padnscpu:2208": "śikhaṇḍaketoḥ śaśikhaṇḍa ity ahaṃ munindra vidyādharaśāsituḥ sutaḥ /",
    "GK19padnscpu:2209": "surāṅganādhyāsitaratnakandhare mamādhivāsaḥ śaśikāntaparvate // PNc_13.32",
    "GK19padnscpu:2210": "rathāṅgapāṇeḥ pratimā samudrataḥ svayaṃ mahānīlamayī vinirgatā /",
    "GK19padnscpu:2211": "iti pravādaḥ param īkṣituṃ ca tāṃ gatā maṇidvīpam itaḥ purastriyaḥ //",
    "GK19padnscpu:2212": "mamāpi tasyām adhikaṃ kutūhalaṃ tad ehi yāvaḥ kṛta eṣa te 'ñjaliḥ /",
    "GK19padnscpu:2213": "kadā cid evaṃ sahasopasṛtya māṃ priyā yayāce praṇipatya mālatī //",
    "GK19padnscpu:2214": "[SYNTAX: sandānitaka]",
    "GK19padnscpu:2215": "tataḥ kham indīvaranīlam ekatas tayā sahotpatya javena gacchataḥ /",
    "GK19padnscpu:2216": "sas tāta śailendrabharakṣamaḥ kṣaṇāt papāta me locanagocare 'rṇavaḥ //",
    "GK19padnscpu:2217": "upoḍhanānāmaṇimauktikotkaraiḥ karair ivordhvaṃ prasaradbhir ūrmibhiḥ /",
    "GK19padnscpu:2218": "anarghyam arghyaṃ jagadekacakṣuṣe samudyato dātum ivāṃśumāline //",
    "GK19padnscpu:2219": "navapravāladyutipāṭalodaraḥ karo murārer iva śārṅgalāñchitaḥ /",
    "GK19padnscpu:2220": "alaṅkṛto jahnumaharṣikanyayā pṛthur jaṭājūṭa ivāndhakadviṣaḥ // PNc_13.37",
    "GK19padnscpu:2221": "udagrakallolakadarthitagrahair agādhapātālatalāvagāhibhiḥ /",
    "GK19padnscpu:2222": "diśo nirundhan navameghanādibhir nimagnadiṅnāgamadāvilair jalaiḥ //",
    "GK19padnscpu:2223": "samedhitaśrīr abhitas talotthitaiḥ sphuranmaṇistomamayūkhadāmabhiḥ /",
    "GK19padnscpu:2224": "yugāntajīmūtaśatodayārpitaiḥ pulomakanyāpatikārmukair iva // PNc_13.39 //",
    "GK19padnscpu:2225": "upāntaviśrāntapayodamaṇḍalair jaladvipaprastutavaprakelibhiḥ /",
    "GK19padnscpu:2226": "cirollasaddvīpadhiyā samīkṣitair viśālanetrais timibhiḥ kṛtādbhutaḥ //",
    "GK19padnscpu:2227": "sujātakāṭhiṇyapayodharāḥ spṛhām upāharantīḥ pathi tādṛśoḥ pathi /",
    "GK19padnscpu:2228": "kva cid dadhānaḥ śaradindupeśalāḥ śilāsu śuktīr jalamānuṣīr iva //",
    "GK19padnscpu:2229": "nijaughasīmantitasānukardamair bṛhaddarīpuñjitaratnarāśibhiḥ /",
    "GK19padnscpu:2230": "adhaḥ praviṣṭoddhṛtakacchapoddhṛtair mahācalair ullikhitāmbaraḥ kva cit //",
    "GK19padnscpu:2231": "savegavelānilavellitāḥ kva cin navodgatā vidrumakandalīr dadhan /",
    "GK19padnscpu:2232": "śikhā ivordhvaṃ taruṇārkalohitā vinirgatā vāḍavajātavedasaḥ // PNc_13.43",
    "GK19padnscpu:2233": "kva cit sudhāpāṇḍuni phenamaṇḍale nilīnadūrvādalanīlanīradaḥ /",
    "GK19padnscpu:2234": "sanāthatāṃ nīta ivopari sphuṭam phaṇīndraparyaṅkaśayena śārṅgiṇā //",
    "GK19padnscpu:2235": "kva cin maṇīnāṃ kumudodaratviṣaḥ sitetarendīvaramecakāḥ kva cit /",
    "GK19padnscpu:2236": "kva cid dadhānaḥ śukacañcupāṭalās taṭeṣu muktāśabalodarāḥ śilāḥ //",
    "GK19padnscpu:2237": "[SYNTAX: kulakam]",
    "GK19padnscpu:2238": "tathaiva tasyopari gatvarasya me tamālanīlena pathā payomucām /",
    "GK19padnscpu:2239": "tvarāviśīrṇaślathabandhanāñcitaḥ papāta sīmantamaṇir mṛgīdṛśaḥ //",
    "GK19padnscpu:2240": "13.46a cf. Pāṇini 3.2.164]",
    "GK19padnscpu:2241": "pradhāvamānena mayāntarāntarā nakhāgranirlūnamayūkhapallavaḥ /",
    "GK19padnscpu:2242": "saś cāntaraṃ dīdhitimān ivodadher viveśa kośāmratarucchaṭāruṇaḥ //",
    "GK19padnscpu:2243": "nivartamānaṃ tu haṭhād vikṛṣyatā turaṅgahastena nirundhatā nabhaḥ /",
    "GK19padnscpu:2244": "kṣaṇād iva kvāpi rasātalodare karīva cikṣepa kṛtāravo 'rṇavaḥ // PNc_13.48",
    "GK19padnscpu:2245": "strīdarśanam mayātha tatra bhramatā savismayaṃ tam udvahantī maṇim utprabhaṃ kare /",
    "GK19padnscpu:2246": "adṛśyataikā viśatī tapovanaṃ smarasya mūrtā mamateva kanyakā // PNc_13.49",
    "GK19padnscpu:2247": "tataḥ priyāmaulimaṇir na me 'rpitaḥ punaḥ punaḥ prārthitayāpi yat tvayā /",
    "GK19padnscpu:2248": "ahaṃ tad asyā makarāṅkite balād apāharaṃ manmatharatnapāduke // PNc_13.50",
    "GK19padnscpu:2249": "kim āśramaṃ śūnyam idaṃ tapodhanair anena hā dhiṅ muṣitāsmi dasyunā /",
    "GK19padnscpu:2250": "atheti bāṣpodgamagadgadaiḥ padair nuhur vadantī karuṇaṃ ruroda sā //",
    "GK19padnscpu:2251": "munidarśanam tatas tadīye ruditadhvanau śrute sasaṃbhramaṃ ko 'pi mahātapā muniḥ /",
    "GK19padnscpu:2252": "viniryayau ratnaśilāgṛhād bahis tamālabhāsas taraṇir ghanād iva //",
    "GK19padnscpu:2253": "anena kenāpi tavāśrame balād idaṃ hi tātābharaṇaṃ hṛtaṃ mama /",
    "GK19padnscpu:2254": "iti krudhaṃ tadvacasā sa ādade havirniṣekeṇa śikhām ivānalaḥ // PNc_13.53",
    "GK19padnscpu:2255": "śāpavarṇanam nibaddhabhīmabhrukuṭir vilokayan dṛśā tadolkākapiśogratārayā /",
    "GK19padnscpu:2256": "sas tīvrakopasphuritādharo 'vadad vaco mamākṣipya kṛtānater iti //",
    "GK19padnscpu:2257": "prasūnam apy atra na jātu vīrudhāṃ haraty ayaṃ naḥ pavanas tapovane /",
    "GK19padnscpu:2258": "tvayā tu saṃpraty abalāvibhūṣaṇe śaṭhātmanāśāya karaḥ prasāritaḥ //",
    "GK19padnscpu:2259": "akāri kāpeyam idaṃ tvayedṛśaṃ yad adya sadyaḥ kapir eva tad bhava /",
    "GK19padnscpu:2260": "tataḥ sa mām ity aśapat kamaṇḍalor apaḥ samādāya davānalopamaḥ //",
    "GK19padnscpu:2261": "kopaśāntiḥ athāsya kopaḥ praśaśāma mānase śanaiḥ kṛpā sānuśaye prasīdati /",
    "GK19padnscpu:2262": "apāṃ kaṇas tiṣṭhati vīcikampite na padminīpatrapuṭodare ciram // PNc_13.57",
    "GK19padnscpu:2263": "ihānutāpo bhagavan vimucyatām iyaṃ madīyā bhavitavyatedṛśī /",
    "GK19padnscpu:2264": "tad ucyatāṃ śāpaniśāmukhodgataṃ kadā mamedaṃ timiraṃ vyaraṃsyati //",
    "GK19padnscpu:2265": "mayaivam uktaḥ sas tadaivam ūcivān yadā puro vaṅkumuner ihāgataḥ /",
    "GK19padnscpu:2266": "kare tavādhāsyati vatsa kaṅkaṇaṃ sa nārmadaṃ sīyakarājanandanaḥ //",
    "GK19padnscpu:2267": "tataḥ prabhṛty eva valīmukhākṛteḥ samāḥ sahasraṃ vasato rasātale /",
    "GK19padnscpu:2268": "anena me saṃprati pārthivendunā tavāśrame śāpatamas tiraskṛtam //",
    "GK19padnscpu:2269": "pratikriyākaraṇecchā kṛtaṃ yad etena munīndra līlayā pratikriyāṃ tatra na kartum asmy alam",
    "GK19padnscpu:2270": "himatviṣaḥ pratyupakāragocaro marīcilīḍhakraśimā kim aṃśumān // PNc_13.61",
    "GK19padnscpu:2271": "tathāpy ayaṃ deva nijaprayojane laghīyasi kvāpi niyojyataṃ janaḥ /",
    "GK19padnscpu:2272": "anūrum urvītalaratnadīpakaḥ kim āryamā nādhita sūtakarmaṇi // PNc_13.62 //",
    "GK19padnscpu:2273": "tenaivam uktaḥ praṇayonmukhena nrpas trapānamramukho babhūva /",
    "GK19padnscpu:2274": "atādṛśānāṃ stutayaḥ prakṛtyā madaṃ yad uddīpayituṃ yatante // PNc_13.63 //",
    "GK19padnscpu:2275": "nijavṛttakathanam evaṃ sudhārasasamṛddhimanohareṇa ślāghyena tena śaśikhaṇḍasamāgamena /",
    "GK19padnscpu:2276": "kām apy avāpad umayā ghaṭitasya lakṣmīṃ saḥ kṣmāpatir jhaṭiti jūṭa ivāṣṭamūrteḥ // PNc_13.64",
    "GK19padnscpu:2277": "tenātha sūnṛtavacaḥśrutaye saḥ pṛṣṭaḥ pṛthvītalāgamanahetum ajānateva /",
    "GK19padnscpu:2278": "ākhyātavān smitasudhāsnapitauṣṭhabimbas tasmai nijavyatikaraṃ naralokapālaḥ // PNc_13.65 //",
    "GK19padnscpu:2279": "vidyādharas tad anu saḥ prahito 'pi rājñā naiva svadhāmagamanābhimukho",
    "GK19padnscpu:2280": "babhūva /",
    "GK19padnscpu:2281": "pūrvopakāriṇi jane 'nupakṛtya kiṃ cid yānto yad unnatadhiyaḥ kim api trapante // PNc_13.66",
    "GK19padnscpu:2282": "deva prasīda samitiḥ kriyatām idānīṃ bhṛtyaḥ svapādarajasām ayam agrayāyī",
    "GK19padnscpu:2283": "tasyeti valgu vacanaṃ vacasā maharṣeḥ samrāṭ tataḥ saḥ katham apy urarīcakāra // PNc_13.67",
    "GK19padnscpu:2284": "vidyādharasainyāgamanam āmandraśaṅkhapaṭahasvanasūcitaṃ prāk- sainyaṃ kṣaṇān nijam atha smṛtamātram eva /",
    "GK19padnscpu:2285": "dhautāsipatrabahulāṃśulatopagūḍhaṃ pātālasaṃtamasam asya puro babhūva //",
    "GK19padnscpu:2286": "prasthānam tenopapāditam atho ratham utpātakam adhyāsya kārmukasanāthakaro narendraḥ /",
    "GK19padnscpu:2287": "vajrāṅkuśaṃ prati sa vaṅkumuniprayuktaḥ prasthānamaṅgalavidhir masṛṇaṃ pratasthe // PNc_13.69",
    "GK19padnscpu:2288": "lagnenāṅge yugapad uṭajadvāradeśād adūre paśyantīnāṃ munimṛgadṛśāṃ locanāṃśūtkareṇa /",
    "GK19padnscpu:2289": "uddāmājikratumakhavidher dīkṣayā saḥ kṣitīśo medhyām eṇatvacam iva dadhan saḥ kṣaṇaṃ lakṣyate sma // PNc_13.70 //",
    "GK19padnscpu:2290": "[VAR 13.70c: {vidher/lem /k; mahā /ed}]",
    "GK19padnscpu:2291": "calitayatisamādhi trastasāraṅgaśāvaṃ nibhṛtaśukabhṛtoccair naḍim uḍḍīnabarhi /",
    "GK19padnscpu:2292": "hariṇamithunamuktānyonyakaṇḍūyanaṃ tan munivanam abhito 'bhūt",
    "GK19padnscpu:2293": "sainyakolāhalena // PNc_13.71 //",
    "GK19padnscpu:2294": "[13.71b: nalim?]",
    "GK19padnscpu:2295": "atha pathi navasāhasāṅkaḥ sa vidyādharair vanditaḥ pramuditamunikanyakāmuktanīvāralājāñjaliḥ",
    "GK19padnscpu:2296": "śriyam adhita ramāṅgadenānvitas tūryaghoṣormibhiḥ kulagirikuharapratidhvānaṃ dīrghair nirundhan diśaḥ // PNc_13.72 //",
    "GK19padnscpu:2297": "iti śrīmṛgāṅkadattasūnoḥ parimalāparanāmnaḥ padmaguptasya kṛtau navasāhasāṅkacarite mahākāvye vidyādharādhipasamāgamo nāma trayodaśaḥ sargaḥ",
    "GK19padnscpu:2298": "caturdaśaḥ sargaḥ",
    "GK19padnscpu:2299": "ākāśārohaṇam athāśramopāntamahīṃ vihāya nemisvanotkaṇṭhitanīlakaṇṭhām /",
    "GK19padnscpu:2300": "ratho 'sya vidyādharamantraśaktyā rathāṅgapaṇeḥ padam āruroha // PNc_14.1",
    "GK19padnscpu:2301": "sasaṃbhramottaṃbhitakarṇatālam ākarṇito dikkaribhiḥ sakaṃpaiḥ /",
    "GK19padnscpu:2302": "ādhmātaśaṅkhasvanamāṃsalo 'gre tasyodagān maṅgalatūryaghoṣaḥ // PNc_14.2",
    "GK19padnscpu:2303": "udasya vaktrāṇi nabhasthalena yāntaṃ tam aikṣanta tapasvikanyāḥ /",
    "GK19padnscpu:2304": "ākarṇavistāritamugdhanetrāḥ patrāntarair āśramapādapānām // PNc_14.3 //",
    "GK19padnscpu:2305": "vrajan sa vidyādharavāhinīnāṃ madhye babhau madhyamalokapālaḥ /",
    "GK19padnscpu:2306": "analpasaundaryasudhaikasūtiḥ śaśīva nakṣatraparamparāṇām // PNc_14.4 //",
    "GK19padnscpu:2307": "kutūhalollolāsitapakṣalekhāny ākṛṣṭakarṇotpalavibhramāṇi /",
    "GK19padnscpu:2308": "tasminn amuñcyanta nitambinībhir apāṅgavalgīni vilocanāni // PNc_14.5 //",
    "GK19padnscpu:2309": "ramāṅgadakṛtaṃ varṇanam athāntikasthena saś cābhyadhāyi ramāṅgadenettham avantināthaḥ /",
    "GK19padnscpu:2310": "sahasraśaḥ khe calitāni paśyan vidyādharāṇāṃ purato balāni // PNc_14.6 //",
    "GK19padnscpu:2311": "haimaṃ nṛpa syandanam utpatākam ākampi ratnāṅkitaketum ete /",
    "GK19padnscpu:2312": "sahasraraśmer iva vālakhilyā vidhyādharās te parivārayanti // PNc_14.7 //",
    "GK19padnscpu:2313": "vrajann amartyapramadāvimukta- mandāramālājaṭilāṃsakuṭaḥ /",
    "GK19padnscpu:2314": "kundacchaṭāpāṇḍusaṭākalāpaḥ kātyāyanīsiṃha ivāvabhāsi // PNc_14.8 //",
    "GK19padnscpu:2315": "prayāṇatūryadhvanir eṣa kiṃ te pātālakukṣipratinādasāndraḥ /",
    "GK19padnscpu:2316": "ravaḥ prasarpaty uta bhairavo 'yam akālakalpāntapayodharāṇām // PNc_14.9",
    "GK19padnscpu:2317": "mūle bhuvaḥ kajjaladhūlikalpam ālakṣyate paśya nilīnam etat /",
    "GK19padnscpu:2318": "nīrandhravidyādharamauliratna- prabhāṅkuraprāśitam andhakāram // PNc_14.10",
    "GK19padnscpu:2319": "āyāmimālāmaṇikāntidaṇḍair utsārayantaḥ paritas tamāṃsi /",
    "GK19padnscpu:2320": "amī marunnartitacāmarās te kham ullikhantīva khurais turaṅgāḥ // PNc_14.11",
    "GK19padnscpu:2321": "vihasya vidyādharabālikābhiḥ samaṃ vimuktā nayanatribhāgaiḥ /",
    "GK19padnscpu:2322": "prasthānalājāñjalayas tavaite rathe patākāskhalitāḥ patanti // PNc_14.12",
    "GK19padnscpu:2323": "narendra vidyādharapuṅgavānām ete puraḥ paśya kṛpāṇapaṭṭāḥ /",
    "GK19padnscpu:2324": "kālāñjanaśyāmatayāśrayante taraṅgatāṃ vyomamahārṇavasya // PNc_14.13 //",
    "GK19padnscpu:2325": "vācālayantyaḥ kakubhāṃ mukhāni nādena jāmbūnadakiṅkiṇīnām /",
    "GK19padnscpu:2326": "imā vimānāvalayaḥ kathaṃ cid anyonyaruddhaprasarāḥ prayānti // PNc_14.14",
    "GK19padnscpu:2327": "vātavarṇanam ādhūtakārtasvaraketuyaṣtir enāny aśokastabakāruṇāni /",
    "GK19padnscpu:2328": "ānartayaty eṣa patākinīnāṃ vātaḥ patākāṃśukapallavāni // PNc_14.15 //",
    "GK19padnscpu:2329": "nabhaścarāṇāṃ vrajatām amīṣām anyonyapīnāṃsavigharṣaṇena /",
    "GK19padnscpu:2330": "ullāsitaḥ kuṅkumapāṃsupūraḥ piśaṅgayaty eṣa diśāṃ mukhāni // PNc_14.16 //",
    "GK19padnscpu:2331": "prekṣakastrīvarṇanam saratnakāñcīvalayair vilāsa- siṃhāsanair manmathapārthivasya /",
    "GK19padnscpu:2332": "ito nitambair asitekṣaṇānāṃ vyāptāntaraṃ vyoma samāptim eti // PNc_14.17",
    "GK19padnscpu:2333": "anyonyasaṅghaṭṭavisūtritāni kumudvatīkāntakaropamāni /",
    "GK19padnscpu:2334": "etāni paśyāmbarataḥ patanti vimānamuktāphalajālakāni // PNc_14.18 //",
    "GK19padnscpu:2335": "etāḥ prayāntyaḥ purato vimānair vivartya bālā mukhapaṅkajāni /",
    "GK19padnscpu:2336": "apāṅgaviśrāntavilolatārais tvāṃ nātha netrāñjalibhiḥ pibanti // PNc_14.19",
    "GK19padnscpu:2337": "āsām itaḥ satvaragāminīnāṃ gatāgatābhyāṃ maṇikuṇḍalāni /",
    "GK19padnscpu:2338": "bhindanti vidyādharakāminīnāṃ kapolakālāgurupattrakāni // PNc_14.20 //",
    "GK19padnscpu:2339": "ito mithaḥ pārśvavighaṭṭiteṣu javād vimāneṣu samāpatatsu /",
    "GK19padnscpu:2340": "āsām itaḥ preṅkhitamadhyaratna- visūtritā hāralatāḥ sphuṭanti // PNc_14.21",
    "GK19padnscpu:2341": "ete gatikṣobhavaśād vadhūnāṃ paśyonmayūkhā maṇikarṇapūrāḥ /",
    "GK19padnscpu:2342": "itas tale sañcaratām ahīnāṃ nipatya cūḍāmaṇiṣu svananti // PNc_14.22 //",
    "GK19padnscpu:2343": "pātālam etan nayanotsavena vicintya śūnyaṃ śaśalāñchanena /",
    "GK19padnscpu:2344": "ihāṅganābhiḥ svamukhachalena kṛto 'mbare candramayīva sṛṣṭiḥ // PNc_14.23",
    "GK19padnscpu:2345": "ito rasaṃ pallavayanti vīraṃ vidyādharāṇāṃ karavālavallyaḥ /",
    "GK19padnscpu:2346": "etāś ca śṛṅgāram ito 'ṅganānāṃ dṛśo navendīvaradāmadīrghās // PNc_14.24 //",
    "GK19padnscpu:2347": "[VAR 14.24b: {vallyaḥ/em; vallayaḥ /ed /unmetrical}]",
    "GK19padnscpu:2348": "jhaṭity avāptapratibimbam etat sainyaṃ vilokya sphaṭikāṅgaṇeṣu /",
    "GK19padnscpu:2349": "savismayaṃ nāgapurāṅganābhir itaḥ kriyante nayanotpalāni // PNc_14.25 //",
    "GK19padnscpu:2350": "narendra tasmād gaganāvahagāhi- tvaddarśanavyagratapasvipaṅkteḥ /",
    "GK19padnscpu:2351": "dūraṃ havir dhūmasugandhisīmnaḥ sthānād vayaṃ vaṅkumuneḥ pravṛttāḥ //",
    "GK19padnscpu:2352": "vanavarṇanam yathāyam abhyeti puro nabhasvān ākṛṣṭanānāvidhapuṣpagandhaḥ /",
    "GK19padnscpu:2353": "agre tathābhraṃlihabhūruhaṃ naḥ śaṅke vanaṃ dṛkpatham eṣyatīti //",
    "GK19padnscpu:2354": "ebhir mahīpāla vimānaratnair agresaraiḥ sambhramamuktamārgaḥ /",
    "GK19padnscpu:2355": "niṣkampaketur mahatāspadena rathas tavāyaṃ viyati prayāti // PNc_14.28 //",
    "GK19padnscpu:2356": "sitaprasūnastabakais tarūṇām eṣā purastārikāntarikṣā /",
    "GK19padnscpu:2357": "jhaṭity aśeṣaiva nimeṣamātrād unmīlitā paśya vanāntalekhā // PNc_14.29 //",
    "GK19padnscpu:2358": "yadīśa vidyādharavāhinīyam ākāśataḥ kiñcidadhaḥ pravṛttā /",
    "GK19padnscpu:2359": "avaimi citte nihitaṃ tad asyāḥ padaṃ vanālokanakautukena // PNc_14.30 //",
    "GK19padnscpu:2360": "eṣā tamālāvalinīlakānter upoḍharāmāmukhahemapadmā /",
    "GK19padnscpu:2361": "senā vanasyābhimukhaṃ prayāti paśyāmburāser iva jahnukanyā // PNc_14.31 //",
    "GK19padnscpu:2362": "asyāḥ kṣamāpāla vanāntarājer vimānapaṅktiḥ purataḥsthiteyam /",
    "GK19padnscpu:2363": "ālambate ratnakirīṭalakṣmīṃ maṇiprabhodgīrṇamahendracāpā // PNc_14.32 //",
    "GK19padnscpu:2364": "ete khalīnakṣataśoṇitāktāḥ paśyendragopaśriyam udvahantaḥ /",
    "GK19padnscpu:2365": "turaṅgalālājalabindavas te luṭhanti hemadrumapallaveṣu // PNc_14.33 //",
    "GK19padnscpu:2366": "mandānilāndolitapallavāgrāḥ samagrapuṣpāharaṇodyatābhyaḥ /",
    "GK19padnscpu:2367": "ito latāḥ pārthiva saṃrabhante lāvaṇyam ādātum ivāṅganābhyaḥ // PNc_14.34",
    "GK19padnscpu:2368": "amūni puṣpāṇi mahīruhāṇām ābhānti līnabhramarodarāṇi /",
    "GK19padnscpu:2369": "vidyādharīvibhramadarśanārtham uttānitānīva vilocanāni // PNc_14.35 //",
    "GK19padnscpu:2370": "paśyāgravātāyanam etad etya latāgrapuṣpāṇy acinvatīnām /",
    "GK19padnscpu:2371": "nṛpātibhāreṇa nitambinīnāṃ vimānaratnāni puro namanti // PNc_14.36 //",
    "GK19padnscpu:2372": "śākhāgralagnāsu mahātarūṇāṃ viṭaṅkaratnadyutiśrṅkhalāsu /",
    "GK19padnscpu:2373": "vilambamānair iva cimbiteyam ito vimānair maṇipañjaraśrīḥ // PNc_14.37 //",
    "GK19padnscpu:2374": "imāḥ samaṃ prāṇasamair vane 'smin sarvaṛtur lakṣmīnibiḍopagūḍhe /",
    "GK19padnscpu:2375": "nabhaḥsthitā eva narendra paśya puṣpoccaye loladṛśaḥ pravṛttāḥ //",
    "GK19padnscpu:2376": "etāḥ karaiḥ kāñcanapadmagaurair vilāsavatyaḥ sanibandhanāni /",
    "GK19padnscpu:2377": "haranti puṣpāṇi mahīruhāṇāṃ mṛdūni yūnām iva mānasāni // PNc_14.39 //",
    "GK19padnscpu:2378": "āsāṃ latāgrastabakotthitāni śikhaṇḍaratnadyuticumbitāni /",
    "GK19padnscpu:2379": "paśyopariṣṭād alimaṇḍalāni nīlātapatrabhramam ārabhante // PNc_14.40 //",
    "GK19padnscpu:2380": "muñcaty aliḥ puṣpalatām ito 'yam āghrātarāmāmukhapadmagandhaḥ /",
    "GK19padnscpu:2381": "guṇaprakarṣe hi sadā manāṃsi guṇāntarajñāvatāṃ ramante // PNc_14.41 //",
    "GK19padnscpu:2382": "lataitayā cūtataroḥ salīlam ānīyamānā natim ānatāṅgyā /",
    "GK19padnscpu:2383": "paśyotpatatpuṣpaśilīmukheyam ābhāti kandarpadhanurlateva // PNc_14.42 //",
    "GK19padnscpu:2384": "bhramaddvirephāvaliloladṛṣṭir līlāvataṃsakriyayonmukhāni /",
    "GK19padnscpu:2385": "vicetum eṣā kusumāni nālaṃ tarostanāliṅganadohadasya // PNc_14.43 //",
    "GK19padnscpu:2386": "priyārpitaḥ kāntanipītamukta- purandhribimbādharakānticoraḥ /",
    "GK19padnscpu:2387": "asyāḥ saratnatviṣi karṇapāśe kim apy aśokastabakaś cakāsti // PNc_14.44 //",
    "GK19padnscpu:2388": "asyā latākṣepavisūtritasya hārasya lagnastanakuṅkumasya /",
    "GK19padnscpu:2389": "bhraṣṭāḥ kṣitau dāḍimabījamohād ākṣipya muktāḥ kapayaḥ kṣipanti //",
    "GK19padnscpu:2390": "nidāghalakṣmīhasitachaṭeyaṃ paryāptakṛṣṇāgurudhūmagandhe /",
    "GK19padnscpu:2391": "bandhe kacānā navamallikāsyāḥ paśyālinīle paribhāgam eti // PNc_14.46 //",
    "GK19padnscpu:2392": "asāv itaḥ pārthiva dantapatram āpāsya haṃsachadapāṇḍu bālā /",
    "GK19padnscpu:2393": "karoti karṇe navakarṇikāram uttāpitāṣṭāpadaratnaśobhi // PNc_14.47 //",
    "GK19padnscpu:2394": "sthito 'yam anto navapallavānāṃ pravālatāmrāṅgulir āyatākṣyāḥ /",
    "GK19padnscpu:2395": "vyaktiṃ śaraccandrakarojjvalābhir nakhāṃśurekhābhir itaḥ prayāti //",
    "GK19padnscpu:2396": "dhāvatkarā karṇaśirīṣalobhād itas tataḥ sampatati dvirephe /",
    "GK19padnscpu:2397": "krīḍām iva vyākuladṛṣṭipātā bāleyam abhyasyati kandukasya // PNc_14.49 //",
    "GK19padnscpu:2398": "prāvṛḍvilāsasmitam udvahantī karṇe navaṃ ketakabarham eṣā /",
    "GK19padnscpu:2399": "priyāvataṃsīkṛtacandralekhā cakāsti kanyeva himācalasya // PNc_14.50 //",
    "GK19padnscpu:2400": "vilokitālekhyakapolabhāgāt plavaṅgaśāve 'dhigate vimānam /",
    "GK19padnscpu:2401": "itaḥ kadambād anivṛttahastam āste bhayād ālikhiteva tanvī // PNc_14.51 //",
    "GK19padnscpu:2402": "puṣpāṇi cinvaty atimuktakasya paśya ślathaṃ keśakalāpam eṣā /",
    "GK19padnscpu:2403": "aṃse bibhartīva tamālanīlaṃ vilāsavālavyajanaṃ smarasya // PNc_14.52 //",
    "GK19padnscpu:2404": "vimuñcatī cakṣuṣi puṣpadhūlim eṣā gate taṃ prati vallabhasya /",
    "GK19padnscpu:2405": "citraṃ jhaṭity aśrulavāvakīrṇe dṛśau sapatnyāḥ kaluṣīkaroti // PNc_14.53",
    "GK19padnscpu:2406": "madhyacyute bibhrati kiṃśuke 'sminn asrāruṇasyākṛtim aṅkuśasya /",
    "GK19padnscpu:2407": "asyāḥ stanābhyām adhunā dhṛteyam anaṅgamattadvipakumbhalakṣmīḥ //",
    "GK19padnscpu:2408": "[VAR 14.54c: {asyāḥ/lem /em; asyā /ed}]",
    "GK19padnscpu:2409": "abhyāgatāyāḥ sahasāmunāsyāḥ kandarpasāmrājyadhurodvahena /",
    "GK19padnscpu:2410": "sugandhibhiḥ pāṭalipādapena puṣpair itaḥ kalpitam ātitheyam // PNc_14.55",
    "GK19padnscpu:2411": "ārdrāgaseyaṃ gamitā prasādaṃ kṛtapraṇāmāñjalinā priyeṇa /",
    "GK19padnscpu:2412": "pramṛṣṭabāṣpā sumukhī nakhābhyāṃ cūtāṅkuraṃ mānam ivocchinatti //",
    "GK19padnscpu:2413": "adhyāsate kām api kāntim āsām ete sakundāḥ kabarīkalāpāḥ /",
    "GK19padnscpu:2414": "kumudvatīkāntakarānuviddhās tamaḥpratānā iva yāminīnām // PNc_14.57 //",
    "GK19padnscpu:2415": "puṣpāṇi nānāvidhavarṇabhāñji vimānavātāyanato vicitya /",
    "GK19padnscpu:2416": "yuvāyam indrāyudhavarṇakāntam uttaṃsam asyāḥ sadṛśaḥ karoti // PNc_14.58",
    "GK19padnscpu:2417": "paśyeyam udbāhulatāhitaśrīr madhyena naśyattrivalī lateva /",
    "GK19padnscpu:2418": "vimānataḥ komalam uccinoti vadhūr madhūkaṃ svakapolakānti // PNc_14.59 //",
    "GK19padnscpu:2419": "adaḥ sugandhīkuru matprasūnaṃ mukhābjasaugandhyakaṇārpaṇena /",
    "GK19padnscpu:2420": "ity añcalāsaktalato na yāñcām asyāḥ karotīva saḥ karṇikāraḥ // PNc_14.60",
    "GK19padnscpu:2421": "tathā na cūte navamañjarīyam avāptavaty ātmaguṇaprakarṣam /",
    "GK19padnscpu:2422": "asyāḥ sakālāgarupatralekhe yathā kapole kamalekṣaṇāyāḥ // PNc_14.61 //",
    "GK19padnscpu:2423": "vahaty aśoko 'yam amartyakāntā- padāhataḥ kāntam alaktakāṅgam /",
    "GK19padnscpu:2424": "kṛtvā jagaty askhalitāṃ nijājñāṃ skandhe 'rpitaṃ tūṇām iva smareṇa //",
    "GK19padnscpu:2425": "cireṇa manye bakuladrumo 'yam avāptapāraḥspṛhaṇīyatāyāḥ /",
    "GK19padnscpu:2426": "arthī karo 'syāḥ sumanaḥsu yasya jāto jitāmartyatarupravālaḥ // PNc_14.63",
    "GK19padnscpu:2427": "phalaṃ śirīṣeṇa cirād avāptam asyāḥ samagraṃ sukumāratāyāḥ /",
    "GK19padnscpu:2428": "nirasya gīrvāṇataruprasūnāṃ yad etad uttaṃsitam āyātākṣyā // PNc_14.64 //",
    "GK19padnscpu:2429": "asyāḥ śrutau campakam ādadhatyāḥ kareṇa muktāvalayāṅkitena /",
    "GK19padnscpu:2430": "eṣa dvijaḥ svastyayanaṃ virāvair nāsyāḥ karotīti na mañjukaṇṭhaḥ //",
    "GK19padnscpu:2431": "vinyastabandhūkadalī mukhe 'syāḥ svedārdrakālāgarupatravallī /",
    "GK19padnscpu:2432": "cakāsti saṃdhyātapaleśaśaṅki kalaṅkalekhā śaśalakṣmanīva // PNc_14.66 //",
    "GK19padnscpu:2433": "etā mitho ruddhavimānamārgā latāgrajaṃ puṣpam anāpnuvantyaḥ /",
    "GK19padnscpu:2434": "bhavanti bhārānamitāṅgakeṣu baddhābhyasūyāḥ stanamaṇḍaleṣu // PNc_14.67 //",
    "GK19padnscpu:2435": "etāni kāntaiḥ pramadājanasya navapravālāny avataṃsitāni /",
    "GK19padnscpu:2436": "paśyanti paśya svam ivāptakāntiṃ kapolapālīmaṇidarpaṇeṣu // PNc_14.68 //",
    "GK19padnscpu:2437": "yad yad vane 'bhūt kusumaṃ sugandhi vadhūjanais tat tad ito gṛhītam /",
    "GK19padnscpu:2438": "kṛtsnatrilokīvijayāvataṃsaṃ nirmātum iṣvāsam iva smarasya // PNc_14.69 //",
    "GK19padnscpu:2439": "karṇāvataṃsīkṛtapallavānāṃ vicitrapuṣpābharaṇojjvaleṣu /",
    "GK19padnscpu:2440": "paśyābhitaḥ pallaviteyam āsām aṅgeṣu sāraṅgadṛśām ṛtuśrīḥ // PNc_14.70 //",
    "GK19padnscpu:2441": "svedodabinduchalataḥ kapole vitīrṇamuktārgha iva smarasya /",
    "GK19padnscpu:2442": "eṇīdṛśāṃ kānta iva pravṛttaḥ śramo 'yam āliṅgitum aṅgalekhām // PNc_14.71",
    "GK19padnscpu:2443": "āsāṃ pṛthusvedakaṇāṅkitāni vaktrāṇi netrotsavam arpayanti /",
    "GK19padnscpu:2444": "pratyuptamuktāphaladanturāṇi hiraṇyamayānīva saroruhāṇi // PNc_14.72 //",
    "GK19padnscpu:2445": "etāni paśya cyutapuṣpadhūli- vyāluptapakṣmāvalisauṣṭhavāni /",
    "GK19padnscpu:2446": "śrameṇa kiṃ cin mukulībhavanti sīmantinīnāṃ nayanotpalāni // PNc_14.73 //",
    "GK19padnscpu:2447": "[VAR 14.73b: {sauṣṭhavāni/lem /em; sauṣṭavāni /ed}]",
    "GK19padnscpu:2448": "etāsu sīdanmaṇibandhamūla- nilīnalīlāmaṇikaṅkaṇāsu /",
    "GK19padnscpu:2449": "vilokyatāṃ vyaktim upaiti khedo vidyādharastrījanadorlatāsu // PNc_14.74",
    "GK19padnscpu:2450": "anaṅgakalpadrumamañjarīṇām amoghamantraṃ kusumāyudhasya /",
    "GK19padnscpu:2451": "bhṛśam yathā puṣpamayī vibhūṣā nāsāṃ tathā ratnamayī vibhāti // PNc_14.75",
    "GK19padnscpu:2452": "vanāntam etā vanitā na muktum anekapuṣpaṃ nṛpa śaknuvanti /",
    "GK19padnscpu:2453": "vimucyate kena nāma sa deśo yatrāsti sāndraḥ sumanaḥpracāraḥ // PNc_14.76",
    "GK19padnscpu:2454": "ityujjvale tasya vacaḥprasūne nīte 'pi karṇātithitāṃ vihasya /",
    "GK19padnscpu:2455": "nṛpo babhūvāstamanāḥ sacitraṃ smṛtāhirājendrasutāvilāsaḥ // PNc_14.77 //",
    "GK19padnscpu:2456": "puṣpapravālāṅkuramaṇḍalaṃ tat kvaṇadvimānāvalihemaghaṇṭam /",
    "GK19padnscpu:2457": "vanaṃ vihāyātha samagram agre cacāla vidyādhararājasainyam // PNc_14.78 //",
    "GK19padnscpu:2458": "gaṅgāvarṇanam atha pravālādharabimbacumbi- parisphuratphenavilāsahāsā /",
    "GK19padnscpu:2459": "vācālahaṃsāvalikāñcidāma- sanāthatīrorunitambabimbā // PNc_14.79 //",
    "GK19padnscpu:2460": "samīravellattaṭahemavalli- lolaprabhāpiñjaritormilekhā /",
    "GK19padnscpu:2461": "vilāsamajjatphaṇirājakanyā- saṅkrāntakāntastanakuṅkumeva // PNc_14.80 //",
    "GK19padnscpu:2462": "nimagnadiṅnāgakapolabhitti- santānaniryanmadaveṇikṛṣṇā /",
    "GK19padnscpu:2463": "tṛtīyanetrānaladhūmavalli- kalaṅkiteva tripurāntakasya // PNc_14.81 //",
    "GK19padnscpu:2464": "bhārānamadbhogiphaṇāsthitāyāḥ sthalocchaladvīcicayacchalena /",
    "GK19padnscpu:2465": "uttambhayantīva tale satarkam arkopalastambhaśatāni bhūmeḥ // PNc_14.82 //",
    "GK19padnscpu:2466": "taṭodgataprāṃśu tamālarāji- chāyāghanaśyāmalitārdhabhāgā /",
    "GK19padnscpu:2467": "mūrtis tuṣārācalatulyakāntir umāpatiśrīdharayor ivaikā // PNc_14.83 //",
    "GK19padnscpu:2468": "kādambacañcūddhṛtacakravākī- pāriplavavyaktamṛṇālakāṇḍā /",
    "GK19padnscpu:2469": "caṇḍīdhavonnaddhajaṭāviṭaṅka- kṛṣṭendulekhāṅkuradantureva // PNc_14.84 //",
    "GK19padnscpu:2470": "taraṅgabhaṅgojjvalacāmaraśrīr uddaṇḍahemāmburuhātapatrā /",
    "GK19padnscpu:2471": "puṇyā puro dūrata eva tena trimārgagādṛśyata pārthivena // PNc_14.85 //",
    "GK19padnscpu:2472": "[SYNTAX: kulaka]",
    "GK19padnscpu:2473": "tasyās taṭe 'tha kusumāvacayaśramārta- sīmantinīnivahasasmitavīkṣitāyāḥ /",
    "GK19padnscpu:2474": "vidyādhareṇa vidadhe dhavalormidhauta- paryantahemasikate pṛtanāniveśaḥ //",
    "GK19padnscpu:2475": "tad anu puline sadyo vidyādharaiḥ parikalpitaṃ nrpatir aviśal līlāgāraṃ saḥ sāhasalāñchanaḥ",
    "GK19padnscpu:2476_0": "bhramam ajanayan netrotkīrṇā iti pratibimbitāḥ sitamaṇimaye yasminn anto bahiś ca",
    "GK19padnscpu:2476_1": "mṛgīdṛśaḥ iti śrīmṛgāṅkadattasūnoḥ parimalāparanāmnaḥ padmaguptasya kṛtau navasāhasāṅkacarite",
    "GK19padnscpu:2476_2": "mahākāvye pātālāvalokano nāma caturdaśaḥ sargaḥ",
    "GK19padnscpu:2477": "pañcadaśaḥ sargaḥ atha sāndragharmajalabindu- lulitatilakaḥ pracakrame /",
    "GK19padnscpu:2478": "hemakamalasubhage saritaḥ salile nimaṅktum asitekṣaṇājanaḥ // PNc_15.1 //",
    "GK19padnscpu:2479": "śramam etya muñcata madambu- rabhasaparirambhalīlayā /",
    "GK19padnscpu:2480": "evam avadad iva dīrghadṛśaḥ kalahaṃsayūthaninadena jāhnavī // PNc_15.2 //",
    "GK19padnscpu:2481": "marutāvadhūtakaladhauta- kamalamakarandagandhinā /",
    "GK19padnscpu:2482": "ūrmidalanaśiśireṇa balād abalājanasya nunude pariśramaḥ // PNc_15.3 //",
    "GK19padnscpu:2483": "parividdharekham adhitīra- viracitapade vadhūjane /",
    "GK19padnscpu:2484": "kāntim udavahad amartyasarit taṭarūḍhakāñcanalateva kāṃ cana // PNc_15.4",
    "GK19padnscpu:2485": "sitacakṣuṣām asitaratna- rucimuṣi mṛṇālinīdale /",
    "GK19padnscpu:2486": "sthūlajalalavanibhena dadhe navamauktikārdha iva jāhnukanyayā // PNc_15.5",
    "GK19padnscpu:2487": "uditatrapā iva vilāsa- masṛṇagamanena subrhuvām /",
    "GK19padnscpu:2488": "jagmur amarasaritaḥ pulinaṃ sahasā vihāya kalahaṃsapaṅktayaḥ // PNc_15.6",
    "GK19padnscpu:2489": "dhavalābhrakachuritabhitti- likhitalalitāṅganālipim /",
    "GK19padnscpu:2490": "apsu kuvalayadṛśāṃ pratimāḥ sitaratnadarpaṇanibhāsu lebhire // PNc_15.7 //",
    "GK19padnscpu:2491": "atha vallabhārpitakarāgra- nihitanijapāṇipallavāḥ /",
    "GK19padnscpu:2492": "vārivikacakanakābjarajaḥ- kapiśormimālam abalā jagāhire // PNc_15.8 //",
    "GK19padnscpu:2493": "sudṛśāṃ nimajjya surasindhu- payasi niyamasthitair iva /",
    "GK19padnscpu:2494": "ūrmitaralitamayūkhaśikhair maṇinūpuraiḥ sapadi maunam ādade // PNc_15.9 //",
    "GK19padnscpu:2495": "kucaluptapatralatayātha vigalitavisūtrahārayā /",
    "GK19padnscpu:2496": "prāpi ratiramaṇavilāsatulā lalitabhruvāṃ jalavihāralīlayā // PNc_15.10 //",
    "GK19padnscpu:2497": "navakuṅkumāruṇapurandhri- kucakalaśatāḍitaṃ payaḥ /",
    "GK19padnscpu:2498": "rāgam abhajata na kasya bhavet sulabhāṅgakhelad abalasya vikriyā //",
    "GK19padnscpu:2499": "vikiran vihasya maṇiśṛṅga- dhṛtam udakam etya pṛṣṭhataḥ /",
    "GK19padnscpu:2500": "sācimukulitadṛśā dadṛśe dayito muhur valitakaṇṭham ekayā // PNc_15.12 //",
    "GK19padnscpu:2501": "[VAR 15.12b: {pṛṣṭhataḥ/lem /em; pṛṣṭataḥ /ed}]",
    "GK19padnscpu:2502": "pariṇāhavat kucaniṣiddha- karaṇavalanotkadorlatam /",
    "GK19padnscpu:2503": "lolamukharamaṇikaṅkaṇayā vidadhe jale murajavādyamanyayā // PNc_15.13 //",
    "GK19padnscpu:2504": "hariṇīdṛśo hṛtapurandhri- kucakalaśakuṅkumāṅkitā /",
    "GK19padnscpu:2505": "kṣipram adhijaghanam ūrmilatā śithileva hemaraśanā vididyute // PNc_15.14",
    "GK19padnscpu:2506": "salilaṃ kirantam avalokya ramaṇam aparāṅganāmukhe /",
    "GK19padnscpu:2507": "citram aviraladhṛtāśrulave nimimīla kā cid abalā vilocane // PNc_15.15 //",
    "GK19padnscpu:2508": "drutam atruṭad vibudhasindhu- nibiḍalaharīkarāhatam /",
    "GK19padnscpu:2509": "hāravalayam aravindadṛśāṃ kuśalaṃ kuto 'sti guṇināṃ jaḍāntare // PNc_15.16",
    "GK19padnscpu:2510": "śuśubhe kayāpi karayantra- nihitaśucivāridhārayā /",
    "GK19padnscpu:2511": "muktasitakusumasāyakayā makarāṅkacāpalatayeva bālayā // PNc_15.17 //",
    "GK19padnscpu:2512": "pariveṣavibhramaniveśi- manasijatuṣāradīdhiteḥ /",
    "GK19padnscpu:2513": "ko 'pi karakisalaye kamitā vidadhe mṛṇālavalayaṃ mṛgīdṛśaḥ // PNc_15.18 //",
    "GK19padnscpu:2514": "hṛdayeśamuktajaladhauta- malayajavilepanair hriyā /",
    "GK19padnscpu:2515": "lakṣyanavanakhapadāv aparā nalinīdalena pidadhe payodharau // PNc_15.19 //",
    "GK19padnscpu:2516": "abhito 'ṅganāmukhamṛgāṅkam uḍunikarakāntim ādade /",
    "GK19padnscpu:2517": "kelitaralataruṇīnibiḍa- stanatāḍite payasi budbudotakaraḥ // PNc_15.20 //",
    "GK19padnscpu:2518": "vidadhe vadhūr nijakarāgra- galitamaṇikaṅkaṇāṅkite /",
    "GK19padnscpu:2519": "meghaśakala iva sendradhanur valayodare nayanam abjinīdale // PNc_15.21 //",
    "GK19padnscpu:2520": "asitāñjanāṅkam abhijāta- kuvalayadṛśāṃ dṛśo 'ntarāt /",
    "GK19padnscpu:2521": "nīramahṛta na hi śuddhimatāṃ taṭavṛttir āśritakalaṅkamārjane // PNc_15.22",
    "GK19padnscpu:2522": "taralormilaṅghitanitamba- phalakalulitācchavāsaḥ /",
    "GK19padnscpu:2523": "phenapaṭalam asitābjadṛśaḥ kṣaṇam ekam aṃśukavilāsam ādade // PNc_15.23 //",
    "GK19padnscpu:2524": "sudṛśaḥ sphuṭaṃ navanakhāṅkam urasi jaladhatakuṅkume /",
    "GK19padnscpu:2525": "kāntanihitanayanaṃ pidadhe pṛthuhāratārataralāṃśupallavaḥ // PNc_15.24 //",
    "GK19padnscpu:2526": "lulitāñjanasya nayanasya sahabhuvam ivekṣituṃ śriyam /",
    "GK19padnscpu:2527": "lagnajalasaralitair alakair luluṭhe lalāṭataṭasīmni subhruvaḥ // PNc_15.25",
    "GK19padnscpu:2528": "dadhatīva kāpi rucim āpa manasijavilāsavallakīm /",
    "GK19padnscpu:2529": "aṃsavinihitamṛṇālalatā- talavarty alābuparivartulastanī // PNc_15.26 //",
    "GK19padnscpu:2530": "salilāhatitruṭitahāra- parigalitamauktikabhramāt /",
    "GK19padnscpu:2531": "mugdhayuvatir aparā nidadhe dṛśam abjinīdalapuṭodabinduṣu // PNc_15.27 //",
    "GK19padnscpu:2532": "dhavalodarair bhayavaśena taralavalitair vilocanaiḥ /",
    "GK19padnscpu:2533": "nīlanalinadaladāmadṛśāṃ śapharaiḥ samaṃ suciram apsu babhrame // PNc_15.28",
    "GK19padnscpu:2534": "galitāṅgadā gurutaraṅga- dalitamaṇikarṇapūrakāḥ /",
    "GK19padnscpu:2535": "srastakanakavalayāḥ sudṛśaḥ ślathabandharatnaraśanāś cakāśire // PNc_15.29",
    "GK19padnscpu:2536": "atikampam ūrmikuṭilabhru bahalanavakuṅkumāruṇam /",
    "GK19padnscpu:2537": "straiṇakaratalanirastam abhūd upajātakopam iva jāhnavījalam // PNc_15.30",
    "GK19padnscpu:2538": "akarot padaṃ pṛthunitamba- vilulitajalārdraveṇiṣu /",
    "GK19padnscpu:2539": "nīralavaśabalagaṇḍatalāsv abalāsu kuṇḍalitakārmukaḥ smaraḥ // PNc_15.31 //",
    "GK19padnscpu:2540": "cyutaratnabhūṣaṇamarīci- racitasuracāpamaṇḍalam /",
    "GK19padnscpu:2541": "keśakusumaśabalam śuśubhe sudṛśām anaṅgamadadīpanaṃ payaḥ // PNc_15.32 //",
    "GK19padnscpu:2542": "atha tābhir ekatapanīya- sarasijasanāthapāṇibhiḥ /",
    "GK19padnscpu:2543": "śrībhir iva samudatāri tataḥ punaruktacāṭupaṭubhiḥ priyaiḥ saha //",
    "GK19padnscpu:2544": "sajalāṃśukāntiviśadāṅga- janitanibiḍatrapākulāḥ /",
    "GK19padnscpu:2545": "vyaktanavanakhapadābharaṇāḥ priyalocanāny aramayan mṛgīdṛśaḥ // PNc_15.34",
    "GK19padnscpu:2546": "atha tā gṛhītaśaradindu- dhavalasicayāḥ prasādhanām /",
    "GK19padnscpu:2547": "cakrur adhivapur amartyasarit- pulinasthalīkanakavallidhāmasu // PNc_15.35",
    "GK19padnscpu:2548": "tilakāṅkitāḥ pracurapuṣpa- parimalamuco mṛgīdṛśaḥ /",
    "GK19padnscpu:2549": "ūḍhanavalalitapatralatā dadhur aṅgajopavanarājivibhramam // PNc_15.36 //",
    "GK19padnscpu:2550": "na cirād alaṅkṛtiviśeṣa- vihitarucayo 'tipeśalāḥ /",
    "GK19padnscpu:2551": "lakṣyanavanavarasāḥ śucayaḥ kavipuṅgavoktaya ivāṅganā babhuḥ // PNc_15.37",
    "GK19padnscpu:2552": "vahati sma nirmalakapola- likhitamṛganābhipatrakam /",
    "GK19padnscpu:2553": "kāpi nibhṛtamadhupāvalimat kaladhautakokanadakāntam ānanam // PNc_15.38 //",
    "GK19padnscpu:2554": "adhikarṇam udgatamayūkha- marakatamanoharodaram /",
    "GK19padnscpu:2555": "bālam iva madanakalpataror dalam ekayā kanakapatram ādade // PNc_15.39 //",
    "GK19padnscpu:2556": "dhṛtayāvakāṅkam api kānta- vadanaparicumbanocite /",
    "GK19padnscpu:2557": "rāgamadhurarucake nidadhe dayite ca kā cana cakoralocanā // PNc_15.40 //",
    "GK19padnscpu:2558": "hariṇāṅkasundaram aneka- viśadaguṇagumphitākṛtim /",
    "GK19padnscpu:2559": "hāram avahad aparā na paraṃ hṛdi kāntam apy asamabāṇadīpanam // PNc_15.41",
    "GK19padnscpu:2560": "itarā padāṅkam iva matta- madanakariṇo 'likodare /",
    "GK19padnscpu:2561": "sāndramṛgamadanamaṣīracitaṃ tilakaṃ kuraṅgatilakānanā dadhe // PNc_15.42",
    "GK19padnscpu:2562": "hṛtasuptahemaśatapatra- rucimukulitāṅgulīdale /",
    "GK19padnscpu:2563": "kā cid itarakarasaṅghaṭitaṃ nidadhe vilāsamaṇikaṅkaṇaṃ kare // PNc_15.43",
    "GK19padnscpu:2564": "uditāsu kāñciguṇamadhya- marakatamarīcisūciṣu /",
    "GK19padnscpu:2565": "vyaktim alabhata na romalatā smaradīpakajjalaśikhā mṛgīdṛśām // PNc_15.44",
    "GK19padnscpu:2566": "sarasāgaseva ramaṇena caraṇanalinānuṣaṅgiṇā /",
    "GK19padnscpu:2567": "puṣpaśarataralitā dadhire maṇinūpureṇa mṛgalocanā rucim // PNc_15.45 //",
    "GK19padnscpu:2568": "dadhatībhir indukarajāla- śabalatimirormivibhramam /",
    "GK19padnscpu:2569": "ūḍhadhavalakusumābhir alaṃ kabarīlatābhir abalāś cakāśire // PNc_15.46 //",
    "GK19padnscpu:2570": "priyapāṇipaṅkajadhṛteṣu sakalaśaśibimbabandhuṣu /",
    "GK19padnscpu:2571": "vaktrakamalam aviloladṛśo maṇidarpaṇeṣu dadṛśuḥ purandhrayaḥ // PNc_15.47",
    "GK19padnscpu:2572": "prakaṭaṃ dadhaj jhaṭiti rāgam alaghum atha vāruṇīṃ prati /",
    "GK19padnscpu:2573": "kāntinikara iva tigmarucer vanitājano 'bhimukhatāṃ samādade // PNc_15.48",
    "GK19padnscpu:2574": "udiyāya mānatimiraugha- vighaṭanapaṭur mano'mbare /",
    "GK19padnscpu:2575": "bālakuvalayadṛśāṃ viśade śanakair manobhuvakuraṅgalāñchanaḥ // PNc_15.49",
    "GK19padnscpu:2576": "aruṇāṅgulīdalaniruddha- navakanakakośakarṇikaiḥ /",
    "GK19padnscpu:2577": "sāndramadhuparimalaī ruruce karapaṅkajair atha cakoracakṣuṣām // PNc_15.50",
    "GK19padnscpu:2578": "maṇiśuktiṣu kṣaṇam upoḍha- kuvalayasugandhisīdhuṣu /",
    "GK19padnscpu:2579": "nyasyad asamaśarayantram iva bhramati sma bhṛṅgakulam utsukotsukam //",
    "GK19padnscpu:2580": "[15.51c: śleṣa]",
    "GK19padnscpu:2581": "ruruce 'limaṇḍalam udaṃśu- kamalacaṣakopari sthitam /",
    "GK19padnscpu:2582": "ekam iva ratipater uditaṃ tapanīyadaṇḍam asitoṣṇavāraṇam // PNc_15.52 //",
    "GK19padnscpu:2583": "[VAR 15.52b: {kamala/lem /em; kamaka /ed}]",
    "GK19padnscpu:2584": "vidhṛtā kare priyatamena katipayaśilīmukhānvitā /",
    "GK19padnscpu:2585": "cittam akṛta vivaśaṃ sudṛśāṃ kusumeṣukārmukalateva vāruṇī // PNc_15.53 //",
    "GK19padnscpu:2586": "[15.53d: śleṣa]",
    "GK19padnscpu:2587": "atirāgiṇi praṇayiṇīva madhuni paricumbitānane /",
    "GK19padnscpu:2588": "vyaktim alabhata mado hṛdaye pulakaḥ kapolaphalake ca subhruvām //",
    "GK19padnscpu:2589": "pratimāgatendukarajāla- dhavalitam iva śriyaṃ dadhe /",
    "GK19padnscpu:2590": "pānanamitamukhamugdhavadhū- vigaladvilāsahasitachaṭaṃ madhu // PNc_15.55",
    "GK19padnscpu:2591": "madhu kāpi pāṭalakapola- taralakaladhautakuṇḍalā /",
    "GK19padnscpu:2592": "lolanijamukhatuṣārakara- pratibimbagarbham abhikārpitaṃ papau // PNc_15.56",
    "GK19padnscpu:2593": "atiraktam āyatatareṇa vilasadasitotpalaśriyā /",
    "GK19padnscpu:2594": "kāmam apibadaparendumukhī caṣakeṇa sīdhu, nayanena vallabham // PNc_15.57",
    "GK19padnscpu:2595": "agamat trayasya samam eva parimalarasajñatām aliḥ /",
    "GK19padnscpu:2596": "kalpaviṭapimadhunaḥ pramadā mukhamārutasya vikacotpalasya // PNc_15.58 //",
    "GK19padnscpu:2597": "adharāgracumbanam avāpya kamaladaladīrghacakṣuṣām /",
    "GK19padnscpu:2598": "śvāsataralam ajaniṣṭa mudā muhurāttalāsyam iva kāpiśāyanam // PNc_15.59 //",
    "GK19padnscpu:2599": "madam āsavena rameṇa nakhapadam ivārpitaṃ hṛdi /",
    "GK19padnscpu:2600": "nātiviśadapadabandhamatho navasāhasāṅkacaritaṃ jaguḥ striyaḥ // PNc_15.60",
    "GK19padnscpu:2601": "madirārpitādharadalena yuvatir amṛtachaṭopamā /",
    "GK19padnscpu:2602": "premarasamṛduṣu dīrghadṛśāṃ hṛdayeṣu pallavayati sma manmatham //",
    "GK19padnscpu:2603": "dayitāhite yuvajanena vilasadatipāṭaladyutau /",
    "GK19padnscpu:2604": "kāmasuhṛdi vihitaḥ praṇayaḥ prathamaṃ madhuny adharapallave tataḥ //",
    "GK19padnscpu:2605": "avadhūtamānamadhupāna- rasarabhasataḥ prasannatām /",
    "GK19padnscpu:2606": "prāpur atipṛthudṛśāṃ sahasā hṛdayāni cācchamaṇibhājanāni ca // PNc_15.63",
    "GK19padnscpu:2607": "dayitām anaṅgamadasūtim asitanalināvataṃsakām /",
    "GK19padnscpu:2608": "sāndraruciyuvajano madirāṃ paricumbati sma na paraṃ vadhūm api //",
    "GK19padnscpu:2609": "anayan sahaiva śithilatvam ubhayam ubhayena yoṣitām /",
    "GK19padnscpu:2610": "vrīḍam aruṇarucinā madhunā maṇikāñcidāma ca kareṇa kāminaḥ // PNc_15.65 //",
    "GK19padnscpu:2611": "sudṛśāṃ madād atha parisrud aruṇitasitodarāḥ karāt /",
    "GK19padnscpu:2612": "petur amarasaritaḥ puline maṇiśuktayaḥ priyatame ca dṛṣṭayaḥ // PNc_15.66",
    "GK19padnscpu:2613": "navapallavāruṇam uvāha dhṛtataruṇavāruṇīmadaḥ /",
    "GK19padnscpu:2614": "rāgam atha śucini gaṇḍatale nayanodare ca madirekṣanājanaḥ // PNc_15.67 //",
    "GK19padnscpu:2615": "aparisphuṭoktilalitāsu madamukuladīrghadṛṣṭiṣu /",
    "GK19padnscpu:2616": "tāsu śabalakusumāṃsalasat- kabarīlatāsu padam ādadhe smaraḥ // PNc_15.68",
    "GK19padnscpu:2617": "āpānabhūr avasitāsavarāgadīrgha- sendīvarasphaṭikaśuktiśatā cakāse /",
    "GK19padnscpu:2618": "kautūhalān madavilolavadhūvilāsa- vyālokanonmiṣitavaktraparampareva //",
    "GK19padnscpu:2619": "aviralamaṇidīpoddyotadūrāpasarpat- timiram amarasindhoḥ kūlakacchaṃ",
    "GK19padnscpu:2620": "praviśya /",
    "GK19padnscpu:2621": "atha samamasunāthais tāḥ salīlaṃ niṣeduḥ sarasakanakajambūpallavaprastareṣu // PNc_15.70 //",
    "GK19padnscpu:2622": "sāndronmīlatsaurabhāṇy udvahantyo vidyullekhapiṅgalāny aṅkāni /",
    "GK19padnscpu:2623": "lakṣmīṃ hemāmbhojamālā ivāpuḥ sāraṅgākṣyaḥ preyasāṃ kaṇṭhalagnāḥ //",
    "GK19padnscpu:2624": "tato visūtracyutahārayaṣṭiḥ śīrṇāṅgado bhaṅgurakarṇapūraḥ /",
    "GK19padnscpu:2625": "madena sadyo madirekṣaṇānāṃ ratotsavaḥ pallavito babhūva // PNc_15.72 //",
    "GK19padnscpu:2626": "nānāṅgarāgaśabale ślathabandhalola- dhammillamālyakusumaprakarāvakīrṇe /",
    "GK19padnscpu:2627": "puṣpeṣutalpe iva vakṣasi vallabhānāṃ nidrām avāpur atha tāḥ surataśrameṇa",
    "GK19padnscpu:2628": "kandarpasya trilokīhaṭhavijayamahāsāhasotsāhahetur dhunvaṃs tatpakṣmadhūlivyatikarakapiśaḥ kāñcanāmbhoruhāṇi /",
    "GK19padnscpu:2629_0": "tanvānas tīrarūḍhatridaśatarulatālāsyam ālasyabhājāṃ tāsāṃ saṃbhogakeliklamabharam",
    "GK19padnscpu:2629_1": "aharajjāhnavīvīcivātaḥ iti śrīmṛgāṅkadattasūnoḥ parimalāparanāmnaḥ padmaguptasya",
    "GK19padnscpu:2629_2": "kṛtau navasāhasāṅkacarite mahākāvye pātālagaṅgāvagāhano nāma pañcadaśaḥ sargaḥ",
    "GK19padnscpu:2630": "ṣoḍaśaḥ sargaḥ atrāntare nabhaḥsindhu- pulinaṃ prāpa pāṭalā /",
    "GK19padnscpu:2631": "dadhaty anaṅgalekhena lāñchitaṃ pāṇipallavam // PNc_16.1 //",
    "GK19padnscpu:2632": "maṇipragrīvakodgīrṇa- śunāsīraśarāsanam /",
    "GK19padnscpu:2633": "apaśyad gaganollekhi tatra sphaṭikaveśma sā // PNc_16.2 //",
    "GK19padnscpu:2634": "tadindranīladvāre sā hemavetrākule babhau /",
    "GK19padnscpu:2635": "śliṣyantī sataḍillekhe lekhevendoḥ payomuci // PNc_16.3 //",
    "GK19padnscpu:2636": "ratnavātāyanasthasya tiṣṭhan pārśve mahīpateḥ /",
    "GK19padnscpu:2637": "dvāḥsthaṃ kim api pṛcchantīṃ tām aikṣata ramāṅgadaḥ // PNc_16.4 //",
    "GK19padnscpu:2638": "antaḥ praveśayām āsa saś ca tām āttasaṃbhramaḥ /",
    "GK19padnscpu:2639": "yayau sā ca viśāṃpatyur locanāmṛtavartitām // PNc_16.5 //",
    "GK19padnscpu:2640": "sitāśmaharmyam uttuṅgaṃ jhaṭity adhiruroha sā /",
    "GK19padnscpu:2641": "ānandakandalīcittam atyacchaṃ pārthivasya ca // PNc_16.6 //",
    "GK19padnscpu:2642": "kṣiticumbitahāraṃ sā praṇanāma mahībhuje /",
    "GK19padnscpu:2643": "ramāṅgadaṃ karagrāha- sauhārdye pātratāṃ nayat // PNc_16.7 //",
    "GK19padnscpu:2644": "nṛpeṇa svayam uktāpi ita ehy ehi pāṭale /",
    "GK19padnscpu:2645": "tallīlāmaṇiparyaṅka- savidhe niṣasāda sā // PNc_16.8 //",
    "GK19padnscpu:2646": "pāṭalāvākyam kṛtasambhāṣaṇā sātha tenāvanimanobhuvā /",
    "GK19padnscpu:2647": "ity avocata dantāṃśu- śabalādharapallavā // PNc_16.9 //",
    "GK19padnscpu:2648": "mudritasmarasaundarya- vāntā netrāmṛtachaṭā /",
    "GK19padnscpu:2649": "iyaṃ mūrtir mahārāja kaccit kuśalinī tava ? // PNc_16.10 //",
    "GK19padnscpu:2650": "katham etāṃ praviṣṭās tvaṃ bhūmim atyantadurgamām /",
    "GK19padnscpu:2651": "na kasya vismayāyeyaṃ śaktir atyadbhutā tava // PNc_16.11 //",
    "GK19padnscpu:2652": "deva vidyādharaḥ ko 'pi śāpān nirmocitas tvayā /",
    "GK19padnscpu:2653": "ity amandaḥ pravādo 'tra tat ko 'py asi namo 'stu te // PNc_16.12 //",
    "GK19padnscpu:2654": "aho guṇena rājendra yena kenāpi gṛhyase /",
    "GK19padnscpu:2655": "yad evaṃ kliśyase tasyāḥ phaṇīndraduhituḥ kṛte // PNc_16.13 //",
    "GK19padnscpu:2656": "nāyakavākyam atha vidrumatāmrauṣṭha- luṭhaddaśanadīdhitiḥ /",
    "GK19padnscpu:2657": "smitvā vasumatīnāthas tām iti pratyabhāṣata // PNc_16.14 //",
    "GK19padnscpu:2658": "kadācit pāṭale kaccid bhujaṅgapatikanyakā /",
    "GK19padnscpu:2659": "smaraty asmān sakhīsvaira- saṅkathāsv antarāntarā // PNc_16.15 //",
    "GK19padnscpu:2660": "kim anaṅgavatī vakti brūte mālyavatī ca kim /",
    "GK19padnscpu:2661": "apy asty ahipure 'smākaṃ kiṃvadantī kiyaty api // PNc_16.16 //",
    "GK19padnscpu:2662": "phaṇirājasutākarṇaṃ kaccit prāpayya madvacaḥ /",
    "GK19padnscpu:2663": "vihito ratnacūḍena śukarūpaviparyayaḥ // PNc_16.17 //",
    "GK19padnscpu:2664": "kim āgatāsi kiṃ caivaṃ parimlāneva lakṣyase /",
    "GK19padnscpu:2665": "nivedaya drutaṃ yan me kim apy āśaṅkate manaḥ // PNc_16.18 //",
    "GK19padnscpu:2666": "lekhārpaṇam iti pṛṣṭavate tasmai sāndrapremārdracetase /",
    "GK19padnscpu:2667": "kandarpadīpanaṃ lekham arpayām āsa pāṭalā // PNc_16.19 //",
    "GK19padnscpu:2668": "tam āttaṃ vācayety uktvā paramārakulodvahaḥ /",
    "GK19padnscpu:2669": "ramāṅgadasya cikṣepa sambhramottānite kare // PNc_16.20 //",
    "GK19padnscpu:2670": "taṃ hemakadalīpatra- kastūrilikhitākṣaram /",
    "GK19padnscpu:2671": "so 'vadhāryātha tasyāgre vyaktavāg ity avāacayat // PNc_16.21 //",
    "GK19padnscpu:2672": "śaśiprabhālekhaḥ svasti sthitasya svaḥsindhu- tīre phaṇipurasthayā /",
    "GK19padnscpu:2673": "idaṃ madhyamalokendor mālyavatyā nivedyate // PNc_16.22 //",
    "GK19padnscpu:2674": "yadaivāsmatsakhī vindhye tvayā rājan vyayujyata /",
    "GK19padnscpu:2675": "tadaiveyaṃ kuraṅgīva viddhā hṛdi manobhuvā // PNc_16.23 //",
    "GK19padnscpu:2676": "dṛṣṭiḥ sarvatra rājendoḥ sudhāniṣyandinī tava /",
    "GK19padnscpu:2677": "jātā śaśiprabhāyāṃ tu saiva hālāhalachaṭā // PNc_16.24 //",
    "GK19padnscpu:2678": "na vinodayituṃ śakyam eṣā kenāpi vastunā /",
    "GK19padnscpu:2679": "vineśa tava karpūra- śītayā saṅgamāśayā // PNc_16.25 //",
    "GK19padnscpu:2680": "tvaddarśanopakāriṇyāḥ karoty ekāvalīm iva /",
    "GK19padnscpu:2681": "iyaṃ pakṣmāgravartyaśru- pṛṣatachadmanā dṛśaḥ // PNc_16.26 //",
    "GK19padnscpu:2682": "vakti vyaktāśrulekhena nihitena karodare /",
    "GK19padnscpu:2683": "iyam āpāṇḍugaṇḍena smaratāpamukhendunā // PNc_16.27 //",
    "GK19padnscpu:2684": "śirīṣād api mṛdvaṅgī kveyam āyātalocanā /",
    "GK19padnscpu:2685": "eṣa kva ca kukūlāgni- karkaśo madanajvaraḥ // PNc_16.28 //",
    "GK19padnscpu:2686": "neyaṃ pravālaśayyāyāṃ nāpi prāleyaveśmani /",
    "GK19padnscpu:2687": "na cendumaṇiparyaṅke sakhī nirvṛtim eti naḥ // PNc_16.29 //",
    "GK19padnscpu:2688": "nisargaraktam etasyāḥ sakhījanam ivādharam /",
    "GK19padnscpu:2689": "nayanti kim api mlānim uṣṇā niḥśvasitormayaḥ // PNc_16.30 //",
    "GK19padnscpu:2690": "aratitvam avāpyāmbhaḥ- kaṇikeva vighūrṇate /",
    "GK19padnscpu:2691": "eṣā kamalinīpatra- śayyāyām āyatekṣaṇā // PNc_16.31 //",
    "GK19padnscpu:2692": "asyāḥ smarāgnisantaptaṃ vapuḥ śaśikalāmṛdu /",
    "GK19padnscpu:2693": "nīrandhragharmasalila- chaleneva vilīyate // PNc_16.32 //",
    "GK19padnscpu:2694": "kṛśatām aṅgake gāḍham asyāḥ kusumakomale /",
    "GK19padnscpu:2695": "āropayati puṣpeṣu maurvīm iva śarāsane // PNc_16.33 //",
    "GK19padnscpu:2696": "dhṛtayā hṛdi bāleyaṃ vitīrṇaharicandane /",
    "GK19padnscpu:2697": "nirvāṇam eti bhavataḥ kathayā na jalārdrayā // PNc_16.34 //",
    "GK19padnscpu:2698": "ākarṇakṛṣṭakodaṇḍas- tvāṃ vinā niśitaiḥ śaraiḥ /",
    "GK19padnscpu:2699": "bhinatty aṅgam anaṅgo 'syāḥ kṣitiś cetasi kāpi me // PNc_16.35 //",
    "GK19padnscpu:2700": "iyam atyacchahṛdaye dadhaty atisuvṛttatām /",
    "GK19padnscpu:2701": "bālā māṇikyamukure vimukhī saṃmukhī tvayi // PNc_16.36 //",
    "GK19padnscpu:2702": "eṣā śikheva dīpasya mugdhā dagdhadaśāśrayā /",
    "GK19padnscpu:2703": "smarānilaparāmarśād itaś cetaś ca vepate // PNc_16.37 //",
    "GK19padnscpu:2704": "iyam indudyutiharaṃ yuktam atyāyatair guṇaiḥ /",
    "GK19padnscpu:2705": "mṛṇālavalayaṃ haste vahati tvāṃ ca cetasi // PNc_16.38 //",
    "GK19padnscpu:2706": "anaṅgatāpavaty asyā nikāmasarasaṃ hṛdi /",
    "GK19padnscpu:2707": "saṅkucaty abjinīpatraṃ na tu tvatpremapallavaḥ // PNc_16.39 //",
    "GK19padnscpu:2708": "kriyate valayenāsyā maṇibandhe gatāgatam /",
    "GK19padnscpu:2709": "kārśyāgrabhūmim āptāyās tvayy antaḥkaraṇena ca // PNc_16.40 //",
    "GK19padnscpu:2710": "jāyate peśalam api prāyo vastv anyathāpadi /",
    "GK19padnscpu:2711": "prāpto mṛṇālahāro 'pi yad asyā dāhahetutām // PNc_16.41 //",
    "GK19padnscpu:2712": "nihitāḥ sāsramālībhir lavalīpākapāṇḍunī /",
    "GK19padnscpu:2713": "asyāḥ stanataṭe bhāraḥ paraṃ vānīrapallavāḥ // PNc_16.42 //",
    "GK19padnscpu:2714": "na candanena nośīra- vāriṇā na jalārdrayā /",
    "GK19padnscpu:2715": "nāsyāḥ puṭakinīpatraiḥ śamam eti smarajvaraḥ // PNc_16.43 //",
    "GK19padnscpu:2716": "kiṃ cāparam tvam etasyā hṛdayasyādhidevatā /",
    "GK19padnscpu:2717": "yatas tvanmayam evaiṣā viśvaṃ viśveśa paśyati // PNc_16.44 //",
    "GK19padnscpu:2718": "ratnacūḍopanītena sandeśena tavādhunā /",
    "GK19padnscpu:2719": "iyam ucchvasitā kim cit sudhāgaṇḍūṣabandhunā // PNc_16.45 //",
    "GK19padnscpu:2720": "tāvad āgaccha vegena gṛhītvā hemapaṅkajam /",
    "GK19padnscpu:2721": "anaṅgavidhunā yāvad iyaṃ śvasiti naḥ sakhī // PNc_16.46 //",
    "GK19padnscpu:2722": "nāyakasya pratisandeśaḥ evam ākarṇya lalitaṃ lekhārtham atha pārthivaḥ /",
    "GK19padnscpu:2723": "udbhinnasāndrapulakaḥ pāṭalām ity avocata // PNc_16.47 //",
    "GK19padnscpu:2724": "yathā sakhī vaḥ kim api prapannā vidhurāṃ daśām /",
    "GK19padnscpu:2725": "tathā tvam api mām evaṃ pāṭale kiṃ na paśyasi ? // PNc_16.48 //",
    "GK19padnscpu:2726": "tad gaccha tāṃ śaśimukhīm āśvāsayitum arhasi /",
    "GK19padnscpu:2727": "vayam ete ca hemābjam ānetuṃ prayatāmahe // PNc_16.49 //",
    "GK19padnscpu:2728": "tathā kāryaṃ na vandhyaḥ syād yathā mama manorathaḥ /",
    "GK19padnscpu:2729": "vaktavyā mālyavatyaivaṃ madgirā valguvādini // PNc_16.50 //",
    "GK19padnscpu:2730": "pāṭalāprayāṇam",
    "GK19padnscpu:2731": "āvṛttidattasandeśā- sā tataḥ pṛthivībhujā /",
    "GK19padnscpu:2732": "phaṇirājendranagarīṃ tvaritam pāṭalā yayau // PNc_16.51 //",
    "GK19padnscpu:2733": "prasthānaśaṃsī sahasā tasyātha pṛthivīpateḥ /",
    "GK19padnscpu:2734": "pralayāmbudharadhvāna- dhīraṃ dadhvāna dundubhiḥ // PNc_16.52 //",
    "GK19padnscpu:2735": "vidyādharastrīpuruṣavarṇanam nadann utkampimanasāṃ sa vidyādharayoṣitām /",
    "GK19padnscpu:2736": "ninye priyapariṣvaṅga- ślathatām atha dorlatāḥ // PNc_16.53 //",
    "GK19padnscpu:2737": "kathaṃ cit prāṇanāthasya mukhādharapallavam /",
    "GK19padnscpu:2738": "bālā vyaghaṭayat kā cit kācid urasaś ca payodharau // PNc_16.54 //",
    "GK19padnscpu:2739": "śanair babandha jaghane nakhāṅkavati mekhalām /",
    "GK19padnscpu:2740": "kāpi smitamukhī kānte tiryagarpitalocanā // PNc_16.55 //",
    "GK19padnscpu:2741": "dṛṣṭiṃ dāsyanti me sakhyaḥ khaṇḍite dantavāsasi /",
    "GK19padnscpu:2742": "kim atra kṛtyam ity anyā kim api vyākulābhavat // PNc_16.56 //",
    "GK19padnscpu:2743": "kā cit paryaṅkam ālokya sālaktakapadāṅkitam /",
    "GK19padnscpu:2744": "anyonyārpitanetrābhir vayasyābhir ahasyata // PNc_16.57 //",
    "GK19padnscpu:2745": "ekā māṇikyakaṭakaṃ karāgracyutam ādade /",
    "GK19padnscpu:2746": "hṛdayaṃ puṣpacāpena madhye viddham ivātmanaḥ // PNc_16.58 //",
    "GK19padnscpu:2747": "cumbanakliṣṭabimbauṣṭhaṃ jāgarāruṇalocanam /",
    "GK19padnscpu:2748": "mukhāmbhojaṃ dṛśānyonaṃ vilāsibhir apīyata // PNc_16.59 //",
    "GK19padnscpu:2749": "ratnavatīṃ prati gamanam so 'tha pravavṛte gantuṃ vidyādharabalānvitaḥ /",
    "GK19padnscpu:2750": "rathena rathinām agryaḥ purīṃ ratnavatīm prati // PNc_16.60 //",
    "GK19padnscpu:2751": "ratnacūḍasamāgamaḥ tataḥ phaṇikumārena ratnacūḍena sa adhvani /",
    "GK19padnscpu:2752": "samagaṃsta jagatpūjyaḥ pūṣā darśa ivendunā // PNc_16.61 //",
    "GK19padnscpu:2753": "[16.16d: ādarśe?]",
    "GK19padnscpu:2754": "sas tasyopayānīcakre dikcakraskhalitadhvanim /",
    "GK19padnscpu:2755": "acchinnadānaniṣyandam ātmānam iva vāraṇam // PNc_16.62 //",
    "GK19padnscpu:2756": "nṛpasya dīpikākṛtyaṃ cakrire timiracchidaḥ /",
    "GK19padnscpu:2757": "puraḥ prasarpattatsainya- phaṇāratnāṃśusūcayaḥ // PNc_16.63 //",
    "GK19padnscpu:2758": "kiyatāpy atha kālena santataiḥ saḥ prayāṇakaiḥ /",
    "GK19padnscpu:2759": "prapede kusumāśleṣa- sugandhipavanaṃ vanam // PNc_16.64 //",
    "GK19padnscpu:2760": "dūtaprasthāpanam asurādhipatiṃ sāmnā yācituṃ hemapaṅkajam /",
    "GK19padnscpu:2761": "sthitvā sas tatra purato visasarja ramāṅgadam // PNc_16.65 //",
    "GK19padnscpu:2762": "saś ca trijagataḥ sāram ādāyaiva vinirmitām /",
    "GK19padnscpu:2763": "uttuṅgaratnaprāsādāṃ prāpa ratnavatīṃ purīm // PNc_16.66 //",
    "GK19padnscpu:2764": "rāmārthabaddhakakṣeṇa preṣitaḥ prabhuṇāviśat /",
    "GK19padnscpu:2765": "parikhārṇavam ullaṅghya sas tāṃ laṅkām ivāṅgadaḥ // PNc_16.67 //",
    "GK19padnscpu:2766": "ko 'yaṃ ko 'py ayam anyonyam evaṃ pallavitoktibhiḥ /",
    "GK19padnscpu:2767": "kautukastimitākṣaiḥ saḥ pauraiś ciram adṛśyata // PNc_16.68 //",
    "GK19padnscpu:2768": "sa candranīlaharmyeṣu dadarśāsurakanyakāḥ /",
    "GK19padnscpu:2769": "lolās tamālaśyāmeṣu megheṣv iva śatahradāḥ // PNc_16.69 //",
    "GK19padnscpu:2770": "nipīyamānaḥ paurastrī- netrasphaṭikaśuktibhiḥ /",
    "GK19padnscpu:2771": "vairidvipaghaṭāsiṃhaḥ siṃhadvāram avāpa sa // PNc_16.70 //",
    "GK19padnscpu:2772": "asurendrasya doḥkaṇḍu- duḥsthānaikabhaṭākulam /",
    "GK19padnscpu:2773": "vīraḥ sa aviśad āsthānam atha dvāḥsthaniveditaḥ // PNc_16.71 //",
    "GK19padnscpu:2774": "asurendravarṇanam āsīnam añjanaśyāmam uccaiḥ sphaṭikaviṣṭare /",
    "GK19padnscpu:2775": "himācalendraśikhare navīnam iva nīradam // PNc_16.72 //",
    "GK19padnscpu:2776": "keyūrapadmarāgāṃśu- mañjarījaṭilaūbhau /",
    "GK19padnscpu:2777": "bhujau bibhrāṇam ujjvāla- pratāpajvalanāv iva // PNc_16.73 //",
    "GK19padnscpu:2778": "urasā ruddhagīrvāṇa- dvipendraradakoṭinā /",
    "GK19padnscpu:2779": "hāravallīṃ dadhal lolāṃ dolām iva jayaśriyaḥ // PNc_16.74 //",
    "GK19padnscpu:2780": "dadhānaṃ dīptiparyasta- timirau maṇikuṇḍalau /",
    "GK19padnscpu:2781": "bandīkṛtau sahaivobhau sūryācandramasāv iva // PNc_16.75 //",
    "GK19padnscpu:2782": "vīravratasyālaṅkāram ahaṅkārasya jīvitam /",
    "GK19padnscpu:2783": "jagatām aṅkuśaṃ tatra sa vajrāṅkuśam aikṣata // PNc_16.76 //",
    "GK19padnscpu:2784": "tannideśitam adhyāsta sa hiraṇyamayam āsanam /",
    "GK19padnscpu:2785": "nānāratnāṃśuśabalaṃ śṛṅgaṃ meror ivāryamā // PNc_16.77 //",
    "GK19padnscpu:2786": "dūtaṃ prati praśnaḥ kurvan mukhāni smerāṇi daśanajyotsnayā diśām /",
    "GK19padnscpu:2787": "vidhāya satkriyām evam asurendras tam abravīt // PNc_16.78 //",
    "GK19padnscpu:2788": "aho kim api kalyāṇam āsannaphalam adya naḥ /",
    "GK19padnscpu:2789": "anyathā hi gṛhaṃ santaḥ kim āyānti bhavadvidhāḥ // PNc_16.79 //",
    "GK19padnscpu:2790": "yad āśrame vaṅkumuner yuvayor vṛttam adbhutam /",
    "GK19padnscpu:2791": "tat karṇātithitāṃ nītam etya praṇidhibhir mama // PNc_16.80 //",
    "GK19padnscpu:2792": "etayā sāṃprataṃ brūhi yuto vidyādharair ayam /",
    "GK19padnscpu:2793": "kim ākaṅkṣati vaḥ svāmī phalaṃ pāṭālayātrayā // PNc_16.81 //",
    "GK19padnscpu:2794": "niyujyante nṛpeṇārthe nālpīyasi bhavaddṛśāḥ /",
    "GK19padnscpu:2795": "śeṣo dhṛter bhuvo 'nyatra vyāpārayati kiṃ phaṇān // PNc_16.82 //",
    "GK19padnscpu:2796": "tad atra prahito rājñā kim artham asi kathyatām /",
    "GK19padnscpu:2797": "arthināṃ vyarthatām eti na jātu prārthanā mama // PNc_16.83 //",
    "GK19padnscpu:2798": "ramāṅgadoktiḥ mārgair ivāyatair vācāṃ śucibhir daśanāṃśubhiḥ /",
    "GK19padnscpu:2799": "sīmantitādharaḥ smitvā tam ity ūce ramāṅgadaḥ // PNc_16.84 //",
    "GK19padnscpu:2800": "āsāṃ sudhārasārdrāṇāṃ śuddhānām asurādhipa /",
    "GK19padnscpu:2801": "girāṃ tvam eko yat satyam indur bhāsām ivākaraḥ // PNc_16.85 //",
    "GK19padnscpu:2802": "kac cit tvayāyam ajñāyi devaḥ sāhasalāñchanaḥ /",
    "GK19padnscpu:2803": "jagatpradīpam athavā ko na vetti virocanam // PNc_16.86 //",
    "GK19padnscpu:2804": "phaṇirājasutām eṣa pariṇetuṃ śaśiprabhām /",
    "GK19padnscpu:2805": "pathānena rathakṣuṇṇa- ratnaśailena gacchati // PNc_16.87 //",
    "GK19padnscpu:2806": "tvadvāpihemapadmena śulkasaṃsthā kṛtā kila /",
    "GK19padnscpu:2807": "asyāḥ pitreti devena tadarthaṃ prahitā vayam // PNc_16.88 //",
    "GK19padnscpu:2808": "anenecchasi cet kartuṃ sakhyaṃ sāhasalakṣmaṇā /",
    "GK19padnscpu:2809": "tat kārtasvararājīvam ānīya svayam arpyatām // PNc_16.89 //",
    "GK19padnscpu:2810": "lumpanti tvanmukhacchāyāṃ yāvan nāsya camūrajaḥ /",
    "GK19padnscpu:2811": "kuruṣva tāvad ātithyaṃ hemābjena mahībhuje // PNc_16.90 //",
    "GK19padnscpu:2812": "kim anyan ``nārthināṃ matto vighaṭante manorathāḥ'' /",
    "GK19padnscpu:2813": "iti tvayā svam evāśu pramāṇīkriyatāṃ vacaḥ // PNc_16.91 //",
    "GK19padnscpu:2814": "vajrāṅkuśavākyam ity uktavati sāmarṣa- bhaṭadṛṣṭe yaśobhaṭe /",
    "GK19padnscpu:2815": "pratyabhāṣata sāvajñaṃ vihasyāsurakuñjaraḥ // PNc_16.92 //",
    "GK19padnscpu:2816": "aho bata vidagdho 'pi dhiṅ mugdha iva lakṣyase /",
    "GK19padnscpu:2817": "viduṣāpi tvayā kiṃcid yad uktam asamañjasam // PNc_16.93 //",
    "GK19padnscpu:2818": "yūyaṃ kva māṇuṣāḥ pṛthvī- saṅkaṭasvāmyaduḥsthitāḥ /",
    "GK19padnscpu:2819": "sā ca trijagatāṃ bhartur ucitā kva śaśiprabhā // PNc_16.94 //",
    "GK19padnscpu:2820": "tādṛṅmadaṅkam evātra strīratnam adhirohati /",
    "GK19padnscpu:2821": "ramate hi harasyaiva maulāv indukalāṅkuraḥ // PNc_16.95 //",
    "GK19padnscpu:2822": "yadyad astīha pātāle ratnaṃ kva cana kiṃ cana /",
    "GK19padnscpu:2823": "bhājanaṃ tasya tasyāham ekaḥ ke yūyam ucyatām ? // PNc_16.96 //",
    "GK19padnscpu:2824": "sahate nṛpatau naiva hematāmarasārpaṇam /",
    "GK19padnscpu:2825": "mamaiṣa śakravijaya- krīḍādurlalito bhujaḥ // PNc_16.97 //",
    "GK19padnscpu:2826": "prabhus tava nayajño 'pi kim anarthāya kevalam /",
    "GK19padnscpu:2827": "dīrghendīvaramāleti vikarṣaty asitoragam // PNc_16.98 //",
    "GK19padnscpu:2828": "ita eva nivartadhvaṃ vartadhvaṃ vacane mama /",
    "GK19padnscpu:2829": "avaṭe kim iti kṣeptum ātmānaṃ yūyam udyatāḥ // PNc_16.99 //",
    "GK19padnscpu:2830": "yāvad ete na muñcanti maryādām asurābdhayaḥ /",
    "GK19padnscpu:2831": "tāvat dūrāpasāreṇa svāminaṃ trātum arhatha // PNc_16.100 //",
    "GK19padnscpu:2832": "narendraṃ durjigīṣātas tad gaccha vinivāraya /",
    "GK19padnscpu:2833": "tvādṛśāḥ kim upekṣante patim utpathagāminam // PNc_16.101 //",
    "GK19padnscpu:2834": "athavāsyāsti śaktiś cet kim adyāpi vilambate /",
    "GK19padnscpu:2835": "āyātu svayam ādātum itaḥ kāñcanapaṅkajam // PNc_16.102 //",
    "GK19padnscpu:2836": "kim anyaj jāyatām eṣa khaḍgadhārātithir mama /",
    "GK19padnscpu:2837": "ity uktvā kopataralaṃ virarāmāsureśvaraḥ // PNc_16.103 //",
    "GK19padnscpu:2838": "ramāṅgadasya prativacanam dhairyaṃ saṃvṛtakopo 'tha smayamāno ramāṅgadaḥ /",
    "GK19padnscpu:2839": "tam ity amuktaparyaṅkaḥ prativaktuṃ pracakrame // PNc_16.104 //",
    "GK19padnscpu:2840": "nirvāṇavīryavāte 'smin rasātalabilodare /",
    "GK19padnscpu:2841": "abhugnabhujakaṇḍūtir aho kim api dṛpyase // PNc_16.105 //",
    "GK19padnscpu:2842": "manye tavaitannīrandhram ajñātasvaparāntare /",
    "GK19padnscpu:2843": "pātālacirasaṃvāsāc citte pariṇataṃ tamaḥ // PNc_16.106 //",
    "GK19padnscpu:2844": "yāṃ harasyāṣṭamīm āhur mūrtim āhutilehinīm /",
    "GK19padnscpu:2845": "tatsūtiḥ prāg abhūd bhartā paramāra iti kṣiteḥ // PNc_16.107 //",
    "GK19padnscpu:2846": "kṛtāvatāraṃ tadvaṃśe vadhāya vibudhadviṣām /",
    "GK19padnscpu:2847": "kim ādidevaṃ kaṃsāriṃ dhiṅ martya iti manyase // PNc_16.108 //",
    "GK19padnscpu:2848": "[16.108d: sandānitakam]",
    "GK19padnscpu:2849": "kamaleva mukundasya pārvatīva pinākinaḥ /",
    "GK19padnscpu:2850": "phaṇikanyocitā patnī sā mahīmīnalakṣmaṇaḥ // PNc_16.109 //",
    "GK19padnscpu:2851": "tāṃ haṭhenātmasātkartum asurendra na śakyase /",
    "GK19padnscpu:2852": "na ratnasūcim ākraṣṭum ayaskāntasya yogyatā // PNc_16.110 //",
    "GK19padnscpu:2853": "padaṃ pathi nidhatse 'tra kim anyāyamalīyase /",
    "GK19padnscpu:2854": "apathe caratāṃ yānti dūrād dūraṃ vibhūtayaḥ // PNc_16.111 //",
    "GK19padnscpu:2855": "anarpaṇaṃ mahīpāle hemapaṅkeruhasya yat /",
    "GK19padnscpu:2856": "tavāparigham utprekṣe tad eva dvāram āpadām // PNc_16.112 //",
    "GK19padnscpu:2857": "rājendradīpake tasmin samarāṅgaṇavartini /",
    "GK19padnscpu:2858": "ete bhaṭās te na cirāt- āyāsyanti pataṅgatām // PNc_16.113 //",
    "GK19padnscpu:2859": "tathā vidhehi na yathā tvandataḥpurayoṣitām /",
    "GK19padnscpu:2860": "karapallavaśayyāsu śerate vadanendavaḥ // PNc_16.114 //",
    "GK19padnscpu:2861": "pravṛttapatiśokārta- paurastrīparidevanā /",
    "GK19padnscpu:2862": "iyam utsannasaṅgītā mā bhūd ratnavatī purī // PNc_16.115 //",
    "GK19padnscpu:2863": "devasyārpitahemābjas tad ehi pata pādayoḥ /",
    "GK19padnscpu:2864": "śiraḥ punantu te kāmaṃ puṇyās tatpādapāṃsavaḥ // PNc_16.116 //",
    "GK19padnscpu:2865": "athavā subhaṭaiḥ sārdham uttiṣṭha purato bhava /",
    "GK19padnscpu:2866": "samaṃ vidyādharānīkair ayam āyāti bhūpatiḥ // PNc_16.117 //",
    "GK19padnscpu:2867": "kim anyat samam etena śirastāmarasena te /",
    "GK19padnscpu:2868": "hemakokanadaṃ devaḥ svayam eva grahīṣyati // PNc_16.118 //",
    "GK19padnscpu:2869": "ramāṅgadāgamanam tam ity uktvā sabhāmadhyān nirjagāma ramāṅgadaḥ /",
    "GK19padnscpu:2870": "nikaṭaṃ ca raṇotkasya jagāma jagatīpateḥ // PNc_16.119 //",
    "GK19padnscpu:2871": "atha vadati śanaiḥ sametya tasminn amararipor vacanāni tānitāni /",
    "GK19padnscpu:2872": "asurapativināśakālarātrim- bhṛkuṭīm uvāha mukhena mālavendraḥ //",
    "GK19padnscpu:2873": "gatvā vidyādharabhaṭacamūcakravālaiḥ sabhaṃ saḥ kṣmāpālo 'tha vyadhita paritas tatpuro ratnavatyāḥ",
    "GK19padnscpu:2874": "yena vyaktāmarajayamahāsāhasasyāsurāṇāṃ nāthasyāsīn navaparibhavaśyāmalāvaktralakṣmīḥ // PNc_16.121",
    "GK19padnscpu:2875": "iti śrīmṛgāṅkadattasūnoḥ parimalāparanāmnaḥ padmaguptasya kṛtau navasāhasāṅkacarite mahākāvye kanakāravindaprārthano nāma ṣoḍaśaḥ sargaḥ",
    "GK19padnscpu:2876": "saptadaśaḥ sargaḥ yuddhavarṇanaṃ athāhividyādhararājasainyair nipīḍitāyāṃ puri ratnavatyām",
    "GK19padnscpu:2877": "bhaṭāḥ sakopaṃ bhujadarpabhājo nirjagmur ākṛṣṭakṛpāṇapaṭṭāḥ // PNc_17.1 //",
    "GK19padnscpu:2878": "anyonyasaṅghaṭṭavaśena teṣām udañcitāḥ kāñcanakaṅkaṭebhyaḥ /",
    "GK19padnscpu:2879": "yugāntakālānalabījaśaṅkāṃ na kasya cakruḥ śikhinaḥ sphulliṅgāḥ // PNc_17.2",
    "GK19padnscpu:2880": "bhāleṣu bhīmā bhṛkuṭīr vahanto bhṛṅgatviṣaś cāsilatāḥ kareṣu /",
    "GK19padnscpu:2881": "khurāgrarugṇāvanibhiḥ saroṣaṃ nirīyur anye caturais turaṅgaiḥ // PNc_17.3",
    "GK19padnscpu:2882": "nyabhād anīkaṃ kariṇāṃ ca sāndra- sindūrapūrāruṇagaṇḍabhitti /",
    "GK19padnscpu:2883": "pratyagradāvānalalīḍhakoṭi- kulācalendrapracayopameyam // PNc_17.4 //",
    "GK19padnscpu:2884": "puro raṇotsekabhṛtāṃ niruddham oghena vidyādharavāhinīnām /",
    "GK19padnscpu:2885": "tat puñjitaṃ sainyam amartyaśatror babhūva mūle maṇitoraṇasya // PNc_17.5",
    "GK19padnscpu:2886": "sāṭopam āropitacāpayāṣṭir nibaddhatūṇīrayugo gajasthaḥ /",
    "GK19padnscpu:2887": "so nirjagāmātha mahāsurendro vegād ahaṃkāra ivāttadehaḥ // PNc_17.6 //",
    "GK19padnscpu:2888": "yugātyayāmbhodharanādadhīras tasyodgataḥ saṅgaratūryaghoṣaḥ /",
    "GK19padnscpu:2889": "baddhapratiśrunti nitāntabhīmaś cakāra pātālabilodarāṇi // PNc_17.7 //",
    "GK19padnscpu:2890": "satpuṣkarānañjanapuñjabhāsas patho jayasyātha gajān asīṃś ca /",
    "GK19padnscpu:2891": "vyāpārayanti sma rayeṇa vīrās tatpreritā vairivarūthinīṣu // PNc_17.8 //",
    "GK19padnscpu:2892": "parasparāpātikṛpāṇaniryat- jvālāvalīpallavitāntarikṣaḥ /",
    "GK19padnscpu:2893": "abhūt pravṛttaḥ samaro mahāhi- vidyādharendrāsurapuṅgavānām // PNc_17.9 //",
    "GK19padnscpu:2894": "vīreṣu dhāvatsu caratsv amandaṃ gajeṣu valgatsu turaṅgameṣu /",
    "GK19padnscpu:2895": "akālakalpātyayayaśāṅkitāni cakampire sapta rasātalān // PNc_17.10 //",
    "GK19padnscpu:2896": "prakāśayantaḥ karaṇaprapanncaṃ surāṅganābhiḥ spṛhayekṣyamāṇāḥ /",
    "GK19padnscpu:2897": "atyadbhutaṃ nṛttam ivārabhanta bhaṭā raṇaprāṅgaṇaraṅgamadhye // PNc_17.11",
    "GK19padnscpu:2898": "utplutya vegāt pavamānamārgaṃ vidyādharair dānajalāvilāni /",
    "GK19padnscpu:2899": "paṭu vyapāṭyanta mataṅgajānāṃ tīkṣṇāsipatrakrakacaiḥ śirāṃsi // PNc_17.12",
    "GK19padnscpu:2900": "nipatya kumbheṣu mahāgajānāṃ nīrandhramukteṣu paṭu kvaṇantaḥ /",
    "GK19padnscpu:2901": "bhānti sma vidyādharapuṅgavānāṃ muktāṭṭahāsā iva khaḍgapaṭṭāḥ // PNc_17.13",
    "GK19padnscpu:2902": "āvartatām ūrmilatāyamāna- nistriṃśavallīvalayākulāsu /",
    "GK19padnscpu:2903": "prapedire pūrvasurojjhitāni cakrāṇi vidyādharavāhinīṣu // PNc_17.14 //",
    "GK19padnscpu:2904": "phaṇāvalīṣv āpatitoragāṇām aphalguratnopalakarkaśāsu /",
    "GK19padnscpu:2905": "kṛpāṇadharā masṛṇībabhūva mahāsurāṇāṃ na tu saṅgarecchā // PNc_17.15 //",
    "GK19padnscpu:2906": "amānti pātālatale prasasruḥ kṣitau biladvāravinirgatāni /",
    "GK19padnscpu:2907": "jyāśabdahṛṣṭāsurasiṃhanāda- turaṅgaheṣāgajabṛṃhitāni // PNc_17.16 //",
    "GK19padnscpu:2908": "pradhāvadaśvīyakhurāhatānām abhyudgato ratnabhuvāṃ parāgaḥ /",
    "GK19padnscpu:2909": "gīrvāṇacāpacchavilāñchitāni kṛtsnāni cakre kakubhāṃ mukhāni // PNc_17.17",
    "GK19padnscpu:2910": "bhaṭāstrapūrṇaiḥ parito gajānāṃ svadānapaṅkopacitaiḥ padāṅkaiḥ /",
    "GK19padnscpu:2911": "bhayaṅkarābhūt taruṇārkabimba- sahasrakīrṇeva raṇāṅgaṇorvī // PNc_17.18 //",
    "GK19padnscpu:2912": "lūnāḥ samūlaṃ subhaṭāsipatraiḥ sahasraśaḥ śoṇitaśīkarārdrāḥ /",
    "GK19padnscpu:2913": "uttālavaivasvatatālavṛnta- vicchittimūhuḥ karikarṇatālāḥ // PNc_17.19 //",
    "GK19padnscpu:2914": "anyonyakṛttāstarasā bhaṭānāṃ navātapātāmranakhatviṣo 'gre /",
    "GK19padnscpu:2915": "bhujā nipetuḥ samam īkṣaṇena samauliratnā iva pannagendrāḥ // PNc_17.20 //",
    "GK19padnscpu:2916": "aṅgād asiprāsapṛṣatkabhinnāt- asṛkpravāheṣu bhṛśaṃ vahatsu /",
    "GK19padnscpu:2917": "līlāgaladgairikanirjharāṇāṃ gajair jagāhe kulaparvatānām // PNc_17.21 //",
    "GK19padnscpu:2918": "kṣmāyāṃ babhuḥkhaḍgapṛthakkṛtāni sahasraśaḥ śastrabhṛtāṃ śirāṃsi /",
    "GK19padnscpu:2919": "kālena saṅgrāmasarontarālād utkhaṇḍitānīva saroruhāṇi // PNc_17.22 //",
    "GK19padnscpu:2920": "kabandhakaṇṭhocchaladasravantaḥ samīpam etyopari kaṅkayūtham /",
    "GK19padnscpu:2921": "muhūrtam iddhāruṇaratnadaṇḍam adṛśyata cchatram ivāntakasya // PNc_17.23",
    "GK19padnscpu:2922": "muktaiḥ samūhena nabhaścarāṇāṃ kumbheṣu cakraiḥ kariṇāṃ patadbhiḥ /",
    "GK19padnscpu:2923": "astācalavyāyatavaprapāti- pataṅgabimbānukṛtir vitene // PNc_17.24 //",
    "GK19padnscpu:2924": "patadbhaṭaṃ nirdalitāśvavāraṃ nikṛttamattebhakaraṃ kṣaṇena /",
    "GK19padnscpu:2925": "vyadhāyi vidyādharasainikais tat sanāgavīrair asurendrasainyam //",
    "GK19padnscpu:2926": "haṃsair iva smerataṭāḥsamantāt paricyutaiḥ kuñjarakarṇaśaṅkhaiḥ /",
    "GK19padnscpu:2927": "voḍhuṃ pravṛttā bhavaduttaraṅgā jhaṭity agādhā rudhirasravantī //",
    "GK19padnscpu:2928": "vidyādharavyālabhaṭāvalupta- dhairyeṣu naśyatsu mahāsureṣu /",
    "GK19padnscpu:2929": "viśvāṅkuśo nāma surārisūnur atho rathenājimahīṃ viveśa // PNc_17.27 //",
    "GK19padnscpu:2930": "ākarṇakṛṣtād dhanuṣaḥ patadbhir bālendulekhākṛtibhiḥ pṛṣatkaiḥ /",
    "GK19padnscpu:2931": "arātisainye raṇadhīravīrān bhīrūnivaiko vimukhīcakāra // PNc_17.28 //",
    "GK19padnscpu:2932": "tadvīryanirvāsitasauṣṭhavānāṃ vidyādharāṇām apatan karebhyaḥ /",
    "GK19padnscpu:2933": "dhārāgralagnadvipakumbhamuktāḥ sabāṣpaleśā iva khaḍgalekhāḥ // PNc_17.29",
    "GK19padnscpu:2934": "kṣaṇād valanti sma tadā hatāni balāni vidyādharapannagānām /",
    "GK19padnscpu:2935": "saritpayāṃsīva niśakarāṃśu- pūrapravṛddhārṇavapīḍitāni // PNc_17.30 //",
    "GK19padnscpu:2936": "na śekatus tasya gatiṃ niroddhuṃ vidyādharendroragarājaputrau /",
    "GK19padnscpu:2937": "ratnākarasyeva mahendrasahyā vasahyavegaṃ pralayotthitasya // PNc_17.31 //",
    "GK19padnscpu:2938": "dordaṇḍakaṇḍūtim athāsya hartum udbhrūlataṃ bhūpatinā niyuktaḥ /",
    "GK19padnscpu:2939": "javāj jagāmājipathaṃ rathena ramāṅgadaḥkuṇḍalito 'gracāpaḥ // PNc_17.32 //",
    "GK19padnscpu:2940": "tathopalebhe samaronmukhasya nādena vṛddhiḥ śarajanmanāsya /",
    "GK19padnscpu:2941": "cakre padaṃ bāṣpakaṇotkareṇa yathā kapoleṣv asurāṅganānām // PNc_17.33 //",
    "GK19padnscpu:2942": "dūrāt suparvārisutaṃ rathena sa raṃhasā saṃmukham āpatantam /",
    "GK19padnscpu:2943": "rurodha taṃ bāṇaparaṃparābhir yaśobhaṭaḥ karṇam ivendrasūnus // PNc_17.34",
    "GK19padnscpu:2944": "viśvāṅkuśaḥ satkavace mumoca vakṣaḥsthale haimam athāsya bāṇam /",
    "GK19padnscpu:2945": "taṭe 'ñjanaśyāmatanau mahādreḥ śātahradaṃ jyotir ivāmbuvāhaḥ // PNc_17.35",
    "GK19padnscpu:2946": "alakṣyasaṃdhānavimokṣapātān yaśobhaṭasyāttaruṣo 'pi ropān /",
    "GK19padnscpu:2947": "mūrcchāluṭhatsārathir āhatāśvo rathaḥ śaśaṃsāsuranandanasya // PNc_17.36",
    "GK19padnscpu:2948": "vilāsakāñcīm atha kālarātrer udyatkrudhaḥ paddhatim antakasya /",
    "GK19padnscpu:2949": "maurvīṃ pṛṣatkeṇa ramāṅgadasya ciccheda gīrvāṇaripos tanūjaḥ // PNc_17.37",
    "GK19padnscpu:2950": "sannābhibimbena mahājilakṣmyā vīraśriyo vibhramanūpureṇa /",
    "GK19padnscpu:2951": "saṃrabhya rāhor iva cakrapāṇiḥ sa apy asya cakreṇa śiraś cakarta //",
    "GK19padnscpu:2952": "nanarta vidyādharasundarīṇāṃ gaṇo nadannūpuram ambare 'tha /",
    "GK19padnscpu:2953": "maulau śarakṣuṇṇaśirastraratne cikṣepa cāsyām arapuṣpavṛṣṭim // PNc_17.39",
    "GK19padnscpu:2954": "dṛṣṭe śirasy utphalite svasūnor diṅmulalīnāsu patākinīṣu /",
    "GK19padnscpu:2955": "vajrāṅkuśāḥ saṃmukham āpapāta patyur viśām astagirer ivārkaḥ // PNc_17.40",
    "GK19padnscpu:2956": "madāmbuvarṣī samare 'bhidhāvan reje gajas tasya sahemakakṣyaḥ /",
    "GK19padnscpu:2957": "bhinne 'ntarāle pavamānanunnas tamālanīlas taḍiteva meghaḥ // PNc_17.41 //",
    "GK19padnscpu:2958": "patyuḥ prasādasmitarajjukṛṣṭā bhaṭā vivṛtyāsya puro babhūvuḥ /",
    "GK19padnscpu:2959": "svajīvitānyājimukhe vihātum atyutsukā bhaṅgamalīmasāni // PNc_17.42 //",
    "GK19padnscpu:2960": "āruhya candraḥ kham ivābhirāmaṃ nakṣatramālābharaṇaṃ gajendram /",
    "GK19padnscpu:2961": "devo 'pi tadvairitamo niyantum atha pratasthe navasāhasāṅkaḥ // PNc_17.43",
    "GK19padnscpu:2962": "ekatra pārśve śaśikhaṇḍanāmā vidyādharendro nṛpater babhūva /",
    "GK19padnscpu:2963": "arātisenānalinīvanaika- śītāṃśur anyatra yaśobhaṭaś ca // PNc_17.44 //",
    "GK19padnscpu:2964": "sphuratphaṇachatramaṇipratāna- tejaśchaṭājarjaritāndhakāraḥ /",
    "GK19padnscpu:2965": "aphalgur vīryaḥ phaṇabhṛtkumāro 'py agre 'bhavat tasya sa ratnacūḍaḥ //",
    "GK19padnscpu:2966": "vidhūtanistriṃśataraṅgitāni sabāṇacakrīkṛtakārmukāni /",
    "GK19padnscpu:2967": "hatāvaśeṣāṇi puro 'sya celur balāni vidyādharapannagānām // PNc_17.46 //",
    "GK19padnscpu:2968": "raktāsavakṣībasahastatāla- vetālatālocchalitāṭṭahāsaḥ /",
    "GK19padnscpu:2969": "mahābhaṭānām asunirvyapekṣam anyonyam āvartata saṃparāyaḥ // PNc_17.47 //",
    "GK19padnscpu:2970": "cakāśire śastrabhṛtāṃ śiraḥsu mithaḥ patantyaḥ karavālavallyaḥ /",
    "GK19padnscpu:2971": "muktāḥ salīlāṃ tridaśāṅganābhir mālā ivendīvarapatramayyaḥ // PNc_17.48 //",
    "GK19padnscpu:2972": "keṣāṃ cid ūhuḥ kavacāni śobhāṃ kva cit kva cil lohitapāṭalāni /",
    "GK19padnscpu:2973": "khelajjayaśrīcaraṇāravinda- lākṣāraseneva navāṅkitāni // PNc_17.49 //",
    "GK19padnscpu:2974": "hṛdipraviṣṭair aviśuddhimadbhir abhūd vyathā kāpi śaraiḥ pareṣām /",
    "GK19padnscpu:2975": "durātmanāṃ sādhuguṇair ivāgre phalena saṃyogam upeyivadbhiḥ // PNc_17.50",
    "GK19padnscpu:2976": "parasparāpātajuṣām asīnāṃ dhārācyutaḥ saṃyaticūrṇareṇuḥ /",
    "GK19padnscpu:2977": "avāpa tāpiccharucir jayaśrī- vilāsakālāñjanadhūlilīlām // PNc_17.51 //",
    "GK19padnscpu:2978": "paryāyajātobhayasainyabhaṅga- karālakolāhalakātarāṇām /",
    "GK19padnscpu:2979": "surārividyādharasundarīṇāṃ doleva śokapramādāvabhūtām // PNc_17.52 //",
    "GK19padnscpu:2980": "athāsurendradviradena vegād abhyutthitenodgatadānadhāram /",
    "GK19padnscpu:2981": "madhyeraṇaṃ madhyamalokabhartur javān madāndho jaghaṭe gajendraḥ //",
    "GK19padnscpu:2982": "mahebhayos tatra śikhāchalena pratiprahāraṃ radajaḥ kṛṣānuḥ /",
    "GK19padnscpu:2983": "kośeṣu vidutkapiśā muhūrtaṃ vyadhād ivāṣṭāpadapatravallīḥ // PNc_17.54 //",
    "GK19padnscpu:2984": "muhuḥ prajānām adhipena gāḍham ākṛṣyamāṇasya śarāsanasya /",
    "GK19padnscpu:2985": "dviṣadvadhārambhavidhau gabhīraḥ kreṅkārahuṅkāra ivoccacāra // PNc_17.55",
    "GK19padnscpu:2986": "parisphuratkuṇḍalaghṛṣṭapuṅkhās tena prayuktās pṛthuvikrameṇa /",
    "GK19padnscpu:2987": "pramṛṣṭakāntākucapatralekhe lekhārivakṣasy apatan pṛṣatkāḥ // PNc_17.56 //",
    "GK19padnscpu:2988": "arātimukteṣu tatas tanutrād vahnisphuliṅgeṣu samullasatsu /",
    "GK19padnscpu:2989": "mūrtir babhāse vasudhādhipasya niryatpratāpāgnikaṇachaṭeva // PNc_17.57 //",
    "GK19padnscpu:2990": "hiraṇmayī pārthivabāṇapaṅktir atyunnate mūrdhni mahāsurasya /",
    "GK19padnscpu:2991": "reje tarām añjanaparvatasya lagneva tigmāṃśumayūkhamālā // PNc_17.58 //",
    "GK19padnscpu:2992": "abhyudgatā bhartur arātibāṇa- kṣuṇṇendranīlāṅgadareṇurājiḥ /",
    "GK19padnscpu:2993": "adṛśyatoddāmabhujāspadasya parākramāgner iva dhūmalekhā // PNc_17.59 //",
    "GK19padnscpu:2994": "ramāṅgado 'py udbhrukuṭiḥ kṛtāstraṃ vīraṃ dviṣaḥ pārśvagataṃ nihatya /",
    "GK19padnscpu:2995": "śarair alāvīj jayavaijayantīṃ jyotsnāsitaṃ kīrtim ivāsurasya // PNc_17.60",
    "GK19padnscpu:2996": "adhaḥsthitoḍḍāmaravairipatti- mukteṣu nirlūnaśarāsanajyaḥ /",
    "GK19padnscpu:2997": "cikṣepa cakrāṇy atidīrghabāhuḥ saḥ kālarātrer iva kaṅkaṇāni // PNc_17.61",
    "GK19padnscpu:2998": "utplutya helāhatasaṃmukhārir vidyādharendro 'py asinā cakarta /",
    "GK19padnscpu:2999": "jagajjayastambham ivoddhurasya suradviṣaḥ kāñcanaketudaṇḍam // PNc_17.62",
    "GK19padnscpu:3000": "so ratnacūḍo 'pi tathā bhuśuṇḍyā pipeṣa vairidviṣakumbhapīṭham /",
    "GK19padnscpu:3001": "sitātapatratvam udañcad āpa yathāsya muktāphaladhūlijālam // PNc_17.63 //",
    "GK19padnscpu:3002": "tuṅgaṃ dadhatkarkaśatām abhīkaḥ śrīsindhurājadvipakumbhayugmam /",
    "GK19padnscpu:3003": "payodharadvandvam ivājilakṣmyāś cakre 'rdhacandrāṅkitam indraśatruḥ //",
    "GK19padnscpu:3004": "parasparāghaṭṭitadantakoṭi- bhraṣṭāgniveśabhramam ādadhanti /",
    "GK19padnscpu:3005": "raṇājire lohitarañjitāni virejire kuñjaramauktikāni // PNc_17.65 //",
    "GK19padnscpu:3006": "cikṣepa pṛthītilake surārir yāṃ yām iṣuṃ kopakaṣāyitākṣaḥ /",
    "GK19padnscpu:3007": "tāṃ tāṃ jayāśām iva bāhuśālī śaraiḥ sas tasyārdhapathe lulova // PNc_17.66",
    "GK19padnscpu:3008": "tayos tatheṣvāsaprakarṣa- pratyuktakarṇārjunayor jayaśrīḥ /",
    "GK19padnscpu:3009": "suvelaratnākarayor udagrā cakāra veleva gatāgatāni // PNc_17.67 //",
    "GK19padnscpu:3010": "patyuḥ prajānām asureśvaro 'tha kirīṭamāṇikyacayaṃ jahāra /",
    "GK19padnscpu:3011": "maṇiprasūnastabakapratānaṃ kalpadrumasyeva yugāntavātaḥ // PNc_17.68 //",
    "GK19padnscpu:3012": "krodhād athārdhaśaśalāñchanasodareṇa bāṇena vāsavaripor navasāhasāṅkaḥ /",
    "GK19padnscpu:3013": "ciccheda rāma iva viśravasaḥ sutasya pīnāṃsalolamaṇikuṇḍalam uttamāṅgam //",
    "GK19padnscpu:3014": "āsan mukhāni kakubhām abhito 'tha citra- vāditranādalaharīmukharodarāṇi /",
    "GK19padnscpu:3015": "devasya ca tridivapuṣpamayaṃ papāta mālyaṃ śirasy asuravairipurandhrimuktam // PNc_17.70 //",
    "GK19padnscpu:3016": "lakṣmīpateḥ pṛthubhujadvayam ārdrasāndra- jyāghātalāñchitam alāñchitavikramasya /",
    "GK19padnscpu:3017": "atyādarāgatajitorjitavairilakṣmī- pādābjayāvakaniṣaktam ivācakāśe //",
    "GK19padnscpu:3018": "tasyāgrataḥ kanakakuṇḍalatāḍyamāna- gaṇḍasthalīlulitakuṅkumapatralekhāḥ /",
    "GK19padnscpu:3019": "vidyādharoragakuraṅgadṛśaḥ pramoda- sāndrocchaladhvani jagur jayamaṅgalāni",
    "GK19padnscpu:3020": "smitvā yaśobhaṭakarārpitacāpayaṣṭir unmuktaratnakavacaḥ khacareśvareṇa /",
    "GK19padnscpu:3021": "udbhinnamauktikanibhaśramavāribindur devo mamārja mukham aṃśukapallavena // PNc_17.73 //",
    "GK19padnscpu:3022": "dattābhayopanatapauraśatārpyamāṇa- ratnopadhām atha sa ratnavatīṃ praviśya /",
    "GK19padnscpu:3023": "taṃ saṃyugasphuṭaparīkṣitaśauryasāraṃ rājye ripoḥ phaṇikumārakam abhyaṣiñcat // PNc_17.74",
    "GK19padnscpu:3024": "mūrtaṃ manoratham ivopavanāt sakandam ādāya tat kanakakokanadaṃ narendraḥ /",
    "GK19padnscpu:3025": "ādātum īpsitamahīndrasuteti ratnam abhyutsukas tad anu bhogavatīṃ pratasthe // PNc_17.75 //",
    "GK19padnscpu:3026": "devaḥ sāhasiko 'py amandamurajadhvānānumeyotsavām unnamraiḥ parito mahīṃ maṇigṛhair uttambhayantīm iva /",
    "GK19padnscpu:3027": "tām atyunnataratnatoraṇaśikhāpreṅkholamuktāphala-",
    "GK19padnscpu:3028": "prālambocchaladacchakāntinikarasmerām avāpat purīm // PNc_17.76 //",
    "GK19padnscpu:3029": "iti śrīmṛgāṅkadattasūnoḥ parimalāparanāmnaḥ padmaguptasya kṛtau navasāhasāṅkacarite mahākāvye hemakamalaharaṇo nāma saptadaśaḥ sargaḥ",
    "GK19padnscpu:3030": "aṣṭādaśaḥ sargaḥ phaṇirājadarśanam taṃ viṣṭapatritayakaṇṭakadṛṣṭasāram abhyāgataṃ nṛpatim udgatagāḍhaharṣaḥ /",
    "GK19padnscpu:3031": "pratyudyayāv adhipatiḥ phaṇinām anargha- ratnārghapāṇiraśanair atha śaṅkhapālaḥ // PNc_18.1",
    "GK19padnscpu:3032": "purapraveśaḥ ādāya sādaraphaṇīśvaradattam arghyam arghyaḥ satāṃ sa bahir eva niveśya sainyam",
    "GK19padnscpu:3033": "devo 'viśad vinayavān puram agrayāyi- vidyādharādhiparamāṅgadaratnacūḍaḥ",
    "GK19padnscpu:3034": "utsṛjya gītam asamāpya vilāsalāsyam aṅkād apāsya sahasā maṇivallakīṃ ca /",
    "GK19padnscpu:3035": "atyunmanās tadavalokanakautukena vātāyanāny adhiruroha purandhrilokaḥ //",
    "GK19padnscpu:3036": "utkṣipya vepathumatā karapallavena vātāyanāgramaṇimauktikalājakāni /",
    "GK19padnscpu:3037": "smitvaikayā sa vilasan makarāvacūla- līlālavāñcitavilocanam āluloke //",
    "GK19padnscpu:3038": "udyadvivṛttakaraveṇikayā nṛpendau tasmin smarollasitajṛmbhikayā kayā cit /",
    "GK19padnscpu:3039": "muktā muhur vibudhasindhukalindakanyā- kirmīravārilaharīsuhṛdaḥ kaṭākṣāḥ // PNc_18.5 //",
    "GK19padnscpu:3040": "vācālaratnavalayā savilāsam asmin nikṣipya kāpi navamauktikalājamuṣṭim /",
    "GK19padnscpu:3041": "tattāḍitāṃsataṭapārthivadattadṛṣṭir dīrghekṣaṇā kim iva na trapayā cakāra",
    "GK19padnscpu:3042": "vakṣo dadhānam amarādriśilāviśālam ājānubāhum avalokya narendracandram /",
    "GK19padnscpu:3043": "cittopanītaparirambhasukhātisāndram anyā payodharabhare pulakaṃ babhāra //",
    "GK19padnscpu:3044": "ālokya darpaṇatale pratimāgataṃ tam `ātto mayaiṣa' iti kāpi kṛtotsavābhūt",
    "GK19padnscpu:3045": "mugdhā gate 'tha purato 'tra tadīyabimbe śūnyātmadarśavidhurendumukhī babhūva // PNc_18.8",
    "GK19padnscpu:3046": "ity āpatan madanabāṇaparamparāṇām unmīlitāṅgavalanaślathamekhalānām /",
    "GK19padnscpu:3047": "eṇīdṛśāṃ vicarati sma sa rājahaṃsaḥ pārollasannavarasormiṣu mānaseṣu //",
    "GK19padnscpu:3048": "nāyakavarṇanam saṅgītaveśmani phaṇīśvaracāraṇānāṃ gīteṣv ajasram iha śuśruma yad yaśāṃsi",
    "GK19padnscpu:3049": "yātaḥ sa eva nayanātithitām ayaṃ naḥ puṇyair aho bata nṛpo navasāhasāṅkaḥ // PNc_18.10",
    "GK19padnscpu:3050": "kāntichaṭāchuritadiktaṭa eṣa devo jīyājjaganti paramārakulapradīpaḥ /",
    "GK19padnscpu:3051": "unmūlya saṃprati surāritamaḥ samūlaṃ yenāhiviṣṭapatale vihitaḥ prakāśaḥ //",
    "GK19padnscpu:3052": "hantaiṣa pannagapater atulapratijñā- prāgbhārasāgarasamuttaraṇaikapotaḥ /",
    "GK19padnscpu:3053": "utpākam eṣa ca phalaṃ phaṇirājakanyā- citte ciraṃ kṛtapadasya manorathasya",
    "GK19padnscpu:3054": "etad yaśobhaṭakare kanakāmbujaṃ tal līlāvataṃsam acirād viracayya yena /",
    "GK19padnscpu:3055": "pratyuptakalpatarupallavam eṣa pāṇim ādāsyate nṛpatir adya śaśiprabhāyāḥ",
    "GK19padnscpu:3056": "hāṭakeśvaradarśanam sāndrānurāgapiśunāḥ paraśuḥ pareṣām ākarṇayann iti saḥ paurajanasya vācaḥ",
    "GK19padnscpu:3057": "śrīhāṭakeśvara iti prathitasya tuṅgam agre dadarśa maṇimandiram indumauleḥ // PNc_18.14",
    "GK19padnscpu:3058": "[SYNTAX: kulakam]",
    "GK19padnscpu:3059": "tatra praviśya sakṛtānatir ādidevam ānarca kalpaviṭapiprabhavaiḥ prasūnaiḥ",
    "GK19padnscpu:3060": "stotuṃ kṛtāñjalipuṭaḥ kuṭajāvadāta- dantāṃśupallavitavāg upacakrame ca //",
    "GK19padnscpu:3061": "hāṭakeśvarastutiḥ antarjatāpihitasomasurāpagāya pracchannaśaraśāsanalocanāya /",
    "GK19padnscpu:3062": "tīvravrataglapitaśailasutāsvarūpa- vijñānanarmapaṭave baṭave namas te //",
    "GK19padnscpu:3063": "atyādarānatasurāsuramauliratna- nānāmarīcikhacitāṅghrisaroruhāya /",
    "GK19padnscpu:3064": "dehārdhavartigirijāvihitābhyasūya- sandhyāpraṇāmaviṣamāñjalaye namas te //",
    "GK19padnscpu:3065": "nīrandhrasindhujalasiktakapālamukta- ratnāṅkurasya karaṇīṃ vidhurātanoti /",
    "GK19padnscpu:3066": "maulau sadaiva bhavato bhavabhedakartur nirdagdhabhāskaramahāya namo 'stu",
    "GK19padnscpu:3067": "tasmai // PNc_18.18 //",
    "GK19padnscpu:3068": "kandarpadarpaśamanāya kṛtāntahartre kartre śubhasya bhujagādhipaveṣṭanāya /",
    "GK19padnscpu:3069": "urvīmarudraviniśākaravahnitoya- yājyāmbaroccavapuṣe supuṣe namas te //",
    "GK19padnscpu:3070": "nīrandhrabhūtidhavalāya gajendrakṛtti- saṃvītadehakavalīkṛtapannagāya /",
    "GK19padnscpu:3071": "nirdagdhadānavakulāya vipatkṣayaika- kāryāya kāraṇanutāya namo 'stu",
    "GK19padnscpu:3072": "tubhyam // PNc_18.20 //",
    "GK19padnscpu:3073": "te te yam eva kila vāṅmayasāgarasya pāraṃ gatāḥ praṇavam ātmavido vadanti /",
    "GK19padnscpu:3074": "tasmai samāhitamaharṣivinidrahṛdya- hṛtpuṇḍarīkavihitasthitaye namas te //",
    "GK19padnscpu:3075": "uttaṃsitenduśakalāya kapālajūṭa- saṅghaṭṭitormimukharāmbaranirjharāya /",
    "GK19padnscpu:3076": "bhasmāṅgarāgaśucaye vikacopavīta- vyālendumaulimaṇidīdhitaye namas te //",
    "GK19padnscpu:3077": "nāstraṃ na bhasma na jaṭā na kapāladāma nenduḥ siddhataṭinī na phaṇīndrahāraḥ /",
    "GK19padnscpu:3078": "nokṣā viṣaṃ na dayitāpi na yatra rūpam avyaktam īśa kila tad dadhate namas te // PNc_18.23",
    "GK19padnscpu:3079": "nāgarājagamanam stutvety avantipatir indukulāvataṃsaṃ tanmandirāt sahacaraiḥ saha nirjagāma",
    "GK19padnscpu:3080": "antarniveśitaharinmaṇivedi valgan- nāgāṅganaṃ saḥ phaṇirājagṛhaṃ jagāma //",
    "GK19padnscpu:3081": "tatrāvatīrya rathataḥ sa ramāṅgadātta- pāṇiḥ samucchalitamaṅgalatūryaghoṣe /",
    "GK19padnscpu:3082": "unnidrasāndrakusumaprakarāvakīrṇa- māṇikyakuṭṭimatale masṛṇam viveśa //",
    "GK19padnscpu:3083": "anyonyapallavitatadvijayapraśaṃsaḥ prāptasthitir vikaṭakāñcanaviṣṭareṣu /",
    "GK19padnscpu:3084": "padmachadāyatadṛśā dadṛśe 'tha tasminn ekatra tena militaḥ phaṇirājalokaḥ // PNc_18.26",
    "GK19padnscpu:3085": "tatkṛtaḥ satkāraḥ tasmin gate nayanagocaram uddhṛtārau baddhāñjalir jhaṭiti pannagarājasaṃsat",
    "GK19padnscpu:3086": "mandākinīva parito hariṇāvacūḍa- vyālokakuḍmalitakāñcanapaṅkajābhūt //",
    "GK19padnscpu:3087": "nyañcacchikhābharaṇabhāsurapadmarāga- rocichaṭāghaṭitatatphaṇaratnakāntiḥ",
    "GK19padnscpu:3088": "rājanyamaulimaṇicumbitapādapīṭhas tasmai cakāra sa mahābhijanaḥ praṇāmam",
    "GK19padnscpu:3089": "pratyuptaratnam abhitaḥ pramadāvakīrṇaṃ muktvā catuṣkam uragendranideśitaṃ sa /",
    "GK19padnscpu:3090": "adhyāsta sādarajaratphaṇikalpitāśīs tanmadhyavartikanakāsanam unnatāṃsaḥ",
    "GK19padnscpu:3091": "vatsāṃ vrajanāya mameti śanair visṛjya nepathyanīlamaṇiveśmani ratnacūḍam",
    "GK19padnscpu:3092": "tatrāsanadvayam adāpayad asya pārśve vidyādharādhipayaśobhaṭayoḥ phaṇīndraḥ // PNc_18.30 //",
    "GK19padnscpu:3093": "svarṇāsane svayam athācchaphaṇātapatra- ratnapradīpaśatajarjaritāndhakāraḥ",
    "GK19padnscpu:3094": "lokatrayaikatilakasya sa nātidūre devasya dāritamahendraripor nyaṣīdat //",
    "GK19padnscpu:3095": "sthitvaikato yuvatimaṅgalagītim atra śṛṇvan sa vindhyataṭadṛṣṭacaraḥ kuraṅgaḥ /",
    "GK19padnscpu:3096": "citre niveśita ivātha yaśobhaṭena smitvā savismayam asūcyata pārthivāya //",
    "GK19padnscpu:3097": "śaśiprabhādarśanam atrāntare pramadaloladṛśā nṛpeṇa dūrād adarśi phaṇirājasutābhiyāntī /",
    "GK19padnscpu:3098": "tanvī śirīśasumanaḥsukumāramūrtir devasya kārmukalateva manobhavasya //",
    "GK19padnscpu:3099": "jyotsnāsitāmbararucisnapitānanendur mātrācirodgatayavāṅkurakarṇapūram /",
    "GK19padnscpu:3100": "muktvojjvalaṃ lalitakautukakaṅkaṇaṃ ca veṣaṃ vivāhasamayocitam udvahantī",
    "GK19padnscpu:3101": "sakhyā kayāpi likhitaṃ madanānalaika- dhūmāvalīvalayasaṃśayam arpayantam /",
    "GK19padnscpu:3102": "ekāntakāntam asitāgarupatrabhaṅgam ābibhratī lavalipāṇḍutale kapole //",
    "GK19padnscpu:3103": "āttaprasādhanam anaṅgavilāsaveśma līlāvidhānam avadhir nayanotsavasya /",
    "GK19padnscpu:3104": "lāvaṇyasaṃvalitam aṅgakam udvahantī śṛṅgāradugdhajaladher adhidevateva //",
    "GK19padnscpu:3105": "sā pāṭalāvidhutacāmaramāruteṣat- vyānartitālakalatā sahitā sakhībhiḥ /",
    "GK19padnscpu:3106": "nātisphuṭakvaṇitanūpuram ākulāni kiṃcid vilambya dadhatī trapayā padāni //",
    "GK19padnscpu:3107": "nāyikayā nāyakadarśanam utpakṣmaṇā nirupamollasitapramoda- vistāralaṅghitavilāsasaroruheṇa",
    "GK19padnscpu:3108": "sāndrasmarajvarapipāsitayā tayāpi dūrād apāyi nayanāñjalinā narendraḥ //",
    "GK19padnscpu:3109": "mālyavatīvākyam vrīḍāvanamramukhapadmam upāgatāyāṃ tasyāṃ pituḥ kanakaviṣṭarabhāgabhāji /",
    "GK19padnscpu:3110": "mālyādikalpitayathocitasatkriyānte taṃ mālavendram iti mālyavatī jagāda //",
    "GK19padnscpu:3111": "rājan! mahītalamṛgāṅga! vilambase kim? adyāpi tūrṇam amunā svabhujārjitena",
    "GK19padnscpu:3112": "hemāmbujena viracayya vataṃsam asyāḥ pūrṇapratijñam uragādhipatiṃ vidhehi",
    "GK19padnscpu:3113": "kamalāvataṃsaḥ ukte tayety akṛta kāñcanapuṣkaraṃ tad yāvat saḥ karṇaśikhare phaṇirājaputryāḥ",
    "GK19padnscpu:3114": "tāvad vihāya mṛgarūpam udāramūrtir agre babhūva puruṣo 'sya sahemavetraḥ",
    "GK19padnscpu:3115": "puruṣaṃ prati praśnaḥ kas tvaṃ mṛgaḥ katham abhūr iti pārthivena pṛṣṭaḥ sa vismayasamutsukamānasena",
    "GK19padnscpu:3116": "ity abravīd uraganetraparamparābhir āpīyamānavapur uktim avantinātham //",
    "GK19padnscpu:3117": "pratīhārasya vṛttāntaḥ kailāsaśailavasater giriśoparodhād dvārapraveśaviniṣedhakaṣāyitena",
    "GK19padnscpu:3118": "śapto 'smi kaṇvamunināyam ahaṃ pitus te śrīharṣadevanṛpateḥ pratihārapālas",
    "GK19padnscpu:3119": "rājā phaṇīndraduhituḥ kanakāravindaṃ karṇe kariṣyati yadā navasāhasāṅkaḥ /",
    "GK19padnscpu:3120": "svaṃ rūpam āpsyasi tadeti samādideśa śāpāntam eṣa vihitānunayo maharṣiḥ //",
    "GK19padnscpu:3121": "tad vāsavārivijayottham idaṃ yaśas te gatvaikapiṅgalagirer avataṃsayāmi /",
    "GK19padnscpu:3122": "uktveti divyakusumair avakīrya maulau pātālamallam anilasya pathā jagāma // PNc_18.45 //",
    "GK19padnscpu:3123": "vivāhavidhiḥ tūryasvaneṣu vilasatsu paṭhatsv amandaṃ bandiṣv anīyata phaṇīndrapurodhasā ca",
    "GK19padnscpu:3124": "koṇāvasaktajalapūritaratnakumbhāṃ vediṃ tayā saha sa madhyamalokapālaḥ //",
    "GK19padnscpu:3125": "abhyudgatārcir analojjhitadhūmarāji- śyāmībhavat kanakatāmarasāvataṃsām /",
    "GK19padnscpu:3126": "tasyāṃ yathāvidhi sa mālavapuṣpaketuḥ kanyām aheḥ kuvalayāśva iva upayeme",
    "GK19padnscpu:3127": "ānītayā jhaṭiti rūpam adṛṣṭapūrvam aṅgena puṣpaśarabhaṅgitaraṅgitena /",
    "GK19padnscpu:3128": "bhāti sma śantanur iva tridivasravantyā pātālacandrakalayā sas tayā sametya // PNc_18.48 //",
    "GK19padnscpu:3129": "phaṇipativākyam nirgacchadaccharucinirbharam aṃśukena saṃchāditaṃ kim api pāṇitale dadhānaḥ",
    "GK19padnscpu:3130": "ūce tam ity adhipatiḥ phaṇinām udañcat- dantāṃśuśāritaradachadaratnakāntiḥ",
    "GK19padnscpu:3131": "yad dīyate tava na tādṛśam asti kiṃcid gehe mamātra nṛpate navasāhasāṅka !",
    "GK19padnscpu:3132": "kośapratiṣṭhitanidhānaśataṃ yatas tvām aiśvaryanirjitapurandaram āmananti // PNc_18.50",
    "GK19padnscpu:3133": "tat sphāṭikaṃ svam iva śuddham idaṃ gṛhāṇa tvaṣṭṛprayatnaghaṭitaṃ śivaliṅgam ekam /",
    "GK19padnscpu:3134": "ākāram ardhavanitāvapuṣaḥ purārer yasyāntare sukṛtino hi vilokayanti //",
    "GK19padnscpu:3135": "vyāsaḥ purā kila purāṇamuneḥ prapede tasmāt kilādikavipāṇitalaṃ jagāma /",
    "GK19padnscpu:3136": "lebhe tato 'pi bhagavān kapilo maharṣiḥ sānugraheṇa mama cedam adāyi tena // PNc_18.52",
    "GK19padnscpu:3137": "śivaliṅgārpaṇam uktvety anargham atipāvanam arpitaṃ tad antaḥsphuṭaikaśivarūpam ahīśvareṇa pūrṇendukānti sahasā nigṛhītaśatrur jagrāha piṇḍitam iva svayaśo narendraḥ // PNc_18.53",
    "GK19padnscpu:3138": "tatrātha diktaṭapariskhalitapravṛtta- sīmantinīcaṭulanūpurakāñcinādaḥ /",
    "GK19padnscpu:3139": "ko 'py ucchalatpaṭahavaṃśahuḍḍukkaśaṅkha- vīṇāmṛdaṅgamurajadhvanir utsavo 'bhūt // PNc_18.54",
    "GK19padnscpu:3140": "svanagarīṃ prati prasthāpanam vṛtte vadhūm atha vivāhamahotsave tām ādāya niṣpratimapauruṣavaijayantīm",
    "GK19padnscpu:3141": "anvāgatādaranivartitapannagendraḥ paryutsukaḥ svanagarīṃ sa nṛpaḥ pratasthe // PNc_18.55 //",
    "GK19padnscpu:3142": "gatvātha dūram ahiviṣṭapataḥ sahelam aṃśaḥ purāṇapuruṣasya sa nirjagāma /",
    "GK19padnscpu:3143": "śiprārpitena sahasā purataḥ prabhāva- sīmantitāmbupaṭalena pathā sasainyaḥ",
    "GK19padnscpu:3144": "tasyāḥ svahastamunisaṃhatikalpitārghaḥ sindhos taṭe saḥ padam ekapade cakāra /",
    "GK19padnscpu:3145": "śṛṅge tadā ca bhagavān aravindabandhur bandhūkapāṭalaruciḥ kanakācalasya",
    "GK19padnscpu:3146": "ujjayinīpraveśaḥ",
    "GK19padnscpu:3147": "bālātapachuritaharmyaviṭaṅkavarti- pārāvatātimadhuradhvanitachalena /",
    "GK19padnscpu:3148": "sambhāṣaṇaṃ vidadhatīm iva pauramukta- puṣpāñjaliḥ saḥ puram ujjayinīṃ viveśa // PNc_18.58",
    "GK19padnscpu:3149": "kāntāyaśobhaṭayutaṃ kṛśatām avāptās taccintayaiva sacivās tam atha praṇemuḥ /",
    "GK19padnscpu:3150": "kākutstham āhatasurārim ivānuyāntaṃ saumitriṇā janakarājatanūjayā ca //",
    "GK19padnscpu:3151": "mahākāleśvaradarśanam ānandabāṣpasalilārdradṛśo 'rdhamārge sambhāṣya tān smitamukhaḥ saha tair jagāma /",
    "GK19padnscpu:3152": "vidyādharoragakarāhatahemaghaṇṭā- ṭāṅkārahāri bhavanaṃ tripurāntakasya //",
    "GK19padnscpu:3153": "tasmiṃś carācaraguror hariṇāvacūla- cūḍāmaṇer apacitiṃ vidhivad vidhāya /",
    "GK19padnscpu:3154": "sākaṃ phaṇīndrasutayāmbararodhikambu- tūryasvanormi saś ca rājakulaṃ viveśa // PNc_18.61 //",
    "GK19padnscpu:3155": "dhārāgamanam tatrārṇavadhvanighanotsavatūryaghoṣe sthitvā dināni katicit sa narendracandraḥ",
    "GK19padnscpu:3156": "yāti sma bhūṣitakulaḥ kularājadhānīṃ dhārām amātyakathitāmṛgayetivṛttaḥ //",
    "GK19padnscpu:3157": "udghāṭiteṣv atha vilokanakautukena vātāyaneṣu paritaḥ purasundarībhiḥ /",
    "GK19padnscpu:3158": "tasmiṃś cirād viśati jīva iveśvare sā pronmīlitorunayaneva purī babhūva //",
    "GK19padnscpu:3159": "śivaliṅgapratiṣṭhā tat sādhv akārayad athādhigatapratiṣṭhaṃ tatrāccharatnaśivaliṅgam anarghaśīlaḥ",
    "GK19padnscpu:3160": "tasya prabhāvaghaṭitair vyadhur arhaṇāṃ ca vidyādharā vikacakalpataruprasūnaiḥ // PNc_18.64",
    "GK19padnscpu:3161": "anuyāyiprasthānam kṛtvā yathocitam akṛtrimam utsavānte satkāram āyatananiślathamauliratnau",
    "GK19padnscpu:3162": "dattāṅkapāṇir ubhayoḥ prajighāya sa atha vidyādharādhipaphaṇīndrasūtau svadeśam // PNc_18.65",
    "GK19padnscpu:3163": "ekas tayor agamad ambaragāmisainya- sīmantitābhrapaṭalaḥ śaśikāntaśailam /",
    "GK19padnscpu:3164": "anyo 'py agādhajalamālavajahnukanyā- viśrāṇitorusaraṇir nijarājadhānīm //",
    "GK19padnscpu:3165": "śaśiprabhāsakhīgamanam mābhūḥ kadāpi vimukhī rameṇa yad asya chandānuvṛttiratisaṃvananaṃ madasya",
    "GK19padnscpu:3166": "uktveti tām ahisutām agaman gṛhāṇi gandharvakinnaramahoragasiddhakanyāḥ //",
    "GK19padnscpu:3167": "sāmrājyalakṣmīsvīkāraḥ nīlachatrāvataṃsā bhujagapatisutāpāṇḍugaṇḍasthalāntaḥ-",
    "GK19padnscpu:3168": "kastūrīpaṅkapatravyatikaraśabalavyāyatāṃse salīlam /",
    "GK19padnscpu:3169": "devenātha svamantripravaraciradhṛtā sāhasāṅkena dīrghe rohajjyāghātarekhe puno 'pi nidadhe doṣṇi sāmrājyalakṣmīḥ // PNc_18.68 //",
    "GK19padnscpu:3170": "atha granthapraśastiḥ",
    "GK19padnscpu:3171": "śrīmatkavipriyasuhṛcchaladaṅkarāma- rājendubhaktyadhigatapratibhāviśeṣaḥ /",
    "GK19padnscpu:3172": "etad vinidrakusumadadyuti padmaguptaḥ śrīsindhurājanṛpateś caritaṃ babandha // PNc_Gp.1 //",
    "GK19padnscpu:3173": "lakṣmīlatānavavasanta mahītalendra vidyāvilāsamaṇidarpaṇa sindhurāja /",
    "GK19padnscpu:3174": "etan mayā ghaṭitam ujjvalakānti kāvya- māṇikyakuṇḍalam iha śravaṇe videhi",
    "GK19padnscpu:3175": "nyastāni yāni mayi sūktisudhāpṛṣanti devena tena kati cit kavibāndhavena /",
    "GK19padnscpu:3176": "candrātapasnapitamauktikasodarāṇāṃ teṣām idaṃ vilasitaṃ navasāhasāṅka //",
    "GK19padnscpu:3177": "PNc_Gp.3 //",
    "GK19padnscpu:3178": "yac cāpalaṃ kim api mandhadhiyā mayaivam āsūtritaṃ narapate navasāhasāṅka",
    "GK19padnscpu:3179": "ājñaiva hetur iha te śayanīkṛtogra- rājanyamaulikusumā na kavitvadarpaḥ //",
    "GK19padnscpu:3180": "PNc_Gp.4 //",
    "GK19padnscpu:3181": "iti navasāhasāṅkacaritaṃ saṃpūrṇam"
}