{
    "GK23kaulpradsam_u:0": "Govind Kaul: Pradeśasaṃgraha",
    "GK23kaulpradsam_u:1": "1. Kaśmīrā Maṇḍalam",
    "GK23kaulpradsam_u:2": "oṃ śrī gaṇeśāya namaḥ |",
    "GK23kaulpradsam_u:3": "paṇḍitakalhaṇakṛtarājataraṅgiṇyāṃ prathame taraṅge ślokasaṃ 27 kaśmīrā |",
    "GK23kaulpradsam_u:4": "asyāḥ satīsara iti dvitīyaṃ nāma |",
    "GK23kaulpradsam_u:5": "asya niruktiḥ |",
    "GK23kaulpradsam_u:6": "kaṃ jalaṃ śmīrati calaty asmād iti śmīra smīra calane iti dhātor auṇādikaṃ rūpam |",
    "GK23kaulpradsam_u:7": "tathā ca nīlamate kaṃ vāri halinā yasmād deśād asmād apākṛtam |",
    "GK23kaulpradsam_u:8": "ataḥ sarvajagatkhyātaṃ kaśmīrākhyaṃ bhaviṣyati |",
    "GK23kaulpradsam_u:9": "anyac ca calanaṃ sampādanam ity api tanmatenaivāvagamyate |",
    "GK23kaulpradsam_u:10": "tathā ca kaśyapena sampāditasyāpi maṇḍalasya kaśmīrā iti nāma |",
    "GK23kaulpradsam_u:11": "etad api nīlamatād evāvabudhyate |",
    "GK23kaulpradsam_u:12": "tathā hi kaḥ prajāpatir uddiṣṭaḥ kaśyapaś ca prajāpatiḥ |",
    "GK23kaulpradsam_u:13": "atas tadākhyayā tīrthaṃ kāśmīrākhyaṃ bhaviṣyati || iti |",
    "GK23kaulpradsam_u:14": "asya kaśmīrāpadasya kaśīra iti kāśmīrikabhāṣāyāṃ nāma vartate |",
    "GK23kaulpradsam_u:15": "ata eva kaśmīrotpannasya puṃsaḥ kaśur iti nāmāsti |",
    "GK23kaulpradsam_u:16": "punaś cānyamatena kaśmīrāpadaniruktau bahavo vibhedāḥ santi |",
    "GK23kaulpradsam_u:17": "tathā ca pārisekānuvādavidaḥ kecana kaśyapamar iti kathayanti |",
    "GK23kaulpradsam_u:18": "tanmatena kaśmīrabhāṣāyāṃ marpadasya gṛham ity arthaḥ |",
    "GK23kaulpradsam_u:19": "tathā ca kaśyapasya gṛham iti yāvat |",
    "GK23kaulpradsam_u:20": "anye tu kaśūr iti kaścid rākṣasaḥ pūrvasmin kāle babhūva |",
    "GK23kaulpradsam_u:21": "tasyaiva rakṣasasya marpadavācyā ekā apsarāḥ parīpadavācyā taddhastagatāpy āsīt |",
    "GK23kaulpradsam_u:22": "tābhyām eva sarvatra bambhramyamāṇābhyāṃ yad atra manohare maṇḍale svanivāsārthaṃ sthitir āsāditā |",
    "GK23kaulpradsam_u:23": "ataḥ kaśmar iti tadākhyayaiva prathām āgatyāyaṃ deśaḥ sarvajagatprasiddhaḥ sampanna ityādi svapustakeṣu likhanti |",
    "GK23kaulpradsam_u:24": "paraṃ tu asmin nāmani grāmīṇānāṃ nāgarikānāṃ ca kvāpy uccāraṇādiviṣaye bhedo nāstīti śam ||",
    "GK23kaulpradsam_u:25": "2. Nīlanāgaḥ Varanāgo vā",
    "GK23kaulpradsam_u:26": "ślo 28 nambara 2 nāgādhīśena nīlena |",
    "GK23kaulpradsam_u:27": "ayaṃ nīlābhidho nāgaḥ kaśyaparṣiputraḥ |",
    "GK23kaulpradsam_u:28": "kaśmīrasthāne ka nāgānām adhipatiḥ |",
    "GK23kaulpradsam_u:29": "tena kaśyapena svakīyapitrā kaśmīrāsampādanakāla eva teṣām asaṃkhyānāṃ nāgānām ādhipatye sukarmaśikṣāyai kukarmaṇo nivṛttaye cābhiṣiktaḥ |",
    "GK23kaulpradsam_u:30_0": "śāhūbād puragaṇo yo 'dhunā śrīraṇavīrasiṃghapurā iti nāma dhārayati tasminn eva puragaṇe pīr pañcāl iti khyāto yo 'yaṃ kaśmīradeśasya",
    "GK23kaulpradsam_u:30_1": "pañcanadadeśasya ca madhye sīmaiva gaṇanīyatām āgataḥ parvato 'sti |",
    "GK23kaulpradsam_u:31": "tasmād eva parvatād ardhakrośamite kaśmīraunmukhyabhājimārge mahān aṣṭakoṇo 'gādhaḥ śītalajalaś ca nīlanāganivāsasthānaṃ jalāśayo vartate |",
    "GK23kaulpradsam_u:32": "asya varanāgaḥ nīlanāgaḥ vīranāgaḥ ityādīni nāmāni santi |",
    "GK23kaulpradsam_u:33": "tatra varanāgaḥ uttamanāgaḥ nīlanāgaḥ nīlanāmānāgaḥ nīlavarṇajalavān nāgaś ca vīranāgaḥ vīraś cāsau nāga iti grāmīṇas tu asya sthānasya vernāga iti nāma kathayanti |",
    "GK23kaulpradsam_u:34": "eto vernāg evādhunā grāmanāmāpy asti |",
    "GK23kaulpradsam_u:35": "varanāgaveranāgayoś ca sādṛśyam evoccāraṇe 'pi vartate |",
    "GK23kaulpradsam_u:36": "kecana bhṛṅgīśasaṃhitāmatāmatāśrayiṇo vīrī iti grāmasya nāmoktā vīrīviṣayasthito nāgaḥ vīrīnāga iti nāma kathayanti |",
    "GK23kaulpradsam_u:37": "asmiñ jalāśaye matsyā asaṃkhyāḥ santi |",
    "GK23kaulpradsam_u:38": "punaś ca asya jalāśayasya pāścāttye taṭa ekā bṛhacchālā purātanakālīnena jyahāṃgīrarājñā sampāditā yasyām ādhunikarājñā jīrṇoddhārādikaṃ niramīyata",
    "GK23kaulpradsam_u:39": "atraika ārāmo 'pi purātanarājasampādito bhavati ||",
    "GK23kaulpradsam_u:40": "3. Kapaṭeśvaraḥ ślo 32 nambara 3 kāṣṭharūpam umāpatim |",
    "GK23kaulpradsam_u:41": "kāṣṭharūpaṃ kāṣṭhākṛtim umāyāḥ pārvatyāḥ patir bhartā śivaḥ |",
    "GK23kaulpradsam_u:42": "taṃ śivaṃ samyak sparśaṃ kurvatāṃ puruṣāṇāṃ bhogaprāptir bhavati |",
    "GK23kaulpradsam_u:43": "purā sarvair munibhiḥ prārthitena śivena teṣām evānugrahārthaṃ kapaṭenaiva svamūrtiprākaṭyakaraṇaṃ munibhyo 'ṅgīkṛtam |",
    "GK23kaulpradsam_u:44": "athaitādṛśaṃ śivād varaṃ labdhvāgatya cāsmin sthāne kāṣṭhā eva jale vivartamānā dṛṣṭāḥ |",
    "GK23kaulpradsam_u:45": "ato 'sya tīrthībhūtasya jalāśayasya kapaṭeśvara iti nāma kṛtam |",
    "GK23kaulpradsam_u:46": "adhunāpy asmiñ jalāśaya eko bṛhatkāṣṭho darīdṛśyate |",
    "GK23kaulpradsam_u:47": "nīlamate 'pi kapaṭeśvaramāhātmyavarṇane kapaṭena darśanaṃ dāsyāmi bhavadbhya iti munīn prati śivenoktaṃ yadā tadaivāgatya munibhir asmiñ jale kāṣṭhākṛteḥ śivasya darśanaṃ kṛtam |",
    "GK23kaulpradsam_u:48": "ato 'sya sthānasya kapaṭeśvara iti nāma sampannam |",
    "GK23kaulpradsam_u:49": "etādṛśy eva kathā vistare soktāsti |",
    "GK23kaulpradsam_u:50": "grāmīṇāḥ kaśmīrabhāṣayā asya sthānasya koṭyher iti nāma vadanti |",
    "GK23kaulpradsam_u:51": "ata eva kuṭahārapuragaṇo 'pi anenaiva nāmnā prakhyātiṃ prāptaḥ yasminn ayam eko grāmaḥ koṭyher iti nāmnādhunāpi kathyamāno 'sti |",
    "GK23kaulpradsam_u:52": "ayaṃ puragaṇaḥ pūrvoktāt śāhūbādapuragaṇād adhastāt krośacatuṣṭayena bhavati |",
    "GK23kaulpradsam_u:53": "asminn eva achyabal iti sthānaṃ sarvajanamate priyaṃ sarvataḥ prakhyātaṃ ca bhavati |",
    "GK23kaulpradsam_u:54": "grāmīṇā asya jalāśayasya saṅkarṣaṇ nāg iti nāmāpi vadanto vartante ||",
    "GK23kaulpradsam_u:55": "4. Pāpasūdanatīrtham ślo 32 nambara 4 pāpasūdanaṃ tīrthāntaḥ |",
    "GK23kaulpradsam_u:56": "pāpāni sūdayati nāśayati yat tat pāpasūdanaṃ pāpanāśakaṃ tīrtham |",
    "GK23kaulpradsam_u:57": "tasmiṃs tīrthasaṃspṛśatāṃ snānaṃ kurvatāṃ puruṣāṇāṃ muktiprāptir bhavati |",
    "GK23kaulpradsam_u:58": "atrāpi mahāñ jalāśayo vartate |",
    "GK23kaulpradsam_u:59": "kaśmīrabhāṣāyām apy asya jalāśayasya pāpaharaṇ nāg iti nāma sarvatra grāmīṇāḥ kathayanti |",
    "GK23kaulpradsam_u:60": "ayaṃ jalāśayaḥ pūrvoktāt kuṭahārapargaṇād alpāntaravartini vāmapārśvapuragaṇe ādhunike kāle khourpor iti khyāta puragaṇe 'sti |",
    "GK23kaulpradsam_u:61": "tatrāpi sālīpāṃjamul iti khyātaṃ grāmadvayam asti |",
    "GK23kaulpradsam_u:62": "tayor eva madhye 'yaṃ pāpaharaṇ nāg ityabhidho jalāśayo vartate |",
    "GK23kaulpradsam_u:63": "atra pāpasūdanapāpaharaṇapadayoḥ sadṛśārthatvena saṃskṛte kaśmīrabhāṣāyām api asmin pade tādṛśo bhedo nāsti |",
    "GK23kaulpradsam_u:64": "ayaṃ jalāśayaś catuṣkoṇo nīlanāgād alpataro 'pi vartate |",
    "GK23kaulpradsam_u:65": "kadācana vāriparṇīyasya kaśmīrabhāṣāyāṃ muṅgol nāmāsti |",
    "GK23kaulpradsam_u:66": "tathācchādito 'pi dṛśyate ||",
    "GK23kaulpradsam_u:67": "5. Trisandhyā Devī",
    "GK23kaulpradsam_u:68": "ślo 33 nambara 5 sandhyā devī |",
    "GK23kaulpradsam_u:69": "samyak dhyāyate dvijātibhir yā sā sandhyā |",
    "GK23kaulpradsam_u:70": "sā cāsau devī dyotanaśīlā krīḍanaśīlā ceti asya tīrthavarasya sarvajagatprasiddhaṃ trisandhyā iti nāma sarve kathayanti |",
    "GK23kaulpradsam_u:71": "etat tīrthaṃ parvatasya kukṣau vartate |",
    "GK23kaulpradsam_u:72": "atra jalāśayo vartulākāro 'dhastāt saṃkucita uparitane bhāge vistṛtākāro bhavati |",
    "GK23kaulpradsam_u:73": "punaś cāyaṃ sadaiva śuṣko vasantakāle paripūrṇajalo grīṣmakāle trivāraṃ dine trivāraṃ rātrau ca paripūrṇajalaḥ śuṣkajalo 'pi bhavati |",
    "GK23kaulpradsam_u:74": "arthāt cañcalatayā jalavān jalābhāvavāṃś ca bhavati |",
    "GK23kaulpradsam_u:75": "tathā coktaṃ bhṛṅgīśasaṃhitādiśāstrabhedeṣu sadā śuṣkā madhau pūrṇā grīṣme cañcalavāhinī |",
    "GK23kaulpradsam_u:76": "trikālavāhinī sandhyā sā sandhyā mokṣādāyinīti ato grīṣmakāle jyaiṣṭhe māsi yathā prabhāte madhyāhne sāyaṃkāle ca sandhyopāsanaṃ kriyate |",
    "GK23kaulpradsam_u:77": "tathaivāsya tīrthavarasya yātrā sandhyeva bhavati |",
    "GK23kaulpradsam_u:78": "ayaṃ jalāśayo madhye pārśvayoś ca vartulākāraiḥ prastarair bharito 'sti |",
    "GK23kaulpradsam_u:79": "yasmin kāle sandhyāṃ vidhāya jalaṃ śuṣkatāṃ gacchati tasmin kāle tebhya eva pāṣāṇarandhrebhya ākhavo nirgatya bhaktaiḥ pūjārthaṃ jalāśaye pātitam akṣatādikaṃ bhakṣayanti |",
    "GK23kaulpradsam_u:80": "asya tīrthavarasya samīpe saptarṣīṇāṃ saptajalāśayā bhavanti |",
    "GK23kaulpradsam_u:81": "tebhya ekā kulyāpi nirgacchati |",
    "GK23kaulpradsam_u:82": "sālpā nady asya parvatasthatīrthavarasyādhastād vartate |",
    "GK23kaulpradsam_u:83": "sandhyākaraṇavelāyāṃ tīrthajalaṃ jalāśayān nirgatya nadījalamadhye patati",
    "GK23kaulpradsam_u:84": "tatra saṃgamatīrthe snānādikaṃ bhavati |",
    "GK23kaulpradsam_u:85": "ayaṃ jalāśayo bhṛṅgpuragaṇe pūrvoktakuṭahārapuragaṇanikaṭavartini yo divalgāsanāmā grāmo 'sti",
    "GK23kaulpradsam_u:86": "tanmadhye khyātimad bhavati |",
    "GK23kaulpradsam_u:87": "grāmīṇāḥ kāśmīrikāś cāsya tīrthasya sundabhrār iti nāma vadanti |",
    "GK23kaulpradsam_u:88": "tatra bhrār kaśmīrabhāṣāyāṃ devīnāma bhavati |",
    "GK23kaulpradsam_u:89": "ataḥ sundabhrār sundaradevīty arthaḥ |",
    "GK23kaulpradsam_u:90": "asya puragaṇasya bhṛṅggrāmasya ca divalgon iti grāmīṇānām uccaraṇaviṣaye vartate |",
    "GK23kaulpradsam_u:91": "asya grāmasyādhastāt bihū jalan gām iti khyātaṃ grāmadvayaṃ bhavati |",
    "GK23kaulpradsam_u:92": "asya tīrthavarasya śirasi eko vṛkṣaḥ pippalavṛkṣa ivopalakṣaṇībhūto 'pi",
    "GK23kaulpradsam_u:93": "vartate |",
    "GK23kaulpradsam_u:94": "sandhyākaraṇavelāyāṃ jalaprādurbhāvakāle puṣpākṣatanaivedyādipātanenāpy antardhānaṃ jalam āgacchati |",
    "GK23kaulpradsam_u:95": "tadā jalāśayād eva jalaṃ uddhṛtya snānādikaṃ sarve kurvanti |",
    "GK23kaulpradsam_u:96": "atha dvitīyasandhyākaraṇavelāyāṃ vinītatayā pratīkṣamāṇair janair yadā sthīyate tadā jalaṃ pūrvavad bahir nirgatya saṃgamajalena militvā snānādikaṃ sidhyati |",
    "GK23kaulpradsam_u:97_0": "ye kecana daṇḍadhāriṇo rājapuruṣāḥ khaḍgādyāyudhādibhis sahaivāvinītavat sandhyākaraṇavelāyāṃ jalāśayasyāsya taṭe 'śucitayaivāgacchanti",
    "GK23kaulpradsam_u:97_1": "tān aśucīn avinītāṃś ca dṛṣṭvā jalam adarśanaṃ yāti |",
    "GK23kaulpradsam_u:98": "ataḥ sarvathaivāyaṃ tīrthavaro 'dbhuto mānyaḥ pūjyaś cāsmin deśe khyātatamo 'pi vartate |",
    "GK23kaulpradsam_u:99": "ata eva darśanaṃ puṇyapāpānām anvayavyatirekayor iti kalhaṇoktaṃ satyatayā bhāti yato 'sya puṇyavanta eva darśanaṃ",
    "GK23kaulpradsam_u:100": "prāpnuvanti |",
    "GK23kaulpradsam_u:101": "pāpinas tu tatra gatvāpi darśanarahitā eva pratyāgacchanti ||",
    "GK23kaulpradsam_u:102": "6. Svayambhūḥ Agniḥ",
    "GK23kaulpradsam_u:103": "śloka 34 nambara 6 svayambhūr |",
    "GK23kaulpradsam_u:104": "hutabhuk svayam eva na tu anyena kenāpi prajvālyamāno yo bhavati sa svayambhūḥ |",
    "GK23kaulpradsam_u:105": "etādṛśo yo hutabhuk agniḥ |",
    "GK23kaulpradsam_u:106": "asya māhātmyavarṇane purā kila munīnāṃ bhaktānāṃ ca prārthanayā śivena svakīyāyāḥ kālāgnirūdramūrteḥ prākaṭyam asmin sthāne sampāditam ityādi likhitam asti |",
    "GK23kaulpradsam_u:107": "atra sarvatra marubhūmir yasyā bhāṣāyāṃ hindīty abhidhāyāṃ karevā kaśmīrabhāṣāyāṃ ca uḍarnāma vartate |",
    "GK23kaulpradsam_u:108": "saiva bhūmir anekeṣu sthāneṣu pakvatām āptādādhā ca darīdṛśyate |",
    "GK23kaulpradsam_u:109": "ato jñāyate 'gnir ayaṃ sarvadā ekasmād eva sthānān na samunmiṣati |",
    "GK23kaulpradsam_u:110": "kiṃ tu kadāpy ekatra kadāpy anyatra kadācana tato 'py atra samudayaṃ prāpnoti |",
    "GK23kaulpradsam_u:111": "vadanti ca vṛddhāḥ sarvadaivāyam agnir asmin eva sthāne dvādaśavarṣādhike kāle tato 'py adhike vā prādurbhavati |",
    "GK23kaulpradsam_u:112_0": "atra yātrikā āgatya śuddhatayā svasvabhāṇḍāni saṃśodhya teṣv eva bhāṇḍeṣu yathāparimāṇaṃ taṇḍulaṃ jalaṃ ca sampātayya kāṣṭhollikhitāyāṃ",
    "GK23kaulpradsam_u:112_1": "bhūmau gartākāraṃ kṛtvā tāni bhāṇḍāni tasyām eva taptāyāṃ bhūmau muhūrtārdhaṃ sthāpayitvā yāvad gartebhyo 'svasvabhāṇḍāni",
    "GK23kaulpradsam_u:112_2": "niṣkāsayanti |",
    "GK23kaulpradsam_u:113": "tāvad eva tad annaṃ teṣv annabhāṇḍeṣu supakvaṃ pratyuta sarvajanair indhanādipacyamānānnāc chobhanaṃ ca paśyanti |",
    "GK23kaulpradsam_u:114": "atha te yātrikās tenaivānnena svapitṝṇāṃ piṇḍadānapūrvakaṃ yathāruci yathāvidhi ca śrāddhādi kurvanti |",
    "GK23kaulpradsam_u:115": "ye kecana homavidhyabhilāṣiṇas te tu tasyām eva taptāyāṃ bhūmau sarvataḥ śuṣkakāṣṭhāni pātayitvā ghṛtādinā jvālā udbhāvayanti |",
    "GK23kaulpradsam_u:116": "tāsv eva jvālāsu svagṛhyoktavidhānena homaṃ kurvanti |",
    "GK23kaulpradsam_u:117": "ato juhvatāṃ pratigṛhṇāti jvālābhujavanair havir ityādi kalhaṇoktam api saṃgacchate |",
    "GK23kaulpradsam_u:118": "yataḥ prajvālyamānāgner adhikajvālāvān ayam agnir havir gṛhṇāti |",
    "GK23kaulpradsam_u:119": "yasmin bhūbhāge 'syāgneḥ prādurbhāvaḥ sa bhūmibhāga atyuṣṇo hastādisparśenāpi lakṣyate |",
    "GK23kaulpradsam_u:120": "asya sthānasya svayam iti sarvajagatprasiddhaṃ nāma grāmīṇā nāgarikāś ca vadanti |",
    "GK23kaulpradsam_u:121": "etat sthānaṃ kramarājyasthe macchepor ityākhye puragaṇe vartate |",
    "GK23kaulpradsam_u:122": "grāmīṇā etasmin kāle kramarājyapadasya kamrāj asya puragaṇasya tapay macchyapūr iti vadanti",
    "GK23kaulpradsam_u:123": "yasmin grāme 'yam agnis tasya grāmasya nicyahaum iti vadamānā dṛśyante |",
    "GK23kaulpradsam_u:124": "asya nicyahaumgrāmasya nikaṭe 'nyad grāmadvayam apy asti |",
    "GK23kaulpradsam_u:125": "tatraikasya nicyahaumsamīpavartino grāmasya rājypaur iti tasyādhastād vartino 'nyasya grāmasya jacyalaur iti te eva grāmīṇāḥ kathayanti |",
    "GK23kaulpradsam_u:126": "asmin grāmadvaye rājyapadavācyā janā mlecchā nivasamānā bhavanti |",
    "GK23kaulpradsam_u:127": "ayaṃ nicyahaumgrāmo 'syāgner āścaryībhūtaḥ suyyapurasthānād yasya",
    "GK23kaulpradsam_u:128": "grāmīṇoccaraṇena sopor iti nāmādhunikaṃ vartate |",
    "GK23kaulpradsam_u:129": "tasmāt sthānād viṃśatikrośadūre pradeśo bhavati |",
    "GK23kaulpradsam_u:130": "asmin grāme 'gnisamākalitasthānādau yady api marubhūmir evāsti tathāpi tasya nikaṭa ubhayor eva pārśvayoḥ sasyakṣetreṣu sasyādisamutpattir bhavaty eva ||",
    "GK23kaulpradsam_u:131": "7. Haṃsavāgīśvarī Bheḍā Devīty Aparaparyāyā śloka 35 nambar 7 haṃsarūpā sarasvatī |",
    "GK23kaulpradsam_u:132": "devī haṃtyavidyālakṣaṇaṃ tama iti haṃsaḥ paramātmā |",
    "GK23kaulpradsam_u:133": "tadrūpā tacchaktir iti yāvat |",
    "GK23kaulpradsam_u:134": "etādṛśī yā sarasvatī vāgadhiṣṭhātrī devī vāgīśvarītyabhidhā eṣā haṃsarūpā sarasvatī |",
    "GK23kaulpradsam_u:135": "bheḍākhyaparvato yo 'tiśayena gacchatyā bhṛṅgītyabhidhāyā nadyā",
    "GK23kaulpradsam_u:136": "udbhāvanena pavitrībhūtas tasya parvatasya śṛṅge śirasi sarvair dṛśyate |",
    "GK23kaulpradsam_u:137": "atra parvatasyopari sara ekam asti |",
    "GK23kaulpradsam_u:138": "tad eva saro haṃsavāgīśvaryāḥ sthānatām āptatayā vidyamānaṃ sarvathaiva vartate |",
    "GK23kaulpradsam_u:139": "bhṛṅgākhyapuragaṇe yā nadī vahati sā bhṛṅgītyabhidhāsya pūrvoktasya parvatasya pāde vahantī bhavati |",
    "GK23kaulpradsam_u:140": "grāmīṇās tu bhṛṅg iti puragaṇasya nāma vadamānāḥ |",
    "GK23kaulpradsam_u:141": "tasya bheḍaparvatādhastād vartino grāmasya bheḍaśabdenaiva bhiḍar iti nāmāpi vadanti |",
    "GK23kaulpradsam_u:142": "ādhunikās tu grāme tasmin vasamānās tasya bheḍaparvatasthasarovarasya kātyāyanītaḍāga iti nāma kecana kathayanti |",
    "GK23kaulpradsam_u:143": "tatra kātyāyanyā devyā arthāt |",
    "GK23kaulpradsam_u:144": "asyā eva haṃsavāgīśvaryās taḍāgaḥ sarovaram iti yāvat |",
    "GK23kaulpradsam_u:145": "asya kātyāyanītaḍāgasya svabhāṣāyām apabhraṃśadoṣena kāntrāg iti nāma vadamānāś ca bhavanti",
    "GK23kaulpradsam_u:146": "tatra kān iti kātyāyanyāḥ trāg taḍāga iti |",
    "GK23kaulpradsam_u:147": "paraṃ tu tasmin parvate sarovaraḥ śirasi parvatasya pāde nady api vahantī vartate |",
    "GK23kaulpradsam_u:148": "ato devī bheḍagireḥ śṛṅge gaṅgodbhedaśucau svayam |",
    "GK23kaulpradsam_u:149": "saro 'ntar dṛśyate yatra haṃsarūpā sarasvatīti paṇḍitakalhaṇoktam api saṃgacchate |",
    "GK23kaulpradsam_u:150": "asmin bhiḍarākhyagrāme ekāśilāmayī devīmūrtir jalamadhye 'syā nadyā bhavati |",
    "GK23kaulpradsam_u:151": "tatratyā grāmīṇās tām eva bheḍadevīṃ manyamānā bheḍadevīśabdenākārayantaḥ pūjayanti |",
    "GK23kaulpradsam_u:152": "asya puragaṇasya bhṛṅg iti khyātasya madhye yeyaṃ nadī vahaty asyā nadyā bhṛṅgśabdavyapadiṣṭatayaiva bhṛṅgīti nāma yasyāḥ kalhaṇena svapustake gaṅgāśabdena nāmoktam |",
    "GK23kaulpradsam_u:153": "anyac ca bheḍādevīśabdenaiva grāmasyāpi bhiḍar iti nāma sampannam |",
    "GK23kaulpradsam_u:154": "vastutas tu parvate bhiḍargrāmasthite yat sarovaraṃ tat haṃsavāgīśvaryāḥ sthānam |",
    "GK23kaulpradsam_u:155": "yā parvatasyādhastān nadī bhṛṅgīti vahamānā sāpi parvatād evodgacchati |",
    "GK23kaulpradsam_u:156": "tajjalamadhye yā yā śilāmūrtiḥ sā bheḍādevīti grāmīṇamatenāsti |",
    "GK23kaulpradsam_u:157": "asya sarovarasya jalaṃ sarvadaivaikākāraṃ bhavati |",
    "GK23kaulpradsam_u:158": "na tu kadāpy adhikaṃ kadāpi vā nyūnaṃ bhavati |",
    "GK23kaulpradsam_u:159": "asya jalaṃ atipācakaṃ śītalaṃ madhuraṃ ca bhavati ||",
    "GK23kaulpradsam_u:160": "8. Nandikṣetram śloka 36 nambara 8 nandikṣetre |",
    "GK23kaulpradsam_u:161": "nandayati ānandayati sarvān svabhaktān yaḥ so nandī śivaḥ |",
    "GK23kaulpradsam_u:162": "tasya yat kṣetraṃ tīrthaṃ tat nandikṣetraṃ |",
    "GK23kaulpradsam_u:163": "atha vā nandīnāmā śivasyānucaro yo gaṇas tatprasādārthaṃ tīrthībhūtaṃ yat sthānaṃ tad eva nandikṣetraṃ |",
    "GK23kaulpradsam_u:164": "purā kila haramukuṭākhye parvate pārvatyā rahaḥsthitayā tasya parvatasyādhastād dhārapradeśe nandīnāmā svānucaro gaṇamukhyaḥ sthāpitas |",
    "GK23kaulpradsam_u:165": "tasmāt kālād ārabhyaiva tatra nandikṣetraṃ sampannam |",
    "GK23kaulpradsam_u:166": "tathā ca bhṛṅgīśasaṃhitāyāṃ haramukuṭagaṅgāyātrāmāhātmyavarṇane kadācit pārvatyā śivasya śiraḥsthite kapardākhye jaṭāmukuṭe procchalaṃtī gaṅgā dṛṣṭā |",
    "GK23kaulpradsam_u:167": "atha tāṃ svasapatnībhūtāṃ śivasya dayitāṃ dṛṣṭvā sapatnīrṣyayā krodhāndhakuṭiladṛśā ca tayā pārvatyā śivaṃ prati muñcaināṃ matsapatnīm ity uktam |",
    "GK23kaulpradsam_u:168": "atha śivena bahuśo 'nunāthyamānāpi sā pārvatī yady ahaṃ bhavataḥ priyatamā",
    "GK23kaulpradsam_u:169": "tadāvaśyam eva tyajaitām ityākārakam āgraham eva dhārayām āsa |",
    "GK23kaulpradsam_u:170": "punaś ca pārvatībhaktiparavaśena śivena sā gaṅgā svajaṭāmukuṭād yasmin kāle tyaktā tasminn eva kāle haramukuṭagaṅgā iti nāma tasyā gaṅgāyāḥ sajjātam |",
    "GK23kaulpradsam_u:171": "yato harasya śivasya mukuṭād yā gaṅgā nirgatā sā haramukuṭagaṅgeti |",
    "GK23kaulpradsam_u:172": "atha vā harasya mukuṭād vibhraṣṭā satī bhūmau yato 'ticañcalatayā gatā tato 'pi mukuṭagaṅgeti",
    "GK23kaulpradsam_u:173_0": "atha ca śivena pārvatīṃ prati bahusammānapuraḥsaram iti prārthanā kṛtā he devī yaiṣā gaṅgā mayā tvadājñayā śirastas tyaktā",
    "GK23kaulpradsam_u:173_1": "enāṃ punar api dhārayiṣyāmītīdṛśaṃ śivasya vākyaṃ śrutvaivātikrodhayutā devī śivam apahāya svamānadarśanāya svanivasanāspadībhūtaṃ",
    "GK23kaulpradsam_u:173_2": "haramukuṭākhyaṃ parvatam āruroha ārohaṇakāle tatparvatapālakaṃ śivasya mukhyānucaraṃ nandinam ityādideśa he nandin atra parvataśikhare",
    "GK23kaulpradsam_u:173_3": "rahasyam ekākinī kiṃcit kālaṃ sthāsyāmi |",
    "GK23kaulpradsam_u:174": "ato dvāradeśe 'sya parvatasyādhastāt sthitena bhavatā tathā vidheyaṃ yathā",
    "GK23kaulpradsam_u:175": "rahaḥsthāyinī māṃ ko 'py anyo na paśyet |",
    "GK23kaulpradsam_u:176": "punaś ca yadi matsamīpe praviṣṭakāmaḥ kaścanāgacchet asmai kasmā api praveśe 'tra na dātavyaḥ",
    "GK23kaulpradsam_u:177": "athaitādṛśīṃ śivasyājñāṃ labdhvā śilāvan niścalatayā yāvat nandī praveṣaṃ vārayamāṇas tiṣṭhati tāvad eva devīṃ sarvatra mṛgayamāṇaḥ śivo 'pi",
    "GK23kaulpradsam_u:178": "haramukuṭasya pādaṃ prāpa |",
    "GK23kaulpradsam_u:179_0": "tatra śivaḥ śilāvat sthiratayā sthitaṃ nandinaṃ svānucaraṃ dṛṣṭvāpi devīsamīpaṃ praveśakāmo yāvat parvatārohaṇonmukho babhūva",
    "GK23kaulpradsam_u:179_1": "tāvad eva nandinātrārohaṇe rahaḥsthitāyā devyā ājñā na vartate ato nārohavyam ity uktvā ruddho niṣiddhaś ca tato yāvac chivaḥ",
    "GK23kaulpradsam_u:179_2": "svayaṃ taṃ nandinaṃ bahuśaḥ sambodhayann api svasmād evāgrahāt muhur muhur apracalantaṃ paśyati tāvad evātikrodhakuṭiladṛk",
    "GK23kaulpradsam_u:179_3": "sa devas tam iti śaśāpa re mūrkha yasmān māṃ parvatasyāsya parvatasthāyā devyāś ca svāminam apy avajānāsy ato 'tra parvatasyādhastane",
    "GK23kaulpradsam_u:179_4": "bhāge tvaṃ macchāyenātikaṭhinena jaḍabuddhir jaṭarūpo 'dyaprabhṛti bhaviṣyasi |",
    "GK23kaulpradsam_u:180": "atra saṃskṛtavāṇyāṃ lakāraḍakārayor ekatayā samānārthāt |",
    "GK23kaulpradsam_u:181": "tvaṃ jalarūpo bhaviṣyasi |",
    "GK23kaulpradsam_u:182_0": "etac chivamukhapaṅkajāt nirgataṃ śāpavahniṃ śrutvā so nandy api aho śivārdhāyāḥ śivāyā ājñāṃ paripālayate katham ivānena",
    "GK23kaulpradsam_u:182_1": "śivenāvicārya vṛthaiva śāpām asyāṃ datta iti svamanasi vicārya taṃ svasvāminaṃ pratiśaptuṃ samudyatamanā ity uvāca |",
    "GK23kaulpradsam_u:183": "yasmād bhavatā paravaśasyāpi mamāvicāryaiva śāpo datto 'to bhavān api macchāpenādyaprabhṛti kālarūpo 'traiva majjalāśayasamīpe bhaviṣyasi |",
    "GK23kaulpradsam_u:184": "arthāt tvaṃ kālarūpajalavān jalāśayo 'traiva bhaviṣyasi |",
    "GK23kaulpradsam_u:185": "atas tasmāt kālād ārabhyaiva haramukuṭaparvate 'sya nikaṭavarti jalāśayadvayaṃ śivasya varapradānena pāvakatīrthībhūtaṃ ca sampannam |",
    "GK23kaulpradsam_u:186": "tatraikasya nandikṣetraṃ nāma anyasya kālakṣetraṃ nāma vartate |",
    "GK23kaulpradsam_u:187": "ādhunike kāle 'pi uktam etaj jalāśayadvayam |",
    "GK23kaulpradsam_u:188": "ābhyām eva nāmabhyāṃ nirdiśyamānaṃ śvetajalaṃ kṛṣṇajalaṃ ca yātrikadṛggocaraṃ bhavati |",
    "GK23kaulpradsam_u:189": "kiṃ tu nandikṣetre surāvāsaprāsāde dyucarārpitāḥ |",
    "GK23kaulpradsam_u:190": "adyāpi yatra vyajyante pūjācandanabindavaḥ ||",
    "GK23kaulpradsam_u:191": "iti yat paṇḍitakalhaṇena svapustake likhitaṃ |",
    "GK23kaulpradsam_u:192": "tadādhunike kāle prāsādādīnām abhāvena candanabindūnāṃ darśanādi kim api na saṃgacchate |",
    "GK23kaulpradsam_u:193": "ato jñāyate puratāne kāle tat sarvam abhaviṣyad eva asyoktajalāśayadvayasya kāśmīrikagrāmīṇabhāṣayā nund kol iti nāmadvayaṃ sarvajanakathyamāṇaṃ bhavati |",
    "GK23kaulpradsam_u:194": "etat tīrthadvayaṃ laharābhidhapuragaṇasya paryantabhūmau haramukuṭagaṅgānikaṭe vartate |",
    "GK23kaulpradsam_u:195": "haramukuṭagaṅgāyātrāmārge pūrvam asyaiva tīrthadvayasya darśanaṃ bhavati |",
    "GK23kaulpradsam_u:196": "tadanu mukuṭagaṅgātīraṃ pratiyātrikāḥ samāgacchanti |",
    "GK23kaulpradsam_u:197": "asya puragaṇasya grāmīṇabhāṣāyāṃ lārpargaṇa iti mukuṭagaṅgāyāś ca gaṅgabal iti nāma vartate",
    "GK23kaulpradsam_u:198": "yato bal iti kaśmīrabhāṣāyāṃ sthānasya nāma bhavati |",
    "GK23kaulpradsam_u:199": "ato gaṅgabal iti gaṅgāsthānam iti yāvat |",
    "GK23kaulpradsam_u:200": "asyāṃ haramukuṭagaṅgāyā yātrāyāṃ nunargrāmo yaḥ kaśmīranagarāt saptabhiḥ krośair dūre vartate",
    "GK23kaulpradsam_u:201": "tatra yātrikāḥ pūrvasmin dine samāgatya dvitīyasmin dine karaṅkanadī iti nāmnākhyātāṃ nadīm āśritya tanmārgenaiva rāmarādhan iti grāmaṃ samāgacchanti |",
    "GK23kaulpradsam_u:202": "amuṃ rāmarādhangrāmaṃ yāvat sasyādikṣetrāṇi grāmavartino vṛkṣāś ca sarvathā dṛśyante |",
    "GK23kaulpradsam_u:203": "asmāt sthānād ārabhya parvatā eva sarvatra bhavati |",
    "GK23kaulpradsam_u:204": "tadagragaṇyatāyāṃ bharatābhidho parvato yasya grāmīṇamatena bharuth iti nāmāsti |",
    "GK23kaulpradsam_u:205": "tam āruhya yātrikāṇāṃ gamanaṃ bhavati |",
    "GK23kaulpradsam_u:206": "asmād eva sthānād ārabhya grāmādikaṃ kim api haramukuṭagaṅgāṃ yāvan na labhyate |",
    "GK23kaulpradsam_u:207": "atratyā vṛkṣā api vanyavṛkṣā eva sarvatra darīdṛśyante |",
    "GK23kaulpradsam_u:208": "bharataparvatād ārabhya haramukuṭaṃ yāvat kvāpi tādṛśā vṛkṣā naiva labhyante yebhyo 'nnapacanādyarthe indhanaṃ gṛhyeta |",
    "GK23kaulpradsam_u:209": "kiṃ tu ekaṃ latākṛti kāṣṭhaṃ tādṛśaṃ vartate yad ārdram eva tasminn eva kāle samunmūlitaṃ sad dahati |",
    "GK23kaulpradsam_u:210": "tasya kāṣṭhasya saṃskṛte vānarendhanam iti nāsti |",
    "GK23kaulpradsam_u:211": "tathā ca kalhaṇaḥ na jvalaty agnisaṃge 'pi nivīryaṃ vānarendhanam |",
    "GK23kaulpradsam_u:212": "ayaṃ kāṣṭhabhedo jvālārahito 'pi pākādikriyaṃ sampādayaty eva asya grāmīṇānāṃ bhāṣaṇe viṭhur vā viṭhar kāṭh nāma bhavatīti ||",
    "GK23kaulpradsam_u:213": "9. Śāradā Devī",
    "GK23kaulpradsam_u:214": "śloka 37 nambara 9 śāradā devī tatra śāradāpadaniruktiḥ |",
    "GK23kaulpradsam_u:215": "śarāṇāṃ bāṇānāṃ samūhaḥ śāraṃ daityāsu jālaṃ dyati khaṇḍayati yā sā śāradā |",
    "GK23kaulpradsam_u:216": "atha vā śāro vāyau sa tu triṣu karbure iti kośamatena |",
    "GK23kaulpradsam_u:217": "śāraṃ māyārūpaṃ vāyuṃ dyati nāśayati yā sā |",
    "GK23kaulpradsam_u:218": "anyac ca |",
    "GK23kaulpradsam_u:219": "śāraṃ śavalaṃ nānāvidhaṃ śāstrīyaṃ śilpādikaṃ ca jñānaṃ dadāti yā sā |",
    "GK23kaulpradsam_u:220": "atha ca śakārasakārayor aikyena śāradā sāradā ca |",
    "GK23kaulpradsam_u:221": "tatra sāraṃ balaṃ yogyaṃ jñānaṃ varādikam uttamaṃ ca yā dadāti sā sāradā |",
    "GK23kaulpradsam_u:222": "etādṛśīṃ śāradāṃ devīṃ dyotanaśīlāṃ ye paśyaṃti |",
    "GK23kaulpradsam_u:223": "arthāt śāradātīrthayātrāṃ ye janāḥ kurvanti |",
    "GK23kaulpradsam_u:224": "te 'vaśyam eva tasyāḥ prasādena kavisevitā |",
    "GK23kaulpradsam_u:225": "kavibhir api sadā pūjyamānā |",
    "GK23kaulpradsam_u:226": "vaikharīrūpāyā saṃskṛtavāṇītāṃ vāṇīṃ prāpnuvanti |",
    "GK23kaulpradsam_u:227": "śāradāvaraprasādāt kavikarmanipuṇāḥ kāvyaśaktibhājaḥ kavayo bhavanti |",
    "GK23kaulpradsam_u:228": "anyac ca |",
    "GK23kaulpradsam_u:229": "ye tattīrthayātrāsamudyatās tatra gacchanti te 'vaśyaṃ madhumatīnāmanadīm api samprāpnuvanti",
    "GK23kaulpradsam_u:230": "arthāt tadyātrāmārgamadhyasthitā madhumatī nāmnā prakhyātaikā nady api vartate |",
    "GK23kaulpradsam_u:231": "ato madhye mārgaṃ tām api te labhante |",
    "GK23kaulpradsam_u:232": "atas taraṅgiṇī madhumatī vāṇī ca kavisevitā ityādi kalhaṇoktaṃ yuktatamaṃ bhavati |",
    "GK23kaulpradsam_u:233": "asyā eva śāradādevyāḥ samāśrayaṇenāsya kaśmīradeśasyāpi kecana janāḥ śāradāpīṭham iti nāma vadanti |",
    "GK23kaulpradsam_u:234": "tatra śāradāyāḥ pīṭham āsanam iti vyutpattyā śāradāyā adhiṣṭhānībhūto 'yaṃ",
    "GK23kaulpradsam_u:235": "deśaḥ śāradāpīṭhapadavācya ity api samīcīnam eva |",
    "GK23kaulpradsam_u:236": "atra śāradādevīsthāna eko jalāśayaḥ kuṇḍākṛtir asti |",
    "GK23kaulpradsam_u:237": "yasyopari tādṛśy ekā bṛhacchilā vartate |",
    "GK23kaulpradsam_u:238": "yayā tat kuṇḍaṃ sarvam antarhitaṃ darīdṛśyamānaṃ sarvathaivāsti |",
    "GK23kaulpradsam_u:239": "atra bhādrapadamāsaśuklāṣṭamyāṃ yātrā yātrikaiḥ kriyate |",
    "GK23kaulpradsam_u:240": "tathā ca vapanapūrvakaṃ śrāddhahomādikriyākalāpasya niṣpattir apy atra bhavati |",
    "GK23kaulpradsam_u:241": "kaśmīranagarād aṣṭabhiḥ prayāṇakaiḥ paḍāv iti khyātaiḥ śāradātīrthaprāptir asti |",
    "GK23kaulpradsam_u:242": "mārge durgamo 'tiśayena jalaprāyaś ca sarvathā yātrikair ullaṅghyate |",
    "GK23kaulpradsam_u:243": "etac chāradāsthānaṃ sarvam eva kramarājyamaṇḍalam ullaṅghyāgravartini drauv iti khyāte sthāne vartate |",
    "GK23kaulpradsam_u:244": "kaśmīrabhāṣāyāṃ asya śāradāsthānasya śārad iti nāmā kārayaṃti |",
    "GK23kaulpradsam_u:245": "asya drauvpuragaṇasya karaṇāv mujapharābād gilgith ityādy anekaiḥ kaśmīraparyantabhūsthitapradeśais saha sambandho bhūmair bhavati |",
    "GK23kaulpradsam_u:246": "etatsthānanivasamānā janā gujjer iti nāmnā khyātā bhavanti |",
    "GK23kaulpradsam_u:247": "ete pañcanadadeśīyabhāṣyamāṇāṃ bhāṣāṃ vadanto darīdṛśyante |",
    "GK23kaulpradsam_u:248": "etasya sthānasya yātrāyāṃ janānāṃ mārgadvayena gamanaṃ bhavati ||",
    "GK23kaulpradsam_u:249": "10. Cakradharaḥ śloka 38 nambara 10 cakrabhṛt |",
    "GK23kaulpradsam_u:250": "cakraṃ bibharti dhārayati yaḥ sa cakrabhṛt viṣṇuḥ |",
    "GK23kaulpradsam_u:251": "atra bhṛdhātor bhṛṃdhātoś ca dhāranārthe samānatvāc cakrabhṛd eva cakradharaḥ |",
    "GK23kaulpradsam_u:252_0": "purā kila devodvejakair nānāvidhair daityais tapobalād āptavaronmattair nānopadravakārakaiś cāta eva yā bhūmer bhārayamāṇair",
    "GK23kaulpradsam_u:252_1": "yadā sarvaiva pṛthvī durvyavasthabādhitā tadaiva sā devān samāgatya rudantīty uvāca |",
    "GK23kaulpradsam_u:253": "he devā ete varadṛptā daityā māṃ sarvathaiva vādhan kiṃ vidhāsyāmi |",
    "GK23kaulpradsam_u:254": "kathaṃ vā sthāsyāmi |",
    "GK23kaulpradsam_u:255": "atha te devās tasyā bhūdevyāḥ karuṇaṃ paridevanaṃ śrutvā tāṃ devīṃ viśvāsādhāyibhir vacanaiḥ parisāntvayitvāsveno 'py udvegaṃ prāptāḥ santo",
    "GK23kaulpradsam_u:256": "'titūrṇaṃ sarvajagaccharaṇyaṃ tayā bhūdevyā saha viṣṇuṃ bhagavantaṃ",
    "GK23kaulpradsam_u:257": "śaranaṃ samājagmuḥ |",
    "GK23kaulpradsam_u:258": "tatra prāptvā te devās taṃ prabhum arthyābhir bahvībhiḥ stutibhir īḍayitvā ca svāgamanābhilāṣam iti procuḥ |",
    "GK23kaulpradsam_u:259": "he prabho vayaṃ sarve tathaiṣā pṛthvy api duṣṭadaityair bādhitāḥ santo",
    "GK23kaulpradsam_u:260": "'tividvalatayādhunā bhavantaṃ bhagavaṃ taṃ śaraṇaṃ prāptāḥ |",
    "GK23kaulpradsam_u:261": "ato yathā vayam anayā devyā saha nirvṛtiṃ labhema tathā daityahananaṃ bhavān vidhātum arhati",
    "GK23kaulpradsam_u:262": "atha devābhimataṃ bhagavān samākarṇya tān devāṃs tāṃ bhūdevīṃ cāgrataḥ kṛtvā śivasya prasādanārthaṃ śivalokaṃ samājagāma |",
    "GK23kaulpradsam_u:263_0": "tatra sa bhagavāṃs taṃ svamūrtim eva śivaṃ tair devais saha stutyādi yathārhapūjābhiḥ samprasādya svakīyāgamanaprayojanaṃ",
    "GK23kaulpradsam_u:263_1": "ca śivāya vinivedya tasmād yathāvat santoṣitāt sudarśanākhyaṃ cakraṃ daityasamūhanāśakaṃ tadaiva prāptavān |",
    "GK23kaulpradsam_u:264": "tenaiva cakradhareṇa viṣṇunā tadāprabhṛti sarvatrasthāyidaityahananakarmavidhir ārabdhaḥ |",
    "GK23kaulpradsam_u:265": "ata eva kaśmīrasthadaityahananārthaṃ viṣṇunātra vijayeśvaranikaṭavartini pradeśe sthitir āsāditā",
    "GK23kaulpradsam_u:266": "tasyaiva sthānasya pūrvoktacakradharasamāśrayaṇena cakradhara iti nāma sajjātam |",
    "GK23kaulpradsam_u:267": "grāmīṇās tu etarhi tasya cakradharasya cakadhar iti nāma kaśṃīrabhāṣāyāṃ kathayanti |",
    "GK23kaulpradsam_u:268": "tasya ca vijayeśvarasya yannikaṭe ayaṃ cakadhar bhavati tasya vijyabhror iti ādhunikaṃ nāmāsti",
    "GK23kaulpradsam_u:269": "ayaṃ vijyabhror tathāyaṃ cakadhar api dakṣiṇapārśvapuragaṇe yasyādhunā grāmīṇamatena dacchunporpargaṇa iti nāma bhavati tanmadhya eva vartate |",
    "GK23kaulpradsam_u:270": "atra lambodarī nāma nadī yasyā adhunā grāmīṇabhāṣāyāṃ lidar iti nāmāsti tasyā eva nadyā vāmapārśvo dakṣiṇaś ca pārśvo yo 'sti |",
    "GK23kaulpradsam_u:271": "tāv eva dakṣiṇapārśvavāmapārśvābhidheyau staḥ |",
    "GK23kaulpradsam_u:272": "tatra kaśmīrabhāṣayā vāmapārśvasya khourporpargaṇa dakṣiṇapārśvasya ca dacchunporpargaṇa iti nāmadvayaṃ bhavati |",
    "GK23kaulpradsam_u:273": "asya cakadharasya samīpe 'nyo grāmo yasya simathan ityabhidhāsti |",
    "GK23kaulpradsam_u:274": "so 'pi vartate atra cakadhar adhunālpaḥ parvata iva dṛśyate |",
    "GK23kaulpradsam_u:275": "ayaṃ cakadharākhyaḥ pradeśo vitastānadyā dakṣiṇapārśvasthe taṭe vartate |",
    "GK23kaulpradsam_u:276": "kecid vadanti |",
    "GK23kaulpradsam_u:277": "atra cakadharasyādhastād eko mahāvidhir asti |",
    "GK23kaulpradsam_u:278": "pūrvasmin kāle ye kecana tena pathā gatāgataṃ kurvāṇā abhūvaṃs te 'vaśyam",
    "GK23kaulpradsam_u:279": "eva sarvadaivānusāreṇa prācīnarūpakaniṣkāparaparyāyadīnnārādilābhabhājo bhavanti sma |",
    "GK23kaulpradsam_u:280": "ādhunike kāle 'pi yaḥ ko 'py atidurgatatamaḥ pumān daityam",
    "GK23kaulpradsam_u:281": "āśrityātibhaktyā cakadharam amuṃ pradeśaṃ tam eva cakradharam manyamāno dhanāśayā gacchati",
    "GK23kaulpradsam_u:282": "so 'py avaśyaṃ kim api dhanādikaṃ labhata eva |",
    "GK23kaulpradsam_u:283": "ayaṃ pradeśaḥ kaśmīranagarāt pūrvasmin bhāge caturdaśabhiḥ krośair dūre bhavati |",
    "GK23kaulpradsam_u:284": "anantanāgād ye kaśmīranagaraṃ samāgacchanti teṣāṃ tu pūrvam evāyaṃ pradeśas trīn eva krośān samullaṅghya dṛggocaram āgacchati |",
    "GK23kaulpradsam_u:285": "vijayeśvarād ayam ekenaiva krośena dūro bhavati |",
    "GK23kaulpradsam_u:286": "asya cakradharasya pādabhūmau cirā vṛkṣāḥ kāśmīrikā api santīti śam ||",
    "GK23kaulpradsam_u:287": "11. Vijayeśvaraḥ ślokasaṃ 38 nambara 11 vijayeśaḥ |",
    "GK23kaulpradsam_u:288": "viśeṣeṇa sarveṣu devagaṇeṣu jayati sarvotkarṣeṇa vartate yaḥ sa vijayaḥ |",
    "GK23kaulpradsam_u:289": "atha vā vividhān daityādigaṇāñ jayati parābhavati vā yaḥ sa vijayaḥ |",
    "GK23kaulpradsam_u:290": "sa cāsāv īśaḥ īṣṭe aiśvaryaṃ vidadhāti yaḥ sa īśaḥ |",
    "GK23kaulpradsam_u:291": "vijaya eva īśaḥ vijayeśaḥ |",
    "GK23kaulpradsam_u:292": "asmin pradeśe sthitā śivasya mūrtir vijayeśapadavācyā yata īśapadābhidheyā sarvatra śivasyaiva mūrtiḥ paripaṭhyate |",
    "GK23kaulpradsam_u:293": "ayaṃ vijayeśvarākhyaḥ pradeśo 'ticirakālād anenaiva nāmnā sarvadākhyātatamo 'py anumīyate",
    "GK23kaulpradsam_u:294": "yato 'tra jīrṇoddhārādikarmakartāra eva labhyante |",
    "GK23kaulpradsam_u:295": "na tu sākṣāt kartur nāma prāyaśo niścīyate |",
    "GK23kaulpradsam_u:296": "yasmāt kalhaṇapaṇḍito 'pi svakīyarājataraṅgiṇīyāḥ prathamataraṅgasyaikaśatādhike pañcamaśloke likhatīti |",
    "GK23kaulpradsam_u:297": "tathā hi jīrṇaṃ śrīvijayeśasya vinivārya sudhāmayam |",
    "GK23kaulpradsam_u:298": "niṣkalmaṣeṇāśmamayaḥ prākāro yena kāritaḥ ||",
    "GK23kaulpradsam_u:299": "yena rājñā aśokenety arthaḥ |",
    "GK23kaulpradsam_u:300": "atra sudhāmayasya prākārasya vinivāraṇakathanena tathāśmamayasya prākārasya sampādanakathanenāpi aśokarājaḥ pūrvam apy asya pradeśasya sadbhāvenātiprācīnatvam evāvagamyate |",
    "GK23kaulpradsam_u:301": "pārisekapustakeṣu kecid ayaṃ vijayeśvarākhyaḥ pradeśo rājñā surendreṇa yo 'śokād rājño 'py atipūrvakālīno 'bhūt tenaiva sampādito 'sty iti likhanti |",
    "GK23kaulpradsam_u:302": "anye tu īśānadevīti khyātayā surendrāśokayo rājñor uttarakālabhāvino bhuvo bhartur jalaukasya rājñyā nirmito 'stīti kathayanti |",
    "GK23kaulpradsam_u:303": "kecana aśokenaiva rājñā ca pradeśe prathamato nirmāṇaṃ kṛtam iti svapustake likhamānā dṛśyante",
    "GK23kaulpradsam_u:304": "paraṃ tu uktamatatrayāt kim api saṃgatatamaṃ samīcīnaṃ vā na bhāti |",
    "GK23kaulpradsam_u:305": "tatra rājataraṅgiṇyāṃ prathamataraṅgasyaikādhikanavatitamaślokād varṇyamāne surendrasya rājño varṇane sarvasminn api vijayeśvarasya nāmāpi nāsti |",
    "GK23kaulpradsam_u:306": "ataḥ surendrasampādito 'yam ity apy asaṃyuktam |",
    "GK23kaulpradsam_u:307_0": "ye tu vadanti jalaukarājña īśānadevīti khyātayā rājñyāyaṃ pradeśo nirmita iti tatra rājataraṅgiṇyāṃ prathamataraṅgasyaikaśatādhikasaptamaślokād",
    "GK23kaulpradsam_u:307_1": "varṇyamāne jalaukasya rājñaś caritre tadantargata eva tadrājñyāḥ pūrvoktāyāś cāritre 'pi kvāpi vijayeśvarakhyātāṃ na labhyate |",
    "GK23kaulpradsam_u:308": "atas tad apy asaṃgatam eva bhāti |",
    "GK23kaulpradsam_u:309_0": "ye tu aśokarājānam eva vijayeśvarasampādakam manyamānāḥ svapustakeṣu aśoka eva vijayeśvarasampādaka ityādi likhanti te sudhāmayajīrṇaprākāraṃ",
    "GK23kaulpradsam_u:309_1": "nivārya navīnam aśmamayaprākārasampādanaṃ rājataraṅgiṇīta eva labdhvā tasyaiva jīrṇoddhārādikarmaṇaḥ sākṣāt sampādanaṃ jānantas",
    "GK23kaulpradsam_u:309_2": "tathā likhanti |",
    "GK23kaulpradsam_u:310": "atas teṣāṃ tad apy avicāritam eva bhāti |",
    "GK23kaulpradsam_u:311": "yataḥ sampādakajīrṇoddhārakartroḥ parasparaṃ mahān bhedo bhavati |",
    "GK23kaulpradsam_u:312": "vastutas tu rājataraṅgiṇyāḥ prārambhe 'pi vijayeśvarasya nāma sarvathādas",
    "GK23kaulpradsam_u:313_0": "adṛśyamānaṃ yad bhavaty ato jñāyate kalhaṇapaṇḍitenāpi sākṣād asya pradeśasya kartā na saṃjñātaḥ yatas tenāpi aśokarājñaḥ",
    "GK23kaulpradsam_u:313_1": "pūrvam api varṇyamāne rājavṛnde kāpy eṣā vārtā noktāta evāsyātiprācīnatvaṃ samyaktayā pratibhāti |",
    "GK23kaulpradsam_u:314": "atrānantanāgād āgamanamārgopalakṣyamāṇavitastāyā vāmapārśve vijayeśvarābhidham etad evāgāraṃ vartate |",
    "GK23kaulpradsam_u:315": "kathayanti ca vṛddhāḥ |",
    "GK23kaulpradsam_u:316": "asmin pradeśe mandirādhidhaṃ devatāgāraṃ pāṣāṇanirmitaṃ sadaivābhūd iti |",
    "GK23kaulpradsam_u:317_0": "paraṃ tv etasmin kāle dṛśyamāṇaṃ pāṣāṇanirmitaṃ yat sthānaṃ pratibhāti tan nākaloke sadgatim āptena śrīraṇavīrasiṃharājñā",
    "GK23kaulpradsam_u:317_1": "kaśmīrajamvādyanekadeśādhipatinā bahubhir varṣair mahatāyāsenātiprabhūtena yatnenāpi sahasrasaṃkhyākān rūpakān vyayīkṛtya",
    "GK23kaulpradsam_u:317_2": "sampāditaṃ bhavati |",
    "GK23kaulpradsam_u:318": "asmin mandire 'dhunā śivasya pratimāsti |",
    "GK23kaulpradsam_u:319": "tatpūjādinirvāhāya rājñā eko grāmo 'py agrahāravyapadeśe nātithipūjāyai ca",
    "GK23kaulpradsam_u:320": "sthāpito 'sti |",
    "GK23kaulpradsam_u:321_0": "grāmīṇās tu asya mandirasya haricandrakṛtatvam avagacchantaḥ svakīyakaśmīrabhāṣāyāṃ haricandrājan mandir tathāsya nadītaṭāj",
    "GK23kaulpradsam_u:321_1": "jalam anvavatīryamāṇasya sopānamārgasya ca haricandrājun yārabal iti nāmanī kathayanti |",
    "GK23kaulpradsam_u:322": "tatra prathamanāmno haricandrakṛtaṃ mandiram ity arthaḥ |",
    "GK23kaulpradsam_u:323": "dvitīyanāmnas tu haricandrasampādito 'yaṃ sopānamārga ity arthaḥ |",
    "GK23kaulpradsam_u:324": "yataḥ kaśmīrabhāṣāyāṃ sarveṣāṃ sopānamārgānāṃ yārabalśabdenaiva vyapadeśaḥ",
    "GK23kaulpradsam_u:325": "tatra kaśmīrabhāṣāyāṃ yār iti sakhyur nāmāsti |",
    "GK23kaulpradsam_u:326": "teṣām eva sakhīnāṃ bal sthānam iti yataḥ kaśmīradeśe prātaḥkāla eva sarve snānāya nadītaṭam āśrayante |",
    "GK23kaulpradsam_u:327": "ato ye parasparaṃ sakhāyas te tatra saṃgacchante |",
    "GK23kaulpradsam_u:328_0": "etasmād eva kāraṇād asya nadītaṭasya yārabal iti nāma sampannam atra vijayeśvarād ūrdhvaṃ katicid eva padāni gatvā cinār",
    "GK23kaulpradsam_u:328_1": "iti bhāṣāyāṃ prasiddhā ye śāstrīyabhāṣāyāṃ chāyāvṛkṣapadābhidheyās te bahavo vṛkṣāḥ santi |",
    "GK23kaulpradsam_u:329": "tathā vitastāyā vijayeśvarasammukhavartini pāre taṭe 'pi bahava uktavṛkṣā bhavanti |",
    "GK23kaulpradsam_u:330": "vadanti ca janā etat vṛkṣaṣaṇḍavalitaṃ sthānadvayaṃ prācīnarājña upavanadvayam asti |",
    "GK23kaulpradsam_u:331": "anayor upavanayoḥ pādaśāhy bāg iti grāmīṇoktaṃ nāmāsti |",
    "GK23kaulpradsam_u:332": "tathāsya pradeśasya tanmatena vijyabhror iti nāma |",
    "GK23kaulpradsam_u:333": "atra vijayeśvaranikaṭa eva nadyāḥ pārāvāragamanāya ekaḥ prataro 'pi",
    "GK23kaulpradsam_u:334": "bhavati |",
    "GK23kaulpradsam_u:335": "yasya vijyabhrori kadal iti vadanti |",
    "GK23kaulpradsam_u:336": "atroktopavanabhūmau purācīne rājakṛtanirmāṇasya aikvaṣṭakādikam adyāpi darīdṛśyata iti śam",
    "GK23kaulpradsam_u:337": "12. Ādikeśavaḥ ślokasaṃ 38 nambara 12 ādikeśavaḥ asya keśavasya niruktiḥ |",
    "GK23kaulpradsam_u:338": "kaṃ brahmāṇaṃ aṃ viṣṇuṃ īśaṃ śivam api yo vyāpnoti svasminn avabhāsakatvena tān avabhāsyamānāc chādayati sa keśavaḥ |",
    "GK23kaulpradsam_u:339": "tathā ca asya sarvasya jagataḥ sṛṣṭyāder ādāv api vartamāno yas sa ādikeśavaḥ |",
    "GK23kaulpradsam_u:340": "arthāj jagatsarjanapālanāntakaraṇādikarmakārī |",
    "GK23kaulpradsam_u:341": "ādyaḥ sanātanaḥ paramātmā viṣṇur yo 'yaṃ sa evādikeśavapadābhidheyaḥ |",
    "GK23kaulpradsam_u:342": "sarvāsām asmin kaśmīramaṇḍale sthitānāṃ nānāvidhadevamūrtīnāṃ madhyā yasmād eṣaiva viṣṇor bhagavato mūrtir atrasthādyā bhavati |",
    "GK23kaulpradsam_u:343": "ata evādikeśavapadavācyā sampannā |",
    "GK23kaulpradsam_u:344": "asyaivādikeśavasya sadbhāvenāmuṣya puragaṇasyāpy ādyāvanir iti nāma saṃlagnam |",
    "GK23kaulpradsam_u:345": "tatrādyādau bhavā avanir bhūmir ity arthaḥ |",
    "GK23kaulpradsam_u:346": "ādikeśavasya sthityā yata eṣaiva bhūmis sarvābhyo bhūmibhyo",
    "GK23kaulpradsam_u:347": "'gragaṇyatāthāspadībhūtāta evādyāvanir iti sampannā |",
    "GK23kaulpradsam_u:348_0": "keṣāṃcin mate tu purāsyā bhuvaḥ satīsarorūpāvasthāyāṃ yadāmbhobhir eva sarvataḥ procchaladbhir āvartapuṭabhedādijalavikṛtiśālibhis",
    "GK23kaulpradsam_u:348_1": "sadaiva nadīmātṛkatvadeśaguṇasampattyā saraḥ-paripūrayadbhir evāyaṃ bhāgaḥ samākrāṃta āsīt tadā kaśyaparṣitapovibhūtisantuṣṭadevagaṇaprasādena",
    "GK23kaulpradsam_u:348_2": "jalasya deśanivasana-maṇḍalasthāpanādyarthaṃ sthalarūpatāsampādanakāle bhūmitvaprakaṭībhāve 'traivādyāvanau bhūmitvaṃ yadṛggocarībhūtam |",
    "GK23kaulpradsam_u:349": "ata evāsya puragaṇasyādyāvanitvena vyapadeśa ityādy apy asti |",
    "GK23kaulpradsam_u:350": "tatrādyāvanipadasya ādau bhavād yā sā cāsau bhūmir ādyabhūmir ity arthaḥ |",
    "GK23kaulpradsam_u:351": "vartate cātrādyāvanipuragaṇe 'nena nāmnākhyāta eko jalāśayaḥ yasya keśavapadavācyasyākṛtir adhunetthaṃ dṛśyate |",
    "GK23kaulpradsam_u:352": "uparitane bhāge vistṛtākṛtis tathādhastane bhāge saṃkocamuktaṃ bhavati |",
    "GK23kaulpradsam_u:353": "ayaṃ jalāśayaḥ pūrvavarṇitasandhyādevījalāśaya iva vartulākāro bhavati |",
    "GK23kaulpradsam_u:354": "grāmīṇās tv etarhy asya grāmasya ghaṭāyam ādikeśavamūrtir jalāśayo vartate tasya grāmasya phrasal iti nāma bruvāṇā bhavanti |",
    "GK23kaulpradsam_u:355": "punaś cāsya puragaṇasya yatrāyaṃ grāmas tasya puragaṇasya āḍvin iti nāma vadanti |",
    "GK23kaulpradsam_u:356": "asya jalāśayasyāpi keśavanāg iti tadbhāṣayā khyātaṃ nāmāsti |",
    "GK23kaulpradsam_u:357": "tatra keśavasyāsyaivādikeśavasya nāg jalāśaya ity arthaḥ |",
    "GK23kaulpradsam_u:358": "yataḥ kaśmīradeśe ye ye sarve jalāśayās te te nāgpadābhidheyā eva bhavanti |",
    "GK23kaulpradsam_u:359": "asya phrasal iti khyātasya grāmasya nikaṭe 'nyo 'pi grāmo bhavati |",
    "GK23kaulpradsam_u:360": "tasya ārvañ iti nāmāsti |",
    "GK23kaulpradsam_u:361": "ataḥ kecana grāmīṇāḥ phrasal ārvañ iti samastam api kathayanti nāma |",
    "GK23kaulpradsam_u:362": "asya jalāśayasyāspadībhūta āḍvinpuragaṇo devasarpuragaṇād adhastane bhūbhāge vartamāno bhavatīti",
    "GK23kaulpradsam_u:363": "13. Īśānaḥ ślokasaṃ 38 nambara 13 īśānaḥ |",
    "GK23kaulpradsam_u:364": "sarvasmiñ jagati īṣṭe aiśvaryaṃ yaḥ karoti sa īśānaḥ |",
    "GK23kaulpradsam_u:365": "sarvadevagaṇādhipati lokavarti sampacchāli aiśvaryam īhamāno yaḥ śivaḥ sarvarddhīnāṃ bhūtīnāṃ samastānāṃ prabhuś ca sa īśānapadābhidheyaḥ |",
    "GK23kaulpradsam_u:366": "śiveśānayoḥ padayor ekaparyāyatvena varṇyamānapradeśasthaiṣā śivamūrtir ity arthaḥ |",
    "GK23kaulpradsam_u:367_0": "atha vā kalhaṇapaṇḍitakṛtarājataraṅgiṇīdvitīyataraṅgavarṇyamānasandhimān sandhimatiś cety ākhyasya rājño yo gurur yasya prasādāt",
    "GK23kaulpradsam_u:367_1": "tena mṛtenāpi rājñā sandhimatinā punarjīvitaṃ samākalitaṃ sa eva īśānanāmā yatas tadākhyayāpy atrasthaiṣā śivamūrtir īśānapadavācyā",
    "GK23kaulpradsam_u:367_2": "saṃjātā |",
    "GK23kaulpradsam_u:368": "tathā ca kalhaṇarājataraṅgiṇīdvitīyataraṅgasyaikaśatādhike saptatriṃśattame śloke kṛtvā sandhīśvaraṃ dehasandhānapitṛkānane |",
    "GK23kaulpradsam_u:369": "īśānasya guror nāmnā vyadhād īśeśvaraṃ haram ||",
    "GK23kaulpradsam_u:370": "īśeśvara iti nāmnākhyāto 'pi bhaktasya tasyaiveśānasya nāmnā prakhyātim āgataḥ |",
    "GK23kaulpradsam_u:371": "yadi apy e[...] śānakālāt pūrvam api śivamūrtiprākaṭyenātra pradeśe 'tipūtatvātimāhātmyavattvaṃ cāsīd eva tathāpi",
    "GK23kaulpradsam_u:372": "īśānasyevāticitrīyamāṇacaritraprākaṭyakaraṇavaśataḥ sarvathaiva khyātimattvaṃ sampannam |",
    "GK23kaulpradsam_u:373_0": "atra dvitīyataraṅge pañcādhikaṃ ṣaṣṭitamaṃ ślokam ārabhya varṇanīyo yo jayendrākhyo rājño vijayasya putras tasyaivāyaṃ sandhimatir",
    "GK23kaulpradsam_u:373_1": "nāmā īśānasya śiṣyo mantrī matimaduttamo pūrvaṃ babhūva |",
    "GK23kaulpradsam_u:374": "atha bhūtaṃ puruṣās taṃ capalakarṇaṃ mattakariṇam iva rājānam ayaṃ sandhimatir bhavanmantry atyadbhutam ativaibhavavān sarvathaivāsty ato",
    "GK23kaulpradsam_u:375": "'smād rājyaharaṇādiśaṃkāvaśyaṃ vidheyetyādi kathayām āsuḥ |",
    "GK23kaulpradsam_u:376": "asmād eva hetor anena bhūtaṃ vañcitena rājñā tasmin buddhimantriṇy api vairabuddhiḥ kopena samyaktam ākalitā |",
    "GK23kaulpradsam_u:377": "atha tadvairavismāritatatprītis sa rājā svasabhāpraveśanivāraṇapūrvakaṃ tatsarvasvāpaharaṇapūrvakaṃ ca taṃ mantriṇam ahetukam eva yāvajjīvaṃ daridratām anayat |",
    "GK23kaulpradsam_u:378": "etādṛśīṃ duravasthām āpto 'pi sa mantrī tat svasya rājyakāryādibhraṃśaṃ pratyūharahitaśivapūjāvasaralābhena vyathākāri nājñāsīt |",
    "GK23kaulpradsam_u:379": "atha bhāvino 'rthasya balavattayā sandhimater eva rājyaṃ bhaviṣyatīdṛśy eva vāṇī prativeśmākasmāt prakhyātiṃ prāptā |",
    "GK23kaulpradsam_u:380": "tathā ca dvitīyataraṅgasya catussaptatitame śloke atha bhāvyarthamāhātmyāt paprathe pratimandiram",
    "GK23kaulpradsam_u:381": "rājyaṃ sandhimater bhāvīty aśrutāpi sarasvatī ||",
    "GK23kaulpradsam_u:382_0": "tataś ca sa rājā pūrvoktāyā etādṛśyā vāṇyāḥ śravaṇenākasmād īdṛśī vāṇī nava pracaraty ato devādipreritaivāvaśyaṃ bhavatīti",
    "GK23kaulpradsam_u:382_1": "jñātvā ca samutpannamahābhītis taṃ maṃtriṇaṃ kārāgṛhe sthāpayām āsa |",
    "GK23kaulpradsam_u:383": "tatra tasyogranigaḍapīḍitapādasyāta eva śoṣaṃ prāptasya daśavarṣāṇi pūrṇatām īyuḥ |",
    "GK23kaulpradsam_u:384": "tāny eva daśavarṣāṇi sandhimatisvāmino 'sya jayendrasya rājña āyuḥ",
    "GK23kaulpradsam_u:385": "śeṣasyāvadhi bhūtāny athāsanathāputramararogakṛtapīḍas tasya mātreṇa ścintayā ca kṛtātipīḍāte eva mumūrṣarantar eva mahāntaṃ dāham āsasāda |",
    "GK23kaulpradsam_u:386": "ittham eva tena mantrividveṣajvalanenāharniśaṃ jvalatā tāpyamānas sa bhūpo tasya mantriṇo vadhaṃ vinā bhavitavyapratīkāraṃ kim api na mene |",
    "GK23kaulpradsam_u:387": "aho paṇḍitam manyāḥ pumāṃso asya bhāvino 'rthasya gopanāya yaṃ kaṃcanopāyaṃ vidadhati sa evopāya nivāritaṃ hāraṃ daivena tasyārthasya kalpate |",
    "GK23kaulpradsam_u:388": "yathā daivaṃ svājñayā kāṣṭhavṛndasthasya stokatejaso 'py agnikaṇasya nirupamāṃ śaktim ādhātuṃ icchati |",
    "GK23kaulpradsam_u:389_0": "tadā tasya mahatīm eva śaktim ādhāsyamānasyoktāgnikaṇasya nirvāpaṇaṃ yaḥ kaścana daivabalam ajānataḥ kartum īheta tasya tad",
    "GK23kaulpradsam_u:389_1": "daivaṃ tāpagalitaghṛtayute ghṛtakumbhe vārikumbhabhramaṃ karoti |",
    "GK23kaulpradsam_u:390": "atha yadaiva rājñā mantrighātāya vadhakarmādhikāriṇaḥ samādiṣṭāḥ tadaiva sa sandhimatis taiḥ śūlaṃ samāropya hanyate sma |",
    "GK23kaulpradsam_u:391": "tato 'pi tasmin mantriṇi śūlaṃ prote sati tasya rājña ādau sa mantricintād duḥkhaśaṅkur niragacchat",
    "GK23kaulpradsam_u:392": "paścāj jīvitam api nirjagāma |",
    "GK23kaulpradsam_u:393": "atha tathāhatasya svakīyaśiṣyasya vadhaṃ śrutvā vaśino 'pīśānābhidhasya",
    "GK23kaulpradsam_u:394": "tadguror mano 'ntastaptaṃ babhūva |",
    "GK23kaulpradsam_u:395": "atha eva tasya vinītasya śiṣyasyāntakālīno citasatkriyākarmaṇe sa īśāno yasyāṃ bhuvi sandhimati mṛtyur abhūt tām eva śmaśānabhuvam ājagāma |",
    "GK23kaulpradsam_u:396": "tatra sa īśānas taṃ svaśiṣyaṃ tasminn eva śūlamūle 'vaṣṭabdhvāsthiśakalam",
    "GK23kaulpradsam_u:397": "adhastād vṛkair balāt kṛṣyamāṇām asthiśeṣam eva dadarśa |",
    "GK23kaulpradsam_u:398": "dṛṣṭā ca samahatātiśokena hā vatsedṛśīṃ tvad avasthām eva draṣṭuṃ jīvāmīty uktā tasmiñ śūle protaṃ kaṅkālaṃ vāśato vṛkāt nivārayan sa nināya |",
    "GK23kaulpradsam_u:399": "athocitaṃ saṃskāram antimaṃ kartuṃ yāvat sa īśānaḥ samudyatas tāvat asya svaśiṣyasya lalāṭapaṭṭe daivalikhitam idaṃ ślokaṃ papāṭha |",
    "GK23kaulpradsam_u:400": "tadyathā |",
    "GK23kaulpradsam_u:401": "yāvajjīvaṃ daridratvaṃ daśa varṣāṇi bandhanam |",
    "GK23kaulpradsam_u:402": "śūlasya pṛṣṭe maraṇaṃ punā rājyaṃ bhaviṣyati || iti |",
    "GK23kaulpradsam_u:404": "tataś ca sa gurur asyoktaślokapādatrayasya yathārthatayā jñātārtho 'taś",
    "GK23kaulpradsam_u:405": "caturthapādārthe 'vaśyadraṣṭavye kautukānvito bhūtvā manasi katham ivaitad bhaviṣyatīty acintayat |",
    "GK23kaulpradsam_u:406_0": "atha sadaiva śaktim acintyaprabhāvāṃ yayā pūrvam arjunaparīkṣitkacādayo mṛtāḥ santaḥ punarjīvitaṃ prāptās tām evāghaṭyamānaghaṭakāṃ",
    "GK23kaulpradsam_u:406_1": "vicārya devaṃ sarvasiddhiṣu nirnirodham atipragalbhaṃ stutvā bhāvino 'rthasya",
    "GK23kaulpradsam_u:407": "siddhidarśanāyodyatas tasminn eva śmaśāne kṛtavasatis taṃ tasya kaṅkālaṃ rarakṣa |",
    "GK23kaulpradsam_u:408": "athaikadā niśīthe tayaivāścaryacintayā jāgran sa īśānaḥ pūrvaṃ divyadhūpagandham akasmād āghrāya ḍamarugharāṭādinānāvādyānāṃ dhvaniṃ śuśrāva |",
    "GK23kaulpradsam_u:409": "tataḥ sa śabdaṃ śrutvaiva yāvat tamo 'rim udghaṭyamānaḥ paśyati tāvad eva tena tejomaṇḍalavirājamānaṃ yoginīcakraṃ tasyāṃ pitṛvanabhūmau samāgataṃ dṛṣṭam |",
    "GK23kaulpradsam_u:410": "atha tābhir yoginībhir yāvad eva tat asya kaṅkālam apavāsyate tāvad eva bhītasya tasya gurur dhṛtakhaḍgas tāṃ śmaśanabhūmim āgacchat |",
    "GK23kaulpradsam_u:411": "āgatya sa vṛkṣacchannas tair yoginīgaṇais saṃpujyamānasamastāvayavam ata eva maṇḍale śāyitaṃ taṃ kaṅkālaṃ paśyati sma |",
    "GK23kaulpradsam_u:412": "tābhir madirāpāpidevatābhir yoginībhir uttamavarasaṃyogakāminībhir yadānyo varaḥ ko 'pi na labdhas tadā sa eva kaṅkālo tviṣyāpasyataḥ |",
    "GK23kaulpradsam_u:413": "atha tāḥ svam ekam ekam aṅgaṃ kṣaṇād eva tasmin saṃsthāpya kuto 'pi",
    "GK23kaulpradsam_u:414": "puruṣalakṣmyāpy ānīya taṃ pūrṇāṅgaṃ cakruḥ |",
    "GK23kaulpradsam_u:415": "punaś ca yoginyo yad anākrāntānyavigrahaṃ puryaṣṭakam ata eva bhrāmyat tad eva yogabalena kuto'py ākṛṣya tasya sandhimateḥ kaṃkasya sthāpayām āsuḥ |",
    "GK23kaulpradsam_u:416": "tataḥ sa sandhimatiḥ suptaprabuddha iva tābhir dattadivyāṅgarāgaś cakranāyakatvam ādadhānas tābhis saha yatheṣṭasambhogādilābhavān babhūva |",
    "GK23kaulpradsam_u:417_0": "atha prabhātībhūtāyāṃ rātrau sa īśānas tadyoginīdattāṅgādivibhāgaṃ punar api nīyamānam āśaṅkabhītaḥ saṃs tadrakṣārthaṃ dhīras",
    "GK23kaulpradsam_u:417_1": "sann ata eva nadaś ca tad eva sthānaṃ yāvad eva samāgacchati tāvad eva tadyoginīvṛndaṃ kṣipram eva 'tirohitam |",
    "GK23kaulpradsam_u:418": "tāsāṃ cāntarhitānāṃ yoginīnāṃ tenetthaṃ vāṇy api śrutā he īśāna tava bhayaṃ māstu |",
    "GK23kaulpradsam_u:419": "yato 'smākam anena karmaṇām aṅgahānir nāsti |",
    "GK23kaulpradsam_u:420": "asmin bate vañcanāpi nāsti |",
    "GK23kaulpradsam_u:421": "pratyutāyam asmad varād divyaśarīreṇa sandhīyamāno 'taḥ sandhimannāmā rājā punaś cāryatayā āryarājākhyayā bhuvi khyato bhaviṣyati |",
    "GK23kaulpradsam_u:422": "tataś ca sa sandhimatir divyāṃśuko divyabhūṣaṇaḥ sragvī labdhapūrvasmṛtiś ca prahvībhūya taṃ svaguruṃ vavande |",
    "GK23kaulpradsam_u:423_0": "atha sa rājā tena guruṇā saha saṃsārasyāsāratāyāś cittatāyāś ca kathāṃ kṛtvā tad anumanyaiva katham api kṛccheṇa niḥspṛho",
    "GK23kaulpradsam_u:423_1": "rājyapālanam anumatavān itītthaṃ varṇito yo guros tasyānirvācyopakārasya vāsya varṇyamāneśeśvareti khyātapradeśasya nirmityādau",
    "GK23kaulpradsam_u:423_2": "mukhyo hetuḥ |",
    "GK23kaulpradsam_u:424": "yady api pūrvam atrastho 'pi mahādevābhidhaḥ śivo 'bhūt tathāpi tasyeśānasyaiva nāmnādyāpi khyātimatvaṃ bhajate |",
    "GK23kaulpradsam_u:425": "asya pradeśasyādhunā guptagaṅgā iti nāma sarvajagatkhyātaṃ bhavati |",
    "GK23kaulpradsam_u:426": "tatra mahādevena gaṅgā yato guptāgopiteti yāvat atas sārthakaṃ guptagaṅgeti nāma etat |",
    "GK23kaulpradsam_u:427_0": "pradeśanikaṭasthamahādevākhyagirim ārūḍhena mahādevena gopitā gaṅgā prativatsaraṃ vaiśākhyāṃ saṃkrānau guptagaṅgām atrasthāṃ",
    "GK23kaulpradsam_u:427_1": "gaṅgām eva manyamānāḥ sarva eva kāśmīrikāḥ sabālavṛddhāḥ snātuṃ samāyānti |",
    "GK23kaulpradsam_u:428": "asya pradeśasyādhunā īśabhrāra iti nāmāpi vadanti |",
    "GK23kaulpradsam_u:429": "tatra īśasya īśānasya bhrār devatā iti yataḥ kaśmīrabhāṣāyāṃ bhror bhrār iti khyātaṃ padadvayaṃ devadevyor arthe vidyamānaṃ dṛśyate |",
    "GK23kaulpradsam_u:430": "tatrāpi bhror devaḥ bhrār devīti |",
    "GK23kaulpradsam_u:431": "punaś ca devatāśabdasya śāstre striyāṃ vartamānasya bhrār iti bhāṣāyām api strītvenaiva vyapadeśaḥ",
    "GK23kaulpradsam_u:432": "grāmīṇās tu asya iśabhrār padasyāpabhraṃśavaśāt iśavar iti kathayanti |",
    "GK23kaulpradsam_u:433": "punaś cāyaṃ pradeśo yasmin puragaṇo vartate tasya puragaṇasya phākpargaṇa iti nāma bruvāṇāḥ santi |",
    "GK23kaulpradsam_u:434": "ayaṃ puragaṇaḥ kaśmīranagarāt krośatrayeṇa dūre vartate |",
    "GK23kaulpradsam_u:435": "atra gamāgamau jalamārgeṇa naukābhis tathā sthalamārgeṇāpy aśvādinā bhavataḥ |",
    "GK23kaulpradsam_u:436": "ayaṃ pradeśo niśāt vāgākhyo pavanāt pādonakrośadūratāyāṃ bhavati |",
    "GK23kaulpradsam_u:437": "atraiko jalāśayaś śītalajaś catuṣkoṇākāro 'ntar asti |",
    "GK23kaulpradsam_u:438": "punaś caitādṛśa evānyo 'pi jalāśayas tasyāntaḥsthajalāśayasya vārye",
    "GK23kaulpradsam_u:439": "pradeśe vartate |",
    "GK23kaulpradsam_u:440": "ubhayor eva jalāśayayor madhye 'lpaḥ prākāra iṣṭakāpāṣāṇādinirmito 'dhunāpy avaśiṣṭo bhāti",
    "GK23kaulpradsam_u:441": "paraṃ tu snānādivyavahāro vārya eva jalāśaye bhavati |",
    "GK23kaulpradsam_u:442": "āntare tu kevalaṃ pūjanādikam eva sarvaiḥ kriyate |",
    "GK23kaulpradsam_u:443": "asya jalāśayasyoparitane bhāge purātanarājanirmitam ekaṃ mandiram api sarvathāvinaṣṭam ākṛtyaivopalakṣyamāṇaṃ ādyāpi dṛśyate |",
    "GK23kaulpradsam_u:444": "kathayanti tatratyā anyāś ca vṛddhāḥ |",
    "GK23kaulpradsam_u:445": "ayaṃ devālayo rajñā sandhimatinā svasya guror arthe sampādito 'stīti",
    "GK23kaulpradsam_u:446": "mandirasaṃgrahādāv api sandhimatir evāsya pradeśasya kartā jñāto bhavati |",
    "GK23kaulpradsam_u:447": "asmāt pradeśād ūrdhvaṃ parvato 'py anyo 'sti |",
    "GK23kaulpradsam_u:448": "ata evedaṃ sthānaṃ parvatasya pādadeśe bhāti |",
    "GK23kaulpradsam_u:449": "asmin parvate kiyanmātradūratāyāṃ gopītīrthābhidhaṃ tīrtham api bhavati |",
    "GK23kaulpradsam_u:450": "grāmīṇā apabhraṃśāt tasya gupatrath iti nāma vadanti |",
    "GK23kaulpradsam_u:451": "atreśānatīrthāt katicit padāni gatvādhastane bhāge guhāpy asti |",
    "GK23kaulpradsam_u:452": "tasyā guhāyā nikaṭe sāhibapadavācyānāṃ vaiṣṇavabrāhmaṇānāṃ gṛham apy asti |",
    "GK23kaulpradsam_u:453": "te brāhmaṇāḥ kadāpi māṃsādi na bhakṣayanti |",
    "GK23kaulpradsam_u:454": "atrādhunikarājakṛtārambhamandiram ardhasampannam apy asti |",
    "GK23kaulpradsam_u:455": "etaj jalāśayadvayaṃ caturbhir eva digbhiḥ prākāraveṣṭitam adhunā vartate ||",
    "GK23kaulpradsam_u:456": "14. Loloraṃ Lolaraṃ vā",
    "GK23kaulpradsam_u:457": "ślokasaṃ 86 nambara 14 caturaśīti ślokād ārabhya varṇyamāne lavarājñaś caritre loloraṃ lolaraṃ vā |",
    "GK23kaulpradsam_u:458": "tatra loloraniruktiḥ |",
    "GK23kaulpradsam_u:459": "lolāś cañcalamanasaḥ rānti dadati ye te rāḥ dātāra iti yāvat |",
    "GK23kaulpradsam_u:460": "na rāḥ arā adātāraḥ |",
    "GK23kaulpradsam_u:461": "lolāś ca arāś ca janā yasmin sthāne nivasanto bhavanti sa loloraḥ |",
    "GK23kaulpradsam_u:462_0": "atha vā laḥ śeṣe ca bhaye khyātaḥ śāstrataḥ pūrvasūribhir ity ekākṣarakośokter laḥ śeṣaṃ bhayaṃ ca tatrāsya maṇḍalasya śeṣatayā",
    "GK23kaulpradsam_u:462_1": "prāntasthitirūpayā yad ayaṃ pradeśaḥ sthito yataś cātiprāntarakāntāragahvarādimārgair bhayayutaś ca |",
    "GK23kaulpradsam_u:463": "kiṃ tu kevalaṃ sthānamanoharatvādinaiva raḥ sukhado yaḥ so 'pi loloraḥ |",
    "GK23kaulpradsam_u:464": "atha dvitīyasya lolaranāmno niruktiḥ |",
    "GK23kaulpradsam_u:465": "nānāvidhavṛkṣalatāgulmajalaṃ sthalādibhaṃgībhiś cañcalo yaḥ sa lolaḥ |",
    "GK23kaulpradsam_u:466": "atimanoharatvena ratisukhaṃ dadāti yas sa raḥ |",
    "GK23kaulpradsam_u:467": "lolaś cāsau raḥ lolaraḥ |",
    "GK23kaulpradsam_u:468": "yad atra pradeśe tena lavanāmnā rājñātyadbhutaṃ nagaraṃ nirmitam ato 'tra",
    "GK23kaulpradsam_u:469": "lolaraṃ lavapuram ity arthapratītir api samīcīnā |",
    "GK23kaulpradsam_u:470": "tathā ca paṇḍitakalhaṇasya rājataraṅgiṇyāḥ prathamataraṅgasya pañcāśītitame śloke",
    "GK23kaulpradsam_u:471": "tena ṣoḍaśabhir lakṣyair vihīnām aśmaveśmanām |",
    "GK23kaulpradsam_u:472": "koṭiṃ niṣpādya nagaraṃ lolaraṃ niramīyateti ||",
    "GK23kaulpradsam_u:473": "lavapuraśabdasyaivāpabhraṃśavaśato 'yaṃ lolareti nāmānumīyate |",
    "GK23kaulpradsam_u:474": "kecit pārisekabhāṣānirmitarājataraṅgiṇyanuvādakartāraḥ |",
    "GK23kaulpradsam_u:475": "so lavābhidho rājā sarvadaiva gītipriyo 'tiśayenābhūt |",
    "GK23kaulpradsam_u:476_0": "atas tadrājyakāle ye tatkṛtalolaranāmni nagare nivasamānā janapadā āsaṃs te tṛptasya rājño gānapriyatvam eva sarvathā samākalayya",
    "GK23kaulpradsam_u:476_1": "gāyanaśikṣāyām evāniścayaṃ kurvāṇās sarva eva gītividyākuśalā babhūvuḥ |",
    "GK23kaulpradsam_u:477": "ata eva kaśmīrabhāṣāgānaviṣaye tasyaiva rājño lavalaveti nāma prathamaṃ gānārambha evākarayamāṇās tasthuḥ |",
    "GK23kaulpradsam_u:478": "yasya lavalaveti bhūpanāmnaḥ kālena mahatā lolo iti śabdo 'pabhraṃśavaśāt",
    "GK23kaulpradsam_u:479": "sphuṭībhūtaḥ tenaiva lolośabdena deśo 'pi saḥ khyātiṃ prāptaḥ |",
    "GK23kaulpradsam_u:480": "ato lolav iti nāmāsya sthānasya ityādi svapustakeṣu likhanti |",
    "GK23kaulpradsam_u:481": "vartate cādhunike kāle 'pi kaśmīrabhāṣāyāṃ ayaṃ luḥluḥśabdo gānamadhye pādapūraṇārtho gāne varṇanīyasya priyasya sambodhanārthaś ceti sarvajanaviditaṃ bhavati |",
    "GK23kaulpradsam_u:482": "asmin puragaṇe eko grāmas tādṛśo 'pi bhavati |",
    "GK23kaulpradsam_u:483": "yasyādhunike kāle sarve janā lulur iti nāma vadanti |",
    "GK23kaulpradsam_u:484": "ato hetor api grāmasyāsya nāmnaivāyaṃ sarvaḥ puragaṇo 'pi",
    "GK23kaulpradsam_u:485": "lolavśabdābhidheyaḥ sajjāta ity api |",
    "GK23kaulpradsam_u:486": "kecid grāmīṇā nāgarikāś ca svamataṃ sthāpayanti |",
    "GK23kaulpradsam_u:487": "ekena madhyasthitena grāmeṇāpi puragaṇaḥ sarvas tacchabdābhidheyo bhavatīty anyeṣu sthāneṣv api jñāyate |",
    "GK23kaulpradsam_u:488": "tathā hi nāgām ityākhyapuragaṇa ekenaiva madhyasthitena kasavanāgām ity ākhyena grāmenaiva nāgāmpadavācyo bhavati |",
    "GK23kaulpradsam_u:489": "grāmīṇās tu etarhi asya lolarākhyapradeśasya lolavpargaṇa iti nāmaiva prakhyāpayanto bhavanti",
    "GK23kaulpradsam_u:490": "aparaṃ ca asya grāmasya lulur iti khyātasya yat nāma puragaṇo 'pi sarvo bibharti |",
    "GK23kaulpradsam_u:491": "tasya lālpor iti nāma kathayanti |",
    "GK23kaulpradsam_u:492": "asmiṃl lolarapradeśa-gamanāgamane madhya ekaḥ parvato 'pi bhavati |",
    "GK23kaulpradsam_u:493": "yam āruhyaiva sarvadā janānāṃ gamāgamau bhavataḥ |",
    "GK23kaulpradsam_u:494": "ayaṃ puragaṇaḥ kramarājyasthapuragaṇayor utar khuyahom ityākhyayor madhye bhavati |",
    "GK23kaulpradsam_u:495": "yata uktapuragaṇadvaya-mārgeṇāpi yiyāsūnāṃ mārgalābho bhavati |",
    "GK23kaulpradsam_u:496": "ayaṃ pradeśaḥ kramarājyasyāpi prāntabhūmau yataḥ sthito 'sty ato 'sya",
    "GK23kaulpradsam_u:497": "niruktau śeṣatayā sthityādikathanam api samīcīnam eva saṃgacchate |",
    "GK23kaulpradsam_u:498": "paraṃ tu ṣoḍaśalakṣyavihīnā yā koṭir arthāc caturaśītilakṣyāṇy aśmamayagṛhāṇāṃ sampādya nagaraṃ lavena rājñā niramāyītyādi kalhaṇena yat svapustake likhitam astīti |",
    "GK23kaulpradsam_u:499": "tāni gṛhāṇy ādhunike kāle 'tiyātacirakālavaśād vinaṣṭāny ato naiva",
    "GK23kaulpradsam_u:500": "dṛśyante |",
    "GK23kaulpradsam_u:501": "kiṃ tu pāṣāṇagaṇāḥ sarvatra bahavo darīdṛśyante 'to jñāyate te pāṣāṇās",
    "GK23kaulpradsam_u:502": "teṣām eva gṛhāṇāṃ śeṣībhūtopalakṣaṇībhūtāś ca syuḥ |",
    "GK23kaulpradsam_u:503": "asya lolavpuragaṇasyādyo yo grāmaḥ saḥ khumariyāl ityākhyayā yaś cāsyānte grāmaḥ sa lālporākhyayā prakhyāto bhavati |",
    "GK23kaulpradsam_u:504": "asya khumariyālgrāmasya madhye 'tiśītalajalo jalāśayo vartate |",
    "GK23kaulpradsam_u:505": "punaś cāsya nikaṭa eva caṇḍīgrāmaś caṇḍīdevyāspadībhūtajalāśayayuto bhavati |",
    "GK23kaulpradsam_u:506": "tasya caṇḍīgrāmasya grāmīṇabhāṣāyāṃ caṇāgom iti nāma |",
    "GK23kaulpradsam_u:507": "īdṛśā evānye bahavo grāmā devatāspadībhūtāḥ satīti śam ||",
    "GK23kaulpradsam_u:508": "15. Ledarī ślokasaṃ 87 nambara 15 lavasyaiva rājñaś caritre ledarī |",
    "GK23kaulpradsam_u:509": "atra niruktiḥ |",
    "GK23kaulpradsam_u:510": "laḥ śeṣe ca bhaye khyāta iti śivaproktaikākṣarakośoktyā lo bhayaṃ tasmin le bhaye bhayotpādanavelāyām iti yāvat darī guhā vadati |",
    "GK23kaulpradsam_u:511": "gabhīrā gahanā dustarā ca yā dṛśyate sā ledarī |",
    "GK23kaulpradsam_u:512": "atha vā daḥ kalattrebudhaiḥ prokto dānacchedanadātṛṣu ity ekākṣarakośamatena |",
    "GK23kaulpradsam_u:513": "le bhaye daṃ chedanaṃ bhayacchedanaṃ rāti dadāti yā sārī |",
    "GK23kaulpradsam_u:514": "arthāt bhaye saṃjāte tacchedanadātrī bhayacchettrīty arthaḥ |",
    "GK23kaulpradsam_u:515": "etādṛśī yā nadī |",
    "GK23kaulpradsam_u:516": "asyā ledarīnadyā bhṛṅgīśasaṃhitām atāvalambanena lambodarīti nāmāpi kecid vadanti |",
    "GK23kaulpradsam_u:517": "tatra lambam udaṃ rayasya sa lambodaro gaṇeśas tanmukhāt niḥsṛtāyā nadī tasyā lambodarīśabdena vyapadeśaḥ vartate |",
    "GK23kaulpradsam_u:518": "cāmareśvarayātrāmārge gaṇeśabalābhidhe pradeśe mahaty ekā nadīmadhyasthitā gaṇeśasyāśmamayī pūjyatamā prakhyātamūrtiḥ |",
    "GK23kaulpradsam_u:519": "yasyā mūrtes sākṣād gajīkṛtitvaṃ dhārayantyāḥ puṣkarāt nirgacchantī pītojjhitevaiṣā nadī bhāti",
    "GK23kaulpradsam_u:520": "paraṃ tu ledarīti nāmnāpy asyā nadyāḥ sopapattikaṃ saṃhitāsaṃgataṃ cāpy asti |",
    "GK23kaulpradsam_u:521": "yato 'smin dakṣiṇapārśvākhyapuragaṇe yasminn eṣā nadī pravahati tatra",
    "GK23kaulpradsam_u:522": "lidar ityākhyo grāmo 'syā nadyās taṭapradeśasthito 'sty atas tadākhyayāpy eṣā nadī prakhyātiṃ prāptā |",
    "GK23kaulpradsam_u:523": "yato lidare grāme yā pravahati sā ledarī nadī |",
    "GK23kaulpradsam_u:524": "bhṛṅgīśasaṃhitāyāṃ mārtāṇḍamāhātmyavarṇane 'py anenaiva nāmnāsyā nadyā",
    "GK23kaulpradsam_u:525": "nāmagrahaṇam |",
    "GK23kaulpradsam_u:526": "tathā hi yāvac cākā pravahati nadī ledarī toyapūrṇā yāvan nāgau yamalakamalau tiṣṭhato matsyam uktau yāvad bhāsvāṃs tapati gagane nityaśaḥ kālaśaktyā tāvat svarge vasati |",
    "GK23kaulpradsam_u:527": "satataṃ śrāddhakṛtsūryakṣetre itīdṝṃśi sthalāni ledarīnāmadyotakāni bhavanty eva asyā eva nadyā dakṣiṇapārśvau yo dvau pradeśo tayor madhye nady eṣā pravahati |",
    "GK23kaulpradsam_u:528": "grāmīṇās tu ādhunike kāle 'syā lambodarī ledarīnadyā vā lidar āra iti nāma vadanti |",
    "GK23kaulpradsam_u:529": "tatra yā nadī bṛhatpāṣāṇair madhye pūrṇātivegena calantī dustarā ca bhavet",
    "GK23kaulpradsam_u:530": "tasyāḥ kaśmīrabhāṣāyāṃ ār iti nāma vadanti |",
    "GK23kaulpradsam_u:531": "ayaṃ ca lidarākhyo grāmo 'syā nadyā āspadībhūto yo 'sti tasya grāmīṇabhāṣāyām api lidar ity eva nāma vartate |",
    "GK23kaulpradsam_u:532": "ayaṃ grāmo 'sya dakṣiṇapārśvasya dacchunporpargaṇa iti prasiddhasya madhye ledarīnadyās taṭe vartamānaḥ kathyate |",
    "GK23kaulpradsam_u:533": "asyā lambodaryā api grāmīṇamatena lidar ity eva nāma bhavati yasmād gaṇeśabalākhyapradeśād āgacchantī nady eṣāsti |",
    "GK23kaulpradsam_u:534": "tasya kaśmīrabhāṣāyāṃ gaṇiśabal iti nāma khyātaṃ vartate |",
    "GK23kaulpradsam_u:535": "tatra gaṇiśasya gaṇeśasya bal sthānam ity arthaḥ |",
    "GK23kaulpradsam_u:536": "ayaṃ gaṇeśabalākhyaḥ pradeśo 'mareśvarayātrāyāṃ prathamaḥ prayāṇakaḥ |",
    "GK23kaulpradsam_u:537": "asmāt tribhiḥ krośair dūrastham adhvānam ullaṅghya pahalgāmākhyaḥ pradeśo dvitīyaḥ prayāṇako 'mareśvarayātrā bhavati yaḥ samāyāti |",
    "GK23kaulpradsam_u:538": "ayaṃ lidarākhyo grāmo 'nantanāgāt pāścime sthāne dvādaśakrośadūratāyām",
    "GK23kaulpradsam_u:539": "asti |",
    "GK23kaulpradsam_u:540": "atra mandirākhyaṃ devāgāraṃ vinaṣṭaprāyaṃ bṛhatpāṣāṇanirmitaṃ bhavati |",
    "GK23kaulpradsam_u:541": "tat sthānaṃ vikramādityasya navatitame varṣe meghavāhanarājñā tṛtīyataraṅge varṇyamānena nirmitam ityādi |",
    "GK23kaulpradsam_u:542": "mandirasaṃgrahāl labdham atra sthāpitam ||",
    "GK23kaulpradsam_u:543": "16. Levāraḥ ślokasaṃ 87 nambara 16 lavasya caritre levāraṃ |",
    "GK23kaulpradsam_u:544": "yasya levārasya niruktiḥ |",
    "GK23kaulpradsam_u:545": "laḥ śeṣe ca bhaye khyāta iti |",
    "GK23kaulpradsam_u:546": "tathā vaḥ sāntvane rasevāte ity ekākṣarakośokteś ca levighnāde bhaye vaṃ sāntvanaṃ tatnivāraṇarūpamāsam antāt rāti dadāti yaḥ sa levāraḥ |",
    "GK23kaulpradsam_u:547": "vighnanivārako gaṇeśaḥ |",
    "GK23kaulpradsam_u:548": "tathā ca nīlamatavarṇyaṃ mānadevāyatanakīrtanākhye prastāve bhūrjasvāmī hiḍambeśo levāraḥ śrīvināyakaḥ |",
    "GK23kaulpradsam_u:549": "utaṅkeśo guhāvāsī bhīmeśaḥ saumukhas tathā ||",
    "GK23kaulpradsam_u:550": "bhadreśvaro mahāsyaś ca mahāśanagaveṣaṇau |",
    "GK23kaulpradsam_u:551": "paulastyo girivāsī ca jayeśvaramaheśvarau ||",
    "GK23kaulpradsam_u:552": "ekaikam ebhyo dṛṣṭvā tu gaṇeśaṃ susamāhitaḥ |",
    "GK23kaulpradsam_u:553": "kāryasiddhim avāpnoti puṇyaṃ phalam upāśnute ||",
    "GK23kaulpradsam_u:554": "ity ādau |",
    "GK23kaulpradsam_u:555": "asya levārākhyagaṇeśasya kaśmīrasthagaṇeśamūrtiṣu varṇyamānatvaṃ sphuṭatayā bhavati |",
    "GK23kaulpradsam_u:556": "eṣā gaṇeśamūrtiḥ pūrvoktaledarīnadyā vāmapārśve yo 'dhunā",
    "GK23kaulpradsam_u:557": "grāmīṇabhāṣāvyavahṛtau khourporpargaṇa iti nāma dhārayati tasminn eva pradeśe sarvaviditā vartate |",
    "GK23kaulpradsam_u:558": "asya gaṇeśasya nāmnevāyaṃ gaṇeśamūrtyāśrayavān grāmo levar iti nāmnaiva prakhyāta[...]ḥ sampannaḥ vartate |",
    "GK23kaulpradsam_u:559": "cāyaṃ grāmo 'smin puragaṇe levarśabdābhidheyo grāmīṇaiḥ kathyamānaḥ |",
    "GK23kaulpradsam_u:560": "asya grāmasya nikaṭe 'nyo 'pi grāmaḥ sarvaviditaḥ sīr ityākhyo bhavati |",
    "GK23kaulpradsam_u:561": "tasyaivaṃ kiṃcid dūratāyām ayaṃ grāmaḥ pūrvam eva levārākhyasya gaṇapater āśrayatayaiva tādṛśanāmayuta eva tena varṇyamānena lavarājñā agrahāratvavyapadeśavān samapādi |",
    "GK23kaulpradsam_u:562": "ata eva paṇḍitakalhaṇenāpi prathame taraṅge dattvāgrahāraṃ ledaryāṃ levāraṃ dvijaparṣade |",
    "GK23kaulpradsam_u:563": "sa dyāmanindyaśauryaśrīr āruroha mahābhujaḥ ||",
    "GK23kaulpradsam_u:564": "ity ādyuktam |",
    "GK23kaulpradsam_u:565": "anayaiva vidhayā yo 'yaṃ grāmo levārākhyaḥ pūrvam eva babhūva |",
    "GK23kaulpradsam_u:566": "sa eva rājñāpi brāhmaṇebhyo 'grahārasamarpaṇakāle ca pūrvaprakhyātanāmnaiva saṃsthāpitaḥ |",
    "GK23kaulpradsam_u:567": "dānavelāyām api gaṇeśamūrtyāśrayatvavyapadiṣṭaṃ levārākhyaṃ nāmaiva rājñāpy asyāpi tamasyeti budhyate |",
    "GK23kaulpradsam_u:568": "kathayanti ca tatratyāḥ |",
    "GK23kaulpradsam_u:569": "asmin grāme eko mahāvṛkṣo yaṃ vṛkṣaṃ kāśmīrikā braṇ iti śabdenākārayanti |",
    "GK23kaulpradsam_u:570": "tenāpy upalakṣaṇībhūto bhavati sa eva vṛkṣo 'py",
    "GK23kaulpradsam_u:571": "asyoktagaṇeśasyādhiṣṭhānībhūto bhavati |",
    "GK23kaulpradsam_u:572": "yato bahavo vṛkṣāḥ anena braṇvṛkṣena kathyamānāḥ kaśmīradeśe devatāmūrtīnām adhiṣṭhānībhūtāḥ sarvato darīdṛśyante iti śam ||",
    "GK23kaulpradsam_u:573": "17. Kuruhāraḥ ślokasaṃ 88 nambara 17 kuśasya rājṇo varṇane kuruhār |",
    "GK23kaulpradsam_u:574": "asya nirvacanam |",
    "GK23kaulpradsam_u:575": "kaś cātmāpi samākhyātaḥ kaḥ pradeśa udāhṛta iti kośamatena |",
    "GK23kaulpradsam_u:576": "kair nānāvidhajalasthalādipradeśaiḥ urur mahān ata eva hāro manoharaś ca yaḥ sa kuruhāraḥ",
    "GK23kaulpradsam_u:577": "nānāvidhapradeśamattayāntyā ledarīnadyā hāro muktāhāra iva yaḥ so 'pi",
    "GK23kaulpradsam_u:578": "kuruhāraḥ |",
    "GK23kaulpradsam_u:579": "atha vā kurunāmakair janapadair etaddeśanivāsibhir hriyate yo",
    "GK23kaulpradsam_u:580": "'grahāratayāgra eva so 'pi kuruhāraḥ |",
    "GK23kaulpradsam_u:581": "pūrvam etan nāmni pradeśe kuru ityākhyāṃ bibhrāṇā vāstavyā babhūvuḥ |",
    "GK23kaulpradsam_u:582": "tair yato 'sya grāmasya sasyādisampattir ādāv eva hriyate smāto 'pi",
    "GK23kaulpradsam_u:583": "kuruhāraḥ |",
    "GK23kaulpradsam_u:584": "ata eva paṇḍitakalhaṇenāpi kuruhārāgrahārasya dātābhūt tadanantaram |",
    "GK23kaulpradsam_u:585": "iti kathanavaśād asya kuruhārāgrahāra iti samastaṃ nāma likhitam |",
    "GK23kaulpradsam_u:586": "yataḥ sarveṣām evāgrahārāṇāṃ sasyādisampatte rājagrāhya bhāgāt pūrvam eva nayanenāgrahāratvena vyapadeśaḥ |",
    "GK23kaulpradsam_u:587": "asya kuruhārapradeśasyādhunike kāle sarve grāmīṇāḥ svabhāṣāyāṃ kular iti sarvakāśmīrakaviditaṃ nāma kathayanti |",
    "GK23kaulpradsam_u:588": "ayaṃ kuruhāra vā kularākhyo grāmo dakṣiṇapārśve dacchunporpargaṇa ityākhyayā janaiḥ sarvataḥ kathyamāno vartate |",
    "GK23kaulpradsam_u:589": "asya kular grāmasya nikaṭe anyo 'pi grāmo 'tiprasiddho bhavati 'yam adhunā salar ityākhyayā janāḥ samastapuragaṇaprasiddhaṃ nāma vadanto dṛśyante |",
    "GK23kaulpradsam_u:590": "ubhāv evaitau kularsalar ityākhyau grāmau yātrikāṇām amareśvarayātrāyāṃ madhye mārgaṃ dṛggocaram āgacchataḥ |",
    "GK23kaulpradsam_u:591": "pratyutobhayor eva tīrthibhūtayor grāmayos teṣāṃ snānapūjādikartavyatāpy amareśvarayātrām atāśrayaṇenāsti |",
    "GK23kaulpradsam_u:592": "asyaiva kuruhārapradeśasyāpabhraṃśavaśāc cirakālāgatāt kular iti nāma sajjātam |",
    "GK23kaulpradsam_u:593": "kecit tu asya kuruhārākhyasya pradeśasya kāṭhus iti nāma kathayanti |",
    "GK23kaulpradsam_u:594": "tanmatena kāṭhus iti kular ity asyaiva cirakālāgatam apabhraṃśadoṣotthaṃ nāma bhavati |",
    "GK23kaulpradsam_u:595": "vastutas tu kuruhāraśabdasya kāṭhusśabdena tādṛśyaṃ sāmyam uccaraṇena jñāyate yādṛśaṃ tasya kularśabde na bhāti |",
    "GK23kaulpradsam_u:596": "atas samīcīnaṃ kular ity evāsya kuruhārasyāpabhraṃśadoṣotthaṃ nāma paraṃ tu ayaṃ kāṭhusākhyo grāmo 'py asminn eva dacchunporpargaṇe",
    "GK23kaulpradsam_u:597": "'mareśvarayātrāmārgamadhye bhavati |",
    "GK23kaulpradsam_u:598": "yātrikāṇāṃ tatrāpy uktagrāmadvayaravasnānādikartavyatā bhavati |",
    "GK23kaulpradsam_u:599": "ataḥ salarkularākhyagrāmadvayanaikaṭyabhāg ayaṃ tṛtīyo grāmaḥ kuruhār iti vyapadiṣṭo bhrameṇaivāsti",
    "GK23kaulpradsam_u:600": "18. Khāgi ślokasaṃ 90 namba 18 khagendrasya rājyavarṇane khāginirvacanam |",
    "GK23kaulpradsam_u:601": "atra khe ākāśe gacchatīti khagaḥ |",
    "GK23kaulpradsam_u:602": "khaga e[...]gaḥ |",
    "GK23kaulpradsam_u:603": "atha vā khe ākāśe āsamantād gacchatīti khāgaḥ |",
    "GK23kaulpradsam_u:604": "garuḍābhidho viṣṇor yānaṃ pakṣī khāgo vidyate yasya saḥ khāgī viṣṇuḥ |",
    "GK23kaulpradsam_u:605": "ayaṃ pradeśo viṣṇor murter adhiṣṭhanitvaṃ yato bibhārti |",
    "GK23kaulpradsam_u:606": "ata eva khāgīti tasya viṣṇor eva nāmnā prakhyātiṃ samāgataḥ |",
    "GK23kaulpradsam_u:607_0": "anyac ca etat pradeśanikaṭavartino garuḍanāmāṅkitasya garuḍāśramābhidhasya sthānasya sāmīpyena garuḍasya sadaiva viṣṇor vāhanatvena",
    "GK23kaulpradsam_u:607_1": "ca tatnāmnāpy ayaṃ prathāṃ prāpto 'taḥ khāgīti nāmāsya pradeśasya yuktatamaṃ bhāti |",
    "GK23kaulpradsam_u:608": "asmin khāgīti prathite grāme viṣṇoḥ pratimāyā adhiṣṭhānaṃ nārāyaṇakuṇḍeti sarvajanavidito madhyam aparīmāṇa eko jalāśayo bhavati |",
    "GK23kaulpradsam_u:609": "kāśmīrakās tu tasya nārāyaṇakuṇḍasyādhunike kāle svabhāṣayā nārāṇ nāg iti prathitaṃ nāma kathayanti",
    "GK23kaulpradsam_u:610": "punaś ca yasyoktagaruḍāśramasya naikaṭyasattayāpy ayaṃ pradeśa enāṃ khāg ityākhyāṃ dhārayati",
    "GK23kaulpradsam_u:611": "tasya garuḍāśramasyāpi yathā khāgīti pradeśasyāpabhraṃśadoṣotthaṃ khāg iti nāmadheyaṃ samudbhūtaṃ tathaiva tena doṣeṇa gaṇiśram iti nāma grāmīṇāḥ sarvato bruvāṇā bhavanti |",
    "GK23kaulpradsam_u:612": "ato varṇitam etat sthānadvayaṃ bahurūpa ityākhye puragaṇe tīrthībhūtam adhunāpy asti |",
    "GK23kaulpradsam_u:613": "asyāpi bahurūpapuragaṇasya grāmīṇaiḥ prakhyāpitaṃ bīrūpargaṇa iti nāmādhunike kāle saṃlagnam",
    "GK23kaulpradsam_u:614": "asmin bahurūpākhye puragaṇe nārāyaṇakuṇḍādīnām etādṛśānāṃ tīrthānāṃ sadbhāvenaivātimāhātmyavattvaṃ sarvatra prasiddham asti |",
    "GK23kaulpradsam_u:615": "tathā ca nīlamate bahurūpe naraḥ snātvā viṣṇuloke mahīyate |",
    "GK23kaulpradsam_u:616": "bahurūpe ca kathitaṃ phalam etan narottama ||",
    "GK23kaulpradsam_u:617": "ityādi |",
    "GK23kaulpradsam_u:618": "ayaṃ nārāyaṇ nāgākhyo jalāśayaś catuṣkoṇākāro 'tiśayena",
    "GK23kaulpradsam_u:619": "śītalasparśajalavās tathāmadhurāsvādaś ca bhavati |",
    "GK23kaulpradsam_u:620": "asya jalāśayasya mukhaṃ bṛhatpāṣāṇaiś catasṛṣv eva dikṣu ghaṭitam asti |",
    "GK23kaulpradsam_u:621": "ayaṃ pradeśaḥ svalpair marubhūmisadṛśaiḥ parvataiḥ prāptabhūmau parivṛto dṛśyate |",
    "GK23kaulpradsam_u:622": "ayam api khāgiti prācīnam eva nāma bibhrāṇo rājñāgrahāreti vyapadeśayutaḥ samapādita ity anumīyate",
    "GK23kaulpradsam_u:623": "19. Khonamuṣaḥ ślokasaṃ 90 namba 19 khagendrasya varṇane khonamuṣaḥ |",
    "GK23kaulpradsam_u:624": "asya niruktiḥ |",
    "GK23kaulpradsam_u:625": "kham indriyaṃ samākhyātaṃ kham ākāśe nigadyate |",
    "GK23kaulpradsam_u:626": "tathāṃśuke ca khaṃ proktaṃ khaṃ śūnyaṃ ca prakīrtitaṃ iti kośamatena |",
    "GK23kaulpradsam_u:627": "khair vastrair ūno rahito digambaraḥ śiva iti yāvat |",
    "GK23kaulpradsam_u:628": "taṃ khonaṃ śivaṃ parvatasthaguhāyāṃ muṣṇāti corayati yaḥ saḥ khonamuṣaḥ |",
    "GK23kaulpradsam_u:629": "atha vā khena śūnyo nono rahitaḥ paripūrṇaḥ pūrṇimācandras taṃ svakīyayā śītalayā manohāriṇyā ca śobhayā muṣṇāti yaḥ so 'pi khonamuṣaḥ |",
    "GK23kaulpradsam_u:630": "ayaṃ khonamuṣākhyaḥ pradeśaḥ parvatasya pādabhūmāv kham indriyaṃ samākhyātaṃ kham ākāśam udāhṛtam || khaṃ svarge ca samākhyātaṃ khaṃ sarpe",
    "GK23kaulpradsam_u:631": "ca prakīrtitam |",
    "GK23kaulpradsam_u:632": "tathā śvabhre ca khaṃ prāhuḥ khaṃ śūnye ca prakīrtitam || adhastād vartate |",
    "GK23kaulpradsam_u:633": "asminn evāsya parvatasyoparitane śikhare bṛhaty ekāntaḥ prakāśarahitā guhā vartate |",
    "GK23kaulpradsam_u:634": "tasyā guhāyā bhittibhūmiṣu parito devatānāṃ vaddhyo mūrtayaḥ saṃlakṣyante |",
    "GK23kaulpradsam_u:635": "tāsāṃ mūrtīnāṃ mukhyatamā ekā mahatī liṅgā kāravatī śivasya mūrtir harṣeśvara ityākhyāṃ sarvamaṇḍalaprakhyātāṃ dhārayantī bhūmau niṣarāṇā dṛśyate |",
    "GK23kaulpradsam_u:636": "asyā guhāyā antare 'nyālpāpy ekā guhāsti |",
    "GK23kaulpradsam_u:637": "tasyāṃ guhāyāṃ śivasya svacchandākhyā pañcabhir mukhair upaśobhitā mūrtir bahir eva darśanam āgacchati yatas tasyām alpāyāṃ guhāyāṃ praveśo 'pi",
    "GK23kaulpradsam_u:638": "sarvathā duṣkaro bhavati |",
    "GK23kaulpradsam_u:639": "pūrvaṃ bhasmāsurābhidhasyāsurasya vināśanavelāyāṃ śivena tasyoktadurjātāsurasya vañcanāyai kiṃcit kālaṃ svakīyā mūrtir asyāṃ guhāyāṃ guptatayā sthāpitā |",
    "GK23kaulpradsam_u:640": "atha taṃ duṣṭam asuraṃ vināśya yadātena mahān harṣabharaḥ samākalitas tadaiva tena devena harṣeśvara ityākhyā samāsāditā |",
    "GK23kaulpradsam_u:641": "ato 'sya pradeśasya guhayā śivamoṣaṇaṃ sārthakam evāvagamyate |",
    "GK23kaulpradsam_u:642": "grāmīṇā ādhunike kāle 'sya khonamuṣākhyapradeśasya khunamoh ityākhya",
    "GK23kaulpradsam_u:643": "śivamūrtibhedasya harimur iti nāmāpi vadantaḥ santi |",
    "GK23kaulpradsam_u:644": "asya harṣeśvarasya kathā harṣeśvaramāhātmye bhṛṅgīśasaṃhitāsaṅkalite vistareṇoktā bhavati",
    "GK23kaulpradsam_u:645": "asya khonamoṣasya samīpe jayavanaṃ yasya kaśmīrabhāṣāyāṃ jivan iti nāma prasiddham asti |",
    "GK23kaulpradsam_u:646": "so 'pi grāmas tathānyo mābur ityākhyo grāmaś ca nikaṭe vartate |",
    "GK23kaulpradsam_u:647": "ayaṃ khunamuh ākhyo grāmaḥ vihī ityākhye puragaṇe prasiddhiṃ dhāryamāṇo bhavati |",
    "GK23kaulpradsam_u:648": "kaśmīranagarāt pañcakrośadūratāyāṃ grāmo 'yaṃ puragaṇaś cāstīti śam ||",
    "GK23kaulpradsam_u:649": "20. Daraddeśaḥ ślokasaṃ 93 namba 20 surendrasya rājño varṇane daraddeśantike |",
    "GK23kaulpradsam_u:650": "tatra daraddeśanirvacanam |",
    "GK23kaulpradsam_u:651": "daradāṃ darajjātīyānāṃ janapadānāṃ yo nivāsasthānaṃ deśa ity asti ca |",
    "GK23kaulpradsam_u:652": "kaśmīranagaraprāntabhūmau parvatādiṣu nivāsino darat ityākhyā bahavo janapadāḥ |",
    "GK23kaulpradsam_u:653": "yeṣāṃ āśrayībhūtā bahavo deśāḥ kaśmīrād bahiḥ prāntabhūmiṣu daradāṃ nāmnaiva prakhyātim āgatāḥ santi |",
    "GK23kaulpradsam_u:654": "tasya ca tair darajjātīyair āśritasya deśasyādhunike kāle kaśmīrabhāṣāyāṃ dāradin hunu deś iti nāma vadanti |",
    "GK23kaulpradsam_u:655": "teṣāṃ ca taddeśanivāsināṃ janānāṃ dārady iti nāma khyātaṃ sarvatraivāsti |",
    "GK23kaulpradsam_u:656": "tathā nīlamate 'pi",
    "GK23kaulpradsam_u:657": "dārvābhisāragāndhārajuhuṇḍaraśakān khaśān |",
    "GK23kaulpradsam_u:658": "taṅganān māṇḍavān madrān antargiribahirgirīn ||",
    "GK23kaulpradsam_u:659": "ity uktyā ya ete deśā janapadāśrayībhūtā gaṇitās te darajjātīyā evānumīyante |",
    "GK23kaulpradsam_u:660": "eteṣām anyeṣāṃ cāśrayasthānāni sarvāṇi daraddeśaśabdenaivābhidhīyante |",
    "GK23kaulpradsam_u:661": "ato 'yaṃ deśaḥ kaśmīrakarājñām ājñāsu sarvadaiva vidheyatayā tiṣṭhati |",
    "GK23kaulpradsam_u:662": "anenaiva hetunā kāśmīrako rājaiva daraddeśājñākṛt sarvadaivāstīty avagamyate ||",
    "GK23kaulpradsam_u:663": "21. Saurakaṃ Nagaraḥ",
    "GK23kaulpradsam_u:664": "ślokasaṃ 93 namba 21 surendrasya rājye saurakākhyaṃ pattanam |",
    "GK23kaulpradsam_u:665": "tatra saurakaśabdasya niruktiḥ |",
    "GK23kaulpradsam_u:666": "saḥ kope vāraṇe caiva auṃ kāraḥ syāt tathābrahma aur apy ānanda ucyate |",
    "GK23kaulpradsam_u:667": "kaś cātmāpi samākhyātaḥ kaḥ pradeśa udāhṛta iti kośavākyāvalambanena saḥ vārako duḥkhāt ya au ānandas tam ānandaṃ rāti dadāti yaḥ sa soraḥ |",
    "GK23kaulpradsam_u:668": "etādṛśa eva yaḥ kaḥ pradeśaḥ sa saurakaḥ |",
    "GK23kaulpradsam_u:669": "arthāt duḥkhavāraka ānandadāyakaś ca deśaḥ |",
    "GK23kaulpradsam_u:670_0": "atha vā sūrasyāpatyaṃ sauropamaḥ śanir vā sopama iva yaḥ prāntaratayā durdarśaḥ kāntārakuñjādimattayā ca bhūmāpamāno ta eva",
    "GK23kaulpradsam_u:670_1": "śyāmāyamāno malīmasaś ca śanir iva yaḥ kaḥ pradeśaḥ iti vā enam evaitādṛśaṃ pattanaṃ nagaram |",
    "GK23kaulpradsam_u:671": "pattanaṃ puṭabhedanam ity amaraḥ |",
    "GK23kaulpradsam_u:672": "pūrvavarṇitasya daraddeśasyālike virecitavān sa surendra ity ārthaḥ |",
    "GK23kaulpradsam_u:673": "saurakākhyaṃ nagaraṃ kaśmīramaṇḍalavāryasthalavartini daraddeśe rājñā pṛthak sampādinam iti kalhaṇapaṇḍitavacanenaivāvagamyate |",
    "GK23kaulpradsam_u:674": "tathā hi daraddeśāntike kṛtvā saurakākhyaṃ sapattanam |",
    "GK23kaulpradsam_u:675": "śrīmātvihāraṃ vidadhe narendrabhavatābhidham ||",
    "GK23kaulpradsam_u:676": "anyac ca tena svamaṇḍale khaṇḍayaśasā puṇyakarmaṇā |",
    "GK23kaulpradsam_u:677": "vihāraḥ sukṛtodāro nirmitaḥ sorasābhidha ||",
    "GK23kaulpradsam_u:678": "ity ādy ukteḥ svamaṇḍale kaśmīrākhye svamaṇḍalād anyatra daraddeśe ca rājño 'sya nirmāṇādikam abhūt |",
    "GK23kaulpradsam_u:679": "asya saurakākhyasya nagarasya kaśmīrabhāṣāyāṃ hasaur iti prathitatamaṃ nāma sarve kathayanti",
    "GK23kaulpradsam_u:680": "vartate ca hasaurākhyaṃ nagaraṃ daraddeśe |",
    "GK23kaulpradsam_u:681": "daraddeśasyāpy asya dāradyan hundradeś vā dāradyan hundra mulak iti nāma prasiddham asti |",
    "GK23kaulpradsam_u:682": "punaś ca te ye haṇer gilgith hauja karṇāha ity ādayo deśāḥ kaśmīramaṇḍalāt pṛthaksthā api kaśmīrarājyāntar gaṇitā eva tathaitatmaṇḍalapālakasyājñāpālayamānāḥ sarvadaiva bhavanti |",
    "GK23kaulpradsam_u:683": "atas tasya rājño 'pi daraddeśe nagaranirmāṇam ucitatamaṃ bhavati |",
    "GK23kaulpradsam_u:684_0": "kecit tu pārisekānuvādavidaḥ saurakākhyam amuṃ pattanam ajānanto buddhibhrameṇa svakapolakalpitakalpanayā ca vṛthotthayā",
    "GK23kaulpradsam_u:684_1": "sindhaṣurath ityākhyaṃ kam api pradeśaṃ saurakaśabdābhidheyaṃ parikalpya rājño sindhuṣurathākhyo deśo nirmita ityādi likhanti |",
    "GK23kaulpradsam_u:685": "tat sarvaṃ teṣāṃ likhanam asatyatamam asti |",
    "GK23kaulpradsam_u:686": "yato rājataraṅgiṇyukte surendrasya varṇane kim apy etādṛśaṃ deśanirmāṇaṃ kvāpi na dṛṣṭam |",
    "GK23kaulpradsam_u:687": "ato 'tra prayojanam ajñātvaiva tanmatam astīti budhyate ||",
    "GK23kaulpradsam_u:688": "22. Narendrabhavanābhidho Vihāraḥ",
    "GK23kaulpradsam_u:689": "śloka 93 nambara 22 surendrarājye narendrabhavanābhidhaṃ vihāraṃ |",
    "GK23kaulpradsam_u:690": "atra narendrabhavanaśabdasya niruktiḥ |",
    "GK23kaulpradsam_u:691": "narāṇāṃ manuṣyāṇām indro rājā narendraḥ |",
    "GK23kaulpradsam_u:692": "narendrasya bhavanaṃ gṛhaṃ narendrabhavanaṃ rājagṛham ity arthaḥ |",
    "GK23kaulpradsam_u:693_0": "yathā rājabhiḥ svakīyāni veśmāni svarṇarajataratnātādibhiḥ khacitāni śuddhatamarītyā kārubhir nirmīyante tathaiva rājñā surendreṇa",
    "GK23kaulpradsam_u:693_1": "daraddeśasya nikaṭe hasaurābhidhaṃ nagaraṃ nirmāya tatraiva narendrabhavanākhyaṃ vihāraṃ bauddhajananivasanādyupayogigṛham",
    "GK23kaulpradsam_u:693_2": "ity arthaḥ |",
    "GK23kaulpradsam_u:694": "bauddhānāṃ tu vihāro strī |",
    "GK23kaulpradsam_u:695": "gaṃjā tu madirāgṛham ity amaraḥ |",
    "GK23kaulpradsam_u:696": "tādṛśaṃ bauddhamandiram api nirmitam |",
    "GK23kaulpradsam_u:697": "vartate cāsya daraddeśamadhyavartino hasaurākhyasya nagarasya nikaṭe narendrabhavanākhyaṃ sthānam |",
    "GK23kaulpradsam_u:698": "tasya ca narendrabhavanasyādhunike kāle kāśmīrakamatena nagūr iti prathitaṃ nāmāsti |",
    "GK23kaulpradsam_u:699": "so nagūrākhyaḥ pradeśo hasaurnikaṭa eva yato vartate 'ta eva narendrabhavanaśabdābhidheyaḥ sa eva pradeśo bhāti |",
    "GK23kaulpradsam_u:700": "ittham eva rājño daraddeśamadhye hasaurnagūrākhyayoḥ pradeśayoḥ svamaṇḍalād vāryasthale nirmāṇam svamaṇḍale nirmitapradeśanirmāṇam agre likhiṣyati ||",
    "GK23kaulpradsam_u:701": "23. Sorasaḥ Vihāraḥ",
    "GK23kaulpradsam_u:702": "śloka 94 namba 23 surendrasya rājye sorasābhidhaḥ vihāraḥ |",
    "GK23kaulpradsam_u:703": "tatra pūrvaṃ sorasaśabdaniruktiḥ |",
    "GK23kaulpradsam_u:704": "saḥ kope vāraṇe caiveti kośokteḥ |",
    "GK23kaulpradsam_u:705": "sovāraka ūṣpādeḥ pipāsādeś ca tathā ukāraḥ śaṅkare prokta ūkāraś caiva rakṣake iti kośokteś ca |",
    "GK23kaulpradsam_u:706": "ū rakṣako jīvanam iti yāvat |",
    "GK23kaulpradsam_u:707": "tathā ca raso gandharase jale śṛṅgārādau viṣe vīrye tiktādau dravarāgayoḥ dehadhātuprabhede ca pāradasvādayoḥ pumān iti medinīkośamatāvalambanena |",
    "GK23kaulpradsam_u:708": "raso jalaṃ yasya saḥ sorasaḥ |",
    "GK23kaulpradsam_u:709": "atra rasaśabdasya jīvanaṃ bhuvanaṃ vanam ity amaramatena |",
    "GK23kaulpradsam_u:710": "jalaparyāyeṇa jīvanaśabdena saha samānārthatvād rakṣakajīvanaśabdayoś ca tulyārthatayā rakṣakatvaviśeṣaṇaṃ samīcīnam evāsti |",
    "GK23kaulpradsam_u:711": "ato gharmādivārakajalavānayavihārasaṃjñabauddhamandirayutaḥ pradeśa ity arthaḥ |",
    "GK23kaulpradsam_u:712": "ādhunike kāle 'sya sorasākhyasya pradeśasya kaśmīrabhāṣayā suras yār iti",
    "GK23kaulpradsam_u:713": "nāma grāmīṇāḥ kathayanti |",
    "GK23kaulpradsam_u:714": "asmin pradeśe dugdhagaṅgākhyā nadī śītalasparśā madhurāsvādajalā pārvāyatrī ca pravahati |",
    "GK23kaulpradsam_u:715": "ataḥ soraseti sārthakaṃ nāmāsya eṣā yā dugdhagaṅgākhyā nadī dhārayati |",
    "GK23kaulpradsam_u:716": "asyāḥ kāśmīrakā dūdgaṅgā iti prathitaṃ nāmāsti |",
    "GK23kaulpradsam_u:717": "anyad ayaṃ sorasākhyaḥ pradeśo nāgom ityākhye puragaṇe vartate |",
    "GK23kaulpradsam_u:718": "tatrāpi parvatasya pādadeśo bhavati |",
    "GK23kaulpradsam_u:719": "asya sorasasya nikaṭe ḍāḍa um pūr tathā mici um pūr ityākhyaṃ grāmadvayaṃ bhavati ||",
    "GK23kaulpradsam_u:720": "24. Hastiśālākhyaḥ Agrahāraḥ",
    "GK23kaulpradsam_u:721": "ślokasaṃ 96 namba 24 rājño godharasya varṇane hastiśālākhyaṃ agrahāram |",
    "GK23kaulpradsam_u:722": "tatra hastiśālākhyaśabdanirvacanam |",
    "GK23kaulpradsam_u:723": "hastino śālante śobhante 'treti gajāḥ hastiśālam |",
    "GK23kaulpradsam_u:724": "śālante iti śālyaślāghāyām iti dhāto rūpam |",
    "GK23kaulpradsam_u:725": "atha vā hastināṃ śālā hastiśālā hastināṃ gṛhaṃ nivasanasthānam iti yāvat |",
    "GK23kaulpradsam_u:726": "etādṛśam agrahāraṃ godhareṇa rājñā nirmitaṃ nirmāya ca viprebhyo dattam ity arthaḥ |",
    "GK23kaulpradsam_u:727": "atrāyam āśayaḥ rājño 'sya gṛhe ye madotkaṭā mataṅgajāḥ kariṇyaḥ kalabhāś",
    "GK23kaulpradsam_u:728": "ca babhūvus teṣāṃ pālanām upayogisthānaṃ yasmād asminn eva pradeśe niyamitaṃ tenāto 'sya pradeśasya hastiśālam ity etādṛśaṃ nāma saṃlagnam |",
    "GK23kaulpradsam_u:729": "vartate ca devasarasākhye puragaṇe hastiśālākhyo grāmaḥ |",
    "GK23kaulpradsam_u:730": "tasya ca devasarasākhyapuragaṇasyādhunike kāle grāmīṇabhāṣāyāṃ devasarpargaṇa ity ākārakanāmāsti",
    "GK23kaulpradsam_u:731": "tathā cāsya hastiśālākhyagrāmasya hasty hel iti sarva viditaṃ nāmāpy asti",
    "GK23kaulpradsam_u:732": "asya hasty hel grāmasya samīpe kulagrāmākhyo grāmaḥ |",
    "GK23kaulpradsam_u:733": "sarvasyāsya devasarpargaṇasya mūlagrāmatām adhiṣṭhānatāṃ ca dhārayanyaṃ janāḥ samprati kulgom iti nāmnākārayanti |",
    "GK23kaulpradsam_u:734": "sa grāmaḥ samīpe bhavati |",
    "GK23kaulpradsam_u:735": "kecana asya hastiśālākhyagrāmasya ḍal ityākhyo 'tyantaprathito",
    "GK23kaulpradsam_u:736": "mahājalāśayo 'yaṃ phākpuragaṇe sarvakāśmīrakāviditas tathā yasya taṭabhūmiṣu niśātbāg śālabāg ity ādayo mahāprasiddhā ārāmā bahavo 'dhunāpi",
    "GK23kaulpradsam_u:737": "darīdṛśyante |",
    "GK23kaulpradsam_u:738": "tasyaiva jalāśayasyaikasyāṃ taṭabhūmāv anayā hasty hel ākhyayā kathyamāna ekaḥ pradeśo bhavatīti bruvanti |",
    "GK23kaulpradsam_u:739": "paraṃ tu yady apy ayaṃ hastiśālākhyapradeśo 'py avaśyaṃ likhita ḍal",
    "GK23kaulpradsam_u:740_0": "ityākhyajalāśayasya taṭabhūmau haj ratabal iti tattaṭasya pradeśaprathitāgragaṇyapradeśasya kiṃcid dūratāyāṃ tathā tatratyasya",
    "GK23kaulpradsam_u:740_1": "āśiyabāg iti sthānasya nikaṭatāyām asty eva tathāpi atratyasyāsya hastiśālasya jalaprāyatayāyarthārhāvakāśābhāvādidarśanena",
    "GK23kaulpradsam_u:740_2": "ca",
    "GK23kaulpradsam_u:741": "hastiśālopayogitvāsambhavāc ca jalaprāyasya vipreṣu pratipādanānarhatayāpi godharabhūpanirmitaḥ sa eva devasarasapuragaṇamadhyavartī hastiśālākhyo 'grahāro bhāti |",
    "GK23kaulpradsam_u:742": "na tv ayaṃ jalaprāyo 'grahāratvavyapadeśasampādanānarho 'nyo",
    "GK23kaulpradsam_u:743": "hastiśālākhyapradeśa iti |",
    "GK23kaulpradsam_u:744": "aparaṃ ca pārisekānuvādimate 'pi devasarasodbhavasyaiva hastiśālasya godhārabhūpāgrahāranirmāṇaṃ likhitam asti |",
    "GK23kaulpradsam_u:745": "na tv asyānyasya phākpuragaṇīyasyeti bhadram ||",
    "GK23kaulpradsam_u:746": "25. Suvarṇamaṇikulyā ślokasaṃ 97 namba 25 suvarṇasya rājyavarṇane suvarṇamaṇikulyā |",
    "GK23kaulpradsam_u:747": "tatra suvarṇamaṇikulyāśabdaniruktiḥ |",
    "GK23kaulpradsam_u:748": "śobhano varṇo yasya tat suvarṇaṃ kāṃcanaṃ svarṇaṃ suvarṇaṃ kanakam iti maṇīratnam |",
    "GK23kaulpradsam_u:749": "ratnaṃ maṇir dvayor aśmajātau muktādike 'pi cety amaraḥ |",
    "GK23kaulpradsam_u:750": "suvarṇasya maṇīnāṃ ca yā kulyālpā nadī kṛtrimā ca |",
    "GK23kaulpradsam_u:751": "kulyālpākṛtrimā sarit ity amaraḥ |",
    "GK23kaulpradsam_u:752": "arthāt suvarṇamaṇikulyākhyā nadī tena suvarṇābhidhena rājñā sampāditety arthaḥ |",
    "GK23kaulpradsam_u:753": "atra suvarṇena maṇibhiś ca yasyās taṭau talasya bhūmiś ca śobhitā nirmitā cābhūd etādṛśī nadī tena pravartitā |",
    "GK23kaulpradsam_u:754": "atha vā suvarṇatulyaśuddhavarṇāmaṇitulyanirmalamanohārijalā ca sā nadī sampanneti sārthakam eva nāmāsyā nadyāḥ sūkṣmekṣikayā avagamyate |",
    "GK23kaulpradsam_u:755": "atra tasya sūnuḥ suvarṇākhyas tato 'bhūt svarṇado 'rthinām |",
    "GK23kaulpradsam_u:756": "suvarṇamaṇikulyāyāḥ karāle yaḥ pravartaka ||",
    "GK23kaulpradsam_u:757": "iti paṇḍitakalhaṇaḥ |",
    "GK23kaulpradsam_u:758": "suvarṇasya rājyavarṇane suvarṇamaṇikulyāṃ vyapadiśya yal likhati |",
    "GK23kaulpradsam_u:759": "tatrāvaśyam evāsyāḥ kulyāyāḥ karālābhidhe pradeśe pravartanam itīdṛśy evārthapratītir buddhāvārohati",
    "GK23kaulpradsam_u:760": "paraṃ tu yasmin puragaṇe nady eṣādhunāpi pravahati tasmin sarvasminn eva puragaṇe mahatā yatnenāyāsenāpy anviṣṭāyaṃ ko 'pi karālābhidhaḥ pradeśo grāmo vā kutrāpi na milati |",
    "GK23kaulpradsam_u:761": "ataḥ karālābhidhe pradeśe suvarṇamaṇikulyāpravartanam ity arthapratītir bhramotthātopārthakaiva pratibhāti |",
    "GK23kaulpradsam_u:762": "tattvadṛśā tu kaver ayaṃ kalhaṇasyāśayo 'numīyate |",
    "GK23kaulpradsam_u:763": "tatra karālo danturaṃ turo ity amaramatena |",
    "GK23kaulpradsam_u:764": "atituṅgo yaḥ ko 'pi pradeśaḥ sa eva karālaśabdābhidheyo bhavati |",
    "GK23kaulpradsam_u:765": "tathā tv eva karāle tuṅgapradeśe rājñā nadī pravartitety arthapratītiḥ samīcīnatamābhāti |",
    "GK23kaulpradsam_u:766": "yata eṣā nadī sarva kaśmīrakabhūmibhyo 'tituṅgāyām ādyāvanibhūmau vartate 'to 'pi karālaparyāyatuṅgabhūmipravartanaṃ nadyā kavyuktaṃ sarvathā saṃgacchate |",
    "GK23kaulpradsam_u:767_0": "asyāṃ kaśmīrāyāṃ pūrvam atīte kāle sarovararūpatvenāvasthitāyāṃ yadā kvāpi bhūmir eva na babhūva tadā kaśyaparṣiprasāditadevatrayyanukampayādau",
    "GK23kaulpradsam_u:767_1": "yatraiva bhūmiḥ sajjātā tasyā eva bhūmer adyāvanīty anvarthaṃ nāma saṃlagnam |",
    "GK23kaulpradsam_u:768": "yata ādau bhavā ādyā sā cāsāv avanir avanī vā bhūmir ity arthaḥ |",
    "GK23kaulpradsam_u:769": "kṣmāvanir medinī mahīty amaraḥ |",
    "GK23kaulpradsam_u:770": "avanī medinī mahīti mediniś ca |",
    "GK23kaulpradsam_u:771": "atas sarvathāsya puragaṇasyāyasārthaka ādyāvanītyāhvayaḥ |",
    "GK23kaulpradsam_u:772": "asyā cādyāvanipuragaṇasyādhunike kāle nāgarikair grāmīṇaiś ca prakhyāpitaṃ āḍavinpargaṇa iti nāmāpabhraṃśadoṣamūlaṃ bhavati |",
    "GK23kaulpradsam_u:773": "yaiṣā suvarṇamaṇikulyākhyā nadī suvarṇabhūparājye suvarṇitāsyāś ca nadyāḥ sunamaṇ kul atha vā sunamaṇ nor iti nāma sarvaprasiddham asti |",
    "GK23kaulpradsam_u:774": "tatra pūrvapakṣe sunamaṇākhyā kul nadīty arthaḥ |",
    "GK23kaulpradsam_u:775": "dvitīye tu sunamaṇākhyā nor praṇālīty arthaḥ |",
    "GK23kaulpradsam_u:776": "dvayoḥ praṇālī payasaḥ padavyām ity amaraḥ |",
    "GK23kaulpradsam_u:777": "kiṃ tu eṣā suvarṇamaṇikulyākhyā nadī yato 'sya puragaṇasyaikasmin eva grāme na pravahaty ato 'sya niyamitaḥ pradeśaḥ ko 'pi nāsti |",
    "GK23kaulpradsam_u:778": "asya puragaṇasyānekeṣu grāmeṣu varṇitāyā sunamaṇākhyāyā nadyā jalenaiva sasyādiniṣpattiḥ sambhavati",
    "GK23kaulpradsam_u:779": "pārisekānuvādeṣv api te varṇite 'sminn ādyāvanipuragaṇa eva sunamaṇ-nadyāḥ",
    "GK23kaulpradsam_u:780": "pravartanaṃ rājñā tatsthānekagrāmasasyaphalaśrīḥ sarvadāsmād ity abhiprāyeṇa kṛtam ityādi varṇayanti |",
    "GK23kaulpradsam_u:781": "ato 'pi hetoḥ karālābhidhe pradeśe nadyāḥ pravahanaṃ samyaktayaivāpārthakaṃ pratibhāti yatas tair api svasvavarṇanavelāyām ayaṃ karālābhidhaḥ ko 'pi pradeśo na labdho 'sti |",
    "GK23kaulpradsam_u:782": "ato yathā tathā karālaśabdenātrādyāvanibhūmir eva kathituṃ tasya vyaṅgyajñasya kalhaṇasya kaver abhiprāya iti śam ||",
    "GK23kaulpradsam_u:783": "26. Jāloraḥ Vihāro 'grahāraś ca ślokasaṃ 98 namba 26 suvarṇajasya janakasya varṇane jālorākhyaṃ vihāraṃ agrahāraṃ ca |",
    "GK23kaulpradsam_u:784": "atra jāloraśabdanirvacanam |",
    "GK23kaulpradsam_u:785": "jālaiḥ puṣpajālair ūḥ rakṣakaḥ pūtigandhāder iti jālo 'ta eva ras sukhadāyako yaḥ sujāloraḥ ūkāraś caiva rakṣake iti kośaḥ |",
    "GK23kaulpradsam_u:786": "atha vā jalānaṃ samūho jālaṃ tena jālena ū rakṣako ras sukhapradāteti |",
    "GK23kaulpradsam_u:787": "atraiva jālorākhye pradeśe tena rājñā vihārābhidheyaṃ bauddhamandiraṃ nirmitam ayam eva jālorāgrahāratvena prakhyāpitaś ca |",
    "GK23kaulpradsam_u:788": "asya jāloragrāmasyādhunike kāle prakhyātaṃ jālur iti nāma grāmīṇāḥ kathayanti |",
    "GK23kaulpradsam_u:789": "ayaṃ jālurgrāmaḥ śamālāpuragaṇe vartate |",
    "GK23kaulpradsam_u:790": "tasya ca śamālākhyapuragaṇasya hamalpargaṇa iti nāma tair evāpabhraṃśadoṣavaśāt sthāpitam asti |",
    "GK23kaulpradsam_u:791_0": "ayaṃ jālurgrāmaḥ kadāpi mahāpadmasarasa ullolasya vā nāgasya vāribhiḥ pūryamāṇo 'pi dṛśyate 'to jalasamūhasattayā jalānāṃ",
    "GK23kaulpradsam_u:791_1": "samūho jālam iti varṇitānvarthatāsya pradeśasya yuktatamaiva asya jālurgrāmasya nikaṭe uccha kuṇḍal markuṇḍal ity ādayo bahavo",
    "GK23kaulpradsam_u:791_2": "grāmāḥ sāmīpyabhājas santīti bhadram ||",
    "GK23kaulpradsam_u:792": "27. Śamāṅgāsaḥ ślokasaṃ 100 namba 27 śacīnarasya janakajasya varṇane śamāṅgāsaḥ |",
    "GK23kaulpradsam_u:793": "atra śamāṅgāsaśabdaniruktiḥ |",
    "GK23kaulpradsam_u:794": "nānāvidhasaṅkalpavikalpādibhyaś cittasyoparamaḥ śamaḥ śamu upaśame ity asya dhātor uparativācakatvāt",
    "GK23kaulpradsam_u:795": "tathā śamavanti aṅgāni yeṣāṃ te śāntā munayaḥ śamāṅgaśabdābhidheyāḥ ta eva śamāṅgā āsante",
    "GK23kaulpradsam_u:796": "yatra sa śamāṅgāsaḥ śāntānāṃ munīnāṃ ca nivāsasthānam iti yāvat |",
    "GK23kaulpradsam_u:797": "vartate cāyaṃ pradeśo vanyair eva saralādivṛkṣair upaśobhito 'ta eva vanaprāyas tapopalakṣitaś ca tapaścaryākṣamaḥ |",
    "GK23kaulpradsam_u:798": "yasmin kuṭahārākhye puragaṇe 'yaṃ pradeśas tiṣṭhati saḥ sarvaḥ puragaṇo 'pi sarvadā prāyaśaḥ kānanapradeśair eva samāvṛto bhāti |",
    "GK23kaulpradsam_u:799": "ata eva kūṭaiḥ parvataśṛṅgair hāro mānohara iti sārthakam eva nāmāsya puragaṇasya asyādhunike kāle sarva eva kuṭahārpargaṇa iti prathitaṃ nāma bruvanti |",
    "GK23kaulpradsam_u:800": "asyāpi śamāṅgāsapradeśasyaitarhi śāṅgās iti prakhyāpitam apabhraṃśadoṣotthaṃ nāma sarvaviditaṃ bhavati |",
    "GK23kaulpradsam_u:801": "ayaṃ śāṅgāsākhyo grāmaḥ parvatasyālpocchāyasyādhastād dharātala eva vartate |",
    "GK23kaulpradsam_u:802_0": "anyeṣām asyāṃ kaśmīrāyāṃ sthitānāṃ kānanānāṃ yādṛśī śobhākṛtiś cāsti tādṛśy evāsya pradeśasyākṛtiḥ śobhā ca yato 'sti tata",
    "GK23kaulpradsam_u:802_1": "eva munijananivāsasthānam ity ākārakaṃ sārthakaṃ nāmāsya |",
    "GK23kaulpradsam_u:803": "asmin pradeśe sarvadaiva sarve sāhibeti śobhananāmānapurupadeśanivāsina ākheṭakādyarthe gatāgataṃ kurvāṇā mṛgayāṃ vidadhato darīdṛśyante 'taḥ",
    "GK23kaulpradsam_u:804": "prathitatamo 'yaṃ pradeśa iti bodhyam |",
    "GK23kaulpradsam_u:805": "asya śāṅgasākhyapradeśasya nikaṭavartino bahavo grāmā navgām utarus cerapor ity ādayaḥ prakhyātās santi |",
    "GK23kaulpradsam_u:806": "punaś cāyaṃ śamāṅgāsākhyo grāmaḥ pūrvam eva munijanais tapaścaryākaraṇayogyatayā svanivasanāsya dattvam ākalito 'pi tena rājño janakajena mukhyāgrahāratvābhidhayā saṃyojitaḥ |",
    "GK23kaulpradsam_u:807_0": "arthāt tebhyas tatpradeśasthebhyas tapasvibhyaḥ samarpitaḥ sarvo 'py ayaṃ puragaṇas tapasvipriyas tapaścaryāsthānam iti vartante",
    "GK23kaulpradsam_u:807_1": "vādhunāpi utarus ityādi grāmeṣu teṣāṃ pūrveṣāṃ tapasvināṃ śiṣyā nand jānyaṅkitās tapasvino",
    "GK23kaulpradsam_u:808": "yeṣāṃ śiṣyapraśiṣyadvārā adhunāpi santatiḥ pracalatīti śam ||",
    "GK23kaulpradsam_u:809": "28. Aśanāraḥ śloka 100 namba 28 asyaiva śacīnarasya varṇane aśanāraḥ |",
    "GK23kaulpradsam_u:810": "tatrāsya niruktiḥ |",
    "GK23kaulpradsam_u:811": "aśyate bhujyate yat tad aśanaṃ bhojanam aśabhojane ity asya dhātor lyuṭi rūpam |",
    "GK23kaulpradsam_u:812": "aśanasya icchā aśanāyā kṣud ity arthaḥ |",
    "GK23kaulpradsam_u:813": "aśanāyā bubhukṣā kṣud ity amaraḥ |",
    "GK23kaulpradsam_u:814": "tathā ca aśanāyā eva aśanā tām aśanāṃ ā samantād rāti dadāti yaḥ sa aśanāraḥ |",
    "GK23kaulpradsam_u:815": "asmin pradeśe jalaṃ yat pravahati tasya jalasyātyata pācakatayā bhuktasya caturvidhasyānnāder jīrṇayitṛtvaṃ |",
    "GK23kaulpradsam_u:816": "sarve tatrasthā yad aṅgīkurvanti |",
    "GK23kaulpradsam_u:817": "ata eva bubhukṣotpādakatvam aśanārety abhidhābhidhāsya mānamatvarthatayaiva pratibhāti |",
    "GK23kaulpradsam_u:818": "ayam aśanārākhyaḥ pradeśo vyūhākhyapuragaṇe tiṣṭhati |",
    "GK23kaulpradsam_u:819": "tasya ca vyūhākhyapuragaṇasya vihīpargaṇa iti grāmīṇaiḥ prakhyāpitaṃ nāma bhavati |",
    "GK23kaulpradsam_u:820": "asyāpi adeśasya śār iti nāmata eva sarvato bruvāṇā darīdṛśyante |",
    "GK23kaulpradsam_u:821": "asmin śārgrāme lohasya khanir api vartate |",
    "GK23kaulpradsam_u:822": "yebhyaḥ pāṣāṇaviśeṣebhyaḥ pākādinā loham utpadyate tair eva pāṣāṇair upalakṣita ekaḥ parvato 'pi vartate |",
    "GK23kaulpradsam_u:823": "ato 'sya grāmasya yaj jalaṃ lohakhaner utpannaṃ vartate tad avaśyaṃ pācakatamaṃ sarveṣu sthāneṣu bhavati |",
    "GK23kaulpradsam_u:824": "ataḥ sarvathāśanāreti grāmasya nāmānvarthatayāsti |",
    "GK23kaulpradsam_u:825": "asya śārgrāmasya maṇḍikhpāl iti grāmaḥ prathito nikaṭe 'sti luḍhavgrāmo",
    "GK23kaulpradsam_u:826": "'py anyo 'sya nikaṭe bhavati ||",
    "GK23kaulpradsam_u:827": "29. Śuṣkaletraḥ ślokasaṃ 102 namba 29 aśokasya rājño varṇane śuṣkaletraḥ |",
    "GK23kaulpradsam_u:828": "tatra śuṣkaletraniruktiḥ |",
    "GK23kaulpradsam_u:829": "śuṣkāni śoṣaṃ prāptāni tṛṇaparṇādīni lāti ādatte iti śuṣkalo vāyuḥ |",
    "GK23kaulpradsam_u:830": "lā ādāne ity asya dhāto rūpaṃ |",
    "GK23kaulpradsam_u:831": "tathā ca lakṣmīr īkāra ucyate iti kośāt |",
    "GK23kaulpradsam_u:832": "īr lakṣmī śuṣkalasya īḥ sampattiḥ śuṣkale vāyusampat |",
    "GK23kaulpradsam_u:833": "mahān vāyusamūha iti yāvat |",
    "GK23kaulpradsam_u:834": "tāṃ śuṣkale vāyusampattiṃ trāyate iti śuṣkaletraḥ traiṅ pālane dhātur atra",
    "GK23kaulpradsam_u:835": "yato 'yaṃ pradeśo marubhūmistho 'ta eva mahatyā vānyayāyuta ity arthaḥ |",
    "GK23kaulpradsam_u:836": "ayam eva pradeśas tena rājñāśokena stūpapadavācyair bauddhānāṃ devāyatanair ācchāditaḥ |",
    "GK23kaulpradsam_u:837": "asya śuṣkaletrākhyapradeśasyādhunike kāle grāmīṇaiḥ prakhyāpitaṃ hukhalitar iti nāma bhavati",
    "GK23kaulpradsam_u:838": "ayaṃ hukhalitarākhyo grāmaḥ daiñcho ityākhye puragaṇe vidyamāno 'sti |",
    "GK23kaulpradsam_u:839": "kaśmīranagarāt krośacatuṣṭayadūratāyām evāyaṃ puragaṇo vartate |",
    "GK23kaulpradsam_u:840": "asya ca hukhalitargrāmasya śīly pūr ity ādayo grāmā nikaṭe santi |",
    "GK23kaulpradsam_u:841_0": "asmin sarvasminn eva puragaṇe sarvatra marubhūmisthe vāyoḥ pracalato 'nyabhūmibhya uccaistvenādhikyaṃ yato bhavaty ata eva",
    "GK23kaulpradsam_u:841_1": "śuṣkaletra iti vāyor ādhikyasadbhāvopalakṣitam anvartham eva nāmeti śam ||",
    "GK23kaulpradsam_u:842": "30. Vitastātraḥ ślokasaṃ 102 namba 30 aśokasya rājyakāle vitastātraḥ |",
    "GK23kaulpradsam_u:843": "tatra vitastātraniruktiḥ |",
    "GK23kaulpradsam_u:844": "aṃguṣṭham sa kaniṣṭhe syād vitastir dvādaśāṅgula ity amarokteḥ |",
    "GK23kaulpradsam_u:845": "sarvasyāpi janasya svasya parimāṇamitā dvādaśa aṅgulā vitastiśabdābhidheyāḥ |",
    "GK23kaulpradsam_u:846": "tena vitastimānena parimitā yā nadī sā vitastāpadavācyā |",
    "GK23kaulpradsam_u:847": "tathā ca nīlamatasthe satīdevyā vitastārūpāvirbhāvavarṇane bṛhadaśvaḥ iti tathyaṃ viditvā sā kṣamayā parayādhutā |",
    "GK23kaulpradsam_u:848_0": "uvāca devī bhartāraṃ cārucandranibhānanā rasātale nadīrūpaṃ kariṣyāmi jagadguro kuruś calaprahāraṃ tvaṃ nīlaveśmasamīpataḥ",
    "GK23kaulpradsam_u:848_1": "ya cāsīl lāṅgalamukhaṃ prākprabhoḥ śailadāraṇe tena śūlaprahāreṇa niṣkramyāhaṃ rasātalāt śūlamārgeṇa yāsyāmi yāvat sindhumahānadam |",
    "GK23kaulpradsam_u:849": "tathā kṛte śarveṇa tathā cakre satī śubhā |",
    "GK23kaulpradsam_u:850": "tasyā nāma vitasteti kṛtavāñ śaṅkaraḥ svayam |",
    "GK23kaulpradsam_u:851": "vitastimātraṃ gartaṃ tu śūlena kṛtavān haraḥ |",
    "GK23kaulpradsam_u:852": "rasātalagatā yena niṣkrāntā sā saridvarā tasmād vitasteti kṛtaṃ nāma tasyāḥ |",
    "GK23kaulpradsam_u:853": "svayambhuvā tato 'pi sarvadeśeṣu vārttābhūd iyam utthitā maheśvarī muneḥ",
    "GK23kaulpradsam_u:854": "prītyā punar deśaṃ vyapīpavat |",
    "GK23kaulpradsam_u:855": "teṣu teṣu ca deśeṣu lokāḥ śuśruvur utkayā satī devī nadī bhūtvā kaśmīrebhyo vinirgatā iti kathanenāsyā nadyā vitastāyā vitaleti nāmānvartham evāstīti siddham |",
    "GK23kaulpradsam_u:856": "kiṃ tv atra vitastiparimitau pañcaviṃśativarṣavayasaḥ puṃsa ete dvādaśa aṅgulāgrāsyā iti bodhyam",
    "GK23kaulpradsam_u:857": "enām eva varṇitāṃ vitastāṃ ya ākaratayādhiṣvānatayā ca trāyate |",
    "GK23kaulpradsam_u:858": "srotorūpeṇa jalapūraṇenāpy āyayati so vitastātraḥ |",
    "GK23kaulpradsam_u:859": "atrāpi pūrvat traiṅ eva dhātuḥ |",
    "GK23kaulpradsam_u:860_0": "asmin vitastātrākhye pradeśe nadyām nākarībhūte yadyapy alpasaṃkhyākaiḥ kiyadbhir eva varṣair atīte kāle vitastiparimitam",
    "GK23kaulpradsam_u:860_1": "eva gartaṃ dṛṣṭacaram abhūt tathāpy etarhi nākasthaśrīraṇavīrasiṃhābhidhakaśmīradeśādhipasampādito mahāñ jalāśayo dṛśyate |",
    "GK23kaulpradsam_u:861": "paraṃ tu asya rājño navīnanirmāṇajīrṇoddhārādikālāt pūrvaṃ dvādaśāṅgulamitam eva gartaṃ babhūva",
    "GK23kaulpradsam_u:862": "ato nīlamatapurāṇavitastāmāhātmyādivacanāni yāni nadīparimāṇavācakāni tāni saṃgatāni samīcīnāni ca bhānti |",
    "GK23kaulpradsam_u:863": "asya vitastātrākhyasya pradeśasyādhunike kāle vithavatur iti nāma nāgarīkā grāmīṇāś ca kathayanti",
    "GK23kaulpradsam_u:864": "tatra vith vitastāyāḥ vatur ākaraḥ iti kaśmīrabhāṣayāpy arthasaṃgatiḥ |",
    "GK23kaulpradsam_u:865": "ayaṃ vithavaturākhyo grāmaḥ śāhūbād iti devasarasa iti cākhyayo puragaṇayoḥ sandhyau vartate",
    "GK23kaulpradsam_u:866": "tatrāsya śāhūbādpuragaṇasya śrīraṇavīrasiṃghapur iti asyāpi devasarasapuragaṇasya divasarpargaṇa iti nāmadvayaṃ prakhyātam anayor ādhunike kāle sarve vadanti |",
    "GK23kaulpradsam_u:867": "kecana pārisekānuvādakartāro 'sya vitastātrākhyasya pradeśasya vatarahel",
    "GK23kaulpradsam_u:868": "iti nāma svapustakeṣu likhanti |",
    "GK23kaulpradsam_u:869": "so vatarahel iti grāmaḥ daiñcho ityākhye puragaṇe vartate |",
    "GK23kaulpradsam_u:870": "ato yo 'yaṃ śuṣkaletra |",
    "GK23kaulpradsam_u:871": "atha vā hukhalitarākhyo grāmaḥ pūrvaṃ varṇitas tenāsya vitastātra |",
    "GK23kaulpradsam_u:872_0": "atha vā vithavaturgrāmasya sahoktatvāt athobhayor eva pradeśayor ekasyaivāśokābhidhasya rājño nirmāṇakartṛkatvāc cāmuṃ vitastātram",
    "GK23kaulpradsam_u:872_1": "api pradeśaṃ śuṣkaletravaddaiñchopuragaṇe sthitam uktabhrameṇa manyamānā vitastātraṃ vatarahel ity eva svamate sthāpayanti |",
    "GK23kaulpradsam_u:873": "tatra daiñchopuragaṇe sarvasmin vitastāyā nāmno 'py asattvena katham iva",
    "GK23kaulpradsam_u:874": "vitastātrasya vatarahel iti nāma kathayituṃ śaknumaḥ |",
    "GK23kaulpradsam_u:875": "atas teṣāṃ tal likhanaṃ svakapolakalpitam eva bhātīty āstām |",
    "GK23kaulpradsam_u:876_0": "anye kecana tanmatānuyāyino 'muṃ vitastātrākhyaṃ pradeśaṃ vithanār iti bhrameṇa manyamānā vatarahelpradeśād vibhinnaṃ vithanār",
    "GK23kaulpradsam_u:876_1": "ity eva vitastātrasyāsya nāma kathayanto darīdṛśyante tatra vith vitastāyā nār praṇālīty arthaḥ |",
    "GK23kaulpradsam_u:877": "asti cāyaṃ vithanārākhyaḥ pradeśaḥ kaśmīranagarād ekakrośadūravartī vitastānadītīrasthaḥ |",
    "GK23kaulpradsam_u:878_0": "atra vṛddhāḥ kathayantīti pūrvasmin kāle yadā prativarṣaṃ jalasamūhair udīpajanmabhir eṣā vitastā nadī pūryamāṇā satī sarvam",
    "GK23kaulpradsam_u:878_1": "evāmuṃ maṇḍalaṃ bruḍanonmukhaṃ sampādayanty āsīt tadā tatkālīnaiḥ kaśmīrāt pālayadbhir bhūpair ekāṃ kulyātulyāṃ praṇālīṃ",
    "GK23kaulpradsam_u:878_2": "sampādayituṃ kārava |",
    "GK23kaulpradsam_u:879": "ādiṣṭāḥ tair eva kārubhir yā praṇālīkulyārūpodīpotthajalāplāvanabhayaṃ nivārayantī sampāditā",
    "GK23kaulpradsam_u:880": "tasyā eva kulyāyā vithanār iti varṇitarītyā nāma saṃlagnam |",
    "GK23kaulpradsam_u:881": "atra kaveḥ kalhaṇasya śuṣkaletra-vitastātrai tastāra stūpamaṇḍalair ityādi",
    "GK23kaulpradsam_u:882": "kathanena yo 'yaṃ vatarahel-ākhyaḥ pradeśo yaś cāyaṃ vithanārabhidhaḥ pradeśaś cāsti |",
    "GK23kaulpradsam_u:883": "tāv ubhāv eva stūpapadavācyabauddhāyatanāc chādanānarhau bhātaḥ |",
    "GK23kaulpradsam_u:884": "ekasya vatarahel ity asya vitastānadyā anāśrayatvena vitastātra iti nāma karmaṇo 'tyanaucityāt",
    "GK23kaulpradsam_u:885": "dvitīyasya vithanār ity asya kulyārūpapraṇālīmayatvena stūpādhiṣṭhānarhatvāc ca |",
    "GK23kaulpradsam_u:886": "ato 'yaṃ vithavaturgrāma eva vitastātra-śabdābhidheya iti siddham |",
    "GK23kaulpradsam_u:887": "yatas tasyaiva stūpādhiṣṭhānasambhavatvam asti na tv anyasyeti śam ||",
    "GK23kaulpradsam_u:888": "31. Dharmāraṇyaṃ Vihāraḥ",
    "GK23kaulpradsam_u:889": "śloka 103 namba 31 pūrvavarṇitasyāsyāśokasya rājye dharmāraṇyavihārāntaḥ",
    "GK23kaulpradsam_u:890": "vitastātrapure yatkṛtaṃ caityaṃ |",
    "GK23kaulpradsam_u:891": "tatra pūrvam asya dharmāraṇyavihāraśabdasya niruktiḥ |",
    "GK23kaulpradsam_u:892": "rāgadveṣarahitais sadvidvadbhir [...] dayenānumataḥ svargāpavargādisādhakaḥ kriyākalāpodharmaḥ",
    "GK23kaulpradsam_u:893": "dharmasya araṇyaṃ dharmāraṇyam |",
    "GK23kaulpradsam_u:894": "aṭavy-araṇyaṃ vipinaṃ gahanaṃ kānanaṃ vanam ity amarokte |",
    "GK23kaulpradsam_u:895": "yathā vane sarveṣāṃ vanyānāṃ paśupakṣitarugulmaśaṣyādīnāṃ sambhavaḥ |",
    "GK23kaulpradsam_u:896": "tathaiva yatra sarveṣāṃ dharmasyāṅgabhūtānāṃ śaucasnānādīnāṃ sadbhāvaḥ ato dharmāraṇyaṃ dharmavanam iti yāvat |",
    "GK23kaulpradsam_u:897": "bauddhopayogigṛhaṃ bauddhānāṃ tu vihāro strīty amaraḥ |",
    "GK23kaulpradsam_u:898": "etādṛśasya dharmāraṇyavihārasya antar madhya ity arthaḥ |",
    "GK23kaulpradsam_u:899": "tathā ca vitastātrapure iti pūrvaṃ varṇito yo 'yaṃ vitastātrākhyaḥ pradeśaḥ asminn eva vitastātrapure tena aśokena rājñā dharmāraṇyākhyo",
    "GK23kaulpradsam_u:900_0": "vihāraḥ sampādita iti dharmāraṇyavihārasya tathā tadāśrayībhūtasya vitastātrapurasya ca siddhau saṃjātāyāṃ yatkṛtaṃ caityam",
    "GK23kaulpradsam_u:900_1": "iti yenāśokenaiva rājñā nirmitaṃ caityaṃ devatāyatanam iti yāvat caityam āyatanaṃ tulye vājiśālā tu mandurety amaraḥ |īdṛśam",
    "GK23kaulpradsam_u:900_2": "eva caityaṃ yasya caityasyautratyāvadhiṃ paśyatāṃ lokānām īkṣaṇāni nissāmarthyāni",
    "GK23kaulpradsam_u:901": "santi |",
    "GK23kaulpradsam_u:902": "yatnenāpi na prāyuḥ tathātra paṇḍitakalhaṇasyāpi vṛttam dharmāraṇyavihārāntar vitastātrapure 'bhavat |",
    "GK23kaulpradsam_u:903": "yatkṛtaṃ caityam utsedhāvadhiprāptyakṣamekṣaṇam iti kathanena |",
    "GK23kaulpradsam_u:904": "vitastātrapure dharmāraṇyavihārābhidhaṃ bauddhopayogigṛhaṃ tad anusampādayitvā tatraiva vihāre tādṛśam ekaṃ caityam atyunnataṃ sa rājā nirmitavān |",
    "GK23kaulpradsam_u:905": "yasya caityasyoccais tv adarśanābhilāṣiṇāṃ janānāṃ netrāṇi tadonnatyaṃ draṣṭuṃ paryāptāni na babhūvuḥ |",
    "GK23kaulpradsam_u:906": "atyunnatatayā netramārgadūravarti tac caityam abhūd ity arthaḥ |",
    "GK23kaulpradsam_u:907": "paraṃ tv ādhunike kāle 'sya nirmāṇasyāticirakālīnasya nāmāpi kvāpi na labhyate |",
    "GK23kaulpradsam_u:908": "yato 'tra vitastātrapure darśadarśam api pūrva-nimāṇasya cihnādikam api kiṃcit nāsti |",
    "GK23kaulpradsam_u:909": "yaiḥ kaiś cana bhrameṇāsya vitastātra-pradeśasya vatarahel iti yaiś cāsya pradeśasya vithanār iti ca svapustakeṣu nāma likhitam |",
    "GK23kaulpradsam_u:910": "tayor ubhayoḥ pradeśayoḥ sūkṣmekṣikayāpi vihāracaityādi-nāmāpi naiva dṛśyate naiva śrūyate ca |",
    "GK23kaulpradsam_u:911": "ato vitastātrapradeśasya vithavatur-nāma dānam asaṃgataṃ nāsti |",
    "GK23kaulpradsam_u:912": "pratyutānvarthatathā samīcīnam eva yaddharmāraṇyavihārākhyavihāratatsthacaityādicihnābhāvo 'trāsti tadgatasya bahutithasya kālasya balavattayeti bodhyam ||",
    "GK23kaulpradsam_u:913": "32. Śrīnagarī ślokasaṃ 104 namba 32 asyaivāśokasya rājye śrīnagarīm |",
    "GK23kaulpradsam_u:914": "tatrādau śrīnagarīśabdaniruktiḥ |",
    "GK23kaulpradsam_u:915": "na gacchanti kvāpi ye te nagāḥ parvatāḥ nagaiḥ parvatair ātiśobhāṃ dadāti |",
    "GK23kaulpradsam_u:916": "yat tat nagaraṃ alpaṃ nagaraṃ nagarī yathālpo ghaṭaḥ ghaṭīti |",
    "GK23kaulpradsam_u:917": "pūḥ strī purīnagaryau vā pattanaṃ puṭabhedanam ity amarokter |",
    "GK23kaulpradsam_u:918": "nagarīśabdo 'pi nagaravācakaḥ śrīmatī cāsau nagarī śrīnagarī |",
    "GK23kaulpradsam_u:919": "etādṛśīṃ śrīnagaryabhidhāṃ nagarīṃ so 'śoko rājā nirmitavān ity arthaḥ |",
    "GK23kaulpradsam_u:920_0": "tathā lakṣmyā śobhayā sāmagryādisampattyā ca sampakvenodgatadīptimanti tathānipuṇakārukṛtakāryāni puṇyagarīyastvaśālīni yāni",
    "GK23kaulpradsam_u:920_1": "ṣaḍadhikanavatilakṣyasaṃkhyākāni gehāni tair eva gehaiḥ pūrṇā samujjvalā ca nagarī tannirmitā babhūvety arthaḥ |",
    "GK23kaulpradsam_u:921": "tathā cātra paṇḍitakalhaṇo likhitaḥ sa ṣaṇnavatyā gehānāṃ lakṣyair lakṣmīsamujjvalaiḥ |",
    "GK23kaulpradsam_u:922": "garīyasīṃ purī śrīmāṃś cakre śrīnagarīṃ tṛpa ||",
    "GK23kaulpradsam_u:923": "ityādi |",
    "GK23kaulpradsam_u:924": "ata evāsya rājño 'tisaṃkhyāyutanagaranirmāṇakartṛtvaṃ kavyuktyājñāyate |",
    "GK23kaulpradsam_u:925": "asya śrīnagarīti khyātanagarasyādhunike kāle grāmīṇair nāgarikaiś ca khyāpitaṃ |",
    "GK23kaulpradsam_u:926": "tathā sarvānyadeśaviditaṃ śrīnagar iti prasiddhataraṃ nāma sarvathā vartate |",
    "GK23kaulpradsam_u:927": "asya śrīnagar iti nagarasya niyamitaḥ ko 'pi pradeśo na labhyate |",
    "GK23kaulpradsam_u:928": "ato jñāyate asmāt kaśmīrākhyamaṇḍalād vibhinnaṃ tat kim api nagaraṃ nāsti",
    "GK23kaulpradsam_u:929": "asyaivāśokanirmitasya nagarasya nāmnaiva sarvam apīdaṃ maṇḍalaṃ prakhyātaṃ sampannam |",
    "GK23kaulpradsam_u:930": "ata evāsya kaśmīradeśasya sarvāsu dikṣu prathitatām āptaṃ sarvādigdeśanivāsijanaiḥ kathyamānaṃ śrīnagar iti nāma sphuṭatayā vartate |",
    "GK23kaulpradsam_u:931": "kāśmīrakair vinā sarve 'muṃ maṇḍalam anenaiva śrīnagar nāmnākārayanti ca ye kecana pārisekānuvādakartāras tanmatānu-yāyinaś ca te svapustakeṣu |",
    "GK23kaulpradsam_u:932_0": "asya śrīnagaryākhyasya deśasyāśrayībhūtau dakṣiṇapārśvavāmapārśvau yāv ādhunike kāle dacchunporpargaṇa tathā khourporpargaṇa",
    "GK23kaulpradsam_u:932_1": "ityākhyau puragaṇau vartate tāv evāśrayībhūtau bhavata ityādi likhanti arthāt |",
    "GK23kaulpradsam_u:933": "yāv etau dvau puragaṇau stas tayor eva śrīnagarīti nāmāsti |",
    "GK23kaulpradsam_u:934": "atha vāgatasyātikālasya balavatayā tasya śrīnagaryākhyadeśasya cihnabhūtāv iva puragaṇau bhavata iti teṣām abhiprāyaḥ |",
    "GK23kaulpradsam_u:935": "paraṃ tu kalhaṇa-paṇḍitaḥ svapustake dakṣiṇapārśvavāmapārśvāv eva",
    "GK23kaulpradsam_u:936": "śrīnagarīty ākhyāv ityādi kiṃcid api na likhati |",
    "GK23kaulpradsam_u:937": "atas tat pārisekānuvādināṃ svakapolakalpanaiveti bhadram ||",
    "GK23kaulpradsam_u:938": "33. Aśmamayaḥ Prākāraḥ",
    "GK23kaulpradsam_u:939": "ślokasaṃ 105 namba 33 asyāśokasya rājye aśmamayaḥ prākāraḥ |",
    "GK23kaulpradsam_u:940": "asya niruktiḥ |",
    "GK23kaulpradsam_u:941": "aśmānaḥ prācuryeṇāsmin atha vā aśmānaḥ prakṛtir vāsyety aśmamayaḥ |",
    "GK23kaulpradsam_u:942": "tad atra pracuraṃ sāsya prakṛtir vety arthe mayaṭ pratyayo 'tra |",
    "GK23kaulpradsam_u:943": "aśmamayaḥ yaḥ prākāraḥ sāla ity arthaḥ |",
    "GK23kaulpradsam_u:944": "prākāro varaṇaḥ sāla ity amaraḥ |",
    "GK23kaulpradsam_u:945": "etādṛśaḥ prākāras tena rājñāśokena sampāditaḥ |",
    "GK23kaulpradsam_u:946": "atra pūrvaṃ nambarapadābhidheyo dvādaśasaṃkhyāko vijayeśvarābhidho yo 'yaṃ",
    "GK23kaulpradsam_u:947": "pradeśo varṇito 'sti tasminn eva vijayeśvare pūrvakālīnai rājabhiḥ sudhamayaḥ prākāro nirmita āsīt |",
    "GK23kaulpradsam_u:948": "taṃ sudhāmayaṃ prākāraṃ nivārya sa rājā navīnam aśmamayaṃ prākāraṃ kārayām āsa |",
    "GK23kaulpradsam_u:949": "tathā ca paṇḍitakalhaṇaḥ jīrṇaṃ śrīvijayeśasya vinivārya sudhāmayam |",
    "GK23kaulpradsam_u:950": "niṣkalmaṣeṇāśmamayaḥ prākāro yena kārita || iti |",
    "GK23kaulpradsam_u:952": "asya prākārasyādhunike kāle vinaṣṭatayā nāmāpi na labhyate |",
    "GK23kaulpradsam_u:953": "cihnādivārttā dūrata evāstām |",
    "GK23kaulpradsam_u:954": "ato 'sya kathyamāṇaṃ janair etatkālīnaṃ nāmādikaṃ na likhitam astīti jñeyam |",
    "GK23kaulpradsam_u:955": "kiṃ tv atra kasmiṃścit purātane kāle 'trāśmamayaḥ prākāro 'py āsīd ity ata",
    "GK23kaulpradsam_u:956": "evāsmin pradeśasaṃgrahe 'sya parigaṇanaṃ kṛtam |",
    "GK23kaulpradsam_u:957": "yathādhunike kāle śrīraṇavīrasiṃhabhūpanirmitaṃ śivasya caityam ādainābhūd iti ||",
    "GK23kaulpradsam_u:958": "34. Aśokaḥ Īśvaraś ca Prāsādaḥ ślokasaṃ 106 namba 34 aśokasya rājye aśokaḥ īśvarasaṃjñakaś ca prāsādaḥ |",
    "GK23kaulpradsam_u:959": "anayor niruktiḥ |",
    "GK23kaulpradsam_u:960": "avidyamānaḥ śoko manyur yasya so 'śokaḥ |",
    "GK23kaulpradsam_u:961": "manyuśokau tu śuk striyām ity amaraḥ |",
    "GK23kaulpradsam_u:962": "īśanaśīlaḥ īśanadharmā īśanaṃ sādhu karoti yaḥ sa īśvaraḥ |",
    "GK23kaulpradsam_u:963": "etādṛśāv aśokeśvarasaṃjñakau yau prāsādau devatāyatane iti yāvat |",
    "GK23kaulpradsam_u:964": "harmyādi dhanināṃ vāsaḥ prāsādo devabhūbhujām ity amaraḥ |",
    "GK23kaulpradsam_u:965": "anenaiva pūrvaṃ varṇitena rājñāśokenaitanmaṇḍalaprakhyāte vijayeśvarākhyapradeśo 'śmamayaṃ prākāraṃ sampādayitvā tasyaiva",
    "GK23kaulpradsam_u:966": "sabhāsthāne varṇitanāma dvayayutaṃ prāsādadvayaṃ nirmitaṃ |",
    "GK23kaulpradsam_u:967": "yatas tasmin kāle ye kecana tam īśvarābhidhaṃ prāsādaṃ paśyanti sma te tatkṣaṇād eva tasya manohāritvaguṇasampadāṃ camatkāreṇa śokarahitā babhūvur |",
    "GK23kaulpradsam_u:968": "atas tasyāśoketi nāmānvarthatayā pratīyamānaṃ bhāti |",
    "GK23kaulpradsam_u:969": "tathā ca kartum akartum anyathā-kartuṃ sāmarthyaśālina īśvarasyaiva nāmnāpy ayaṃ dvitīyaḥ prāsādaḥ prakhyātiṃ yataḥ prāptavān ato 'yam api sārthakatām eva prāpto bhāti |",
    "GK23kaulpradsam_u:970_0": "etayor ubhayoḥ prāsādayor aticirantanakālikatayā nirmāṇasya cihnādikam api kiṃcid yato na bhavaty ataḥ kaśmīrabhāṣāyāṃ janair",
    "GK23kaulpradsam_u:970_1": "ādhunike kāle kathyamānaṃ kim api nāmādikam atra na likhitaṃ paraṃ tu paṇḍitakalhaṇo yat sabhāyāṃ vijayeśasya samīpe ca vinirmame |",
    "GK23kaulpradsam_u:971": "śāntāvasādaḥ prāsādāv aśokeśvarasaṃjñitau ||",
    "GK23kaulpradsam_u:972": "ityādi likhaty anenaivaitat prāsādadvayaṃ labhyate |",
    "GK23kaulpradsam_u:973": "anyathā kutrāpi vārttaitayor na labhyata iti bhadram ||"
}