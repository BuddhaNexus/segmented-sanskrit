{
  "V03vinv172u:0": "fol. 513ff. first ed. in MSV IV 213ff.",
  "V03vinv172u:1": "(SBV II 1)",
  "V03vinv172u:2": "uddānam:",
  "V03vinv172u:3": "kauṇḍinyo nandīpālaś ca modakā udakaṃ pibet /",
  "V03vinv172u:4": "pūpako madhuvāsiṣṭho vinayāgraṃ gaṇitena ca //",
  "V03vinv172u:5": "karakaḥ kalabhuś caiva viśvabhug vanarathena ca /",
  "V03vinv172u:6": "chatraṃ kītaśirāmaitrī tathā ghaṇṭena ghoṣitā //",
  "V03vinv172u:7": "yadā āyuṣmatā kauṇḍinyena sarvakleśaprahāṇād arhatvaṃ sākṣātkṛtam ( iti)",
  "V03vinv172u:9": "bhagavatā saṅghāṭīdhvajadhāriṇām agro nirdiṣṭaḥ,",
  "V03vinv172u:10": "tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:11": "kiṃ bhadanta āyuṣmatā kauṇḍinyena karma kṛtam yena bhagavatā saṅghāṭīdhvajadhāriṇām agro nirdiṣṭaḥ?",
  "V03vinv172u:12": "bhagavān āha:",
  "V03vinv172u:13": "kauṇḍinyena bhikṣuṇā karmāṇi kṛtāny upacitāni labdhasaṃbhārāṇi pariṇatapratyayāny oghavat pratyupasthitāny avaśyabhāvīni;",
  "V03vinv172u:14": "kauṇḍinyenaiva karmāṇi kṛtāny upacitāni ko 'nyaḥ pratyanubhaviṣyati?",
  "V03vinv172u:15": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "V03vinv172u:16": "nābdhātau,",
  "V03vinv172u:17": "na tejodhātau,",
  "V03vinv172u:18": "na vāyudhātau; (SBV II 2)",
  "V03vinv172u:19": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
  "V03vinv172u:20": "na praṇaśyanti karmāṇy api kalpaśatair api /",
  "V03vinv172u:21": "sāmagrīm prāpya kālaṃ ca phalanti khalu dehinām //",
  "V03vinv172u:23": "Story of Kauṇḍinya",
  "V03vinv172u:24": "bhūtapūrvaṃ bhikṣavaḥ asminn eva bhadrake kalpe varṣasahasrāyuṣi prajāyāṃ kāśyapo nāma samyaksaṃbuddho loka udapādi,",
  "V03vinv172u:25": "vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān;",
  "V03vinv172u:26": "*sa vārāṇasīṃ nagarīm upaniśritya viharati karakacchedake parvate;",
  "V03vinv172u:27": "yāvad apareṇa samayena kāśyapaḥ samyaksaṃbuddhaḥ pūrvāhṇe nivāsya,",
  "V03vinv172u:28": "pātracīvaram ādāya vārāṇasīṃ praviśati;",
  "V03vinv172u:29": "pañcamātrāṇi ca goṣṭhikaśatāni nirgacchanti;",
  "V03vinv172u:30": "adrākśus te goṣṭhikās taṃ buddhaṃ bhagavantaṃ dvātriṃśatā mahāpuruṣalakṣaṇaiḥ samalaṅkṛtam,",
  "V03vinv172u:31": "aśityā cānuvyañjanair virājitagatram,",
  "V03vinv172u:32": "vyāmaprabhālaṅkṛtaṃ,",
  "V03vinv172u:33": "sūryasahasrātirekaprabham,",
  "V03vinv172u:34": "jaṅgamam iva ratnaparvataṃ samantato bhadrakam;",
  "V03vinv172u:35": "sahadarśanāc ca prasādajātāḥ sañjalpaṃ kartum ārabdhāḥ:",
  "V03vinv172u:36": "bhavanto 'smābhir asya sakāśe pravrajitavyam iti;",
  "V03vinv172u:37": "teṣām evaṃ kṛtasaṅketānāṃ kecin mahāsamudram avatīrṇāh;",
  "V03vinv172u:38": "kecid deśāntaraṃ gatāḥ;",
  "V03vinv172u:39": "kecit kāladharmeṇa saṃyuktāḥ;",
  "V03vinv172u:40": "ṣodaśajanāḥ pariśiṣṭāḥ;",
  "V03vinv172u:41": "te kara( ka)",
  "V03vinv172u:43": "cchedakaṃ parvataṃ gatvā kāśyapasya samyaksaṃbuddhasya sakāśe pravrajitāḥ;",
  "V03vinv172u:44": "te tatra dhyānādhyayanayogenāvasthitāḥ;",
  "V03vinv172u:45": "yāvad apareṇa samayena kāśyapaḥ samyaksaṃbuddhaḥ sakalaṃ buddhakāryaṃ kṛtvā indhanakṣayād ivāgniḥ ṛṣivadane mṛgadāve nirupadhiśeṣe nirvāṇadhātau parinirvṛtah;",
  "V03vinv172u:46": "teṣāṃ devatābhir ārocitam:",
  "V03vinv172u:47": "bhavantaḥ kāśyapaḥ parinirvṛtaḥ;",
  "V03vinv172u:48": "saptāhaparinirvṛtasya cāsya śāsanam antarhitam;",
  "V03vinv172u:49": "kiṃ yūyam aphalakaṃbukā puratastiṣṭhata iti;",
  "V03vinv172u:50": "te śrutvā akṛtakāryatvān mahatā duḥkhenābhyāhatāh;",
  "V03vinv172u:51": "pañca sahaśravaṇād eva karakacchedakāt parvatād avatīrya vārāṇasīṃ praviṣṭāḥ;",
  "V03vinv172u:52": "ṣaḍbhis tenaiva saṃvegena vīryam avalambya pratyekabodhiḥ sākṣātkṛtā;",
  "V03vinv172u:53": "pañca paścād avatīrya vārāṇasīṃ praveṣṭum (SBV II 3)",
  "V03vinv172u:54": "ārabdhāḥ; yāvac chakaṭasārtho nirgacchati;",
  "V03vinv172u:55": "ekasya śākaṭikasya balīvardā durbalāḥ;",
  "V03vinv172u:56": "sa tān pratodayaṣṭyā bhūyo tāḍayati;",
  "V03vinv172u:57": "durbalaprāṇatvān na śaknuvanti gantum;",
  "V03vinv172u:58": "sa ca śākaṭikas tasya śakaṭasārthasyāgrato yāyī;",
  "V03vinv172u:59": "sa tair bhikṣubhir uktaḥ:",
  "V03vinv172u:60": "bhoḥ śākaṭika taveme balīvardā durbalāḥ;",
  "V03vinv172u:61": "kim etān pratodayaṣṭyā bhūyobhūyas tāḍayasi?",
  "V03vinv172u:62": "yadi na śaknuvanti gantum,",
  "V03vinv172u:63": "visrabdhagatipracāratayā pṛṣṭhato 'nugaccheti;",
  "V03vinv172u:64": "sa kathayati:",
  "V03vinv172u:65": "mamāgrato gacchato na śakyam anena śakaṭasārthena sārdhaṃ gantum;",
  "V03vinv172u:66": "yady ahaṃ pṛṣṭhato 'nugacchāmi,",
  "V03vinv172u:67": "nūnam ayaṃ śakaṭasārtho chorayitvā gacchatīti;",
  "V03vinv172u:68": "te śākaṭikasyāntike asadvikalpasaṃjñanitavaimukhyāḥ parasparaṃ kathayanti:",
  "V03vinv172u:69": "bhavantaḥ kāśyape samyaksaṃbuddhe parinirvṛte vayaṃ vilambitā ity anenāsmākam eṣā codanā kṛtā;",
  "V03vinv172u:70": "yan nu vayaṃ vīryam ārabhemahi;",
  "V03vinv172u:71": "iti viditvā gāthāṃ bhāṣante:",
  "V03vinv172u:72": "yady apy antarhito dharmaḥ kāśyapasya mahāmuneḥ /",
  "V03vinv172u:73": "vīryaṃ na sraṃsayiṣyāmaḥ samyaksaṃbuddhadeśitam //",
  "V03vinv172u:74": "parikṣayaṃ na yāsyanti yady apy asmākam āsrāvāḥ /",
  "V03vinv172u:75": "śrāvakāgrā bhaviṣyāmaḥ śākyasiṃhasya tāyinaḥ // iti;",
  "V03vinv172u:76": "te vārāṇasīṃ praviśya piṇḍapātaṃ caritvā punar api karakacchedakaṃ parvataṃ gatvā dhyānādhyayanayogenāvasthitāḥ;",
  "V03vinv172u:77": "teṣāṃ catvāraḥ kālagatāḥ;",
  "V03vinv172u:78": "eko 'vasthitaḥ;",
  "V03vinv172u:79": "sa utsuka udānam udānayati:",
  "V03vinv172u:80": "ayam eva sa karakacchedakaḥ parvato yatra mayā kāśyapaḥ samyaksaṃbuddhaḥ paryupāsitaḥ;",
  "V03vinv172u:81": "dṛṣṭaś ca tasya viṃśatibhikṣusaharāṇām ekaḥ (A 425b)",
  "V03vinv172u:82": "sakalajambūdvīpe 'pi saṅghāṭīdhvajadhārīti;",
  "V03vinv172u:83": "sa praṇidhānaṃ kartum ārabdhaḥ:",
  "V03vinv172u:84": "yan mayā bhagavati kāśyape samyaksaṃbuddhe yāvadāyur brahmacaryaṃ caritam;",
  "V03vinv172u:85": "na kaścid guṇagaṇo 'dhigataḥ;",
  "V03vinv172u:86": "anenāhaṃ kuśalamūlena yo 'sau bhagavatā kāśyapena samyaksaṃbuddhena uttaro nāma māṇavo vyākṛtaḥ,",
  "V03vinv172u:87": "bhaviṣyasi tvaṃ māṇava varṣaśatāyuṣi prajāyāṃ śākyamunir nāma tathāgataḥ arhan samyaksaṃbuddhaḥ iti;",
  "V03vinv172u:88": "tasyāhaṃ śāsane pravrajya tatprathamataḥ sarvakleśaprahāṇād arhatvaṃ sākṣātkuryām;",
  "V03vinv172u:89": "māṃ ca bhagavān śākyamuniḥ saṅghāṭīdhvajadhāriṇām agraṃ nirdiśed iti.",
  "V03vinv172u:90": "kiṃ manyadhve bhikṣavaḥ?",
  "V03vinv172u:91": "yo 'sau tena kālena samayena bhagavataḥ kāśyapasya samyaksaṃbuddhasya parinirvṛtasya viṃśatibhikṣusaharāṇām (SBV II 4)",
  "V03vinv172u:92": "sakalajambūdvīpe eko bhikṣur avaśiṣṭaḥ saṅghāṭīdhvajadhārī,",
  "V03vinv172u:93": "yena tatkarakacchedake parvate praṇidhānaṃ kṛtam,",
  "V03vinv172u:94": "eṣa evāsau kauṇḍinyo bhikṣuḥ;",
  "V03vinv172u:95": "tatpraṇidhānvaśād etarhi bhagavatā saṅghāṭīdhvajadhāriṇām agratāyāṃ nirdiṣṭaḥ;",
  "V03vinv172u:96": "iti hi bhikṣavaḥ ekāntakṛṣṇānāṃ karmaṇām ekāntakṛṣṇo vipākaḥ,",
  "V03vinv172u:97": "ekāntaśuklānām ekāntaśuklaḥ,",
  "V03vinv172u:98": "vyatimiśrāṇāṃ vyatimiśraḥ;",
  "V03vinv172u:99": "tasmāt tarhi bhikṣavaḥ ekāntakṛṣṇāni karmāṇy apāsya vyatimiśrāṇi ca,",
  "V03vinv172u:100": "ekāntaśukleṣv eva karmasv ābhogaḥ karaṇīyaḥ;",
  "V03vinv172u:101": "ity evaṃ vo bhikṣavaḥ śikṣitavyam.",
  "V03vinv172u:102": "yadā bhagavatā āyuṣmataḥ kauṇḍinyasya ākāryākārya dharmo deśitaḥ,",
  "V03vinv172u:103": "ājñātas te kauṇḍinya dharmaḥ?",
  "V03vinv172u:104": "ājñato bhagavan;",
  "V03vinv172u:105": "ājñatas te kauṇḍinya dharmaḥ?",
  "V03vinv172u:106": "ājñatas sugata, iti,",
  "V03vinv172u:108": "tadā bhikṣavaḥ saṃśayajātaḥ sarvasaṃśayachettāraṃ buddhaṃ bhagavantaṃ papracchuḥ:",
  "V03vinv172u:109": "kiṃ bhadanta ājñātakauṇḍinyena karma kṛtaṃ yenāsya bhagavatā ākāryākārya dharmo deśitaḥ,",
  "V03vinv172u:110": "ājñātas te kauṇḍinya dharmaḥ?",
  "V03vinv172u:111": "ājñato bhagavan;",
  "V03vinv172u:112": "ājñatas te kauṇḍinya dharmaḥ?",
  "V03vinv172u:113": "ājñatas sugata iti;",
  "V03vinv172u:114": "bhagavān āha:",
  "V03vinv172u:115": "kauṇḍinyenaiva bhikṣavo bhikṣuṇā karmāṇi kṛtāny upacitāni labdhasaṃbhārāṇi pūrvavad yāvat phalanti khalu dehinām.",
  "V03vinv172u:117": "Story of Kāśisundaraka (Kṣāntivādin)",
  "V03vinv172u:118": "(concerning a previous birth of Kauṇḍinya)",
  "V03vinv172u:119": "bhūtapūrvaṃ bhikṣavo vārāṇasyāṃ nagaryāṃ brahmadatto nāma rājā rājyaṃ kārayati,",
  "V03vinv172u:120": "ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca;",
  "V03vinv172u:121": "so 'pareṇa samayena devyā sārdhaṃ krīḍati ramate paricārayati;",
  "V03vinv172u:122": "tasya krīḍato ramamāṇasya paricārayataḥ devī āpannasatvā saṃvṛttā;",
  "V03vinv172u:123": "aṣṭānāṃ vā navānāṃ vā māsānām atyayāt prasūtā;",
  "V03vinv172u:124": "dārako jātaḥ,",
  "V03vinv172u:125": "abhirūpo darśanīyaḥ prāsādikaḥ sarvāṅgapratyaṅgopetaḥ;",
  "V03vinv172u:126": "tasya jātau jātimahaṃ kṛtvā nāmadheyaṃ vyavasthāpyate,",
  "V03vinv172u:127": "kiṃ bhavatu dārakasya nāmeti;",
  "V03vinv172u:128": "amātyāḥ ūcuḥ:",
  "V03vinv172u:129": "deva ācaritaṃ madhyadeśe yo 'bhirūpo bhavati prāsādikaḥ sa sundara ity ucyate;",
  "V03vinv172u:130": "ayaṃ ca dārakaḥ abhirūpo darśanīyaḥ prāsādikaḥ,",
  "V03vinv172u:131": "kāśirājasya ca putraḥ;",
  "V03vinv172u:132": "bhavatu dārakasya kāśisundara iti nāmeti;",
  "V03vinv172u:133": "tasya kāśisundara iti nāmadheyaṃ vyavasthāpitam;",
  "V03vinv172u:134": "kāśisundaro dārakaḥ aṣṭābhyo dhātrībhyo dattaḥ;",
  "V03vinv172u:135": "dvābhyām aṅgadhātrībhyāṃ dvābhyāṃ kṣīradhātrībhyāṃ dvābhyāṃ (A 426a)",
  "V03vinv172u:136": "maladhātrībhyāṃ dvābhyāṃ krīḍanikābhyāṃ dhātrībhyām;",
  "V03vinv172u:137": "aṣṭābhir dhātrībhir unnīyate kṣīreṇa (SBV II 5)",
  "V03vinv172u:138": "dadhnā navanītena sarpiṣā sarpirmaṇḍena anyaiś cottaptottaptair upakaraṇaviśeṣair āśu vardhate hradastham iva paṅkajam.",
  "V03vinv172u:139": "bhūyo 'pi rājñaḥ krīḍato ramamāṇasya paricārayataḥ devī āpannasatvā saṃvṛttā;",
  "V03vinv172u:140": "sā aṣṭānāṃ vā navānāṃ vā māsānām atyayāt prasūtā;",
  "V03vinv172u:141": "dārako jātaḥ;",
  "V03vinv172u:142": "yasminn eva divase vārāṇasyāṃ paurajānapadānāṃ mahān kalir utpannaḥ;",
  "V03vinv172u:143": "tasyāpi jātimahaṃ kṛtvā nāmadheyaṃ vyavasthāpyate,",
  "V03vinv172u:144": "kiṃ bhavatu dārakasya nāmeti;",
  "V03vinv172u:145": "antaḥpurajanaḥ kathayati:",
  "V03vinv172u:146": "deva asya janmani vārāṇasyāṃ paurajānapadānāṃ mahān kalir abhūt;",
  "V03vinv172u:147": "tasmād bhavatu dārakasya kalibhūr iti nāmeti;",
  "V03vinv172u:148": "rājā brahmadattaḥ dharmādharmeṇa rājyaṃ kārayati;",
  "V03vinv172u:149": "kāśisundaraḥ kumāraḥ paśyati pitaraṃ dharmādharmeṇa rājyaṃ kārayantam;",
  "V03vinv172u:150": "dṛṣṭvā ca punar asyaitad abhavat:",
  "V03vinv172u:151": "aham api pitur atyayād rājā bhaviṣyāmi;",
  "V03vinv172u:152": "aham api dharmādharmeṇa rājyaṃ kārayitvā narakaparāyaṇo bhaviṣyāmi;",
  "V03vinv172u:153": "yannv aham agārād anagārikāṃ pravrajeyam iti;",
  "V03vinv172u:154": "sa pitus sakāśam upasaṃkrāntaḥ;",
  "V03vinv172u:155": "pādayor nipatya kathayati:",
  "V03vinv172u:156": "tāta anujāniṣva,",
  "V03vinv172u:157": "pravrajāmy agārād anagārikām iti;",
  "V03vinv172u:158": "sa kathayati:",
  "V03vinv172u:159": "putra yasyārthe yajñā ijyante,",
  "V03vinv172u:160": "homā hūyante,",
  "V03vinv172u:161": "tapāṃsi tapyante,",
  "V03vinv172u:162": "tat tava karatalagataṃ rājyam;",
  "V03vinv172u:163": "kasyārthe apāsya pravrajasīti;",
  "V03vinv172u:164": "sa gāthāṃ bhāṣate:",
  "V03vinv172u:165": "varaṃ vane valkalacīravāsasā phalāśinā vyāḍamṛgaiḥ sahoṣitam /",
  "V03vinv172u:166": "na rājyahetor vadhabandhatāḍanaṃ budhena kartuṃ paralokabhīruṇā // iti;",
  "V03vinv172u:167": "rāja kathayati;",
  "V03vinv172u:168": "yat khalu kumāra jānīyās tvam asmākam ekaputraḥ priyo manāpaḥ kṣānto 'pratikūlaḥ;",
  "V03vinv172u:169": "maraṇena te vayam akāmakā viyujyema;",
  "V03vinv172u:170": "na tu jīvantaṃ parityakṣyāmaḥ;",
  "V03vinv172u:171": "kāśisundaraḥ kumāraḥ kathayati;",
  "V03vinv172u:172": "tāta saced anujñāsyasīty evaṃ kuśalam;",
  "V03vinv172u:173": "no ced anujñāsyasi,",
  "V03vinv172u:174": "adya na bhokṣye,",
  "V03vinv172u:175": "na pāsyāmīti;",
  "V03vinv172u:176": "tatra kāśisundaraḥ kumāraḥ ekam api bhaktacchedam akārṣīd,",
  "V03vinv172u:177": "dvau,",
  "V03vinv172u:178": "trīn,",
  "V03vinv172u:179": "yāvad ṣaḍ bhaktacchedān akārṣīt;",
  "V03vinv172u:180": "atha rāja brahmadattaḥ kāśisundaraṃ kumāram idam avocat: (SBV II 6)",
  "V03vinv172u:181": "yat khalu tāta kumāra jānīyā duścaraṃ brahmacaryam,",
  "V03vinv172u:182": "duṣkaraṃ prāvivekyaṃ,",
  "V03vinv172u:183": "durabhiramam ekatve,",
  "V03vinv172u:184": "durabhisaṃbudhāny araṇyavanaprasthāni,",
  "V03vinv172u:185": "prāntāni śayanāsanāny adhyāvastum,",
  "V03vinv172u:186": "duḥkham ekākino 'raṇye vāsaḥ;",
  "V03vinv172u:187": "yāvajjīvaṃ te vyāḍamṛgaiḥ saha vastavyam;",
  "V03vinv172u:188": "yāvajjīvaṃ te paradattabhojino bhavitavyam;",
  "V03vinv172u:189": "yāvajjīvaṃ te mānuṣakebhyaḥ kāmebhyaḥ āvaraṇaṃ kartavyam;",
  "V03vinv172u:190": "yāvajjīvaṃ te mānuṣikābhyo ratikrīḍābhya āvaraṇaṃ kartavyam;",
  "V03vinv172u:191": "ehi tvaṃ tāta kumāra ihaiva sthito yauvarājyaṃ kāraya;",
  "V03vinv172u:192": "kāmāṃś ca paribhuṃkṣva;",
  "V03vinv172u:193": "dānāni ca dehi puṇyāni ca kuru;",
  "V03vinv172u:194": "evam ukta kāśisundaraḥ kumāras tūṣṇīm.",
  "V03vinv172u:195": "atha rājā brahmadattaḥ antaḥpuram amātyān paurohitāṃś codyojayati;",
  "V03vinv172u:196": "aṅga tāvad bhavantaḥ kumāram utthāpayata;",
  "V03vinv172u:197": "evaṃ devety antaḥpurāmātyapaurohitā yena kāśisundaraḥ kumāras tenopasaṃkrāntāḥ;",
  "V03vinv172u:198": "upasaṃkramya kāśisundaraṃ kumāraṃ idam avocan: yat khalu (A 426b)",
  "V03vinv172u:199": "tāta kumāra jānīyās,",
  "V03vinv172u:200": "tvaṃ hi sukumāraḥ sukhaiṣī;",
  "V03vinv172u:201": "na tvaṃ jñātā duḥkhasya;",
  "V03vinv172u:202": "duścaraṃ brahmacaryam;",
  "V03vinv172u:203": "duṣkaraṃ prāvivekyaṃ,",
  "V03vinv172u:204": "durabhiramam ekatve,",
  "V03vinv172u:205": "durabhisaṃbudhāny araṇyavanaprasthāni,",
  "V03vinv172u:206": "prāntāni śayanāsanāny adhyāvastum,",
  "V03vinv172u:207": "duḥkham ekākino 'raṇye vāsaḥ;",
  "V03vinv172u:208": "yāvajjīvaṃ te vyāḍamṛgaiḥ saha vastavyam;",
  "V03vinv172u:209": "yāvajjīvaṃ te paradattabhojino bhavitavyam;",
  "V03vinv172u:210": "yāvajjīvaṃ te mānuṣakebhyaḥ kāmebhyaḥ āvaraṇaṃ kartavyam;",
  "V03vinv172u:211": "yāvajjīvaṃ te mānuṣikābhyo ratikrīḍābhya āvaraṇaṃ kartavyam;",
  "V03vinv172u:212": "ehi tvaṃ tāta kumāra ihaiva sthito yauvarājyaṃ kāraya;",
  "V03vinv172u:213": "kāmāṃś ca paribhuṃkṣva;",
  "V03vinv172u:214": "dānāni ca (",
  "V03vinv172u:215": "dehi puṇyāni ca)",
  "V03vinv172u:216": "kuru;",
  "V03vinv172u:217": "evam ukta kāśisundaraḥ kumāras tūṣṇīm.",
  "V03vinv172u:218": "atha rājā brahmadattaḥ kāśisunadrasya kumārasya pāṃsukrīḍanakāmātyaputrān paurohitaputrān anyāṃś ca kumārāṇ udyojayati;",
  "V03vinv172u:219": "aṅga tāvad kumārakāḥ kāśisundaraṃ kumāram utthāpayata;",
  "V03vinv172u:220": "athāmātyaputrāḥ purohitaputrāḥ kumārāś ca rājño brahmadattasya pratiśrutya,",
  "V03vinv172u:221": "yena kāśisundaraḥ kumāras tenopasaṃkrāntāḥ;",
  "V03vinv172u:222": "upasaṃkramya kāśisundaraṃ kumāraṃ idam avocan:",
  "V03vinv172u:223": "yat khalu somya kumāra jānīyās tvaṃ hi sukumāraḥ sukhaiṣī;",
  "V03vinv172u:224": "na tvaṃ jñātā duḥkhasya;",
  "V03vinv172u:225": "duścaraṃ brahmacaryam;",
  "V03vinv172u:226": "duṣkaraṃ prāvivekyaṃ,",
  "V03vinv172u:227": "durabhiramam ekatve;",
  "V03vinv172u:228": "durabhisaṃbudhāny araṇyavanaprasthāni,",
  "V03vinv172u:229": "prāntāni śayanāsanāny adhyāvastum,",
  "V03vinv172u:230": "duḥkham ekākino 'raṇye vāsaḥ;",
  "V03vinv172u:231": "yāvajjīvaṃ te vyāḍamṛgaiḥ (SBV II 7)",
  "V03vinv172u:232": "saha vastavyam;",
  "V03vinv172u:233": "yāvajjīvaṃ te paradattabhojino bhavitavyam;",
  "V03vinv172u:234": "yāvajjīvaṃ te mānuṣakebhyaḥ kāmebhyaḥ āvaraṇaṃ kartavyam;",
  "V03vinv172u:235": "yāvajjīvaṃ te mānuṣikābhyo ratikrīḍābhyaḥ āvaraṇaṃ kartavyam;",
  "V03vinv172u:236": "ehi tvaṃ somya kumāra ihaiva sthito yauvarājyaṃ kāraya;",
  "V03vinv172u:237": "kāmāṃś ca paribhuṃkṣva;",
  "V03vinv172u:238": "dānāni ( ca)",
  "V03vinv172u:240": "dehi;",
  "V03vinv172u:241": "puṇyāni ca kuru;",
  "V03vinv172u:242": "evam ukta kāśisundaraḥ kumāras tūṣṇīm.",
  "V03vinv172u:243": "athāmātyaputrāḥ purohitaputrāḥ ca yena rājā brahmadattas tenopasaṃkrāntāḥ;",
  "V03vinv172u:244": "upasaṃkramya rājānaṃ brahmadattam idam avocan:",
  "V03vinv172u:245": "anujānīhi deva somyaṃ kāśisundaraṃ kumāram;",
  "V03vinv172u:246": "kiṃ hi mṛtena kariṣyasi?",
  "V03vinv172u:247": "vijñapraśastā hi pravrajyā;",
  "V03vinv172u:248": "saced abhiraṃsyase,",
  "V03vinv172u:249": "jīvantam enaṃ drakṣyasi;",
  "V03vinv172u:250": "no ced abhiraṃsyase,",
  "V03vinv172u:251": "punar āvartikā hi ṛṣayo bhavanti;",
  "V03vinv172u:252": "kānyā putrasya gatir,",
  "V03vinv172u:253": "anyatra mātāpitṛbhyām.",
  "V03vinv172u:254": "rājā brahmadattaḥ kathayati:",
  "V03vinv172u:255": "kumārakā yady evam,",
  "V03vinv172u:256": "anujñato bhavatu;",
  "V03vinv172u:257": "athāmātyaputrāḥ purohitaputrāḥ kumārāś ca yena kāśisundaraḥ kumāras tenopasaṃkrāntāḥ;",
  "V03vinv172u:258": "upasaṃkramya kāśisundaraṃ kumāraṃ idam avocan:",
  "V03vinv172u:259": "yat khalu somya kumāra jānīyāḥ,",
  "V03vinv172u:260": "anujñato 'si rājñā pravrajyāyai,",
  "V03vinv172u:261": "yasyedānīṃ kālaṃ manyase:",
  "V03vinv172u:262": "atha kāśisundaraḥ kumāraḥ maṇḍānupūrvīṃ kṛtvā kāyasya sthāma ca balaṃ ca vīryaṃ ca sañjanya vārāṇasyāḥ ca niṣkramya ṛṣīṇāṃ madhye pravrajitaḥ;",
  "V03vinv172u:263": "tenodyacchamānena,",
  "V03vinv172u:264": "vyāyacchamānena,",
  "V03vinv172u:265": "kāmeṣu vairagyaṃ kṛtvā maitrī samadhigatā;",
  "V03vinv172u:266": "so 'tyantaṃ satveṣu dayāvān saṃvṛttaḥ;",
  "V03vinv172u:267": "tasyaitayā matryā vyāḍamṛgā apy āśramapade viśvāsam āpadyante;",
  "V03vinv172u:268": "nāparādhyante;",
  "V03vinv172u:269": "tasya kṣāntivādī kṣāntīvādīti saṃjñāsaṃvṛttā;",
  "V03vinv172u:270": "yāvad apareṇa samayena (A 427a)",
  "V03vinv172u:271": "rājā brahmadattaḥ kālagataḥ;",
  "V03vinv172u:272": "kalabhū rājye pratiṣṭhāpitaḥ;",
  "V03vinv172u:273": "sa dharmādharmeṇa (",
  "V03vinv172u:274": "rājyaṃ)",
  "V03vinv172u:275": "kārayati;",
  "V03vinv172u:276": "kṣāntivādī ṛṣiḥ kathayati:",
  "V03vinv172u:277": "upādhyāya mamānnapānābhivarjitam;",
  "V03vinv172u:278": "na śaknomy āraṇyakābhir oṣadhībhir yāpayitum;",
  "V03vinv172u:279": "grāmāntaṃ samavasarāmīti; kathayati:",
  "V03vinv172u:280": "vatsa grāme vāraṇye ( vā)",
  "V03vinv172u:282": "vasato ṛṣiṇo rakṣitavyāṇy evendriyāṇi;",
  "V03vinv172u:283": "gaccha vārāṇasīsāmantakam;",
  "V03vinv172u:284": "gatvā śākhāparṇakuṭīrakāṇi kṛtvā vāsaṃ kalpayeti;",
  "V03vinv172u:285": "sa upādhyāyāl labdhānujño vārāṇasīṃ (SBV II 8)",
  "V03vinv172u:286": "gatvā śāntavihārasamanveṣaṇayā itaś cāmutaś ca paribhramann anupūrveṇa pituḥ santakam udyānaṃ gataḥ;",
  "V03vinv172u:287": "tena tasmin paryaṭatā śāntaḥ pradeśo dṛṣṭaḥ;",
  "V03vinv172u:288": "sa tatrāvasthitaḥ.",
  "V03vinv172u:289_0": "yāvad apareṇa samayena kalabhū rājā saṃprāpte vasantakālasamaye saṃpuṣpiteṣu pādapeṣu",
  "V03vinv172u:289_1": "haṃsakrauñcamayūraśukaśārikākokilajīvañjīvakonnādite vanaṣaṇḍe antaḥpurasahīyaḥ udyānabhūmiṃ nirgataḥ;",
  "V03vinv172u:290": "sa tatrodyāne sukham anubhūya khedam āpanno middham avakrāntaḥ;",
  "V03vinv172u:291": "puṣpaphalalolupo mātṛgrāmas tasminn udyāne itaś ca amutaś ca paribhramitum ārabdhaḥ;",
  "V03vinv172u:292": "yāvat paśyanti kṣāntivādinam ṛṣim ekānte śānteryāpathe niṣaṇṇam;",
  "V03vinv172u:293": "dṛṣṭvā ca punar gauravāpyāyitacittasantatyaḥ tasya ṛṣeḥ praṇāmaṃ kṛtvā parivāryāvasthitāḥ;",
  "V03vinv172u:294": "kṣāntivādī ṛṣis tās striyo śāntatareṇeryāpathena dharmaṃ deśayitum ārabdhaḥ;",
  "V03vinv172u:295": "yāvat kalabhū rājā nidrāklamaṃ prativinodya prabuddho na paśyaty antaḥpurajanam;",
  "V03vinv172u:296": "sa khaḍgam ādāya yuvatijanaṃ samanveṣitum ārabdhaḥ;",
  "V03vinv172u:297": "yāvat paśyati kṣāntivādinaṃ riṣiṃ parivārya avasthitāḥ;",
  "V03vinv172u:298": "dṛṣṭvā ca punar īrṣyājanitakrodhaparyākulīkṛtātmabhāvaḥ tasya riṣeḥ sakāśam upasaṃkrāntaḥ;",
  "V03vinv172u:299": "mātṛgrāmo rājñaḥ sakāśam avasthānaṃ dṛṣṭvā santrasto vidrutaḥ;",
  "V03vinv172u:300": "rājā sāvaṣṭambhaṃ kṣāntivādinam uvāca:",
  "V03vinv172u:301": "bhoḥ puruṣa, kas tvaṃ?",
  "V03vinv172u:302": "sa kathayati:",
  "V03vinv172u:303": "kṣāntivādī;",
  "V03vinv172u:304": "kalabhū rājā kathayati:",
  "V03vinv172u:305": "mayi vikupite kṣāntivādinam ātmānaṃ pratijānīṣe?",
  "V03vinv172u:306": "idānīṃ kṣāntivādī vā bhavān na veti tena tasya hastau chinnau;",
  "V03vinv172u:307": "bhūyaḥ pṛcchati;",
  "V03vinv172u:308": "ko bhavān iti;",
  "V03vinv172u:309": "sa kathayati,",
  "V03vinv172u:310": "kṣāntivādī;",
  "V03vinv172u:311": "tena tasya pādau chinnau;",
  "V03vinv172u:312": "sa chidyamāneṣv aṅgapratyaṅgeṣu gāthāṃ bhāṣate:",
  "V03vinv172u:313": "yadi tilaśatam api kṛtvā kṣepsyase kāyam urvyām",
  "V03vinv172u:314": "na tyajāmi kṣāntiṃ tilaśato 'pi cūrṇitagātraḥ /",
  "V03vinv172u:315": "yasya mama śubhā maitrī cetasi paribhāvitā sadā kṣāntim",
  "V03vinv172u:316": "tāṃ notsahe vihantuṃ sutam iva sutavatsalā jananī //",
  "V03vinv172u:317": "sa evaṃ gāthābhir gītena rujaṃ vinodya praṇidhānaṃ kartum ārabdhaḥ:",
  "V03vinv172u:318": "yathaiṣa rājā kleśābhiniviṣṭabuddhir mamākāryākārya aṅgapratyaṅgāni chinatti;",
  "V03vinv172u:319": "tathāhaṃ kṣāntisauratyasamanvāgatena (SBV II 9)",
  "V03vinv172u:320": "kuśalamūlena kleśagaṇam ātmīyam abhinirjitya anuttarāyāṃ samyaksaṃbodhau abhisaṃbuddhaḥ syām;",
  "V03vinv172u:321": "tataḥ prajñāśastreṇasya ākāryākārya tatprathamataḥ kleśān pramlāyeyam iti.",
  "V03vinv172u:322": "atha yā devatā kṣāntivādiny abhiprasannā sā saṃlakṣayati:",
  "V03vinv172u:323": "anena kalirājena ayam ṛṣir adūṣy anapakārī karacaraṇaśūnyo vyavasthāpitaḥ;",
  "V03vinv172u:324": "yanv aham asya vairaṃ niryātayeyam;",
  "V03vinv172u:325": "iti viditvā tīvreṇa (A 427b)",
  "V03vinv172u:326": "paryavasthānena kṣāntivādinaḥ purastād gāthāṃ bhāṣate:",
  "V03vinv172u:327": "kalabhūṃ saputradāraṃ sabandhuvargaṃ sapaurajānapadam /",
  "V03vinv172u:328": "kṛtsnaṃ ca jīvalokam ājñāpaya nāśayiṣyāmi // iti;",
  "V03vinv172u:329": "so 'pi gāthāṃ bhāṣate:",
  "V03vinv172u:330": "karacaraṇanāśavikalaṃ kṛtaṃ mama śarīram ākulaṃ yena /",
  "V03vinv172u:331": "tasyāpi pāpam aṇv api necchāmi kutaḥ punar adūṣino jagataḥ //",
  "V03vinv172u:332": "tasyāpi yā devatā vārāṇasyām ītis tata itaḥ sṛṣṭā;",
  "V03vinv172u:333": "mūṣikāḥ śalabhāḥ",
  "V03vinv172u:334": "śukāḥ prabalāḥ saṃvṛttāḥ;",
  "V03vinv172u:335": "devo na varṣati;",
  "V03vinv172u:336": "janakāyo mriyate;",
  "V03vinv172u:337": "rājñā naimittikā āhūya pṛṣṭāḥ:",
  "V03vinv172u:338": "bhavantaḥ kimarthaṃ devo na varṣati?",
  "V03vinv172u:339": "muṣikāḥ śalabhāḥ śukāḥ prabalāḥ saṃvṛttāḥ;",
  "V03vinv172u:340": "janakāyaś ca mriyate iti;",
  "V03vinv172u:341": "te kathayanti:",
  "V03vinv172u:342": "deva devatāprakopa iti;",
  "V03vinv172u:343": "yā devatā kṣāntivādino ṛṣer abhiprasannā sā kupitā;",
  "V03vinv172u:344": "tayā eṣā ītiḥ sṛṣṭā iti;",
  "V03vinv172u:345": "rājā kathayati:",
  "V03vinv172u:346": "bhavantaḥ katham atra pratipattavyam iti;",
  "V03vinv172u:347": "naimittikāḥ kathayanti:",
  "V03vinv172u:348": "deva balimālyopahāreṇa devatāḥ prakupitā ārādhyante;",
  "V03vinv172u:349": "balimālyopahāraṃ kṛtvā kṣamāpayitavyā sa ca ṛṣir iti;",
  "V03vinv172u:350": "tato rājñā vārāṇasyāṃ ghaṇṭāvaghoṣaṇaṃ kāritam:",
  "V03vinv172u:351": "śṛṇvantu bhavanto vārāṇasīnivāsinaḥ paurāḥ,",
  "V03vinv172u:352": "udyānanivāsinī devatā kṣāntivādino ṛṣer abhiprasannā;",
  "V03vinv172u:353": "tayā ītir utsṛṣṭā;",
  "V03vinv172u:354": "yena devo na varṣati;",
  "V03vinv172u:355": "mūṣikāḥ śalabhāḥ śukāḥ prabalāḥ saṃvṛttāḥ;",
  "V03vinv172u:356": "janakāyaś ca mriyate;",
  "V03vinv172u:357": "tad yuṣmābhir ītivyupaśamārthaṃ śvo balimālyopahārasametair udyānaṃ gatvā tasyāḥ pūjā saṃvidhātavyā iti. (SBV II 10)",
  "V03vinv172u:358": "janakāyas tām eva rātriṃ balimālyopahāraṃ samudānīya tad udyānaṃ gataḥ;",
  "V03vinv172u:359": "rājā cāntaḥpurasahīyaḥ;",
  "V03vinv172u:360": "tato janakāyena śramaṇabrāhmaṇakṛpaṇavanīpakebhyo dānāni datvā devatāsthāne ca mahatīṃ pūjāṃ kṛtvā sā devatā kṣamitā;",
  "V03vinv172u:361": "tato rājā ṛṣeḥ kṣāntivādinaḥ sakāśaṃ gatvā pādayor nipatya kṣamayitum ārabdhaḥ:",
  "V03vinv172u:362": "kṣamasva me maharṣe yan mayā viṣayādhyavasitena krodhaparyākulīkṛtamatinā tavāparāddham iti;",
  "V03vinv172u:363": "kṣāntivādī kathayati:",
  "V03vinv172u:364": "kṣāntaṃ mahārāja;",
  "V03vinv172u:365": "yathākathaṃ jñāyate?",
  "V03vinv172u:366": "sa gāthāṃ bhāṣate:",
  "V03vinv172u:367": "gātreṣu vahasi śastraṃ maitrī me sarvasatveṣu /",
  "V03vinv172u:368": "yadi saṃśayo 'tra bhavatāṃ paśyata rudhiraṃ prasannaṃ me // iti;",
  "V03vinv172u:369": "tasya tad rudhiraṃ parāvṛtam;",
  "V03vinv172u:370": "pāpakarmakārī sa rājā prātihāryasandarśanenāpi na śraddhatte;",
  "V03vinv172u:371": "sa bhūyaḥ kathayati,",
  "V03vinv172u:372": "kṣamasva maharṣe;",
  "V03vinv172u:373": "kṣāntaṃ mahārāja;",
  "V03vinv172u:374": "yathākathaṃ jñāyate?",
  "V03vinv172u:375": "tato bodhisatvaḥ chinnāny aṅgapratyaṅgāni yathāsve sthāne sthāpayitvā satyopayācanayā gāthāṃ bhāṣate:",
  "V03vinv172u:376": "chidyamāneṣu gātreṣu tvayā rājan yathā na me /",
  "V03vinv172u:377": "āghāto 'sti susūkṣmo 'pi syān me kāyas tathā purā // iti;",
  "V03vinv172u:378": "tasya satyopayācanayā śarīraṃ yathāpuraṃ saṃvṛttam;",
  "V03vinv172u:379": "tato rājā vismayotphullalocano gāthāṃ bhāṣate:",
  "V03vinv172u:380": "aho vratam idaṃ siddham aho dharmas svanuṣṭhitaḥ /",
  "V03vinv172u:381": "chidyamāneṣu gātreṣu yasya te nāsti vikriyā //",
  "V03vinv172u:382": "rājā kalabhūḥ sāntaḥpurāmātyapauranajānapadaḥ tasya ṛṣeḥ pādau śirasā vanditvā prakrāntaḥ.",
  "V03vinv172u:383": "kiṃ manyadhve bhikṣavo yo 'sau (",
  "V03vinv172u:384": "tena kālena samayena) (A 429a)",
  "V03vinv172u:385": "kṣāntivādī ṛṣir aham eva sa;",
  "V03vinv172u:386": "yo 'sau kalibhū rājā eṣa evāsau kauṇḍinyabhikṣuḥ;",
  "V03vinv172u:387": "yan mayā tasyāntike maitracittam utpādya praṇidhānaṃ kṛtam,",
  "V03vinv172u:388": "anenāhaṃ kuśalamūlenāsya ākāryākārya kleśān chedayeyam iti; (SBV II 11)",
  "V03vinv172u:389": "tatpraṇidhānavaśād etarhi tathāgatena asya ākāryākārya dharmo deśitaḥ;",
  "V03vinv172u:390": "ekāntakṛṣṇānāṃ ekāntakṛṣṇo vipākaḥ,",
  "V03vinv172u:391": "pūrvavad yāvad evaṃ vo bhikṣavaḥ śikṣitavyam.",
  "V03vinv172u:392": "yadā bhagavatā aśītir devatāsahasrāṇi dharmarasena saṃgṛhya satyeṣu pratiṣṭhāpitāni tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:393": "paśya bhadanta bhagavatā aśītir devatāsahasrāṇi dharmarasena saṃgṛhya satyeṣu pratiṣṭhāpitāni;",
  "V03vinv172u:394": "bhagavān āha:",
  "V03vinv172u:395": "na bhikṣava etarhi yathātīte 'py adhvani mayaitāni aśītir vaṇiksahasrāṇi āmiṣeṇa saṃgṛhya paṃcasu vratapadeṣu pratiṣṭhāpitāni;",
  "V03vinv172u:396": "tac chrūyatām.",
  "V03vinv172u:398": "The story of the two merchants",
  "V03vinv172u:399": "bhūtapūrvaṃ bhikṣavo dvau sārthavāhau abhūvatāṃ viśvabhuk suyātraś ca;",
  "V03vinv172u:400": "ekaikaś ca catvāriṃśadvaṇiksahasraparivāraḥ;",
  "V03vinv172u:401": "tatra suyātro naiṣkramyābhinandī;",
  "V03vinv172u:402": "sa riṣīnāṃ madhye pravrajitaḥ;",
  "V03vinv172u:403": "tenaikākinā vīryam āsthāya anācāryeṇānupādhyāyakena saptatriṃśadbodhipakṣyān dharmān saṃmukhīkṛtya pratyekabodhiḥ sākṣākṛtā;",
  "V03vinv172u:404": "tasya te sārthikā sārthavāham apaśyantaḥ itaś cāmutaḥ ca samanveṣitum ārabdhāḥ;",
  "V03vinv172u:405": "yadā sarvathā nārāgayantas tadānīṃ viśvabhujaḥ sārthavāho 'navalokya prakrāntaḥ;",
  "V03vinv172u:406": "samanviṣṭo 'smābhir nārāgitaḥ;",
  "V03vinv172u:407": "katham atra pratipattavyam?",
  "V03vinv172u:408": "iti; sa kathayati: tiṣṭhata,",
  "V03vinv172u:409": "mā kāhalībhavata;",
  "V03vinv172u:410": "samanveṣāmaḥ sārthavāham iti;",
  "V03vinv172u:411": "tato viśvabhuk sārthavāha aśītyā vaṇiksahasraiḥ parivṛtaḥ suyātraṃ sārthavāhaṃ samanveṣitum ārabdhaḥ udyānāvasathatapovaneṣu;",
  "V03vinv172u:412": "sa tena dṛṣṭaḥ pṛṣṭaś ca:",
  "V03vinv172u:413": "kasmāt tvaṃ sārtham apahāya pravrajita iti;",
  "V03vinv172u:414": "kāyikī teṣāṃ mahātmanāṃ dharmadeśanā na vācikī;",
  "V03vinv172u:415": "tenāsau sārthavāhaḥ saparivāro jvalanatapanavarṣanavidyotanaprātihāryair āvarjitaḥ;",
  "V03vinv172u:416": "tena tāny aśītir vaṇiksahasrāṇi āmiṣopasaṃhāropasaṃhṛtāny uktāni:",
  "V03vinv172u:417": "asmai kārān kuruta;",
  "V03vinv172u:418": "asmai kārāḥ kṛtā niyataṃ phaladāyakā bhavanti;",
  "V03vinv172u:419": "taiḥ tasminn anekāḥ kārāḥ kṛtāḥ.",
  "V03vinv172u:420": "kiṃ manyadhve bhikṣavo yo' sāv viśvabhuk sārthavāha aham eva (SBV II 12)",
  "V03vinv172u:421": "sa tena kālena tena samayena;",
  "V03vinv172u:422": "yāni vaṇiksahasrāṇy etāny eva tāny aśītir devatāsahasrāṇi;",
  "V03vinv172u:423": "tadāpy etāni mayāmiṣeṇopasaṃhṛtya paṃcasu vratapadeṣu pratiṣṭhāpitāni;",
  "V03vinv172u:424": "etarhy apy etāni mayā saddharmarasenopasaṃhṛtya satyeṣu pratiṣṭhāpitāni;",
  "V03vinv172u:425": "iti hi bhikṣavaḥ ekāntakṛṣṇānāṃ karmāṇāṃ vyatimiśraḥ yāvad evaṃ vo bhikṣavaḥ śikṣitavyam.",
  "V03vinv172u:426": "yadā bhagavatā paṃcakā bhikṣavaḥ saṃsārakāntārād uttārya indriyabalabodhyaṅgaratnaiḥ saṃvibhaktāḥ saddharmarasena saṃtarpitāḥ,",
  "V03vinv172u:427": "tadā bhikṣavaḥ (A 429b)",
  "V03vinv172u:428": "saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:429": "paśya bhadanta bhagavatā paṃcakā bhikṣavaḥ saṃsārakāntārād uttārya saddharmarasena saṃtarpitā iti;",
  "V03vinv172u:430": "bhagavān āha: kim atra,",
  "V03vinv172u:431": "bhikṣava,",
  "V03vinv172u:432_0": "āścaryaṃ yad idānīṃ mayā vigatarāgeṇa vigatadveṣeṇa vigatamohena parimuktena jātijarāvyādhimaraṇaśokaparidevaduḥkhadaurmanasyopāyāsaiḥ",
  "V03vinv172u:432_1": "sarvajñena sarvākārajñena sarvajñānajñeyavaśiprāptena paṃcakā bhikṣavaḥ saṃsārakāntārād",
  "V03vinv172u:432_2": "uttarya saddharmarasena saṃtarpitāḥ;",
  "V03vinv172u:433_0": "yat tu mayāpi atīte 'dhvani sarāgeṇa sadveṣeṇa samohenāparimuktena jātijārāvyadhimaraṇaśokaparidevaduḥkhadaurmanasyopāyāsaiḥ",
  "V03vinv172u:433_1": "sārthavāhabhūtena paṃcakaiḥ kāntāramārge kṛcchrasaṃkaṭasaṃbādhaprāptāḥ salilaṃ vinā",
  "V03vinv172u:433_2": "prāṇair viyujyamānā devatāyācanaṃ kṛtvā māhendrā salilavarṣeṇa saṃtarpitāḥ;",
  "V03vinv172u:434": "tac chrūyatām.",
  "V03vinv172u:436": "The story of the thirsty caravan",
  "V03vinv172u:437": "bhūtapūrvaṃ bhikṣavaḥ viśvabhuṅ nāma sārthavāhaḥ paṃcavaṇikśataiḥ sārdhaṃ saṃvyavaharann alpasalilakāntāramārgaṃ pratipannaḥ anupūrveṇa vindhyāṭavīṃ saṃprāptaḥ;",
  "V03vinv172u:438": "teṣāṃ tatra sarvaṃ salilaṃ parikṣīṇam;",
  "V03vinv172u:439": "vaṇiksārthaḥ salilavirahāt pratisaṃkhyāne saṃprasthitaḥ;",
  "V03vinv172u:440": "paṃca tu vaṇijaḥ salilam alabhamānā atyarthaṃ kāhalībhūtāḥ;",
  "V03vinv172u:441": "viśvabhuk sārthavāhas tān tathāvidhān dṛṣṭvā kāruṇyād ākaṃpitahṛdayo ūrdhvamukho devatāyācanaṃ kartum ārabdhaḥ:",
  "V03vinv172u:442": "śṛṇvantu bhavantaḥ śivavaruṇakuberavāsavādyā devā yena satyena satyavacanena mama sarveṣu samapravṛttā dayā anena satyena satyavacanena māhendro devo varṣatu;",
  "V03vinv172u:443": "bodhisatvānubhāvena māhendraṃ bhavanam ākampitam;",
  "V03vinv172u:444": "śakrasya devendrasyādhastāj jñānadarśanaṃ pravartate;",
  "V03vinv172u:445": "sa saṃlakṣayati:",
  "V03vinv172u:446": "kena māhendraṃ bhavanam ākampitam?",
  "V03vinv172u:447": "paśyati bodhisatvenānubhāvāt;",
  "V03vinv172u:448": "tena tathāvidhaṃ māhendraṃ varṣam utsṛṣṭaṃ enāsau vaṇiksārthaḥ saṃtarpitaḥ kāntāramārgaṃ samatikrāntaḥ. (SBV II 13)",
  "V03vinv172u:449": "kiṃ manyadhve bhikṣavaḥ,",
  "V03vinv172u:450": "yo 'sau viśvabhuk sārthavāhaḥ aham eva sa tena kālena tena samayena;",
  "V03vinv172u:451": "ye te paṃca vaṇijaḥ salilavirahād atyarthaṃ kāhalībhūtā eta eva te paṃcakā bhikṣavaḥ;",
  "V03vinv172u:452": "tadāpy ete mayā salilena saṃtarpya kāntāramārgād uttāritāḥ;",
  "V03vinv172u:453": "etarhy api mayā ete saddharmarasena saṃtarpya saṃsārakāntārād uttāritāḥ.",
  "V03vinv172u:454": "yadā bhagavatā paṃcakā bhikṣavaḥ saṃsārakāntārād uttārya indriyabalabodhyaṅgaiḥ saṃvibhaktāḥ,",
  "V03vinv172u:455": "tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:456": "paśya bhadanta bhagavatā paṃcakā bhikṣavaḥ saṃsārakāntārād uttārya indriyabalabodhyaṅgaratnaiḥ saṃvibhaktāḥ;",
  "V03vinv172u:457": "bhagavān āha: kim atra,",
  "V03vinv172u:458": "bhikṣava,",
  "V03vinv172u:459_0": "āścaryaṃ yad idānīṃ mayā vigatarāgeṇa vigatadveṣeṇa vigatamohena parimuktena jātijarāvyādhimaraṇaśokaparidevaduḥkhadaurmanasyopāyāsaiḥ",
  "V03vinv172u:459_1": "sarvajñena sarvākārajñena sarvajñānajñeyavaśiprāptena paṃcakā bhikṣavaḥ saṃsārakāntārād",
  "V03vinv172u:459_2": "uttarya indriyabalabodhyaṅgaratnaiḥ (A 430a)",
  "V03vinv172u:460": "saṃvibhaktāḥ;",
  "V03vinv172u:461_0": "yat tu mayāpi atīte 'dhvani sarāgeṇa sadveṣeṇa samohenāparimuktena jātijārāvyadhimaraṇaśokaparidevaduḥkhadaurmanasyopāyāsaiḥ",
  "V03vinv172u:461_1": "sārthavāhabhūtena ete svajīvitaparityāgena mahāsamudrād uttārya ratnaiḥ saṃvibhaktāḥ;",
  "V03vinv172u:462": "tac chrūyatām.",
  "V03vinv172u:464": "The story of the merchant Dhanaratha",
  "V03vinv172u:465": "bhūtapūrvaṃ,",
  "V03vinv172u:466": "bhikṣavo,",
  "V03vinv172u:467": "dhanaratho nāma mahāsārthavāho babhūva;",
  "V03vinv172u:468": "paṃcabhiḥ sārthavāhaiḥ sārdhaṃ mahāsamudraṃ saṃprasthitaḥ;",
  "V03vinv172u:469": "te tasya sārthavāhasya anyonyakathālāpasaumukhyā anyonyakṛtapraṇayā saṃvṛttāḥ;",
  "V03vinv172u:470": "yāvad anupūrveṇa samudratīram anuprāptaiḥ pratyekaṃ vahanāni sajjīkṛtāni;",
  "V03vinv172u:471": "avataraṇakāle tair dhanarathaḥ sārthavāho 'bhihitaḥ;",
  "V03vinv172u:472": "sārthavāha vayaṃ tvayā vinā dhṛtiṃ na labhāmahe;",
  "V03vinv172u:473": "sa kathayati:",
  "V03vinv172u:474": "yady evam ihaivābhiruhataḥ vahanāni mucyantām iti;",
  "V03vinv172u:475": "te tatrābhirūḍhāḥ,",
  "V03vinv172u:476": "vātaś cotthitḥ;",
  "V03vinv172u:477": "saṃtrastānāṃ dhanarathaḥ kathayati:",
  "V03vinv172u:478": "bhavanto mā bibhīta;",
  "V03vinv172u:479": "yadā vahanaṃ vināśam upaiti tadā mama kaṇṭhe lageta,",
  "V03vinv172u:480": "ahaṃ vo uttārayiṣyāmi iti;",
  "V03vinv172u:481": "kuśalā bhavanti (SBV II 14)",
  "V03vinv172u:482": "bodhisatvās teṣu teṣu śilpasthānakarmasthāneṣu;",
  "V03vinv172u:483": "tena mahārhāni ratnāni kakṣāyām upanibaddhāni;",
  "V03vinv172u:484": "yānapātraṃ vipannam;",
  "V03vinv172u:485": "te sārthavāhasy lagnāḥ;",
  "V03vinv172u:486": "te tena śrāntakāyena īṣajjīvitāvaśeṣeṇa samudratīrasaṃprāptitāḥ;",
  "V03vinv172u:487": "taiś cāsau sthalaprāptaiḥ pratimuktaḥ;",
  "V03vinv172u:488": "so 'tyantanirutsāhaḥ kālagataḥ;",
  "V03vinv172u:489": "tair asau jalāt sthalam uttāritaḥ;",
  "V03vinv172u:490": "yāvat paśyanti kakṣopanibaddhāni mahārhāni ratnāni;",
  "V03vinv172u:491": "te tāny ādāya prakrāntāḥ.",
  "V03vinv172u:492": "kiṃ manyadhve bhikṣavaḥ?",
  "V03vinv172u:493": "yo 'sau dhanaratho nāma sārthavāha aham eva sa tena kālena tena samayena;",
  "V03vinv172u:494": "ye te paṃcakā bhikṣavaḥ tadāpy ete mayā mahāsamudrād uttārya ratnaiḥ saṃvibhaktāḥ;",
  "V03vinv172u:495": "etarhy apy mayā saṃsārakāntārād uttārya indriyabalabodhyaṅgaratnaiḥ saṃvibhaktāḥ.",
  "V03vinv172u:496": "yadāyuṣmān ājñātakauṇḍinyo vṛddhānte niṣīdati,",
  "V03vinv172u:497": "tadā parṣadaṃ chatrīkṛtya niṣīdati;",
  "V03vinv172u:498": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:499": "kiṃ bhadanta āyuṣmatā ājñātakauṇḍinyena karma kṛtaṃ yasya karmaṇo vipākena chatrīkṛtya parṣadaṃ niṣīdati?",
  "V03vinv172u:500": "bhagavān āha:",
  "V03vinv172u:501": "kauṇḍinyena bhikṣavo bhikṣuṇā karmāṇi kṛtāny upacitāni labdhasaṃbhārāni pūrvavad yāvat phalanti khalu dehinām.",
  "V03vinv172u:503": "The story of Saṃdhāna,",
  "V03vinv172u:504": "the householder",
  "V03vinv172u:505": "(concerning a previous birth of Kauṇḍinya)",
  "V03vinv172u:506": "bhūtapūrvaṃ bhikṣavo vārāṇasyāṃ nagaryāṃ saṃdhano nāma gṛhapatiḥ prativasaty āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī;",
  "V03vinv172u:507": "tena khalu samayena vārāṇasyāṃ brahmadatto nāma rājā rājyaṃ kārayati ṛddhaṃ ca sphītaṃ ca kṣemaṃ ca subhikṣaṃ cākīrṇabahujanamanuṣyaṃ ca;",
  "V03vinv172u:508": "yāvan naimittikair dvādaśavārṣikā anāvṛṣṭir adiṣṭā;",
  "V03vinv172u:509": "brahmadattena rājñā svaviṣaye ghaṇṭāvaghoṣaṇaṃ kāritam:",
  "V03vinv172u:510": "śṛṇvantu bhavanto madviṣayanivāsinaḥ paurāḥ;",
  "V03vinv172u:511": "naimittikair dvādaśavārṣikā anāvṛṣṭir ādiṣṭā;",
  "V03vinv172u:512": "tad yeṣāṃ yuṣmākaṃ dvādaśavarṣikam annapānam asti tair madviṣaye vastavyam;",
  "V03vinv172u:513": "anyair nānādikṣu viprakramitavyam;",
  "V03vinv172u:514": "dvādaśavarṣasamatikrame punar āgantavyam iti;",
  "V03vinv172u:515": "tataḥ saṃdhāno gṛhapatiḥ (A 430b)",
  "V03vinv172u:516": "koṣṭhāgārikapuruṣam āmantrayate:",
  "V03vinv172u:517": "bhoḥ puruṣa asti koṣṭhāgāre dvādaśavārṣikam annapānam iti;",
  "V03vinv172u:518": "sa kathayati: ārya (SBV II 15)",
  "V03vinv172u:519": "bhaviṣyati iti; (",
  "V03vinv172u:521": "tataḥ saṃdhāno gṛhapatiḥ saparivāro niṣaṇṇaḥ)",
  "V03vinv172u:522": "janakāyaḥ samantād vidrutaḥ;",
  "V03vinv172u:523": "mahad durbhikṣaṃ prādurbhūtaṃ kṛcchraḥ kāntāraḥ durlabhaḥ piṇḍako yācanakena;",
  "V03vinv172u:524": "asati buddhānām utpāde pratyekabuddhā loke utpadyante hīnadīnānukampakā prāntāśayanāsanabhaktā ekadakṣiṇīyā lokasya;",
  "V03vinv172u:525": "tena khalu samayena vārāṇasyāṃ nātidūre anyatamasminn āśramapade paṃca pratyekabuddhaśatāni prativasanti;",
  "V03vinv172u:526": "yadā durbhikṣakālamṛtyubhayabhīto janakāyaḥ samantād vidrutaḥ tadā teṣāṃ piṇḍakā samucchinnāḥ;",
  "V03vinv172u:527": "te sarva eva saṃbhūya saṃdhanasya gṛhapates sakāśam upasaṃkrāntāḥ kathayanti: gṛhapate,",
  "V03vinv172u:528": "asmākaṃ paṃcānāṃ pravrajitaśatānām piṇḍakena yogodvahanaṃ kuruṣva iti;",
  "V03vinv172u:529": "sa kathayati:",
  "V03vinv172u:530": "koṣṭhāgārkaṃ tāvad avalokayāmi iti;",
  "V03vinv172u:531": "sa koṣṭhāgārikam āmantrayate:",
  "V03vinv172u:532": "asti bhoḥ puruṣa asmākaṃ koṣṭhāgāre annapānam yad asmākaṃ syād eṣāṃ ca paṃcānāṃ pravrajitaśatānāṃ dvādaśavarṣāṇi iti;",
  "V03vinv172u:533": "sa kathayati ārya bhaviṣyati iti;",
  "V03vinv172u:534": "saṃdhānena gṛhapatinā paṃcānāṃ pravrajitaśatānāṃ piṇḍaka upanibaddha iti;",
  "V03vinv172u:535": "śrutvā aparāṇi paṃca pratyekabuddhaśatāni saṃdhānasya gṛhapateḥ sakāśam upasaṃkrāntāni;",
  "V03vinv172u:536": "upasaṃkramya saṃdhānaṃ gṛhapatim idam avocan:",
  "V03vinv172u:537": "gṛhapate asmākaṃ paṃcānāṃ pravrajitaśatānāṃ piṇḍakena yogodvahanaṃ kuruṣva iti;",
  "V03vinv172u:538": "sa kathayati:",
  "V03vinv172u:539": "āryakā dattam eva yuṣmākaṃ kiṃ bhūyaḥ prārthayata iti;",
  "V03vinv172u:540": "te kathayanti gṛhapate anye te vayam anye iti;",
  "V03vinv172u:541": "sa kathayati: āryakā,",
  "V03vinv172u:542": "yady evaṃ koṣṭhāgārikaṃ tāvad avalokayāmi iti;",
  "V03vinv172u:543": "sa koṣṭhāgārikaṃ puruṣam āmantrayate:",
  "V03vinv172u:544": "bhoḥ puruṣa asti asmākaṃ koṣṭhāgāre annapānaṃ yad asmākaṃ syād asya ca pravrajitasahasrasya dvādaśavarṣāṇi iti;",
  "V03vinv172u:545": "sa kathayati:",
  "V03vinv172u:546": "bhaviṣyati iti;",
  "V03vinv172u:547": "tena te pratyekabuddhā uktā:",
  "V03vinv172u:548": "āryakā tiṣṭhata;",
  "V03vinv172u:549": "ko yuṣmākaṃ bhaktakāla iti;",
  "V03vinv172u:550": "te kathayanti:",
  "V03vinv172u:551": "gṛhapate apariṇato madhyāhnaḥ;",
  "V03vinv172u:552": "tataḥ saṃdhānena gṛhapatinā dānaśālā māpitā dānādhisthāyikaḥ puruṣaḥ sthāpitaḥ kālārocakaś ca;",
  "V03vinv172u:553": "te pratidinam āgamya bhaktakṛtyaṃ kurvanti;",
  "V03vinv172u:554": "tasya pratyekabuddhasahasrasya yaḥ saṃghasthaviraḥ so 'tīva prāsādikaḥ chatrākāraśirās tāṃ parṣadaṃ chatrīkṛtyāvatiṣṭhate;",
  "V03vinv172u:555": "saṃdhānasya gṛhapater duhitā tasya saṃghasthavirasya (SBV II 16)",
  "V03vinv172u:556": "chatrākāraśiraskatāṃ varṇapuṣkalatāṃ dṛṣṭvātīvābhiprasannā;",
  "V03vinv172u:557": "yāvad apareṇa samayena bhaktakāle devo varṣitum ārabdhaḥ;",
  "V03vinv172u:558": "tataḥ tayā dārikayā saṃghasthavirasya mūrdhni chatraṃ dhāritam;",
  "V03vinv172u:559": "bhuktasya ca pādayor nipatya praṇidhānaṃ kṛtam:",
  "V03vinv172u:560": "anenāhaṃ kuśalamūlena evaṃvidhānāṃ guṇānāṃ lābhī syāṃ yādṛśo 'yam āryaḥ yathā cāyaṃ chatrīkṛtya parṣadi niṣaṇṇaḥ evam aham api chatrīkṛtya parṣadaṃ niṣīdeyam iti.",
  "V03vinv172u:561": "kiṃ manyadhve bhikṣavaḥ?",
  "V03vinv172u:562": "yāsau saṃdhānasdya gṛhapater duhitā eṣa evāsau (A 431a)",
  "V03vinv172u:563": "kauṇḍinyo bhikṣuḥ;",
  "V03vinv172u:564": "yad anena kumārikābhūtena pratyekabuddhasaṃghasthavirasya chatraṃ vidhārya praṇidhānaṃ kṛtaṃ evaṃvidhānāṃ guṇānāṃ lābhī syāṃ chatrīkṛtya ca parṣadaṃ niṣīdeyam iti,",
  "V03vinv172u:565": "tad etarhi sarvakleśaprahāṇād arhatvaṃ sākṣātkṛtaṃ chatrīkṛtya ca parṣadam avasthitaḥ;",
  "V03vinv172u:566": "iti hi bhikṣavaḥ ekāntakṛṣṇānāṃ karmaṇām ekāntakṛṣṇo vipākaḥ pūrvavad yāvad evaṃ vo bhikṣavaḥ śikṣitavyam.",
  "V03vinv172u:567": "yadā bhagavatā ājñātakauṇḍinyam āgamya aśītir devatāsahasrāṇi saddharmarasena saṃtarpitāni tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:568": "paśya bhadanta bhagavatā āyuṣmantam ājñātakauṇḍinyam āgamya aśītir devatāsahasrāṇi saddharmarasena saṃtarpitāni;",
  "V03vinv172u:569": "bhagavān āha:",
  "V03vinv172u:570_0": "kim atra bhikṣava āścaryaṃ yad idānīṃ mayā vigatarāgeṇa vigatadveṣeṇa vigatamohena",
  "V03vinv172u:570_1": "parimuktena jātijarāvyādhimaraṇaśokaparidevaduḥkhadaurmanasyopāyāsaiḥ sarvajñena",
  "V03vinv172u:570_2": "sarvākārajñena sarvajñānajñeyavaśiprāptena ājñātakauṇḍinyam āgamya aśītir devatāsahasrāṇi",
  "V03vinv172u:570_3": "dharmarasena saṃtarpitāni?",
  "V03vinv172u:571_0": "yat tu mayātīte 'dhvani sarāgeṇa sadveṣeṇa samohenāparimuktena jātijārāvyadhimaraṇaśokaparidevaduḥkhadaurmanasyopāyāsaiḥ",
  "V03vinv172u:571_1": "vinipatitaśarīreṇa tiryagyonāv upapannena aśitikīṭasahasrāṇi kauṇḍinyaṃ kīṭikībhūtam",
  "V03vinv172u:571_2": "āgamya svarudhireṇa saṃtarpitāni;",
  "V03vinv172u:572": "tac chrūyatām.",
  "V03vinv172u:574": "The story of the tortoise",
  "V03vinv172u:575": "(concerning a previous birth of Kauṇḍinya)",
  "V03vinv172u:576": "bhūtapūrvaṃ,",
  "V03vinv172u:577": "bhikṣava,",
  "V03vinv172u:578": "aniyatarāśyavasthito bodhisatvo mahāsamudre kacchapeṣūpapannas teṣām adhipatir babhūva;",
  "V03vinv172u:579": "yāvat paṃcavaṇikśatāni mahāsamudrayānapātraṃ pratipadya mahāsamudram (SBV II 17)",
  "V03vinv172u:580": "avatīrṇāni;",
  "V03vinv172u:581": "tato nānāratnasaṃgrahaṃ kṛtvā pratinirvṛttāni;",
  "V03vinv172u:582": "yāvad vahanaṃ makareṇa matsyajātenānayena vyasanam āpāditam;",
  "V03vinv172u:583": "tatra mahān kolāhalo jātaḥ;",
  "V03vinv172u:584": "tacchabdaśravaṇāt kacchapo mahāsamudrād utthitaḥ;",
  "V03vinv172u:585": "sa teṣāṃ sakāśam upasaṃkramya kathayati:",
  "V03vinv172u:586": "alaṃ bhavatāṃ viṣādena mama pṛṣṭham abhiruheta ahaṃ vas tārayiṣyāmi iti;",
  "V03vinv172u:587": "te naṣṭopalabdhaprāṇāḥ sarve kūrmapṛṣṭham abhirūḍhāḥ;",
  "V03vinv172u:588": "sa tān ādāya samudratīrābhimukhaḥ saṃprasthitaḥ;",
  "V03vinv172u:589": "atyantabhārāvaṣṭabdho 'pi vīryam āsthāya viṣādaṃ nāpadyate;",
  "V03vinv172u:590": "sa śrāntakāyaḥ teṣu saṃkīrṇeṣu grīvām abhiprasārya suptaḥ;",
  "V03vinv172u:591": "tasya nātidūre kīṭikānāṃ nagaram;",
  "V03vinv172u:592": "tasmād ekā kīṭikā paribhramantī gandhaṃ ghrātvā tasya sakāśam upasaṃkrāntā;",
  "V03vinv172u:593": "tatas taṃ mahatpramāṇākāravikāraṃ dṛṣṭvā tvaritagatipracārikī kīṭikānagaram abhigatā;",
  "V03vinv172u:594": "svasvasaṃjñayā kīṭikāḥ prabodhya aśītiḥ kīṭikāsahasrāṇy ādāya kacchapasakāśaṃ gatā;",
  "V03vinv172u:595": "tataḥ taṃ suotaṃ mṛtam iva niśceṣṭaprāṇaṃ bhakṣayitum ārabdhāḥ;",
  "V03vinv172u:596": "yadāsya sthūlaṃ māṃsaṃ bhakṣayanti śramanaparikhinno gāḍhamiddhāvaṣṭabdho na cetayate;",
  "V03vinv172u:597": "yadā tu marmasthāneṣu māṃsaṃ bhakṣayanti tadā prabuddhaḥ paśyati kīṭikābhiḥ sarvaṃ śarīram ākīrṇam;",
  "V03vinv172u:598": "sa saṃlakṣayati:",
  "V03vinv172u:599": "yadi kāyaṃ calayiṣye (A 431b)",
  "V03vinv172u:600": "vā saṃparivartayiṣye vā niyatam etāḥ praghātayiṣyāmi;",
  "V03vinv172u:601": "kāmaṃ prāṇaviyogo na tu prāṇoparodhaḥ;",
  "V03vinv172u:602": "iti viditvā chidyamāneṣu marmasu mucyamāneṣu saṃdhiṣu praṇidhānaṃ kartum ārabdhaḥ:",
  "V03vinv172u:603": "yathā mayā etāni aśītir kīṭikāsahasrāṇi māṃsarudhireṇa saṃtarpitāni,",
  "V03vinv172u:604": "tāny evam aham anāgate 'dhvani anuttarāṃ samyaksaṃbodhim abhisaṃbuddhya saddharmarasena saṃtarpayeyam iti.",
  "V03vinv172u:605": "kiṃ manyadhve bhikṣavaḥ?",
  "V03vinv172u:606": "yo 'sau kīṭikānāṃ mārgoddeśika eṣa evāsau kauṇḍinyo bhikṣuḥ;",
  "V03vinv172u:607": "yāni tāni aśītir kīṭikāsahasrāṇi tam āgamya māṃsarudhireṇa saṃtarpitāni,",
  "V03vinv172u:608": "tāny aśītir devatāsahasrāṇi;",
  "V03vinv172u:609": "tadāpy etānimayā svarudhireṇa saṃtarpitāni;",
  "V03vinv172u:610": "etarhy apy etāni mayā saddharmarasena saṃtarpitāni;",
  "V03vinv172u:611": "iti hi bhikṣavaḥ ekāntakṛṣṇānām iti yāvad evaṃ vo bhikṣavaḥ śikṣitavyam.",
  "V03vinv172u:612": "yadā bhagavatā paṃcakā bhikṣavaḥ saddharmarasena saṃtarpya saṃsārakāntārād uttāryātyantaniṣṭhe yogakṣeme nirvāṇe pratiṣṭhāpitā (SBV II 18)",
  "V03vinv172u:613": "tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:614": "paśya bhadanta bhagavatā bhikṣavaḥ saddharmarasena saṃtarpya saṃsārakāntārād uttāryātyantaniṣṭhe yogakṣeme nirvāṇe pratiṣṭhāpitāḥ iti;",
  "V03vinv172u:615": "bhagavān āha:",
  "V03vinv172u:616_0": "kim atra bhikṣava āścaryaṃ yad idānīṃ mayā vigatarāgeṇa vigatadveṣeṇa vigatamohena",
  "V03vinv172u:616_1": "parimuktena jātijarāvyādhimaraṇaśokaparidevaduḥkhadaurmanasyopāyāsaiḥ sarvajñena",
  "V03vinv172u:616_2": "sarvākārajñena sarvajñānajñeyavaśiprāptena paṃcakā bhikṣavaḥ saddharmarasena saṃtarpya",
  "V03vinv172u:616_3": "saṃsārakāntārād uttāryātyantaniṣṭhe yogakṣeme nirvāṇe pratiṣṭhāpitāḥ?",
  "V03vinv172u:617_0": "yat tu mayātīte 'dhvani sarāgeṇa sadveṣeṇa samohenāparimuktena jātijārāvyadhimaraṇaśokaparidevaduḥkhadaurmanasyopāyāsair",
  "V03vinv172u:617_1": "ete svarudhireṇa saṃtarpya paṃcasu vratapadeṣu pratiṣṭhāpitāḥ;",
  "V03vinv172u:618": "tac chrūyatām.",
  "V03vinv172u:620": "The story of the king Vajrabāhu",
  "V03vinv172u:621": "bhūtapūrvaṃ bhikṣavo vārāṇasyāṃ nagaryāṃ vajrabāhur nāma rājā rājyaṃ kārayati ṛddhaṃ ca yāvad ākīrṇabahujanamanuṣyaṃ ca;",
  "V03vinv172u:622": "sa rājā śrāddho bhadraḥ kalyāṇāśayaḥ ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgaparityāgī ca mahati tyāge vartate;",
  "V03vinv172u:623": "tenātyantaṃ maitrī svabhyastā;",
  "V03vinv172u:624": "trir divasasya maitrīṃ samāpadyate;",
  "V03vinv172u:625": "tasya maitrīṃ samāpadyamānasya yācanakajano vihanyate;",
  "V03vinv172u:626": "tenāmātyānām ājñā dattā;",
  "V03vinv172u:627": "bhavanto vārāṇasyāṃ caturṣu nagaradvāreṣu dānaśālā māpayitvā śramaṇabrāhmaṇakṛpaṇavaṇīpakādhvagayācanakebhyo yo yenārthī tasmai tad anuprayacchata iti;",
  "V03vinv172u:628_0": "evaṃ deva ity amātyā rajño vajrabāhor pratiśutya vārāṇasyāṃ caturṣu nagaradvāreṣu",
  "V03vinv172u:628_1": "dānaśālā māpayitvā annapānavastraśayanāsanahiraṇyasuvarṇamuktāvaiḍūryaśaṃkhaśilāpravāḍajātarūparajatāśmagarbhamusāragalbalohitikādakṣiṇāvartādidravyasaṃbhārenāvasthitāḥ",
  "V03vinv172u:628_2": "yācanakajanaṃ saṃtarpanāya;",
  "V03vinv172u:629": "yāvad apareṇa (A 432a)",
  "V03vinv172u:630": "samayena vaiśravaṇena rājñā aḍakavattāyāṃ rājadhānyāṃ paṃca yakṣā ojohārā nirvāsitāḥ;",
  "V03vinv172u:631": "itaś cāmutaś ca paribhramanto vārāṇasīm anuprāptāḥ;",
  "V03vinv172u:632": "te gopālakān paśupālakān tṛṇahārakān kāṣṭhahārakān pathājīvān utpathājīvāṃś ca manuṣyān dṛṣṭvā kathayanti:",
  "V03vinv172u:633": "bhavanto na yūyam asmān bibhīta? (SBV II 19)",
  "V03vinv172u:634": "iti; bhavantaḥ kimarthaṃ bibhīmaḥ yeṣām asmākaṃ rājā maitryātmakaḥ kāruṇikaḥ sarvasatvahitādhyāśayena trir divasasya maitrīṃ samāpadyate?",
  "V03vinv172u:635_0": "iti; tataḥ te brāhmaṇaveṣam ātmānam abhinirmāya vārāṇasyām caturṣu dvāreṣu dānaśālāṃ",
  "V03vinv172u:635_1": "pratyavekṣya vajrabāhuṃ rājānaṃ maitryā vyutthitaṃ jñātvā vinītaveṣadhāriṇo rajñaḥ",
  "V03vinv172u:635_2": "sakāśam upasaṃkrāntāḥ;",
  "V03vinv172u:636": "upasaṃkramya jayenāyuṣā ca rājānaṃ vardhayitvā ūcuḥ:",
  "V03vinv172u:637": "deva bubhukṣitāḥ smāhāreṇa anugrahaṃ kuruṣva iti;",
  "V03vinv172u:638": "rājñā amātyān āhūyoktāḥ:",
  "V03vinv172u:639": "bhavanta etān brāhmaṇān praṇītenāhāreṇa saṃtarpayata iti;",
  "V03vinv172u:640": "te kathayanti:",
  "V03vinv172u:641": "māṃsarudhirabhakṣā vayamiti;",
  "V03vinv172u:642": "rājñā amātyā abhihitā:",
  "V03vinv172u:643": "bhavanto yadi māṃsasya ( na)",
  "V03vinv172u:645": "saṃbhavo 'sti rudhirasya vā vīthyā dharmanyāyalabdhaṃ rudhiraṃ prayacchata iti;",
  "V03vinv172u:646": "te kathayanti:",
  "V03vinv172u:647": "sadyohatarudhiramāṃsabhakṣakā vayam;",
  "V03vinv172u:648": "sadyohatena māṃsarudhireṇānugrahaṃ kuruṣva iti;",
  "V03vinv172u:649": "rājā saṃlakṣayati:",
  "V03vinv172u:650": "kutaḥ sadyohatasya māṃsarudhirasya saṃbhavaḥ parasya pīḍām akṛtvā?",
  "V03vinv172u:651": "yanv aham ebhyaḥ svarudhiram anuprayaccheyam iti;",
  "V03vinv172u:652": "tato vaidyān āhūya kathayati:",
  "V03vinv172u:653": "bhavanto mama sarvāṅgikaṃ śirāvedhaṃ kuruta;",
  "V03vinv172u:654": "yācanakajanaṃ saṃtarpayiṣyāmi iti;",
  "V03vinv172u:655": "vaidyāḥ kathayanti:",
  "V03vinv172u:656": "na vayaṃ prākṛtapuruṣāṇām arthāya devasya śarīre śastraṃ nipātayāmaḥ;",
  "V03vinv172u:657": "kuśalāḥ bhavanti bodhisatvās teṣu teṣu śilpasthānakarmasthāneṣu;",
  "V03vinv172u:658": "tena svayam eva paṃcasu gātreṣu śastranipātaḥ kṛtaḥ;",
  "V03vinv172u:659": "tataḥ svarudhireṇa saṃtarpya teṣāṃ tādṛśī dharmadeśanā kṛtvā yāṃ śrutvā te yakṣāḥ paṃcasu vratapadeṣu pratiṣṭhāpitāḥ.",
  "V03vinv172u:660": "(kiṃ manyadhve bhikṣavaḥ?",
  "V03vinv172u:661": "yo 'sau vajrabāhur nāma rājā aham eva sa tena kālena tena samayena;",
  "V03vinv172u:662": "ye amī paṃca yakṣā ojohārās te evāmī paṃca bhikṣavaḥ;",
  "V03vinv172u:663": "tadāpy ete svarudhireṇa saṃtarpya paṃcasu vratapadeṣu pratiṣṭhāpitāḥ) ;",
  "V03vinv172u:665": "etarhy apy ete mayā saddharmarasena saṃtarpya saṃsārakāntārād uttāryātyantaniṣṭhe yogakṣeme nirvāṇe pratiṣṭhāpitā.",
  "V03vinv172u:666_0": "yadā bhagavatā paṃcakā bhikṣavaḥ saddharmarasena saṃtarpya saṃsārakāntārād uttāryātyantaniṣṭhe",
  "V03vinv172u:666_1": "yogakṣeme nirvāṇe pratiṣṭhāpitās tadā bhikṣavaḥ saṃśayajātāḥ sarvasaṃśayacchettāraṃ",
  "V03vinv172u:666_2": "buddhaṃ bhagavantaṃ papracchuḥ:",
  "V03vinv172u:667": "paśya bhadanta bhagavatā paṃcakā bhikṣavaḥ saddharmarasena (SBV II 20)",
  "V03vinv172u:668": "saṃtarpya saṃsārakāntārād uttāryātyantaniṣṭhe yogakṣeme nirvāṇe pratiṣṭhāpitāḥ iti;",
  "V03vinv172u:669": "bhagavān āha:",
  "V03vinv172u:670_0": "kim atra bhikṣava āścaryaṃ yad idānīṃ mayā vigatarāgeṇa yāvat sarvajñānajñeyavaśiprāptena",
  "V03vinv172u:670_1": "paṃcakā bhikṣavaḥ saddharmarasena saṃtarpya saṃsārakāntārād uttāryātyantaniṣṭhe yogakṣeme",
  "V03vinv172u:670_2": "nirvāṇe pratiṣṭhāpitāḥ;",
  "V03vinv172u:671": "yat tu mayātīte 'dhvani sarāgeṇa pūrvavat duḥkhadaurmanasyopāyāsaiḥ ete svarudhireṇa saṃtarpya paṃcasu vratapadeṣu pratiṣṭhāpitāḥ;",
  "V03vinv172u:672": "tac chrūyatām.",
  "V03vinv172u:674": "The story of Maitrabala",
  "V03vinv172u:675": "bhūtapūrvaṃ bhikṣavo vārāṇasyāṃ nagaryāṃ maitrabalo nāma rājā rājyaṃ kārayati ṛddhaṃ ca yāvad bahujanamanuṣyaṃ ca;",
  "V03vinv172u:676": "maitryātmakaḥ kāruṇiko mahātmā sarvasatveṣu dayāvān; (A 432b)",
  "V03vinv172u:677": "yāvad apareṇa samayena vaiśravaṇena rājñā aḍakavattāyāṃ rājadhānyāṃ paṃca ojohārā yakṣāḥ kasmiṇcid eva aparādhe pravāsitāḥ;",
  "V03vinv172u:678": "te taṃ janapadam anvāhiṇḍya vārāṇasīm anuprāptāḥ;",
  "V03vinv172u:679": "teṣāṃ na kaścid balimālyopahāraṃ kurute;",
  "V03vinv172u:680": "taiḥ prakopam āpannair ītir utsṛṣṭā;",
  "V03vinv172u:681": "vārāṇasyāṃ janakāyo mriyate;",
  "V03vinv172u:682": "amātyai rājñe maitrabalāya niveditam:",
  "V03vinv172u:683": "deva vārāṇasyām atīva janakāyo mṛta iti;",
  "V03vinv172u:684": "rājñā teṣām ājñā dattā:",
  "V03vinv172u:685": "gacchata vārāṇasyām evaṃ ghaṇṭāvaghoṣaṇaṃ kārayata:",
  "V03vinv172u:686": "bhadanto rājā maitrabalaḥ samājñāpayati,",
  "V03vinv172u:687": "ahaṃ sarvasatvahitādhyāśayatatpareṇa manasā rātrindivam atinamayāmi;",
  "V03vinv172u:688": "tad yuṣmābhir api sarvasatvānugatā maitrī manasi kartavyā;",
  "V03vinv172u:689": "evaṃ vaḥ śāntir bhaviṣyatīti;",
  "V03vinv172u:690": "te sarvasatvānugatāṃ maitrīṃ manasi kartum ārabdhā;",
  "V03vinv172u:691": "ojohārā yakṣā vārāṇasīsāmantakena paribhramitum ārabdhāḥ;",
  "V03vinv172u:692": "praveśaṃ na labhante;",
  "V03vinv172u:693": "te praveśam alabhamānā gopālakāṃ paśupālakān tṛṇahārakāṃ kāṣṭhahārakāṃ pathājīvān utpathājīvāṃś ca manuṣyān dṛṣṭvā kathayanti:",
  "V03vinv172u:694": "bhavanto na yūyam asmad bibhīta?",
  "V03vinv172u:695": "iti; te kathayanti:",
  "V03vinv172u:696": "na bibhīmaḥ;",
  "V03vinv172u:697": "kiṃ kāraṇaṃ?",
  "V03vinv172u:698": "vayaṃ hi yad rājā maitrabalaś cintayati tac cintayāmaḥ;",
  "V03vinv172u:699": "kiṃ maitrabalo rājā cintayati?",
  "V03vinv172u:700": "sarvasatvānugatāṃ maitrīṃ;",
  "V03vinv172u:701": "te saṃlakṣayanti:",
  "V03vinv172u:702": "idam atra kāraṇaṃ yena vayam idānīm avatāraṃ na labhāmaha iti;",
  "V03vinv172u:703": "te vārāṇasyāṃ dvāreṇa (SBV II 21)",
  "V03vinv172u:704": "dvāraṃ paribhramanti:",
  "V03vinv172u:705": "kadācid rājānaṃ maitrabalaṃ drakṣyāmaḥ iti;",
  "V03vinv172u:706": "yāvad apareṇa samayena maitrabalo rājā bahir udyānāya saṃprasthitaḥ;",
  "V03vinv172u:707": "tatas te brāhmaṇaveṣam ātmānam abhinirmāya śānteryāpathena rājānam upasaṃkramya jayenāyuṣā ca vardhayitvocuḥ:",
  "V03vinv172u:708": "deva bubhukṣitā sma;",
  "V03vinv172u:709": "āhāreṇānugrahaṃ kuruṣva iti;",
  "V03vinv172u:710": "rājñā amātyā āhūyoktāḥ:",
  "V03vinv172u:711": "bhavanta etān brāhmaṇān praṇītenāhāreṇa saṃtarpayata;",
  "V03vinv172u:712": "te kathayanti:",
  "V03vinv172u:713": "deva māṃsarudhirabhakṣā vayam iti;",
  "V03vinv172u:714": "rājñā amātyā abhihitāḥ:",
  "V03vinv172u:715": "bhavanta yadi māṃsasya ( na)",
  "V03vinv172u:717": "saṃbhavo 'sti rudhirasya vā vithyā dharmanyāyalabdhaṃ māṃsaṃ rudhiraṃ ca prayacchata iti;",
  "V03vinv172u:718": "deva sadyohatarudhiramāṃsabhakṣā vayaṃ sadyohatena māṃsenānugrahaṃ kuruṣva iti;",
  "V03vinv172u:719": "rājā saṃlakṣayati:",
  "V03vinv172u:720": "kutas sadyohatasya māṃsarudhirasya saṃbhavaḥ parasyapīḍām akṛtvā;",
  "V03vinv172u:721": "yanv aham ebhyaḥ svarudhiram anuprayaccheyam iti;",
  "V03vinv172u:722": "tato vaidyān āhūya kathayati:",
  "V03vinv172u:723": "bhavanto mama sarvāṅgikaṃ śirāvedhaṃ kuruta iti yācanakajanaṃ saṃtarpayiṣyāmi iti;",
  "V03vinv172u:724": "vaidyāḥ kathayanti:",
  "V03vinv172u:725": "deva na vayaṃ prākṛtapuruṣāṇām arthāya devasya śarīre śastraṃ nipātayāmaḥ;",
  "V03vinv172u:726": "kuśalā bhavanti bodhisatvās teṣu teṣu śilpasthānakarmasthāneṣu;",
  "V03vinv172u:727": "tena svayam eva paṃcasu gātreṣu śāstranipātaḥ kṛtaḥ;",
  "V03vinv172u:728": "tataḥ svarudhireṇa saṃtarpya teṣāṃ tādṛśī dharmadeśanā kṛtā yāṃ śrutvā te yakṣā paṃcasu vratapadeṣu pratiṣṭhāpitāḥ.",
  "V03vinv172u:729": "kiṃ manyadhve bhikṣavaḥ?",
  "V03vinv172u:730": "yo 'sau maitrabalo nāma rājā 'bhūd aham eva sa tena kālena tena samayena;",
  "V03vinv172u:731": "ye te paṃca ojohārās yakṣā (A 433a)",
  "V03vinv172u:732": "ete eva te paṃcakā bhikṣavaḥ;",
  "V03vinv172u:733": "tadāpy ete mayā svarudhireṇa saṃtarpya paṃcasu vratapadeṣu pratiṣṭhāpitāḥ;",
  "V03vinv172u:734": "etarhy apy ete mayā saddharmarasena saṃtarpitāḥ saṃsārakāntārād uttāryātyantaniṣṭhe yogakṣeme nirvāṇe pratiṣṭhāpitā.",
  "V03vinv172u:735": "yadā bhagavatā ṣaḍvarṣāṇi duṣkaraṃ caritam;",
  "V03vinv172u:736": "anuttarā samyaksaṃbodhir abhisaṃbuddhā,",
  "V03vinv172u:737": "vārāṇasyāṃ gatvā dharmacakraṃ pravartitaṃ,",
  "V03vinv172u:738": "paṃcakā vinīta upapaṃcakāḥ ṣaṣṭibhadravargīyāḥ pūgāḥ,",
  "V03vinv172u:739": "bhikṣubahutvaṃ jātam,",
  "V03vinv172u:740": "tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:741": "paśya bhadanta bhagavatā karma kṛtaṃ yasya karmaṇo vipākena ṣaḍvarṣāṇi duṣkaraṃ caritam;",
  "V03vinv172u:742": "bhagavān āha:",
  "V03vinv172u:743": "tathāgatenaivaitāni bhikṣavaḥ pūrvam anyāsu jātiṣu karmāṇi kṛtāny upacitāni labdhasaṃbhārāni pūrvavad yāvat phalanti khalu dehinām. (SBV II 22)",
  "V03vinv172u:745": "The story of Nandapāla the Potter (= Ghaṭīkarasutta, MN 81, cf. MV I 319ff.)",
  "V03vinv172u:746": "bhūtapūrvaṃ bhikṣavo vaibhiḍiṅgī nāma grāmanigamo 'bhūd ṛddhaś ca sphītaś ca bahujanamanuṣyaś ca;",
  "V03vinv172u:747": "vaibhiḍiṅgyāṃ bhikṣavo grāmanigame nyagrodho nāma brāhmaṇamahāśālaḥ prativasati,",
  "V03vinv172u:748": "āḍhyo mahādhano mahābhogaḥ sphītaḥ,",
  "V03vinv172u:749": "vaibhiḍiṅgīṃ paribhuṃkte sotsadāṃ satṛṇakāṣṭhodakāṃ kṛkinā rājñā brahmadeyāṃ dattām;",
  "V03vinv172u:750_0": "nyagrodhasya khalu bhikṣavo brāhmaṇamahaśālasya uttaro nāmo māṇavo 'ntevāsī upeto",
  "V03vinv172u:750_1": "mātṛtaḥ pitṛtaḥ saṃśuddho gṛhiṇyām anākṣipto jātivādena gotravādena ca yāvad āsaptamaṃ",
  "V03vinv172u:750_2": "mātāmahapaitāmahaṃ yugam upādāya;",
  "V03vinv172u:751": "adhyāpako mantradharo trayāṇāṃ vedānāṃ pāraṃgataḥ sanighaṇṭukaiṭabhānāṃ sākṣaraprabhedānām itihāsapaṃcamānāṃ sādṛśo vyākarakaḥ,",
  "V03vinv172u:752": "abhirūpo darśanīyaḥ prāsādikaḥ;",
  "V03vinv172u:753": "nyagrodhasya brāhmaṇamahaśālasya paṃcamātrāṇi māṇavakaśatāni brāhmaṇakān mantrān vācayanti;",
  "V03vinv172u:754": "vaibhiḍiṅgyāṃ bhikṣavo grāmanigame nandīpālo ghaṭīkaraḥ prativasati;",
  "V03vinv172u:755": "buddhe 'bhiprasanno dharme saṃghe 'bhiprasannaḥ;",
  "V03vinv172u:756": "buddhaṃ śaraṇaṃ gato dhammaṃ saṃghaṃ śaraṇaṃ gataḥ;",
  "V03vinv172u:757": "buddhe ekāntiko dharme saṃghe ekāntikaḥ;",
  "V03vinv172u:758": "buddhe niṣkāṃkṣo nirvicikitso dharme saṃghe niṣkāṃkṣo nirvicitaḥ;",
  "V03vinv172u:759": "duḥkhe samudaye nirodhe mārge niṣkāṃkṣo nirvicikitso dṛṣṭasatya āgataphalābhisamitavāṃ nikṣiptaparṇamusalo na svahastaṃ pṛthivīṃ khanati na khānayati; nānyatra,",
  "V03vinv172u:760": "yat tad bhavati dakaprarugnaṃ vā mūṣikotkirā vā tataḥ kāyena mṛttikāṃ saṃhṛtya niṣprāṇakenodakena tīmayitvā bhājanāni kṛtvā ekāntam upanikṣipya evam āha:",
  "V03vinv172u:761": "eta āryā eta bhadramukhā tilān vā taṇḍulān vā mudgaprabhṛtīn vā māṣaprabhṛtīn vā ekānta upanikṣipya yo vā yena bhājanenārthī sa tad ādāya prakrāmatu iti;",
  "V03vinv172u:762": "sa tasmād andhau mātāpitarau bibharti;",
  "V03vinv172u:763": "kāśyapaṃ samyaksaṃbuddhaṃ kālena (SBV II 23)",
  "V03vinv172u:764": "kālaṃ piṇḍakena pratipādayati;",
  "V03vinv172u:765": "uttarasya māṇavasya mitraṃ suhṛd vayasyako ca nandīpālo ghaṭīkaro yena kāśyapaḥ samyaksaṃbuddhaḥ tenopasaṃkrāntaḥ;",
  "V03vinv172u:766": "upasaṃkramya kāśyapasya samyaksaṃbuddhasya pādau śirasā vanditvā ekāntaniṣaṇṇaḥ;",
  "V03vinv172u:767": "ekāntaniṣaṇṇaṃ (A 433b)",
  "V03vinv172u:768": "nandīpālaṃ ghaṭīkaraṃ kāśyapaḥ samyaksaṃbuddhaḥ dharmyayā kathayā saṃdarśayati samādāpayati samuttejayati saṃpraharṣayati;",
  "V03vinv172u:769": "anekaparyāyeṇa dharmyayā kathayā saṃdarśya samādāpya samuttejya saṃpraharṣya tūṣṇīm;",
  "V03vinv172u:770": "atha nandīpālo ghaṭīkaraḥ kāśyapasya samyaksaṃbuddhasya pādau śirasā vanditvā utthāyāsanāt prakrāntaḥ;",
  "V03vinv172u:771": "tena khalu samayena uttaro māṇavaḥ sarvaśvetaṃ vaḍavāratham abhiruhya sauvarṇena daṇḍakamaṇḍalunā dhāryamānena māṇavakagaṇaparivṛto māṇavakagaṇapuraskṛto vaibhiḍiṅgyān niryāti;",
  "V03vinv172u:772": "bahir vaibhiḍiṅgyāḥ brāhmaṇakān mantrān vācayitukāmaḥ adrākṣīd uttaro māṇavo nandīpālaṃ ghaṭīkaraṃ dūrād eva;",
  "V03vinv172u:773": "dṛṣṭvā ca punar evam āha:",
  "V03vinv172u:774": "kutas tvaṃ somya nandīpāla etarhy āgacchasi?",
  "V03vinv172u:775": "ito 'haṃ somya uttara etarhy āgacchāmi kāśyapaṃ samyaksaṃbuddhaṃ paryupāsya;",
  "V03vinv172u:776": "ehy āvāṃ somya uttara gamiṣyāvāḥ;",
  "V03vinv172u:777": "kāśyapaṃ samyaksaṃbuddhaṃ paryupāsiṣyāvahe;",
  "V03vinv172u:778": "alaṃ somya nandīpāla kāśyapena samyaksaṃbuddhena dṛṣṭenālaṃ paryupāsitena;",
  "V03vinv172u:779": "tat kasya hetoḥ;",
  "V03vinv172u:780": "kutas tasmin muṇḍake śramaṇake bodhiḥ;",
  "V03vinv172u:781": "bodhir hi paramaduṣkarā;",
  "V03vinv172u:782": "mā tvaṃ somya uttara evaṃ vada:",
  "V03vinv172u:783": "kutas tasmin śramaṇake bodhiḥ;",
  "V03vinv172u:784": "bodhir hi paramaduṣkarā;",
  "V03vinv172u:785": "api tu buddhaḥ sa bhagavān,",
  "V03vinv172u:786": "buddhāś cānena sarvadharmā iti;",
  "V03vinv172u:787": "dvir api trir api nandīpālo ghaṭīkaraḥ uttaraṃ māṇavakam idam avocat:",
  "V03vinv172u:788": "ehy āvāṃ somya uttara gamiṣyāvaḥ;",
  "V03vinv172u:789": "kāśyapaṃ samyaksaṃbuddhaṃ paryupāsiṣyāvahe iti;",
  "V03vinv172u:790": "dvir api trir api uttaro māṇavo nandīpālaṃ ghaṭīkaram idam avoat:",
  "V03vinv172u:791": "alaṃ somya nandīpāla kāśyapena samyaksaṃbuddhena dṛṣṭena alaṃ paryupāsitena;",
  "V03vinv172u:792": "tat kasya hetoḥ?",
  "V03vinv172u:793": "kutas tasmin muṇḍale śramaṇake bodhiḥ;",
  "V03vinv172u:794": "bodhir hi paramaduṣkarā;",
  "V03vinv172u:795": "mā tvaṃ somyottara evaṃ vada kutas tasmin muṇḍake śramaṇake bodhiḥ;",
  "V03vinv172u:796": "bodhir hi paramaduṣkarā;",
  "V03vinv172u:797": "api tu buddhaḥ sa bhagavān,",
  "V03vinv172u:798": "buddhāś cānena sarvadharmā iti;",
  "V03vinv172u:799": "atha nandīpālo ghaṭīkara uttarasya māṇavasya ratham abhiruhya uttaraṃ māṇavam idam avocat:",
  "V03vinv172u:800": "ehy āvāṃ somya uttara gamiṣyāvaḥ;",
  "V03vinv172u:801": "kāśyapaṃ samyaksaṃbuddhaṃ paryupāsiṣyāvahe iti;",
  "V03vinv172u:802": "athottarasya māṇavasyaitad abhavat:",
  "V03vinv172u:803": "na batāvaro buddho bhaviṣyati; (SBV II 24)",
  "V03vinv172u:804": "nāvaraṃ dharmākhyānaṃ;",
  "V03vinv172u:805": "yatredaṇīṃ nandīpālo ghaṭīkaro dīrgharātram acaṇḍo 'rabhaso 'karkaśa 'sāhasikaḥ keśagrahaṇam apy agamad iti viditvā nandīpālaṃ ghaṭīkaram idam avocat:",
  "V03vinv172u:806": "somya nandīpāla ato 'pi yāvat;",
  "V03vinv172u:807": "somya uttara,",
  "V03vinv172u:808": "ato 'pi yāvat;",
  "V03vinv172u:809": "ato 'pi yāvat somya nandīpāla;",
  "V03vinv172u:810": "ato 'pi yāvat,",
  "V03vinv172u:811": "somya uttara;",
  "V03vinv172u:812": "tena hi somya nandīpāla muṃca,",
  "V03vinv172u:813": "gamiṣyāvaḥ,",
  "V03vinv172u:814": "kāśyapaṃ samyaksaṃbuddhaṃ paryupāsiṣyāvahe;",
  "V03vinv172u:815": "athottaro māṇavo nandīpālaś ca ghaṭīkaraḥ ratham abhiruhya yena kāśyapaḥ samyaksaṃbuddhas tenopasaṃkrāntau;",
  "V03vinv172u:816": "tayor yāvatī yānasya bhūmis tāvad yānena gatvā yānād avatīrya yena kāśyapaḥ samyaksaṃbuddhas tenopasaṃkrāntau;",
  "V03vinv172u:817": "upasaṃkramya kāśyapasya samyaksaṃbuddhasya pādau śirasā vanditvā ekānte niṣaṇṇau;",
  "V03vinv172u:818": "ekāntaniṣaṇṇo nandīpālo ghaṭīkaraḥ kāśyapaṃ samyaksaṃbuddham idam avocat:",
  "V03vinv172u:819": "ayaṃ bhadanta uttaro (A 434a)",
  "V03vinv172u:820": "māṇavo na buddhe 'bhiprasanno na dharme na saṃghe 'bhiprasannaḥ;",
  "V03vinv172u:821": "sādhv asya bhagavān tathā dharmaṃ deśayed yathā uttaro māṇavo buddhe 'bhiprasīded dharme saṃghe 'bhiprasīded iti;",
  "V03vinv172u:822": "adhivāsayati kāśyapaḥ samyaksaṃbuddha uttaraṃ māṇavaṃ dharmyayā kathayā saṃdarśayati samādāpayati samuttejayati saṃpraharṣayati;",
  "V03vinv172u:823": "anekaparyāyeṇa dharmyayā kathayā saṃdarśya samādāpya samuttejya saṃpraharṣya tūṣṇīm;",
  "V03vinv172u:824": "athottaro māṇavo nandīpālaṃ ghaṭīkaram idam avocat:",
  "V03vinv172u:825": "kasmāt tvaṃ,",
  "V03vinv172u:826": "somya nandīpāla,",
  "V03vinv172u:827": "svākhyātaṃ dharmavinayaṃ śrutvā na pravrajasi samyag eva śraddhayā agārād anāgārikām?",
  "V03vinv172u:828": "na tvaṃ, somya kumāra,",
  "V03vinv172u:829": "jānīṣe yathāham andhaṃ mātāpitaraṃ bibharmi,",
  "V03vinv172u:830": "kāśyapaṃ samyaksaṃbuddhaṃ kālena ca kālaṃ piṇḍakena pratipādayāmi;",
  "V03vinv172u:831": "pravraja tvaṃ somya nandīpāla mā vā;",
  "V03vinv172u:832": "ahaṃ tāvat pravrajiṣye iti;",
  "V03vinv172u:833": "atha nandīpālo ghaṭīkaraḥ kāśyapaṃ samyaksaṃbuddham idam avocat:",
  "V03vinv172u:834": "ayaṃ bhadanta uttaro māṇava ākāṃkṣati svākhyāte dharmavinaye pravrajyām upasaṃpadaṃ bhikṣubhāvam;",
  "V03vinv172u:835": "taṃ bhagavān pravrājayatūpasaṃpādayatu anukaṃpām upādāya iti;",
  "V03vinv172u:836": "adhivāsayati kāśyapaḥ (SBV II 25)",
  "V03vinv172u:837": "samyaksaṃbuddho nandīpālasya ghaṭīkarasya tūṣṇīṃbhāvena;",
  "V03vinv172u:838": "atha nandīpālo ghaṭīkaraḥ kāśyapasya samyaksaṃbuddhasya tūṣṇīṃbhāvenādhivāsanāṃ viditvā kāśyapasya samyaksaṃbuddhasya pādau śirasā vanditvotthāyāsanāt prakrāntaḥ;",
  "V03vinv172u:839_0": "atha kāśyapaḥ samyaksaṃbuddhaś aciraprakrāntaṃ nandīpālaṃ ghaṭīkaraṃ viditvā uttaraṃ",
  "V03vinv172u:839_1": "māṇavaṃ pravrājya upasaṃpādya yathābhiramyaṃ vaibhiḍiṃgyāṃ vihṛtya yena vārāṇasī",
  "V03vinv172u:839_2": "kāśīnāṃ nigamas tena cārikāṃ prakrāntaḥ;",
  "V03vinv172u:840": "anupūrveṇa cārikāṃ caran vārāṇasīm anuprāptaḥ;",
  "V03vinv172u:841": "vārāṇasyāṃ viharati ṛṣivadane mṛgadāve.",
  "V03vinv172u:842": "aśrauṣīt kṛkī rājā kāśyapaḥ samyaksaṃbuddhaḥ kāśiṣu janapade cārikāṃ caran vārāṇasīm anuprāpto vārāṇasyāṃ viharati ṛṣivadane mṛgadāve iti;",
  "V03vinv172u:843": "śrutvā ca punar vārāṇasyāḥ niṣkramya yena kāśyapaḥ samyaksaṃbuddhas tenopasaṃkrāntaḥ;",
  "V03vinv172u:844": "upasaṃkramya upasaṃkramya kāśyapasya samyaksaṃbuddhasya pādau śirasā vanditvā ekānte niṣaṇṇau;",
  "V03vinv172u:845": "ekāntaniṣaṇṇaṃ kṛkiṃ rājānaṃ kāśyapaḥ samyaksaṃbuddho dharmyayā kathayā saṃdarśayati samādāpayati samuttejayati saṃpraharṣayati;",
  "V03vinv172u:846": "anekaparyāyeṇa dharmyayā kathayā saṃdarśya samādāpya samuttejya saṃpraharṣya tūṣṇīm;",
  "V03vinv172u:847": "atha kṛkī rājā utthāyāsanād ekāṃsam uttarāsaṃgaṃ kṛtvā yena kāśyapaḥ samyaksaṃbuddhaḥ tenāñjaliṃ praṇamya kāśyapam idam avocat:",
  "V03vinv172u:848": "adhivāsayatu me bhagavān śvo 'ntargṛhe bhaktena sārdhaṃ bhikṣusaṃghena iti;",
  "V03vinv172u:849": "adhivāsayati kāśyapaḥ samyaksaṃbuddhaḥ kṛkino rājñas tūṣṇīṃbhāvena;",
  "V03vinv172u:850": "atha kṛkī rājā kāśyapasya samyaksaṃbuddhasya tūṣṇīṃbhāvenādhivāsanāṃ viditvā kāsyapasya samyaksaṃbuddhasya pādau śirasā vanditvotthāyāsanāt prakrāntaḥ;",
  "V03vinv172u:851": "atha kṛkī rājā tām eva rātriṃ śuci praṇītaṃ khādanīyabhojanīyaṃ samudānīya kālyam evotthāyāsanakāni prajñapya udakamaṇiṃ pratiṣṭhāpya (A 434b)",
  "V03vinv172u:852": "kāśyapasya samyaksaṃbuddhasya dūtena kālam ārocayati:",
  "V03vinv172u:853": "samayo bhadanta sajjaṃ bhaktaṃ yasyedānīṃ bhagavān kālaṃ manyate iti;",
  "V03vinv172u:854": "atha kāsyapaḥ samyaksaṃbuddhaḥ pūrvāhṇe nivāsya pātracīvaram ādāya bhikṣugaṇaparivṛto bhikṣusaṃghapuraskṛto yena kṛkeḥ rājño bhaktābhisāras tenopasaṃkrāntaḥ;",
  "V03vinv172u:855": "upasaṃkramya purastād bhikṣusaṃghasya prajñapta evāsane niṣaṇṇaḥ;",
  "V03vinv172u:856": "atha kṛkī rājā sukhopaniṣaṇṇaṃ buddhapramukhaṃ bhikṣusaṃghaṃ viditvā śucinā praṇītena khādanīyabhojanīyena svahastaṃ saṃtarpayati saṃpravārayati;",
  "V03vinv172u:857_0": "anekaparyāyeṇa śucinā praṇītena khādanīyabhojanīyena svahastaṃ saṃtarpya saṃpravārya",
  "V03vinv172u:857_1": "kāśyapaṃ samyaksaṃbuddhaṃ bhuktavantaṃ viditvā dhautahastam apanītapātraṃ sauvarṇaṃ",
  "V03vinv172u:857_2": "bhṛṅgāram ādāya kāśyapasya samyaksaṃbuddhasya (SBV II 26)",
  "V03vinv172u:858": "purato 'sthād āyācamānaḥ:",
  "V03vinv172u:859": "adhivāsayatu me bhagavān traimāsīṃ cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṃ bhikṣusaṃghena;",
  "V03vinv172u:860": "ahaṃ bhagavato 'rthāya paṃca vihāraśatāni māpayiṣyāmi;",
  "V03vinv172u:861": "paṃca maṃcapīṭhavṛṣikocavabimbopadhānacaturaśrakaśatāni kārayiṣyāmi;",
  "V03vinv172u:862": "anena caivaṃrūpena parṇopagūḍhena śālinā bhagavantaṃ upasthāsyāmi bhikṣusaṃghaṃ ca;",
  "V03vinv172u:863": "alaṃ mahārājā kṛtam etāvad yāvad eva cittam abhiprasannam;",
  "V03vinv172u:864": "dvir api trir api kṛkī rājā kāśyapaṃ samyaksaṃbuddham idam avocat:",
  "V03vinv172u:865": "adhivāsayatu me bhagavān traimāsīṃ cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṃ bhikṣusaṃghena;",
  "V03vinv172u:866": "ahaṃ bhagavato 'rthāya paṃca vihāraśatāni māpayiṣyāmi;",
  "V03vinv172u:867": "paṃca maṃcapīṭhavṛṣikocavabimbopadhānacaturaśrakaśatāni kārayiṣyāmi;",
  "V03vinv172u:868": "anena caivaṃrūpena parṇopagūḍhena śālinā bhagavantaṃ upasthāsyāmi bhikṣusaṃghaṃ ca;",
  "V03vinv172u:869": "dvir api trir api kāśyapaḥ samyaksaṃbuddhāḥ kṛkiṃ rājānam idam avocat:",
  "V03vinv172u:870": "alaṃ mahārājā kṛtam etāvad yāvad eva cittam abhiprasannam;",
  "V03vinv172u:871": "atha kṛkī rājā kāśyapaṃ saṃyaksaṃbuddham idam avocat:",
  "V03vinv172u:872": "asti kaścid bhagavan yo 'py evaṃrūpa upasthāyakaḥ tadyathā aham etarhy?",
  "V03vinv172u:873": "asti mahārāja tavaiva vijite vaibhiḍiṃgī nāma grāmanigamaḥ;",
  "V03vinv172u:874": "tatra nandīpālo nāma ghaṭīkara prativasati;",
  "V03vinv172u:875": "sa buddhe 'bhiprasanno dharme saṃghe 'bhiprasannaḥ;",
  "V03vinv172u:876": "buddhaṃ śaraṇaṃ gato dhammaṃ saṃghaṃ śaraṇaṃ gataḥ;",
  "V03vinv172u:877": "buddhe ekāntiko dharme saṃghe ekāntikaḥ;",
  "V03vinv172u:878_0": "buddhe niṣkāṃkṣo nirvicikitso dharme saṃghe duḥkhe samudaye nirodhe mārge niṣkāṃkṣo",
  "V03vinv172u:878_1": "nirvicikitso dṛṣṭasatye āgataphalo 'bhisamitavāṃ nikṣiptaparṇamusalaḥ sa na svahastaṃ",
  "V03vinv172u:878_2": "pṛthivīṃ khanati na khānayati; nānyatra,",
  "V03vinv172u:879": "yat tad bhavati dakaprarugnaṃ vā mūṣikotkirā vā tataḥ kāyena mṛttikāṃ saṃhṛtya niṣprāṇakenodakena tīmayitvā bhājanāni kṛtvaikāntam upanikṣipyaivam āha:",
  "V03vinv172u:880": "eta āryā eta bhadramukhā tilān vā taṇḍulān vā mudgaprabhṛtīn vā māṣaprabhṛtīn vā ekānta upanikṣipya yo vā yena bhājanenārthī bhavati sa tad ādāya prakrāmatu;",
  "V03vinv172u:881": "sa tasmād andhaṃ mātāpitarau bibharti;",
  "V03vinv172u:882": "māṃ ca kālena kālaṃ piṇḍakena pratipādayati; (SBV II 27)",
  "V03vinv172u:883": "ekam ahaṃ mahārāja samayaṃ vaibhiḍiṃgīṃ grāmanigamam upaniśritya viharāmi;",
  "V03vinv172u:884": "so 'haṃ pūrvāhṇe nivāsya pātracīvaram ādāya vaibhiḍiṃgīṃ grāmanigamaṃ piṇḍāya prāvikṣam; (A 435a)",
  "V03vinv172u:885": "sāvādānaṃ vaibhiḍaṃgīṃ piṇḍāya caran yena ghaṭīkarasya niveśanaṃ tenopasaṃkrāntaḥ;",
  "V03vinv172u:886": "upasaṃkramya śanair mandamandam argaḍam ākoṭayāmi;",
  "V03vinv172u:887": "tena khalu samayena nandīpālo ghaṭīkaraḥ bahir nirgato 'bhūt kenacid eva karaṇīyena;",
  "V03vinv172u:888": "aśrauṣṭāṃ nandīpālasya ghaṭīkarasyāndhau mātāpitarāv argaḍasyākoṭanaśabdam;",
  "V03vinv172u:889": "śrutvā ca punar evam āhatuḥ;",
  "V03vinv172u:890": "ka eṣa āryaḥ ka eṣa bhadramukhaḥ śanair mandamandam argaḍam ākoṭayati?",
  "V03vinv172u:891": "tāv aham evaṃ vadāmi:",
  "V03vinv172u:892": "ahaṃ kāśyapaḥ samyaksaṃbuddhaḥ piṇḍakenārthī;",
  "V03vinv172u:893": "tāv evam āhatuḥ:",
  "V03vinv172u:894": "praviśatu āryaḥ praviśatu bhadramukha ete kuṇḍālikāyāṃ kulmāṣāḥ piṭhirikāyāṃ ca sūpikam;",
  "V03vinv172u:895": "saced ākāṃkṣasy ātmanā gṛhītvā paribhuṃkṣva;",
  "V03vinv172u:896": "bahirgata te upasthāyaka iti;",
  "V03vinv172u:897": "so 'haṃ mahārāja uttarakauravaṃ samayam adhiṣṭhāya svayam eva kuṇḍalikāyāḥ kulmāṣān piṭhirikāyāś ca sūpikaṃ gṛhītvā bhuktavān;",
  "V03vinv172u:898": "tataḥ paścād āgato nandīpālo ghaṭīkaraḥ;",
  "V03vinv172u:899": "adrākṣīn nandīpālo ghaṭīkaraḥ kuṇḍalikāyāṃ kulmāṣān piṭhirikāyāṃ ca sūpikaṃ paribhuktam;",
  "V03vinv172u:900": "dṛṣṭvā ca punar andhau mātāpitarāv idam avocat:",
  "V03vinv172u:901": "amba tāta kenaite kuṇḍalikāyāṃ kulmāṣāḥ piṭhirikāyāṃ",
  "V03vinv172u:902": "ca sūpikaṃ paribhuktam;",
  "V03vinv172u:903": "tāv evam āhatuḥ:",
  "V03vinv172u:904": "iha te somya nandīpāla aciranirgatasyāśrauṣva argaḍakasyākoṭanaśabdam;",
  "V03vinv172u:905": "śrutvā ca punar evaṃ vadāvaḥ:",
  "V03vinv172u:906": "ka eṣa āryaḥ ka eṣa bhadramukhaḥ śanair mandamandam argaḍam ākoṭayati?",
  "V03vinv172u:907": "sa evam āha: ahaṃ kāśyapaḥ samyaksaṃbuddhaḥ piṇḍakenārthī;",
  "V03vinv172u:908": "tam enam evaṃ vadāvaḥ:",
  "V03vinv172u:909": "praviśatu ārya praviśatu bhadramukha;",
  "V03vinv172u:910": "ete kuṇḍalikāyāṃ kulmāṣāḥ piṭhirikāyāṃ sūpikam;",
  "V03vinv172u:911": "saced ākāṃkṣasy ātmanā gṛhītvā paribhuṃkṣva;",
  "V03vinv172u:912": "bahirgatas te upasthāyakaḥ;",
  "V03vinv172u:913": "tena te kuṇḍālikāyāṃ kulmāṣāḥ piṭhirikāyāṃ ca sūpikaṃ paribhuktaṃ bhaviṣyati;",
  "V03vinv172u:914": "atha nandīpālasya ghaṭīkarasyaitad abhavat:",
  "V03vinv172u:915_0": "lābhā me sulabdhā yasya me kāśyapaḥ samyaksaṃbuddhaḥ kule 'tyarthaṃ viśvasto viśvāsam",
  "V03vinv172u:915_1": "āpannaḥ iti viditvā tenaiva prītiprāmodyena saptāham ekaparyaṃkenātināmayati ardhamāsaṃ",
  "V03vinv172u:915_2": "cāsya satatasahagatā smṛtiḥ kāyaṃ na vijahāti;",
  "V03vinv172u:916": "sāvyucchinnā kāye vartate;",
  "V03vinv172u:917": "saptāhaṃ mātāpitroḥ yathā kuṇḍālikāyāḥ kulmāṣam. piṭhirikāyaś ca sūpikam evaṃ kuṇḍikāyā odanaṃ piṭhirikāyāś ca sūpikam;",
  "V03vinv172u:918": "ekam imaṃ mahārāja (SBV II 28)",
  "V03vinv172u:919": "samayaṃ vaibhiḍiṃgīṃ grāmanigamam upaniśritya ahaṃ varṣā upagataḥ;",
  "V03vinv172u:920": "tasya mama tatprathamavarṣiṇā devena vihāro 'bhivṛṣyate;",
  "V03vinv172u:921": "tena khalu samayena nandīpālasya ghaṭīkārasyāveśanaśālā navatṛṇapraticchannā 'bhūt;",
  "V03vinv172u:922": "so 'ham upasthāyakān bhikṣūn āmantrayāmi:",
  "V03vinv172u:923": "gacchata yūyaṃ bhikṣavo nandīpālasya ghaṭīkārasyāveśanaśālāṃ navatṛṇapraticchannām avacchādya mama vihāraṃ chādayata;",
  "V03vinv172u:924": "te mama om iti pratiśrutya nandīpālasya ghaṭīkārasya navatṛṇapraticchannām āveśanaśālām avacchādayanti;",
  "V03vinv172u:925": "tena khalu samayena nandīpālo ghaṭīkaro bahirnirgato 'bhūt kenacid eva karaṇīyena;",
  "V03vinv172u:926": "aśrauṣṭāṃ nandīpālasya (A 435b)",
  "V03vinv172u:927": "ghaṭīkarasyāndhau mātāpitarāv āveśanaśālāyām avacchādanaśabdaṃ;",
  "V03vinv172u:928": "śrutvā ca punar evam āhatuḥ:",
  "V03vinv172u:929": "ka eṣa āryaḥ ka eṣa bhadramukho nandīpālasya ghaṭīkarasya navatṛṇapraticchannām āveśanaśālām avacchādayati?",
  "V03vinv172u:930": "te evam āhur vayaṃ bhikṣavaḥ kāśyapasya samyaksaṃbuddhasyopasthāyikāḥ;",
  "V03vinv172u:931": "kāśyapasya samyaksaṃbuddhasya tatprathamavarṣiṇā devena vihāro vṛṣyate;",
  "V03vinv172u:932": "te vayaṃ nandīpālasya ghaṭīkārasya navatṛṇapraticchannām āveśanaśālām avacchādya kāśyapasya samyaksaṃbuddhasya vihāraṃ praticchādayāmaḥ;",
  "V03vinv172u:933": "tāv evam āhatuḥ harata āryā harata bhadramukhā bahirnirgato vaḥ upasthāyakaḥ;",
  "V03vinv172u:934": "tais tām avacchādya mama vihāraḥ praticchāditaḥ;",
  "V03vinv172u:935": "paścād āgato nandīpālo ghaṭīkaro 'drākṣīn navatṛṇapraticchannām āveśanaśālām avacchāditāṃ;",
  "V03vinv172u:936": "dṛṣṭvā ca punar andhau mātāpitarāv idam avocat:",
  "V03vinv172u:937": "amba tāta kenaiṣā navatṛṇapraticchannā āveśanaśālā avacchāditā;",
  "V03vinv172u:938": "tāv evam āhatuḥ:",
  "V03vinv172u:939": "iha te somya nandīpāla aciranirgatasya aśrauṣva navatṛṇapraticchannāyā āveśanaśālāyā avacchādanaśabdam;",
  "V03vinv172u:940": "śrutvā ca punar evaṃ vadāvaḥ ka eṣa āryaḥ ka eṣa bhadramukho navatṛṇapraticchannām āveśanaśālām avacchādayati?",
  "V03vinv172u:941": "te evam āhur vayaṃ bhikṣavaḥ kāśyapasya samyaksaṃbuddhasyopasthāyikāḥ;",
  "V03vinv172u:942": "kāśyapasya samyaksaṃbuddhasya tatprathamavarṣiṇā devena vihāro vṛṣyate;",
  "V03vinv172u:943": "te vayaṃ nandīpālasya ghaṭīkarasya navatṛṇapraticchannām āveśanaśālām avacchādya kāśyapasya samyaksaṃbuddhasya vihāraṃ praticchādayāmaḥ;",
  "V03vinv172u:944": "tān āvām evaṃ vadāvaḥ harata āryā harata bhadramukhā bahirnirgato vaḥ upasthāyakaḥ;",
  "V03vinv172u:945": "tair eṣā āveśanaśālā avacchāditā bhaviṣyati.",
  "V03vinv172u:946": "atha nandīpālasya ghaṭīkarasyaitad abhavat:",
  "V03vinv172u:947": "lābhā me sulabdhā yasya me kāśyapaḥ samyaksaṃbuddhaḥ kule 'tyarthaṃ viśvasto viśvāsam (SBV II 29)",
  "V03vinv172u:948": "āpannaḥ iti viditvā tenaiva prītiprāmodyena saptāham ekaparyaṃkenātināmayati ardhamāsaṃ cāsya satatasamitā smṛtiḥ kāyaṃ na jahāti;",
  "V03vinv172u:949": "sā cāvyucchinnā kāye vartate;",
  "V03vinv172u:950": "saptāhaṃ mātāpitroḥ taṃ khalu varṣāvāsaṃ nandīpālasya ghaṭīkarasyāveśanaśālā ekavāribindunāpi nābhivṛṣṭā;",
  "V03vinv172u:951": "yathāpitad buddhasya buddhānubhāvena devatānāṃ ca devatānubhāvena.",
  "V03vinv172u:952": "syāt khalu te mahārāja cetaso 'nyathātvam nādhivāsayati me kāśyapaḥ samyaksaṃbuddhas traimāsīṃ cīvarapiṇḍapātaśayanāsanaglānapratyayabhaiṣajyapariṣkārān?",
  "V03vinv172u:953": "na tv eva nandīpālasya ghaṭīkarasya navatṛṇapraticchannāyām āveśanaśālāyām avacchāditāyāṃ cetaso 'nyathātvaṃ;",
  "V03vinv172u:954": "lābhā bhadanta nandīpālena ghaṭīkareṇa sulabdhā yasyāsya bhagavān kule 'tyarthaṃ viśvasto viśvāsam āpannaḥ.",
  "V03vinv172u:955": "atha kāsyapaḥ samyaksaṃbuddhaḥ kṛkeḥ rājñas taddānam anayābhyanumodanayābhyanumodate;",
  "V03vinv172u:956": "agnihotramukhā yajñāḥ gāyatrī chandasāṃ mukham /",
  "V03vinv172u:957": "rājā mukhaṃ manuṣyāṇāṃ nadīnāṃ sāgaro mukham //",
  "V03vinv172u:958": "nakṣatrāṇāṃ mukhaṃ candra ādityas tapatāṃ mukham /",
  "V03vinv172u:959": "ūrdhvaṃ tiryag adhaś cāpi yāvatī jagato gatiḥ /",
  "V03vinv172u:960": "sadevakeṣu lokeṣu saṃbuddho hījyatāṃ varaḥ //",
  "V03vinv172u:961": "atha kāśyapaḥ samyaksaṃbuddhaḥ kṛkiṇaṃ rājānaṃ dharmyayā kathayā (A 436a)",
  "V03vinv172u:962": "saṃdarśya samādāpya samuttejya saṃpraharṣyotthāyāsanāt prakrāntaḥ;",
  "V03vinv172u:963": "atha kṛkī rājā aciraprakrāntaṃ kāśyapaṃ samyaksaṃbuddhaṃ yatrotsadanadharmakaṃ tat sarvaṃ visarjanadharmakam iti kṛtvā kāśyapaṃ samyaksaṃbuddhaṃ pṛṣṭhataḥ pṛṣṭhataḥ samanubaddhaḥ;",
  "V03vinv172u:964_0": "atha kṛkī rājā kāsyapaṃ samyaksaṃbuddhaṃ yāvat tāvat pṛṣṭhataḥ pṛṣṭhataḥ samanubaddhya",
  "V03vinv172u:964_1": "kāśyapasya pādau śirasā vanditvā kāśyapaṃ samyaksaṃbuddhaṃ trir pradakṣiṇīkṛtya tata eva pratinivṛttaḥ;",
  "V03vinv172u:965": "atha kṛkī rājā aciraprakrāntaṃ kāśyapaṃ samyaksaṃbuddhaṃ viditvā anyatamaṃ puruṣam āmantrayate:",
  "V03vinv172u:966": "ehi tvaṃ bhoḥ puruṣa parṇopagūḍhasya śāleḥ paṃcamātrāṇi śakaṭaśatāni pūrayitvā yena nandīpālo ghaṭīkaras tenopasaṃkrāma;",
  "V03vinv172u:967": "upasaṃkramya nandīpālaṃ (SBV II 30)",
  "V03vinv172u:968": "ghaṭīkaram idam avocaḥ:",
  "V03vinv172u:969": "imāni te somya nandīpāla kṛkiṇā rājñā paṃcamātrāṇi śakaṭaśatāni parṇopagūḍhasya śāler anupreṣitāni;",
  "V03vinv172u:970": "atas tvam ātmānaṃ samyak sukhena prīṇaya andhaṃ ca mātāpitaram;",
  "V03vinv172u:971": "kāśyapaṃ ca samyaksaṃbuddhaṃ kālena kālaṃ piṇḍakena pratipādaya;",
  "V03vinv172u:972": "evaṃ deva iti sa puruṣaḥ kṛke rajñaḥ pratiśrutya parṇopagūḍhasya śāleḥ paṃcamātrāṇi śakaṭaśatāni pūrayitvā yena nandīpālp ghaṭīkaras tenopasaṃkrāntaḥ;",
  "V03vinv172u:973": "upasaṃkramya nandīpālaṃ ghaṭīkaram idam avocat:",
  "V03vinv172u:974": "imāni te somya nandīpāla kṛkiṇā rājñā parṇopagūḍhasya śāleḥ paṃcamātrāṇi śakaṭaśatāny anupreṣitāni;",
  "V03vinv172u:975": "atas tvam ātmānaṃ samyak sukhena prīṇaya andhaṃ ca mātāpitaram;",
  "V03vinv172u:976": "kāśyapaṃ ca samyaksaṃbuddhaṃ kālena kālaṃ piṇḍakena pratipādaya;",
  "V03vinv172u:977": "bhoḥ puruṣa rājā bahukṛtyo bahukaraṇīya ity uktvā nādhivāsayati.",
  "V03vinv172u:978": "kiṃ manyadhve bhikṣavaḥ?",
  "V03vinv172u:979": "yo 'sau uttaro māṇavaḥ aham eva sa tena kālena tena samayena;",
  "V03vinv172u:980": "yan mayā kāśyape samyaksaṃbuddhe kharaṃ vākkarma niścaritaṃ:",
  "V03vinv172u:981": "kutaḥ tasmin muṇḍake śramaṇake bodhiḥ;",
  "V03vinv172u:982": "bodhir hi paramaduṣkarā;",
  "V03vinv172u:983": "tasya karmaṇo vipākena etarhi mayā ṣaḍvarṣāṇi duṣkaraṃ caritaṃ;",
  "V03vinv172u:984": "yadi punar bodhir apavaditābhaviṣyat punar api mayā triṇi kalpāsaṃkhyeyāni ātmabodhinimittaṃ parikhedito 'bhaviṣyam;",
  "V03vinv172u:985": "iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ pūrvavad yāvad ekāntaśukleṣv eva karmasv ābhogaḥ karaṇīyaḥ;",
  "V03vinv172u:986": "ity evaṃ vo bhikṣavaḥ śikṣitavyam.",
  "V03vinv172u:988": "Yaśodharā brings forth a son",
  "V03vinv172u:989": "yam eva divasaṃ bodhisatvo nirgatas tam eva divasaṃ yaśodharā āpannasatvā saṃvṛttā;",
  "V03vinv172u:990": "yadā bodhisatvo duṣkarāṇi carati tadāntaḥpuram api duṣkaraṃ caritum ārabdhaṃ;",
  "V03vinv172u:991": "yaśodharāyāḥ sa garbho layaṃ gataḥ;",
  "V03vinv172u:992": "yadā bhagavān niṣkiṃcanaṃ duṣkaram iti viditvā yathāsukham āśvasiti;",
  "V03vinv172u:993": "yathāsukhaṃ praśvasiti;",
  "V03vinv172u:994": "odārikam āhāram āharaty odanakulmāṣaṃ,",
  "V03vinv172u:995": "sarpistailābhyāṃ gātrāṇi mrakṣayati sukhodakena ca kāyaṃ pariṣiṃcati;",
  "V03vinv172u:996": "antaḥpuram api tadā yathāsukham āśvasiti,",
  "V03vinv172u:997": "yathāsukhaṃ praśvasiti,",
  "V03vinv172u:998": "odārikam āhāram āharaty odanakulmāṣān,",
  "V03vinv172u:999": "sarpistailābhyāṃ gātrāṇi mrakṣayati,",
  "V03vinv172u:1000": "sukhodakena ca kāyaṃ pariṣiṃcati;",
  "V03vinv172u:1001": "tadāsau garbhaḥ punar api puṣṭiṃ gataḥ tasyā (SBV II 31)",
  "V03vinv172u:1002": "garbhanimittāni prādurbhūtāni;",
  "V03vinv172u:1003": "sā śākyaiḥ saparihāsam ucyate:",
  "V03vinv172u:1004": "tvaṃ bodhisatve tapovanaṃ gate vyabhicaritā iti;",
  "V03vinv172u:1005": "sā kathayati:",
  "V03vinv172u:1006": "śāntaṃ pāpaṃ,",
  "V03vinv172u:1007": "nāhaṃ vyabhicarāmi;",
  "V03vinv172u:1008": "kathaṃ jñāyate?",
  "V03vinv172u:1009": "yuṣmākaṃ pratyāyayiṣyāmi;",
  "V03vinv172u:1010": "yāvad asau prasūtā,",
  "V03vinv172u:1011": "dārako jātaḥ;",
  "V03vinv172u:1012": "yam eva divasaṃ jātaḥ,",
  "V03vinv172u:1013": "tam eva divasaṃ rāhuṇā candro gṛhītaḥ;",
  "V03vinv172u:1014": "tasya jātau jātimahaṃ kṛtvā nāmadheyaṃ (A 436b)",
  "V03vinv172u:1015": "vyavasthāpyate;",
  "V03vinv172u:1016": "kiṃ bhavatu dārakasya nāma iti;",
  "V03vinv172u:1017": "tasya jñātayaḥ kathayanti:",
  "V03vinv172u:1018": "asya janmani rāhuṇā candro gṛhītaḥ tad bhavatu dārakasya rāhula iti nāma iti;",
  "V03vinv172u:1019": "jāte kumāre bhūyasyā mātrayā śākyā vibruvate eva;",
  "V03vinv172u:1020": "tayāsau satyopayācanaṃ kṛtvā rāhulabhadro bodhisatvasya vyāyāmaśilāyāṃ sthāpayitvā krīḍāpuṣkariṇyām āplāvitaḥ:",
  "V03vinv172u:1021": "yady ayaṃ bodhisatvena jātaḥ plavatām iti;",
  "V03vinv172u:1022": "plavitum ārabdhaḥ;",
  "V03vinv172u:1023": "sā kathayati:",
  "V03vinv172u:1024": "pārād apāram āgacchatu iti;",
  "V03vinv172u:1025": "sa pārād apāram āgataḥ;",
  "V03vinv172u:1026": "te vismayam āpannāḥ;",
  "V03vinv172u:1027": "yaśodharā kathayati:",
  "V03vinv172u:1028": "bhūyo 'pi bhavatāṃ pratyakṣīkariṣyāmi yathāyaṃ bodhisatvena jātaḥ,",
  "V03vinv172u:1029": "nāhaṃ vyabhicaritā iti.",
  "V03vinv172u:1030": "yadā bhagavān atikrāntaḥ ṣaḍvarṣāṇy abhisaṃbuddhaḥ kapilavastv anuprāptaḥ ekaṃ divasaṃ rājakule bhuṃkte,",
  "V03vinv172u:1031": "ekam antaḥpure;",
  "V03vinv172u:1032": "tadā yaśodharāyā etad abhavat:",
  "V03vinv172u:1033": "ko 'sāv upāyaḥ syād yenāhaṃ bhagavantam anvāvarteyam it;",
  "V03vinv172u:1034": "kapilavastuni cānyatamā parivrājikā vaśīkaraṇādikarmasv atyarthaṃ pravīṇā;",
  "V03vinv172u:1035": "yaśodharayā tasyāḥ paṃcakārṣāpaṇaśatāni dattāni:",
  "V03vinv172u:1036": "ārye kārṣāpaṇair vaśīkaraṇaṃ kṛtvā preṣaya iti;",
  "V03vinv172u:1037": "tayā vaśīkaraṇamodako yaśodharāyāḥ preṣitaḥ;",
  "V03vinv172u:1038": "yaśodharayā rāhulasya haste datta uktaś ca:",
  "V03vinv172u:1039": "putra yas tava pitā tasmai anuprayaccha iti;",
  "V03vinv172u:1040": "atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātaṃ;",
  "V03vinv172u:1041": "bhagavān saṃlakṣayati:",
  "V03vinv172u:1042": "yaśodharāyā asacchabdo nirgataḥ;",
  "V03vinv172u:1043": "tasyāpannayāḥ kartavya iti;",
  "V03vinv172u:1044": "bhagavatā paṃcabuddhaśatāni nirmitāni;",
  "V03vinv172u:1045": "rāhulena sarvān buddhān pratyavekṣya bhagavato vṛddhānte sthitasya dattaḥ;",
  "V03vinv172u:1046": "bhagavatā gṛhītvā punas tasyaiva dattaḥ;",
  "V03vinv172u:1047": "rāhulena bhakṣitaḥ;",
  "V03vinv172u:1048": "bhagavān dakṣiṇādeśanāṃ kṛtvā prakrāntaḥ;",
  "V03vinv172u:1049": "rāhulabhadraḥ kumāro bhagavataḥ pṛṣṭhataḥ pṛṣṭhato 'nubaddhaḥ nirvartyamāno 'pi na nirvartate:",
  "V03vinv172u:1050": "arodīt iti; bhagavān saṃlakṣayati:",
  "V03vinv172u:1051": "caramabhaviko 'yaṃ satvaḥ,",
  "V03vinv172u:1052": "na śakyam anena gṛhavāse vastum (SBV II 32)",
  "V03vinv172u:1053": "iti; rāhulena bhagavataḥ pratyabhijñātena kṛtena rājā śuddhodanaḥ sāntaḥpurajanaḥ śākyāś ca paraṃ vismayam upagatāḥ yaśodharāyāṃ cātyartham abhiprasannāḥ;",
  "V03vinv172u:1054": "tato yaśodharābhyākhyānaṃ sarveṇa sarvaṃ prativugataṃ;",
  "V03vinv172u:1055": "bhagavān rāhulaṃ kumāraṃ pravrājayitum ārabdhaḥ;",
  "V03vinv172u:1056": "rājñā śuddhodanena śrutaṃ;",
  "V03vinv172u:1057": "sa bhagavatsakāśam upasaṃkrāntaḥ;",
  "V03vinv172u:1058": "upasaṃkramya bhagavantam idam avocat: bhagavan,",
  "V03vinv172u:1059": "yadi rāhulabhadraḥ kumāro 'vaśyaṃ pravrājyate adyaikaṃ divasaṃ tiṣṭhatu yāvad aham asya pūjāṃ karomi iti;",
  "V03vinv172u:1060": "rājñā śuddhodanena rāhulasya mahān utsavaḥ kṛtaḥ;",
  "V03vinv172u:1061": "tatra bhagavatā āyuṣmān śāriputro 'bhihitaḥ;",
  "V03vinv172u:1062": "pravrājaya,",
  "V03vinv172u:1063": "śāriputra,",
  "V03vinv172u:1064": "rāhulaṃ kumāram iti;",
  "V03vinv172u:1065": "evaṃ bhadanta ity āyuṣmatā śāriputreṇa bhagavataḥ pratiśrutya rāhulabhadraḥ kumāraḥ pravrājitaḥ.",
  "V03vinv172u:1066": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:1067": "paśya bhadantāyuṣmatā rāhulena bhagavān modakena mahājanakāyasya madhye vijñāta iti;",
  "V03vinv172u:1068": "bhagavān āha:",
  "V03vinv172u:1069": "na bhikṣava etarhyi yathātīte 'py adhvani aham anena rāhulena mālayā vijñātaḥ;",
  "V03vinv172u:1070": "tac chrūyatām.",
  "V03vinv172u:1072": "The story of the great thief",
  "V03vinv172u:1073": "bhūtapūrvaṃ bhikṣavo anyatarasmin karvaṭake gṛhapatiḥ prativasati;",
  "V03vinv172u:1074": "tena sadṛśāt kulāt kalatram ānītaṃ;",
  "V03vinv172u:1075": "sa tayā sārdhaṃ krīḍati ramate paricārayati;",
  "V03vinv172u:1076": "tasya krīḍato ramamāṇasya paricārayataḥ (A 437a)",
  "V03vinv172u:1077": "putro jātaḥ;",
  "V03vinv172u:1078": "sa patnīm āmantrayate:",
  "V03vinv172u:1079": "bhadre jāto 'smākaṃ dhanaharo ṛṇaharaḥ;",
  "V03vinv172u:1080": "gacchāmi paṇyam ādāya mahāsamudram avatarāmi iti;",
  "V03vinv172u:1081": "sā kathayati:",
  "V03vinv172u:1082": "āryaputra evaṃ kuruṣva iti;",
  "V03vinv172u:1083": "sa paṇyam ādāya mahāsamudram avatīrṇaḥ;",
  "V03vinv172u:1084": "sa tatraiva ca nidhanam upayātaḥ;",
  "V03vinv172u:1085": "tatas tasya patnyā śokavinodanaṃ kṛtvā sa dārako hastabalena jñātibalena cāpyāyitaḥ poṣitaḥ saṃvardhitaḥ;",
  "V03vinv172u:1086": "tasya nātidūre kuvindaḥ prativasati svaśilpakṛtāvī;",
  "V03vinv172u:1087": "tasya svaśilpāt sarvaṃ saṃpadyate;",
  "V03vinv172u:1088": "sā tasya svaśilpād bhogasaṃpattiṃ dṛṣṭvā kathayati:",
  "V03vinv172u:1089": "varaṃ kuvindakarma na samudrāvataraṇaṃ;",
  "V03vinv172u:1090": "tasmin gate anayena vyasanam āpadyante iti;",
  "V03vinv172u:1091": "tayāsau kuvindo 'bhihitaḥ:",
  "V03vinv172u:1092": "bhrāta imam api bhāgineyaṃ kuvindakarma śikṣayeti;",
  "V03vinv172u:1093": "sa kathayati:",
  "V03vinv172u:1094": "śobhanam evaṃ (SBV II 33)",
  "V03vinv172u:1095": "bhavatu iti;",
  "V03vinv172u:1096": "sa taṃ śikṣayitum ārabdhaḥ;",
  "V03vinv172u:1097": "paṭupracāro 'sau;",
  "V03vinv172u:1098": "tenālpīyasā kālena kuvindakarma śikṣitaṃ;",
  "V03vinv172u:1099": "sa kuvindaḥ susnātaḥ suprāvṛtaḥ praṇītam āhāraṃ bhuṃkte;",
  "V03vinv172u:1100": "sā dārakaḥ kathayati:",
  "V03vinv172u:1101": "mātula tvam api tad eva karma karoṣi;",
  "V03vinv172u:1102": "aham api tad eva;",
  "V03vinv172u:1103": "atha kasmāt tvaṃ susnātaḥ suprāvṛtaḥ praṇītam āhāraṃ bhuṃkṣe;",
  "V03vinv172u:1104": "mama tu na saṃpadyate iti;",
  "V03vinv172u:1105": "sa kathayati:",
  "V03vinv172u:1106": "bhāgineya ahaṃ karmadvayaṃ karomi,",
  "V03vinv172u:1107": "divā kuvindatvaṃ rātrau cauryam iti;",
  "V03vinv172u:1108": "sa kathayati:",
  "V03vinv172u:1109": "mātula yady evam aham api cauryaṃ karomi;",
  "V03vinv172u:1110": "bhāgineya śakṣyasi tvaṃ cauryaṃ kartuṃ?",
  "V03vinv172u:1111": "mātula śakṣyāmi;",
  "V03vinv172u:1112": "sa saṃlakṣayati:",
  "V03vinv172u:1113": "jijñāsayāmi tāvad enam iti;",
  "V03vinv172u:1114": "sa tam ādāya vīthiṃ gataḥ;",
  "V03vinv172u:1115": "tena tatra śaśakaḥ krītvā tasya dattaḥ bhāgineya sādhaya tāvad yad ahaṃ snātvāgacchāmi;",
  "V03vinv172u:1116": "sa snātvā āgataḥ;",
  "V03vinv172u:1117": "tena taṃ laghu laghv eva sādhayitvā ekapādo bhakṣitaḥ;",
  "V03vinv172u:1118": "sa kuvindaḥ snātvā āgataḥ;",
  "V03vinv172u:1119": "bhāgineya sādhitaḥ śaśakaḥ?",
  "V03vinv172u:1120": "mātula sādhitaḥ;",
  "V03vinv172u:1121": "paśyāmi tāvat;",
  "V03vinv172u:1122": "tena samarpitaḥ;",
  "V03vinv172u:1123": "paśyati pādatrayaṃ;",
  "V03vinv172u:1124": "sa kathayati bhāgineyāsya caturthaḥ pādaḥ kva gataḥ?",
  "V03vinv172u:1125": "sa kathayati:",
  "V03vinv172u:1126": "mātula śaśakasya caturthaḥ pādo nāsti;",
  "V03vinv172u:1127": "kva gamiṣyati?",
  "V03vinv172u:1128": "iti; sa saṃlakṣayati:",
  "V03vinv172u:1129": "ahaṃ tāvac coraḥ,",
  "V03vinv172u:1130": "ayaṃ tu mahācora iti;",
  "V03vinv172u:1131": "sa tam ādāya tripādakaṃ ca śaśakaṃ pānāgāraṃ praviṣṭaḥ:",
  "V03vinv172u:1132": "bhāgineya madyaṃ pibāmaḥ;",
  "V03vinv172u:1133": "pibāmaḥ;",
  "V03vinv172u:1134": "tābhyāṃ pītaṃ;",
  "V03vinv172u:1135": "kuvindaḥ kathayati:",
  "V03vinv172u:1136": "bhāgineya madyamūlyam apalapāmaḥ;",
  "V03vinv172u:1137": "sa kathayati:",
  "V03vinv172u:1138": "mātula yena pītaṃ so 'palapatu;",
  "V03vinv172u:1139": "ahaṃ naiva pibāmi;",
  "V03vinv172u:1140": "kim apalapāmi iti;",
  "V03vinv172u:1141": "sa kuvindaḥ saṃlakṣayati:",
  "V03vinv172u:1142": "mahācoro 'yaṃ;",
  "V03vinv172u:1143": "śakyam anena sārdhaṃ cauryaṃ kartum iti;",
  "V03vinv172u:1144": "sa tena sārdhaṃ cauryaṃ kartum ārabdhaḥ;",
  "V03vinv172u:1145": "sa kuvindaḥ sandhau śiraḥ prakṣipati; tenocyate:",
  "V03vinv172u:1146": "mātula cauryam api na jñāyate tvayā kartuṃ;",
  "V03vinv172u:1147": "pādau pūrvaṃ prakṣeptavyaṃ na śiraḥ;",
  "V03vinv172u:1148": "yadi śiraḥ chidyate pratyabhijñāyate,",
  "V03vinv172u:1149": "kulaṃ sarvaṃ vināśam upaiti;",
  "V03vinv172u:1150": "pādau prakṣipa iti;",
  "V03vinv172u:1151": "tena pādau prakṣiptau;",
  "V03vinv172u:1152": "tataś coraś cora iti kolāhalo jāta iti padbhyāṃ gṛhītaḥ;",
  "V03vinv172u:1153": "mahājanakāyo lagnaḥ;",
  "V03vinv172u:1154": "sa eko na śaknoty ākarṣṭuṃ;",
  "V03vinv172u:1155": "sa śiraś chitvā tad ādāya prakrāntaḥ;",
  "V03vinv172u:1156": "amātyai rājño nivedita:",
  "V03vinv172u:1157": "deva ekaś coraḥ sandhiṃ praviṣṭo gṛhītaḥ;",
  "V03vinv172u:1158": "tasya ko 'pi śiraś chitvā tad ādāya prakrāntaḥ;",
  "V03vinv172u:1159": "rāja kathayati:",
  "V03vinv172u:1160": "bhavantaḥ yaḥ śiraś (SBV II 34)",
  "V03vinv172u:1161": "chitvā prakrāntaḥ sa mahācoraḥ;",
  "V03vinv172u:1162": "gacchata taṃ kabandhaṃ caturmahāpathe sthāpayitvā pratigupte pradeśe tiṣṭhata;",
  "V03vinv172u:1163": "yas taṃ gṛhītvā roditi tenaikacoreṇa bhavitavyaṃ,",
  "V03vinv172u:1164": "gṛhṇīta iti;",
  "V03vinv172u:1165": "tatas te rājapuruṣāḥ taṃ kabandhaṃ caturmahāpathe sthāpayitvā pratigupte pradeśe sthitāḥ;",
  "V03vinv172u:1166": "sa ekacoraḥ saṃlakṣayati:",
  "V03vinv172u:1167": "na nāma mayā mātulaṃ kaṇṭhe gṛhītvā roditavyaṃ;",
  "V03vinv172u:1168": "sa unmattakaveṣam (A 437b)",
  "V03vinv172u:1169": "ātmānaṃ kṛtvā striyam api kaṇṭhe gṛhṇāti;",
  "V03vinv172u:1170": "puruṣam api vṛkṣam api aśvam api vṛṣabham api mahiṣam api chāgam api kukkuram api grahītum ārabdhaḥ;",
  "V03vinv172u:1171": "yadā lokena vijñāta unmattako 'yam iti tadā taṃ kabandhaṃ kaṇṭhe gṛhītvā yāvadāptaṃ ruditvā prakrāntaḥ;",
  "V03vinv172u:1172": "rājapuruṣai rājño niveditaṃ:",
  "V03vinv172u:1173": "deva unmattakas taṃ kabandhaṃ kaṇṭhe gṛhītvā yāvadāptaṃ ruditvā prakrānta iti;",
  "V03vinv172u:1174": "rāja kathayati:",
  "V03vinv172u:1175": "bhavantaḥ sa evāsāv ekacorakaḥ;",
  "V03vinv172u:1176": "na śobhanaṃ kṛtaṃ yan na gṛhītaḥ;",
  "V03vinv172u:1177": "idānīṃ gṛhṇīta iti;",
  "V03vinv172u:1178": "ekacorakaḥ saṃlakṣayati:",
  "V03vinv172u:1179": "na nāma mayā mātulaḥ satkārayitavyaḥ?",
  "V03vinv172u:1180": "iti; sa śākaṭikaveṣaṃ kṛtvā kāṣṭhasya śakaṭaṃ pūrayitvā taṃ pradeśaṃ gataḥ;",
  "V03vinv172u:1181": "tasyopari śakaṭaṃ kāṣṭhapūrṇaṃ sthāpayitvā balīvardān utsṛjya śakaṭe agniṃ datvā prakrāntaḥ;",
  "V03vinv172u:1182": "tena dahyamānena sa kabandho dagdhaḥ;",
  "V03vinv172u:1183": "rājapuruṣai rājña niveditaṃ:",
  "V03vinv172u:1184": "deva sa ekacorako dagdhaḥ;",
  "V03vinv172u:1185": "rājā kathayati,",
  "V03vinv172u:1186": "kena; tair yathāvṛttaṃ samākhyātaṃ;",
  "V03vinv172u:1187": "rājā kathayati:",
  "V03vinv172u:1188": "bhavanto yo 'sau śākaṭikaḥ sa evāsāv ekacorikaḥ;",
  "V03vinv172u:1189": "na śobhanaṃ kṛtaṃ yan na gṛhītaḥ;",
  "V03vinv172u:1190": "gṛhṇīta iti;",
  "V03vinv172u:1191": "sa ekacorikaḥ saṃlakṣayati:",
  "V03vinv172u:1192": "na nāma mayā mātulasya śmaśāne pitṛkāryaṃ kṛtam iti;",
  "V03vinv172u:1193": "sa brahmaṇaveṣaṃ kṛtvā adhiṣṭhāne bhikṣām aṭitvā taya tāṃ bhikṣāṃ śmaśāne paktvā piṇḍān datvā prakrāntaḥ;",
  "V03vinv172u:1194": "rājapuruṣai rājño niveditaṃ:",
  "V03vinv172u:1195": "deva brāhmaṇenādhiṣṭhāne bhikṣām aṭitvā yasmin pradeśe sa kabandho dagdhaḥ tatra paṃca piṇḍān datvā prakrānta iti;",
  "V03vinv172u:1196": "rājā kathayati:",
  "V03vinv172u:1197": "bhavantaḥ sa evāsāv ekacorikaḥ;",
  "V03vinv172u:1198": "na śobhanaṃ kṛtaṃ yan na gṛhīta iti;",
  "V03vinv172u:1199": "ekacorikaḥ saṃlakṣayati:",
  "V03vinv172u:1200": "na nāma mayā mātulasyāsthīni gaṃgāyāṃ prakṣeptavyāni?",
  "V03vinv172u:1201": "iti; sa kāpālikaveṣaṃ kṛtvā taṃ pradeśaṃ gataḥ;",
  "V03vinv172u:1202": "sa tatra gātraṃ bhasmanā uddhūlayitvā asthīnāṃ bhasmanāṃ ca karparakaṃ pūrayitvā gaṃgāyāṃ prakṣipya prakrāntaḥ;",
  "V03vinv172u:1203": "rājapuruṣai rājño yathāvṛttam ārocitaṃ;",
  "V03vinv172u:1204": "rājā kathayati:",
  "V03vinv172u:1205": "bhavantaḥ sa evāsāv ekacorikaḥ; (SBV II 35)",
  "V03vinv172u:1206": "na śobhanaṃ kṛtaṃ yan na gṛhītaḥ;",
  "V03vinv172u:1207": "sarvathā tiṣṭhata yūyaṃ;",
  "V03vinv172u:1208": "aham evainaṃ gṛhṇāmi iti;",
  "V03vinv172u:1209": "rājñā gaṃgāyāṃ naubhir udyānaṃ kāritaṃ;",
  "V03vinv172u:1210": "ubhayakūle ārakṣakāḥ puruṣāḥ sthāpitāḥ;",
  "V03vinv172u:1211": "rājño duhitā abhirūpā darśanīyā prāsādikā tasmin jalodyāne sthāpitā;",
  "V03vinv172u:1212": "uktā ca yadi tvāṃ kaścid gṛhṇāti rāvayiṣyasi iti:",
  "V03vinv172u:1213": "ārakṣakapuruṣāṇāṃ cājñā dattā:",
  "V03vinv172u:1214": "yadaiṣā rāvayati tadā yuṣmābhir jalodyānaṃ gantavyaṃ;",
  "V03vinv172u:1215": "yadi kaścit tatra puruṣo bhavati sa gṛhītvā māṃ neyaḥ iti;",
  "V03vinv172u:1216": "ekacorakaḥ saṃlakṣayati:",
  "V03vinv172u:1217": "na nāma mayā rājaduhitryā sārdhaṃ paricārayitavyam iti;",
  "V03vinv172u:1218": "sa tatra gaṃgāyām anusroto 'vasthitaḥ;",
  "V03vinv172u:1219": "sa tatra riktapiṭharikān kṣeptum ārabdhaḥ;",
  "V03vinv172u:1220": "ekaḥ kṣiptaḥ;",
  "V03vinv172u:1221": "ārakṣakapuruṣāḥ cora iti kṛtvā dhāvitāḥ;",
  "V03vinv172u:1222": "tair asau prahāreṇa bhagnaḥ;",
  "V03vinv172u:1223": "dvitīyaḥ kṣiptaḥ;",
  "V03vinv172u:1224": "so 'pi bhagnaḥ;",
  "V03vinv172u:1225": "tṛtīyaḥ kṣiptaḥ;",
  "V03vinv172u:1226": "so 'pi bhagnaḥ;",
  "V03vinv172u:1227": "ārakṣakā riktapiṭharikā eta uhyante ity apy upekṣitā vyavasthitāḥ;",
  "V03vinv172u:1228": "tato 'sāv ekacorikaḥ riktapiṭharikāyāṃ śiraḥ prakṣipya śrotasā uhyamānas taṃ pradeśam āgataḥ;",
  "V03vinv172u:1229": "tato nāvam abhirūḍho dārikāyāḥ kathayati:",
  "V03vinv172u:1230": "mā śabdaṃ kariṣyasi;",
  "V03vinv172u:1231": "na tvāṃ praghātayiṣyāmi iti;",
  "V03vinv172u:1232": "sā saṃtrastā tūṣṇīm avsthitā;",
  "V03vinv172u:1233": "tayā sārdhaṃ paricārya prakrāntaḥ;",
  "V03vinv172u:1234": "sā pralapitum ārabdhā:",
  "V03vinv172u:1235": "eṣa coro māṃ paricārya gacchati iti;",
  "V03vinv172u:1236": "ārakṣakāḥ kathayanti:",
  "V03vinv172u:1237": "yadā paricārayati tadā tūṣṇīṃ tiṣṭhasi;",
  "V03vinv172u:1238": "yadā paricārayitvā prakrāntas tadā rodiṣi;",
  "V03vinv172u:1239": "idānīṃ kutra samanveṣāma iti;",
  "V03vinv172u:1240": "ārakṣakai rājño yathāvṛttam ārocitaṃ;",
  "V03vinv172u:1241": "rājā kathayati:",
  "V03vinv172u:1242": "na śobhanaṃ kṛtaṃ yan na gṛhītaḥ iti;",
  "V03vinv172u:1243": "dārikā coreṇa sārdhaṃ paricārayitvā āpannasatvā saṃvṛttā;",
  "V03vinv172u:1244": "sā aṣṭānāṃ vā navānāṃ vā māsānām (A 438a)",
  "V03vinv172u:1245": "atyayāt prasūtā;",
  "V03vinv172u:1246": "dārako jātaḥ;",
  "V03vinv172u:1247": "ekacorakena śrutaṃ;",
  "V03vinv172u:1248": "sa saṃlakṣayati:",
  "V03vinv172u:1249": "na mayā putrasya janmani pramodaḥ kṛtaḥ iti;",
  "V03vinv172u:1250": "sa kāṃcukīyam ātmānaṃ kṛtvā rājakulān nirgamya pauruṣeyān āmantrayate:",
  "V03vinv172u:1251": "bhavanto deva ājñāpayati pattanaṃ luṇṭhayata iti;",
  "V03vinv172u:1252": "te saṃlakṣayanti:",
  "V03vinv172u:1253": "rājño naptā jātaḥ;",
  "V03vinv172u:1254": "tenāsmābhir ājñā dattā;",
  "V03vinv172u:1255": "luṇṭhayāmaḥ;",
  "V03vinv172u:1256": "te luṇṭhayitum ārabdhāḥ;",
  "V03vinv172u:1257": "uccaśabdamahāśabdo jātaḥ;",
  "V03vinv172u:1258": "rājā pṛcchati kim etad iti;",
  "V03vinv172u:1259": "amātyair vistareṇa samākhyātaṃ;",
  "V03vinv172u:1260": "sa kathayati:",
  "V03vinv172u:1261": "evam apy ahaṃ tena khalīkṛtaḥ;",
  "V03vinv172u:1262": "rājyaṃ vā parityajāmi tasya vā nigrahaṃ karomi iti;",
  "V03vinv172u:1263": "tena viditvā maṇḍalavāṭaḥ kāritaḥ;",
  "V03vinv172u:1264": "kaṃcit kālaṃ vinodya amātyānām (SBV II 36)",
  "V03vinv172u:1265": "ājñā dattā: bhavanta adhiṣṭhāne evaṃvidhaṃ ghaṇṭāvaghoṣaṇaṃ kārayata;",
  "V03vinv172u:1266": "yāvanto puruṣāḥ prativasanti taiḥ sarvair niṣparihārair bhūtvā maṇḍalavāṭaṃ praveṣṭavyaṃ;",
  "V03vinv172u:1267": "yo na praviśati tasya vadho daṇḍa iti;",
  "V03vinv172u:1268": "āmatyair ghaṇṭāvaghoṣaṇā kāritā;",
  "V03vinv172u:1269": "sarve 'dhiṣṭhānanivāsinaḥ puruṣā praviṣṭāḥ;",
  "V03vinv172u:1270": "tato rājñā tasmai dārakāya mālāṃ datvā uktaṃ:",
  "V03vinv172u:1271": "yas tava pitā tasmai tāṃ mālām anuprayaccha iti;",
  "V03vinv172u:1272": "ārakṣakāś ca puruṣā uktāḥ:",
  "V03vinv172u:1273": "yasyāyaṃ dārako mālāṃ dadāti yuṣmābhir gṛhītvā matsakāśam upaneyaḥ iti;",
  "V03vinv172u:1274": "tatas tāṃ puṣpamālāṃ gṛhītvā paribhramitum ārabdho janakāyān nirīkṣamāṇaḥ;",
  "V03vinv172u:1275": "tenāsau coro dṛṣṭaḥ;",
  "V03vinv172u:1276": "acintyaḥ satvānāṃ karmavipākaḥ;",
  "V03vinv172u:1277": "tena tasmai mālā dattā;",
  "V03vinv172u:1278": "rājapuruṣai ekacoro gṛhītvā rājña upanāmitaḥ;",
  "V03vinv172u:1279": "rājā amātyān āmantrayate:",
  "V03vinv172u:1280": "bhavantaḥ katham atra pratipattavyaṃ?",
  "V03vinv172u:1281": "iti; te kathayanti;",
  "V03vinv172u:1282": "deva praghātyatām iti;",
  "V03vinv172u:1283": "rājā kathayati:",
  "V03vinv172u:1284": "bhavantaḥ katham īdṛśo vīrapuruṣaḥ praghātyaḥ;",
  "V03vinv172u:1285": "upasaṃgraho 'sya kartavyaḥ iti;",
  "V03vinv172u:1286": "tena tasmai sā duhitā sarvālaṃkāravibhūṣitā bhāryārthaṃ dattā;",
  "V03vinv172u:1287": "upārdharājyena saṃvibhaktaḥ.",
  "V03vinv172u:1288": "kiṃ manyadhve bhikṣavaḥ?",
  "V03vinv172u:1289": "yo 'sāv ekacorika aham eva sa tena kālena tena samayena;",
  "V03vinv172u:1290": "yo 'sau tasya putraḥ eṣa evāsau rāhulas tena kālena tena samayena;",
  "V03vinv172u:1291": "tadāpy anena mālayā vijñātaḥ;",
  "V03vinv172u:1292": "etarhy apy aham anena modakena vijñātaḥ;",
  "V03vinv172u:1293": "evaṃ hi vo bhikṣavo 'cintyaḥ satvānāṃ karmavipākaḥ iti karmaparāyaṇair bhavitavyaṃ.",
  "V03vinv172u:1295": "Yaśodharā seeks to bring the Buddha back to her",
  "V03vinv172u:1296": "yaśodharā saṃlakṣayati:",
  "V03vinv172u:1297": "yadi rāhulasya pitā antaḥpuraṃ praviśati tathāivānucaritavyo yathā na bhūyo nirgacchati iti;",
  "V03vinv172u:1298": "tata ātmānam ādau kṛtvā gopikāmṛgajāpramukhāni ṣaṣṭistrīsahasrāṇi nānāvidhālaṃkārair alaṃkṛtāni surabhimālyadhūpavastrair vibhūṣitāni;",
  "V03vinv172u:1299": "atha bhagavān pūrvāhṇe nivāsya pātracīvaram ādāya bhikṣugaṇaparivṛto bhikṣusaṃghapuraskṛto vineyajanāpekṣā antaḥpuraṃ praviṣṭaḥ;",
  "V03vinv172u:1300": "tato yaśodharāmṛgajāgopikāpramukhāni ṣaṣṭistrīsahasrāṇi rūpayauvanavibhramāśākhedākulavilasitacalitaśithilamekhalākalāpanisvanair (A 438b)",
  "V03vinv172u:1301": "hasitamadhuragītamadhunetrabhrūvikārotkaṃpanapayodharodaradarśanāṃgavispaṣṭaceṣṭitair bhāvaṃ darśayām āsuḥ;",
  "V03vinv172u:1302": "atha bhagavata etad abhavat:",
  "V03vinv172u:1303": "saced bhokṣye vaineyajanakālātikramo bhaviṣyati;",
  "V03vinv172u:1304": "etāḥ striyāḥ kāmarāgābhibhūtāḥ satyānām abhājanabhūtā (SBV II 37)",
  "V03vinv172u:1305": "bhaviṣyanti;",
  "V03vinv172u:1306": "asty āśu pṛthagjanasya riddhir āvarjanakarī;",
  "V03vinv172u:1307": "yannv aham antaḥpuram ṛddhiprātihāryeṇāvarjayeyam iti;",
  "V03vinv172u:1308": "viditvā pūrvasyāṃ diśy upari vihāyasam abhyudgamya caturvidham īryāpathaṃ kalpayati;",
  "V03vinv172u:1309": "tadyathā caṃkramyate tiṣṭhati niṣīdati śayyāṃ kalpayati;",
  "V03vinv172u:1310": "tejodhātum api samāpadyate;",
  "V03vinv172u:1311": "tejodhātusamāpannasya buddhasya bhagavato vividhāny arcīṃṣi kāyān niścaranti;",
  "V03vinv172u:1312": "tadyathā nīlāni pītāni lohitāny avadātāni maṃjiṣṭhāni sphaṭikavarṇāni;",
  "V03vinv172u:1313": "yamakāny api prātihāryāṇi vidarśayati;",
  "V03vinv172u:1314": "adhaḥkāyaḥ prajvalati,",
  "V03vinv172u:1315": "uparimāt kāyāc chitalā vāridhārāḥ syandante,",
  "V03vinv172u:1316": "uparimaḥ prajvalati,",
  "V03vinv172u:1317": "adhaḥkāyāc chitalā vāridhārā syandante;",
  "V03vinv172u:1318_0": "yathā pūrvasyāṃ diśy avaṃ dakṣiṇāyāṃ paścimāyām uttarasyāṃ diśi iti caturdiśaṃ caturvidham",
  "V03vinv172u:1318_1": "ṛddhiprātihāryaṃ vidarśayan ṛddhyabhisaṃskārān pratiprasrabhya purastād bhikṣusaṃghasya",
  "V03vinv172u:1318_2": "prajñapta evāsane niṣaṇṇaḥ;",
  "V03vinv172u:1319": "atha tāḥ striyo bhagavata ṛddhiprātihāryaṃ dṛṣṭvā āvarjitā mūlanikṛntā iva drumā bhagavataḥ pādayor nipatya purastān niṣaṇṇāḥ dharmaśravaṇāya;",
  "V03vinv172u:1320_0": "tato bhagavatā tāsām āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī",
  "V03vinv172u:1320_1": "dharmadeśanā kṛtā yāṃ śrutvā gopikāmṛgajāpramukhaiḥ ṣaṣṭistrīsahasraiḥ srotaāpattiphalaṃ sākṣātkṛtaṃ;",
  "V03vinv172u:1321": "yaśodharāyā atyarthaṃ kāmarāgābhibhūtāyā satyadarśanaṃ na kṛtaṃ;",
  "V03vinv172u:1322": "tasyā etad abhavat:",
  "V03vinv172u:1323": "yannv ahaṃ bhagavantaṃ rasatṛṣṇayā anvāvarteyam iti;",
  "V03vinv172u:1324": "viditvā svayam eva bhagavato 'rthāya annapānaṃ sādhayitvā kathayati:",
  "V03vinv172u:1325": "adyāhaṃ svahastaṃ bhagavantaṃ saṃtarpayāmi iti;",
  "V03vinv172u:1326": "śrutvā bhikṣubhir bhagavata ārocayanti:",
  "V03vinv172u:1327": "yaśodharā bhadanta bhagavantaṃ svahastaṃ rasatṛṣṇayā anvāvartayitukāma iti;",
  "V03vinv172u:1328": "bhagavān āha:",
  "V03vinv172u:1329": "pūrvam ahaṃ bhikṣavaḥ sarāgaḥ sadveṣaḥ samohaḥ rasapratisaṃvedī rasarāgapratisaṃvedī ca;",
  "V03vinv172u:1330": "etarhy ahaṃ vigatarāgo vigatadveṣo vigatamoho rasapratisaṃvedī no tu rasarāgapratisaṃvedī;",
  "V03vinv172u:1331": "tat katham idānīṃ yaśodharā rasatṛṣṇayā anvāvartayati iti.",
  "V03vinv172u:1332": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:1333": "paśya bhadanta yaśodharā bhagavantaṃ vaśīkaraṇamodakenānvāvartayitukāmārabdhā;",
  "V03vinv172u:1334": "bhagavān āha:",
  "V03vinv172u:1335": "na bhikṣava etarhi yathātīte 'py adhvani aham anayā modakenānvāvartitaḥ;",
  "V03vinv172u:1336": "tac chrūyatām (SBV II 38)",
  "V03vinv172u:1338": "The story of Ṛṣyaśṛṅga",
  "V03vinv172u:1339": "bhūtapūrvaṃ bhikṣavo anyatamasmin grāmake 'raṇyāyatane puṣpaphalasalilakandasaṃpanne riṣiḥ (A 439a)",
  "V03vinv172u:1340": "prativasati;",
  "V03vinv172u:1341": "sa kaṣṭatapā mūlaphalāmbubhakṣo 'jinavalkalavāsā;",
  "V03vinv172u:1342": "anena paṃcābhijñāḥ sākṣātkṛtā;",
  "V03vinv172u:1343": "tasya vyāḍamṛgā apy āśramapade viśvastavihāriṇo viharanti;",
  "V03vinv172u:1344": "so 'nyatamaṃ pradeśaṃ prasrāvaṃ kartum abhisaṃprasthitaḥ;",
  "V03vinv172u:1345": "mṛgī pṛṣṭhataḥ samanubaddhā;",
  "V03vinv172u:1346": "tena saśukaḥ prasrāvaḥ kṛtaḥ;",
  "V03vinv172u:1347": "sa tayā mṛgyā pītaḥ;",
  "V03vinv172u:1348": "strīndriyaṃ jihvayā nirlīḍham;",
  "V03vinv172u:1349": "acintyaḥ satvānāṃ karmavipākaḥ;",
  "V03vinv172u:1350": "āpannasatvā saṃvṛttā;",
  "V03vinv172u:1351": "prasavanakāle tam eva deśam āgamya prasūtā;",
  "V03vinv172u:1352": "dārako jātaḥ;",
  "V03vinv172u:1353": "sā gandhaṃ ghrātvā visabhāgaḥ satvaḥ iti saṃtrastā mūtrapurīṣam utsṛjantī chorayitvā prakrāntā;",
  "V03vinv172u:1354": "yāvad asau riṣis taṃ pradeśam anuprāptaḥ;",
  "V03vinv172u:1355": "tena sa dārako dṛṣṭaḥ;",
  "V03vinv172u:1356": "sa samanvāhartuṃ pravṛttaḥ kasyāyaṃ putraḥ iti;",
  "V03vinv172u:1357": "paśyati atmanaḥ;",
  "V03vinv172u:1358": "tena svāśramapadaṃ nītvā āpāyitaḥ poṣitaḥ saṃvardhitaḥ;",
  "V03vinv172u:1359": "tasyāpi vṛddhiṃ gacchataḥ śirasi mṛgaḍṛṅge prādurbhūte;",
  "V03vinv172u:1360": "tasya mṛgasya yādṛśe śṛṅge iti riṣyaśṛṇga iti saṃjñā saṃvṛttā;",
  "V03vinv172u:1361": "yāvad asau riṣir mlānaḥ saṃvṛttaḥ;",
  "V03vinv172u:1362": "sa ṛṣiḥ pratirūpair bhaiṣajyair upasthīyate;",
  "V03vinv172u:1363": "na cāsau vyādhir upaśamaṃ gacchati;",
  "V03vinv172u:1364": "yadā tasya maraṇāntikī vedanā prādurbhūtā na cireṇa kālaṃ kariṣyāmi iti;",
  "V03vinv172u:1365": "tadā tenāsau putro 'bhihitaḥ;",
  "V03vinv172u:1366": "putra asminn āśramapade nānādeśanivāsinaḥ riṣayaḥ kālena kālam upasaṃkrāmanti;",
  "V03vinv172u:1367": "te tvayā matpriyatayā svāgatavādasamudācāreṇa saṃmodya āsanenopanimantrayitavyā yathāśaktitaś ca phalamūlaiḥ pratipādyāḥ ity uktvā",
  "V03vinv172u:1368": "sarve kṣayāntā nicayāḥ patanāntāḥ samucchrayāḥ /",
  "V03vinv172u:1369": "saṃyogā viprayogāntā maraṇāntaṃ hi jīvitam* //",
  "V03vinv172u:1370": "iti kāladharmeṇa saṃyuktaḥ;",
  "V03vinv172u:1371": "sa tena ṛṣidharmasamudācāreṇa dhyāpitaḥ;",
  "V03vinv172u:1372": "tena pitṛśokābhibhūtena saṃvegāt paṃcābhijñāḥ sākṣātkṛtāḥ;",
  "V03vinv172u:1373": "so 'pareṇa samayena salilārthī ghaṭam ādāya saṃprasthitaḥ;",
  "V03vinv172u:1374": "devaś ca varṣitum ārabdhaḥ;",
  "V03vinv172u:1375": "sa pānīyaghaṭaṃ pūrayitvā āgantum ārabdhaḥ;",
  "V03vinv172u:1376": "skhalitaḥ patitaḥ;",
  "V03vinv172u:1377": "āśuprakopino riṣayaḥ;",
  "V03vinv172u:1378": "tena pānīyastokaṃ gṛhītvā kṣipatā śāpo dattaḥ;",
  "V03vinv172u:1379": "durācāra tvayā pānīyaghaṭaḥ pūrṇo bhagnaḥ;",
  "V03vinv172u:1380": "tasmāt tvayā idaṃ divasam upādāya dvādaśavarṣāṇi na varṣitavyam (SBV II 39)",
  "V03vinv172u:1381": "iti; devo na varṣitum ārabdhaḥ;",
  "V03vinv172u:1382": "vārāṇasyāṃ mahādurbhikṣaṃ prādurbhūtaṃ;",
  "V03vinv172u:1383": "janakāyaḥ samantād vidrutaḥ;",
  "V03vinv172u:1384": "rajñā naimittikā āhūya pṛṣṭāḥ:",
  "V03vinv172u:1385": "bhavantaḥ kasyānubhāvād devo na varṣati iti;",
  "V03vinv172u:1386": "te kathayanti:",
  "V03vinv172u:1387": "deva riṣiprakopād yady ayaṃ riṣis tasmāt tapasaḥ cālayituṃ śakyeta,",
  "V03vinv172u:1388": "evaṃ devo varṣati,",
  "V03vinv172u:1389": "anyathā na iti;",
  "V03vinv172u:1390": "rājā cintāparo vyavasthitaḥ;",
  "V03vinv172u:1391": "antaḥpurāmātyakumārair ucyate:",
  "V03vinv172u:1392": "deva kimarthaṃ cintāparaḥ?",
  "V03vinv172u:1393": "sa kathayati:",
  "V03vinv172u:1394": "riṣiprakopād devo na varṣayati;",
  "V03vinv172u:1395": "naimittikāś caivaṃ kathayanti,",
  "V03vinv172u:1396": "yady asau riṣis tasmāt tapasaś cālyate evaṃ devo varṣayati;",
  "V03vinv172u:1397": "anyathā na;",
  "V03vinv172u:1398": "tan na vijñāyate:",
  "V03vinv172u:1399": "kas taṃ śaknoti tasmāt tapaśaś cālayitum (A 439b)",
  "V03vinv172u:1400": "iti; tasya rājño duhitā śāntā nāma;",
  "V03vinv172u:1401": "sā kathayati:",
  "V03vinv172u:1402": "deva yady evam alpotsuko bhava;",
  "V03vinv172u:1403": "ahaṃ tathā kariṣyāmi yathāsau riṣis tasmāt tapasaḥ calati iti;",
  "V03vinv172u:1404": "sa kathayati kenopāyena?",
  "V03vinv172u:1405": "sā kathayati:",
  "V03vinv172u:1406": "māṃ brāhmaṇakān mantrān pāṭhaya anyāṃś ca kanyāḥ;",
  "V03vinv172u:1407": "nausaṃkrame ca āśramapadaṃ kāraya puṣpaphalasalilasaṃpannam iti;",
  "V03vinv172u:1408": "tena brāhamṇakān mantrān pāṭhitā anyāś ca kanyāḥ,",
  "V03vinv172u:1409": "nausaṃkrame ca tādṛśam āśramapadaṃ kāritaṃ,",
  "V03vinv172u:1410": "tataḥ tayā tāni phalāni vaśīkaraṇadravyaiḥ madyena ca samāpūritāni;",
  "V03vinv172u:1411": "aparāṇi ca nānāvicitrāṇi ca phalāni kāritāni;",
  "V03vinv172u:1412": "riṣiveṣaḥ kṛtaḥ;",
  "V03vinv172u:1413": "sā cīvaravalkalaprāvṛtā;",
  "V03vinv172u:1414": "sā tābhiḥ kanyābhiḥ brāhmaṇakān mantrān pāṭhayantī āśramapadaṃ gatā;",
  "V03vinv172u:1415": "riṣeḥ śiṣyair niveditam upādhyāya bahavas tavāśramapadaṃ riṣaya āgatāḥ;",
  "V03vinv172u:1416": "svāgataṃ riṣīṇāṃ praviśantu iti;",
  "V03vinv172u:1417": "te praviṣṭāḥ;",
  "V03vinv172u:1418": "sa dṛṣṭvā gāthāṃ bhāṣate:",
  "V03vinv172u:1419": "vyāyāmahīnā ca gatiḥ salīlā mukhāni ca śmaśruvivarjitāni /",
  "V03vinv172u:1420": "urāṃsi caiṣāṃ viṣamonnatāni veṣo hy apūrvo 'yaṃ mahāriṣīnām* //",
  "V03vinv172u:1421": "iti; tena tā vicikitsāparyākulīkṛtamatināpi mūlaphalaiḥ pravāritāḥ;",
  "V03vinv172u:1422": "tābhis tāni phalāni paribhujya sa riṣir abhihito:",
  "V03vinv172u:1423": "yuṣmākam etāni phalāni kaṭukatiktakaṣayāni;",
  "V03vinv172u:1424": "asmākaṃ tv āśramo jalamadhye yatra phalāny amṛtaprakhyāni;",
  "V03vinv172u:1425": "api tu tvam asmābhir āśramapade upanimantrito bhava;",
  "V03vinv172u:1426": "tenādhivāsitaṃ;",
  "V03vinv172u:1427": "sa tābhiḥ nausaṃkramodyānam (SBV II 40)",
  "V03vinv172u:1428": "abhirohitaḥ;",
  "V03vinv172u:1429": "tasya tatra madyapūrṇāni vaśīkaraṇadravyasaṃyuktāni nārikelaphalāni ca dattāni;",
  "V03vinv172u:1430": "sa madyamadākṣipto vaśīkaraṇadravyayogāt tayā sārdhaṃ vipratipannaḥ riddhiparihīṇaḥ;",
  "V03vinv172u:1431": "meghāḥ samantād unnatāḥ;",
  "V03vinv172u:1432": "varṣābhiprāyā devateti ṛṣiṇā santarjitā;",
  "V03vinv172u:1433": "śāntā kathayati:",
  "V03vinv172u:1434": "adyāpi tvam ātmānaṃ na jānīṣe ko 'ham iti;",
  "V03vinv172u:1435": "sa tayā rāgapāśapāśito rājñaḥ sakāsam unnītaḥ deva ayaṃ sa riṣiḥ iti;",
  "V03vinv172u:1436": "tato devo varṣitum ārabdhaḥ;",
  "V03vinv172u:1437": "subhikṣaṃ prādurbhūtaṃ;",
  "V03vinv172u:1438": "rājñā sā tasyaiva riṣer bhāryārthaṃ saparivārā dattā;",
  "V03vinv172u:1439": "sa śāntāṃ pratyākhyāya tābhir anyābhiḥ sārdhaṃ paricārayitum ārabdhaḥ;",
  "V03vinv172u:1440": "tatra śāntā īrṣyākulīkṛtahṛdayā tasyāsatkāraṃ kartum ārabdhā;",
  "V03vinv172u:1441": "tata uttarād uttaraṃ;",
  "V03vinv172u:1442": "sa tayā sopānatkena pādena śirasi parāhataḥ;",
  "V03vinv172u:1443": "sa saṃlakṣayati:",
  "V03vinv172u:1444": "yo 'haṃ meghasyāpi garjitaṃ na sahe sa idānīṃ rāgapāśitaḥ strīmātreṇaivaṃ khalīkṛtaḥ iti;",
  "V03vinv172u:1445": "tena vīryam āsthāya punar api paṃcābhijñāḥ sākṣātkṛtāḥ.",
  "V03vinv172u:1446": "kiṃ manyadhve bhikṣavaḥ?",
  "V03vinv172u:1447": "yo 'sāv ṛṣir aham eva sa tena kālena tena samayena;",
  "V03vinv172u:1448": "yāsau śāntā eṣaiva sā yaśodharā;",
  "V03vinv172u:1449": "tadāpy aham anayā rasatṛṣṇayā anvāvartitaḥ;",
  "V03vinv172u:1450": "etarhy apy eṣā māṃ modakenānvāvartituṃ pravṛttā.",
  "V03vinv172u:1452": "Yaśodharā attempts to commit suicide",
  "V03vinv172u:1453": "yadā bhagavān antaḥpurān bhuktvā niṣkrāmati tadā yaśodharayā nairāśyam āpannayā bhartuḥ snehavaimukhyāc charaṇapṛṣṭham abhiruhya ātmā muktaḥ; (A 440a)",
  "V03vinv172u:1454": "asaṃmoṣadharmāṇo buddhā bhagavataḥ;",
  "V03vinv172u:1455": "sā bhagavatā ṛddhyā pratigṛhītā.",
  "V03vinv172u:1456": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:1457": "paśya bhadanta yaśodharayā bhagavanto 'rthāya śaraṇapṛṣṭhād ātmā muktaḥ iti;",
  "V03vinv172u:1458": "bhagavān āha:",
  "V03vinv172u:1459": "na bhikṣava etarhi yathātīte 'py adhvany anayā mamārthāyātmā parityaktaḥ;",
  "V03vinv172u:1460": "tac chrūyatām (SBV II 41)",
  "V03vinv172u:1462": "The story of the Kinnara and the Kinnarī",
  "V03vinv172u:1463": "bhūtapūrvaṃ bhikṣavo vārāṇasyāṃ nagaryāṃ brahmadatto nāma rājā babhūva;",
  "V03vinv172u:1464": "so 'pareṇa samayena mṛgavadhāya nirgataḥ;",
  "V03vinv172u:1465": "anupūrveṇa parvatakandaraṃ praviṣṭaḥ;",
  "V03vinv172u:1466": "tena tatra kinnaraḥ kinnarī ca dṛṣṭā;",
  "V03vinv172u:1467": "kinnaraḥ suptaḥ,",
  "V03vinv172u:1468": "kinnarī jāgarti;",
  "V03vinv172u:1469": "rajñā ākarṇaṃ dhanuḥ pūrayitvā kinnaraḥ śareṇa marmani tāḍitaḥ;",
  "V03vinv172u:1470": "prāṇair viyuktaḥ;",
  "V03vinv172u:1471": "rājñā kinnarī gṛhitā bhāryāṛthāya;",
  "V03vinv172u:1472": "rājā tām ādāya saṃprasthitaḥ;",
  "V03vinv172u:1473": "sā kathayati:",
  "V03vinv172u:1474": "deva tiṣṭhatu tāvat,",
  "V03vinv172u:1475": "anujānīhi māṃ yāvad asya kinnarasya śarīrapūjāṃ kariṣyāmi iti;",
  "V03vinv172u:1476": "rājā saṃlakṣayati:",
  "V03vinv172u:1477": "kva gamiṣyati;",
  "V03vinv172u:1478": "paśyāmi tāvat katham asya śarīrapūjāṃ karoti iti;",
  "V03vinv172u:1479": "sā tena samanujñātā;",
  "V03vinv172u:1480": "tatas tayā taṃ kinnaraṃ kāṣṭhair avaṣṭabhya citāṃ prajvālyātmā prakṣiptaḥ;",
  "V03vinv172u:1481": "devatā gāthāṃ bhāṣate",
  "V03vinv172u:1482": "anyathā cintito py artha anyathā parivartitaḥ /",
  "V03vinv172u:1483": "kinnarīṃ ramayāmīti kṛtaṃ prāṇivadhadvayam // iti",
  "V03vinv172u:1484": "kiṃ manyadhve bhikṣavaḥ?",
  "V03vinv172u:1485": "yo 'sau kinnara aham eva sa tena kālena tena samayena;",
  "V03vinv172u:1486": "yāsau kinnarī eṣaiva sā yaśodharā;",
  "V03vinv172u:1487": "tadāpy anayā mamārthāyātmā citāyāṃ muktaḥ;",
  "V03vinv172u:1488": "etarhy apy anayā mamārthāyātmā śaraṇapṛṣṭhān muktaḥ iti.",
  "V03vinv172u:1490": "Conversion of Yaśodharā",
  "V03vinv172u:1491": "bhagavān saṃlakṣayati:",
  "V03vinv172u:1492": "idānīṃ yaśodharāyā prāpto vinayakālaḥ;",
  "V03vinv172u:1493_0": "yad aham enāṃ saṃsārakāntārād uttārayeyam iti viditvā tasya tādṛśī caturāryasatyasaṃprativedhikī",
  "V03vinv172u:1493_1": "dharmadeśanā kṛtā yāṃ śrutvā yaśodharayā viṃśatiśikharasamudgataṃ satkāyadṛṣṭiśailaṃ",
  "V03vinv172u:1493_2": "jñānavajreṇa bhitvā srotaāpattiphalaṃ sākṣātkṛtaṃ;",
  "V03vinv172u:1494": "sā samyag eva śraddhayā agārād anagārikāṃ pravrajitā;",
  "V03vinv172u:1495": "yāvad arhantinī saṃvṛttā;",
  "V03vinv172u:1496": "svakulasaṃśānurūpatayā āryamārgapratilambhāc ca bhikṣuṇīnāṃ madhye samutpanneṣu kāryeṣv atyarthaṃ jihreti;",
  "V03vinv172u:1497": "tatra bhagavān bhikṣūn āmantrayati:",
  "V03vinv172u:1498": "eṣāgrā me bhikṣavo bhikṣuṇīnāṃ mama śrāvikānāṃ hrīmatīnāṃ yaduta yaśodharā rāhulamātā iti.",
  "V03vinv172u:1499": "punar api bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:1500": "kiṃ bhadanta yaśodharayā karma (SBV II 42)",
  "V03vinv172u:1501": "kṛtaṃ yasya karmaṇo vipākena ṣaḍvarṣāṇi kukṣiṇā garbho dhāritaḥ iti;",
  "V03vinv172u:1502": "bhagavān āha:",
  "V03vinv172u:1503": "yaśodharayaiva bhikṣavaḥ pūrvam anyāsu jātīṣu karmāṇi kṛtāny upacitāni pūrvavad yāvad phalanti khalu dehinām.",
  "V03vinv172u:1505": "The story of the two Ābhīrīs",
  "V03vinv172u:1506": "bhūtapūrvaṃ bhikṣavo 'nyatamasmin gokule dvau ābhīryau prativasataḥ;",
  "V03vinv172u:1507": "mātā ca duhtā ca;",
  "V03vinv172u:1508": "te abhikṣṇaṃ mathitaghaṭam ādāya grāmāntaṃ gacchataḥ;",
  "V03vinv172u:1509": "tayor duhitā śāṭhyasamudācārajātā mātā ṛjukā;",
  "V03vinv172u:1510": "duhitā kathayati:",
  "V03vinv172u:1511": "amba gṛhāṇa (A 440b)",
  "V03vinv172u:1512": "tāvan mathitaghaṭaṃ prasrāvaṃ karomi iti;",
  "V03vinv172u:1513": "sāgṛhītvā saṃprasthitā;",
  "V03vinv172u:1514": "sā śāṭhyasamudācāreṇa pṛṣṭhato lambata eva,",
  "V03vinv172u:1515": "na tām anugacchati;",
  "V03vinv172u:1516": "evaṃ tayāsau mātā ṣaṭkroṣān mathitaghaṭaṃ vāhitā.",
  "V03vinv172u:1517": "kiṃ manyadhve bhikṣavaḥ?",
  "V03vinv172u:1518": "yāsāv ābhīrīduhitā eṣā eva sā yaśodharā tena kālena tena samayena;",
  "V03vinv172u:1519": "yad anayā mātā śāṭhyasamudācāreṇa ṣaṭkroṣān mathitaghaṭaṃ vāhitā,",
  "V03vinv172u:1520": "tasya karmaṇo vipākenānayā rāhulaḥ ṣaḍvarṣāṇi kukṣiṇā ūḍhaḥ iti hi bhikṣava ekāntakṛṣṇānām karmaṇām ekāntakṛṣṇo vipākaḥ pūrvavad yāvad evaṃ vo bhikṣavaḥ śikṣitavyam.",
  "V03vinv172u:1521": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:1522": "kiṃ bhadanta āyuṣmatā rāhulena karma kṛtaṃ yasya karmaṇo vipākena mātuḥ kukṣau ṣaḍvarṣāṇy avasthitaḥ iti;",
  "V03vinv172u:1523": "bhagavān āha:",
  "V03vinv172u:1524": "rāhulenaiva bhikṣavaḥ karmāṇi kṛtāny upacitāni labdhasaṃbhārāṇi pariṇatapratyayāny oghavat pratyupasthitāny avaśyabhāvīni;",
  "V03vinv172u:1525": "rāhulena karmāṇi kṛtāny upacitāni ko 'nyaḥ pratyanubhaviṣyati;",
  "V03vinv172u:1526": "na bhikṣavaḥ karmāṇi kṛtāny upacitāni na bāhye pṛthivīdhātau vipacyante,",
  "V03vinv172u:1527": "nābdhātau,",
  "V03vinv172u:1528": "na tejodhātau,",
  "V03vinv172u:1529": "na vāyudhātau,",
  "V03vinv172u:1530": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
  "V03vinv172u:1531": "na praṇaśyanti karmāṇy api kalpaśatair api /",
  "V03vinv172u:1532": "sāmagrīm prāpya kālaṃ ca phalanti khalu dehinām // (SBV II 43)",
  "V03vinv172u:1534": "Story of Śaṅkha and Likhita",
  "V03vinv172u:1535": "bhūtapūrvaṃ bhikṣavaḥ vārāṇasyāṃ nātidūre puṣpaphalasaṃpannam āśramapadaṃ nānāvihaganikūjitaṃ viśvastamṛgapakṣiniṣevitam;",
  "V03vinv172u:1536": "tatra dvāv ṛṣī bhrātarau prativasataḥ phalamūlāmbubhakṣāv ajinavalkaladhāriṇau śaṅkhaś ca likhitaś ca;",
  "V03vinv172u:1537": "śaṅkha upādhyāya likhitaś ca śiṣyaḥ;",
  "V03vinv172u:1538": "tau vārāṇasyāṃ sarvalokaprakhyātau;",
  "V03vinv172u:1539": "rājñāpi brahmadatte(",
  "V03vinv172u:1540": "na) viditau:",
  "V03vinv172u:1541": "amuṣminn udyāne dvāv ṛṣī bhrātarau prativasataḥ śaṅkhaś ca likhitaś ca;",
  "V03vinv172u:1542": "tatra śaṅkha upādhyāyo likhitaś ca śiṣyaḥ iti;",
  "V03vinv172u:1543": "yāvad apareṇa samayena śaṅkha udakasya kuṇḍikāṃ pūrayitvā mūlaphalānām arthe vanaṃ gataḥ;",
  "V03vinv172u:1544": "likhitas tu sarātram evotthāya pūrvataraṃ gataḥ;",
  "V03vinv172u:1545": "sa puṣpaphalāny ādāya tvaritam āgataḥ;",
  "V03vinv172u:1546": "ātmīyām āṭikāṃ pratyavekṣate;",
  "V03vinv172u:1547": "svalpaṃ pānīyaṃ;",
  "V03vinv172u:1548": "sa tṛṣṇārtaḥ saṃlakṣayati upādhyāyasantakaṃ pānīyaṃ pibāmi iti;",
  "V03vinv172u:1549": "tena pītaṃ;",
  "V03vinv172u:1550": "yāvat śaṅkha riṣir mūlaphalāny ādāya tṛṣāparyākulīkṛtamukhaḥ āśramaṃ praviṣṭaḥ;",
  "V03vinv172u:1551": "kuṇḍikāṃ pratyavekṣate;",
  "V03vinv172u:1552": "paśyati riltikāṃ;",
  "V03vinv172u:1553": "sa saṃjātāmarṣaḥ kathayati,",
  "V03vinv172u:1554": "kena coreṇa pānīyam apahṛtaṃ?",
  "V03vinv172u:1555": "iti; likhitaḥ kathayati:",
  "V03vinv172u:1556": "upādhyāya ahaṃ coraḥ;",
  "V03vinv172u:1557": "mayā pītaṃ;",
  "V03vinv172u:1558": "daṇḍaṃ prayaccha iti;",
  "V03vinv172u:1559": "sa kathayati:",
  "V03vinv172u:1560": "tvaṃ mama bhrātā śiṣyaś ca;",
  "V03vinv172u:1561": "yadi pītaṃ supītaṃ yathāsukham iti;",
  "V03vinv172u:1562": "sa kathayati:",
  "V03vinv172u:1563": "upādhyāya na śaknomy aham etat kaukṛtyaṃ prativinodayituṃ;",
  "V03vinv172u:1564": "prayaccha me gurukaṃ daṇḍaṃ yaś corasya pradīyate iti;",
  "V03vinv172u:1565": "evam uktaḥ śaṅkha ṛṣiḥ (A 441a)",
  "V03vinv172u:1566": "prakupitaḥ kathayati:",
  "V03vinv172u:1567": "nāhaṃ daṇḍam anuprayacchāmi:",
  "V03vinv172u:1568": "yadi tvaṃ daṇḍenārthī rājñaḥ sakāśaṃ gaccha iti;",
  "V03vinv172u:1569": "sa rājñaḥ sakāśaṃ gataḥ;",
  "V03vinv172u:1570": "tasmiṃś ca samaye rājā mṛgavadhāya saṃprasthitaḥ;",
  "V03vinv172u:1571": "tenāsau jayenāyuṣā vardhayitvā gāthayā vijñaptaḥ:",
  "V03vinv172u:1572": "ahaṃ coro mahārāja yo 'syādattaṃ jalaṃ pibet /",
  "V03vinv172u:1573": "prayaccha me guruṃ daṇḍaṃ yaś corasya pradīyate //",
  "V03vinv172u:1574": "rājā kathayati:",
  "V03vinv172u:1575": "nāsti pānīyasyādattādānam iti;",
  "V03vinv172u:1576": "api tu kasya santakaṃ tvayā jalam apahṛtaṃ?",
  "V03vinv172u:1577": "(iti);",
  "V03vinv172u:1578": "tena yathāvṛttaṃ samākhyātaṃ;",
  "V03vinv172u:1579": "rājā kathayati:",
  "V03vinv172u:1580": "sa tava bhrātā upādhyāyaś ca;",
  "V03vinv172u:1581": "gaccha na tvaṃ daṇḍārhaḥ iti;",
  "V03vinv172u:1582": "sa kathayati deva na śaknomy ahaṃ kaukṛtyaṃ (SBV II 44)",
  "V03vinv172u:1583": "prativinodayituṃ;",
  "V03vinv172u:1584": "prayaccha me guruṃ daṇḍaṃ yaś corasya pradīyate iti;",
  "V03vinv172u:1585": "evam ukte rājā prakupitaḥ tīvreṇa paryavasthānena paryavasthitaḥ;",
  "V03vinv172u:1586": "sa kathayati:",
  "V03vinv172u:1587": "yady evam atraiva tiṣṭha na tāvat prayātavyaṃ yāvad ahaṃ pratinirvṛttaḥ iti;",
  "V03vinv172u:1588": "sa rājā mṛgavadhaṃ kṛtvā saṃcintyānyena dvāreṇa praviṣṭaḥ na bhūyo nirgacchati;",
  "V03vinv172u:1589": "amātyai ṣaṣṭe divase rājño niveditaṃ:",
  "V03vinv172u:1590": "deva tasya riṣer adya ṣaḍdivasā( n)",
  "V03vinv172u:1592": "tasminn eva pradeśe tiṣṭhataḥ ājñāṃ dātum arhasi iti;",
  "V03vinv172u:1593": "rājā kathayati:",
  "V03vinv172u:1594": "uddhṛtadaṇḍo bhavatu; gacchatu,",
  "V03vinv172u:1595": "eṣaivāsya daṇḍaḥ iti;",
  "V03vinv172u:1596": "amātyais tasya riṣer ākhyātaṃ:",
  "V03vinv172u:1597": "ṛṣe deva kathayati uddhṛtadaṇḍo 'sau gacchatv eṣa evāsya daṇḍaḥ iti;",
  "V03vinv172u:1598": "sa vigatakaukṛtyaḥ prakrāntaḥ.",
  "V03vinv172u:1599": "kiṃ manyadhve bhikṣavaḥ?",
  "V03vinv172u:1600": "yo 'sau rājā brahmadatta eṣa eva sa rāhulaḥ tena kālena tena samayena;",
  "V03vinv172u:1601": "yad anena cittaṃ pradūṣya riṣir abhihitaḥ;",
  "V03vinv172u:1602": "tasmin pradeśa tiṣṭha;",
  "V03vinv172u:1603": "na te gantavyam iti;",
  "V03vinv172u:1604": "tasya karmaṇo vipākena mātuḥ kukṣau ṣaḍvarṣāṇy uṣitaḥ;",
  "V03vinv172u:1605": "iti hi bhikṣavaḥ ekāntakṛṣṇānāṃ karmaṇām ekāntakṛṣṇo vipākaḥ pūrvavad yāvad evaṃ vo bhikṣavaḥ śikṣitavyam.",
  "V03vinv172u:1606": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:1607": "kiṃ bhadanta āyuṣmatā bhadrikeṇa karma kṛtaṃ yasya karmaṇo vipākena pradhānapuruṣāṇāṃ rājā saṃvṛttaḥ?",
  "V03vinv172u:1608": "bhagavān āha:",
  "V03vinv172u:1609": "bhadrikeṇaiva bhikṣavaḥ karmāṇi kṛtāny upacitāni labdhasaṃbhārāṇi pariṇatapratyayāny oghavat pratyupasthitāny avaśyabhāvīni;",
  "V03vinv172u:1610": "bhadrikeṇaiva karmāṇy upacitāni ko 'nyaḥ pratyanubhaviṣyati;",
  "V03vinv172u:1611": "na bhikṣavaḥ karmāṇi kṛtāny upacitāni ( na)",
  "V03vinv172u:1613": "bāhye pṛthivīdhātau vipacyante,",
  "V03vinv172u:1614": "nābdhātau,",
  "V03vinv172u:1615": "na tejodhātau,",
  "V03vinv172u:1616": "na vāyudhātau,",
  "V03vinv172u:1617": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
  "V03vinv172u:1618": "na praṇaśyanti karmāṇy api kalpaśatair api /",
  "V03vinv172u:1619": "sāmagrīm prāpya kālaṃ ca phalanti khalu dehinām //",
  "V03vinv172u:1621": "Story of the beggar (concerning a previous birth of King Bhadrika)",
  "V03vinv172u:1622": "bhūtapūrvaṃ bhikṣavaḥ anyatamaḥ koṭṭamallakaḥ janapadād vārāṇasīm āgataḥ;",
  "V03vinv172u:1623": "sa tannivāsibhiḥ koṭṭamallakaiḥ īrṣyā(",
  "V03vinv172u:1624": "svabhāvaiḥ) (SBV II 45)",
  "V03vinv172u:1625": "pratyākhacapeṭāprahārādibhiḥ pratāḍitaṃ kṛtvā niṣkāsitaḥ;",
  "V03vinv172u:1626": "sa bahir vārāṇasyāṃ rājakīya udyāne 'vasthitaḥ;",
  "V03vinv172u:1627": "yāvad rājā brahmadattaḥ samprāpte vasantakālasamaye saṃpuṣpiteṣu pādapeṣu haṃsakrauñcamayūraśukaśārikākokilajīvañjīvakonnādite vanaṣaṇḍe (A 441b)",
  "V03vinv172u:1628": "'ntaḥpurasahīyaḥ udyānabhūmiṃ nirgataḥ;",
  "V03vinv172u:1629": "sa tatrāntaḥpureṇa sārdham udyāne sukham anubhūya middham avakrāntaḥ;",
  "V03vinv172u:1630": "puṣpaphalalolupo mātṛgrāmaḥ puṣpaphalāni samanveṣamāṇaḥ paribhramitum ārabdhaḥ;",
  "V03vinv172u:1631": "yāvad rājā brahmadattaḥ nidrālasyaṃ prativinodya laghu laghv eva vārāṇasīṃ praviṣṭaḥ;",
  "V03vinv172u:1632": "antaḥpurajano 'pi tvaritatvaritaṃ saṃprasthitaḥ;",
  "V03vinv172u:1633": "yāvad anyatamā strī saṃbhrāntā muktāhāraṃ chorayitvā prakrāntā;",
  "V03vinv172u:1634": "yāvad asau koṭṭamallakas tasminn udyāne paribhramitum ārabdhaḥ;",
  "V03vinv172u:1635": "tenāsau muktāhāro dṛṣṭaḥ;",
  "V03vinv172u:1636": "sa saṃlakṣayati:",
  "V03vinv172u:1637": "kiṃ mamānena prayojanaṃ;",
  "V03vinv172u:1638": "sthānam etad vidyate yad arthāyānarthaṃ prāpayāmi iti;",
  "V03vinv172u:1639": "tenāsau latāyāṃ baddhvā udyāne 'vasthitaḥ;",
  "V03vinv172u:1640": "yasya santako bhaviṣyati sa grahīṣyati iti;",
  "V03vinv172u:1641": "yāvad antaḥpurikābhiḥ rājā vijñaptaḥ;",
  "V03vinv172u:1642": "deva amukayā udyāne muktāhāro vismṛtaḥ iti;",
  "V03vinv172u:1643": "rājñāmātyānām ājñā dattā:",
  "V03vinv172u:1644": "bhavanta udyāne uktāhāro vismṛtaḥ,",
  "V03vinv172u:1645": "samanveṣata iti;",
  "V03vinv172u:1646": "te udyānaṃ gatvā samanveṣayitum ārabdhāḥ;",
  "V03vinv172u:1647": "yāvat paśyati latāyām upanibaddhaṃ;",
  "V03vinv172u:1648": "te saṃlakṣayanti:",
  "V03vinv172u:1649": "vicārayāmas tāvat kenaiṣa baddha iti;",
  "V03vinv172u:1650": "te udyānaṃ paribhramitum ārabdhāḥ;",
  "V03vinv172u:1651": "yāvat paśyanti koṭṭamallakaṃ;",
  "V03vinv172u:1652": "sa tair uktaḥ:",
  "V03vinv172u:1653": "bhoḥ puruṣa kenaiṣa muktāhāro latāyāṃ baddhvāvasthāpitaḥ;",
  "V03vinv172u:1654": "tena yathāvṛttaṃ teṣāṃ samākhyātam;",
  "V03vinv172u:1655": "amātyai rajño muktāhāro dattaḥ;",
  "V03vinv172u:1656": "yathāvṛttam ārocitaṃ;",
  "V03vinv172u:1657": "rājā kathayati bhavantas taṃ koṭṭamallakaṃ śabdāpayata;",
  "V03vinv172u:1658": "paśyāmi iti;",
  "V03vinv172u:1659": "taiḥ śabditaḥ;",
  "V03vinv172u:1660": "rājñā pṛṣṭaḥ bhoḥ puruṣa kasmāt tvayā muktāhāro latāyāṃ baddhvāvasthapitaḥ,",
  "V03vinv172u:1661": "na svīkṛtaḥ iti;",
  "V03vinv172u:1662": "sa kathayati:",
  "V03vinv172u:1663": "deva nāham asya bhāgī devasyaivārhati iti;",
  "V03vinv172u:1664": "rājā abhiprasannaḥ kathayati:",
  "V03vinv172u:1665": "bhoḥ puruṣa varārhas tvaṃ;",
  "V03vinv172u:1666": "vada kaṃ te varam anuprayacchāmi iti;",
  "V03vinv172u:1667": "sa kathayati:",
  "V03vinv172u:1668": "yadi devaḥ parituṣṭaḥ koṭṭamallakān bhojayitvā teṣāṃ pratyekam ekaikaṃ vastrayugenācchādya mām (SBV II 46)",
  "V03vinv172u:1669": "adhipatiṃ sthāpayatu iti;",
  "V03vinv172u:1670": "rājñāmātyānām ājñā dattā:",
  "V03vinv172u:1671": "bhavanto yuṣmābhiḥ koṭṭamallakān bhojayitvā pratyekam ekaikaṃ vastrayugenācchādya etaṃ puruṣaṃ teṣām adhipatiṃ sthāpayata;",
  "V03vinv172u:1672": "taiḥ vārāṇasyāṃ ghaṇṭāvaghoṣaṇaṃ kāritaṃ:",
  "V03vinv172u:1673": "devasamājñāpayati yāvantaḥ koṭṭamallakāḥ vārāṇasyāṃ sarvair amuṣminn udyāne saṃnipatitavyam;",
  "V03vinv172u:1674": "ahaṃ koṭṭamallakān bhojayāmi ekaikaṃ vastrayugenācchādayāmi iti;",
  "V03vinv172u:1675": "te sarve saṃnipatitāḥ āmatyaiḥ praṇītenāhāreṇa saṃtarpitāḥ;",
  "V03vinv172u:1676": "pratyekaṃ vastrayugenācchāditāḥ; uktāś ca:",
  "V03vinv172u:1677": "deva samājñāpayati,",
  "V03vinv172u:1678": "adyāgreṇa yuṣmākam eṣa koṭṭamallako rājā;",
  "V03vinv172u:1679": "yuṣmābhir asyājñā kartavyā iti;",
  "V03vinv172u:1680": "te praṇītenāhāreṇa saṃtarpitāḥ vastrayugenācchāditāḥ prītamanasaḥ kathayanti yathā devaḥ samājñāpayati iti;",
  "V03vinv172u:1681": "so koṭṭamallako 'dhipatiḥ saṃvṛttaḥ;",
  "V03vinv172u:1682": "prakṛtyaiva koṭṭamallakāḥ kṣutpipāsābhibhūtāḥ vīthyām annapānam ācchindanti;",
  "V03vinv172u:1683": "te rājñā satkṛtā iti bhūyasyā mātrayā ācchettum ārabdhāḥ;",
  "V03vinv172u:1684": "pattanopajīvi janakāyaḥ kṣubdhaḥ;",
  "V03vinv172u:1685": "rājño niveditaṃ;",
  "V03vinv172u:1686": "rājā kathayati (A 442a)",
  "V03vinv172u:1687": "apramattair bhavadbhir ārakṣā kartavyā,",
  "V03vinv172u:1688": "na tu te tāḍayitavyāḥ iti;",
  "V03vinv172u:1689": "yāvad anyatamaḥ puruṣaḥ pūpakān ādāya vīthīmadhyena gacchati;",
  "V03vinv172u:1690": "tena koṭṭamallakādhipatinā tasya sakāśāt pūpikā ācchinnāḥ;",
  "V03vinv172u:1691": "sa tān ādāya pratiguptaṃ pradeśaṃ gataḥ;",
  "V03vinv172u:1692": "koṭṭamallakair anubaddhaḥ;",
  "V03vinv172u:1693": "sa tair upadrūyamāno nadīṃ vārakām uttīrya anyatamasmin vṛkṣamūle 'vasthitaḥ;",
  "V03vinv172u:1694": "asati buddhānām utpāde pratyekabuddhā loka utpadyante hīnadīnānukampāḥ prāntaśayanāsanabhaktā ekadakṣiṇīyā lokasya;",
  "V03vinv172u:1695": "yāvad anyatamaḥ pratyekabuddho daivāt taṃ pradeśam āgataḥ;",
  "V03vinv172u:1696": "tenāsau dṛṣṭaḥ kāyaprāsādikaḥ śānteryāpathaś ca;",
  "V03vinv172u:1697": "sa saṃlakṣayati:",
  "V03vinv172u:1698": "nūnaṃ mayā evaṃvidhe sadbhūtadakṣiṇīye kārā na kṛtā yenāhaṃ mānuṣyam āsādya koṭṭamallako jātaḥ;",
  "V03vinv172u:1699": "yady ayaṃ mahātmā mamāntikāt pūpān pratigṛhṇīyād aham asmai dadyām iti;",
  "V03vinv172u:1700": "tatas tena pratyekabuddhena tasya cetasā cittam ājñāya parānugrahakāraṇāt pātram upanāmitaṃ;",
  "V03vinv172u:1701": "tena tasmai satkṛtya pūpikā dattāḥ;",
  "V03vinv172u:1702": "kāyikī teṣāṃ mahātmanāṃ dharmadeśanā na vācikī;",
  "V03vinv172u:1703": "sa upari vihāyasam abhyudgamya jvalanatapanavarṣaṇavidyotanaprātihāryāṇi kartum ārabdhaḥ;",
  "V03vinv172u:1704": "asty āśu pṛthagjanasya riddhir āvarjanakarī;",
  "V03vinv172u:1705": "sa mūlanikṛnta iva (SBV II 47)",
  "V03vinv172u:1706": "drumaḥ pratyekabuddhasya pādayor nipatya praṇidhānaṃ kartum ārabdhaḥ:",
  "V03vinv172u:1707": "yan mayaivaṃvidhe sadbhūtadakṣiṇīye kārāḥ kṛtāḥ,",
  "V03vinv172u:1708": "anenāhaṃ kuśalamūlena pradhānapuruṣāṇāṃ rājā syām*;",
  "V03vinv172u:1709": "prativiśiṣṭataraṃ cātaḥ śāstāram ārāgayeyam eva na virāgayeyam iti;",
  "V03vinv172u:1710": "tataḥ te koṭṭamallakāḥ saṃprāptāḥ kathayanti:",
  "V03vinv172u:1711": "asmākam api pūpikāṃ prayaccha iti;",
  "V03vinv172u:1712": "sa kathayati:",
  "V03vinv172u:1713": "ayaṃ mahātmā riṣiḥ;",
  "V03vinv172u:1714": "asmai mayā pratipaditā iti;",
  "V03vinv172u:1715": "te kathayanti:",
  "V03vinv172u:1716": "pratipādya kiṃ tvayā praṇidhānaṃ kṛtam iti;",
  "V03vinv172u:1717": "sa kathayati:",
  "V03vinv172u:1718": "pradhānapuruṣāṇāṃ rājā syām iti;",
  "V03vinv172u:1719": "te kathayanti:",
  "V03vinv172u:1720": "vayam eva te pradhānapuruṣāḥ syāma yeṣāṃ tvaṃ rājā bhaviṣyasi iti;",
  "V03vinv172u:1721": "sa kathayati:",
  "V03vinv172u:1722": "śobhanam evaṃ bhavatu;",
  "V03vinv172u:1723": "kiṃ tv asya riṣeḥ pādayor nipatya praṇidhānaṃ kuruta iti;",
  "V03vinv172u:1724": "tais tasya pratyekabuddhasya pādayor nipatya praṇidhānaṃ kṛtaṃ vayaṃ te pradhānapuruṣāḥ syāma yeṣām ayaṃ rājā bhaviṣyati iti.",
  "V03vinv172u:1725": "kiṃ manyadhve bhikṣavaḥ?",
  "V03vinv172u:1726": "yo 'sau koṭṭamallakādhipatir eṣa eva sa bhadrikaḥ śākyarājaḥ iti tena kālena tena samayena;",
  "V03vinv172u:1727": "ye te koṭṭamallakā etāny eva tāni pañcaśākyaśatāni;",
  "V03vinv172u:1728": "bhadrikeṇa koṭṭamallakabhūtena pratyekabuddhe praṇidhānaṃ kṛtaṃ;",
  "V03vinv172u:1729": "tasya karmaṇo vipākena eṣāṃ pañcānāṃ śākyaśatānāṃ rājā saṃvṛttaḥ;",
  "V03vinv172u:1730": "iti hi bhikṣavaḥ ekāntakṛṣṇānāṃ karmaṇām ekāntakṛṣṇo vipākaḥ pūrvavad yāvad evaṃ vo bhikṣavaḥ śikṣitavyam.",
  "V03vinv172u:1732": "The story of Madhuvāsiṣṭha",
  "V03vinv172u:1733": "buddho bhagavān nādikāyāṃ viharati guñjikāvasathe;",
  "V03vinv172u:1734": "tena khalu samayena saṃbahulāni pātrāṇy abhyavakāśa upari kṣiptāni;",
  "V03vinv172u:1735": "bhagavataś ca pātram;",
  "V03vinv172u:1736": "athānyatamo markataḥ śālavṛkṣād avatīrya yena pātrāṇi (A 442b)",
  "V03vinv172u:1737": "tenopasaṃkramati;",
  "V03vinv172u:1738": "bhikṣavas taṃ vārayanti,",
  "V03vinv172u:1739": "mā bhetsyati pātrāṇi iti;",
  "V03vinv172u:1740": "tatra bhagavān bhikṣūṇām āmantrayate sma:",
  "V03vinv172u:1741": "mā bhikṣavaḥ etaṃ markaṭaṃ vārayata;",
  "V03vinv172u:1742": "tat kasya hetoḥ;",
  "V03vinv172u:1743": "naiṣa bhetsyate pātrāṇi;",
  "V03vinv172u:1744": "atha sa markaṭo yena bhagavataḥ pātraṃ tenopasaṃkrāntaḥ;",
  "V03vinv172u:1745": "upasaṃkramya bhagavataḥ pātram ādāya taṃ śālāvṛkṣam abhiruhya kṣaudrasya madhuno 'neḍakasya pūrayitvā śanair mandamandaṃ śālavṛkṣād avatīrya bhagavata upanāmayati;",
  "V03vinv172u:1746": "tasya bhagavān na pratigṛhṇāti saprāṇakam iti kṛtvā;",
  "V03vinv172u:1747": "atha sa markaṭa ekānte prakramya (SBV II 48)",
  "V03vinv172u:1748": "niṣprāṇakaṃ kṛtvā bhagavata upanāmayati;",
  "V03vinv172u:1749": "tasya bhagavān na pratigṛhṇāti akalpikam iti kṛtvā;",
  "V03vinv172u:1750": "atha sa markaṭa ekānte prakramya śītalena vāriṇā pariṣicya bhagavata upanāmayati;",
  "V03vinv172u:1751": "tasya bhagavān pratigṛhṇāti kṛtakalpikam iti;",
  "V03vinv172u:1752_0": "atha sa markaṭa pratigṛhītaṃ me bhagavatā madhupātram iti viditvā hṛṣṭatuṣṭapramuditaḥ",
  "V03vinv172u:1752_1": "udagraprītisaumanasyajātaḥ prāñjalīkṛtaḥ pratipuṭakaṃ pratyavasṛto nartamānaḥ bhagavantaṃ",
  "V03vinv172u:1752_2": "namasyamānaḥ bhagavati prasādajāto bhagavantaṃ nirīkṣamāṇaḥ pṛṣṭhato nāvalokayati;",
  "V03vinv172u:1753": "kūpe patitaḥ;",
  "V03vinv172u:1754": "kālagataḥ;",
  "V03vinv172u:1755": "nādikāyām eva ṣaṭkarmanirate brāhmaṇakule upapannaḥ;",
  "V03vinv172u:1756": "yam eva divasaṃ pratisandhir gṛhītas tam eva divasaṃ madhuvarṣaṃ patitaṃ;",
  "V03vinv172u:1757": "pitrā cāsya naimittikā āhūya pṛṣṭāḥ;",
  "V03vinv172u:1758": "te kathayanti:",
  "V03vinv172u:1759": "asya satvasyānubhāva iti;",
  "V03vinv172u:1760": "yāvad asau brāhmaṇī aṣṭānāṃ va nāvānāṃ vā māsānām atyayāt prasūtā;",
  "V03vinv172u:1761": "dārako jātaḥ;",
  "V03vinv172u:1762": "yam eva divasaṃ jātas tam api divasaṃ madhuvarṣaṃ patitaṃ;",
  "V03vinv172u:1763": "tasya jñātayaḥ saṃgamya samāgamya trīṇi saptakāny ekaviṃṣatidivasān vistareṇa jātasya jātimahaṃ kṛtvā nāmadheyaṃ vyavasthāpyate,",
  "V03vinv172u:1764": "kiṃ bhavatu dārakasya nāma iti;",
  "V03vinv172u:1765": "jñātaya ūcuḥ:",
  "V03vinv172u:1766": "ayaṃ dārako yam eva divasaṃ mātuḥ kukṣim avakrāntas tam eva divasaṃ madhuvarṣaṃ patitaṃ;",
  "V03vinv172u:1767": "yam api divasaṃ jātaḥ tam api divasaṃ madhuvarṣaṃ patitaṃ;",
  "V03vinv172u:1768": "vāsiṣṭhasagotraś ca;",
  "V03vinv172u:1769": "tasmād bhavatu dārakasya madhuvāsiṣṭha iti nāmadheyaṃ vyavasthāpitaṃ;",
  "V03vinv172u:1770": "sa unnīto vardhito mahān saṃvṛttaḥ;",
  "V03vinv172u:1771": "yadā mahān saṃvṛttaḥ tadā svyākhyāte dharmavinaye pravrajitaḥ;",
  "V03vinv172u:1772": "tasya pravrajitasyāpi sataḥ dine dine trīṇi madhupātrāṇi saṃpadyante;",
  "V03vinv172u:1773": "sa teṣām ekaṃ bhagavato 'nuprayacchati;",
  "V03vinv172u:1774": "dvitīyaṃ saṃghāya;",
  "V03vinv172u:1775": "tritīyaṃ sapremakaiḥ sārdhaṃ paribhuṅkte.",
  "V03vinv172u:1776": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:1777": "kiṃ bhadantāyuṣmatā madhuvāsiṣṭhena karma kṛtaṃ yasya karmaṇo vipākenāsya dine dine trīṇi pātrāṇi saṃpadyante iti;",
  "V03vinv172u:1778": "bhagavān āha:",
  "V03vinv172u:1779": "madhuvāsiṣṭhenaiva bhikṣavaḥ (SBV II 49)",
  "V03vinv172u:1780": "karmāṇi kṛtāny upacitāni labdhasaṃbhārāṇi pariṇatapratyayāny oghavat pratyupasthitāni pūrvavad yāvad phalanti khalu dehināṃ;",
  "V03vinv172u:1781": "dṛṣṭo yuṣmābhir bhikṣavaḥ sa markaṭaḥ yena tathāgatasya madhupātram upanāmitaṃ? (A 443a)",
  "V03vinv172u:1782": "dṛṣṭo bhadanta;",
  "V03vinv172u:1783": "yo 'sau markaṭa eṣa evāsau madhuvāsiṣṭhaḥ tena kālena tena samayena;",
  "V03vinv172u:1784": "tena tathāgatasya madhupātram upanāmitaṃ;",
  "V03vinv172u:1785": "tasya karmaṇo vipākena ṣaṭkarmanirate brāhmaṇakule upapannaḥ pratisandhau cāsya jātau ca madhuvarṣaṃ patitaṃ;",
  "V03vinv172u:1786": "yāvad etarhy api divase divase trīṇi madhupātrāṇi saṃpadyante;",
  "V03vinv172u:1787": "iti hi bhikṣavaḥ ekāntakṛṣṇānāṃ karmaṇām ekāntakṛṣṇo vipākaḥ pūrvavad yāvad ekāntaśukleṣv eva karmasv ābhogaḥ karaṇīyaḥ;",
  "V03vinv172u:1788": "tat kasya hetoḥ;",
  "V03vinv172u:1789": "yadi madhuvāsiṣṭho bhikṣuḥ pūrvaṃ mahāsamudraṃ madhv adhimucyate;",
  "V03vinv172u:1790": "tad api madhu syāt;",
  "V03vinv172u:1791": "evaṃ hi bhikṣavaḥ aprameyā tathāgatadakṣiṇā iti.",
  "V03vinv172u:1792": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:1793": "kiṃ bhadantāyuṣmatā upālinā karma kṛtaṃ yasya karmaṇo vipākena rājenāpitaḥ saṃvṛttaḥ;",
  "V03vinv172u:1794": "bhagavān āha:",
  "V03vinv172u:1795": "upālinaiva bhikṣavaḥ aprameyā tathāgatadakṣiṇā iti pūrvam anyāsu jātiṣu karmāṇi kṛtāny upacitāni labdhasaṃbhārāṇi pūrvavad yāvad phalanti khalu dehināṃ.",
  "V03vinv172u:1797": "The story of the royal barber",
  "V03vinv172u:1798": "(concerning a previous birth of Upālin)",
  "V03vinv172u:1799": "bhūtapūrvaṃ bhikṣavo 'nyatamasya rājanāpitasya pratyekabuddhaḥ upasaṃkrāntaḥ:",
  "V03vinv172u:1800": "bhadramukha keśān me 'vatārya,",
  "V03vinv172u:1801": "puṇyaṃ bhaviṣyati iti;",
  "V03vinv172u:1802": "sa ca rājakulaṃ saṃprasthitaḥ;",
  "V03vinv172u:1803": "tena bhāgineya uktaḥ:",
  "V03vinv172u:1804": "bhāgineya asya pravrajitasya keśān avatāraya;",
  "V03vinv172u:1805": "ahaṃ rājakulaṃ saṃprasthitaḥ;",
  "V03vinv172u:1806": "tathā cāvatāraya yathā rājñaḥ iti;",
  "V03vinv172u:1807": "sa saṃlakṣayati:",
  "V03vinv172u:1808": "yathā mātulaḥ kathayati;",
  "V03vinv172u:1809": "nūnam atra puṇyena bhavitavyam iti;",
  "V03vinv172u:1810": "tenādaraṃ kṛtvā keśaśmaśrv avatāritaṃ;",
  "V03vinv172u:1811": "pratyekabuddhaḥ saṃlakṣayati:",
  "V03vinv172u:1812": "bahv anena satvena puṇyaṃ prasutaṃ;",
  "V03vinv172u:1813": "kuśalamūlāvaropaṇam asya kartavyam iti viditvā tasyānukampārtham upari vihāyasam (SBV II 50)",
  "V03vinv172u:1814": "abhyudgamya jvalanatapanavarṣaṇavidyotanaprātihāryāṇi kartum ārabdhaḥ;",
  "V03vinv172u:1815": "asty āśu pṛthagjanasya ṛddhir āvarjanakarī;",
  "V03vinv172u:1816": "sa mūlanikṛnta iva drumaḥ pādayor nipatya praṇidhānaṃ kartum ārabdhaḥ:",
  "V03vinv172u:1817": "anenāhaṃ kuśalamūlena yathā me mātulo rājanāpitaḥ evam aham api rājanāpitaḥ syām iti.",
  "V03vinv172u:1818": "kiṃ manyadhve bhikṣavaḥ?",
  "V03vinv172u:1819": "yo' sau rājanāpitasya bhāgineya eṣa evāsāv upālir bhikṣuḥ;",
  "V03vinv172u:1820": "yad anena pratyekabuddhasya keśaśmaśrūṇy avatārya praṇidhānaṃ kṛtaṃ tasya karmaṇo vipākena rajanāpitaḥ saṃvṛttaḥ;",
  "V03vinv172u:1821": "bhūyo 'pi yad anena praṇidhānaṃ kṛtaṃ tac chrūyatām.",
  "V03vinv172u:1823": "Another story of a barber",
  "V03vinv172u:1824": "bhūtapūrvaṃ bhikṣavo 'nyatarasmin karvaṭake gṛhapatiḥ prativasati;",
  "V03vinv172u:1825": "tena sadṛśāt kulāt kalatram ānītaṃ;",
  "V03vinv172u:1826": "sa tayā sārdhaṃ krīḍati ramate paricārayati;",
  "V03vinv172u:1827": "tasya krīḍato ramamāṇasya paricārayataḥ putro jātaḥ;",
  "V03vinv172u:1828": "bhūyo 'pi krīḍato ramamāṇasya paricārayataḥ putro jātaḥ;",
  "V03vinv172u:1829": "bhūyo 'pi krīḍato ramamāṇasya paricārayataḥ putro jātaḥ;",
  "V03vinv172u:1830": "yāvat krameṇa sapta putrāḥ jātāḥ;",
  "V03vinv172u:1831": "tasya rājanāpito vayasyaḥ;",
  "V03vinv172u:1832": "so 'putraḥ;",
  "V03vinv172u:1833": "kare kapolaṃ kṛtvā cintāparo 'vasthitaḥ;",
  "V03vinv172u:1834": "na me putro na duhitā;",
  "V03vinv172u:1835": "mamātyayāt sarvaṃ svāpateyam aputrakam iti kṛtvā rājavidheyaṃ bhaviṣyati iti;",
  "V03vinv172u:1836": "sa tena gṛhapatinā dṛṣṭa uktaś ca:",
  "V03vinv172u:1837": "vayasya kim asi cintāparaḥ? sa (A 443b)",
  "V03vinv172u:1838": "kathayati: vayasya kathaṃ na cintāparo bhaviṣyāmi yasya me iyat dhanajātaṃ na putro na duhitā,",
  "V03vinv172u:1839": "mamātyayāt sarvam etad rājavidheyaṃ bhaviṣyati iti;",
  "V03vinv172u:1840": "sa kathayati:",
  "V03vinv172u:1841": "yady evam eṣa mama sarvakanīyān putraḥ:",
  "V03vinv172u:1842": "sa mayā tava dattaḥ iti;",
  "V03vinv172u:1843": "tenāsau pratigṛhītaḥ;",
  "V03vinv172u:1844": "yāvad gṛhapatiḥ kālagataḥ;",
  "V03vinv172u:1845": "te tasya putrāḥ yadā kenacit sārdhaṃ kaliṃ kurvanti tadā tena paribhāṣyante:",
  "V03vinv172u:1846": "yūyam api kaliṃ kurutha yeṣāṃ bhrātā nāpitaḥ iti;",
  "V03vinv172u:1847": "te daurmanasyajātāḥ saṃlakṣayanti:",
  "V03vinv172u:1848": "yat kiṃcid vayaṃ paribhūtāḥ sarvaṃ tad asya bhrātur doṣāt;",
  "V03vinv172u:1849": "sarvathā ācchettavya iti;",
  "V03vinv172u:1850": "sa tair ācchinno nāpitaḥ;",
  "V03vinv172u:1851": "tena sarvanāpitāḥ kriyākāraṃ kāritāḥ,",
  "V03vinv172u:1852": "amukasya gṛhapateḥ putrāṇāṃ na kenacit śmaśrukarma kartavyam iti;",
  "V03vinv172u:1853": "te dīrghaśmaśrunakhā jātāḥ;",
  "V03vinv172u:1854": "te rājñā dṛṣṭā uktāś ca:",
  "V03vinv172u:1855": "bhavantaḥ kimarthaṃ yūyaṃ dīrghaśmaśrunakhās tiṣṭhatha?",
  "V03vinv172u:1856": "iti te kathayanti (SBV II 51)",
  "V03vinv172u:1857": "anena nāpitena sarvanāpitā nivāritāḥ;",
  "V03vinv172u:1858": "na kenacid eṣāṃ śmaśrukarma kartavyam iti;",
  "V03vinv172u:1859": "kiṃ kāraṇāt;",
  "V03vinv172u:1860": "tair yathāvṛttaṃ samākhyātaṃ;",
  "V03vinv172u:1861": "rājā kathayati:",
  "V03vinv172u:1862": "arhati pitā putraṃ dātuṃ;",
  "V03vinv172u:1863": "kim iti yuṣmābhir ācchinnaḥ?",
  "V03vinv172u:1864": "tasyaiva prayacchata iti;",
  "V03vinv172u:1865": "tair akāmakaiḥ pratimuktaḥ;",
  "V03vinv172u:1866": "te daurmanasyajātāḥ lokāpavādabhayāt taṃ ghātayitum icchanti;",
  "V03vinv172u:1867": "mitrāmitramadhyamo lokaḥ;",
  "V03vinv172u:1868": "tasyāparaiḥ samākhyātaṃ;",
  "V03vinv172u:1869": "tenāsau nāpita uktaḥ:",
  "V03vinv172u:1870": "te māṃ praghātayitum icchanti;",
  "V03vinv172u:1871": "anujānīhi pravrajāmi iti;",
  "V03vinv172u:1872": "sa saṃlakṣayati:",
  "V03vinv172u:1873": "kāmam eva pravrajatu mā taiḥ prāṇān viyokṣyata iti viditvā uktaḥ:",
  "V03vinv172u:1874": "putra yady evaṃ gaccha pravraja;",
  "V03vinv172u:1875": "yat kiṃcid guṇagaṇam adhigacchethās tadā mamārocayiṣyasi iti;",
  "V03vinv172u:1876": "sa labdhānujño riṣīṇāṃ madhye pravrajitaḥ;",
  "V03vinv172u:1877": "tenānupacāryakenānupādhyāyakena pratyekabodhiḥ sākṣātkṛtā;",
  "V03vinv172u:1878": "sa saṃlakṣayati:",
  "V03vinv172u:1879": "mayā tasya pituḥ pratijñātam upadarśayiṣyāmi iti; gacchāmi,",
  "V03vinv172u:1880": "tām imāṃ pūrvikāṃ pratijñāṃ niryātayāmi iti;",
  "V03vinv172u:1881": "sa tasya sakāśaṃ gatvā jvalanatapanavarṣaṇavidyotanaprātihāryaṃ yāvat mūlanikṛnta iva drumaḥ sa pādayor nipatya praṇidhānaṃ kartum ārabdhaḥ:",
  "V03vinv172u:1882": "yan mayā evaṃvidhe sadbhūtadakṣiṇīye kārāḥ kṛtāḥ anenāhaṃ kuśalamūlena rājanāpitaḥ syām iti;",
  "V03vinv172u:1883": "bhūyo 'pi anena pañcasu pratyekabuddhaśateṣu kārān kṛtvā praṇidhānaṃ kṛtam:",
  "V03vinv172u:1884": "anenāhaṃ kuśalamūlena rājanāpitaḥ syām iti;",
  "V03vinv172u:1885": "punar api caturṣu samyaksaṃbuddheṣu kārān kṛtvā praṇidhānaṃ kṛtam anenāhaṃ kuśalamūlena rājanāpitaḥ syām iti;",
  "V03vinv172u:1886": "tasya karmaṇo vipākena bahūn vārān rājanāpitaḥ saṃvṛttaḥ.",
  "V03vinv172u:1887": "bhūyo 'pi bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:1888": "kiṃ bhadanta upālinā karma kṛtaṃ yena vinayadhārāṇām agro nirdiṣṭaḥ iti;",
  "V03vinv172u:1889": "bhagavān āha:",
  "V03vinv172u:1890": "kutra praṇidhānaṃ kṛtaṃ?",
  "V03vinv172u:1892": "Upāli is the foremost among those who master and know the Vinaya",
  "V03vinv172u:1893": "bhūtapūrvaṃ bhikṣavo 'sminn eva bhadrake kalpe viṃśativarṣasahasrāyuṣi prajāyāṃ kāśyapo nāma samyaksaṃbuddho loka udapādi pūrvavad yāvat sa vārāṇasīṃ nagarīm (A 444a)",
  "V03vinv172u:1894": "upaniśritya viharati ṛṣivadane mṛgadāve;",
  "V03vinv172u:1895": "tasyāyaṃ pravacane pravrajitaḥ;",
  "V03vinv172u:1896": "yaḥ pravrajito (SBV II 52)",
  "V03vinv172u:1897": "bhikṣuḥ sa punaḥ kāśyapena samyaksaṃbuddhena vinayadharāṇām agro nirdiṣṭaḥ;",
  "V03vinv172u:1898": "tatrānena yāvadāyur brahmacaryaṃ caritaṃ;",
  "V03vinv172u:1899": "na kaścid guṇagaṇo 'dhigataḥ;",
  "V03vinv172u:1900": "tad anena maraṇakālasamaye praṇidhānaṃ kartum ārabdhaṃ:",
  "V03vinv172u:1901": "yad mayā kāśyape bhagavati samyaksaṃbuddhe yāvadāyur brahmacaryaṃ caritaṃ,",
  "V03vinv172u:1902": "na kaścid guṇagaṇo 'dhigataḥ;",
  "V03vinv172u:1903_0": "anenāhaṃ kuśalamūlena yo 'sau bhagavatā kāśyapena samyaksaṃbuddhena uttaro nāma māṇavo",
  "V03vinv172u:1903_1": "vyākṛto bhaviṣyasi tvaṃ māṇava varṣaśatāyuṣi prajāyāṃ śākyamunir nāma tathāgato 'rhan",
  "V03vinv172u:1903_2": "samyaksaṃbuddha iti;",
  "V03vinv172u:1904": "tasyāhaṃ pravacane pravrajya sarvakleśaprahāṇād arhatvaṃ sākṣātkuryām;",
  "V03vinv172u:1905": "yathā ca me upādhyāyena bhagavatā kāśyapena samyaksaṃbuddhena vinayadhārāṇām agro nirdiṣṭaḥ;",
  "V03vinv172u:1906": "evaṃ mām api sa bhagavāṃs śākyamunir vinayadharāṇām agraṃ nirdiṣed iti tatpraṇidhānavaśāt tathāgatena vinayadharāṇām agro nirdiṣṭaḥ;",
  "V03vinv172u:1907": "iti hi bhikṣavaḥ ekāntakṛṣṇānāṃ karmaṇām ekāntakṛṣṇo vipākaḥ pūrvavad yāvad ābhogaḥ karaṇīyaḥ;",
  "V03vinv172u:1908": "ity evaṃ vo bhikṣavaḥ śikṣitavyam.",
  "V03vinv172u:1910": "Untrue announcement of the death of the Buddha and the birth of Ānanda",
  "V03vinv172u:1911": "yadā bhagavatā ṣaṭtriṃśadbhūtakoṭiparivāraṃ māraṃ papīyaṃsam abhinirjitya anuttaraṃ jñānam adhigataṃ,",
  "V03vinv172u:1912": "tadā sāntaḥpurāmātyapaurajanapadasyārocitam:",
  "V03vinv172u:1913": "adya śramaṇo gautamaḥ kālagataḥ iti;",
  "V03vinv172u:1914": "rājā śuddhodanaḥ sāntaḥpurakumārāmātyapaurajanapadaḥ śocitum ārabdhaḥ;",
  "V03vinv172u:1915": "devatānāṃ darśanam adhastāt pravartate;",
  "V03vinv172u:1916": "śuddhāvāsakāyikābhir devatābhir Arocitaṃ:",
  "V03vinv172u:1917": "na bhagavān kālagato 'pi tu bhagavatānuttaraṃ jñānam adhigatam iti;",
  "V03vinv172u:1918": "tato rājā śuddhodanaḥ param ānandam upāgataḥ;",
  "V03vinv172u:1919": "ten asamayenāmṛtodanasya dārako jātaḥ;",
  "V03vinv172u:1920": "tasya jātau jātimahaṃ vistareṇa kṛtvā nāmadheyaṃ vyavasthāpyate,",
  "V03vinv172u:1921": "kiṃ bhavatu dārakasya nāma iti;",
  "V03vinv172u:1922": "jñātasya kathayaṃti:",
  "V03vinv172u:1923": "ayaṃ dārakaḥ ānande vartamāne jātaḥ;",
  "V03vinv172u:1924": "tad bhavatu dārakasyānanda iti nāmadheyaṃ vyavasthāpitam;",
  "V03vinv172u:1925": "ānando dārako 'ṣṭābhyo dhātrībhyo 'nupradattaḥ;",
  "V03vinv172u:1926": "dvābhyām aṃśadhātrībhyāṃ dvābhyāṃ krīḍanikābhyāṃ dhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ;",
  "V03vinv172u:1927": "sa dhātryaṃśagato naimittikair vyākṛto 'nena dārakeṇa bhagavataḥ śākyamuner upasthānaṃ kartavyam iti;",
  "V03vinv172u:1928": "dārako naimittikair vyākṛta iti śrutvā amṛtodanaḥ saṃlakṣayati:",
  "V03vinv172u:1929": "yady evaṃ bhagavān pravrājayiṣyati,",
  "V03vinv172u:1930": "na tatpurastād avatāro 'py anena kartavya iti;",
  "V03vinv172u:1931": "sa yadā bhagavān kapilavastv āgacchati tadā (SBV II 53)",
  "V03vinv172u:1932": "vaiśālīn nīyate;",
  "V03vinv172u:1933": "yadā bhagavān vaiśālīṃ gacchati tadā punaḥ kapilavastu nīyate;",
  "V03vinv172u:1934": "atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātaṃ;",
  "V03vinv172u:1935_0": "dharmatā khalu buddhānāṃ bhagavatāṃ mahākāruṇikānāṃ lokānugrahapravṛttānām ekārakṣāṇāṃ",
  "V03vinv172u:1935_1": "śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitamatīnāṃ",
  "V03vinv172u:1935_2": "caturṣu saṃgrahavastuṣu dīrgharātrakṛtaparicayānāṃ pañcāṅgaviprahīnānāṃ pañcagatisamatikrāntānāṃ",
  "V03vinv172u:1935_3": "ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
  "V03vinv172u:1935_4": "navānupūrvavihārasamāpattikuśalānāṃ daśabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ",
  "V03vinv172u:1935_5": "trī rātres trir divasasya ca buddhacakṣuṣā lokaṃ vyavalokya jñānadarśanaṃ pravartate:",
  "V03vinv172u:1936_0": "ko hīyate ko vardhate kaḥ kṛcchraprāptaḥ kaḥ saṃkataprāptaḥ kaḥ saṃbādhaprāptaḥ ko",
  "V03vinv172u:1936_1": "'pāyanimnaḥ ko 'pāyapravaṇaḥ ko 'pāyaprāgbhāraḥ kam aham apāyād uddhṛtya svarge mokṣe",
  "V03vinv172u:1936_2": "ca pratiṣṭhāpayeyaṃ;",
  "V03vinv172u:1937": "kasya anavaropitāni kuśalamulāny avaropayeyaṃ?",
  "V03vinv172u:1938": "kasyāvaropitāni paripācayeyaṃ?",
  "V03vinv172u:1939": "kasya pakvāni vimocayeyam? āha ca:",
  "V03vinv172u:1940": "apy evātikramed velāṃ sāgaro makarālayaḥ /",
  "V03vinv172u:1941": "na tu vaineyavatsānāṃ buddho velām atikramet //",
  "V03vinv172u:1943": "Ānanda's conversion",
  "V03vinv172u:1944": "bhagavān saṃlakṣayati:",
  "V03vinv172u:1945": "caramabhaviko ānando dārakaḥ;",
  "V03vinv172u:1946": "sa mama śāsane pravrajiṣyati,",
  "V03vinv172u:1947": "pravrajya cānena mamopasthānaṃ kartavyaṃ vacanaṃ ca dhārayitavyaṃ mayi ca parinirvṛte amṛtam adhigantavyaṃ yan nv aham ānandaṃ kumāraṃ śāsane 'vatārayeyam iti;",
  "V03vinv172u:1948": "apravidita eva kapilavastunagaraṃ praviśyāmṛtodanasya bhavanam āgamya prajñapta evāsane niṣaṇṇaḥ;",
  "V03vinv172u:1949": "amṛtodanenānandaḥ kumāro 'vavarakaṃ praviśya sthāpitaḥ;",
  "V03vinv172u:1950": "bhagavatā tathādhiṣṭhito yena svayam eva dvāram apāvṛtaṃ;",
  "V03vinv172u:1951": "prathamata eva ca bhagavato pādau śirasā (SBV II 54)",
  "V03vinv172u:1952": "vanditvā bhagavataḥ pṛṣṭhataḥ sthito 'bhūd vyajanaṃ gṛhītvā ca bhagavantaṃ vījayamānaḥ;",
  "V03vinv172u:1953": "tato 'mṛtodano bhagavataḥ pādau śirasā vanditvaikānte niṣaṇṇaḥ;",
  "V03vinv172u:1954": "ekānte niṣaṇṇaṃm amṛtodanaṃ bhagavān dharmyayā kathayā saṃdarśya samādāpya samuttejya saṃpraharṣya āsanād utthāya prakrāntaḥ;",
  "V03vinv172u:1955": "mahad api hetubalaṃ pratyayabalam apekṣate;",
  "V03vinv172u:1956": "ity ānandaś caramabhavikaḥ satvo bhagavantaḥ pṛṣṭhataḥ pṛṣṭhataḥ samanubaddhaḥ;",
  "V03vinv172u:1957": "amṛtodanena sāntaḥpuraparivāreṇa na śakyate nivartayituṃ;",
  "V03vinv172u:1958": "bhagavān āha:",
  "V03vinv172u:1959": "ayaṃ caramabhavikaḥ satvaḥ na tvayā śakyate nivartayituṃ,",
  "V03vinv172u:1960": "mā nivarteta iti;",
  "V03vinv172u:1961": "amṛtodanaḥ kathayati;",
  "V03vinv172u:1962": "bhagavan yady evam ānupūrvīm asya kurmaḥ;",
  "V03vinv172u:1963": "bhagavān āha:",
  "V03vinv172u:1964": "evaṃ kuru; tato 'mṛtodanena śramaṇabrāhmaṇakṛpaṇavaṇīpakaparivrājakayācanakebhyo dānāni dīyante;",
  "V03vinv172u:1965": "puṇyāni kriyante;",
  "V03vinv172u:1966": "svabandhujanaṃ ca kṣamāpayitvā sarvālaṃkāravibhūṣito hastiskandham abhiruhya anekajanaparivṛto nyagrodhārāmābhimukho bhagavatsakāśaṃ preṣitaḥ; (A 445a)",
  "V03vinv172u:1967": "tataś ca tasya vīthīmadhyena gacchato hastinā utpalahastako nigīrṇaḥ;",
  "V03vinv172u:1968": "naimittikair dṛṣṭaḥ;",
  "V03vinv172u:1969": "te kathayanti:",
  "V03vinv172u:1970": "anena kumāreṇa śrutidharāṇām agreṇa bhavitavyam iti;",
  "V03vinv172u:1971": "tasya yānasya yāvatī bhūmis tāvad yānena gatvā yānād avatīrya padbhyām eva nyagrodhārāmaṃ praviśya yena bhagavāṃs tenopasaṃkrāntaḥ;",
  "V03vinv172u:1972": "upasaṃkramya bhagavataḥ pādau śirasā vanditvaikānte niṣaṇṇaḥ;",
  "V03vinv172u:1973": "bhagavatā daśabalakāśyapasya samarpitaḥ kāśyapa pravrājaya kumāram iti;",
  "V03vinv172u:1974": "tena pravrājita upasaṃpāditaḥ;",
  "V03vinv172u:1975": "atha bhagavān yathābhiramyaṃ kapilavastuni vihṛtya yena rājagṛhaṃ tena cārikāṃ prakrāntaḥ;",
  "V03vinv172u:1976": "anupūrveṇa cārikāṃ caran rājagṛham anuprāptaḥ;",
  "V03vinv172u:1977": "rājagṛhe viharati veṇuvane kalandakanivāpe.",
  "V03vinv172u:1978": "āyuṣmataḥ ānandasya mūrdhni piṭako jātaḥ;",
  "V03vinv172u:1979": "bhagavatā jīvikasyājñā dattā ānandasya bhikṣoś cikitsāṃ kuruṣva iti;",
  "V03vinv172u:1980": "evaṃ bhadanta iti jīvikaḥ kumārabhṛto bhagavataḥ pratyaśauṣīd;",
  "V03vinv172u:1981": "atha bhagavān purastād bhikṣusaṃghasya prajñapta evāsane niṣaṇṇaḥ dharmaṃ deśayati;",
  "V03vinv172u:1982": "āyuṣmān apy ānandas tatraiva niṣaṇṇaḥ dharmaśravaṇāya;",
  "V03vinv172u:1983": "jīvikaḥ kumārabhṛtaḥ saṃlakṣayati:",
  "V03vinv172u:1984": "ayam asya kalaś cikitsāyāḥ; (SBV II 55)",
  "V03vinv172u:1985": "dharmavegaprāpto 'yaṃ na cetayiṣyati iti;",
  "V03vinv172u:1986": "tena tasya piṭake pācanaṃ dattaṃ;",
  "V03vinv172u:1987": "tatraiva ca pāṭitaḥ;",
  "V03vinv172u:1988": "tatra paryavasite dharme jīvakaḥ kathayati:",
  "V03vinv172u:1989": "bhagavan mayā aryānandasyātraiva niṣaṇṇasya piṭakaḥ pācitaḥ pāṭito rohitaś ca;",
  "V03vinv172u:1990": "āyuṣmān ānandaḥ kathayati:",
  "V03vinv172u:1991": "yadi mama śarīraṃ tilaśaś chinnam abhaviṣyat tathāpi mayā na parijñātam abhaviṣyad bhagavato dharmaṃ deśayato dharmānvayaprasādāvarjitasantatinā;",
  "V03vinv172u:1992": "jīvakaḥ paraṃ vismayam āpannaḥ.",
  "V03vinv172u:1993": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:1994": "kiṃ bhadanta āyuṣmatā ānandena karma kṛtaṃ yenāsya pṛṣṭhe piṭako jātaḥ iti;",
  "V03vinv172u:1995": "bhagavān āha:",
  "V03vinv172u:1996": "ānandenaiva bhikṣavaḥ bhikṣuṇā karmāṇi kṛtāny upacitāni pūrvavad yāvad phalanti khalu dehināṃ.",
  "V03vinv172u:1998": "The story of the king Kirātas",
  "V03vinv172u:1999": "(a previous birth of Ānanda)",
  "V03vinv172u:2000": "bhūtapūrvaṃ bhikṣavo 'nyatamasmin karvaṭake kirātānām adhipatiḥ prativasati;",
  "V03vinv172u:2001": "asati buddhānām utpāde pratyekabuddhā loka utpadyante hīnadīnānukampakāḥ prāntaśayanāsanabhaktāḥ ekadakṣiṇīyā lokasya;",
  "V03vinv172u:2002": "athānyatamaḥ pratyekabuddhas tena tenānvāhiṇḍamānaḥ kirātanagaram anuprāptaḥ;",
  "V03vinv172u:2003": "sa tatra piṇḍārthī kirātarājasya gṛhaṃ praviṣṭaḥ;",
  "V03vinv172u:2004": "sa tena saṃjātāmarṣeṇa cittaṃ pradūṣya guḍikayā pṛṣṭhe tāḍitaḥ;",
  "V03vinv172u:2005": "sa mahātmā nihatamadamānatvāt tasyābhavyatāṃ jñātvā prakrāntaḥ.",
  "V03vinv172u:2006": "kiṃ manyadhve bhikṣavaḥ?",
  "V03vinv172u:2007": "yo 'sau kirātarājaḥ eṣa eva sa ānando bhikṣuḥ;",
  "V03vinv172u:2008": "yad anena pratyekabuddhaḥ saṃjātāmarṣeṇa cittaṃ pradūṣya pṛṣṭhe guḍikayā tāḍitaḥ tasya karmaṇo vipākena yatra yatra jāyate tatra tatrāsya paṃcajanmaśatāni pṛṣṭhe piṭako jāyate;",
  "V03vinv172u:2009": "yāvad etarhy apy asya carame bhave pṛṣṭhe piṭako jātaḥ (SBV II 56)",
  "V03vinv172u:2011": "Ānanda follows the Buddha and makes an exhibition of mathematical knowledge",
  "V03vinv172u:2012": "yadā āyuṣmān ānando bhagavatā sārdhaṃ gacchati tadāsya bhagavati tīvraprasādagauravaṃ (A 445b)",
  "V03vinv172u:2013": "hrīvyapatrāpyaṃ chambitatvaṃ copatiṣṭhati;",
  "V03vinv172u:2014": "yadā nirmāṇena na tādṛśaṃ prasādagauravaṃ hrīvyapatrāpyaṃ chambitatvaṃ copatiṣṭhati;",
  "V03vinv172u:2015": "yāvad anyatamena gṛhapatinā buddhapramukho bhikṣusaṃgho 'ntargṛhe bhaktenopanimantritaḥ;",
  "V03vinv172u:2016": "bhagavān pūrvāhṇe nivāsya pātracīvaram ādāya bhikṣugaṇaparivṛto bhikṣusaṃghapuraskṛtaḥ tasya gṛhapater gṛhaṃ praviśya bhuktvā prakrāntaḥ;",
  "V03vinv172u:2017": "bhikṣubhir āyuṣmān ānandaḥ pṛṣṭaḥ;",
  "V03vinv172u:2018": "āyuṣmann ānanda kiṃ tvam adya bhagavatā sārdhaṃ gataḥ āhosvin nirmāṇena iti;",
  "V03vinv172u:2019": "sa kathayati:",
  "V03vinv172u:2020": "bhagavatā sārdhaṃ gato na buddhanirmāṇena;",
  "V03vinv172u:2021": "kathaṃ kṛtvā;",
  "V03vinv172u:2022": "yadāhaṃ bhagavatā sārdhaṃ gacchāmi tato mama bhagavato 'ntike tīvraprasādagauravaṃ hrīvyapatrāpyaṃ chambitatvaṃ copatiṣṭhati;",
  "V03vinv172u:2023": "yadā buddhanirmāṇena tadā na tathā iti",
  "V03vinv172u:2024": "bhikṣavaḥ parasparaṃ mantrayanti:",
  "V03vinv172u:2025": "āyuṣmān ānando nimittakuśalaḥ iti;",
  "V03vinv172u:2026": "digvidikṣu śabdo visṛtaḥ ānando bhikṣur nimittakuśalaḥ iti;",
  "V03vinv172u:2027": "atha bhagavān yathābhiramya rājagṛhe vihṛtya yena śrāvastī tena cārikāṃ prakrāntaḥ;",
  "V03vinv172u:2028": "anupūrveṇa cārikāṃ caran śrāvastīm anuprāptaḥ;",
  "V03vinv172u:2029": "śrāvastyāṃ viharati jetavane 'nāthapiṇḍadasyārāme;",
  "V03vinv172u:2030": "athāyuṣmān ānandaḥ pūrvāhṇe nivāsya pātracīvaram ādāya śrāvastīṃ piṇḍāya prāvikṣat;",
  "V03vinv172u:2031": "anyatamena brāhmaṇena dṛṣṭaḥ;",
  "V03vinv172u:2032": "sa saṃlakṣayati:",
  "V03vinv172u:2033": "ayaṃ śramaṇasya gautamasya śrāvakaḥ ānando bhikṣuḥ,",
  "V03vinv172u:2034": "yo 'sau śrūyate nimittakuśala iti;",
  "V03vinv172u:2035": "pṛcchāmi tāvad enam asyāḥ śiṃśapāyāḥ kiyanti patrāṇi iti;",
  "V03vinv172u:2036": "sa tena pṛṣṭaḥ:",
  "V03vinv172u:2037": "ārya asyāḥ śiṃśapāyāḥ kiyanti patrāṇi iti;",
  "V03vinv172u:2038": "sa kathayati:",
  "V03vinv172u:2039": "etāvanti śatāni sahasrāṇi śatasahasrāṇi ity uktvā prakrāntaḥ;",
  "V03vinv172u:2040": "tena brāhmaṇena katipayāni patrāṇy apanīya gaṇayitvā choritāni;",
  "V03vinv172u:2041": "āyuṣmān ānandaḥ piṇḍapātam aṭitvā pratinivṛttaḥ;",
  "V03vinv172u:2042": "tena brāhmaṇena bhūya uktaḥ;",
  "V03vinv172u:2043": "ārya idānīṃ jānīṣva asyāḥ śiṃśapāyāḥ kiyanti patrāṇi iti;",
  "V03vinv172u:2044": "sa kathayati:",
  "V03vinv172u:2045": "pūrvam etāvanti śatāni sahasrāṇi śatasahasrāṇi ca;",
  "V03vinv172u:2046": "ata etāvanty apanītāni iti uktvā prakrāntaḥ;",
  "V03vinv172u:2047": "sa brāhmaṇaḥ paraṃ vismayam āpannaḥ;",
  "V03vinv172u:2048": "īdṛśo 'py āryo gaṇite kṛtāvī iti.",
  "V03vinv172u:2049": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:2050": "kiṃ bhadanta āyuṣmatānandena karma (SBV II 57)",
  "V03vinv172u:2051": "kṛtaṃ yena nimittakuśalo jātaḥ iti;",
  "V03vinv172u:2052": "bhagavān āha:",
  "V03vinv172u:2053": "ānandenaiva bhikṣavaḥ bhikṣuṇā karmāṇi kṛtāny upacitāni pūrvavad yāvat phalanti khalu dehināṃ.",
  "V03vinv172u:2055": "The story of the astronomer",
  "V03vinv172u:2056": "(a previous birth of Ānanda)",
  "V03vinv172u:2057": "bhūtapūrvaṃ bhikṣavo vārāṇasyām anyatamo brāhmaṇaḥ,",
  "V03vinv172u:2058": "tena sadṛśāt kulāt kalatram ānītaṃ;",
  "V03vinv172u:2059": "sa tayā sārdhaṃ krīḍati ramate paricārayati;",
  "V03vinv172u:2060": "tasya krīḍato ramamāṇasya paricārayataḥ putro jātaḥ;",
  "V03vinv172u:2061": "tasya trīṇi saptakāny ekaviṃṣatidivasān vistareṇa jātasya jātimahaṃ kṛtvā kulasadṛśaṃ nāmadheyaṃ vyavasthāpyataṃ;",
  "V03vinv172u:2062": "sa unnīto vardhito mahān saṃvṛttaḥ;",
  "V03vinv172u:2063": "tena deśāntaraṃ gatvā ṣaṣṭisahasrakaṃ horāśāstram adhītam;",
  "V03vinv172u:2064": "evaṃ yāvat saṃsāre saṃsaratā paṃca janmaśatāni horājñānam adhītaṃ;",
  "V03vinv172u:2065": "pareṣāṃ copadiṣṭaṃ;",
  "V03vinv172u:2066": "tena hetunā tena pratyayena yatra yatropapannaḥ tatra tatra (A 446a)",
  "V03vinv172u:2067": "naimittikānām agro jātaḥ;",
  "V03vinv172u:2068": "yāvad etarhy api paścime bhave naimittikānām agro jātaḥ.",
  "V03vinv172u:2070": "The story of the rice,",
  "V03vinv172u:2071": "the two patridges and the sugar-cane",
  "V03vinv172u:2072": "(concerning king Prasenajit and a previous birth of him)",
  "V03vinv172u:2073": "rājñaḥ prasenajitaḥ kośalasya pratidinaṃ bhojanakāle śālyodanaṃ phelāyāṃ nipatati tittirī dvāv ikṣuyaṣṭiś ca;",
  "V03vinv172u:2074": "tayor ekaḥ phelāyāṃ dvitīyo bhūmyāṃ;",
  "V03vinv172u:2075": "tenāyuṣmata ānandasya niveditaṃ;",
  "V03vinv172u:2076": "tena bhikṣūṇām.",
  "V03vinv172u:2077": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:2078": "kiṃ bhadanta rājñā prasenajitā kośalena karma kṛtaṃ yenāsya bhojanavelāyāṃ śālyodanaṃ phelāyāṃ nipatati tittirī dvāv ikṣuyaṣṭiś ca;",
  "V03vinv172u:2079": "tayor ekaḥ phelāyāṃ,",
  "V03vinv172u:2080": "dvitīyo bhūmyāṃ?",
  "V03vinv172u:2081": "iti; bhagavān āha:",
  "V03vinv172u:2082": "rājñaiva bhikṣavaḥ prasenajitā kośalena pūrvam anyāsu jātiṣu karmāṇi kṛtāny upacitāni yenāsya bhojanavelāyāṃ (SBV II 58)",
  "V03vinv172u:2083": "śālyodanaṃ phelāyāṃ nipatati tittirī dvāv ikṣuyaṣṭiś ca;",
  "V03vinv172u:2084": "tayor ekaḥ phelāyāṃ,",
  "V03vinv172u:2085": "dvitīyo bhūmyāṃ.",
  "V03vinv172u:2086": "bhūtapūrvaṃ bhikṣavo vārāṇasyāṃ nagaryāṃ anyatamo gṛhapatiḥ prativasaty āḍhyo mahādhano mahābhogaḥ;",
  "V03vinv172u:2087": "tasya paricārakaiḥ krṣigrāmān navaśālir ānītaḥ;",
  "V03vinv172u:2088": "dve tittirī ikṣuṣaṣṭiś ca;",
  "V03vinv172u:2089": "asati buddhānām utpāde pratyekabuddhā loka utpadyante hīnadīnānukampakāḥ prāntaśayanāsanabhaktāḥ ekadakṣiṇīyā lokasya;",
  "V03vinv172u:2090": "anyatamaḥ pratyekabuddho vārāṇasīm anuprāptaḥ;",
  "V03vinv172u:2091": "sa pūrvāhṇe nivāsya pātracīvaram ādāya piṇḍapātam aṭaṃs tasya gṛhapater niveśanaṃ praviṣṭaḥ;",
  "V03vinv172u:2092": "sa tena dṛṣṭaḥ kāyaprāsādikaḥ cittaprāsādikaś ca;",
  "V03vinv172u:2093": "tena tasmai tatprathamato navānnam ānetavyam iti kṛtvā śālyodanam ikṣuyaṣṭis tittiridvayaṃ dattaṃ;",
  "V03vinv172u:2094": "tatraikaḥ pātre nipatito dvitīyo bhūmyāṃ.",
  "V03vinv172u:2095": "bhagavān āha:",
  "V03vinv172u:2096": "kiṃ manyadhve bhikṣavaḥ?",
  "V03vinv172u:2097": "yo 'sau gṛhapatir eṣa evāsau rājā prasenajit kośālas tena kālena tena samayena;",
  "V03vinv172u:2098_0": "yad anena pratyekabuddhāya navaṃ śālyodanam ikṣuyaṣṭis tittiridvayaṃ ca dattaṃ tena",
  "V03vinv172u:2098_1": "karmaṇā bahūni varṣāṇī bahūni varṣaśatāni bahūni varṣaśatasahasrāṇi divyamānuṣaṃ saukhyam anubhūtam;",
  "V03vinv172u:2099": "etarhy apy asya bhojanavelāyāṃ śālyodanam ikṣuyaṣṭis tittiridvayaṃ ekaḥ phelāyāṃ patati dvitīyo bhūmyāṃ.",
  "V03vinv172u:2100": "rājñā prasenajitā kośalena śrutaṃ:",
  "V03vinv172u:2101": "mama bhagavatā evaṃ karmaplotir vyākṛtā;",
  "V03vinv172u:2102": "tad ayaṃ prāktanasya karmaṇaḥ phalavipāka iti viditvā bhagavati saśrāvakasaṃghe prasannaḥ;",
  "V03vinv172u:2103": "sa caivaṃ karmavipākāvarjitamatis tiṣṭhati;",
  "V03vinv172u:2104": "naimittikena ca vyākṛtam āryānandasya paṭṭabandho bhaviṣyati iti;",
  "V03vinv172u:2105": "yāvat prabhātāyāṃ rajanyām āyuṣmata ānandasya lalāṭe piṭako jātaḥ;",
  "V03vinv172u:2106": "rājñā prasenajitā kośalena śrutaṃ;",
  "V03vinv172u:2107": "tasyaitad abhavat;",
  "V03vinv172u:2108": "bhavati dakṣiṇīyeṣu kārān kṛtvā avandhyapuṇyaphalaviśeṣaḥ;",
  "V03vinv172u:2109": "yannv aham asya svayam evopasthānaṃ kūryām iti;",
  "V03vinv172u:2110": "tena sarvavaidyā āhūtaḥ:",
  "V03vinv172u:2111": "āryānandasya cikitsāṃ kuruta iti;",
  "V03vinv172u:2112": "te tasya cikitsāṃ kartum ārabdhāḥ;",
  "V03vinv172u:2113": "rājñā prasenajitā kośalena āyuṣmata ānandasya svayam eva śataśalākaṃ chatraṃ dhāritaṃ;",
  "V03vinv172u:2114": "śirāyāṃ ca muktāyāṃ lalāṭe (A 446b)",
  "V03vinv172u:2115": "paṭṭo baddhaḥ. (SBV II 59)",
  "V03vinv172u:2116": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:2117": "kiṃ bhadantāyuṣmatānandena karma kṛtaṃ yasya karmaṇo vipākena rājñā prasenajitā kośalena mūrdhni śataśalākaṃ chatraṃ dhāritaṃ svayam eva śuklapaṭṭo baddhaḥ upasthānaṃ ca kṛtam iti;",
  "V03vinv172u:2118": "bhagavān āha:",
  "V03vinv172u:2119": "ānandenaiva bhikṣavaḥ bhikṣuṇā pūrvam anyāsu jātiṣu karmāṇi kṛtāny upacitāni pūrvavad yāvat phalanti khalu dehināṃ.",
  "V03vinv172u:2121": "The story of the physician",
  "V03vinv172u:2122": "(a previous birth of Ānanda)",
  "V03vinv172u:2123": "bhūtapūrvaṃ bhikṣavo vārāṇasyām anyatamo vaidyaḥ prativasati;",
  "V03vinv172u:2124": "tasya samīpe pratyekabuddho glāna upasaṃkrāntaḥ;",
  "V03vinv172u:2125": "sa tena sarvopakaraṇaiḥ pravāritaḥ;",
  "V03vinv172u:2126": "svayam eva cikitsā kṛtā upasthānaṃ ca.",
  "V03vinv172u:2127": "kiṃ manyadhve bhikṣavaḥ?",
  "V03vinv172u:2128": "yo 'sau vaidya eṣa evāsau ānanadabhikṣuḥ tena kālena tena samayena;",
  "V03vinv172u:2129": "yad anena pratyekabuddhāya kārān kṛtvā praṇidhānaṃ kṛtaṃ tasya karmaṇo vipākena anekāni varṣāṇi varṣaśatāni varṣasahasrāṇi rājāmātyabrāhmaṇagṛhapatibhir asyopasthānaṃ kṛtaṃ;",
  "V03vinv172u:2130": "yāvad etarhy asya rājñā prasenajitā kośalena śatiśalākaṃ chatraṃ dhāritaṃ;",
  "V03vinv172u:2131": "svayaṃ copasthānaṃ kṛtam iti.",
  "V03vinv172u:2133": "The Buddha chooses Ānanda as servant",
  "V03vinv172u:2134": "atha bhagavān yathābhiramyaṃ śrāvastyāṃ viharati;",
  "V03vinv172u:2135": "yena śālā tena cārikāṃ (",
  "V03vinv172u:2136": "caran)",
  "V03vinv172u:2137": "prakrāntaḥ;",
  "V03vinv172u:2138": "anupūrveṇa cārikāṃ caran śālām anuprāptḥ;",
  "V03vinv172u:2139": "śālāyāṃ viharati brāhmaṇagrāmake;",
  "V03vinv172u:2140": "tena khalu samayena evaṃrūpā saṃbahulā sthavirasthavirā mahāśrāvakā bhagavataḥ sāmantakam upaniśritya viharanty araṇyakuṭikāyā(ṃ),",
  "V03vinv172u:2141": "tadyathā āyuṣmān ājñātakauṇḍinyaḥ,",
  "V03vinv172u:2142": "āyuṣmān aśvajid bhadrikaḥ bāṣpaḥ mahānāmā yaśā pūrṇaḥ vimalaḥ gavāmpatiḥ subāhuḥ āyuṣmān śāriputraḥ āyuṣmān mahāmaudgalyāyanaḥ āyuṣmān mahākāśyapaḥ (SBV II 60)",
  "V03vinv172u:2143_0": "āyuṣmān mahākauṣṭhilaḥ āyuṣmān mahākapphinaḥ āyuṣmān aniruddhaḥ nandikaḥ kimpilaḥ",
  "V03vinv172u:2143_1": "yaśā śālāviharīyakasthaviraḥ pūrṇaḥ kuṇḍopadhānīyakasthavira itīme cānye ca sthavirasthavirā",
  "V03vinv172u:2143_2": "mahāśrāvakā bhagavataḥ sāmantakam upaniśritya viharanti.",
  "V03vinv172u:2144": "tatra bhagavān bhikṣūn āmantrayate sma:",
  "V03vinv172u:2145": "aham asmi bhikṣavaḥ etarhi jīrṇo vṛddho mahallakaḥ,",
  "V03vinv172u:2146": "klāmyāmi catasraḥ parṣado 'vavadituṃ bhikṣūn bhikṣuṇīḥ upāsikān upāsikyaḥ;",
  "V03vinv172u:2147": "utsāhayata me bhikṣavo bhikṣum upasthāyakaṃ yo mām upasthānaṃ kariṣyati manāpena nāmanāpena,",
  "V03vinv172u:2148": "bhāṣitaṃ codgrahīṣyati,",
  "V03vinv172u:2149": "svam arthaṃ ca na riṃciṣyati;",
  "V03vinv172u:2150": "athāyuṣmān ājñātakauṇḍinya utthāyāsanād ekāṃśam uttarāsaṅgaṃ kṛtvā yena bhagavāṃs tenāñjaliṃ praṇamayya bhagavantam idam avocat*:",
  "V03vinv172u:2151": "ahaṃ bhadantam upasthāsyāmi manāpena nāmanāpena,",
  "V03vinv172u:2152": "bhāṣitaṃ codgrahīṣyāmi,",
  "V03vinv172u:2153": "svaṃ cārthaṃ na riṃciṣyāmi;",
  "V03vinv172u:2154": "tvaṃ tāvat kauṇḍinya jīrṇo vṛddho mahallakaḥ;",
  "V03vinv172u:2155": "tavaiva tāvad upasthāyakena karaṇīyaṃ;",
  "V03vinv172u:2156": "niṣīda tvaṃ kauṇḍinya yathāsvake āsane;",
  "V03vinv172u:2157": "niṣaṇṇa āyuṣmān (A 447a)",
  "V03vinv172u:2158": "ājñātakauṇḍinyo yathāsvake āsane;",
  "V03vinv172u:2159_0": "athāyuṣmān aśvajid bhadrikaḥ bāṣpaḥ mahānāmā yaśā pūrṇaḥ vimalaḥ gavaṃpatiḥ subāhuḥ",
  "V03vinv172u:2159_1": "āyuṣmān śāriputraḥ āyuṣmān mahāmaudgalyāyanaḥ āyuṣmān mahākāśyapaḥ āyuṣmān mahākauṣṭhilaḥ",
  "V03vinv172u:2159_2": "āyuṣmān mahākapphinaḥ āyuṣmān aniruddhaḥ nandikaḥ kiṃpilaḥ yaśā śālāvihārīyakasthaviraḥ",
  "V03vinv172u:2159_3": "pūrṇaḥ kuṇḍopadhānīyakasthavira utthāyāsanād ekāṃśam uttarāsaṅgaṃ kṛtvā yena bhagavāṃs",
  "V03vinv172u:2159_4": "tenāñjaliṃ praṇamayya bhagavantam idam avocan*:",
  "V03vinv172u:2160": "ahaṃ bhadantam bhagavantam upasthāsyāmi manāpena nāmanāpena,",
  "V03vinv172u:2161": "bhāṣitaṃ codgrahīṣyāmi,",
  "V03vinv172u:2162": "svaṃ cārthaṃ na riṃciṣyāmi;",
  "V03vinv172u:2163": "tvam api pūrṇo jīrṇo vṛddho mahallakaḥ;",
  "V03vinv172u:2164": "tavaiva tāvad upasthāyakena karaṇīyaṃ;",
  "V03vinv172u:2165": "niṣīda tvaṃ pūrṇa yathāsvake āsane;",
  "V03vinv172u:2166": "niṣaṇṇa āyuṣmān pūrṇo yathāsvake āsane.",
  "V03vinv172u:2167": "athāyuṣmato mahāmaudgalyāyanasyaitad abhavat*:",
  "V03vinv172u:2168": "kaḥ punar bhagavato bhikṣur abhipreta upasthāyako bhaviṣyati?",
  "V03vinv172u:2169": "yannv ahaṃ tadrūpaṃ samādhiṃ samāpadyeyaṃ yathā samāhite citte bhagavato mānasam (SBV II 61)",
  "V03vinv172u:2170": "avalokayeyam;",
  "V03vinv172u:2171": "athāyuṣmān mahāmaudgalyāyanas tadrūpaṃ samādhiṃ samāpanno yathā samāhite citte bhagavataḥ mānasam avalokayati;",
  "V03vinv172u:2172": "adrākṣīd āyuṣmān mahāmaudgalyāyano bhagavato mānasaṃ āyuṣmaty ānande pratiṣṭhitam ānando me bhikṣur upasthāsyati manāpena nāmanāpena,",
  "V03vinv172u:2173": "bhāṣitaṃ codgrahīṣyati,",
  "V03vinv172u:2174": "svaṃ cārthaṃ na riṃciṣyati;",
  "V03vinv172u:2175": "dṛṣṭvā ca punas tasmāt samādher vyutthāyāyuṣmantaṃ śāriputram idam avocat*:",
  "V03vinv172u:2176": "yat khalu āyuṣman jānīyāḥ bhagavato mānasam āyuṣmaty ānande pratiṣṭhitam ānando me bhikṣur upasthāsyati manāpena nāmanāpena,",
  "V03vinv172u:2177": "bhāṣitaṃ codgrahīṣyati,",
  "V03vinv172u:2178": "svaṃ cārthaṃ na riṃciṣyati;",
  "V03vinv172u:2179": "tadyathā kūṭāgāre vā kūṭāgāraśālāyāṃ vā uttarāyatāyāṃ prācīnāyatāyāṃ pūrveṇa vātāyanena sūryaraśmayaḥ praviṣya paścimāṃ bhittiṃ niśritya tiṣṭheyuḥ;",
  "V03vinv172u:2180": "evam eva bhagavato mānasam āyuṣmaty ānande pratiṣṭhitam ānando me bhikṣur upasthāsyati manāpena nāmanāpena,",
  "V03vinv172u:2181": "bhāṣitaṃ codgrahīṣyati,",
  "V03vinv172u:2182": "svaṃ cārthaṃ na riṃciṣyati;",
  "V03vinv172u:2183": "ehi gatvā utsāhayāvaḥ.",
  "V03vinv172u:2184": "athāyuṣmān chāriputra āyuṣmāṃ ca mahāmaudgalyāyano yenāyuṣmān ānandas tenopasaṃkrāntau;",
  "V03vinv172u:2185": "upasaṃkramyāyuṣmatā ānandena sārdhaṃ saṃmukhaṃ saṃmodanīṃ saṃrañjanīṃ vividhāṃ kathāṃ vyatisārya ekānte niṣaṇṇau;",
  "V03vinv172u:2186": "ekāntaniṣaṇṇāv āyuṣmatśāriputramaudgalyāyanau;",
  "V03vinv172u:2187": "āyuṣmān śāriputra āyuṣmantam ānandam idam avocat:",
  "V03vinv172u:2188": "utsaha tvam āyuṣman ānanda bhagavantam upasthātuṃ,",
  "V03vinv172u:2189": "maharddhikā te bhaviṣyati sugataparicaryā;",
  "V03vinv172u:2190": "nāhaṃ āyuṣman śāriputra utsahe bhagavantam upasthātuṃ;",
  "V03vinv172u:2191": "tat kasya hetoḥ;",
  "V03vinv172u:2192": "durāsadā hi buddhā bhagavanto duṣprasahāḥ;",
  "V03vinv172u:2193": "tadyathā agniḥ prajvalito durāsado bhavati duṣprasaho yadutārcirantarikayā,",
  "V03vinv172u:2194": "evam eva durāsadā buddhā bhagavanto duṣprasahāḥ;",
  "V03vinv172u:2195": "nāham utsahe bhagavantam upasthātuṃ;",
  "V03vinv172u:2196": "tadyathā siṃho mṛgarājā (A 447b)",
  "V03vinv172u:2197": "giriguhāgato durāsado bhavati duṣprasaho yaduta daṃṣṭrāntarikayā,",
  "V03vinv172u:2198": "evam eva durāsadā buddhā bhagavanto duṣprasahāḥ;",
  "V03vinv172u:2199": "tadyathā rājño nāgo matto mātaṅgaḥ kuñjaraḥ ṣaṣṭihāyana īṣādanto vyūḍhoraskaḥ saṃgrāmāvacaraḥ saṃgrāmamadhyagato durāsado bhavati duṣprasaho yaduta dantāntarikayā,",
  "V03vinv172u:2200": "evam eva durāsadā buddhā bhagavanto duṣprasahāḥ;",
  "V03vinv172u:2201": "nāhaṃ āyuṣman śāriputra utsahe bhagavantam upasthātuṃ. (SBV II 62)",
  "V03vinv172u:2202": "athāyuṣmān mahāmaudgalyāyana āyuṣmantam ānandam idam avocat:",
  "V03vinv172u:2203": "yat khalu āyuṣman jānīyaḥ bhagavato mānasam āyuṣmaty ānande pratiṣṭhitam ānando me bhikṣur upasthāsyati manāpena nāmanāpena,",
  "V03vinv172u:2204": "bhāṣitaṃ codgrahīṣyati,",
  "V03vinv172u:2205": "svaṃ cārthaṃ na riṃciṣyati;",
  "V03vinv172u:2206": "tadyathā kūṭāgāre vā kūṭāgāraśālāyāṃ vā uttarāyatāyāṃ prācīnāyatāyāṃ pūrveṇa vātāyanena sūryaraśmayaḥ praviṣya paścimāṃ bhittiṃ niśritya tiṣṭheyuḥ;",
  "V03vinv172u:2207": "evam eva bhagavato mānasam āyuṣmaty ānande pratiṣṭhitam ānando me bhikṣur upasthāsyati manāpena nāmanāpena,",
  "V03vinv172u:2208": "bhāṣitaṃ codgrahīṣyati,",
  "V03vinv172u:2209": "svaṃ cārthaṃ na riṃciṣyati;",
  "V03vinv172u:2210": "utsaha tvam āyuṣman ānanda bhagavantam upasthātuṃ,",
  "V03vinv172u:2211": "maharddhikā te bhaviṣyati sugataparicaryā;",
  "V03vinv172u:2212": "evam aham āyuṣmān mahāmaudgalyāyana utasahe bhagavantam upasthātuṃ sacen me bhagavān trīn varān dadyāt,",
  "V03vinv172u:2213": "nāhaṃ bhagavato nirvasanaṃ cīvaraṃ dhārayeyaṃ;",
  "V03vinv172u:2214": "nāhaṃ bhagavataḥ paudgalikaṃ nimantraṇaṃ svīkūryāṃ;",
  "V03vinv172u:2215": "na ca me kaścid akālaḥ syād bhagavantaṃ darśanāyopasaṃkramituṃ paryupāsanāya;",
  "V03vinv172u:2216": "sacen me āyuṣman mahāmaudgalyāyana bhagavān imān trīn varāṃ dadyāt,",
  "V03vinv172u:2217": "evam aham utsahe bhagavantam upasthātuṃ, nānyathā.",
  "V03vinv172u:2218": "athāyuṣmān mahāmaudgalyāyana āyuṣmān śāriputra āyuṣmantam ānandaṃ bhagavata upasthāyakam utsāhya yena bhagavāṃs tenopasaṃkrāntau;",
  "V03vinv172u:2219": "upasaṃkramya bhagavataḥ pādau śirasā vanditvaikānte niṣaṇṇau;",
  "V03vinv172u:2220": "ekāntaniṣaṇṇo āyuṣmān mahāmaudgalyāyano bhagavantam idam avocat*:",
  "V03vinv172u:2221": "utsāhita āvābhyaṃ bhadanta bhikṣur bhagavata upasthāyako yadutāyuṣmān ānanda; sa evam āha:",
  "V03vinv172u:2222": "sacen me āyuṣman mahāmaudgalyāyana bhagavāṃs trīn varān dadyād evam aham utsahe bhagavantam upasthātuṃ;",
  "V03vinv172u:2223": "nāhaṃ bhagavato nirvasanaṃ cīvaraṃ dhārayeyaṃ,",
  "V03vinv172u:2224": "nāhaṃ bhagavataḥ paudgalikaṃ nimantraṇaṃ svīkūryāṃ;",
  "V03vinv172u:2225": "na ca me kaścid akālaḥ syād bhagavantaṃ darśanāyopasaṃkramituṃ paryupāsanāya;",
  "V03vinv172u:2226": "saced bhagavān imān trīn varān dadyāt,",
  "V03vinv172u:2227": "evam aham utsahe bhagavantam upasthātuṃ;",
  "V03vinv172u:2228": "sādhu sādhu maudgalyāyana paṇḍita ānando bhikṣuḥ;",
  "V03vinv172u:2229": "sa paśyaty anāgataṃ (SBV II 63)",
  "V03vinv172u:2230": "sabrahmacāriṇām antikād vādānuvādaṃ garhasthānīyaṃ dharmaṃ;",
  "V03vinv172u:2231": "syur me atonidānaṃ sabrahmacāriṇo vaktāraḥ,",
  "V03vinv172u:2232": "cīvarahetor ānando bhikṣuḥ śāstāram upatiṣṭhati;",
  "V03vinv172u:2233": "maudgalyāyana ānandasya bhikṣor āścaryādbhuto dharmaḥ;",
  "V03vinv172u:2234": "sādhu sādhu maudgalyāyana paṇḍita ānando bhikṣuḥ;",
  "V03vinv172u:2235": "sa paśyaty anāgataṃ sabrahmacāriṇām antikād vādānuvādaṃ garhasthānīyaṃ dharmaṃ;",
  "V03vinv172u:2236": "syur me atonidānaṃ sabrahmacāriṇo vaktāraḥ, (A 448a)",
  "V03vinv172u:2237": "piṇḍapātahetor ānando bhikṣuḥ śāstāram upatiṣṭhati;",
  "V03vinv172u:2238": "sādhu sādhu maudgalyāyana paṇḍita ānando bhikṣuḥ kālajñaḥ kālavit*;",
  "V03vinv172u:2239": "sa kālaṃ jñāsyaty ayaṃ me kālo bhagavantaṃ darśanayopasaṃkramitum,",
  "V03vinv172u:2240": "ayam akālaḥ;",
  "V03vinv172u:2241": "ayaṃ kālo bhikṣusaṃghasya bhikṣuṇīsaṃghasya upāsakaparṣadaḥ upāsikāparṣadaḥ ayaṃ kālo 'nyatīrthikaparivrājakānāṃ darśanayopasaṃkramitum,",
  "V03vinv172u:2242": "ayam akālaḥ;",
  "V03vinv172u:2243": "amī anyatīrthikaparivrājikā bhagavataḥ kathāprātibhānikā amī na kathāprātibhānikāḥ;",
  "V03vinv172u:2244": "idaṃ khādanīyabhojanīyaṃ bhagavataḥ sukhopacayāya saṃvarteta,",
  "V03vinv172u:2245": "idaṃ na saukhopacayāya;",
  "V03vinv172u:2246": "maudgalyāyana paṇḍita ānando bhikṣuḥ kālajñaḥ kālavit;",
  "V03vinv172u:2247": "sa kālaṃ jñāsyati ayaṃ me kālo bhagavantaṃ darśanayopasaṃkramitum,",
  "V03vinv172u:2248": "ayam akālaḥ;",
  "V03vinv172u:2249": "ayaṃ kālo bhikṣusaṃghasya bhikṣuṇīsaṃghasyopāsakaparṣadaḥ upāsikāparṣadaḥ ayaṃ kālo 'nyatīrthikaparivrājakānāṃ bhagavantaṃ darśanayopasaṃkramitum,",
  "V03vinv172u:2250": "ayam akālaḥ;",
  "V03vinv172u:2251": "amī anyatīrthikaparivrājikā bhagavataḥ kathāprātibhānikā amī na kathāprātibhānikāḥ;",
  "V03vinv172u:2252": "idaṃ khādanīyabhojanīyaṃ bhagavataḥ sukhopacayāya saṃvarteta,",
  "V03vinv172u:2253": "idaṃ na saukhopacayāya;",
  "V03vinv172u:2254": "ayaṃ maudgalyāyana ānandasya bhikṣor āścaryādbhuto dharmaḥ;",
  "V03vinv172u:2255": "sādhu sādhu maudgalyāyana paṇḍita ānando bhikṣuḥ;",
  "V03vinv172u:2256": "sa cetaḥparyāyakuśalaḥ;",
  "V03vinv172u:2257": "evaṃ saṃjñāsyati tathāgataṃ sāyāhne pratisaṃlayanād vyutthitaṃ nimittena vā parikathayā vā ādeṣṭum;",
  "V03vinv172u:2258": "anena cānena ca sukhavihāreṇa bhagavān bahulaṃ vyāhārṣīd;",
  "V03vinv172u:2259": "anena cānena ca sukhavihāreṇa sugato bahulaṃ vyāhārṣīd;",
  "V03vinv172u:2260": "yac ca yadā ādekṣyati tat sarvaṃ tathaiva bhaviṣyati,",
  "V03vinv172u:2261": "nānyathā; ayaṃ maudgalyāyana ānandasya bhikṣor āścaryādbhuto dharmaḥ;",
  "V03vinv172u:2262": "sa tathāgatam upasthāsyati manāpena nāmanāpena,",
  "V03vinv172u:2263": "bhāṣitaṃ codgrahīṣyati,",
  "V03vinv172u:2264": "svaṃ cārthaṃ na riṃciṣyati;",
  "V03vinv172u:2265": "yan maudgalyāyanānando bhikṣuḥ tathāgatam upasthāsyati manāpena nāmanāpena, (SBV II 64)",
  "V03vinv172u:2266": "bhāṣitaṃ codgrahīṣyati,",
  "V03vinv172u:2267": "svaṃ cārthaṃ na riṃciṣyati,",
  "V03vinv172u:2268": "ayam ānandasya bhikṣoḥ āścaryādbhuto dharmaḥ.",
  "V03vinv172u:2269": "yadāyuṣmadbhyāṃ śāriputramaudgalyāyanābhyām āyuṣmān ānando bhagavata upasthāyaka utsāhitaḥ,",
  "V03vinv172u:2270": "bhagavatā cānuvarṇitaḥ,",
  "V03vinv172u:2271": "tadā bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:2272": "kiṃ bhadanta āyuṣmatā ānandena karma kṛtaṃ yasya karmaṇo vipākena bhagavato bhrātā saṃvṛttaḥ,",
  "V03vinv172u:2273": "upasthāyako,",
  "V03vinv172u:2274": "bahuśrutaḥ.,",
  "V03vinv172u:2275": "śrutadharaḥ,",
  "V03vinv172u:2276": "śrutasannicaya iti;",
  "V03vinv172u:2277": "bhagavān āha:",
  "V03vinv172u:2278": "ānandenaiva bhikṣavaḥ bhikṣuṇā karmāṇi kṛtāny upacitāni pūrvavad yāvat phalanti khalu dehināṃ.",
  "V03vinv172u:2280": "The story of Bhānumān and Bhānumantaḥ",
  "V03vinv172u:2281": "(concerning a previous birth of Ānanda)",
  "V03vinv172u:2282": "bhūtapūrvaṃ bhikṣavo vārāṇasyāṃ nagaryāṃ bhānur nāma rājā rājyaṃ kārayati ṛddhaṃ ca yāvad ākīrṇabahujanamanuṣyaṃ ca;",
  "V03vinv172u:2283": "sa devyā sārdhaṃ krīḍati ramate paricārayati;",
  "V03vinv172u:2284": "tasya krīḍato ramamāṇasya paricārayataḥ putro jātaḥ;",
  "V03vinv172u:2285": "tasya jātau jātimahaṃ kṛtvā nāmadheyaṃ vyavasthāpyate,",
  "V03vinv172u:2286": "kiṃ bhavatu dārakasya nāmeti;",
  "V03vinv172u:2287": "amātyāḥ kathayanti; (A 448b)",
  "V03vinv172u:2288": "pitāsya bhānuḥ,",
  "V03vinv172u:2289": "tasmād bhavatu dārakasya bhānumān iti nāma;",
  "V03vinv172u:2290": "tasya bhānumān iti nāma kṛtaṃ;",
  "V03vinv172u:2291": "sa unnīto vardhito mahān saṃvṛttaḥ;",
  "V03vinv172u:2292": "pitrā yauvarājye 'bhiṣiktaḥ;",
  "V03vinv172u:2293": "bhūyo 'py asya krīḍato ramamāṇasya paricārayataḥ putro jātaḥ;",
  "V03vinv172u:2294": "tasyāpi jātau jātimahaṃ kṛtvā bhānumanta iti nāma kṛtaṃ;",
  "V03vinv172u:2295": "bhānumān kumāro naiṣkramyābhinandī;",
  "V03vinv172u:2296": "sa pitaraṃ paśyati dharmādharmeṇa rājyaṃ kārayantaṃ;",
  "V03vinv172u:2297": "sa saṃlakṣayati;",
  "V03vinv172u:2298": "aham api pitur atyayād rājā bhaviṣyāmi;",
  "V03vinv172u:2299": "aham api dharmādharmeṇa rājyaṃ kārayitvā narakaparāyaṇo bhaviṣyāmi iti;",
  "V03vinv172u:2300": "sa pituḥ sakāśam upasaṃkrāntaḥ pādayor nipatya kathayati:",
  "V03vinv172u:2301": "deva anujānīhi pravrajāmi iti;",
  "V03vinv172u:2302": "sa kathayati:",
  "V03vinv172u:2303": "putra yasyārthe yajñā ijyante homā hūyante tapāṃsi tapyante tat tava karatalagataṃ rājyaṃ;",
  "V03vinv172u:2304": "kasyārthe pravrajasi iti;",
  "V03vinv172u:2305": "sa nivāryamāṇo 'pi nāvatiṣṭhate;",
  "V03vinv172u:2306": "rājñā avaśyanirbandhaṃ jñātvā anujñātaḥ;",
  "V03vinv172u:2307": "sa ṛṣīṇāṃ madhye pravrajitaḥ;",
  "V03vinv172u:2308": "rājñā bhānumantaḥ kumāro yauvarājye abhiṣiktaḥ;",
  "V03vinv172u:2309": "bhānumatā ṛṣimadhye pravrajitena ekānte prakramya anācāryakeṇa anupādhyāyakena pratyekabodhiḥ sākṣātkṛtā;",
  "V03vinv172u:2310": "so 'pareṇa samayena glānaḥ saṃvṛttaḥ;",
  "V03vinv172u:2311": "sa itaś cānutaś ca paribhraman vārāṇasīm anuprāptaḥ;",
  "V03vinv172u:2312": "rājñā śrutaṃ; bhānumatā (SBV II 65)",
  "V03vinv172u:2313": "pratyekabodhiḥ sākṣātkṛtā,",
  "V03vinv172u:2314": "sa ceha iti; sa tasya sakāśam upasaṃkrāntaḥ pādayor nipatya kathayati:",
  "V03vinv172u:2315": "maharṣe tvaṃ piṇḍakenārthī,",
  "V03vinv172u:2316": "ahaṃ puṇyena;",
  "V03vinv172u:2317": "ihaiva madīye udyāne prativasa;",
  "V03vinv172u:2318": "ahaṃ te sarvopakaraṇair vaighātaṃ karomi iti;",
  "V03vinv172u:2319": "tenādhivāsitaṃ;",
  "V03vinv172u:2320": "rājñā tasya bhānumantaḥ kumāraḥ upasthāyako dattaḥ;",
  "V03vinv172u:2321": "sa tasyopasthānaṃ kartuṃ pravṛttaḥ;",
  "V03vinv172u:2322": "pratyekabuddhena tasya alpalakṣaṇaṃ dṛṣṭaṃ,",
  "V03vinv172u:2323": "saptāhasyātyayāt kālaṃ kariṣyatīti;",
  "V03vinv172u:2324": "sa tenoktaḥ:",
  "V03vinv172u:2325": "bhrātaḥ kimarthaṃ na pravrajasi?",
  "V03vinv172u:2326": "iti; sa kathayati:",
  "V03vinv172u:2327": "maharṣe pravrajāmi;",
  "V03vinv172u:2328": "yady evaṃ gaccha,",
  "V03vinv172u:2329": "pitaram avalokya;",
  "V03vinv172u:2330": "sa rājñaḥ sakāśaṃ gataḥ;",
  "V03vinv172u:2331": "deva anujānīhi māṃ,",
  "V03vinv172u:2332": "pravrajāmi;",
  "V03vinv172u:2333": "rājā kathayati:",
  "V03vinv172u:2334": "tava bhrātā pravrajitaḥ;",
  "V03vinv172u:2335": "mamātyayāt tvam eva rājā;",
  "V03vinv172u:2336": "kimarthaṃ pravrajasi iti;",
  "V03vinv172u:2337": "sa na labhate pravrajyāṃ;",
  "V03vinv172u:2338": "sa pratyekabuddhaḥ svayam eva rājñaḥ sakāśam upasaṃkrāntaḥ;",
  "V03vinv172u:2339": "upasaṃkramya gāthayā kathayati:",
  "V03vinv172u:2340": "muñca bhāno bhānumantaṃ pravrājayati bhānumān /",
  "V03vinv172u:2341": "pravrajyā śreyasi bhāno yasmāt saṃvarṇitā jinaiḥ // iti;",
  "V03vinv172u:2342": "rājā kathayati:",
  "V03vinv172u:2343": "maharṣe tvaṃ pravrajitaḥ;",
  "V03vinv172u:2344": "eṣa mamātyayād rājā bhaviṣyati;",
  "V03vinv172u:2345": "ihaiva dānāni dāsyati;",
  "V03vinv172u:2346": "puṇyāni kariṣyati;",
  "V03vinv172u:2347": "kimarthaṃ pravrajati iti;",
  "V03vinv172u:2348": "pratyekabuddho gāthāṃ bhāṣate:",
  "V03vinv172u:2349": "anyathā cintitā hy arthā anyathā parivartitāḥ /",
  "V03vinv172u:2350": "alpakaṃ jīvitaṃ bhāno paraṃ saptāham eva tu //",
  "V03vinv172u:2351": "maharṣe asya saptāhaṃ jīvitaṃ?",
  "V03vinv172u:2352": "pratyekabuddhaḥ kathayati,",
  "V03vinv172u:2353": "saptāhaṃ; rājā kathayati:",
  "V03vinv172u:2354": "maharṣe yady evam anujñāto bhavatu;",
  "V03vinv172u:2355": "pravrājaya;",
  "V03vinv172u:2356": "sa ātmanaḥ alpakaṃ jīvitaṃ jñātvā tīvreṇa prasādena tasyopasthānaṃ kartum ārabdhaḥ;",
  "V03vinv172u:2357": "sa pratyekabuddho vyāvābādhikaḥ;",
  "V03vinv172u:2358": "tasya pātraṃ karatale hṛhītvā bhuṃjānasya vāyunā hastaḥ kampate;",
  "V03vinv172u:2359": "tatas tena rājakumāreṇa kaṭakam avatārya pātrasya (A 449a)",
  "V03vinv172u:2360": "ādhārako dattaḥ;",
  "V03vinv172u:2361": "tatpātraṃ niścalaṃ sthitaṃ;",
  "V03vinv172u:2362": "sa taṃ dṛṣṭvā praṇidhānaṃ kartum ārabdhaḥ:",
  "V03vinv172u:2363": "yathaitat pātraṃ niścalaṃ,",
  "V03vinv172u:2364": "evaṃ mamānena (SBV II 66)",
  "V03vinv172u:2365": "kuśalamūlena ye dharmasantāne praviśeyuḥ te niścalā avatiṣṭheyuḥ iti;",
  "V03vinv172u:2366": "sa tasya pūrvaṃ parimaṇḍalaiḥ padavyañjanair dharmaṃ deśayati;",
  "V03vinv172u:2367": "sa kathayati:",
  "V03vinv172u:2368": "tvaṃ pūrvam āgārikabhūtaḥ parimaṇḍalaparimaṇḍalaiḥ padair vyañjanair dharmaṃ deśayasi;",
  "V03vinv172u:2369": "idānīṃ tvayā pratyekabodhiḥ sākṣātkṛtā;",
  "V03vinv172u:2370": "kimarthaṃ na deśayasi iti;",
  "V03vinv172u:2371": "sa kathayati:",
  "V03vinv172u:2372": "nāhaṃ deśayāmi;",
  "V03vinv172u:2373": "artho ko deśayati?",
  "V03vinv172u:2374": "ye te tathāgatā arhantaḥ samyaksaṃbuddhāḥ te buddhā bhagavantaḥ parimaṇḍalaparimaṇḍalaiḥ padavyañjanair dharmaṃ deśayanti iti;",
  "V03vinv172u:2375": "tena praṇidhānaṃ kṛtaṃ;",
  "V03vinv172u:2376": "yo 'sau buddho bhagavān parimaṇḍalaparimaṇḍalaiḥ padavyañjanair dharmaṃ deśayati,",
  "V03vinv172u:2377": "tasyāhaṃ bhrātā syām upasthāyakaś ca;",
  "V03vinv172u:2378": "sa tena pratyekabuddhena pravrājitaḥ uktaś ca:",
  "V03vinv172u:2379": "vatsa etad eva te manasi kartavyaṃ mayā saptāhasyātyayāt martavyam iti;",
  "V03vinv172u:2380": "tena tena saptāhena na kiṃcid adhigataṃ;",
  "V03vinv172u:2381": "sa maraṇakālasamaye praṇidhānaṃ karoti;",
  "V03vinv172u:2382": "anenāhaṃ kuśalamūlena tasya bhagavatas tathāgatasyārhataḥ samyaksaṃbuddhasya śāsane pravrajya bahuśrutaḥ syāṃ,",
  "V03vinv172u:2383": "śrutadharaḥ,",
  "V03vinv172u:2384": "śrutasannicaya iti.",
  "V03vinv172u:2385": "kiṃ manyadhve bhikṣavo yo 'sau rājakumāraḥ pratyekabuddhasya bhrātā eṣa evāsāv ānando bhikṣuḥ;",
  "V03vinv172u:2386": "yad anena pratyekabuddhasya bhrātur upasthānaṃ kṛtvā praṇidhānaṃ kṛtaṃ tasya karmaṇo vipākena bhagavato bhrātā saṃvṛttaḥ upasthāyako bahuśrutaḥ śrutadharaḥ śrutasannicayaś ca.",
  "V03vinv172u:2387": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:2388": "kiṃ bhadanta āyuṣmatā ānandena karma kṛtaṃ yasya karmaṇo vipākena bhagavatā bahuśrutāṇāṃ śrutadharāṇāṃ śrutasannicayāṇām agro nirdiṣṭa iti;",
  "V03vinv172u:2389": "bhagavān āha:",
  "V03vinv172u:2390": "ānandenaiva bhikṣavo bhikṣuṇā karmāṇi kṛtāny upacitāni labdhasaṃbhārāṇi pūrvavad yāvat phalanti khalu dehināṃ.",
  "V03vinv172u:2392": "Ānanda is the foremost among the learned monks",
  "V03vinv172u:2393": "bhūtapūrvaṃ bhikṣavo 'sminn eva bhadrake kalpe viṃśativarṣaśatāyuṣi prajāyāṃ kāśyapo nāma samyaksaṃbuddho loka udapādi,",
  "V03vinv172u:2394": "vidyācaraṇasaṃpannaḥ yāvad buddho bhagavān;",
  "V03vinv172u:2395": "sa vārāṇasīṃ nagarīm (SBV II 67)",
  "V03vinv172u:2396": "upaniśritya viharati ṛṣivadane mṛgadāve;",
  "V03vinv172u:2397": "tasyāyaṃ pravacane pravrajitaḥ;",
  "V03vinv172u:2398": "tatrānena na kaścid guṇagaṇo 'dhigataḥ;",
  "V03vinv172u:2399": "yasya sakāśe pravrajitaḥ bhagavatā kāśyapena bahuśrutānāṃ śrutadharāṇāṃ śrutasannicayānām agro vyākṛtaḥ;",
  "V03vinv172u:2400": "sa maraṇakālasamaye praṇidhānaṃ karoti:",
  "V03vinv172u:2401": "yan mayā bhagavati kāśyape samyaksaṃbuddhe anuttare dakṣiṇīye yāvadāyur brahmacaryaṃ caritaṃ,",
  "V03vinv172u:2402": "na kaścid guṇagaṇo 'dhigataḥ;",
  "V03vinv172u:2403": "anenāhaṃ kuśalamūlena yo 'sau bhagavatā kāśyapena samyaksaṃbuddhena uttaro māṇavo vyākṛtaḥ,",
  "V03vinv172u:2404": "bhaviṣyasi tvaṃ māṇava varṣaśatāyuṣi prajāyāṃ śākyamunir nāma tathāgato 'rhan samyaksaṃbuddha iti;",
  "V03vinv172u:2405": "tasyāhaṃ pravacane pravrajya sarvakleśaprahāṇād arhatvaṃ sākṣātkuryām;",
  "V03vinv172u:2406": "yathā ca me upādhyāyo bhagavatā kāśyapena samyaksaṃbuddhena bahudhārāṇām (A 449b)",
  "V03vinv172u:2407": "śrutadharāṇāṃ śrutasannicayāṇām agro vyākṛtaḥ;",
  "V03vinv172u:2408": "evaṃ mām api sa bhagavān śākyamunir śākyādhirāja bahuśrutānāṃ śrutadharāṇāṃ śrutasannicayānām agraṃ vyākuryād;",
  "V03vinv172u:2409": "iti hi bhikṣavaḥ ekāntakṛṣṇānām iti yāvad ity evaṃ vo bhikṣavaḥ śikṣitavyam.",
  "V03vinv172u:2410": "uddānaṃ:",
  "V03vinv172u:2411": "ṛddhiḥ śāstā tṛkā vaktā caṇḍālenāyaṃ gayā /",
  "V03vinv172u:2412": "yasya caite parādhyanti satvaśrāṇāś ca kukkurāḥ // (SBV II 68)",
  "V03vinv172u:2414": "Famine in Rājagṛha",
  "V03vinv172u:2415": "cf. Matsuda, “A Vinaya Fragment of the MSV from 'Bendall's Puka'“,",
  "V03vinv172u:2416": "Fests. Bechert (1997)",
  "V03vinv172u:2417": "bhagavān rājagṛhe viharati venuvane kalandakanivāpe;",
  "V03vinv172u:2418": "tena khalu samayena durbhikṣam abhūt kṛcchraḥ kāntāro durlabhaḥ piṇḍako yācanakena;",
  "V03vinv172u:2419": "tatra ye bhikṣavaḥ ṛddher lābhinas te yasyā jambvā nāmnā jambūdvīpaḥ prajñāyate tato varṇagandharasopetānāṃ jambūpeśīnāṃ pātrapūram ādāya ātmanā paribhuṃjate;",
  "V03vinv172u:2420": "sataś ca śeṣeṇa bhikṣūn saṃvibhajante;",
  "V03vinv172u:2421": "yadvā punar asyās sāmantakena bilvavanaṃ kapitthavanam āmalakīvanaṃ tato varṇagandharasopetānām āmalakapeśīnāṃ pātrapūram ādāya ātmanā paribhuṃjate;",
  "V03vinv172u:2422": "śataś ca śeṣeṇa bhikṣūn saṃvibhajante;",
  "V03vinv172u:2423": "uttarakurudvīpaṃ gatvā akṛṣṭoptasya taṇḍulaphalaśāleḥ pātrapūram ādāya ātmanā paribhuṃjate;",
  "V03vinv172u:2424": "śataś ca śeṣeṇa bhikṣūn saṃvibhajante;",
  "V03vinv172u:2425": "cāturmahārājikān trayastriṃśān devān gatvā divyāyāḥ sudhāyāḥ pātrapūram ādāya ātmanā paribhuṃjate;",
  "V03vinv172u:2426": "śataś ca śeṣeṇa bhikṣūn saṃvibhajante;",
  "V03vinv172u:2427": "ye vā te janapadāḥ ṛddhāś ca yāvad ākirṇabahujanamanuṣyāś ca tataḥ śucinaḥ praṇītasya khādanīyabhojanīyasya pātrapūram ādāya ātmanā paribhuṃjate;",
  "V03vinv172u:2428": "śataś ca śeṣeṇa bhikṣūn saṃvibhajante.",
  "V03vinv172u:2430": "Devadatta strives to win magical power",
  "V03vinv172u:2431": "cf. Matsuda, “A Vinaya Fragment of the MSV from 'Bendall's Puka'“,",
  "V03vinv172u:2432": "Festsch. Bechert (1997)",
  "V03vinv172u:2433": "atha devadattasya etad abhavat*:",
  "V03vinv172u:2434": "etarhi durbhikṣaṃ kṛcchraḥ kāntāro durlabhaḥ piṇḍako yācanakena;",
  "V03vinv172u:2435": "ye bhikṣavaḥ ṛddhilābhinas te yasyā jambvā nāmnā jambūdvīpaḥ prajñāyate tato varṇagandharasopetānāṃ jambūpeśīnāṃ pātrapūram ādāya ātmanā paribhuṃjate;",
  "V03vinv172u:2436": "sataś ca śeṣeṇa bhikṣūn saṃvibhajante;",
  "V03vinv172u:2437": "yadvā punar asyās sāmantakena bilvavanaṃ kapitthavanam āmalakīvanaṃ tato varṇagandharasopetānām āmalakapeśīnāṃ pātrapūram ādāya ātmanā paribhuṃjate;",
  "V03vinv172u:2438": "śataś ca śeṣeṇa bhikṣūn saṃvibhajante;",
  "V03vinv172u:2439": "uttarakurudvīpaṃ gatvā akṛṣṭoptasya taṇḍulaphalaśāleḥ pātrapūram ādāya ātmanā paribhuṃjate;",
  "V03vinv172u:2440": "śataś ca śeṣeṇa bhikṣūn saṃvibhajante;",
  "V03vinv172u:2441": "cāturmahārājikān trayastriṃśān devān gatvā divyāyāḥ sudhāyāḥ pātrapūram ādāya ātmanā paribhuṃjate;",
  "V03vinv172u:2442": "śataś ca śeṣeṇa bhikṣūn saṃvibhajante;",
  "V03vinv172u:2443": "ye vā te janapadāḥ ṛddhāś ca yāvad ākirṇabahujanamanuṣyāś ca tataḥ śucinaḥ praṇītasya khādanīyabhojanīyasya pātrapūram ādāya ātmanā paribhuṃjate;",
  "V03vinv172u:2444": "śataś ca śeṣeṇa bhikṣūn saṃvibhajante;",
  "V03vinv172u:2445": "aham api yadi ṛddher lābhī syām aham api yasyā jambvā nāmnā jambūdvīpaḥ prajñāyate tato varṇagandharasopetānāṃ jambūpeśīnāṃ pātrapūram ādāya ātmanā paribhuṃjīya;",
  "V03vinv172u:2446": "sataś ca śeṣeṇa bhikṣūn saṃvibhajante;",
  "V03vinv172u:2447": "yadvā punar asyās sāmantakena bilvavanaṃ kapitthavanam āmalakīvanaṃ tato varṇagandharasopetānām āmalakapeśīnāṃ pātrapūram ādāya ātmanā paribhuṃjate;",
  "V03vinv172u:2448": "śataś ca śeṣeṇa bhikṣūn saṃvibhajante;",
  "V03vinv172u:2449": "uttarakurudvīpaṃ gatvā akṛṣṭoptasya taṇḍulaphalaśāleḥ pātrapūram ādāya ātmanā paribhuṃjate;",
  "V03vinv172u:2450": "śataś ca śeṣeṇa bhikṣūn saṃvibhajante;",
  "V03vinv172u:2451": "cāturmahārājikān trayastriṃśān devān gatvā divyāyāḥ sudhāyāḥ pātrapūram ādāya ātmanā paribhuṃjate;",
  "V03vinv172u:2452": "śataś ca śeṣeṇa bhikṣūn saṃvibhajante;",
  "V03vinv172u:2453": "ye vā te janapadāḥ ṛddhāś ca yāvad ākirṇabahujanamanuṣyāś ca tataḥ śucinaḥ praṇītasya khādanīyabhojanīyasya pātrapūram ādāya ātmanā paribhuṃjate;",
  "V03vinv172u:2454": "śataś ca śeṣeṇa bhikṣūn saṃvibhajante. (A 450a)",
  "V03vinv172u:2455": "atha ko nu me pratilabhaḥ syād ṛddher mārgaṃ vyapadeṣṭum iti;",
  "V03vinv172u:2456": "atha devadatto yena bhagavāṃs tenopasaṃkrāntaḥ;",
  "V03vinv172u:2457": "upasaṃkramya bhagavataḥ pādau śirasā vanditvā ekānte asthāt*;",
  "V03vinv172u:2458": "ekāntasthito devadatto bhagavantam idam avocat*;",
  "V03vinv172u:2459": "vyapadiśatu me bhagavān ṛddher mārgam iti;",
  "V03vinv172u:2460": "atha bhagavān devadattasya idam evaṃrūpaṃ pāpakam icchāgatam utpannaṃ viditvā devadattam idam (SBV II 69)",
  "V03vinv172u:2461": "avocat: adhiśīle tvaṃ gautama yoniśo manasi kuru,",
  "V03vinv172u:2462": "ṛddhiś ca te bhaviṣyati,",
  "V03vinv172u:2463": "anyac ca; adhicitte adhiprajñe tvaṃ gautama yoniśo manasi kuru;",
  "V03vinv172u:2464": "ṛddhiś ca te bhaviṣyati,",
  "V03vinv172u:2465": "anyac ca; atha devadattasyaitad abhavat:",
  "V03vinv172u:2466": "na vyapadiśati me bhagavān ṛddher mārgam iti viditvā prakrāntaḥ;",
  "V03vinv172u:2467": "yena āyuṣmān ājñātakauṇḍinyas tenopasaṃkrāntaḥ;",
  "V03vinv172u:2468": "upasaṃkramya āyuṣmantam ājñātakauṇḍinyam idam avocat:",
  "V03vinv172u:2469": "vyapadiśatu me sthavira ṛddher mārgaṃ;",
  "V03vinv172u:2470": "athāyuṣmān ājñātakauṇḍinyo bhagavato mānasaṃ vyavalokya devadattasya cedam evaṃrūpaṃ pāpakam icchāgataṃ viditvā devadattam idam avocat:",
  "V03vinv172u:2471": "rūpaṃ tvaṃ devadatta yoniśo manasi kuru,",
  "V03vinv172u:2472": "ṛddhiś ca te bhaviṣyati,",
  "V03vinv172u:2473": "anyac ca; atha devadattasyaitad abhavat:",
  "V03vinv172u:2474_0": "sthaviro 'pi me kauṇḍinyo na vyapadiśati ṛddher mārgam iti viditvā āyuṣmān aśvajid",
  "V03vinv172u:2474_1": "bhadriko bāṣpo mahānāmā pūrṇo vimalo gavaṃpatiḥ subāhur yena paṃca sthaviraśatāni tenopasaṃkrāntaḥ;",
  "V03vinv172u:2475": "upasaṃkramya paṃca sthaviraśatāni idam avocat:",
  "V03vinv172u:2476": "vyapadiśantu me sthavirā ṛddher mārgaṃ;",
  "V03vinv172u:2477": "atha paṃca sthaviraśatāni bhagavato mānasaṃ vyavalokya sthavirasthavirāṇāṃ ca bhikṣūṇāṃ devadattasya cedam evaṃrūpaṃ pāpakam icchāgataṃ viditvā devadattam idam avocat:",
  "V03vinv172u:2478": "rūpaṃ tvaṃ devadatta yoniśo manasi kuru,",
  "V03vinv172u:2479": "ṛddhiś ca te bhaviṣyati,",
  "V03vinv172u:2480": "anyac ca; vedanāsaṃjñāsaṃskārān vijñānaṃ tvaṃ devadatta yoniśo manasi kuru,",
  "V03vinv172u:2481": "ṛddhiś ca te bhaviṣyati,",
  "V03vinv172u:2482": "anyac ca; atha devadattasyaitad abhavat:",
  "V03vinv172u:2483": "paṃcāpi sthaviraśatāni ṛddher mārgaṃ na vyapadiśanti;",
  "V03vinv172u:2484": "kiṃ punar ebhir āyuṣmadbhir bhagavatā sārdhaṃ purvam eva saṅgītaṃ bhaviṣyati?",
  "V03vinv172u:2485": "tathā hi me na kaścid vyapadiśanti ṛddher mārgaṃ;",
  "V03vinv172u:2486": "atha devadattasyaitad abhavat*:",
  "V03vinv172u:2487": "atha ko nu me pratibalaḥ syād ṛddher mārgaṃ vyapadeṣṭuṃ?",
  "V03vinv172u:2489": "Daśabalakāśyapa teaches to Devadatta the way to obtain magical power",
  "V03vinv172u:2490": "cf. Matsuda, “A Vinaya Fragment of the MSV from 'Bendall's Puka'“,",
  "V03vinv172u:2491": "Festsch. Bechert (1997)",
  "V03vinv172u:2492": "tena khalu samayena āyuṣmān daśabalakāśyapo rāhagṛhe viharati senikāguhāyaṃ (A 450b)",
  "V03vinv172u:2493": "atha devadattasyaitad abhavat*:",
  "V03vinv172u:2494": "ayaṃ sthaviro daśabalakāśyapo dīrgharātram aśaṭha amāyāvī;",
  "V03vinv172u:2495": "ṛjukaṛjukajātīyo bhrātṛsālohitasya ca me nandasya upādhyāyo bhavati;",
  "V03vinv172u:2496": "pratibalaś ca me sthaviro daśabalakāśyapaḥ ṛddher mārgaṃ vyapadeṣṭum iti viditvā yenāyuṣmān daśabalakāśyapas tena upasaṃkrāntaḥ;",
  "V03vinv172u:2497": "upasaṃkramya (SBV II 70)",
  "V03vinv172u:2498": "āyuṣmato daśabalakāśyapasya pādau śirasā vanditvā ekānte asthāt*;",
  "V03vinv172u:2499": "ekāntasthito devadattaḥ āyuṣmantaṃ daśabalakāśyapam idam avocat*:",
  "V03vinv172u:2500": "vyapadiśatu me sthaviro ṛddher mārgaṃ;",
  "V03vinv172u:2501_0": "athāyuṣmān daśabalakāśyapaḥ bhagavato mānasam avyavalokya sthavirasthavirāṇāṃ ca",
  "V03vinv172u:2501_1": "bhikṣūṇāṃ devadattasya cedam evaṃrūpaṃ pāpakam icchāgatam utpannam ity aviditvā ṛddher mārgaṃ vyapadiśati;",
  "V03vinv172u:2502": "tatra devadattena pūrvarātrāpararātraṃ jāgarikāyogam anuyuktena viharatā prathamaṃ dhyānaṃ niśritya ṛddhir abhinirhṛtā;",
  "V03vinv172u:2503": "sa eko bhūtvā bahudhā bhavati;",
  "V03vinv172u:2504": "bahudhā bhūtvā ekībhavati:",
  "V03vinv172u:2505": "āvirbhāvatirobhāvaṃ jñānadarśanena pratyanubhavati;",
  "V03vinv172u:2506": "tiraḥkuḍyaṃ tiraḥśailaṃ tiraḥprākāram asajjamānena kāyena gacchati tadyathā ākāśe;",
  "V03vinv172u:2507": "pṛthivyāṃ unmajjananimajjanaṃ karoti tadyathā udake;",
  "V03vinv172u:2508": "udake 'py abhinnasroto gacchati tadyathā pṛthivyām;",
  "V03vinv172u:2509": "ākāśe paryaṅkena krāmati tadyathā pakṣī śakunakaḥ imau vā sūryācandramasau evaṃmahardhikāv evaṃmahānubhāvau pāṇinā āmārṣṭi parimārṣṭi.",
  "V03vinv172u:2510": "atha devadattasyaitad abhavat*:",
  "V03vinv172u:2511": "kiṃ punar me yasyā jambvā nāmnā jambūdvīpaḥ prajñāyate tato varṇagandharasopetānāṃ jambūpeśīnāṃ pātrapūram ādāya ātmanā paribhoktuṃ?",
  "V03vinv172u:2512": "sataś ca bhikṣūn śeṣeṇa saṃvibhaktuṃ?",
  "V03vinv172u:2513": "yadvā punar asyās sāmantakena bilvavanaṃ kapitthavanam āmalakīvanaṃ tato varṇagandharasopetānām āmalakapeśīnāṃ pātrapūram ādāya ātmanā paribhoktuṃ?",
  "V03vinv172u:2514": "śataś ca bhikṣūn śeṣeṇa saṃvibhaktuṃ?",
  "V03vinv172u:2515": "uttarakurudvīpaṃ gatvā akṛṣṭoptasya taṇḍulaphalaśāleḥ pātrapūram ādāya ātmanā paribhoktuṃ?",
  "V03vinv172u:2516": "śataś ca bhikṣūn śeṣeṇa saṃvibhaktuṃ?",
  "V03vinv172u:2517": "cāturmahārājikān trayastriṃśān ca devān gatvā divyāyāḥ sudhāyāḥ pātrapūram ādāya ātmanā paribhoktuṃ?",
  "V03vinv172u:2518": "śataś ca bhikṣūn śeṣeṇa saṃvibhaktuṃ?",
  "V03vinv172u:2519": "ye vā te janapadā ṛddhāś ca yāvad ākirṇabahujanamanuṣyāś ca tataḥ śucinaḥ praṇītasya khādanīyabhojanīyasya pātrapūram ādāya ātmanā paribhoktuṃ?",
  "V03vinv172u:2520": "śataś ca bhikṣūn śeṣeṇa saṃvibhaktuṃ?",
  "V03vinv172u:2522": "Devadatta seduces Prince Ajātaśatru",
  "V03vinv172u:2523": "atha devadattasyaitad abhavat*:",
  "V03vinv172u:2524": "kiṃ punar aham asmin magadhakṣetre pradhānapuruṣam anvāvartayeyaṃ:",
  "V03vinv172u:2525": "yasminn anvāvṛtte (SBV II 71)",
  "V03vinv172u:2526": "akṛcchreṇa mahājanakāyo 'nvāvarteta;",
  "V03vinv172u:2527": "atha devadattasyaitead abhavat*:",
  "V03vinv172u:2528": "ayam ajātaśatruḥ kumāraḥ pitur atyayāt paitryarājyaiśvaryādhipatye pratiṣṭhāsyati;",
  "V03vinv172u:2529": "yannv aham ajātaśatrum anvāvartayeyaṃ;",
  "V03vinv172u:2530": "yasmin me anvāvṛtte alpakṛcchreṇa mahājanakāyo 'nvāvartiṣyate;",
  "V03vinv172u:2531": "atha devadattaḥ abhijāto hastyājāneyo bhūtvā ajātaśatroḥ kumārasya (A 451a)",
  "V03vinv172u:2532": "niveśanam apadvāreṇa praviśya dvāreṇa pratiniṣkrāmati;",
  "V03vinv172u:2533": "dvāreṇa praviśya apadvāreṇa pratiniṣkrāmati abhijātaḥ aśvājāneyaḥ bhikṣur api muṇḍaḥ saṅghāṭīprāvṛtaḥ;",
  "V03vinv172u:2534": "dahro 'pīdānīṃ kumāraḥ suvarṇamekhalādhārī bhūtvā ajātaśatroḥ kumārasya utsaṅge āvartate;",
  "V03vinv172u:2535": "parivartate saṃvartate;",
  "V03vinv172u:2536": "ajātaśatrur api enaṃ kumāram āliṅgati cumbati pariṣvajati;",
  "V03vinv172u:2537": "apīdānīṃ kheṭapiṇḍam apy āsye prakṣipati;",
  "V03vinv172u:2538": "tad api devadatto 'bhyavaharati yathāpital lābhasatkāreṇa abhibhūtaḥ paryādattacittaḥ iti;",
  "V03vinv172u:2539": "tatrājātaśatruḥ kumāro bhūyasyā mātrayā pāpakaṃ dṛṣṭigataṃ pratilabdhavān:",
  "V03vinv172u:2540": "mahardhikataro batāryo devadattaḥ śāstur antikāt* iti;",
  "V03vinv172u:2541": "prasannaś cāsya prasannādhikāram akārṣīt;",
  "V03vinv172u:2542": "paṃcamātrai rathaśataiḥ sārdhaṃ sāyaṃ ca prātaś ca upasthānakaro niryāti;",
  "V03vinv172u:2543": "paṃcamātrāṇi cāsya sthālīpākaśatāni bhaktābhisāre bhaktābhisāre upasaṃharati;",
  "V03vinv172u:2544": "devadatto 'pi paṃcamātrair bhikṣuśatair bhaktāgra upaniṣīdati.",
  "V03vinv172u:2546": "The gifts and honours of Ajātaśatru infatuate Devadatta and his magical powers leave him entirely",
  "V03vinv172u:2547": "atha saṃbahulā bhikṣavaḥ pūrvāhṇe nivāsya pātracīvaram ādāya rājagṛhaṃ piṇḍāya prāvikṣan;",
  "V03vinv172u:2548": "aśrauṣuḥ saṃbahulā bhikṣavaḥ rājagṛhaṃ piṇḍāya carantaḥ;",
  "V03vinv172u:2549": "devadattasya ayam evaṃrūpo lābhasatkāra udapādi;",
  "V03vinv172u:2550": "rājāsya māgadhaḥ ajātaśatruḥ vaidehīputraḥ paṃcamātrai rathaśataiḥ sārdhaṃ sāyaṃ ca prātaś ca upasthānakaro niryāti;",
  "V03vinv172u:2551": "paṃcamātrāṇi cāsya sthālīpākaśatāni bhaktābhisāre bhaktābhisāre upasaṃharati;",
  "V03vinv172u:2552": "devadattaḥ paṃcamātrair bhikṣuśataiḥ sārdhaṃ bhaktāgra (SBV II 72)",
  "V03vinv172u:2553": "upaniṣīdati iti;",
  "V03vinv172u:2554": "śrutvā punaḥ rājagṛhaṃ piṇḍāya caritvā kṛtabhaktakṛtyāḥ paścādbhaktapiṇḍapātapratikrāntaḥ pātracīvaraṃ pratiśamayya pādau prakṣālya yena bhagavāṃs tenopasaṃkrantāḥ;",
  "V03vinv172u:2555": "upasaṃkramya bhagavataḥ pādau śirasā vanditvā ekānte niṣaṇṇāḥ;",
  "V03vinv172u:2556": "ekāntaniṣaṇṇāḥ saṃbahulā bhikṣavo bhagavantam idam avocan:",
  "V03vinv172u:2557": "iha vayaṃ bhadanta saṃbahulā bhikṣavaḥ pūrvāhṇe nivāsya pātracīvaram ādāya rājagṛhaṃ prāvikṣāma;",
  "V03vinv172u:2558": "aśrauṣma vayaṃ bhadanta saṃbahulā bhikṣavo rājagṛhaṃ piṇḍāya caranto:",
  "V03vinv172u:2559": "devadattasyāyam evaṃrūpo lābhsatkāraḥ udapādi;",
  "V03vinv172u:2560": "rājasya māgadhaḥ ajātaśatrur vaidehīputraḥ paṃcamātrai rathaśataiḥ sārdhaṃ sāyaṃ ca prātaś ca upasthānakaro niryāti;",
  "V03vinv172u:2561": "paṃcamātrāṇi cāsya sthālīpākaśatāni bhaktābhisāre bhaktābhisāre upasaṃharati;",
  "V03vinv172u:2562": "devadatto 'pi paṃcamātrair bhikṣuśataiḥ sārdhaṃ bhaktāgra upaniṣīdati;",
  "V03vinv172u:2563": "mā yūyaṃ bhikṣavo devadattasya lābhasatkāraṃ spṛhayata;",
  "V03vinv172u:2564": "tat kasya hetoḥ?",
  "V03vinv172u:2565": "vadhāya devadattasya lābhasatkāraḥ;",
  "V03vinv172u:2566": "parābhavāya devadattasya lābhasatkāraḥ;",
  "V03vinv172u:2567": "tadyathā bhikṣavo vadhāya kadalī phalaṃ dadāti parābhavāya kadalī phalaṃ dadāti;",
  "V03vinv172u:2568": "evam eva vadhāya (A 451b)",
  "V03vinv172u:2569": "devadattasya lābhasatkāraḥ;",
  "V03vinv172u:2570": "parābhavāya devadattasya lābhasatkāraḥ;",
  "V03vinv172u:2571": "tadyathā vadhāya veṇur naḍaḥ phalaṃ dadāti;",
  "V03vinv172u:2572": "evam eva vadhāya devadattasya lābhasatkāraḥ;",
  "V03vinv172u:2573": "parābhavāya devadattasya lābhasatkāraḥ;",
  "V03vinv172u:2574": "tadyathā vadhāya aśvatarī garbhaṃ gṛhṇāti;",
  "V03vinv172u:2575": "parābhavāya aśvatarī garbhaṃ gṛhṇāti;",
  "V03vinv172u:2576": "evam eva vadhāya devadattasya lābhasatkāraḥ;",
  "V03vinv172u:2577": "yāvac ca bhikṣavo devadattasya ayam evaṃrūpo lābhasatkāraḥ utpadyate,",
  "V03vinv172u:2578": "tat kasya bhaviṣyati mohapuruṣasya dīrgharātram anarthāya duḥkhāya;",
  "V03vinv172u:2579": "tasmāt tarhi bhikṣavaḥ evaṃ śikṣitavyaṃ yal lābhasatkāram abhibhaviṣyāmaḥ;",
  "V03vinv172u:2580": "na ca na utpanno lābhasatkāraḥ cittaṃ paryādāya sthāsyati;",
  "V03vinv172u:2581": "ity evaṃ vo bhikṣavaḥ śikṣitavyaṃ;",
  "V03vinv172u:2582": "phalaṃ vai kadalīṃ hanti phalaṃ veṇuṃ phalaṃ naḍam* /",
  "V03vinv172u:2583": "(satkāraḥ)",
  "V03vinv172u:2584": "puruṣaṃ hanti svagarbho 'śvatarīṃ yathā // (SBV II 73)",
  "V03vinv172u:2585": "yāvad eva hy anarthāya jñāto bhavati bāliśaḥ /",
  "V03vinv172u:2586": "hanti bālasya śuklāṃsaṃ mūrdhno 'py asya nipātayat* //",
  "V03vinv172u:2587": "atha devadattasya lābhasatkārābhibhūtasya paryādattacittasya idam evaṃrūpo pāpakam icchāgatam utpannam:",
  "V03vinv172u:2588": "etarhi bhagavān jīrṇo vṛddho mahallakaḥ klāmyati catasraḥ parṣado 'vavaditum;",
  "V03vinv172u:2589": "aho vata bhagavān mama bhikṣusaṃghaṃ pratinisṛjet;",
  "V03vinv172u:2590": "ahaṃ bhikṣusaṃghaṃ parikarṣayeyaṃ;",
  "V03vinv172u:2591": "bhagavān alpotsuko viharet dṛṣṭadharmasukhavihāram anuyuktaḥ iti;",
  "V03vinv172u:2592": "sahacittotpādāt sa punar devadattas tasya ṛddheḥ parihīṇaḥ;",
  "V03vinv172u:2593": "parihīṇaś ca punar nājñāsīd ity apy ahaṃ parihīṇaḥ iti.",
  "V03vinv172u:2595": "Maudgalyāyana informs the Buddha as Devadatta is aiming at the direction of the congregation",
  "V03vinv172u:2596": "tena khalu samayena kakudo bhikṣuḥ kroḍaputro bhagavataḥ śrāvako bhagavato 'ntike brahmacaryaṃ caritvā caturo brahmavihārān bhāvayitvā,",
  "V03vinv172u:2597": "kāmeṣu kāmacchandaṃ prahāya,",
  "V03vinv172u:2598": "tadbahulavihārī brahmalokasabhāgatāyām utpannaḥ;",
  "V03vinv172u:2599": "tena khalu samayena āyuṣmān mahāmaudgalyāyanaḥ bhārgaveṣu viharati śiśumāragirau bhīṣaṇikāvane mṛgadāve;",
  "V03vinv172u:2600": "atha kakudo brahmā devadattaṃ tasyā ṛddheḥ parihīṇaṃ viditvā,",
  "V03vinv172u:2601": "tadyathā balavān puruṣaḥ saṃkucitaṃ vā bāhuṃ prasārayet,",
  "V03vinv172u:2602": "prasāritaṃ vā saṃkucayed evam eva kakudo brahmā brahmaloke 'ntarhito bhārgaveṣu pratyaṣṭhād āyuṣmato mahāmaudgalyāyanasya purastād;",
  "V03vinv172u:2603": "atha kakudo brahmā āyuṣmantaṃ mahāmaudgalyāyanam idam avocat*;",
  "V03vinv172u:2604": "yat khalu bhadanta maudgalyāyana jānīyā devadattasya lābhasatkāreṇābhibhūtasya paryādattacittasya idam evaṃrūpo pāpakam icchāgatam utpannam:",
  "V03vinv172u:2605": "etarhi bhagavān jīrṇo vṛddho mahallakaḥ klāmyati catasraḥ parṣado 'vavaditum; aho (SBV II 74)",
  "V03vinv172u:2606": "vata bhagavān mama bhikṣusaṃghaṃ pratinisṛjet;",
  "V03vinv172u:2607": "ahaṃ bhikṣusaṃghaṃ parikarṣayeyaṃ;",
  "V03vinv172u:2608": "bhagavān alpotsuko viharet dṛṣṭadharmasukhavihārayogam anuyuktaḥ iti;",
  "V03vinv172u:2609": "sahacittotpādāt sa punas tasyā ṛddheḥ parihīṇaḥ;",
  "V03vinv172u:2610": "parihīṇaś ca punar nājñāsīd ity apy ahaṃ parihīṇa iti;",
  "V03vinv172u:2611": "bhadanta sādhu maudgalyāyana (A 452a)",
  "V03vinv172u:2612": "yena bahagavāṃs tenopasaṃkrāmeḥ;",
  "V03vinv172u:2613": "upasaṃkramya bhagavantam etam evārthaṃ vistareṇārocayeḥ anukampām upādāya;",
  "V03vinv172u:2614": "adhivāsayaty āyuṣmān mahāmaudgalyāyanaḥ kakudasya brahmaṇas tūṣṇīṃbhāvena;",
  "V03vinv172u:2615": "atha kakudo brahmā āyuṣmato mahāmaudgalyāyanasya tūṣṇīṃbhāvenādhivāsanāṃ viditvā āyuṣmato mahāmaudgalyāyanasya pādau śirasā vanditvā tatraivāntarhitaḥ;",
  "V03vinv172u:2616": "athāyuṣmān mahāmaudgalyāyanaḥ aciraprakrāntaṃ kakudaṃ brahmāṇaṃ viditvā tadrūpaṃ samādhiṃ samāpannaḥ,",
  "V03vinv172u:2617": "yathā samāhite citte bhārgeṣv antarhitaḥ rājagṛhe pratyaṣṭhād veṇuvane kalandakanivāpe;",
  "V03vinv172u:2618": "athāyuṣmān mahāmaudgalyāyano yena bhagavāṃś tenopasaṃkrāntaḥ;",
  "V03vinv172u:2619": "upasaṃkramya bhagavataḥ pādau śirasā vanditvā ekānte niṣaṇṇaḥ;",
  "V03vinv172u:2620": "ekāntaniṣaṇṇa āyuṣmān mahāmaudgalyāyano yāvān evābhūt kakudena brahmaṇā sārdham antarākathāsamudāhāras tat sarvaṃ vistareṇārocayati;",
  "V03vinv172u:2621": "evam ukto bhagavān āyuṣmantaṃ mahāmaudgalyāyanam idam avocat*:",
  "V03vinv172u:2622": "na khalu maudgalyāyana devadattaḥ pūrvam eva cetasā spharitvā viditaḥ?",
  "V03vinv172u:2623": "kiṃ tataḥ paścāt kakudena brahmaṇā ārocitam?",
  "V03vinv172u:2624": "evaṃ bhadanta iti;",
  "V03vinv172u:2625": "iyaṃ ca punar bhagavata āyuṣmatā mahāmaudgalyāyanena sārdham antarākathā viprasṛtā.",
  "V03vinv172u:2627": "Devadatta visits the Buddha and departs indignant",
  "V03vinv172u:2628": "atha devadattaś catubhir bhikṣubhiḥ sahāyakaiḥ kokālikena khaṇḍadravyeṇa kaṭamorakatiṣyeṇa samudradattena ca sārdhaṃ yena bhagavāṃs tenopasaṃkrāntaḥ;",
  "V03vinv172u:2629": "adrākṣīd bhagavān devadattaṃ dūrād eva dṛṣṭvā ca punar āyuṣmantaṃ mahāmaudgalyāyanam āmantrayate:",
  "V03vinv172u:2630": "rakṣedānīṃ maudgalyāyana,",
  "V03vinv172u:2631": "rakṣedānīṃ maudgalyāyana,",
  "V03vinv172u:2632": "eṣa gacchati devadattaḥ;",
  "V03vinv172u:2633": "idānīṃ eṣa mohapuruṣo mama purastād ātmanaivātmānaṃ vyākariṣyati;",
  "V03vinv172u:2634": "athāyuṣmān mahāmaudgalyāyanaḥ bhagavataḥ (SBV II 75)",
  "V03vinv172u:2635": "pādau śirasā vanditvā tadrūpaṃ samādhiṃ samāpannaḥ,",
  "V03vinv172u:2636": "yathā samāhite citte veṇuvane 'ntarhito bhārgaveṣu pratyaṣṭhād śiśumāragirau bhīṣaṇikāvane mṛgadāve.",
  "V03vinv172u:2637": "atha devadatto yena bhagavāṃs tenopasaṃkrāntaḥ;",
  "V03vinv172u:2638": "upasaṃkramya bhagavataḥ pādau śirasā vanditvā ekānte asthāt*;",
  "V03vinv172u:2639": "ekāntasthito devadattao bhagavantam idam avocat*:",
  "V03vinv172u:2640": "etarhi bhagavān jīrṇo vṛddho mahallakaḥ klāmyati catasraḥ parṣado 'vavaditum;",
  "V03vinv172u:2641": "aho vata bhagavān mama bhikṣusaṃghaṃ pratinisṛjet;",
  "V03vinv172u:2642": "ahaṃ bhikṣusaṃghaṃ parikarṣayeyaṃ;",
  "V03vinv172u:2643": "bhagavān alpotsuko viharet dṛṣṭadharmasukhavihārayogam anuyukta;",
  "V03vinv172u:2644": "śāriputramaudgalyāyanayos tāvad ahaṃ mohapuruṣa peśalayoḥ sabrahmacāriṇor api bhikṣusaṃghaṃ na pratinisṛjāmi;",
  "V03vinv172u:2645": "kutaḥ punas tvayi nisrakṣyāmi śave kheṭāśake?",
  "V03vinv172u:2646": "atha devadattasyaitad abhavat*:",
  "V03vinv172u:2647": "bhagavān śāriputramaudgalyāyanayor varṇaṃ bhāṣate;",
  "V03vinv172u:2648": "māṃ ca śavakheṭāśakavādena samudācarati iti;",
  "V03vinv172u:2649": "tatra devadatto (A 452b)",
  "V03vinv172u:2650": "bhagavato 'ntike kopaṃ ca dveṣaṃ ca mānaṃ ca mrakṣaṃ ca āghātaṃ ca akṣāntiṃ ca apratyayaṃ ca prāviṣkārṣīt*;",
  "V03vinv172u:2651": "atha devadatto hum iti kṛtvā triḥ śiraḥ kampayitva bhagavato antikāt prakrāntaḥ.",
  "V03vinv172u:2653": "The Buddha assembles the monks",
  "V03vinv172u:2654": "The sermon on the five Teachers",
  "V03vinv172u:2655": "tena khalu samayena āyuṣmān ānando bhagavataḥ pṛṣṭhataḥ sthito 'bhūd vyajanaṃ gṛhītvā ca bhagavantaṃ vījayamānaḥ;",
  "V03vinv172u:2656": "tatra bhagavān āyuṣmantam ānandam āmantrayate:",
  "V03vinv172u:2657": "gacchānanda yāvanto veṇuvanaṃ kalandakanivāpam upaniśritya viharanti tān sarvān upasthānaśālāyāṃ sannipātaya;",
  "V03vinv172u:2658": "evaṃ bhadanta ity āyuṣmān ānando bhagavataḥ pratiśrutya,",
  "V03vinv172u:2659": "yāvanto bhikṣavo veṇuvanaṃ kalandakanivāpam upaniśritya viharanti tān sarvān upasthānaśālāyāṃ sannipātya yena bhagavāṃs tenopasaṃkrāntaḥ;",
  "V03vinv172u:2660": "upasaṃkramya bhagavataḥ pādau śirasā vanditvā ekānte asthāt*;",
  "V03vinv172u:2661": "ekāntasthita āyuṣmān ānando bhagavantam (SBV II 76)",
  "V03vinv172u:2662": "idam avocat*:",
  "V03vinv172u:2663": "yāvanto bhadanta bhikṣavo veṇuvanaṃ kalandakanivāpam upaniśritya viharanti,",
  "V03vinv172u:2664": "te sarve upasthānaśālāyāṃ sanniṣaṇṇāḥ,",
  "V03vinv172u:2665": "sannipatitāḥ;",
  "V03vinv172u:2666": "yasyedānīṃ bhagavān kālaṃ manyata iti.",
  "V03vinv172u:2667": "atha bhagavān yenopasthānaśālā tenopasaṃkrāntaḥ,",
  "V03vinv172u:2668": "upasaṃkramya purastāt bhikṣusaṃghasya prajñapta evāsane niṣaṇṇaḥ;",
  "V03vinv172u:2669": "niṣadya bhagavān bhikṣūn āmantrayate sma;",
  "V03vinv172u:2670": "paṃceme bhikṣavaḥ śāstāraḥ santaḥ saṃvidyamānā loke;",
  "V03vinv172u:2671": "katame paṃca?",
  "V03vinv172u:2672": "1) ihaikaḥ śāstā apariśuddhaśīla eva san pariśuddhaṃ me śīlam akliṣṭa iti pratijānīte;",
  "V03vinv172u:2673": "tam enaṃ śrāvakāḥ saṃvāsānvayāt pratijānanti:",
  "V03vinv172u:2674": "ayaṃ bhagavān śāstā apariśuddhaśīla eva san pariśuddhaṃ me śīlam asaṃkliṣṭa iti pratijānīte;",
  "V03vinv172u:2675": "vayaṃ ced enaṃ pareṣām ārocayema tenāsya syād amanāpaṃ;",
  "V03vinv172u:2676": "yenāsya syād amanāpaṃ kiṃ vayaṃ tena śāstāraṃ samudācariṣyāmaḥ?",
  "V03vinv172u:2677": "eṣa bhagavān śāstā svayam eva pratijānāti;",
  "V03vinv172u:2678": "smanvāharaty eṣo 'smān yaduta cīvarapariṇḍapātaśayanāsanaglānapratyayabhaiṣajyapariṣkāraiḥ;",
  "V03vinv172u:2679": "ity apy enaṃ śrāvakāḥ śīlavanto 'nurakṣitavyaṃ manyante;",
  "V03vinv172u:2680": "evaṃrūpaḥ śāstā śrāvakāṇām antikāt śīlānurakṣanaṃ pratyāśaṃsati;",
  "V03vinv172u:2681": "ayaṃ prathamaḥ śāstā san sanvidyamāno loke.",
  "V03vinv172u:2682": "2) punar aparam ihaikaḥ śāstā apariśuddhajīva eva pariśuddho me ajīvaḥ akliṣṭa iti pratijānīte;",
  "V03vinv172u:2683": "tam enaṃ śrāvakāḥ saṃvāsānvayāt pratijānanti:",
  "V03vinv172u:2684": "ayaṃ bhagavān śāstā apariśuddhajīva eva san pariśuddho me ājīva asaṃkliṣṭa iti pratijānīte;",
  "V03vinv172u:2685": "vayaṃ ced enaṃ pareṣām ārocayema tenāsya syād amanāpaṃ;",
  "V03vinv172u:2686": "yenāsya syād amanāpaṃ kiṃ vayaṃ tena śāstāraṃ samudācariṣyāmaḥ?",
  "V03vinv172u:2687": "eṣa bhagavān śāstā svayam eva pratijānāti;",
  "V03vinv172u:2688": "smanvāharaty eṣo 'smān yaduta cīvarapariṇḍapātaśayanāsanaglānapratyayabhaiṣajyapariṣkāraiḥ;",
  "V03vinv172u:2689": "ity apy enaṃ śrāvakāḥ ājīvato 'nurakṣitavyaṃ manyante;",
  "V03vinv172u:2690": "evaṃrūpaḥ śāstā śrāvakāṇām antikāt śīlānurakṣanaṃ pratyāśaṃsati;",
  "V03vinv172u:2691": "ayaṃ dvitīyaḥ śāstā san sanvidyamāno loke.",
  "V03vinv172u:2692": "3) punar aparam ihaikaḥ śāstā (A 453a)",
  "V03vinv172u:2693": "apariśuddhajñānadarśana eva san pariśuddhaṃ me jñānadarśanam akliṣṭa iti pratijānīte;",
  "V03vinv172u:2694": "tam enaṃ śrāvakāḥ saṃvāsānvayāt pratijānanti:",
  "V03vinv172u:2695": "ayaṃ bhagavān śāstā (SBV II 77)",
  "V03vinv172u:2696": "apariśuddhajñānadarśana eva san pariśuddhaṃ me jñānadarśanam asaṃkliṣṭa iti pratijānīte;",
  "V03vinv172u:2697": "vayaṃ ced enaṃ pareṣām ārocayema tenāsya syād amanāpaṃ;",
  "V03vinv172u:2698": "yenāsya syād amanāpaṃ kiṃ vayaṃ tena śāstāraṃ samudācariṣyāmaḥ?",
  "V03vinv172u:2699": "eṣa bhagavān śāstā svayam eva pratijānāti;",
  "V03vinv172u:2700": "smanvāharaty eṣo 'smān yaduta cīvarapariṇḍapātaśayanāsanaglānapratyayabhaiṣajyapariṣkāraiḥ;",
  "V03vinv172u:2701": "ity apy enaṃ śrāvakāḥ jñānadarśanato 'nurakṣitavyaṃ manyante;",
  "V03vinv172u:2702": "evaṃrūpaḥ śāstā śrāvakāṇām antikād jñānadarśanānurakṣanaṃ pratyāśaṃsati;",
  "V03vinv172u:2703": "ayaṃ tṛtīyaḥ śāstā san sanvidyamāno loke.",
  "V03vinv172u:2704": "4) punar aparam ihaikaḥ śāstā asaṃpannavyākaraṇa eva san saṃpannaṃ me vyākaraṇam asaṃkliṣṭam iti pratijānīte;",
  "V03vinv172u:2705": "tam enaṃ śrāvakāḥ saṃvāsānvayāt pratijānanti:",
  "V03vinv172u:2706": "ayaṃ bhagavān śāstā asaṃpannavyākaraṇa eva san saṃpannaṃ me vyākaraṇam asaṃkliṣṭa iti pratijānīte;",
  "V03vinv172u:2707": "vayaṃ ced enaṃ pareṣām ārocayema tenāsya syād amanāpaṃ;",
  "V03vinv172u:2708": "yenāsya syād amanāpaṃ kiṃ vayaṃ tena śāstāraṃ samudācariṣyāmaḥ?",
  "V03vinv172u:2709": "eṣa bhagavān śāstā svayam eva pratijānāti;",
  "V03vinv172u:2710": "smanvāharaty eṣo 'smān yaduta cīvarapariṇḍapātaśayanāsanaglānapratyayabhaiṣajyapariṣkāraiḥ;",
  "V03vinv172u:2711": "ity apy enaṃ śrāvakāḥ saṃpannavyākaraṇo 'nurakṣitavyaṃ manyante;",
  "V03vinv172u:2712": "evaṃrūpaḥ śāstā śrāvakāṇām antikāt saṃpannavyākaraṇānurakṣanaṃ pratyāśaṃsati;",
  "V03vinv172u:2713": "ayaṃ caturthaḥ śāstā san sanvidyamāno loke.",
  "V03vinv172u:2714": "5) punar aparam ihaikaḥ śāstā durākhyātadharmavinaya eva san svākhyāto me dharmavinayaḥ asaṃkliṣṭa iti pratijānīte;",
  "V03vinv172u:2715": "tam enaṃ śrāvakāḥ saṃvāsānvayāt pratijānanti:",
  "V03vinv172u:2716": "ayaṃ bhagavān śāstā durākhyātadharmavinaya eva san svākhyāto me dharmavinayaḥ asaṃkliṣṭa iti pratijānīte;",
  "V03vinv172u:2717": "vayaṃ ced enaṃ pareṣām ārocayema tenāsya syād amanāpaṃ;",
  "V03vinv172u:2718": "yenāsya syād amanāpaṃ kiṃ vayaṃ tena śāstāraṃ samudācariṣyāmaḥ?",
  "V03vinv172u:2719": "eṣa bhagavān śāstā svayam eva pratijānāti;",
  "V03vinv172u:2720": "smanvāharaty eṣo 'smān yaduta cīvarapariṇḍapātaśayanāsanaglānapratyayabhaiṣajyapariṣkāraiḥ;",
  "V03vinv172u:2721": "ity apy enaṃ śrāvakāḥ svākhyātadharmavinayato 'nurakṣitavyaṃ manyante;",
  "V03vinv172u:2722": "evaṃrūpaḥ śāstā śrāvakāṇām antikāt svākhyātadharmavinayānurakṣanaṃ pratyāśaṃsati;",
  "V03vinv172u:2723": "ayaṃ paṃcamaḥ śāstā san sanvidyamāno loke.",
  "V03vinv172u:2724": "atha khalu bhikṣavaḥ pariśuddhśīla eva san pariśuddhaṃ (SBV II 78)",
  "V03vinv172u:2725": "me śīlam asaṃkliṣṭa iti pratijāne;",
  "V03vinv172u:2726": "na me śrāvakā śīlavato 'nurakṣitavyaṃ manyante;",
  "V03vinv172u:2727": "nāhaṃ śrāvakāṇām antikāt śīlānurakṣanaṃ pratyāśaṃsāmi;",
  "V03vinv172u:2728": "ayaṃ khalu bhikṣavaḥ pariśuddhajīva eva san pariśuddho me ajīvaḥ asaṃkliṣṭa iti pratijāne;",
  "V03vinv172u:2729": "na māṃ śrāvakā ājīvato 'nurakṣitavyaṃ manyante;",
  "V03vinv172u:2730": "nāhaṃ śrāvakāṇām antikād ājīvānurakṣaṇaṃ pratyāśaṃsāmi;",
  "V03vinv172u:2731": "ahaṃ khalu bhikṣavaḥ pariśuddhajñānadarśana (A 453b)",
  "V03vinv172u:2732": "eva san pariśuddhaṃ me jñānadarśanam asaṃkliṣṭa iti pratijāne;",
  "V03vinv172u:2733": "na māṃ śrāvakāḥ jñānadarśanato 'nurakṣitavyaṃ manyante;",
  "V03vinv172u:2734": "nāhaṃ śrāvakāṇām antikād jñānadarśanānurakṣanaṃ pratyāśaṃsāmi;",
  "V03vinv172u:2735": "ahaṃ khalu bhikṣavaḥ saṃpannavyākaraṇa eva san saṃpannaṃ me vyākaraṇam asaṃkliṣṭa iti pratijāne;",
  "V03vinv172u:2736": "na māṃ śrāvakāḥ saṃpannavyākaraṇato 'nurakṣitavyaṃ manyante;",
  "V03vinv172u:2737": "nāhaṃ śrāvakāṇām antikāt saṃpannavyākaraṇānurakṣanaṃ pratyāśaṃsāmi;",
  "V03vinv172u:2738": "ahaṃ khalu bhikṣavaḥ svākhyātadharmavinaya eva san svākhyāto me dharmavinayaḥ asaṃkliṣṭa iti pratijāne;",
  "V03vinv172u:2739": "na māṃ śrāvakāḥ svākhyātadharmavinayato 'nurakṣitavyaṃ manyante;",
  "V03vinv172u:2740": "nāhaṃ śrāvakāṇām antikāt svākhyātadharmavinayānurakṣanaṃ pratyāśaṃsāmi;",
  "V03vinv172u:2741": "nigṛhya nigṛhya vo 'haṃ bhikṣavaḥ pravakṣyāmi,",
  "V03vinv172u:2742": "prasahya prasahya;",
  "V03vinv172u:2743": "na ca vo dhanayiṣye,",
  "V03vinv172u:2744": "kumbhakāra ivāmabhājanānāṃ;",
  "V03vinv172u:2745": "yat sāraṃ tat sthāsyati;",
  "V03vinv172u:2746": "kṣamāś ca yūyaṃ bhagavato vacanapathānāṃ. (SBV II 79)",
  "V03vinv172u:2748": "Devadatta decides to bring about schism in the congregation",
  "V03vinv172u:2749": "atha devadattaḥ kokālikakhaṇḍadravyakaṭamorakatiṣyasamudradattan āmantrayate:",
  "V03vinv172u:2750": "eta evaṃ kokālikakhaṇḍadravyakaṭamorakatiṣyasamudradattāḥ;",
  "V03vinv172u:2751": "tiṣṭhate eva śramaṇasya gautamasya samagraṃ śrāvakasaṃghaṃ bhetsyāmaḥ;",
  "V03vinv172u:2752": "cakrabhedaṃ kariṣyāmaḥ;",
  "V03vinv172u:2753": "tad asmākam abhyatītakālagatānāṃ digvidikṣu udāraḥ kalyāṇaḥ kīrtiśabdaślokaḥ abhyudgamiṣyati;",
  "V03vinv172u:2754_0": "tiṣṭhata eva śramaṇasya gautamasya tāvanmahardhikasya tāvanmahānubhāvasya devadattena",
  "V03vinv172u:2754_1": "kokālikena khaṇḍadravyeṇa kaṭamorakatiṣyeṇa samudradattena samagraḥ śrāvakasaṃghaḥ",
  "V03vinv172u:2754_2": "bhinnaś cakrabhedaś ca kriyate iti;",
  "V03vinv172u:2755": "te kathayanti:",
  "V03vinv172u:2756": "na śakṣyāmo vayaṃ devadatta bhagavataḥ samagraṃ śrāvakasaṃghaṃ bhettuṃ;",
  "V03vinv172u:2757": "tat kasya hetoḥ?",
  "V03vinv172u:2758": "santy āyuṣman devadatta bhagavataḥ śrāvakāḥ mahardhikā mahānubhāvā divyacakṣuṣaḥ paracittavidaḥ;",
  "V03vinv172u:2759": "ye dūrād api paśyanti,",
  "V03vinv172u:2760": "antike 'pi na dṛśyante;",
  "V03vinv172u:2761": "te cetasā cittaṃ spharitvā manasā mano vijānanti;",
  "V03vinv172u:2762": "te asmān parisarpata eva jñāsyanti iti;",
  "V03vinv172u:2763": "sa kathayati:",
  "V03vinv172u:2764": "asti kokālika upāyaḥ;",
  "V03vinv172u:2765": "ete vayaṃ sthavirasthavirān bhikṣūn upasaṃkramāmaḥ sarvopakaraṇaiḥ alpotsukhā bhavantu sthavirā vayaṃ sthavirāṇāṃ sarvopakaraṇair avighātaṃ kariṣyāma iti;",
  "V03vinv172u:2766": "navakāṃś ca bhikṣūn upasthāpayāmaḥ upalāḍāyāmaḥ pātreṇa cīvareṇa śikyena saritena kāyabandhanena uddeśena pāṭhena svādhyāyena yogena manasikāreṇa;",
  "V03vinv172u:2767": "asty eṣa āyuṣman devadatta upāya iti;",
  "V03vinv172u:2768": "tatra devadattaḥ samagrasya saṃghasya bhedāya parākramitum ārabdhaḥ.",
  "V03vinv172u:2770": "The behaviour of Devadatta is discussed in the congregation",
  "V03vinv172u:2771": "sthavirasthavirair bhikṣubhiḥ parisarpann eva vijñātaḥ devadattaḥ,",
  "V03vinv172u:2772": "samagrasya saṃghasya bhedāya parākramati iti;",
  "V03vinv172u:2773": "etat prakaraṇaṃ bhikṣavaḥ bhagavata ārocayanti;",
  "V03vinv172u:2774": "bhadanta devadattaḥ samagrasya saṃghasya bhedāya parākramati iti;",
  "V03vinv172u:2775": "tān bhagavān bhikṣūn āmantrayate sma:",
  "V03vinv172u:2776": "ājñāpayata yūyaṃ bhikṣavo devadattaṃ (SBV II 80)",
  "V03vinv172u:2777": "meṣakena iti,",
  "V03vinv172u:2778": "yo vā punar anyo 'py evaṃjātīyaḥ (A 454a)",
  "V03vinv172u:2779": "evaṃ ca punar ājñāpayitavyaḥ;",
  "V03vinv172u:2780": "mā tvaṃ devadatta samagrasya saṃghasya bhedāya parākrama;",
  "V03vinv172u:2781": "mā bhedakaraṇasaṃvartanīyam adhikaraṇaṃ samādāya pragṛhya tiṣṭha;",
  "V03vinv172u:2782": "sametu te devadatta sārdhaṃ saṃghena;",
  "V03vinv172u:2783": "samagro hi saṃghaḥ sahitaḥ saṃmodamānaḥ avivadamānaḥ ekāgraḥ ekoddeśaḥ ekakṣīrodakībhūtaḥ śāstuḥ śāsanaṃ dīpayan sukhasparśaṃ viharatu iti;",
  "V03vinv172u:2784": "ājñāpayanti te bhikṣavo devadattaṃ meṣakena;",
  "V03vinv172u:2785": "meṣakenājñāpyamānas tad eva vastu sthāmaśaḥ parāmṛśya abhiniviśyānuvyavaharati:",
  "V03vinv172u:2786": "idam eva satyaṃ moham anyad iti.",
  "V03vinv172u:2787": "etat prakaraṇaṃ bhikṣavo bhagavata ārocayanti:",
  "V03vinv172u:2788": "ājñāpto 'smābhir bhadanta devadatto meṣakena;",
  "V03vinv172u:2789": "meṣakenājñāpyamānas tad eva vastu sthāmaśaḥ parāmṛśya abhiniviśyānuvyavaharati idam eva satyaṃ moham anyad iti;",
  "V03vinv172u:2790": "bhagavān āha:",
  "V03vinv172u:2791": "ājñāpayata yūyaṃ bhikṣavo devadattaṃ jñapticaturthena karmaṇā iti,",
  "V03vinv172u:2792": "yo vā punar anyo 'py evaṃjātīyaḥ evaṃ ca punar ājñāpayitavyaḥ.",
  "V03vinv172u:2793": "śayanāsanaprajñaptiṃ kṛtvā gaṇḍīm ākoṭya pṛṣṭavācikayā bhikṣūn samanuyujya sarvasaṃghe sanniṣaṇṇe sannipatite ekena bhikṣuṇā jñaptiṃ kṛtvā karma kartavyaṃ.",
  "V03vinv172u:2794": "śṛṇotu bhadantāḥ saṃghaḥ;",
  "V03vinv172u:2795": "ayaṃ devadattaḥ samagrasya saṃghasya bhedāya parākramate;",
  "V03vinv172u:2796": "bhedakaraṇasaṃvartanīyaṃ cādhikaraṇaṃ samādāya pragṛhya tiṣṭhati;",
  "V03vinv172u:2797": "sa eṣa saṃbahulair bhikṣubhir meṣakenājñaptaḥ;",
  "V03vinv172u:2798": "meṣakenājñāpyamānas tad eva vastu sthāmaśaḥ parāmṛśya anuvyavaharati idam eva satyaṃ moham anyad iti;",
  "V03vinv172u:2799": "sacet saṃghasya prāptakālaṃ kṣameta ānujānīyāt saṃgho yat saṃghaḥ devadattaṃ jñapticaturthena karmaṇā ājñāpayet mā tvaṃ devadatta samagrasya saṃghasya bhedāya parākrama;",
  "V03vinv172u:2800": "mā bhedakaraṇasaṃvartanīyam adhikaraṇaṃ samādāya pragṛhya tiṣṭha;",
  "V03vinv172u:2801": "sametu te devadatta sārdhaṃ saṃghena;",
  "V03vinv172u:2802": "samagro hi saṃghaḥ sahitaḥ saṃmodamānaḥ avivadamānaḥ ekāgraḥ ekoddeśaḥ ekakṣīrodakībhūtaḥ śāstuḥ śāsanaṃ dīpayan sukhasparśaṃ viharatu;",
  "V03vinv172u:2803": "niḥsṛja tvaṃ (SBV II 81)",
  "V03vinv172u:2804": "devadatta idam evaṃrūpaṃ saṃghabhedakaraṃ vastu;",
  "V03vinv172u:2805": "ity eṣā jñaptiḥ;",
  "V03vinv172u:2806": "evaṃ ca karma kartavyaṃ.",
  "V03vinv172u:2807": "śṛṇotu bhadantāḥ saṃghaḥ;",
  "V03vinv172u:2808": "ayaṃ devadattaḥ samagrasya saṃghasya bhedāya parākramate;",
  "V03vinv172u:2809": "bhedakaraṇasaṃvartanīyaṃ cādhikaraṇaṃ samādāya pragṛhya tiṣṭhati;",
  "V03vinv172u:2810": "sa eṣa saṃbahulair bhikṣubhir meṣakenājñaptaḥ;",
  "V03vinv172u:2811": "meṣakenājñāpyamānas tad eva vastu sthāmaśaḥ parāmṛśya abhiniviśyānuvyavaharati idam eva satyaṃ moham anyad iti;",
  "V03vinv172u:2812": "tat saṃghaḥ devadattaṃ jñapticaturthena karmaṇā ājñāpayati:",
  "V03vinv172u:2813": "mā tvaṃ devadatta samagrasya saṃghasya bhedāya parākrama;",
  "V03vinv172u:2814": "mā bhedakaraṇasaṃvartanīyam cādhikaraṇaṃ samādāya pragṛhya tiṣṭha;",
  "V03vinv172u:2815": "sametu te devadatta sārdhaṃ saṃghena;",
  "V03vinv172u:2816": "samagro hi saṃghaḥ sahitaḥ saṃmodamānaḥ avivadamānaḥ ekāgraḥ ekoddeśaḥ ekakṣīrodakībhūtaḥ śāstuḥ śāsanaṃ dīpayan sukhasparśaṃ viharatv iti;",
  "V03vinv172u:2817": "yeṣām āyuṣmatāṃ kṣamate devadattaṃ jñapticaturthena karmaṇā ājñāpayituṃ;",
  "V03vinv172u:2818": "mā tvaṃ devadatta samagrasya saṃghasya bhedāya parākrama; (A 454b)",
  "V03vinv172u:2819": "bhedakaraṇasaṃvartanīyam cādhikaraṇaṃ samādāya pragṛhya tiṣṭha;",
  "V03vinv172u:2820": "sametu te devadatta sārdhaṃ saṃghena;",
  "V03vinv172u:2821": "samagro hi saṃghaḥ sahitaḥ saṃmodamānaḥ avivadamānaḥ ekāgraḥ ekoddeśaḥ ekakṣīrodakībhūtaḥ śāstuḥ śāsanaṃ dīpayan sukhasparśaṃ viharatu iti te tūṣṇīṃ;",
  "V03vinv172u:2822": "na kṣamante bhāṣantām iyaṃ prathamā karmavācanā;",
  "V03vinv172u:2823": "evaṃ dvitīyā tṛtīyā karmavācanā.",
  "V03vinv172u:2824": "ājñāpayanti te bhikṣavo devadattaṃ jñapticaturthena karmaṇā;",
  "V03vinv172u:2825": "ājñāpyamānas tad eva vastu sthāmaśaḥ parāmṛśyābhiniviśya anuvyavaharati:",
  "V03vinv172u:2826": "idam eva satyaṃ moham anyad iti.",
  "V03vinv172u:2828": "The behaviour of the four monks followers of Devadatta is discused in the congregation",
  "V03vinv172u:2829": "catvāraś cāsya bhikṣavaḥ sahāyakāḥ anuvartino vyagravāditāyāṃ,",
  "V03vinv172u:2830": "kokālikakhaṇḍadravyakaṭamorakatiṣyasamudradattāḥ;",
  "V03vinv172u:2831": "te bhikṣūn evaṃ vadanti:",
  "V03vinv172u:2832": "mā yūyam āyuṣmanto 'sya bhikṣoḥ kiṃcid vocata kalyāṇaṃ vā pāpakaṃ vā;",
  "V03vinv172u:2833": "tat kasya hetoḥ?",
  "V03vinv172u:2834": "eṣa hi bhikṣur dharmavādī vinayavādī;",
  "V03vinv172u:2835": "dharmaṃ caiṣa bhikṣur vinayaṃ ca samādāya pragṛhya anuvyavaharati;",
  "V03vinv172u:2836": "jānaṃś caiṣa bhikṣur bhāṣate, nājānan; (SBV II 82)",
  "V03vinv172u:2837": "yac cāsmai bhikṣave rocate,",
  "V03vinv172u:2838": "kṣamate ca,",
  "V03vinv172u:2839": "asmākam api tad rocate kṣamate ca iti.",
  "V03vinv172u:2840": "etat prakaraṇaṃ bhikṣavo bhagavata ārocayanti:",
  "V03vinv172u:2841": "ājñāpto 'smābhir bhadanta devadattaḥ jñapticaturthena karmaṇā ājñāpyamānas tad eva vastu sthāmaśaḥ parāmṛśya abhiniviśyānuvyavaharati idam eva satyaṃ moham anyad iti;",
  "V03vinv172u:2842": "catvāraś cāsya bhikṣavaḥ sahāyakāḥ anuvartino vyagravāditāyāṃ,",
  "V03vinv172u:2843": "kokālikakhaṇḍadravyakaṭamorakatiṣyasamudradattāḥ;",
  "V03vinv172u:2844": "te bhikṣūn evaṃ vadanti:",
  "V03vinv172u:2845": "mā yūyam āyuṣmanto 'sya bhikṣoḥ kiṃcid vocata kalyāṇaṃ vā pāpakaṃ vā;",
  "V03vinv172u:2846": "eṣa hi bhikṣur dharmavādī vinayavādī;",
  "V03vinv172u:2847": "dharmaṃ caiṣa bhikṣur vinayaṃ ca samādāya pragṛhyānuvyavaharati;",
  "V03vinv172u:2848": "jānaṃś caiṣa bhikṣur bhāṣate,",
  "V03vinv172u:2849": "nājānan; yac cāsmai bhikṣave rocate ca kṣamate ca,",
  "V03vinv172u:2850": "asmākam api tad rocate ca kṣamate ca iti.",
  "V03vinv172u:2851": "bhagavān āha:",
  "V03vinv172u:2852": "ājñāpayata yūyaṃ bhikṣavaḥ kokālikakhaṇḍadravyakaṭamorakatiṣyasamudradattā meṣakena;",
  "V03vinv172u:2853": "evaṃ punar ājñāpayitavyāḥ:",
  "V03vinv172u:2854": "mā yūyaṃ kokālikakhaṇḍadravyakaṭamorakatiṣyasamudradattāḥ jānanto yo bhikṣusamagrasya saṃghasya bhedāya parākramate,",
  "V03vinv172u:2855": "bhedakaraṇasaṃvartanīyaṃ cādhikaraṇaṃ samādāya pragṛhya tiṣṭhati,",
  "V03vinv172u:2856": "tasyānuvartino bhavata vyagravāditāyāṃ;",
  "V03vinv172u:2857": "mā ca bhikṣūn evaṃ vadata:",
  "V03vinv172u:2858": "mā yūyam āyuṣmantaḥ asya bhikṣoḥ kiṃcid vocata kalyāṇaṃ vā pāpakaṃ vā;",
  "V03vinv172u:2859": "tat kasya hetoḥ?",
  "V03vinv172u:2860": "dharmavādī caiṣo āyuṣmanto bhikṣuḥ,",
  "V03vinv172u:2861": "vinayavādī ca;",
  "V03vinv172u:2862": "dharmaṃ caiṣa bhikṣur vinayaṃ ca samādāya pragṛhyānuvyavaharati;",
  "V03vinv172u:2863": "jānaṃś caiṣa bhikṣur bhāṣate,",
  "V03vinv172u:2864": "nājānan; yac cāsmai bhikṣave rocate ca kṣamate ca,",
  "V03vinv172u:2865": "asmākam api tad rocate ca kṣamate ca iti;",
  "V03vinv172u:2866": "mā yūyam āyuṣmantaḥ saṃghabhedaṃ rocayata;",
  "V03vinv172u:2867": "sametv āyuṣmatāṃ sārdhaṃ saṃghena;",
  "V03vinv172u:2868": "samagro hi saṃghaḥ sahitaḥ saṃmodamāno 'vivadamāna ekāgraḥ ekoddeśaḥ ekakṣīrodakībhūtaḥ śāstuḥ śāsanaṃ dīpayan sukhasparśaṃ viharatu;",
  "V03vinv172u:2869": "niḥsṛjantv (A 455a)",
  "V03vinv172u:2870": "āyuṣmantaḥ imām evaṃrūpaṃ saṃghabhedānuvartanīṃ vyagravāditām iti;",
  "V03vinv172u:2871": "ājñāpayanti te bhikṣavaḥ kokālikakhaṇḍadravyakaṭamorakatiṣyasamudradattān meṣakena;",
  "V03vinv172u:2872": "te meṣakenājñāpyamānas tad eva vastu sthāmaśaḥ parāmṛśyānuvyavaharati idam eva satyaṃ moham anyad iti.",
  "V03vinv172u:2873": "etat prakaraṇaṃ bhikṣavo bhagavata ārocayanti:",
  "V03vinv172u:2874": "ājñāptā asmābhir bhadanta kokālikakhaṇḍadravyakaṭamorakatiṣyasamudradattāḥ (SBV II 83)",
  "V03vinv172u:2875": "meṣakena; te meṣakenājñāpyamānas tad eva vastu sthāmaśaḥ parāmṛśya abhiniviśya anuvyavaharati idam eva satyaṃ moham anyad iti;",
  "V03vinv172u:2876": "bhagavān āha:",
  "V03vinv172u:2877": "ājñāpayata yūyaṃ bhikṣavaḥ kokālikakhaṇḍadravyakaṭamorakatiṣyasamudradattān jñapticaturthena karmaṇā iti,",
  "V03vinv172u:2878": "ye vā punar anye 'py evaṃjātīyaḥ evaṃ ca punar ājñāpayitavyāḥ.",
  "V03vinv172u:2879": "śayanāsanaprajñaptiṃ kṛtvā gaṇḍīm ākoṭya pṛṣṭavācikayā bhikṣūn samanuyujya sarvasaṃghe sanniṣaṇṇe sannipatite ekena bhikṣuṇā jñaptiṃ kṛtvā karma kartavyaṃ.",
  "V03vinv172u:2880": "śṛṇotu bhadantāḥ saṃghaḥ;",
  "V03vinv172u:2881": "ime kokālikakhaṇḍadravyakaṭamorakatiṣyasamudradattāḥ jānanto yo bhikṣuḥ samagrasya saṃghasya bhedāya parākramati,",
  "V03vinv172u:2882": "tasyānuvartino bhaviṣyanti vyagravāditāyāṃ;",
  "V03vinv172u:2883": "bhikṣūṃś caivaṃ vadanti:",
  "V03vinv172u:2884": "mā yūyam āyuṣmanto 'sya bhikṣoḥ kiṃcid vocata kalyāṇaṃ vā pāpakaṃ vā;",
  "V03vinv172u:2885": "tat kasya hetoḥ?",
  "V03vinv172u:2886": "dharmavādī caiṣo āyuṣmanto bhikṣuḥ,",
  "V03vinv172u:2887": "vinayavādī ca;",
  "V03vinv172u:2888": "dharmaṃ ca eṣa bhikṣur vinayaṃ ca samādāya pragṛhya anuvyavaharati;",
  "V03vinv172u:2889": "jānaṃś caiṣa bhikṣur bhāṣate,",
  "V03vinv172u:2890": "na ajānan; yac cāsmai bhikṣave rocate kṣamate ca,",
  "V03vinv172u:2891": "asmākam api tad rocate kṣamate ca iti;",
  "V03vinv172u:2892": "ta evaṃ saṃbahulair bhikṣubhir meṣakena ājñāpyamānās tad eva vastu sthāmaśaḥ parāmṛśyābhiniviśya anuvyavaharanti idam eva satyaṃ moham anyad iti;",
  "V03vinv172u:2893": "sacet saṃghasya prāptakālaṃ kṣameta anujānīyāt saṃgho yat saṃghaḥ kokālikakhaṇḍadravyakaṭamorakatiṣyasamudradattān jñapticaturthena karmaṇā ājñāpayati:",
  "V03vinv172u:2894_0": "mā yūyaṃ kokālikakhaṇḍadravyakaṭamorakatiṣyasamudradattāḥ jānanto yo bhikṣuḥ samagrasya",
  "V03vinv172u:2894_1": "saṃghasya bhedāya parākramati bhedakaraṇasaṃvartanīyaṃ cādhikaraṇaṃ samādāya pragṛhya tiṣṭhati;",
  "V03vinv172u:2895": "tasyānuvartino bhavata vyagravāditāyāṃ;",
  "V03vinv172u:2896": "mā ca bhikṣūn evaṃ vadata:",
  "V03vinv172u:2897": "mā yūyam āyuṣmanto 'sya bhikṣoḥ kiṃcid vocata kalyāṇaṃ vā pāpakaṃ vā;",
  "V03vinv172u:2898": "tat kasya hetoḥ?",
  "V03vinv172u:2899": "dharmavādī caiṣa bhikṣuḥ,",
  "V03vinv172u:2900": "vinayavādī ca;",
  "V03vinv172u:2901": "dharmaṃ ca eṣa bhikṣur vinayaṃ ca samādāya pragṛhya anuvyavaharati;",
  "V03vinv172u:2902": "jānaṃś caiṣa bhikṣur bhāṣate,",
  "V03vinv172u:2903": "na ajānan; yac cāsmai bhikṣave rocate ca kṣamate ca,",
  "V03vinv172u:2904": "asmākam api tad rocate ca kṣamate ca iti;",
  "V03vinv172u:2905": "tat kasya hetoḥ?",
  "V03vinv172u:2906": "naiṣa āyuṣmanto bhikṣur dharmavādī vinayavādī ca;",
  "V03vinv172u:2907": "adharmavādī caiṣa bhikṣur avinayavādī ca;",
  "V03vinv172u:2908": "adharmaṃ caiṣa bhikṣur avinayaṃ ca samādāya pragṛhya anuvyavaharati;",
  "V03vinv172u:2909": "ajānaṃś caiṣa bhikṣur bhāṣate,",
  "V03vinv172u:2910": "na ajānan; niḥsṛjantv āyuṣmantaḥ imām evaṃrūpāṃ saṃghabhedānuvartinīṃ (SBV II 84)",
  "V03vinv172u:2911": "vyagravāditāyāṃ;",
  "V03vinv172u:2912": "sametv āyuṣmatāṃ sārdhaṃ saṃghena;",
  "V03vinv172u:2913": "samagro hi saṃghaḥ saṃmodamānaḥ avivadamānaḥ ekāgraḥ ekoddeśaḥ ekakṣīrodakībhūtaḥ śāstuḥ (A 455b)",
  "V03vinv172u:2914": "śāsanaṃ dīpayan sukhasparśaṃ viharatu;",
  "V03vinv172u:2915": "ity eṣā jñaptiḥ;",
  "V03vinv172u:2916": "evaṃ ca karma kartavyaṃ.",
  "V03vinv172u:2917": "śṛṇotu bhadantāḥ saṃghaḥ;",
  "V03vinv172u:2918": "ime kokālikakhaṇḍadravyakaṭamorakatiṣyasamudradattāḥ jānanto yo bhikṣuḥ samagrasya saṃghasya bhedāya parākramati,",
  "V03vinv172u:2919": "tasyānuvartino bhaviṣyanti vyagravāditāyāṃ;",
  "V03vinv172u:2920": "bhikṣūṃś caivaṃ vadanti:",
  "V03vinv172u:2921": "mā yūyam āyuṣmanto 'sya bhikṣoḥ kiṃcid vocata kalyāṇaṃ vā pāpakaṃ vā;",
  "V03vinv172u:2922": "tat kasya hetoḥ?",
  "V03vinv172u:2923": "dharmavādī caiṣo āyuṣmanto bhikṣuḥ,",
  "V03vinv172u:2924": "vinayavādī ca;",
  "V03vinv172u:2925": "dharmaṃ ca eṣa bhikṣur vinayaṃ ca samādāya pragṛhya anuvyavaharati;",
  "V03vinv172u:2926": "jānaṃś caiṣa bhikṣur bhāṣate,",
  "V03vinv172u:2927": "na ajānan; yac cāsmai bhikṣave rocate kṣamate ca,",
  "V03vinv172u:2928": "asmākam api tad rocate kṣamate ca iti;",
  "V03vinv172u:2929": "ta evaṃ saṃbahulair bhikṣubhir meṣakena ājñāpyamānās tad eva vastu sthāmaśaḥ parāmṛśyābhiniviśya anuvyavaharanti idam eva satyaṃ moham anyad iti;",
  "V03vinv172u:2930": "tat saṃghaḥ kokālikakhaṇḍadravyakaṭamorakatiṣyasamudradattān jñapticaturthena karmaṇājñāpayati:",
  "V03vinv172u:2931_0": "mā yūyaṃ kokālikakhaṇḍadravyakaṭamorakatiṣyasamudradattā jānanto yo bhikṣuḥ samagrasya",
  "V03vinv172u:2931_1": "saṃghasya bhedāya parākramate bhedakaraṇasaṃvartanīyaṃ cādhikaraṇaṃ samādāya pragṛhya tiṣṭhati;",
  "V03vinv172u:2932": "tasyānuvartino bhavata vyagravāditāyāṃ;",
  "V03vinv172u:2933": "mā ca bhikṣūn evaṃ vadata:",
  "V03vinv172u:2934": "mā yūyam āyuṣmanto 'sya bhikṣoḥ kiṃcid vocata kalyāṇaṃ vā pāpakaṃ vā;",
  "V03vinv172u:2935": "tat kasya hetoḥ?",
  "V03vinv172u:2936": "dharmavādī caiṣa bhikṣuḥ,",
  "V03vinv172u:2937": "vinayavādī ca;",
  "V03vinv172u:2938": "dharmaṃ caiṣa bhikṣur vinayaṃ ca samādāya pragṛhya anuvyavaharati;",
  "V03vinv172u:2939": "jānaṃś caiṣa bhikṣur bhāṣate,",
  "V03vinv172u:2940": "na ajānan; yac cāsmai bhikṣave rocate ca kṣamate ca,",
  "V03vinv172u:2941": "asmākam api tad rocate ca kṣamate ca iti;",
  "V03vinv172u:2942": "tat kasya hetoḥ?",
  "V03vinv172u:2943": "naiṣa bhikṣur dharmavādī na vinayavādī;",
  "V03vinv172u:2944": "adharmaṃ caiṣa bhikṣur avinayaṃ ca samādāya pragṛhyānuvyavaharati;",
  "V03vinv172u:2945": "ajānaṃś caiṣa bhikṣur bhāṣate,",
  "V03vinv172u:2946": "na jānan; mā āyuṣmantaḥ saṃghabhedaṃ rocayantu;",
  "V03vinv172u:2947": "saṃghasāmagrīm eva rocayantu;",
  "V03vinv172u:2948": "sametv āyuṣmatāṃ sārdhaṃ saṃghena;",
  "V03vinv172u:2949": "samagro hi saṃghaḥ sahitaḥ saṃmodamānaḥ avivadamānaḥ ekāgraḥ ekoddeśaḥ ekakṣīrodakībhūtaḥ śāstuḥ śāsanaṃ dīpayan sukhasparśaṃ viharatu;",
  "V03vinv172u:2950": "niḥsṛjantv āyuṣmantaḥ imām evaṃrūpaṃ saṃghabhedānuvartinīṃ vyagravāditām iti.",
  "V03vinv172u:2951": "yeṣām āyuṣmatāṃ kṣamante kokālikakhaṇḍadravyakaṭamorakatiṣyasamudradattān jñapticaturthena karmaṇā ājñāpayituṃ;",
  "V03vinv172u:2952_0": "mā yūyaṃ kokālikakhaṇḍadravyakaṭamorakatiṣyasamudradattāḥ jānanto yo bhikṣuḥ samagrasya",
  "V03vinv172u:2952_1": "saṃghasya bhedāya parākramate bhedakaraṇasaṃvartanīyaṃ cādhikaraṇaṃ samādāya pragṛhya tiṣṭhati;",
  "V03vinv172u:2953": "tasyānuvartino bhavata vyagravāditāyāṃ;",
  "V03vinv172u:2954": "mā ca bhikṣūn evaṃ vadata:",
  "V03vinv172u:2955": "mā yūyam āyuṣmanto 'sya bhikṣoḥ kiṃcid vocata kalyāṇaṃ vā pāpakaṃ vā;",
  "V03vinv172u:2956": "tat kasya hetoḥ?",
  "V03vinv172u:2957": "dharmavādī caiṣa bhikṣuḥ,",
  "V03vinv172u:2958": "vinayavādī ca;",
  "V03vinv172u:2959": "dharmaṃ caiṣa bhikṣur vinayaṃ ca samādāya pragṛhya anuvyavaharati;",
  "V03vinv172u:2960": "jānaṃś caiṣa bhikṣur bhāṣate,",
  "V03vinv172u:2961": "na ajānan; yac cāsmai bhikṣave rocate ca kṣamate ca,",
  "V03vinv172u:2962": "asmākam api tad rocate ca kṣamate ca iti;",
  "V03vinv172u:2963": "tat kasya hetoḥ?",
  "V03vinv172u:2964": "naiṣa bhikṣur dharmavādī na vinayavādī;",
  "V03vinv172u:2965": "adharmaṃ caiṣa bhikṣur avinayaṃ ca samādāya pragṛhyānuvyavaharati;",
  "V03vinv172u:2966": "ajānaṃś caiṣa bhikṣur bhāṣate,",
  "V03vinv172u:2967": "na jānan; mā āyuṣmantaḥ saṃghabhedaṃ rocayantu;",
  "V03vinv172u:2968": "saṃghasāmagrīm eva rocayantu;",
  "V03vinv172u:2969": "sametv āyuṣmatāṃ sārdhaṃ saṃghena;",
  "V03vinv172u:2970": "samagro hi saṃghaḥ sahitaḥ saṃmodamānaḥ avivadamānaḥ ekāgraḥ ekoddeśaḥ ekakṣīrodakībhūtaḥ śāstuḥ śāsanaṃ dīpayan sukhasparśaṃ viharatu;",
  "V03vinv172u:2971": "niḥsṛjantv āyuṣmantaḥ imām evaṃrūpaṃ saṃghabhedānuvartinīṃ vyagravāditām iti te tūṣṇīṃ;",
  "V03vinv172u:2972": "na kṣamante bhāṣantām iyaṃ prathamā karmavācanā;",
  "V03vinv172u:2973": "evaṃ dvitīyā tṛtīyā karmavācanā. (SBV II 85)",
  "V03vinv172u:2974": "ājñāpayanti te bhikṣavaḥ kokālikakhaṇḍadravyakaṭamorakatiṣyasamudradattān jñapticaturthena karmaṇā;",
  "V03vinv172u:2975": "te bhkṣubhir jñapticaturthena karmaṇā ājñāpyamānas tad eva vastu sthāmaśaḥ parāmṛśya abhiniviśya anuvyavaharati:",
  "V03vinv172u:2976": "idam eva satyaṃ moham anyad iti.",
  "V03vinv172u:2978": "The monks inform the Buddha of the result of the motion (jñapti).",
  "V03vinv172u:2979": "Devadatta gets stronger in his resolution to bring about the schism in the congregation",
  "V03vinv172u:2980": "etat prakaraṇaṃ bhikṣavo bhagavata ārocayanti:",
  "V03vinv172u:2981": "ājñāptā asmābhir bhadanta kokālikakhaṇḍadravyakaṭamorakatiṣyasamudradattāḥ jñapticaturthena karmaṇā;",
  "V03vinv172u:2982": "ājñāpyamānas te tad eva vastu sthāmaśaḥ parāmṛśyābhiniviśya anuvyavaharati:",
  "V03vinv172u:2983": "idam eva satyaṃ moham anyad iti;",
  "V03vinv172u:2984": "tatra bhagavān bhikṣūn āmantrayate sma:",
  "V03vinv172u:2985": "pratibalo me bhikṣavo devadattaḥ samagraṃ śrāvakasaṃghaṃ bhettuṃ cakrabhedaṃ ca kartuṃ;",
  "V03vinv172u:2986": "tathā cāsya catvāro bhikṣavaḥ sahāyakāḥ anuvartino vyagravāditāyāṃ kokālikakhaṇḍadravyakaṭamorakatiṣyasamudradattāḥ.",
  "V03vinv172u:2987": "devadattena śrutaṃ vyākṛto 'haṃ śramaṇena gautamena pratibalo me bhikṣavo devadattaḥ samagraṃ śrāvakasaṃghaṃ bhettuṃ cakrabhedaṃ ca kartuṃ;",
  "V03vinv172u:2988": "tathā cāsya catvāro bhikṣavaḥ sahāyakāḥ anuvartino vyagravāditāyāṃ kokālikakhaṇḍadravyakaṭamorakatiṣyasamudradattāḥ iti;",
  "V03vinv172u:2989": "śrutvā ca punaḥ kokālikakhaṇḍadravyakaṭamorakatiṣyasamudradattān āmantrayate: (A 456a)",
  "V03vinv172u:2990": "yat khalu kokālikakhaṇḍadravyakaṭamorakatiṣyasamudradattāḥ jānīyāta,",
  "V03vinv172u:2991": "vyākṛto 'haṃ śramaṇena gautamena pratibalo devadattaḥ samagraṃ śrāvakasaṃghaṃ bhettuṃ cakrabhedaṃ ca kartuṃ;",
  "V03vinv172u:2992": "tathā cāsya catvāro bhikṣavaḥ sahāyakāḥ kokālikakhaṇḍadravyakaṭamorakatiṣyasamudradattā iti;",
  "V03vinv172u:2993": "yannv ahaṃ bhūyasyā matrayā saṃghabhedāya parākrameya iti;",
  "V03vinv172u:2994": "sa paṃcabhir bhikṣuśataiḥ sārdham ante ārāmasya gaṇabhojanaṃ bhuṅkte;",
  "V03vinv172u:2995": "etat prakaraṇaṃ bhikṣavo bhagavata ārocayanti.",
  "V03vinv172u:2996": "bhagavān āha:",
  "V03vinv172u:2997": "kiṃ manyadhve bhikṣavaḥ?",
  "V03vinv172u:2998": "kimarthaṃ tathāgatena trikabhojanam anujñātaṃ;",
  "V03vinv172u:2999": "gaṇabhojanaṃ pratikṣiptaṃ?",
  "V03vinv172u:3000": "nanu dvāv arthāu saṃpaśyatā,",
  "V03vinv172u:3001": "kulodayatāṃ ca pratītya,",
  "V03vinv172u:3002": "pāpecchānāṃ (SBV II 86)",
  "V03vinv172u:3003": "ca pudgalānāṃ pakṣapralopanārthaṃ;",
  "V03vinv172u:3004": "mā haiva pāpecchaḥ pudgalaḥ saṃgham evāgamya,",
  "V03vinv172u:3005": "saṃgham evoddiśya,",
  "V03vinv172u:3006": "saṃgham evāvedayitvā pāṣaṇḍika iva kṛtvā saṃghenaiva sārdhaṃ vigṛhya vivādaṃ sthāpayet iti.",
  "V03vinv172u:3008": "Devadatta loses his magical powers",
  "V03vinv172u:3009": "yadā āyuṣmatā daśabalakāśyapena devadattasya ṛddher mārgo vyapadiṣṭaḥ,",
  "V03vinv172u:3010": "tadāsau bhikṣubhir ucyate:",
  "V03vinv172u:3011": "kasmāt tvayā sthavira devadattasya pāpecchasya ṛddher mārgo vyapadiṣṭaḥ?",
  "V03vinv172u:3012": "sa kathayati:",
  "V03vinv172u:3013": "nāham āyuṣmanto jāne yathāyaṃ pāpeccha iti;",
  "V03vinv172u:3014": "yadi mayā jñātam abhaviṣyat ṛkāro 'py asya mayā na vyapadiṣṭo 'bhaviṣyat;",
  "V03vinv172u:3015": "prāg eva ṛddher mārgaḥ iti;",
  "V03vinv172u:3016": "tato devadattaḥ bhikṣubhiḥ praṇayam āsthāyocyate;",
  "V03vinv172u:3017": "devadatta yā kācit śrīsaubhāgyasaṃpat,",
  "V03vinv172u:3018": "sarvāsau sthaviraṃ daśabalakāśyapam āgamya;",
  "V03vinv172u:3019": "na tvaṃ tasya sakāśam upasaṃkrāmasi iti;",
  "V03vinv172u:3020": "te saṃlakṣayanti:",
  "V03vinv172u:3021": "apy eva nāmāyam asmābhiḥ prabodhitaḥ tasya sakāśam upasaṃkrāmet;",
  "V03vinv172u:3022": "sa evaṃ pratinivartayet iti;",
  "V03vinv172u:3023": "sa evaṃ praticoditaḥ kathayati:",
  "V03vinv172u:3024": "kiṃ mama tena kṛtaṃ?",
  "V03vinv172u:3025": "nanu mayā vīryam ādhāya,",
  "V03vinv172u:3026": "pūrvarātrāpararātraṃ jāgarikāyogam anuyuktena viharatā prathamaṃ dhyānaṃ niśritya ṛddhir abhinirhṛtā iti;",
  "V03vinv172u:3027": "sa vākpravyāharaṇakālasamanantaram eva tayā akṛtajñatayā ṛddheḥ parihīṇaḥ.",
  "V03vinv172u:3028": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:3029": "paśya bhadanta devadattaḥ akṛtajñatayā ṛddheḥ parihīṇaḥ iti;",
  "V03vinv172u:3030": "bhagavān āha:",
  "V03vinv172u:3031": "na bhikṣava etarhi,",
  "V03vinv172u:3032": "yathā atīte 'py adhvany eṣaḥ akṛtajñatayā vidyāyāḥ parihīṇaḥ;",
  "V03vinv172u:3033": "tac chrūyatāṃ.",
  "V03vinv172u:3035": "The story of an out-caste versed in magic and of a brāhmaṇa student",
  "V03vinv172u:3036": "(concerning a previous birth of Devadatta)",
  "V03vinv172u:3037": "bhūtapūrvaṃ bhikṣavo vārāṇasyāṃ nagaryāṃ brahmadatto nāma rājyaṃ kārayati ṛddhaṃ ca yāvad ākīrṇabahujanamanuṣyaṃ ca; (SBV II 87)",
  "V03vinv172u:3038": "tatra caṇḍālo vidyāmantradharo vidyāmantrakuśalaḥ gāndhārīvidyāṃ parivartya ṛddhyā gandhamādanāt parvatāt akālartukāni puṣpaphalāny ādāya rājñe brahmadattāyopanayati;",
  "V03vinv172u:3039": "rājā brahmadattas tasyābhiprasannaḥ abhisāram anuprayacchati;",
  "V03vinv172u:3040": "yāvad anyatamo māṇavo mantrārthī mantragavaṣī śravaparampayā janapadāt vārāṇasīm anuprāptaḥ;",
  "V03vinv172u:3041": "tato mārgaśramaṃ prativinodya tasya caṇḍālasya vidyāmantradhāriṇaḥ sakāśam upasaṃkrāntaḥ;",
  "V03vinv172u:3042": "upasaṃkramya kathayati:",
  "V03vinv172u:3043": "icchāmy aham upādhyāyasya śuśrūṣāṃ kartuṃ; kasyārthe?",
  "V03vinv172u:3044": "vidyāyāḥ; sa gāthāṃ bhāṣate: (A 456b)",
  "V03vinv172u:3045": "na vidyā kasyacid deyā martavyaṃ saha vidyayā /",
  "V03vinv172u:3046": "prayacched vidyayā vidyāṃ śuśrūṣābhir dhanena vā // (iti)",
  "V03vinv172u:3047": "sa kathayati:",
  "V03vinv172u:3048": "upādhyāya yady evam ahaṃ śuśrūṣāṃ karomi;",
  "V03vinv172u:3049": "kiyantaṃ kālaṃ kartavyā?",
  "V03vinv172u:3050": "sa kathayati:",
  "V03vinv172u:3051": "dvādaśabhir varṣaiḥ śuśrūṣayā dīyeta vā na vā;",
  "V03vinv172u:3052": "so 'tyarthaṃ vidyāpratipannaḥ anujñātavān;",
  "V03vinv172u:3053": "tata ārādhanaparamaḥ satkṛtya guruśuśrūṣāṃ kartum ārabdhaḥ;",
  "V03vinv172u:3054": "yāvad apareṇa samayenāsau caṇḍālo madyamadākṣipto gṛham āgataḥ;",
  "V03vinv172u:3055": "sa māṇavaḥ saṃlakṣayati;",
  "V03vinv172u:3056": "ayam upādhyāyaḥ atīva madyamadākṣiptaḥ;",
  "V03vinv172u:3057": "pārśve asya śayyā kalpayitavyā iti;",
  "V03vinv172u:3058": "yāvad asau caṇḍālaḥ saṃparivartitum ārabdhaḥ;",
  "V03vinv172u:3059": "tasya saṃparivartamānasya khaṭvāyā aṅgaṇikā bhagnā;",
  "V03vinv172u:3060": "māṇavaḥ śrutvā pratibuddhaḥ;",
  "V03vinv172u:3061": "sa saṃlakṣayati:",
  "V03vinv172u:3062": "upādhyāyaḥ duḥkhaṃ śayiṣyate;",
  "V03vinv172u:3063": "yannv aham aṅgaṇikāyāṃ pṛṣṭhaṃ datvā avasthitaḥ;",
  "V03vinv172u:3064": "dharmatā hy eṣā śauṇḍānāṃ yo balavāṃs tasya vāntir bhavati;",
  "V03vinv172u:3065": "tasya prathame yāme madyaṃ vigacchati;",
  "V03vinv172u:3066": "tena tīkṣṇamadyavegāt māṇavasya pṛṣṭhe vāntaṃ;",
  "V03vinv172u:3067": "sa saṃlakṣayati:",
  "V03vinv172u:3068": "yady ahaṃ kāyaṃ cālayeyaṃ vācaṃ vā niścārayeyaṃ sthānam etad vidyate yad upādhyāyaḥ śabdaṃ śrutvā pratibuddho na punaḥ śayyāṃ kalpayet;",
  "V03vinv172u:3069": "sa pratisaṅkhyānena avasthitaḥ;",
  "V03vinv172u:3070": "yāvad caṇḍālaḥ svayam eva pratibuddhaḥ paśyati taṃ tathā viprakṛtaṃ;",
  "V03vinv172u:3071": "tataḥ pṛcchati,",
  "V03vinv172u:3072": "ko 'yaṃ; sa kathayati:",
  "V03vinv172u:3073": "upādhyāya ahaṃ somaśarmā; vatsa (SBV II 88)",
  "V03vinv172u:3074": "kim asy evaṃsthitaḥ?",
  "V03vinv172u:3075": "tena yathāvṛttaṃ samākhyātaṃ;",
  "V03vinv172u:3076": "so 'bhiprasannaḥ kathayati:",
  "V03vinv172u:3077": "vatsa parituṣṭo 'haṃ;",
  "V03vinv172u:3078": "gatvā snātvā āgaccha;",
  "V03vinv172u:3079": "vidyāṃ tubhyam anuprayacchāmi iti;",
  "V03vinv172u:3080": "somaśarmā āgataḥ;",
  "V03vinv172u:3081": "tena tasmai vidyā dattā;",
  "V03vinv172u:3082": "capalā brāhmaṇā bhavanti;",
  "V03vinv172u:3083": "sa vegam asahamānaḥ cintayati;",
  "V03vinv172u:3084": "ihaiva tāvad enāṃ vidyāṃ jijñāsayāmi,",
  "V03vinv172u:3085": "tato 'nyatra gamiṣyāmi iti;",
  "V03vinv172u:3086": "tena sā vidyā parivartitā;",
  "V03vinv172u:3087": "bhavanatalam utpatya,",
  "V03vinv172u:3088": "āśv eva gandhamādanaṃ parvataṃ gatvā,",
  "V03vinv172u:3089": "akālartukāni puṣpāny ādāya āgataḥ;",
  "V03vinv172u:3090": "tena tāni rājñaḥ purohitāya dattāni;",
  "V03vinv172u:3091": "tenāpi rājñe brahmadattāya;",
  "V03vinv172u:3092": "rājā kathayati:",
  "V03vinv172u:3093": "kutas tavaitāni;",
  "V03vinv172u:3094": "sa kathayati:",
  "V03vinv172u:3095": "viprakṛṣṭād deśān māṇavo 'bhyāgataḥ;",
  "V03vinv172u:3096": "tenaitāni mama dattāni;",
  "V03vinv172u:3097": "sa cātyarthaṃ vidyāmantradhārī akāmakaraṇīyaś ca brāhmaṇaḥ;",
  "V03vinv172u:3098": "kim anena caṇḍālena sarvalokapratyākhyātena?",
  "V03vinv172u:3099": "tasya vṛttim ācchidya asmai māṇavāya dīyatām iti;",
  "V03vinv172u:3100": "rājā kathayati:",
  "V03vinv172u:3101": "evaṃ kāraya iti;",
  "V03vinv172u:3102": "tataḥ purohitena caṇḍālād vṛttim ācchidya tasmai brāhmaṇāya dattā;",
  "V03vinv172u:3103": "sa tayā akṛtajñatayā tasya vidyāyāḥ parihīṇaḥ.",
  "V03vinv172u:3104": "kiṃ manyadhve bhikṣavaḥ yo 'sau caṇḍālaḥ eṣa evāsau daśabalakāśyapaḥ tena kālena tena samayena;",
  "V03vinv172u:3105": "so 'sau māṇavaḥ eṣa eva asau devadattaḥ tena kālena tena samayena;",
  "V03vinv172u:3106": "tadāpy eṣa vidyāyāḥ parihīṇaḥ;",
  "V03vinv172u:3107": "adyāpy eṣa ṛddheḥ parihīṇaḥ;",
  "V03vinv172u:3108": "tasmāt tarhi bhikṣavaḥ evaṃ śikṣitavyaṃ yat kṛtajñā bhaviṣyāmaḥ;",
  "V03vinv172u:3109": "svalpam api kṛtaṃ na nāśayiṣyāmaḥ prāg eva prabhūtataram;",
  "V03vinv172u:3110": "ity evaṃ vo bhikṣavaḥ śikṣitavyaṃ.",
  "V03vinv172u:3112": "The Buddha goes to Gayā",
  "V03vinv172u:3113": "atha bhagavān yathābhiramyaṃ rājagṛhe vihṛtya bhikṣugaṇaparivṛtaḥ bhikṣusaṃghapuraskṛtaḥ,",
  "V03vinv172u:3114": "magadheṣu janapadeṣu cārikāṃ caran gayām anuprāptaḥ gayāyāṃ viharati; (A 457a)",
  "V03vinv172u:3115": "rājñā bimbisāreṇa bhagavataḥ parṇopagūḍhasya śāleḥ paṃcamātrāṇi śakaṭaśatāni prāpitāni;",
  "V03vinv172u:3116": "devadattena ajātaśatrur abhihitaḥ:",
  "V03vinv172u:3117": "paśya vṛddharājā śramaṇasya gautamasya kīdṛśān kārān karoti;",
  "V03vinv172u:3118": "aham api janapadacārikāṃ cariṣyāmi;",
  "V03vinv172u:3119": "asmākam api tvayā piṇḍakena avighātaḥ karaṇīyaḥ. (SBV II 89)",
  "V03vinv172u:3120": "atha devadatto 'pi paṃcaśataparivāro janapadacārikāṃ prakrāntaḥ;",
  "V03vinv172u:3121": "devadattasyājātaśatruṇā rājñā parṇopagūḍhasya śāleḥ paṃcamātrāṇi śakaṭaśatāni pratimārgaṃ preṣitāni;",
  "V03vinv172u:3122": "bhikṣavo dṛṣṭvā saṃlakṣayanti:",
  "V03vinv172u:3123": "kasyaitāni paṃca śakaṭaśatāny āgacchanti iti;",
  "V03vinv172u:3124": "taiḥ kutūhalajātaiḥ adhvagatapuruṣāḥ pṛṣṭāḥ;",
  "V03vinv172u:3125": "tair vistareṇa samākhyātaṃ.",
  "V03vinv172u:3126": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:3127": "paśya bhadanta rājā ajātaśatrur apātram apātravarṣī ca iti;",
  "V03vinv172u:3128": "bhagavān āha:",
  "V03vinv172u:3129": "na bhikṣava etarhi,",
  "V03vinv172u:3130": "rājā ajātaśatrur apātram apātravarṣī,",
  "V03vinv172u:3131": "yathā atīte 'py adhvany eṣaḥ apātram apātravarṣī;",
  "V03vinv172u:3132": "tac chrūyatāṃ.",
  "V03vinv172u:3134": "The story of a mango tree",
  "V03vinv172u:3135": "(concerning a previous birth of prince Ajātaśatru)",
  "V03vinv172u:3136": "bhūtapūrvaṃ bhikṣavaḥ anyatamasminn agrāmake araṇyāyatane ṛṣīṇām āśramapadaṃ,",
  "V03vinv172u:3137": "nānāpuṣpaphalasalilasaṃpannaṃ;",
  "V03vinv172u:3138": "tatra ṛṣayaḥ prativasanti phalamūlāmbhubhakṣāḥ,",
  "V03vinv172u:3139": "jaṭāvalkaladhāriṇaḥ,",
  "V03vinv172u:3140": "pramuktaphalabhojinaḥ;",
  "V03vinv172u:3141": "yāvat tasminn āśramapade āmravṛkṣaḥ phalabhārāvanataśākhaḥ pakvaphalas tiṣṭhati;",
  "V03vinv172u:3142": "Ṛśayaḥ phalāni yācante;",
  "V03vinv172u:3143": "yā tasmin vṛkṣe adhyuṣitā devatā sā mātsaryābhibhūtā na prayacchati;",
  "V03vinv172u:3144": "tatas te ṛṣayaḥ mūlārthinaḥ ekam ṛṣim āśramapade sthāpayitvā bhrāntāḥ;",
  "V03vinv172u:3145": "tatsamanantaram eva paṃca coraśatāny āśramapadam anuprāptāni;",
  "V03vinv172u:3146": "tair asau vṛkṣo dattaḥ;",
  "V03vinv172u:3147": "te kathayanti:",
  "V03vinv172u:3148": "katham asmāt phalāni paribhoktavyāni iti;",
  "V03vinv172u:3149": "corasenāpatiḥ kathayati:",
  "V03vinv172u:3150": "vṛkṣaṃ paraśunā mūle chitvā phalāni bhakṣayata iti;",
  "V03vinv172u:3151": "evam ukte devatayā sarvāṇi phalāni bhūmyāṃ pātitāni;",
  "V03vinv172u:3152": "corā yāvadāptaṃ bhakṣayitvā prakrāntāḥ;",
  "V03vinv172u:3153": "ṛṣaya āgatāḥ pṛcchanti:",
  "V03vinv172u:3154": "kena tāny āmraphalāni bhakṣitāni?",
  "V03vinv172u:3155": "coraiḥ; sa ṛṣir gāthāṃ bhāṣate:",
  "V03vinv172u:3156": "dadāti vṛkṣo na phalaṃ śāntānāṃ brahmacāriṇāṃ /",
  "V03vinv172u:3157": "dadāti tu phalaṃ teṣāṃ corāṇāṃ pāpakāriṇāṃ // iti",
  "V03vinv172u:3158": "te pṛcchanti:",
  "V03vinv172u:3159": "ṛṣe kim etat?",
  "V03vinv172u:3160": "tena yathāvṛttaṃ samākhyātaṃ;",
  "V03vinv172u:3161": "te avadhyātum ārabdhāḥ;",
  "V03vinv172u:3162": "mātsaryābhibhūtayā devatayā phalāni ṛṣīṇāṃ na dattāni;",
  "V03vinv172u:3163": "apātrāṇāṃ corāṇāṃ dattāni iti.",
  "V03vinv172u:3164": "bhagavān āha:",
  "V03vinv172u:3165": "kiṃ manyadhve bhikṣavaḥ yāsau devatā eṣa evāsav ajātaśatruḥ tena kālena tena samayena;",
  "V03vinv172u:3166": "tadāpy eṣa ajātaśatruḥ devatābhūtaḥ apātram apātravarṣī ca;",
  "V03vinv172u:3167": "etarhi apy eṣa apātram apātravarṣī ca iti. (SBV II 90)",
  "V03vinv172u:3169": "The Buddha in Rājagṛha",
  "V03vinv172u:3170": "atha bhagavān magadheṣu janapadeṣu cārikāṃ caran rājagṛham anuprāptaḥ rājagṛhe viharati veṇuvane kalandakanivāpe;",
  "V03vinv172u:3171": "devadatto rājagṛhanivāsino janakāyasya nityam evāparādhaṃ karoti;",
  "V03vinv172u:3172": "yasya yasyāparādhaḥ kriyate,",
  "V03vinv172u:3173": "sa bhagavata upālambhaṃ preṣayati;",
  "V03vinv172u:3174": "tatra bhagavān āyuṣmantam ānandam āmantrayate:",
  "V03vinv172u:3175": "gaccha ānanda saṃghāṭīm (A 457b)",
  "V03vinv172u:3176": "ādāya anyatamena bhikṣuṇā paścācchramaṇena rājagṛhe rathyāvīthīcatvaraśṛṅgāṭakeṣu brāhmaṇagṛhapatīnām ārocaya yad devadatto vā,",
  "V03vinv172u:3177": "devadattapakṣiko vā aparādhaṃ karoti;",
  "V03vinv172u:3178": "na tena buddho vā dharmo vā saṃgho vā saṃbadhyate iti;",
  "V03vinv172u:3179": "yadi kathayanti:",
  "V03vinv172u:3180": "mahardhiko devadatto mahānubhāvaḥ iti,",
  "V03vinv172u:3181": "vaktavyāḥ: āsīn mahardhikaḥ;",
  "V03vinv172u:3182": "idānīṃ parihīṇas tasyā ṛddheḥ iti;",
  "V03vinv172u:3183": "tena gatvā rājagṛhe nagararathyāvīthīcatvaraśṛṅgāṭakeṣu brāhmaṇagṛhapatīnām ārocitaṃ,",
  "V03vinv172u:3184": "te na bhūyo bhagavata upālambhaṃ preṣayanti.",
  "V03vinv172u:3186": "The Buddho grows ill",
  "V03vinv172u:3187": "bhagavato glānyam utpannaṃ;",
  "V03vinv172u:3188": "jīvakena bhagavate nārācaghṛtam upanītaṃ;",
  "V03vinv172u:3189": "tatra bhagavān jīvakaṃ vaidyarājam āmantrayate:",
  "V03vinv172u:3190": "āścaryaṃ jīvaka?",
  "V03vinv172u:3191": "āścaryaṃ bhagavan;",
  "V03vinv172u:3192": "adbhutaṃ jīvaka?",
  "V03vinv172u:3193": "adbhutaṃ bhagavan,",
  "V03vinv172u:3194": "jānāsi jīvaka?",
  "V03vinv172u:3195": "jānāmi bhagavan;",
  "V03vinv172u:3196": "na jānāsi jīvaka;",
  "V03vinv172u:3197": "na cāpi sugata; 1)",
  "V03vinv172u:3198": "kiṃ jīvaka āścaryaṃ?",
  "V03vinv172u:3199": "bhagavan gāvas tṛṇāni caranti;",
  "V03vinv172u:3200": "pānīyaṃ pibanti;",
  "V03vinv172u:3201": "tata idam amṛtaṃ samutpannaṃ;",
  "V03vinv172u:3202": "yenedaṃ nārācaghrtaṃ pakvan; 2)",
  "V03vinv172u:3203": "kim adbhutaṃ?",
  "V03vinv172u:3204": "bhagavan buddhotpādaḥ,",
  "V03vinv172u:3205": "saddharmasya ca deśanā,",
  "V03vinv172u:3206": "saṃghasya ca supratipattiḥ; 3)",
  "V03vinv172u:3207": "kiṃ jānāsi? bhagavan jātenāvaśyaṃ martavyaṃ; 4)",
  "V03vinv172u:3208": "kiṃ na jānāsi?",
  "V03vinv172u:3209": "bhagavan kena kutra martavyam iti.",
  "V03vinv172u:3210": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:3211": "paśya bhadanta jīvakena bhagavataḥ saṃdhāya bhāṣitaṃ vijñātam iti;",
  "V03vinv172u:3212": "bhagavān āha:",
  "V03vinv172u:3213": "na bhikṣava etarhi,",
  "V03vinv172u:3214": "yathā atīte 'py adhvany anena mama saṃdhāya bhāṣitaṃ vijñātaṃ;",
  "V03vinv172u:3215": "tac chrūyatāṃ. (SBV II 91)",
  "V03vinv172u:3217": "The story of a gṛhapati and his son",
  "V03vinv172u:3218": "(concerning a previous birth of Jīvaka)",
  "V03vinv172u:3219": "bhūtapūrvaṃ bhikṣavo 'nyatamasmin karvaṭake gṛhapatiḥ prativasati,",
  "V03vinv172u:3220": "āḍhyo mahādhano mahābhogaḥ;",
  "V03vinv172u:3221": "tena sadṛśāt kulāt kalatram ānītaṃ;",
  "V03vinv172u:3222": "sa tayā sārdhaṃ krīḍati ramate paricārayati;",
  "V03vinv172u:3223": "tasya krīḍato ramamāṇasya paricārayataḥ kālāntareṇa patnī āpannasatvā saṃvṛttā;",
  "V03vinv172u:3224": "sā aṣṭānāṃ va nāvānāṃ vā māsānām atyayāt prasūtā;",
  "V03vinv172u:3225": "dārikā jātā;",
  "V03vinv172u:3226": "tasyās trīṇi saptakāny ekaviṃṣatidivasān jātāyāḥ jātimahaṃ kṛtvā valayeti nāmadheyaṃ vyavasthāpitaṃ;",
  "V03vinv172u:3227": "bhūyo 'py asya krīḍato ramamāṇasya paricārayataḥ putro jātaḥ;",
  "V03vinv172u:3228": "tasyāpi kulasadṛśaṃ nāmadheyaṃ vyavasthāpitaṃ;",
  "V03vinv172u:3229": "sa saṃlakṣayati:",
  "V03vinv172u:3230": "jāto me ṛṇaharo dhanaharaś ca;",
  "V03vinv172u:3231": "gacchāmi paṇyam ādāya deśāntaram iti;",
  "V03vinv172u:3232": "bhūyaḥ sa saṃlakṣayati:",
  "V03vinv172u:3233": "iyaṃ mama patnī rūpavatī;",
  "V03vinv172u:3234": "yady aham asyāḥ prabhūtān kārṣāpaṇān datvā gacchāmi,",
  "V03vinv172u:3235": "sthānam etad vidyate yat parapuruṣaiḥ sārdhaṃ vikariṣyati;",
  "V03vinv172u:3236": "yannv aham asyāḥ svalpān kārṣāpaṇān datvā gaccheyam iti;",
  "V03vinv172u:3237": "sa tasyāḥ stokān kārṣāpaṇān datvā,",
  "V03vinv172u:3238": "avaśiṣṭaṃ suvarṇakalaśe prakṣipya,",
  "V03vinv172u:3239": "grīvāyāṃ muktāhāraṃ baddhvā śmaśāne aśvakarṇasya mūle nikhanya paṇyam ādāya deśāntaraṃ gataḥ;",
  "V03vinv172u:3240": "tasya tatra prabhūto lābhaḥ saṃpannaḥ;",
  "V03vinv172u:3241": "sa tatraiva dārasaṅgrahaṃ kṛtvā avasthitaḥ;",
  "V03vinv172u:3242": "tasya ca bahavaḥ putrā jātāḥ;",
  "V03vinv172u:3243": "tatas tayā pūrvikayā patnyā valayā sa ca dārakaḥ hastabalena jñātibalena ca pāyitau,",
  "V03vinv172u:3244": "poṣitau,",
  "V03vinv172u:3245": "saṃvardhitau;",
  "V03vinv172u:3246": "tau kathayataḥ:",
  "V03vinv172u:3247": "amba pitā asmākaṃ kva gataḥ?",
  "V03vinv172u:3248": "sā kathayati:",
  "V03vinv172u:3249": "putra asmin deśe amukam adhiṣṭhānaṃ tatra tiṣṭhati (A 458a)",
  "V03vinv172u:3250": "tasya ca mahatī dhanasaṃpattiḥ śrūyate,",
  "V03vinv172u:3251": "gaccha yadi kiṃcid asyojjīvanopāyas te bhaviṣyati iti;",
  "V03vinv172u:3252": "sa pitaraṃ samanveṣamāṇaḥ anupūrveṇa tasya sakāśaṃ gataḥ;",
  "V03vinv172u:3253": "sa vīthyām anvāhiṇḍamānaḥ pitrā mukhabimbakena pratyabhijñātaḥ;",
  "V03vinv172u:3254": "śabdayitvyā abhihitaḥ:",
  "V03vinv172u:3255": "kutas tvam ihāgacchasi?",
  "V03vinv172u:3256": "kutra vā gantum?",
  "V03vinv172u:3257": "iti; tena vistareṇa samākhyātaṃ;",
  "V03vinv172u:3258": "sa saṃlakṣayati:",
  "V03vinv172u:3259": "eṣa evāsau mama putraḥ iti;",
  "V03vinv172u:3260": "sa tena svagṛhītaḥ uktaś ca:",
  "V03vinv172u:3261": "putra na te kasyacid ākhyeyaṃ,",
  "V03vinv172u:3262": "mamāyaṃ pitā iti;",
  "V03vinv172u:3263": "sa tasyātyarthaṃ snehaṃ kartuṃ ārabdhaḥ; (SBV II 92)",
  "V03vinv172u:3264": "tatas tair anyaiḥ putrair ucyate:",
  "V03vinv172u:3265": "tāta kasyāyaṃ dārakaḥ?",
  "V03vinv172u:3266": "sa kathayati:",
  "V03vinv172u:3267": "mamāyaṃ vayasyasya putraḥ iti;",
  "V03vinv172u:3268": "taiḥ saṃlakṣitaṃ:",
  "V03vinv172u:3269": "yathāyam asyātyarthaṃ snehavān nūnam asyaiva putraḥ iti;",
  "V03vinv172u:3270": "te parasparaṃ saṃjalpaṃ kartum ārabdhāḥ:",
  "V03vinv172u:3271": "ayam aparo bhrātā iti;",
  "V03vinv172u:3272": "sa saṃlakṣayati:",
  "V03vinv172u:3273": "preṣayāmy enaṃ;",
  "V03vinv172u:3274": "pratikruṣṭam etad vairāṇāṃ,",
  "V03vinv172u:3275": "yaduta sāpatnyakaṃ;",
  "V03vinv172u:3276": "sthānam etad vidyate yad enaṃ praghātayiṣyanti;",
  "V03vinv172u:3277": "yadi ca kiṃcid dāsyāmi antarmārge dāyādyakāraṇād ghātayiṣyanti;",
  "V03vinv172u:3278": "yannv aham evaṃ preṣayeyam iti viditvā cīrikā likhitvā dattā:",
  "V03vinv172u:3279": "grāmaśmaśāne hayakarṇamūlaṃ prāgbhūmito yojanam antareṇa /",
  "V03vinv172u:3280": "tasmin khanan vai nipuṇo 'pramatto dāyādyam ātmīyam upaiṣyasi tvaṃ //",
  "V03vinv172u:3281": "kaṇṭhe tu yat tad valayāyā deyam iti.",
  "V03vinv172u:3282": "sa cīrikām ādāya saṃprasthitaḥ;",
  "V03vinv172u:3283": "antarmārge bhrātṛbhir gṛhītaḥ; uktaś ca:",
  "V03vinv172u:3284": "kiṃ tvayā pituḥ sakāśāl labdhaṃ sa kathayati:",
  "V03vinv172u:3285": "na kiṃcid iyaṃ cīrikā;",
  "V03vinv172u:3286": "te saṃlakṣayanti:",
  "V03vinv172u:3287": "vyaṃśito 'yaṃ pitrā;",
  "V03vinv172u:3288": "gacchatu iti;",
  "V03vinv172u:3289": "sa tair muktaḥ;",
  "V03vinv172u:3290": "anupūrveṇa svagṛhe praviṣṭo mārgaśramaṃ prativinodayati;",
  "V03vinv172u:3291": "mātrā abhihitaḥ:",
  "V03vinv172u:3292": "kiṃ tvayā pituḥ sakāśāl labdham iti;",
  "V03vinv172u:3293": "sa kathayati:",
  "V03vinv172u:3294": "na kiṃcid api,",
  "V03vinv172u:3295": "kiṃtu iyaṃ cīrikā;",
  "V03vinv172u:3296": "sā kathayati:",
  "V03vinv172u:3297": "vyaṃśitas tvaṃ tena,",
  "V03vinv172u:3298": "mārgaśramaś ca jāto,",
  "V03vinv172u:3299": "na kiṃcit saṃpannam iti;",
  "V03vinv172u:3300": "sa kathayati:",
  "V03vinv172u:3301": "amba mahātmāsau;",
  "V03vinv172u:3302": "na māṃ vyaṃśayiṣyati iti;",
  "V03vinv172u:3303": "sa tāṃ cīrikāṃ vācayitum ārabdhaḥ: grāmeti,",
  "V03vinv172u:3304": "yatra jāyate so 'tra grāmo 'bhipretaḥ;",
  "V03vinv172u:3305": "śmaśāneti, yatra mṛto (SBV II 93)",
  "V03vinv172u:3306": "dahyate; hayakarṇamūle iti,",
  "V03vinv172u:3307": "hayā ucyante aśvāḥ;",
  "V03vinv172u:3308": "tatkarṇanāmā vṛkṣaḥ;",
  "V03vinv172u:3309": "aśvakarṇamūle ity uktaṃ bhavati;",
  "V03vinv172u:3310": "prāgbhūmita iti,",
  "V03vinv172u:3311": "pūrvasyāṃ diśi;",
  "V03vinv172u:3312": "yojanam antareṇeti,",
  "V03vinv172u:3313": "yugamātram antarena iti;",
  "V03vinv172u:3314": "sa evaṃ gāthārthaṃ vicārya niḥsaṃpātavelāyāṃ śmaśānaṃ gataḥ;",
  "V03vinv172u:3315": "tatsamīpe paśyati,",
  "V03vinv172u:3316": "aśvakarṇavṛkṣaḥ,",
  "V03vinv172u:3317": "sa tasya pūrve digbhāge yugamātraṃ māpayitvā khanitum ārabdhaḥ;",
  "V03vinv172u:3318": "yāvat paśyati suvarṇakalaśaṃ;",
  "V03vinv172u:3319": "grīvāyāṃ cāsya hāraṃ baddhaṃ;",
  "V03vinv172u:3320": "sa tam ādāya āttamanāttamano gṛhaṃ gataḥ;",
  "V03vinv172u:3321": "muktāhāraṃ cāpanīya valayāyaiva dattavān.",
  "V03vinv172u:3322": "kiṃ manyadhve bhikṣavaḥ?",
  "V03vinv172u:3323": "yo 'sau gṛhapatir aham eva saḥ tena kālena tena samayena;",
  "V03vinv172u:3324": "yo 'sau tasya putraḥ eṣa evāsau jīvakaḥ tena kālena tena samayena;",
  "V03vinv172u:3325": "tadāpy anena mama saṃdhāya bhāṣitaṃ vijñātaṃ.",
  "V03vinv172u:3327": "The sichness of the Buddha. The Buddha heals Devadatta",
  "V03vinv172u:3328": "jīvakaḥ saṃlakṣayati:",
  "V03vinv172u:3329": "vajrakāyaśarīro bhagavān bṛhatkāyaś ca;",
  "V03vinv172u:3330": "na śakyam atyalpena ghṛtena cikitsāṃ kartuṃ;",
  "V03vinv172u:3331": "tena pātraṃ gṛhītvā dvātriṃśad ghṛtapalāni tulonmitāni kṛtvā bhagavate pradattāni;",
  "V03vinv172u:3332": "bhagavatā pātraśeṣaṃ bhikṣūṇāṃ cāryate;",
  "V03vinv172u:3333": "bhikṣavaḥ (A 458b)",
  "V03vinv172u:3334": "bhagavataḥ pātraśeṣam iti kṛtvā namasyanti.",
  "V03vinv172u:3335": "devadattaḥ saṃlakṣayati:",
  "V03vinv172u:3336": "aham api ghṛtaṃ pibāmīti;",
  "V03vinv172u:3337": "tena jīvakaḥ pṛṣṭaḥ:",
  "V03vinv172u:3338": "jīvaka kiyati mātrā ghṛtasya śramaṇena gautamena pītā?",
  "V03vinv172u:3339": "iti; sa kathayati:",
  "V03vinv172u:3340": "dvātriṃśat palāni iti;",
  "V03vinv172u:3341": "sa kathayati:",
  "V03vinv172u:3342": "aham api dvātriṃśat palāni pibāmi iti;",
  "V03vinv172u:3343": "jīvakaḥ kathayati:",
  "V03vinv172u:3344": "vajramayaśarīro bhagavān bṛhatkāyaś ca;",
  "V03vinv172u:3345": "śaknoti iyatīṃ mātrāṃ jarayituṃ;",
  "V03vinv172u:3346": "tvaṃ punar na śakṣyasi jarayitum iti;",
  "V03vinv172u:3347": "sa kathayati:",
  "V03vinv172u:3348": "aham api vajraśarīraḥ;",
  "V03vinv172u:3349": "kimarthaṃ na jarayāmi?",
  "V03vinv172u:3350": "iti; tena dvātriṃśatpalikā mātrā balāt pītā;",
  "V03vinv172u:3351": "bhagavataḥ samyak pariṇataṃ;",
  "V03vinv172u:3352": "devadattasya na pariṇatam;",
  "V03vinv172u:3353": "aparasminn eva divase jīvakena bhagavato maṇḍo dattaḥ;",
  "V03vinv172u:3354": "devadattena mānād bhagavān pibatīti ajīrṇe eva ghṛte maṇḍaḥ pītaḥ;",
  "V03vinv172u:3355": "śūlaḥ samutpannaḥ;",
  "V03vinv172u:3356": "marmoparodhikī vedanā prādurbhūtā;",
  "V03vinv172u:3357": "sa tannimittaṃ duḥkhāṃ tīvrāṃ kharāṃ kaṭukām (SBV II 94)",
  "V03vinv172u:3358": "amanāpāṃ vedanāṃ vedayate;",
  "V03vinv172u:3359": "na rātrau na divā nidrām āsādayati.",
  "V03vinv172u:3360": "āyuṣmān ānando jñātivatsalaḥ;",
  "V03vinv172u:3361": "tena sa vṛttānto bhagavate niveditaḥ;",
  "V03vinv172u:3362_0": "tato bhagavatā gajabhujasadṛśaṃ bāhum abhiprasārya gṛdhrakūṭaṃ parvataṃ bhitvā caktasvastikanandyāvartena",
  "V03vinv172u:3362_1": "anekapuṇyaśatanirjātena bhītānām āśvāsanakaraṃ karaṃ devadattasya sthāpayitvā satyopayācanaṃ kṛtaṃ;",
  "V03vinv172u:3363": "yena satyena yathā rāhulabhadre priye ekaputrake cittam anūnānadhikaṃ tathaiva devadatte tena satyena rujā śamaṃ gacched iti;",
  "V03vinv172u:3364": "satyopayācanakālasamanantaram eva devadattasya rujā praśāntā;",
  "V03vinv172u:3365": "sa naṣṭopalabdhaprāṇo bhagavataḥ pāṇiṃ nirīkṣate;",
  "V03vinv172u:3366": "tena saṃprarijñātaṃ;",
  "V03vinv172u:3367": "sa saṃlakṣayati:",
  "V03vinv172u:3368": "śramaṇasya gautamasya pāṇir iti;",
  "V03vinv172u:3369": "so 'nalpakalpaśāṭhyasamudācāramadāvalepāvarjitasantaiḥ;",
  "V03vinv172u:3370": "tathāpi buddhamāhātmyopaśāntarujaḥ kathayati:",
  "V03vinv172u:3371": "śobhanaṃ te siddhārtha vaidyakam adhigataṃ;",
  "V03vinv172u:3372": "śakṣyasy anena jīvikāṃ kalpayitum iti;",
  "V03vinv172u:3373": "sāmantakena śabdo visṛtaḥ:",
  "V03vinv172u:3374": "devadatto bhagavatā satyopayācanayā pragāḍhavedanābhibhūtaḥ prāṇair viyujyamānaḥ svasthīkṛtaḥ iti;",
  "V03vinv172u:3375": "yaṃ śrutvā devadattapakṣyā apy atyantābhiniviṣṭā bhagavaty āścaryaṃ praveditavantaḥ:",
  "V03vinv172u:3376": "aho 'sya samyaksaṃpannā maitrī;",
  "V03vinv172u:3377": "aho satveṣu subhāvitā karuṇā iti.",
  "V03vinv172u:3378": "bhikṣubhir devadatto 'bhihitaḥ:",
  "V03vinv172u:3379": "devadatta tvaṃ bhagavatā svasthīkṛtaḥ;",
  "V03vinv172u:3380": "anyathā prāṇair viyuktaḥ syāḥ iti;",
  "V03vinv172u:3381": "sa kathayati:",
  "V03vinv172u:3382": "jānāty asāv anvāvartanīṃ māyāṃ,",
  "V03vinv172u:3383": "yayā lokaṃ samanvāvartayati iti;",
  "V03vinv172u:3384": "bhikṣavaḥ kathayanti:",
  "V03vinv172u:3385": "devadatta alam anena vikatthitena;",
  "V03vinv172u:3386": "svacittaṃ pratilabhasva;",
  "V03vinv172u:3387": "svasthīkṛtas tvaṃ bhagavatā iti;",
  "V03vinv172u:3388": "sa kathayati:",
  "V03vinv172u:3389": "kiṃ mama tena kṛtaṃ?",
  "V03vinv172u:3390": "ghṛte pariṇate rujā vyupaśāntā iti.",
  "V03vinv172u:3391": "akṛtajño 'yam akṛtavedī iti kṛtvā prakrāntāḥ;",
  "V03vinv172u:3392": "yena bhagavāṃs tenopasaṃkrāntāḥ;",
  "V03vinv172u:3393": "upasaṃkramya saṃśayajātaḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:3394": "paśya bhadanta devadattaḥ akṛtajñaḥ akṛtavedī;",
  "V03vinv172u:3395": "bhagavān āha:",
  "V03vinv172u:3396": "na bhikṣava etarhi, yathā (A 459a)",
  "V03vinv172u:3397": "atīte 'py adhvani eṣa akṛtajña akṛtavedī;",
  "V03vinv172u:3398": "tac chrūyatāṃ. (SBV II 95)",
  "V03vinv172u:3399": "uddānaṃ:",
  "V03vinv172u:3400": "kauśiko mahendrasena āmrāṇi dārukoṭakaḥ /",
  "V03vinv172u:3401": "dvau ṛkṣau śibirājā ca vidārā jujjukena ca //",
  "V03vinv172u:3403": "The story of a Sage and of an ungrateful elephant",
  "V03vinv172u:3404": "(concerning a previous birth of Devadatta)",
  "V03vinv172u:3405": "bhūtapūrvaṃ bhikṣavo 'nyatamasminn agrāmake araṇyāyatane nānāvidhapuṣpaphalasalilasaṃpannam udyānaṃ;",
  "V03vinv172u:3406": "tasmin kauśikasagotro ṛṣiḥ prativasati;",
  "V03vinv172u:3407": "pramuktaphalabhojī mūlaphalāmbubhakṣaḥ ajinavalkalavāsāḥ;",
  "V03vinv172u:3408": "tasyāśramapadasamantake viśvastā mṛgapakṣiṇo yatheṣṭaṃ viharanti;",
  "V03vinv172u:3409": "tasya nātidūre hastinī prasūtā;",
  "V03vinv172u:3410": "tatprasavasamanantaraṃ siṃhena nādo muktaḥ;",
  "V03vinv172u:3411": "sā bhītā trastā kalabhaṃ parityajya mūtrapurīṣam utsṛjantī niṣpalāyitā;",
  "V03vinv172u:3412": "yāvad asau ṛṣir āśramapadān niṣkramya āśramapadasāmantakena diśo vyavalokayan saṃparibhramitum ārabdhaḥ;",
  "V03vinv172u:3413": "yāvat paśyati tam abhinavajātaṃ hastikalabhakaṃ;",
  "V03vinv172u:3414": "tato 'sau ṛṣiḥ kāruṇyād ākampitahṛdayaḥ tanmātṛsamanveṣaṇābhiniviṣṭabuddhiḥ samantato vyavalokayitum ārabdhaḥ;",
  "V03vinv172u:3415": "yadā sarvāvasthaṃ na paśyati tadā tam ādāyāśramapadaṃ praviṣṭaḥ;",
  "V03vinv172u:3416": "sa tena putravad āpāyitaḥ poṣitaḥ saṃvardhitaḥ;",
  "V03vinv172u:3417": "mahān saṃvṛttaḥ;",
  "V03vinv172u:3418": "tadā tasya ṛṣer āśramapade aparādhyate;",
  "V03vinv172u:3419": "puṣpaviṭapān utpāṭayati;",
  "V03vinv172u:3420": "phalavṛkṣān śākhāḥ bhinatti;",
  "V03vinv172u:3421": "etāni cānyāni cāparādhasahasrāṇi karoti;",
  "V03vinv172u:3422": "sa ṛṣis taṃ tarjayati;",
  "V03vinv172u:3423": "ṛṣiṇā santarjitaḥ saṃkocam āpadyate;",
  "V03vinv172u:3424": "sa yadā saṃjātarāgaḥ saṃvṛttaḥ tadā santarjyamāno 'py avajñāṃ karoti;",
  "V03vinv172u:3425": "yāvad apareṇa samayena ṛṣiṇā bhṛśaṃ tarjitaḥ,",
  "V03vinv172u:3426": "tam eva ṛṣiṃ hantuṃ pradhāvitaḥ;",
  "V03vinv172u:3427": "sa ṛṣer dehaikadeśaṃ bhaṅktvā niṣpalāyitaḥ;",
  "V03vinv172u:3428": "devatā gāthāṃ bhāṣate: (SBV II 96)",
  "V03vinv172u:3429": "na saṃgatiḥ kāpuruṣeṇa bhadrika kṛtaghnasatvena sudāruṇena /",
  "V03vinv172u:3430": "cirānuyāto 'pi karoti pāpikaṃ nāgo yathaivāśramakauśikasya // iti",
  "V03vinv172u:3431": "kim ādarād durjanaṃ sevase tvam annena pānena tathobhayena /",
  "V03vinv172u:3432": "avaśyam ante sa nihanti mitraṃ nāgo yathaivāśramakauśikasya // iti",
  "V03vinv172u:3433": "bhagavān āha:",
  "V03vinv172u:3434": "kiṃ manyadhve bhikṣavaḥ?",
  "V03vinv172u:3435": "yo 'sau ṛṣir aham eva saḥ tena kālena tena samayena;",
  "V03vinv172u:3436": "yo 'sau hastināgaḥ eṣa evāsau devadattaḥ tena kālena tena samayena;",
  "V03vinv172u:3437": "tadāpy eṣa akṛtajña akṛtavedī;",
  "V03vinv172u:3438": "etarhy apy eṣa akṛtajña akṛtavedī;",
  "V03vinv172u:3439": "punar api yathaiṣa akṛtajña akṛtavedī,",
  "V03vinv172u:3440": "tac chrūyatāṃ.",
  "V03vinv172u:3442": "The story of Mahendrasena",
  "V03vinv172u:3443": "(concerning a previous birth of Devadatta)",
  "V03vinv172u:3444": "bhūtapūrvaṃ bhikṣavaḥ atīte 'dhvani vārāṇasyāṃ nagaryāṃ mahendrasena nāma rājā rājyaṃ kārayati ṛddhaṃ ca sphītaṃ ca kṣemaṃ ca subhikṣaṃ cākīrṇabahujanamanuṣyaṃ ca;",
  "V03vinv172u:3445": "tasya candraprabhā nāma devī satyasvapnā;",
  "V03vinv172u:3446": "yat kiṃcit svapne paśyati sarvaṃ tat tathaiva bhavati;",
  "V03vinv172u:3447": "tasya ca rājño vijite suvarṇapārśvo nāma bodhisatvaḥ mṛgeṣūpapanno mṛgāṇām adhipatiḥ;",
  "V03vinv172u:3448": "so 'cintanīyarūpaprabhāvayogāt sarvalokamanonayanaprahlādanakaraḥ,",
  "V03vinv172u:3449": "prārthanīyaś ca;",
  "V03vinv172u:3450": "yas taṃ paśyati sa nirīkṣamānas tatraiva tiṣṭhati;",
  "V03vinv172u:3451": "so 'tyartham abhivīkṣyamānaḥ śaṅkī saṃvṛttaḥ;",
  "V03vinv172u:3452": "sa lubdhakabhayād anyalokabhayāc ca bhītaś carati;",
  "V03vinv172u:3453": "dharmatā hy eṣā aciravyativṛtte lokasanniveśe tiryañco 'pi vākpravyāharaṇasamarthā bhavanti;",
  "V03vinv172u:3454": "athānyataraḥ kākas (A 459b)",
  "V03vinv172u:3455": "tasya samīpam upasaṃkrāntaḥ;",
  "V03vinv172u:3456": "sa tena sārdhaṃ premapraṇayasaukhyaḥ kathayati:",
  "V03vinv172u:3457": "bho mātula kasmāt tvam evaṃ bhītabhītaś carasi?",
  "V03vinv172u:3458": "iti; sa kathayati:",
  "V03vinv172u:3459": "bhāgineya mamedaṃ rūpaṃ sarvalokaśubhaṃ saṃprārthanīyaṃ ca;",
  "V03vinv172u:3460": "so 'haṃ lokabhayāl lubdhakabhayāc ca bhītabhītaś (SBV II 97)",
  "V03vinv172u:3461": "carāmi iti; sa kathayati:",
  "V03vinv172u:3462": "mamāpy atīvolūkabhayaṃ;",
  "V03vinv172u:3463": "tad anyonyaṃ rakṣāṃ kurvaḥ;",
  "V03vinv172u:3464": "ahaṃ tvāṃ divā rakṣāmi;",
  "V03vinv172u:3465": "tvaṃ māṃ rātrau rakṣa iti;",
  "V03vinv172u:3466": "tāv evaṃ kṛtamaryādau vyavasthitau;",
  "V03vinv172u:3467": "yāvad anyatamaḥ puruṣo dviṣadbhiḥ paścādbāhugāḍhabandhanabaddho navāmbupūrṇāyāṃ hemalohyāṃ hemamālinyāṃ śīghrasrotasi nadyāṃ prakṣiptaḥ;",
  "V03vinv172u:3468": "tatra uhyamāna ārtasvaraṃ vilalāpa:",
  "V03vinv172u:3469": "paryadevata:",
  "V03vinv172u:3470": "bhavāmi kasya dāso 'haṃ kasya vā paricārakaḥ /",
  "V03vinv172u:3471": "yo me 'dya jīvitaṃ dadyād yal lokeṣu sudurlabham // iti;",
  "V03vinv172u:3472": "daivād asau mṛgādhipatiḥ salilāśayāt mṛgagaṇaparivṛto nadīsamīpam upasaṃkrāntaḥ;",
  "V03vinv172u:3473": "tataḥ puruṣavirāvaṃ śrutvā te mṛgāḥ samantād vidrutāḥ;",
  "V03vinv172u:3474": "dharmatā hy eṣā bodhisatvānāṃ yad api kāyena vinipatanti,",
  "V03vinv172u:3475": "no tu cittena;",
  "V03vinv172u:3476": "tataḥ sa mṛgādhipatiḥ kāruṇyād āmreḍitahṛdayaḥ sahasā nadīm avatartum ārabdhaḥ;",
  "V03vinv172u:3477": "kākaś cāsya pūrvamaryādāvadhṛtamatiḥ pṛṣṭhataḥ anubaddha eva saṃrakṣaṇāya;",
  "V03vinv172u:3478": "sa taṃ puruṣaṃ kṛtoddharaṇavyavasāyaṃ viditvā evam āha:",
  "V03vinv172u:3479": "alam alaṃ mṛgādhipate;",
  "V03vinv172u:3480": "mā sāhasaṃ kārṣīḥ;",
  "V03vinv172u:3481": "akṛtajñā hy ete manuṣyāḥ nopakāraṃ manyante iti;",
  "V03vinv172u:3482": "anivartakā bhavanti bodhisatvā mahāsatvāḥ;",
  "V03vinv172u:3483": "sa tasya vacanam avacanaṃ kṛtvā nadīm avagāhya taṃ puruṣaṃ priyam ivaikaputraṃ pṛṣṭham abhirohya,",
  "V03vinv172u:3484": "nadyās tīraṃ saṃprāpya,",
  "V03vinv172u:3485": "bandhanāny avamucya,",
  "V03vinv172u:3486": "muhūrtaṃ samāśvāsya,",
  "V03vinv172u:3487": "kathayati: vatsa anena pathā yatheṣṭaṃ gaccha iti;",
  "V03vinv172u:3488": "tato 'sau puruṣaḥ kṛtāṃjaliḥ pādayor nipatya taṃ mṛgādhipatim idam avocat:",
  "V03vinv172u:3489": "tava dāso hy ahaṃ tāta tavaiva paricārakaḥ /",
  "V03vinv172u:3490": "tvayā me jīvitaṃ dattaṃ yal lokeṣu sudurlabham // iti",
  "V03vinv172u:3491": "sa kathayati",
  "V03vinv172u:3492": "ma me tvam adya dāsaḥ syāḥ mā caiva paricārakaḥ /",
  "V03vinv172u:3493": "na vācyas tv aham anyebhyo hanyur māṃ carmakāraṇāt //",
  "V03vinv172u:3494": "api tu vatsa idaṃ tvayā kartavyaṃ;",
  "V03vinv172u:3495": "kṛte pratyupakārāt nāhaṃ tvayā kasyacin nivedyaḥ;",
  "V03vinv172u:3496": "atilobhanīyam idaṃ me śarīraṃ prārthanīyaṃ sarvalokasya iti;",
  "V03vinv172u:3497": "tatas sa puruṣa tatheti pratijñāya mṛgādhipatiṃ (SBV II 98)",
  "V03vinv172u:3498": "triḥ pradakṣiṇīkṛtya pādayor nipatya prakrāntaḥ;",
  "V03vinv172u:3499_0": "yāvad apareṇa samayena candraprabhā devī ratiparikhedakhinnā mahāśayane atyarthaṃ",
  "V03vinv172u:3499_1": "middham avakrāntā rātryāḥ paścime yāme svapnam adrākṣīd atiparamaramaṇīyaśarīraṃ",
  "V03vinv172u:3499_2": "mṛgādhipatiṃ siṃhāsane niṣadya mahatyāṃ rājaparṣadi dharmaṃ deśayantaṃ;",
  "V03vinv172u:3500": "dṛṣṭvā ca punaḥ pratyakṣavat svapnadarśanasaṃjanitasaumanasyā laghu laghv eva mahāśayanād utthāya rājño niveditavatī;",
  "V03vinv172u:3501": "śrutvā rājā tasyāḥ satyasvapnāyāḥ paraṃ vismayam āpannaḥ:",
  "V03vinv172u:3502": "aniṣṭagatyupapannena satā kathaṃ nāma siṃhāsane niṣadya mahatyāṃ rājaparṣadi dharmo deśayitavyaḥ iti;",
  "V03vinv172u:3503": "tataś candraprabhā devī priyamadhuracāturyakathāsamudācārayogena muhūrtaṃ rājānam upalāḍya kathayati:",
  "V03vinv172u:3504": "deva kriyatāṃ yatnaḥ tasya mṛgasyānayanāya iti;",
  "V03vinv172u:3505": "tato rājñā amātyānām (A 460a)",
  "V03vinv172u:3506": "ājñā dattā: bhavanto yāvanto madviṣayanivāsino mṛgalubdhakās tiṣṭhanti te sarve matsakāśam upaneyāḥ iti;",
  "V03vinv172u:3507": "amātyaiḥ pratiprativiṣayeṣu rājapuruṣāṇām ājñā dattā:",
  "V03vinv172u:3508": "devaḥ samājñāpayati madviṣayanivāsibhir mṛgalubdhakair ihāgantavyam iti;",
  "V03vinv172u:3509": "tad yuṣmābhiḥ sarvamṛgalubdhakā iha preṣayitavyāḥ iti;",
  "V03vinv172u:3510": "taiḥ sarve viṣayanivāsino mṛgalubdhakā rājñaḥ sakāśaṃ preṣitāḥ;",
  "V03vinv172u:3511": "amātyai rajñe upanītāḥ;",
  "V03vinv172u:3512": "rājā kathayati:",
  "V03vinv172u:3513": "bhavanto śrutaṃ mayā madvijite paramaramaṇīyarūpavigraho mṛgo 'stīti;",
  "V03vinv172u:3514": "sa yuṣmābhir mṛduśithilabandhanopanibaddho matsakāśam akhedita upaneyaḥ iti;",
  "V03vinv172u:3515": "te kathayanti:",
  "V03vinv172u:3516": "deva vayaṃ tajjīvina eva;",
  "V03vinv172u:3517": "iyatā kālena devasya vijite paryaṭadbhir na kadācid evaṃvidho mṛgavaraḥ śrutapūrvaḥ;",
  "V03vinv172u:3518": "kimuta dṛṣṭaḥ tam arhati devaḥ śravaparamparayā samanveṣya amuṣmin deśe tiṣṭhatīti;",
  "V03vinv172u:3519": "asmākam ājñātum;",
  "V03vinv172u:3520": "evaṃ devasya vayaṃ niyatam ājñāṃ saṃpādayāmaḥ iti;",
  "V03vinv172u:3521": "tato rājñā amātyānām ājñā dattā:",
  "V03vinv172u:3522": "bhavanto vārāṇasyāṃ ghaṇṭāvaghoṣaṇaṃ kārayata samājñāpayati devaḥ;",
  "V03vinv172u:3523": "atiramaṇīyavigraho mṛgādhipatir asti;",
  "V03vinv172u:3524": "yo me tasya pravṛttiṃ nivedayati tam ahaṃ mahatā satkāreṇa satkaromi;",
  "V03vinv172u:3525": "paṃca cāsmai grāmavarān prayacchāmi iti;",
  "V03vinv172u:3526": "amātyai rājñaḥ pratiśrutya vārāṇasyāṃ ghaṇṭāvaghoṣaṇaṃ kāritaṃ:",
  "V03vinv172u:3527": "śṛṇvantu bhavanto vārāṇasīnivāsinaḥ paurā nānādeśābhyāgatāś ca janāḥ;",
  "V03vinv172u:3528": "deva evaṃ samājñāpayati madvijite atiparamaramaṇīyavigraho mṛgādhipatir asti;",
  "V03vinv172u:3529": "yo me tasya pravṛttiṃ nivedayati tam ahaṃ mahatā satkāreṇa satkaromi;",
  "V03vinv172u:3530": "paṃca cāsmai grāmavarān prayacchāmi iti;",
  "V03vinv172u:3531": "tatas taddarśinaḥ puruṣasya etad abhavat:",
  "V03vinv172u:3532": "kiṃ tāvat kuṭumbam anupālayāmi,",
  "V03vinv172u:3533": "āhosvit kṛtajñatām?",
  "V03vinv172u:3534": "iti; kāmān khalu pratisevamānasya (SBV II 99)",
  "V03vinv172u:3535": "nāsti kiṃcit pāpakaṃ karma akaraṇīyam iti sa kāmanidānotthena dveṣavahnitīvreṇa santāpitahṛdayaḥ saṃlakṣayti:",
  "V03vinv172u:3536": "tiṣṭhatu kṛtajñatā;",
  "V03vinv172u:3537": "śatror vairaniryātanāya samupasthitaḥ kālaḥ;",
  "V03vinv172u:3538": "kiṃ mayā punas tādṛśī avasthā prāpayitavyā?",
  "V03vinv172u:3539": "tasya tāvad vairaniryātanaṃ karomi iti;",
  "V03vinv172u:3540": "sa prabhātāyāṃ rajanyāṃ rājñaḥ parṣadi sanniṣaṇṇasya rājakāryam adhitiṣṭhataḥ,",
  "V03vinv172u:3541": "anivārite rājakuladvāre nānāvicitrasurabhipuṣpāṇy ādāya dauvārikāmātyaparaṃparayā rājānaṃ saṃśrāvya parṣadam abhyavagāhya satkāravidhipūrvakeṇa rājño niveditayati:",
  "V03vinv172u:3542": "amuṣmin deśe nānātaruṣaṇḍamaṇḍite viśvastamṛgapakṣiṇi suvarṇapārśvo mṛgādhipatir anekamṛgagaṇaparivṛtas tiṣṭhati;",
  "V03vinv172u:3543": "ahaṃ taṃ devasya atiramaṇīyavigrahaṃ mṛgavaram upadarśayāmi iti;",
  "V03vinv172u:3544": "tato rājā tacchravaṇasaṃjanitasaumanasyaḥ anekāmātyaśatasahasraparivṛtaḥ kutūhalajātenānyena nānādeśābhyāgatena vārāṇasīnivāsinā ca paurajānapadena saṃpuraskṛtaḥ,",
  "V03vinv172u:3545": "deśitamārgas tena puruṣeṇa,",
  "V03vinv172u:3546": "anupūrveṇa taṃ pradeśam anuprāptaḥ;",
  "V03vinv172u:3547": "yāvad asau kākaḥ bodhisatvasya kṛtāvadhiḥ diśām avalokakaḥ tasmin vanaṣaṇḍavṛkṣaśikhare niṣaṇṇaḥ;",
  "V03vinv172u:3548": "yāvat paśyati vanaṣaṇḍābhimukhaṃ (A 460b)",
  "V03vinv172u:3549": "mahājanakāyaṃ;",
  "V03vinv172u:3550": "tvaritatvaritaṃ mṛgādhipateḥ sakāśam upasaṃkramya kathayati;",
  "V03vinv172u:3551": "mṛgarāja mayā tvaṃ pūrvam uktaḥ akṛtajñā manuṣyāḥ,",
  "V03vinv172u:3552": "akṛtavedinaḥ,",
  "V03vinv172u:3553": "nopakāraṃ manyate iti;",
  "V03vinv172u:3554": "ayaṃ sa puruṣo mahatā prābhṛtenāgataḥ iti;",
  "V03vinv172u:3555": "tacchabdapratisaṃvedino mṛgā bhītāḥ samantād pradrutāḥ;",
  "V03vinv172u:3556": "mṛgādhipatir bodhisatvaḥ saṃlakṣayati:",
  "V03vinv172u:3557": "yady aham etān na rakṣiṣyāmi,",
  "V03vinv172u:3558": "adyaiva nidhanam upayāsyanti;",
  "V03vinv172u:3559": "kāmaṃ svaprāṇavināśo na tu satvādhyupekṣaṇam iti viditvā rājānaṃ pratyudgataḥ;",
  "V03vinv172u:3560": "tataḥ sa puruṣo nirghṛṇahṛdayas tyaktaparaloko mṛgadarśanād āvarjitamatis taṃ mṛgavaram ubhābhyāṃ pāṇibhyām upadarśayann āha:",
  "V03vinv172u:3561": "deva ayaṃ sa mṛgādhipatir iti;",
  "V03vinv172u:3562": "atyudīrṇaparipūrṇāni hi karmāṇi na vipākakālam apekṣante;",
  "V03vinv172u:3563": "vākpravyāharaṇakālasamanantaram eva tasya puruṣasya ubhau pāṇī pṛthivyāṃ nipatitau;",
  "V03vinv172u:3564": "tataḥ sa rājā saṃvegajātas taṃ puruṣaṃ pṛṣṭavān:",
  "V03vinv172u:3565": "bhoḥ puruṣa kim idam?",
  "V03vinv172u:3566": "iti; sa duḥkhavedanābhyāhataḥ sagadgadaṃ gāthāṃ bhāṣate:",
  "V03vinv172u:3567": "nāsau coro mahārāja haraty arthaṃ nihatya yaḥ /",
  "V03vinv172u:3568": "sa tu coro mahārāja yasya nāsti kṛtajñatā // (SBV II 100)",
  "V03vinv172u:3569": "rājā kathayati:",
  "V03vinv172u:3570": "ko 'sya bhāṣitasyārthaḥ?",
  "V03vinv172u:3571": "iti; tena sarvaṃ yathāvistareṇa samākhyātaṃ;",
  "V03vinv172u:3572": "tato rājā akṛtajñapuruṣaṃ gāthayā pratyābhāṣata:",
  "V03vinv172u:3573": "kathaṃ pṛthivyāṃ na nimajjase 'dhamaḥ",
  "V03vinv172u:3574": "kathaṃ na jihvā śatadhā vidīryate /",
  "V03vinv172u:3575": "kathaṃ na vajrāśaniśaktitomarais",
  "V03vinv172u:3576": "taveha gātre praharanti guhyakāḥ // iti",
  "V03vinv172u:3577": "tato rājā bodhisatvasya tāṃ prabhāvamahattāṃ jñātvā amātyān āmantrayate:",
  "V03vinv172u:3578": "satkārārtho 'yaṃ mṛgādhipatir mahātmā;",
  "V03vinv172u:3579": "gacchata;",
  "V03vinv172u:3580": "nagaraśobhāṃ mārgaśobhāṃ ca kārayata iti;",
  "V03vinv172u:3581": "tais tannagaram apagatapāṣāṇaśarkarakaṭhallaṃ vyavasthāpitaṃ,",
  "V03vinv172u:3582": "candanavāripariṣiktaṃ surabhidhūpaghaṭikopanibaddham ucchṛtadhvajapatākam āmuktapaṭṭādāmakalāpaṃ nānāpuṣpāvakīrṇaṃ ramaṇīyaṃ,",
  "V03vinv172u:3583": "devānām iva nandanavanodyānam;",
  "V03vinv172u:3584": "evaṃ mārgaśobhā kāritā;",
  "V03vinv172u:3585": "vārāṇasīnivasī janakāyaḥ malyopahāraśobhām ādāya pratyudgataḥ;",
  "V03vinv172u:3586": "tato rājñā asāv atiramaṇīyavigraho mṛgādhipatir mahatyā vibhūtyā vārāṇasīṃ nagarīṃ praveśya siṃhāsane niṣāditaḥ;",
  "V03vinv172u:3587": "tato mahatyā rājaṛddhyā mahatā rājānubhāvena rājā sāntaḥpurakumārāmātyapaurajānapadais parivārya niṣaṇṇaḥ;",
  "V03vinv172u:3588": "atha mṛgādhipatibodhisatvena samantāt tāṃ parṣadam avalokya rājñas tasyāś ca parṣadas tathāvidho dharmo deśitaḥ,",
  "V03vinv172u:3589": "yaṃ śrutvā rājñā saparivāreṇa paṃcaśikṣāpadāni gṛhītāni;",
  "V03vinv172u:3590": "anekaiś ca satvaiḥ kuśalamūlāny āsāditāni;",
  "V03vinv172u:3591": "tato rājñā sadā bodhisatvamṛgebhyo 'bhayaṃ dattaṃ;",
  "V03vinv172u:3592": "sarvaprāṇibhūteṣv abhayaṃ dattaṃ.",
  "V03vinv172u:3593": "kiṃ manyadhve bhikṣavaḥ?",
  "V03vinv172u:3594": "yo 'sau suvarṇapārśvo mṛgādhipatir aham eva saḥ tena kālena tena samayena;",
  "V03vinv172u:3595": "yo 'sau puruṣaḥ eṣa evāsau devadattaḥ tena kālena tena samayena;",
  "V03vinv172u:3596": "tadāpy eṣa akṛtajñaḥ akṛtavedī;",
  "V03vinv172u:3597": "etarhy apy eṣa akṛtajña akṛtavedī;",
  "V03vinv172u:3598": "punar api yathā devadattaḥ akṛtajña akṛtavedī tac chrūyatāṃ.",
  "V03vinv172u:3600": "The story of a lord of monkeys and of a maker of garlands",
  "V03vinv172u:3601": "(concerning a previous birth of Devadatta)",
  "V03vinv172u:3602": "bhūtapūrvaṃ bhikṣavo 'nyatamasmin karvaṭake mālākāraḥ prativasati; (A 461a)",
  "V03vinv172u:3603": "tatra nadyāḥ pāre puṣpavāṭikā;",
  "V03vinv172u:3604": "sa divā divasam eva nadīpuṣpāṇy (SBV II 101)",
  "V03vinv172u:3605": "uccinoti; yāvad apareṇa samayena nadīm uttaratā āmraphalam uhyamānam anārtavaṃ dṛṣṭaṃ;",
  "V03vinv172u:3606": "tena gṛhītvā dauvārikāya dattaṃ;",
  "V03vinv172u:3607": "dauvārikeṇa pratīhārāya;",
  "V03vinv172u:3608": "pratīhāreṇa rājñe;",
  "V03vinv172u:3609": "rājñā devyai;",
  "V03vinv172u:3610": "devyā tad āsvāditam;",
  "V03vinv172u:3611": "āsvādya rasābhigṛddhayā rājā vijñaptaḥ:",
  "V03vinv172u:3612": "deva īdṛśāny āmraphalāni dātum arhasi iti;",
  "V03vinv172u:3613": "rājñā pratīhāraḥ pṛṣṭaḥ:",
  "V03vinv172u:3614": "kutas tavāmraphalāni?",
  "V03vinv172u:3615": "iti; sa kathayati:",
  "V03vinv172u:3616": "dauvārikeṇa dattam iti;",
  "V03vinv172u:3617": "dauvārikaḥ pṛṣṭaḥ;",
  "V03vinv172u:3618": "sa kathayati:",
  "V03vinv172u:3619": "mālākāreṇa dattam iti;",
  "V03vinv172u:3620": "rājā kathayati:",
  "V03vinv172u:3621": "bhavanta aāhūyatāṃ mālākāraḥ iti;",
  "V03vinv172u:3622": "rājapuruṣair āhūtaḥ;",
  "V03vinv172u:3623": "rājā kathayati:",
  "V03vinv172u:3624": "mālākāra kutas tvayā āmraphalaṃ labdhaṃ?",
  "V03vinv172u:3625": "tena yathāvṛttaṃ samākhyātaṃ;",
  "V03vinv172u:3626": "rājñā tasyaivājñā dattā: gaccha,",
  "V03vinv172u:3627": "tādṛśāny āmraphalāny ānaya iti;",
  "V03vinv172u:3628": "akopyā narādhipāṇām ājñā;",
  "V03vinv172u:3629": "sa śaṅkāparihatahṛdayaḥ āmrāṇi samanveṣṭum ārabdhaḥ;",
  "V03vinv172u:3630": "tena pūrvakāmraphalānusāreṇa sambalam ādāya gacchatā parvataikadeśe sa āmravṛkṣo dṛṣṭaḥ;",
  "V03vinv172u:3631": "sa markaṭānāṃ gamyo,",
  "V03vinv172u:3632": "na manuṣyāṇāṃ;",
  "V03vinv172u:3633": "tataḥ sa mālākāras taṃ vṛkṣam itaś cāmutaś ca nirīkṣate samdhiroḍhuṃ;",
  "V03vinv172u:3634": "sa prapātābhivṛddhatvād agamyo manuṣyāṇāṃ;",
  "V03vinv172u:3635": "tasy tatra āmraphalāśayād bahavo divasā atikrāntāḥ;",
  "V03vinv172u:3636": "pathyadanaṃ parikṣīṇaṃ;",
  "V03vinv172u:3637": "sa saṃlakṣayati:",
  "V03vinv172u:3638": "evam ahaṃ pathyadanavirahāt prāṇāir viyokṣye;",
  "V03vinv172u:3639": "yathā vā tathā vā adhiruhāmi iti;",
  "V03vinv172u:3640": "sa pāṣāṇan avalambya avalambya adhiroḍhum ārabdhaḥ;",
  "V03vinv172u:3641": "aprāpyaiva āmraphalāni gartāyāṃ patitaḥ;",
  "V03vinv172u:3642": "tasmiṃś ca parvate vānarabhūto bodhisatvo vānarāṇām adhipatir babhūva;",
  "V03vinv172u:3643": "daivād asau tasmin parvate yūtham apahāya taṃ pradeśam anuprāptaḥ;",
  "V03vinv172u:3644": "yāvat tenāsau mālākāraḥ kṛcchrasaṅkaṭasaṃbādhaprāpto dṛṣṭaḥ;",
  "V03vinv172u:3645": "kuśalā bhavanti bodhisatvāḥ teṣu teṣu śilpasthānakarmasthāneṣu;",
  "V03vinv172u:3646": "sa tasya hitādhānatatparatayā na śakyate kramam antareṇa uddhartum iti pāṣāṇair abhyāsaṃ kartum ārabdhaḥ;",
  "V03vinv172u:3647": "yadāsya parividitaḥ śaknomy aham enam uddhartum iti tadā sa tena prapātāt krameṇoddhṛtaḥ;",
  "V03vinv172u:3648": "pāṣāṇavyāyāmāt tasya ca mālākārasyoddharaṇād atīva pariśrāntaḥ;",
  "V03vinv172u:3649": "tasmiṃś ca samaye tiryañco mānuṣapralāpinaḥ;",
  "V03vinv172u:3650": "tenāsu pṛṣṭaḥ;",
  "V03vinv172u:3651": "kimarthaṃ tvam evaṃvidhaṃ saṅkaṭam āpannaḥ?",
  "V03vinv172u:3652": "iti; tena yathāvṛttaṃ samākhyātaṃ;",
  "V03vinv172u:3653": "bodhisatvaḥ saṃlakṣayati: gato (SBV II 102)",
  "V03vinv172u:3654": "'py ayam āmraphalair vinā anarthaṃ prāpnoti;",
  "V03vinv172u:3655": "dadāmy aham asmai āmraphalāni iti;",
  "V03vinv172u:3656": "anikṣiptotsāhaḥ sa mahātmā parahitādhānatatparaḥ pariśrānto 'pi taṃ vṛkṣam adhiruhya āmraphalāni pātayitum ārabdhaḥ;",
  "V03vinv172u:3657": "tena puruṣeṇa yāvadāptam āmraphalāni bhakṣitāni;",
  "V03vinv172u:3658": "utsaṃgaṃ ca pūritaṃ;",
  "V03vinv172u:3659": "tadāsau vānarādhipatir avatīrṇaḥ;",
  "V03vinv172u:3660": "sarvasatvaviśvāsino bodhisatvāḥ;",
  "V03vinv172u:3661": "sa taṃ puruṣam uvāca:",
  "V03vinv172u:3662": "bhoḥ puruṣa digavalokanaṃ tāvat kuru;",
  "V03vinv172u:3663": "pariśrānto 'smi;",
  "V03vinv172u:3664": "muhūrtaṃ svapāmi iti;",
  "V03vinv172u:3665": "sa kathayati:",
  "V03vinv172u:3666": "evaṃ kuruṣva;",
  "V03vinv172u:3667": "sa middham avakrāntaḥ;",
  "V03vinv172u:3668": "puruṣaḥ saṃlakṣayati:",
  "V03vinv172u:3669": "kṣīṇapathyadano 'haṃ yady āmraphalaṃ bhakṣayan gamiṣyāmi rājñaḥ kiṃ mayā deyaṃ? (A 461b)",
  "V03vinv172u:3670": "tasmād etam eva vānaraṃ hatvā śuṇḍīvallūrakāṇi kṛtvā mārgaṃ gacchāmi iti;",
  "V03vinv172u:3671": "tenāsau nirghṛṇahṛdayena tyaktaparalokena mahatyā śilayā jīvitād vyaparopitaḥ;",
  "V03vinv172u:3672": "devatā gāthāṃ bhāṣate:",
  "V03vinv172u:3673": "upakāralakṣaṇaṃ prāhur mitraṃ tathopakārajñam /",
  "V03vinv172u:3674": "ekatyās tu manuṣyāḥ kṛtam upakāraṃ na jānanti //",
  "V03vinv172u:3675": "kiṃ manyadhve bhikṣavaḥ?",
  "V03vinv172u:3676": "yo 'sau markaṭādhipatir aham eva saḥ tena kālena tena samayena;",
  "V03vinv172u:3677": "yo 'sau mālākaraḥ eṣa evāsau devadattaḥ tena kālena tena samayena;",
  "V03vinv172u:3678": "tadāpy eṣa akṛtajñaḥ akṛtavedī;",
  "V03vinv172u:3679": "etarhy apy eṣa akṛtajña akṛtavedī;",
  "V03vinv172u:3680": "punar api yathaiṣa akṛtajña akṛtavedī tac chrūyatāṃ.",
  "V03vinv172u:3682": "The story of a lord of a dārukoṭaka bird and a lion",
  "V03vinv172u:3683": "(concerning a previous birth of Devadatta)",
  "V03vinv172u:3684": "bhūtapūrvaṃ bhikṣavaḥ aniyatarāśyavasthito bodhisatvaḥ anyatamasminn agrāmake araṇyāyatane parvatagiriguhāpravaṇe puṣpaphalasamṛddhe pakṣiṣūpapanno dārukoṭako babhūva;",
  "V03vinv172u:3685": "tasminn eva ca parvataikadeśe siṃho mṛgarājaḥ yatheṣṭapracāravihāratayā mṛgān praghātya praghātya bhakṣayati;",
  "V03vinv172u:3686": "tasyāpareṇa samayena māṃsaṃ bhakṣayataḥ asthi dantāntareṇa praviṣṭaṃ;",
  "V03vinv172u:3687": "sa śūlarujoparuddhyamānavigraho (SBV II 103)",
  "V03vinv172u:3688": "vigatatrāsabhayo 'pi kāhalībhūtaḥ;",
  "V03vinv172u:3689": "āhāram āhartuṃ na śaknoto;",
  "V03vinv172u:3690": "daivāt sa dārukoṭako vṛkṣāntarasañcārābhyāsād yasmin pradeśe mṛgādhipatis taṃ pradeśam anuprāptaḥ;",
  "V03vinv172u:3691": "tena asau siṃho duḥkhavedanābhyāhato dṛṣṭaḥ; uktaś ca:",
  "V03vinv172u:3692": "mātula kim asi kāhalaḥ? iti?",
  "V03vinv172u:3694": "sa kathayati:",
  "V03vinv172u:3695": "bhāgineya duḥkhavedanābhyāhato 'smi;",
  "V03vinv172u:3696": "kīdṛśaṃ tava duḥkhaṃ?",
  "V03vinv172u:3697": "tena vistareṇa samākhyātaṃ;",
  "V03vinv172u:3698": "sa kathayati:",
  "V03vinv172u:3699": "mātula ahaṃ tava cikitsāṃ karomi;",
  "V03vinv172u:3700": "tvaṃ hi sarvacatuṣpadām adhipatiḥ;",
  "V03vinv172u:3701": "śaktaḥ sarvopakāraṃ kartuṃ;",
  "V03vinv172u:3702": "tat tvayā mama kālena kālaṃ yogodvahanaṃ kartavyaṃ;",
  "V03vinv172u:3703": "sa kathayati:",
  "V03vinv172u:3704": "evaṃ bhavatu;",
  "V03vinv172u:3705": "kariṣyāmi iti;",
  "V03vinv172u:3706": "sa dārukoṭakaḥ saṃlakṣayati:",
  "V03vinv172u:3707": "tathāsya cikitsāṃ karomi yathā kṛtam api na jānīte;",
  "V03vinv172u:3708": "svasthas tu saṃjānīte;",
  "V03vinv172u:3709": "sa tasyācāravihārasamanveṣaṇayā hitādhānatatparas tiṣṭhati;",
  "V03vinv172u:3710": "yāvad asau mṛgādhipatiḥ sukhavāyusaṃsparśaviṣkambhitāsyo mahatyāṃ pṛthivīśilāyāṃ vāmapārśvaṃ śirasy ādhāya middham avakrāntaḥ;",
  "V03vinv172u:3711": "tato 'sau dārukoṭakas tasya mṛgādhipates samīpam upasaṃkrāntaḥ;",
  "V03vinv172u:3712": "paśyati tathā tathā vipralambhavihāriṇaṃ;",
  "V03vinv172u:3713": "sa saṃlakṣayati:",
  "V03vinv172u:3714": "ayaṃ sa kālo 'sya cikitsāyāḥ;",
  "V03vinv172u:3715": "iti viditvā suparīkṣitaṃ kṛtvā dantānataravilagnam asthi pakṣanipātakrameṇa sahasā apakṛṣya mukhavivarān niṣkramya tam eva nirīkṣamāṇo vṛkṣe 'vasthitaḥ niṣaṇṇaḥ;",
  "V03vinv172u:3716": "tataḥ sa mṛgādhipatir asthiśalyāpahārasaṃjanitasaumanasyo nidrāklamaṃ prativinodya utthāya prakrāntaḥ;",
  "V03vinv172u:3717": "athāsau dārukoṭakaḥ taṃ mṛgādhipatiṃ vyapagataduḥkhadaurmanasyaṃ viditvā pramuditamanās tatsamīpam upasaṃkramya kathayati:",
  "V03vinv172u:3718": "mātula idaṃ tad asthi tava duḥkhanimittabhūtam iti;",
  "V03vinv172u:3719": "tato 'sau mṛgādhipatiḥ paraṃ vismayam āpannaḥ kathayati:",
  "V03vinv172u:3720": "bhāgineya asyopakārasya mayā tavāvaśyaṃ pratyupakāraḥ kartavyaḥ kālena kālam upasaṃkramethāḥ iti;",
  "V03vinv172u:3721": "śobhanam eva tathā bhavatu ity uktvā sa dārukoṭakaḥ prakrāntaḥ;",
  "V03vinv172u:3722": "yāvad apareṇa samayena sa (A 462a)",
  "V03vinv172u:3723": "mṛgādhipatir māṃsaṃ bhakṣayati;",
  "V03vinv172u:3724": "sa ca dārukoṭakaḥ śyenakasya pakṣiṇaḥ kramāntaraparibhraṣṭaḥ,",
  "V03vinv172u:3725": "mṛtam iva ātmānaṃ manyamānaḥ kṣudhāparigatahṛdayaḥ tasya mṛgādhipateḥ sakāśam upasaṃkrāntaḥ ārtinivedanaṃ kṛtvā kathayati:",
  "V03vinv172u:3726": "mātula kṣudhābhibhūto 'haṃ;",
  "V03vinv172u:3727": "māṃsastokaṃ (SBV II 104)",
  "V03vinv172u:3728": "prayaccha iti;",
  "V03vinv172u:3729": "sa gāthāṃ bhāṣate:",
  "V03vinv172u:3730": "prāṇātipātino me 'dya raudrasyāśubhakāriṇaḥ /",
  "V03vinv172u:3731": "daṃṣṭrāntarālasaktas tvaṃ jīvan na bahumanyase // iti",
  "V03vinv172u:3732": "so 'pi gāthāṃ bhāṣate:",
  "V03vinv172u:3733": "naṣṭaṃ samudrapatitaṃ naṣṭaṃ svapne vicintitam /",
  "V03vinv172u:3734": "naṣṭaṃ kāpuruṣe sevā akṛtajñe ca yat kṛtam // iti",
  "V03vinv172u:3735": "bhagavān āha:",
  "V03vinv172u:3736": "kiṃ manyadhve bhikṣavaḥ?",
  "V03vinv172u:3737": "yo 'sau dārukoṭakaḥ aham eva saḥ tena kālena tena samayena;",
  "V03vinv172u:3738": "yo 'sau siṃho mṛgarājaḥ eṣa evāsau devadattaḥ tena kālena tena samayena;",
  "V03vinv172u:3739": "tadāpy eṣa akṛtajñaḥ akṛtavedī;",
  "V03vinv172u:3740": "etarhy apy eṣa akṛtajña akṛtavedī;",
  "V03vinv172u:3741": "punar api yathaiṣa akṛtajña akṛtavedī tac chrūyatāṃ.",
  "V03vinv172u:3743": "The story of a lord of a bear and a poor man",
  "V03vinv172u:3744": "(concerning a previous birth of Devadatta)",
  "V03vinv172u:3745": "bhūtapūrvaṃ bhikṣavo vārāṇāsyāṃ nagaryām anyatamo daridrapuruṣaḥ prativasati;",
  "V03vinv172u:3746": "sa kāṣṭhāni vikrīya jīvikāṃ kalpayati:",
  "V03vinv172u:3747": "so 'pareṇa samayena kālyam evotthāya paraśum ābhaṅgīm ādāya kāṣṭhārthī vanaṃ gataḥ;",
  "V03vinv172u:3748": "mahāṃś cākālamegho jalamucamārutapūrvarūpaḥ samāgataḥ;",
  "V03vinv172u:3749": "tataḥ sa puruṣaḥ yuktaṃ vāyuktaṃ vā idam iti sthānāntarasamanveṣaṇayā vṛkṣād vṛkṣāntaraṃ gacchati;",
  "V03vinv172u:3750": "tathāpy ativṛṣyata eva;",
  "V03vinv172u:3751": "sa vṛkṣāntaracāratayā anupūrveṇa parvataguhāṃ praviṣṭaḥ;",
  "V03vinv172u:3752": "tasyāṃ ca guhāyām ṛkṣas tiṣṭhati;",
  "V03vinv172u:3753": "sa taṃ dṛṣṭvā santrasto niṣpalāyitum ārabdhaḥ;",
  "V03vinv172u:3754": "ṛkṣaḥ kathayati:",
  "V03vinv172u:3755": "vatsa kiṃ trasto 'si;",
  "V03vinv172u:3756": "nāsti te matsakāśād bhayaṃ;",
  "V03vinv172u:3757": "tiṣṭha iti;",
  "V03vinv172u:3758": "sa jātaśaṅko 'pi sādhvasān na śaknoti gantuṃ;",
  "V03vinv172u:3759": "tatas tena ṛkṣeṇa bāhubhyām upagṛhya dhāritaḥ;",
  "V03vinv172u:3760": "mūlaphalaiś ca santarpitaḥ;",
  "V03vinv172u:3761": "saptāhadurdinaṃ ca saṃvṛttaṃ;",
  "V03vinv172u:3762": "varṣaty eva devaḥ,",
  "V03vinv172u:3763": "na tiṣṭhati;",
  "V03vinv172u:3764": "saptāhasyātyayād aṣṭame divase vyabhre dine vigatabalāhake deve ṛkṣeṇa caturdiśaṃ vyavalokya prabhūtāni mūlaphalāni datvā sa puruṣaḥ abhihitaḥ:",
  "V03vinv172u:3765": "vatsa apetaṃ durdinaṃ;",
  "V03vinv172u:3766": "vybhraṃ dinaṃ;",
  "V03vinv172u:3767": "vigatabalāhako devaḥ;",
  "V03vinv172u:3768": "yathāsukhaṃ gaccha iti;",
  "V03vinv172u:3769": "sa puruṣaḥ pādayor nipatya kathayati:",
  "V03vinv172u:3770": "tāta gacchāmi;",
  "V03vinv172u:3771": "api tu mayā tava pratyupakāraḥ kartavyaḥ iti;",
  "V03vinv172u:3772": "sa kathayati (SBV II 105)",
  "V03vinv172u:3773": "vatsa etad eva me kṛtaṃ,",
  "V03vinv172u:3774": "yathā māṃ na kasyacin nivedayasi iti;",
  "V03vinv172u:3775": "sa kathayati:",
  "V03vinv172u:3776": "tāta evaṃ bhavatu utu;",
  "V03vinv172u:3777": "sa taṃ pradakṣiṇīkṛtya pādayor nipatya prakrāntaḥ;",
  "V03vinv172u:3778": "sa ca vārāṇasīṃ praviśati;",
  "V03vinv172u:3779": "anyatamaś ca mṛgalubdhako mṛgavadhāya nirgacchati;",
  "V03vinv172u:3780": "sa tena dṛṣṭaḥ uktaś ca:",
  "V03vinv172u:3781": "mitra tvam iyatā kālena ihāgataḥ;",
  "V03vinv172u:3782": "putradāraṃ te viklavībhūtam;",
  "V03vinv172u:3783": "atīva virauti:",
  "V03vinv172u:3784": "tvaṃ kilākālasāptāhikameghena śvāpadena vā praghātitaḥ iti;",
  "V03vinv172u:3785": "aneke mṛgapakṣinaḥ sāptāhikākālameghena praghātitāḥ;",
  "V03vinv172u:3786": "tvaṃ punaḥ kathaṃ paribhraṣṭaḥ?",
  "V03vinv172u:3787": "iti; tena yathāvṛtaṃ sarvam ārocitaṃ;",
  "V03vinv172u:3788": "sa kathayati:",
  "V03vinv172u:3789": "vayasya kāmaṃ yena vā tena vā jīvikaṃ kalpayāmi,",
  "V03vinv172u:3790": "na bhūyo vanaṃ praviśāmi iti;",
  "V03vinv172u:3791": "sa tena tathā tathā pratilobhito māṃsapratyaṃśadvayena yathā pratipanno mārgam upadarśayan saṃprasthitaḥ;",
  "V03vinv172u:3792": "yāvad anupūrveṇa (A 462b)",
  "V03vinv172u:3793": "guhām anuprāptaḥ yatrāsau mahātmā ṛkṣas tiṣṭhati;",
  "V03vinv172u:3794": "tato nairghṛṇyam āsthāya akṛtajñatāṃ ca kathayati:",
  "V03vinv172u:3795": "eṣā guhā yatrāsau tiṣṭhati iti;",
  "V03vinv172u:3796": "tatas tena lubdhena paraprāṇoparodhinā guhāyām agnir dattaḥ;",
  "V03vinv172u:3797": "atha sa mahātmā ṛkṣo dhūmavyākulīkṛtamanā aśruparyākuleṣaṇo gāthāṃ bhāṣate:",
  "V03vinv172u:3798": "kasya kiṃ vyapanītaṃ me vasatā girigahvare /",
  "V03vinv172u:3799": "phalamūlāmbubhakṣeṇa satveṣu hitabuddhinā //",
  "V03vinv172u:3800": "idānīṃ kiṃ kariṣyāmi mṛtyukāla upasthite /",
  "V03vinv172u:3801": "karma tv anuprasartavyam iṣṭāniṣṭaṃ śarīriṇām //",
  "V03vinv172u:3802": "ity uktvā kālagataḥ;",
  "V03vinv172u:3803": "tatas tair viśasyamāṃsasya bhāgān kṛtvā sa kṛtaghnapuruṣo 'bhihitaḥ:",
  "V03vinv172u:3804": "gṛhāṇa māṃsasya pratyaṃśadvayam iti;",
  "V03vinv172u:3805": "tena hastau prasāritau grahīṣyāmīti;",
  "V03vinv172u:3806": "pṛthivyāṃ nipatitau;",
  "V03vinv172u:3807": "tatas tena mṛgalubdhakena taṃ tathā viprakṛtaṃ dṛṣṭvā hā kaṣṭaṃ hā kaṣṭam ity uktvā svakān api pratyaṃśān parityajya prakrāntam;",
  "V03vinv172u:3808": "etad atyadbhutaṃ śrutvā mahājanakāyas tasmin pradeśe sannipatitaḥ;",
  "V03vinv172u:3809": "rājā brahmadattaḥ kutūhalajātas tatraiva gataḥ;",
  "V03vinv172u:3810": "tasmiṃś ca parvataikadeśe saṃghāramaḥ;",
  "V03vinv172u:3811": "tato rājā brahmadattas tasya carma gṛhītva vismayotphullalocanaḥ (SBV II 106)",
  "V03vinv172u:3812": "etam arthaṃ bhikṣusaṃghāya nivedayāmīti taṃ saṃghārāmaṃ gataḥ;",
  "V03vinv172u:3813": "carma puṣkariṇyāṃ sthāpayitvā vṛddhānte niṣaṇṇaḥ saṃghasyaitam arthaṃ vistareṇa rocayati;",
  "V03vinv172u:3814": "tatra ca saṃghasthavira arhan;",
  "V03vinv172u:3815": "sa gāthayā rājñaḥ kathayati:",
  "V03vinv172u:3816": "naiṣa ṛkṣo mahārāja bodhisatva dyutiṃdharaḥ /",
  "V03vinv172u:3817": "pūjanīyas tribhir lokaiḥ tvayāpy eṣa narottama // iti",
  "V03vinv172u:3818": "rājā saṃlakṣayati:",
  "V03vinv172u:3819": "kartavyāsya pūjeti;",
  "V03vinv172u:3820": "bhikṣavaḥ kathayanti:",
  "V03vinv172u:3821": "deva bhadrakalpiko 'yaṃ bodhisatvaḥ;",
  "V03vinv172u:3822": "saṃvidhātavyāsya pūjā iti;",
  "V03vinv172u:3823": "tato rājā brahmadattaḥ sāntaḥpurakumārāmātyapaurajānapadaḥ sarvagandhakāṣṭhāny ādāya taṃ pradeśam abhigataḥ;",
  "V03vinv172u:3824": "sarvaṃ tan māṃsam asthi kalebaraṃ ca ekadhye kārayitvā kathayati:",
  "V03vinv172u:3825": "bhavantaḥ sarvagandhakāṣṭhaiś citāṃ citvā mahatā satkāreṇa dhyāpayata iti;",
  "V03vinv172u:3826": "tasmiṃś ca pradeśe mahān stūpaḥ pratiṣṭhāpitaḥ;",
  "V03vinv172u:3827": "chatradhvajapatākāś ca ropitāḥ;",
  "V03vinv172u:3828": "mahaś ca prasthāpitam –Ed. pratisthāpitam–;",
  "V03vinv172u:3829": "yaiś ca tatra kārāḥ kṛtāḥ te sarve mokṣaparāyaṇāḥ saṃvṛttāḥ.",
  "V03vinv172u:3830": "kiṃ manyadhve bhikṣavaḥ?",
  "V03vinv172u:3831": "yo 'sau ṛkṣaḥ aham eva saḥ tena kālena tena samayena;",
  "V03vinv172u:3832": "yo 'sāv akṛtajñaḥ puruṣaḥ eṣa evāsau devadattaḥ tena kālena tena samayena;",
  "V03vinv172u:3833": "tadāpy eṣa akṛtajñaḥ akṛtavedī;",
  "V03vinv172u:3834": "etarhy apy eṣa akṛtajña akṛtavedī;",
  "V03vinv172u:3835": "punar api yathaiṣa akṛtajña akṛtavedī tac chrūyatāṃ.",
  "V03vinv172u:3837": "Another story of a bear of a poor man",
  "V03vinv172u:3838": "(concerning a previous birth of Devadatta)",
  "V03vinv172u:3839": "bhūtapūrvaṃ bhikṣavo vārāṇāsyāṃ nagaryām anyatamo daridrapuruṣaḥ prativasati;",
  "V03vinv172u:3840": "sa kāṣṭhāni vikrīya jīvikāṃ kalpayati:",
  "V03vinv172u:3841": "so 'pareṇa samayena kālyam evotthāya paraśum ābhaṅgīm ādāya kāṣṭhārthī vanaṃ gataḥ;",
  "V03vinv172u:3842": "tatparvatapradeśe vividhataruṣaṇḍamaṇḍite nānāpuṣpaphalasamṛddhe aniyatarāśyavasthito bodhisatvaḥ ṛkṣeṣūpapannaḥ;",
  "V03vinv172u:3843": "yāvad asau kāṣṭhahārakaḥ kāṣṭhāni paryeṣamāṇaḥ anyatamasmin pradeśe vyāghreṇābhidrutaḥ;",
  "V03vinv172u:3844": "maraṇabhayabhīto daivāt taṃ (SBV II 107)",
  "V03vinv172u:3845": "vṛkṣam abhirūḍho yasminvṛkṣe sa ṛkṣo bodhisatvas tiṣṭhati;",
  "V03vinv172u:3846": "sa taṃ dṛṣṭvā bhūyaḥ santrastaḥ;",
  "V03vinv172u:3847": "tena mahātmanā samāśvāsya utsaṅgena dhāritaḥ;",
  "V03vinv172u:3848": "sa ca vyāghra āhāragṛddhas taṃ vṛkṣatalaṃ naiva muñcati;",
  "V03vinv172u:3849": "kathayati (A 463a)",
  "V03vinv172u:3850": "ca: bho mahātmann ete manuṣyāḥ kṛṣṇaśirasaḥ akṛtajñāḥ bhavanti;",
  "V03vinv172u:3851": "pātayainaṃ;",
  "V03vinv172u:3852": "bhakṣayitvā gacchāmi iti;",
  "V03vinv172u:3853": "prāyaḥ śaraṇāgatavatsalā anya 'pi manuṣyāḥ;",
  "V03vinv172u:3854": "prāgeva bodhisatvāḥ;",
  "V03vinv172u:3855": "sa kathayati:",
  "V03vinv172u:3856": "mamāyaṃ śaraṇāgataḥ;",
  "V03vinv172u:3857": "nāham etaṃ pātayāmi iti;",
  "V03vinv172u:3858": "tathāpy asau vyāghraḥ māṃsaśoṇitābhilāṣī tiṣṭhaty eva;",
  "V03vinv172u:3859": "na tasmād viprakrāmati;",
  "V03vinv172u:3860": "athāsau ṛkṣas taṃ puruṣam āha:",
  "V03vinv172u:3861": "śrānto 'haṃ; tvaṃ tāvat tiṣṭha;",
  "V03vinv172u:3862": "ahaṃ viśramāmi iti;",
  "V03vinv172u:3863": "sa tasyotsaṅganiṣaṇṇaḥ śramakheditapariṣrāntaś ca middham avakrāntaḥ;",
  "V03vinv172u:3864": "sa vyāhgraḥ kathayati:",
  "V03vinv172u:3865": "bhoḥ puruṣa kiyantaṃ kālaṃ tvayātra sthātavyaṃ?",
  "V03vinv172u:3866": "pātayainaṃ;",
  "V03vinv172u:3867": "bhakṣayitvā gamiṣyāmi:",
  "V03vinv172u:3868": "iti; sa nirghṛṇahṛdayaḥ pāpakarmā tyaktaparalokaḥ saṃlakṣayati:",
  "V03vinv172u:3869": "śobhanam eṣa kathayati;",
  "V03vinv172u:3870": "kiyantaṃ kālaṃ mayātra sthātavyaṃ?",
  "V03vinv172u:3871": "pātayāmi iti;",
  "V03vinv172u:3872": "sa tena pātitaḥ;",
  "V03vinv172u:3873": "tena mahātmanā patatābhihitaṃ hā nai vā te hā kiṃ cit dus se mi ity uktvā patitaḥ;",
  "V03vinv172u:3874": "vyāghreṇānayena vyasanam āpāditaḥ;",
  "V03vinv172u:3875": "sa tasya saṃdhāya bhāṣitaṃ śrutvā saṃlakṣayati:",
  "V03vinv172u:3876": "mamāyaṃ kenacit saṃvibhāgaṃ kartukāmaḥ,",
  "V03vinv172u:3877": "yenaivaṃ kathayati iti;",
  "V03vinv172u:3878": "tasya tṛṣṇāndhasya pralāpo lagnaḥ;",
  "V03vinv172u:3879": "kṣiptacittas tena tenānvāhiṇḍann evam āha:",
  "V03vinv172u:3880": "hā nai vā te hā kiṃ cit dus se mi iti;",
  "V03vinv172u:3881": "sa jñātibhir gṛhaṃ nītaḥ;",
  "V03vinv172u:3882": "pralapaty eva na santiṣṭhate;",
  "V03vinv172u:3883": "te vidyāmantradhāriṇo bhūtacikitsakān anyāṃś ca śramaṇabrāhmaṇān suhṛtsambandhibāndhavān pṛcchati;",
  "V03vinv172u:3884": "te bahudhā kathayanti;",
  "V03vinv172u:3885": "na kaścit cikitsāṃ karoti;",
  "V03vinv172u:3886": "tena khalu samayena vārāṇasyāṃ nātidūre āśramapade vividhataruṣaṇḍamaṇḍite puṣpaphalasalilasaṃpanne anekavihaganikūjite ṛṣiḥ paṃcābhijñaḥ prativasati;",
  "V03vinv172u:3887": "tasya puruṣasya jñātayas taṃ puruṣan ādāya tasya ṛṣeḥ sakāśaṃ gatāḥ pādayor nipatya kathayanti:",
  "V03vinv172u:3888": "maharṣe ayam asmākaṃ jñātiḥ;",
  "V03vinv172u:3889": "muhur muhur evaṃ pralapati;",
  "V03vinv172u:3890": "kim asya kartavyam iti;",
  "V03vinv172u:3891": "pāpakārī ayaṃ satvaḥ;",
  "V03vinv172u:3892": "anena durātmanā kṛtopakārī bodhisatvo vyāghrasya purastāt pātitaḥ;",
  "V03vinv172u:3893": "tena mahātmanā cintitam asmai dharmaṃ deśayāmi iti;",
  "V03vinv172u:3894": "so 'nena pātitaḥ;",
  "V03vinv172u:3895": "tasya patato bhrāntasya daśānāṃ ślokānām ekaikam akṣaraṃ pratibhātaṃ hā nai vā te hā kiṃ cit dus se mi iti;",
  "V03vinv172u:3896": "tasya ṛṣeḥ śiṣyaḥ (SBV II 108)",
  "V03vinv172u:3897": "kathayati: upādhyāya kathayasva tāvat kīdṛśas te ślokāḥ iti;",
  "V03vinv172u:3898": "sa ṛṣir anupūrveṇa tān ślokān kathayitum ārabdhaḥ:",
  "V03vinv172u:3899": "hā kāṣṭaṃ bata loke 'smin adharmaḥ khalu dāruṇaḥ /",
  "V03vinv172u:3900": "asaty eṣu manuṣyeṣu hiṃsā mitreṣu vidyate // 1 //",
  "V03vinv172u:3901": "naivāsane na śayane nāpi caiva ca caṅkrame /",
  "V03vinv172u:3902": "na kasyāṃcid avasthāyāṃ mitradruk sukham edhate // 2 //",
  "V03vinv172u:3903": "vāṇī te karuṇārttena tatā yā caiva bhāṣitā /",
  "V03vinv172u:3904": "sā tvāṃ dahati durbuddhe khāṇḍavaṃ jvalitaṃ yathā // 3 //",
  "V03vinv172u:3905": "tena hi tvaṃ pare loke 'nubhaviṣyasi vedanām //",
  "V03vinv172u:3906": "asātāṃ duḥkhasaṃsparśāṃ karma kṛtvā sudāruṇām // 4 //",
  "V03vinv172u:3907": "hā heti krandamānas tvaṃ raurave bhṛśadāruṇe /",
  "V03vinv172u:3908": "saṃprāpsyasi mahad duḥkhaṃ nihīnam adhamādhama // 5 //",
  "V03vinv172u:3909": "kiṃ te na prakṛtaṃ karma raudrasyāśubhakarmaṇaḥ /",
  "V03vinv172u:3910": "asatyeṣu manuṣyeṣu hiṃsā mitreṣu vidyate // 6 //",
  "V03vinv172u:3911": "cittaṃ pāpaṃ vyavasyanti dharmalopo (A 463b)",
  "V03vinv172u:3912": "hi dhāruṇaḥ /",
  "V03vinv172u:3913": "smara ṛkṣaṃ ca vyāghraṃ ca yat pāpaṃ prakṛtaṃ tvayā // 7 //",
  "V03vinv172u:3914": "durbuddhe tvaṃ na jānīṣe yathā mitreṣu vartitum /",
  "V03vinv172u:3915": "hantāraṃ labhate hantā vairī vairāṇi paśyati // 8 //",
  "V03vinv172u:3916": "sevitas tvaṃ ciraṃ kālaṃ prāpte vyāghramahābhaye /",
  "V03vinv172u:3917": "rakṣitaś ca śayānas tvaṃ tvayāsau kiṃ na rakṣitaḥ // 9 //",
  "V03vinv172u:3918": "mitrabhedaṃ paraṃ garhyaṃ bruvate dharmavādinaḥ /",
  "V03vinv172u:3919": "kāyasya bhedād durbuddhe narakeṣūpapatsyate // 10 // iti",
  "V03vinv172u:3920": "kiṃ manyadhve bhikṣavo?",
  "V03vinv172u:3921": "yo 'sau ṛkṣaḥ aham eva saḥ tena kālena tena samayena;",
  "V03vinv172u:3922": "yo 'sau kṛtaghnaḥ satvaḥ eṣa evāsau devadattaḥ tena kālena tena samayena;",
  "V03vinv172u:3923": "tadāpy eṣa akṛtajñaḥ akṛtavedī;",
  "V03vinv172u:3924": "etarhy apy eṣa akṛtajña akṛtavedī;",
  "V03vinv172u:3925": "punar api yathaiṣa akṛtajña akṛtavedī tac chrūyatāṃ.",
  "V03vinv172u:3927": "The story of the king Śibi",
  "V03vinv172u:3928": "(concerning a previous birth of Devadatta)",
  "V03vinv172u:3929": "bhūtapūrvaṃ bhikṣavo śibighoṣāyāṃ rājadhānyāṃ śibir nāma rājā rājyaṃ kārayati ṛddhaṃ ca sphītaṃ ca kṣemaṃ ca subhikṣaṃ (SBV II 109)",
  "V03vinv172u:3930": "cākīrṇabahujanamanuṣyaṃ ca;",
  "V03vinv172u:3931": "sa ca rājā śrāddho bhadraḥ kalyāṇāśayaḥ ātmahitapratipannaḥ kāruṇiko mahātmā dharmakāmaḥ prajāvatsalaḥ sarvapradaḥ sarvaparityāgi nissaṅgaparityāgī mahati ca tyāge vartate;",
  "V03vinv172u:3932": "tasya nāsti kiṃcid adattam aparityaktaṃ yaduta śramaṇabrāhmaṇebhyaḥ kṛpaṇebhyo vaṇīpakebhyaḥ adhvagebhyaḥ yācanakebhyaḥ;",
  "V03vinv172u:3933": "yadbhūyasā tu glānebhyaḥ ācaritaṃ tasya rājñaḥ;",
  "V03vinv172u:3934": "kālyam evotthāya mātāpitarāv abhivādya glānāvalokyanaṃ kṛtvā arthādhikaraṇe niṣīdati;",
  "V03vinv172u:3935": "yāvad anyataraḥ puruṣo glānaḥ;",
  "V03vinv172u:3936": "sa sarvavaidyapratyākhyāto nirapekṣo jīvite maraṇābhimuktaḥ tena tenānvāhiṇḍamānaḥ śibighoṣāṃ rājadhānīm anuprāptaḥ;",
  "V03vinv172u:3937_0": "tasmiṃś ca samaye rājā saṃprāpte vasantakālasamaye saṃpuṣpitaphaliteṣu pādapeṣu haṃsakrauñcamayūraśukākokilajīvañjīvonnādite",
  "V03vinv172u:3937_1": "vanaṣaṇḍe antaḥpuraparivṛtaḥ udyānabhūmiṃ saṃprasthitaḥ;",
  "V03vinv172u:3938": "sa ca vyādhitas tīvrarujopatāpasaṅjanitadaurmanasyo muhuḥ śvāsoparudhhyamānatanur aśruparyākulekaṇo daṇḍapāṇiḥ śanaiḥ śanai rājñaḥ sakāśam upasaṃkrāntaḥ;",
  "V03vinv172u:3939": "śiraḥpraṇāmaṃ kṛtvā kathayati:",
  "V03vinv172u:3940": "deva paritrāyasva mām asmād vyādheḥ;",
  "V03vinv172u:3941": "prayaccha jīvitam iti;",
  "V03vinv172u:3942": "tataḥ śibirājā karuṇadīnavilambitair akṣarair ucyamānas tadāturavacanaṃ śrutvā kāruṇyād ākampitahṛdayaḥ tatra eva pratinivṛttaḥ amātyān āmantrayate:",
  "V03vinv172u:3943": "āhūyantāṃ madviṣayanivāsino vaidyāḥ iti;",
  "V03vinv172u:3944": "tais sarve vaidyā āhūtāḥ;",
  "V03vinv172u:3945": "rājña upanītāḥ;",
  "V03vinv172u:3946": "tato rājā taṃ puruṣaṃ śabdayitvā kathayati:",
  "V03vinv172u:3947": "bhavantaḥ kurutāsya cikitsām iti;",
  "V03vinv172u:3948": "vaidyā vicāryaikamatena kathayanti:",
  "V03vinv172u:3949": "deva yaḥ puruṣaḥ janmano na kasyacid ruṣitapūrvaḥ tasya rudhireṇa yavāgūṃ sādhayitvā yadi bhojyate,",
  "V03vinv172u:3950": "evam ayaṃ svasthībhavati;",
  "V03vinv172u:3951": "nānyathā iti;",
  "V03vinv172u:3952": "śrutvā rājā saṃlakṣayati:",
  "V03vinv172u:3953": "kiṃ mamānena evaṃvidhena jīvitena,",
  "V03vinv172u:3954": "rājyaiśvaryādhipatyena vā?",
  "V03vinv172u:3955": "īdṛśena yo 'haṃ pareṣāṃ duḥkhārtānāṃ na śaknomi śāntiṃ kartum iti;",
  "V03vinv172u:3956": "evaṃ vicintya rājā svasantatiṃ pratyavekṣitum ārabdhaḥ;",
  "V03vinv172u:3957": "tena dhātrī pṛṣṭā:",
  "V03vinv172u:3958": "amba asty ahaṃ kasyacid ruṣitapūrvaḥ?",
  "V03vinv172u:3959": "sā kathayati: deva yadā (A 464a)",
  "V03vinv172u:3960": "tvaṃ mamāṃsagatas tadā aham api na kasyacid ruṣitapūrvā;",
  "V03vinv172u:3961": "prāgeva tvam iti;",
  "V03vinv172u:3962": "tato mātuḥ sakāśam upasaṃkramya kathayati:",
  "V03vinv172u:3963": "putra yadā tvaṃ mama kukṣigatas tadā aham api na kasyacid ruṣitapūrvā,",
  "V03vinv172u:3964": "prāgeva tvam iti;",
  "V03vinv172u:3965": "rājā kathayati:",
  "V03vinv172u:3966": "idānīṃ saṃpannaṃ bhaiṣajyam iti;",
  "V03vinv172u:3967": "tena vaidyā uktāḥ:",
  "V03vinv172u:3968": "mama paṃcasu gātreṣu śirāṃ (SBV II 110)",
  "V03vinv172u:3969": "muñcata iti;",
  "V03vinv172u:3970": "te kathayanti:",
  "V03vinv172u:3971": "deva na vayaṃ prākṛtapuruṣasyārthāya devasya kāye śastraṃ nipātayāmaḥ iti;",
  "V03vinv172u:3972": "kuśalā bhavanti bodhisatvās teṣu teṣu śilpasthānakarmasthāneṣu;",
  "V03vinv172u:3973": "tena svayam eva paṃcasu gātreṣu śirā muktā;",
  "V03vinv172u:3974": "rudhirasya karparaḥ pūrṇaḥ;",
  "V03vinv172u:3975": "tataḥ peyā sādhayitvā dattā;",
  "V03vinv172u:3976": "anuraktapaurajānapadaḥ sa rājā;",
  "V03vinv172u:3977": "antaḥpurakumārāmātyapaurajānapadā vikroṣṭum ārabdhāḥ;",
  "V03vinv172u:3978": "nānādeśābhyāgataś ca janakayo vivācayitum ārabdhaḥ:",
  "V03vinv172u:3979": "kathaṃ nāma ekasya prākṛtasatvasyārthāya iyantaḥ satvāḥ parityajyante?",
  "V03vinv172u:3980": "iti; tato rājñā sa janakāyaḥ samāśvāsitaḥ;",
  "V03vinv172u:3981": "tad anenopāyena ṣaṇ māsān paṃcasu gātreṣu śirā muktā;",
  "V03vinv172u:3982": "yavāgūṃ bhojitaḥ;",
  "V03vinv172u:3983": "rājñaḥ śibeḥ taccharīraṃ cālanīsadṛśaṃ saṃvṛttam;",
  "V03vinv172u:3984": "ojaḥ parihātum ārabdhaḥ;",
  "V03vinv172u:3985": "śuddhāvāsakāyikā devāḥ saṃlakṣayanti:",
  "V03vinv172u:3986": "yady evaṃ bhadrakalpiko bodhisatvaḥ parihīyate,",
  "V03vinv172u:3987": "na śobhanaṃ;",
  "V03vinv172u:3988": "te tasya pratyaham oja upaharanti,",
  "V03vinv172u:3989": "yenāsau yāpayati;",
  "V03vinv172u:3990": "yadā tasya puruṣasya vyādhir upaśāntaḥ,",
  "V03vinv172u:3991": "tadā śibinā rājñā paṃcabhir grāmavaraiḥ saṃvibhaktaḥ,",
  "V03vinv172u:3992": "vārāṇasyāṃ pradhānasaṃmato jātaḥ;",
  "V03vinv172u:3993": "tadā sāmantakena śabdo visṛtaḥ;",
  "V03vinv172u:3994": "śibinā rājñā paṃcasu gātreṣu śirā muktā;",
  "V03vinv172u:3995": "svarudhireṇa glānasya iyantaṃ kālam upasthānaṃ kṛtaṃ;",
  "V03vinv172u:3996": "sa ca svasthīkṛtaḥ iti;",
  "V03vinv172u:3997": "tataḥ kutūhalajātaḥ satvā āgamya taṃ puruṣaṃ pṛcchanti:",
  "V03vinv172u:3998": "bhoḥ puruṣa satyaṃ tava kila śibinā rājñā iyantaṃ kālam upasthānaṃ kṛtam?",
  "V03vinv172u:3999": "iti; sa kathayati:",
  "V03vinv172u:4000": "kiṃ mamānena kṛtaṃ?",
  "V03vinv172u:4001": "duṣṭaśoṇitaṃ pṛthivyāṃ vā choryeta anyasya vā dīyeta,",
  "V03vinv172u:4002": "kim atra āścaryam iti;",
  "V03vinv172u:4003": "vaco 'vasānasamanantaram evāsya gṛhe agnir nipatitaḥ;",
  "V03vinv172u:4004": "yenāsya gṛhaṃ sarvaṃ ca svāpateyaṃ dagdhaṃ.",
  "V03vinv172u:4005": "kiṃ manyadhve bhikṣavo?",
  "V03vinv172u:4006": "yo 'sau śibī rājā aham eva saḥ tena kālena tena samayena;",
  "V03vinv172u:4007": "yo 'sau kṛtaghnaḥpuruṣaḥ eṣa evāsau devadattaḥ tena kālena tena samayena;",
  "V03vinv172u:4008": "tadāpy eṣa akṛtajñaḥ akṛtavedī;",
  "V03vinv172u:4009": "etarhy apy eṣa akṛtajña akṛtavedī;",
  "V03vinv172u:4010": "punar api yathaiṣa akṛtajña akṛtavedī tac chrūyatāṃ.",
  "V03vinv172u:4012": "The story of Kalyāṇakārin",
  "V03vinv172u:4013": "(concerning a previous birth of Devadatta)",
  "V03vinv172u:4014": "bhūtapūrvaṃ bhikṣavo 'nyatamasyāṃ rājadhānyām anyatamo rājā rājyaṃ kārayati ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca;",
  "V03vinv172u:4015": "so 'pareṇa samayena devyā sārdhaṃ krīḍati ramate paricārayati;",
  "V03vinv172u:4016": "tasya krīḍato ramamāṇasya paricārayataḥ (SBV II 111)",
  "V03vinv172u:4017": "kālāntareṇa devī āpannasatvā saṃvṛttā;",
  "V03vinv172u:4018": "sā aṣṭānāṃ va nāvānāṃ vā māsānām atyayāt prasūtā;",
  "V03vinv172u:4019": "dārako jātaḥ abhirūpo darśanīyaḥ prāsādiko gauraḥ kanakavarṇaḥ chatrākāraśirāḥ pralambabāhur vistīrṇalalāṭaḥ saṃgatabhrūs tuṅganāso (A 464b)",
  "V03vinv172u:4020": "sarvāṅgapratyaṅgopetaḥ;",
  "V03vinv172u:4021": "janmani cāsya anekāni kalyāṇasahasrāṇi prādurbhūtāni;",
  "V03vinv172u:4022": "tasya jātau jātimahaṃ kṛtvā nāmadheyaṃ vyavasthāpyate;",
  "V03vinv172u:4023": "kiṃ bhavatu dārakasya nāma?",
  "V03vinv172u:4024": "iti; amātyāḥ kathayanti:",
  "V03vinv172u:4025": "devāsya janmani anekāni kalyāṇasahasrāṇi prādurbhūtāni;",
  "V03vinv172u:4026": "tasmād bhavatu dārakasya kalyāṇakārīti nāma iti;",
  "V03vinv172u:4027": "tasya kalyāṇakārīti nāmadheyaṃ vyavasthāpitaṃ;",
  "V03vinv172u:4028": "kalyāṇakārī dārakaḥ aṣṭābhyo dhātrībhyo 'nupradattaḥ;",
  "V03vinv172u:4029": "dvābhyām aṃśadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyāṃ;",
  "V03vinv172u:4030": "so 'ṣṭābhir dhātrībhir unnīyate kṣīreṇa dadhnā navanītena sarpiṣā sarpirmaṇḍena anyaiś cottaptottaptair upakaraṇaviśeṣair āśu vardhate hradastham iva paṅkajam;",
  "V03vinv172u:4031": "bhūyaḥ sa rājā devyā sārdhaṃ krīḍati ramate paricārayati;",
  "V03vinv172u:4032": "tasya krīḍato ramamāṇasya paricārayataḥ devī āpannasatvā saṃvṛttā;",
  "V03vinv172u:4033": "sā aṣṭānāṃ va nāvānāṃ vā māsānām atyayāt prasūtā;",
  "V03vinv172u:4034": "dārako jātaḥ;",
  "V03vinv172u:4035": "tasyāpi janmani akalyāṇasahasrāṇi prādurbhūtāni;",
  "V03vinv172u:4036": "tasya akalyāṇakārīti nāmadheyaṃ vyavasthāpitaṃ;",
  "V03vinv172u:4037": "so 'pi unnīto mahān saṃvṛttaḥ;",
  "V03vinv172u:4038": "kalyāṇakārī kumāro maitryātmakaḥ kāruṇikaḥ sarvasatveṣu dayāvān dānarucir dānābhirataḥ;",
  "V03vinv172u:4039": "sa śramaṇabrāhmaṇakṛpaṇavaṇīpakayācanakebhyo dānaṃ dadāti;",
  "V03vinv172u:4040": "sa pitrā ucyate:",
  "V03vinv172u:4041": "putra mā tvaṃ satataṃ dānam anuprayaccha;",
  "V03vinv172u:4042": "kuto 'smākam etāvad dhanajātaṃ bhaviṣyati yannv aham anvaham evaṃ dāsyāmīti;",
  "V03vinv172u:4043": "dharmatā hy eṣā dātur dānapater yad bahujanasya priyo bhavati manāpaś ca;",
  "V03vinv172u:4044": "digvidikṣu cāsya udāraḥ kalyāṇakīrtiśabdaśloko 'bhyudgacchati;",
  "V03vinv172u:4045": "tasyānyatareṇa bhūmyantareṇa rājñā guṇamāhātmyaṃ śrutvā duhitā dattā;",
  "V03vinv172u:4046": "rājñā mahatā śrīsamudāyena pratīṣṭā;",
  "V03vinv172u:4047": "kalyāṇakārī kathayati:",
  "V03vinv172u:4048": "na tāvad ahaṃ bhāryopādānaṃ karomi,",
  "V03vinv172u:4049": "yāvan na dhanopārjanaṃ kṛtaṃ;",
  "V03vinv172u:4050": "tad anujñātum ārhasi tāta,",
  "V03vinv172u:4051": "mahāsamudram avatarāmi iti;",
  "V03vinv172u:4052": "sa kathayati:",
  "V03vinv172u:4053": "evaṃ kuruṣva iti;",
  "V03vinv172u:4054": "sa paṇyam ādāya mahāsamudraṃ saṃprasthitaḥ;",
  "V03vinv172u:4055": "so 'sya bhrātā akalyāṇakārī saṃlakṣayati:",
  "V03vinv172u:4056": "ayaṃ bahujanasya priyo manāpaś ca;",
  "V03vinv172u:4057": "yadi mahāsamudrāt samṛddhayānapātro 'bhyāgacchati bhūyasā bahujanapriyo bhavati (SBV II 112)",
  "V03vinv172u:4058": "manāpaś ca; sthānam etad vidyate yat tiṣṭhata eva pituḥ rājyaiśvaryādhipatyaṃ kārayati;",
  "V03vinv172u:4059": "sarvathā kim atra prāptakālam?",
  "V03vinv172u:4060": "aham apy anena sākam avatarāmi:",
  "V03vinv172u:4061": "atraivainaṃ jīvitād vyaparopayiṣyāmi;",
  "V03vinv172u:4062": "evaṃ mamākāmasyāpi yauvarājyābhiṣekaḥ;",
  "V03vinv172u:4063": "iti viditvā pituḥ sakāśam upasaṃkramya kathayati:",
  "V03vinv172u:4064": "deva kalyāṇakārī mahāsamudraṃ saṃprasthitaḥ;",
  "V03vinv172u:4065": "aham api tena sārdhaṃ gacchāmi iti;",
  "V03vinv172u:4066": "sa kathayati evaṃ kuruṣveti;",
  "V03vinv172u:4067": "tataḥ kalyāṇakāriṇā sve 'dhiṣṭhāne ghaṇṭāvaghoṣaṇaṃ kāritaṃ;",
  "V03vinv172u:4068": "śṛṇvantu bhavanto nagaranivāsino vaṇijaḥ;",
  "V03vinv172u:4069": "kalyāṇakārī kumāro mahāsamudraṃ saṃprasthitaḥ;",
  "V03vinv172u:4070": "yo yuṣmākam utsahate kalyāṇakāriṇā sārthavāhena sārdham aśulkena agulmena atarapaṇyena mahāsamudram avatartuṃ (A 465a)",
  "V03vinv172u:4071": "mahāsamudragamanīyaṃ paṇyaṃ samudānayatu iti;",
  "V03vinv172u:4072": "anekair vaṇikchatair mahāsamudragamanīyaṃ paṇyaṃ samudānītaṃ;",
  "V03vinv172u:4073_0": "tataḥ kalyāṇakārī sārthavāhaḥ akalyāṇakāriṇā bhrātrā sārdhaṃ kṛtakutūhalamaṅgalasvastyayanaḥ",
  "V03vinv172u:4073_1": "anekavaṇikśataparivāraḥ śakaṭair bhārair mūṭaiḥ piṭakaiḥ uṣṭrair gobhir gardabhaiḥ",
  "V03vinv172u:4073_2": "prabhūtaṃ mahāsamudragamanīyaṃ paṇyam ādāya saṃprasthitaḥ;",
  "V03vinv172u:4074": "so 'nupūrveṇa grāmanigamarājarāṣṭradhānīṣu paṭṭanāny avalokya samudratīram anuprāptaḥ;",
  "V03vinv172u:4075": "sa paṃcabhiḥ purāṇaśatair vahanaṃ kṛtvā paṃca pauruṣeyān gṛhītvā āhārakaṃ nirhārakaṃ nāvikaṃ kaivartaṃ karṇadhāraṃ ca trir ghaṇṭāvaghoṣaṇaṃ kṛtvā mahāsamudram avatīrṇaḥ;",
  "V03vinv172u:4076": "saṃprasthite vahane bhrātur akalyāṇakāriṇaḥ kathayati:",
  "V03vinv172u:4077": "mahāsamudramadhyagatānāṃ yadi tad vahanaṃ vipadyeta,",
  "V03vinv172u:4078": "mama gale lageḥ;",
  "V03vinv172u:4079": "mā kāhalībhaviṣyasi iti;",
  "V03vinv172u:4080": "sa kathayati:",
  "V03vinv172u:4081": "śobhanam evaṃ bhavatu iti;",
  "V03vinv172u:4082": "yāvat tad vahanam anuguṇena vāyunā ratnadvīpam anuprāptaṃ;",
  "V03vinv172u:4083": "karṇadhāraḥ kathayati:",
  "V03vinv172u:4084": "śṛṇvantu bhavanto jambūdvīpakā vaṇijaḥ;",
  "V03vinv172u:4085": "yo 'sau śrūyate ratnadvīpo nāma vajravaiḍūryendranīlamarakatādīnāṃ ratnānām ākaraḥ iti tam anuprāptāḥ sma;",
  "V03vinv172u:4086": "yatheṣṭaṃ ratnasaṅgrahaṃ kuruta iti;",
  "V03vinv172u:4087": "tatas taiḥ pramuditamanobhiḥ upaparīkṣya,",
  "V03vinv172u:4088": "tad vahanaṃ ratnānāṃ pūritaṃ (SBV II 113)",
  "V03vinv172u:4089": "tadyathā tilataṇḍulakolakutthānāṃ;",
  "V03vinv172u:4090": "nipuṇā bhavanti bodhisatvāḥ kuśalaś ca;",
  "V03vinv172u:4091": "kalyāṇakāriṇā kumāreṇa mahārhāṇi ratnāni kaṭyām upanibaddhāni;",
  "V03vinv172u:4092": "yāvat tad vahanaṃ viparivṛttaṃ;",
  "V03vinv172u:4093": "tīrasya nātidūre makareṇa matsyajātena anayena vyasanam āpāditaṃ;",
  "V03vinv172u:4094": "tataḥ akalyāṇakārī kalyāṇakāriṇo gale lagnaḥ;",
  "V03vinv172u:4095": "sa tena mahatā yatnena uttāritaḥ;",
  "V03vinv172u:4096": "sa tāvat kṛtapariṣramo middham avakrāntaḥ;",
  "V03vinv172u:4097": "tasya parivartamānasya akalyāṇakāriṇā kaṭyupanibaddhāni ratnāni dṛṣṭāni;",
  "V03vinv172u:4098": "sa saṃlakṣayati:",
  "V03vinv172u:4099": "ayaṃ nāma ratnāni gṛhītvā gamiṣyati;",
  "V03vinv172u:4100": "ahaṃ riktapāṇir gamiṣyāmi;",
  "V03vinv172u:4101": "iti viditvā tena tasya gāḍhamiddhāvaṣṭabdhasya tāni ratnāny apahṛtāni;",
  "V03vinv172u:4102": "kaṇṭakaiś ca akṣiṇī utpāṭite;",
  "V03vinv172u:4103": "sa tam andhaṃ samudratīre chorayitvā prakrāntaḥ;",
  "V03vinv172u:4104": "daivāt gopālakā gāś cārayantas taṃ pradeśam anuprāptāḥ;",
  "V03vinv172u:4105": "tair asau dṛṣṭaḥ pṛṣṭaś ca:",
  "V03vinv172u:4106": "bhoḥ puruṣa kas tvam īdṛśaḥ iti;",
  "V03vinv172u:4107": "tena yathāvṛtaṃ samākhyātaṃ;",
  "V03vinv172u:4108": "śrutvā teṣāṃ kāruṇyam utpannaṃ;",
  "V03vinv172u:4109": "tair asau pālabandhor gṛhe nītaḥ;",
  "V03vinv172u:4110": "sa tena viṇām āśrāvayitum ārabdhaḥ;",
  "V03vinv172u:4111": "tasya pālabandhor bhāryā yauvanamadākṣepāt vīṇāsvanaṃ śrutvā taṃ prārthayituṃ pravṛttā;",
  "V03vinv172u:4112": "sa kṛtaghnaceṣṭitam anusmṛtya karṇau pidhāyāvasthito nādhivāsayati;",
  "V03vinv172u:4113": "kāmādhyavasitānāṃ nāsti kiṃcid akaraṇīyam iti tayā svāmi vigrāhitaḥ:",
  "V03vinv172u:4114": "mām ayam andhaḥ puruṣaḥ prārthayati iti; (A 465b)",
  "V03vinv172u:4115": "īdṛśānāṃ tvaṃ saṃgrahaṃ karoṣi iti;",
  "V03vinv172u:4116": "pratikruṣṭam etad vairāṇāṃ yaduta strīvairaṃ;",
  "V03vinv172u:4117": "sa saṃlakṣayati:",
  "V03vinv172u:4118": "kṛtanigraho 'yaṃ;",
  "V03vinv172u:4119": "nāsti kiṃcid asya karaṇīyam ṛte nirvāsanād iti;",
  "V03vinv172u:4120": "sa tena gṛhān nirvāsitaḥ rathyāvīthīcatvaraśṛṅgāṭakeṣu vīṇayā jīvikāṃ kalpayati;",
  "V03vinv172u:4121": "tasya pitā kālagataḥ;",
  "V03vinv172u:4122": "bhrātā asya akalyāṇakārī rājyaiśvaryādhipatye pratiṣṭhitaḥ;",
  "V03vinv172u:4123": "so 'py anupūrveṇa sīmāntarasya rājño nagaram anuprāptaḥ yenāsya pūrvaṃ duhitā dattā;",
  "V03vinv172u:4124": "sā ca mahatī saṃvṛttā;",
  "V03vinv172u:4125": "tasyā nānādeśanivāsino rājaputrāḥ purohitaputrāś ca varakā āgacchanti;",
  "V03vinv172u:4126": "sāpi tātenocyate:",
  "V03vinv172u:4127": "putri yasya tvaṃ dattā sa kalyāṇakārī kumāro mahāsamudraṃ (SBV II 114)",
  "V03vinv172u:4128": "gataḥ; tatraiva ca anayena vyasanam āpannaḥ;",
  "V03vinv172u:4129": "tava cedānīṃ yācakā āgacchanti;",
  "V03vinv172u:4130": "yasyaiva tvāṃ na dāsyāmi sa visukho bhaviṣyati;",
  "V03vinv172u:4131": "katham atra pratipattavyam?",
  "V03vinv172u:4132": "iti; sā kathayati:",
  "V03vinv172u:4133": "tāta yady evaṃ nagaraśobhāṃ kāraya;",
  "V03vinv172u:4134": "ahaṃ svayaṃvarāya avatarāmi iti;",
  "V03vinv172u:4135": "rājā kathayati:",
  "V03vinv172u:4136": "putri evaṃ kuruṣva iti;",
  "V03vinv172u:4137": "tato nānādeśeṣu nānādhiṣṭhāneṣu svayaṃvaraṇaṃ śrāvitaṃ;",
  "V03vinv172u:4138_0": "tac ca nagaram apagatapāṣāṇaśarkarakaṭhallaṃ vyavasthāpitaṃ candanavāripariṣiktaṃ",
  "V03vinv172u:4138_1": "surabhidhūpaghaṭikopanibaddham ucchritadhvajapatākam āmuktapaṭṭadāmakalāpaṃ nānāpuṣpāvakīrṇaṃ",
  "V03vinv172u:4138_2": "ramaṇīyaṃ devānām iva nandanavanodyānaṃ;",
  "V03vinv172u:4139": "ghaṇṭāvaghoṣaṇaṃ ca kāritaṃ:",
  "V03vinv172u:4140": "śṛṇvantu bhavato nagaranivāsinaḥ paurā,",
  "V03vinv172u:4141": "nānādeśābhyāgataś ca janakāyaḥ;",
  "V03vinv172u:4142": "śvo rājakumārī svayaṃvarāya avatariṣyati;",
  "V03vinv172u:4143": "tad yuṣmābhir yathāvibhavena sannipatitavyam iti;",
  "V03vinv172u:4144_0": "tataḥ prabhātāyāṃ rajanyāṃ sā rājakumārī nānālaṃkāravibhūṣitā anekakumārīparivṛttā",
  "V03vinv172u:4144_1": "vanadevateva kusumitavanamadhye atīva vibhrājamānā mahatā śrīsamudāyena madhye nagarasya",
  "V03vinv172u:4144_2": "anekeṣu prāṇiśatasahasreṣu sannipatiteṣu svayaṃvarāya avatīrṇā;",
  "V03vinv172u:4145": "sa kalyāṇakārī anyatamasmin pradeśe vīṇām āśrāvayaṃs tiṣṭhati;",
  "V03vinv172u:4146": "karmāṇy eva satvānāṃ parasparaṃ saṃyojakāni;",
  "V03vinv172u:4147": "balavad api hetubalaṃ pratyabalam apekṣata iti;",
  "V03vinv172u:4148": "tataḥ sā rājakumārī vīṇāsvanāvarjitahṛdayā vīṇāvādake kalyāṇakāriṇy ākṣiptā;",
  "V03vinv172u:4149": "tayā tasya sragdāma kṣiptam:",
  "V03vinv172u:4150": "eṣa mama svāmī iti;",
  "V03vinv172u:4151": "janakāyo durmanāḥ saṃvṛttaḥ;",
  "V03vinv172u:4152": "kecid vegam asahamānāḥ avadhyātum ārabdhāḥ:",
  "V03vinv172u:4153_0": "kathaṃ nāma nānādeśābhyāgatān rājāmātyapurohitaputrān anyāṃś ca nagaranivāsinaḥ pradhānapuruṣān",
  "V03vinv172u:4153_1": "pratyākhyāya rājakumāryā evaṃrūpayauvanakalāsaṃpadyuktayā andhalakaḥ svāmī vṛtaḥ iti;",
  "V03vinv172u:4154": "pauruṣeyair daurmanasyavimukhai rājño niveditaṃ;",
  "V03vinv172u:4155": "deva kumāryā svayaṃvarāvatīrṇayā svāmī vṛtaḥ iti;",
  "V03vinv172u:4156": "rājā kathayati: kīdṛśaḥ?",
  "V03vinv172u:4157": "deva andhalakaḥ;",
  "V03vinv172u:4158": "so 'pi śrutvā durmanāḥ saṃvṛttaḥ;",
  "V03vinv172u:4159": "tatas tena sā āhūyoktā;",
  "V03vinv172u:4160": "putri saṃvidyante rājāno dhaninaḥ śreṣṭhinaḥ sārthavāhāḥ amātyaputrāḥ purohitaputrāś (A 466a)",
  "V03vinv172u:4161": "ca rūpayauvanavibhavasaṃpannāḥ;",
  "V03vinv172u:4162": "kasmāt tvayā evaṃvidhaḥ svāmī vṛtaḥ?",
  "V03vinv172u:4163": "iti; sā kathayati:",
  "V03vinv172u:4164": "tāta sa eva me rocate iti;",
  "V03vinv172u:4165": "rājā kathayati:",
  "V03vinv172u:4166": "yady evaṃ kimarthaṃ tiṣṭhasi iti;",
  "V03vinv172u:4167": "sā tasya sakāśam upasaṃkrāntā kathayati:",
  "V03vinv172u:4168": "tvaṃ mayā svāmī (SBV II 115)",
  "V03vinv172u:4169": "vṛtaḥ iti; na te śobhanaṃ kṛtaṃ;",
  "V03vinv172u:4170": "kiṃ tvaṃ cintayasi?",
  "V03vinv172u:4171": "eṣo 'ndhalakaḥ;",
  "V03vinv172u:4172": "ahaṃ parapuruṣaiḥ sārdhaṃ paricārayiṣyāmi it:",
  "V03vinv172u:4173": "sā kathayati:",
  "V03vinv172u:4174": "nāham evaṃvidhasya karmaṇaḥ kāriṇī iti;",
  "V03vinv172u:4175": "sa kathayati:",
  "V03vinv172u:4176": "kathaṃ jñāyate?",
  "V03vinv172u:4177": "sā satyopayācanaṃ kartum ārabdhā:",
  "V03vinv172u:4178": "yena satyena satyavacanena tasya kalyāṇakāriṇo rājakumārasya tava cāntike rāgaḥ samutpannaḥ,",
  "V03vinv172u:4179": "nānyasya kasyacit,",
  "V03vinv172u:4180": "anena satyena satyavacanena tavaikam akṣi yathāpaurāṇaṃ syād iti;",
  "V03vinv172u:4181": "satyādhiṣṭhānasamanantaram eva tasyaikaṃ cakṣuḥ yathāpaurāṇaṃ saṃvṛttaṃ:",
  "V03vinv172u:4182": "sa kathayati:",
  "V03vinv172u:4183": "sa evāhaṃ kalyāṇakārī;",
  "V03vinv172u:4184": "akalyāṇakāriṇā bhrātrā etāṃ daśāṃ nītaḥ;",
  "V03vinv172u:4185": "sā kathayati:",
  "V03vinv172u:4186": "kathaṃ jñāyate tvam evāsau kalyāṇakārī iti;",
  "V03vinv172u:4187": "so 'pi satyopayācanaṃ kartum ārabdhaḥ:",
  "V03vinv172u:4188": "yena satyena satyavacanena tasya mamākṣiṇī samutpāṭayato 'ntike īṣad api na praduṣṭaṃ cittaṃ me,",
  "V03vinv172u:4189": "anena satyena satyavacanena mama dvitīyam akṣi yathāpaurāṇaṃ bhaved iti;",
  "V03vinv172u:4190": "tasya saha satyayācanayā dvitīyam akṣi yathāpaurāṇaṃ saṃvṛttaṃ;",
  "V03vinv172u:4191": "tataḥ sā rājakumārī kalyāṇakāriṇam avikalendriyam ādāya rājñaḥ sakāśaṃ gatā kathayati:",
  "V03vinv172u:4192": "tāta eṣa evāsau kalyāṇakārī iti;",
  "V03vinv172u:4193": "rājā na śraddhatte;",
  "V03vinv172u:4194": "tena yathāvṛttam ārocitaṃ;",
  "V03vinv172u:4195": "rājā paraṃ vismayam āpannaḥ;",
  "V03vinv172u:4196": "tatas tenāsau duhitā mahatā śrīsamudāyena pariṇītā;",
  "V03vinv172u:4197": "sa ca kalyāṇakārī mahatā balasamudāyena tannagaraṃ gatvā akalyāṇakāriṇaṃ cyāvayitvā pitṛke",
  "V03vinv172u:4198": "rājye pratiṣṭhāpitaḥ.",
  "V03vinv172u:4199": "kiṃ manyadhve bhikṣavaḥ?",
  "V03vinv172u:4200": "yo 'sau kalyāṇakārī aham eva saḥ tena kālena tena samayena;",
  "V03vinv172u:4201": "yo 'sau akalyṇakārī eṣa eva sa devadattaḥ tena kālena tena samayena;",
  "V03vinv172u:4202": "tadāpy eṣa akṛtajñaḥ akṛtavedī;",
  "V03vinv172u:4203": "etarhy apy eṣa akṛtajña akṛtavedī;",
  "V03vinv172u:4204": "punar apy eṣa yathā akṛtajña akṛtavedī tac chrūyatāṃ.",
  "V03vinv172u:4206": "The story of Viśākha",
  "V03vinv172u:4207": "(concerning a previous birth of Devadatta)",
  "V03vinv172u:4208": "bhūtapūrvam anyatamasyāṃ rājadhānyām anyatamo rājā rājyaṃ kārayati ṛddhaṃ ca sphītaṃ ca kṣemaṃ ca subhikṣaṃ cākīrṇabahujanamanuṣyaṃ ca;",
  "V03vinv172u:4209": "sa devyā sārdhaṃ krīḍati ramate paricārayati;",
  "V03vinv172u:4210": "tasya krīḍato ramamāṇasya paricārayataḥ kramaśaś catvāraḥ putrā jātāḥ,",
  "V03vinv172u:4211": "śākhaḥ praśākhaḥ anuśākhaḥ viśākhaś ca;",
  "V03vinv172u:4212": "te unnītā vardhitā mahāntaḥ saṃvṛttāḥ;",
  "V03vinv172u:4213": "bhūmyantarāṇāṃ ca rājñāṃ duhitṛbhiḥ pariṇītāḥ;",
  "V03vinv172u:4214": "te rājño vikartum ārabdhāḥ;",
  "V03vinv172u:4215": "tato rājñā nirvāsitāḥ svakasvakā (SBV II 116)",
  "V03vinv172u:4216": "patnīr ādāya nirgatāḥ;",
  "V03vinv172u:4217": "yāvat kāntāramārgaṃ pratipannāḥ;",
  "V03vinv172u:4218": "teṣāṃ pathyadanaṃ parikṣīṇaṃ;",
  "V03vinv172u:4219": "taiḥ parasparaṃkriyākāraḥ kṛtaḥ:",
  "V03vinv172u:4220": "ekaikāṃ striyaṃ jīvitād vyaparopya tanmāṃsena kāntāramārgān nistarema iti; viśākhaḥ (A 466b)",
  "V03vinv172u:4221": "saṃlakṣayati:",
  "V03vinv172u:4222": "kāmaṃ svaprāṇavināśo,",
  "V03vinv172u:4223": "na tu paraprāṇoparodhaḥ;",
  "V03vinv172u:4224": "kim atra prāptakālaṃ bhāryām ādāya niṣpalāyeya iti;",
  "V03vinv172u:4225": "sa bhāryām ādāya niṣpalāyitaḥ;",
  "V03vinv172u:4226": "sāsya bhāryā annapānaviyogān mārgaśramakhedāc ca kāhalībhūtā kathayati:",
  "V03vinv172u:4227": "āryaputra prāṇair viyokṣye iti;",
  "V03vinv172u:4228": "viśākhaḥ saṃlakṣayati:",
  "V03vinv172u:4229": "mayā rākṣasamadhyāt paritrātā;",
  "V03vinv172u:4230": "idānīṃ yadi mariṣyati,",
  "V03vinv172u:4231": "na śobhanam iti;",
  "V03vinv172u:4232": "tena ūrumāṃsaṃ chitvā tasyā bhakṣaṇāya dattaṃ;",
  "V03vinv172u:4233": "bāhubhyāṃ ca śire muktvā rudhiraṃ pāyitā;",
  "V03vinv172u:4234": "so 'nupūrveṇa tām ādāya anyatamaṃ parvatam upasṛptaḥ;",
  "V03vinv172u:4235": "tatra ca mūlaphalair yāpayati;",
  "V03vinv172u:4236": "tasya ca parvatasya sannikṛṣṭe nadī vahati;",
  "V03vinv172u:4237": "tasyāṃ puruṣaḥ śatruṇā hastapādavikalaḥ kṛtvā pravāhitaḥ;",
  "V03vinv172u:4238": "sa srotasāpahriyamāṇaḥ ārtasvaraṃ krandati;",
  "V03vinv172u:4239": "viśākhaś cānyatamasmin pradeśe mūlāny utpāṭayati;",
  "V03vinv172u:4240": "tenāsau puruṣavirāvaḥ śrutaḥ;",
  "V03vinv172u:4241": "sa karuṇāmreḍitacittasantatiḥ parvatam abhiruhya samantād vyavalokayitum ārabdhaḥ;",
  "V03vinv172u:4242": "yāvat paśyati taṃ puruṣam uhyamānaṃ;",
  "V03vinv172u:4243": "sa laghu laghv eva parvatād avatīrya nadīm abhyavagāhya taṃ puruṣaṃ pṛṣṭham abhirohya nadīm uttīrya tīre sthāpayitvā taṃ duḥkhasantāpitahṛdayaḥ kathayati:",
  "V03vinv172u:4244": "vatsa kim idam iti;",
  "V03vinv172u:4245": "tena yathāvṛttaṃ samākhyātaṃ;",
  "V03vinv172u:4246": "tatas tenāsau samāśvāsitaḥ;",
  "V03vinv172u:4247": "mūlaphalaiś ca santarpya patnyāḥ samarpitaḥ;",
  "V03vinv172u:4248": "tayā tasyopasthānaṃ kṛtaṃ;",
  "V03vinv172u:4249": "sā tasyopasthānaṃ kurvatī praṇayasaumukhyā muhur muhur upasaṃkramya vividhābhiḥ kathābhir upatiṣṭhati;",
  "V03vinv172u:4250": "dharmatā hy eṣā prakṛtyā mandarāgiṇo bhavanti bodhisatvāḥ;",
  "V03vinv172u:4251": "viśākhas tayā sārdhaṃ kadācit paricārayati kadācin na paricārayati;",
  "V03vinv172u:4252": "bodhisatvānubhāvena ca tāni kandamūlaphalāni atīva vīryavanti;",
  "V03vinv172u:4253": "tāny asau paribhuṃjānā kleśaprābalyāt taṃ hastapādavikalaṃ prārthayitum ārabdhā;",
  "V03vinv172u:4254": "sa na saṃpratipadyate;",
  "V03vinv172u:4255": "kathayati ca:",
  "V03vinv172u:4256": "ahaṃ tāvad idānīṃ gatapratyāgataprāṇaḥ kathaṃcij jīvitaḥ;",
  "V03vinv172u:4257": "yadi punar īdṛśaṃ karomi sthānam etad vidyate yad ayaṃ tava bhartā māṃ sarveṇa sarvaṃ jīvitād vyaparopayati iti;",
  "V03vinv172u:4258": "sa bhūyo bhūyas tayā prārthyate;",
  "V03vinv172u:4259": "durjayāḥ kleśāḥ;",
  "V03vinv172u:4260": "sā tayā sārdhaṃ vipratipannaḥ;",
  "V03vinv172u:4261": "sā tena sārdham ānandasaumanasyād eva atīva saṃraktā preṣyamāṇāpi tatsakāśān na gacchati;",
  "V03vinv172u:4262": "sa saṃlakṣayati:",
  "V03vinv172u:4263": "yathaiveyam (SBV II 117)",
  "V03vinv172u:4264": "adhyavasitā,",
  "V03vinv172u:4265": "pratikruṣṭam etad vairāṇāṃ yaduta strīvairam:",
  "V03vinv172u:4266": "idānīm ahaṃ naṣṭaḥ;",
  "V03vinv172u:4267": "tena tayā sārdhaṃ saṃjalpaḥ kṛtaḥ;",
  "V03vinv172u:4268": "ayaṃ tava svāmī yadi jānīte āvayoḥ saṃprayogaṃ niyataṃ tava anarthaṃ karoti,",
  "V03vinv172u:4269": "māṃ ca jīvitād vyaparopayati iti;",
  "V03vinv172u:4270": "sā saṃlakṣayati:",
  "V03vinv172u:4271": "śobhanam ayaṃ kathayati;",
  "V03vinv172u:4272": "upāyasaṃvidhānaṃ kartavyam iti;",
  "V03vinv172u:4273": "asitapaṇḍito mātṛgrāmaḥ;",
  "V03vinv172u:4274": "sā śiro vastreṇa veṣṭayitvā parvataśilāyāṃ niṣadyāvasthitā;",
  "V03vinv172u:4275": "yāvan mūlaphalāny ādāya viśākha āgataḥ;",
  "V03vinv172u:4276": "paśyati tāṃ tathā viprakṛtāṃ;",
  "V03vinv172u:4277": "tataḥ pṛcchati:",
  "V03vinv172u:4278": "bhadre kim etad iti;",
  "V03vinv172u:4279": "sā kathayati:",
  "V03vinv172u:4280": "āryaputra śirorujā me 'tīva bādhate iti;",
  "V03vinv172u:4281": "viśākhaḥ kathayati:",
  "V03vinv172u:4282": "kimatra kartavyam iti;",
  "V03vinv172u:4283": "tayā pāṣāṇabhedakaḥ parvataprāgbhāre dṛṣṭaḥ iti sā (A 467a)",
  "V03vinv172u:4284": "kathayati: āryaputra pūrvam apy eṣā śirorujā āsid vaidyena pāṣāṇabhedako vyapadiṣṭaḥ;",
  "V03vinv172u:4285": "tena svasthīkṛtā iti;",
  "V03vinv172u:4286": "viśākhaḥ kathayati:",
  "V03vinv172u:4287": "pāśāṇabhedakaṃ samanveṣāmi iti;",
  "V03vinv172u:4288": "sā kathayati:",
  "V03vinv172u:4289": "āryaputra eṣa parvataprāgbhāre dṛśyate;",
  "V03vinv172u:4290": "ahaṃ tvāṃ rajvā dhārayāmi;",
  "V03vinv172u:4291": "tvam utpāṭaya iti;",
  "V03vinv172u:4292": "ṛjuko 'sau mahātmā tasyāḥ śāṭhyaṃ na vetti;",
  "V03vinv172u:4293": "sa pratipannaḥ:",
  "V03vinv172u:4294": "evaṃ bhavatu dhāraya utpāṭayāmi iti;",
  "V03vinv172u:4295": "sa tayā rajvā osāritaḥ;",
  "V03vinv172u:4296": "tena caikena pāṇinā rajjur muktā;",
  "V03vinv172u:4297": "tayā ca muktā;",
  "V03vinv172u:4298": "nadyāṃ patitaḥ;",
  "V03vinv172u:4299": "dīrghāyuḥ sa satvaḥ;",
  "V03vinv172u:4300": "rājyasukhaṃ ca pratyanubhavitavyaṃ;",
  "V03vinv172u:4301": "na mṛtaḥ;",
  "V03vinv172u:4302": "srotasā uhyamānaḥ anyatamāṃ rājadhānīm anuprāptaḥ;",
  "V03vinv172u:4303": "tatra ca rājā aputraḥ kālagataḥ;",
  "V03vinv172u:4304": "amātyāḥ sapaurajānapadāḥ sarve sannipatya vicārayanti:",
  "V03vinv172u:4305": "bhavanto rājā kālagataḥ;",
  "V03vinv172u:4306": "kam idānīṃ rājye pratiṣṭhāpayāmaḥ iti;",
  "V03vinv172u:4307": "tair lakṣaṇajñāḥ puruṣāḥ prayuktāḥ:",
  "V03vinv172u:4308": "bhavantaḥ samanveṣata;",
  "V03vinv172u:4309": "yaḥ puṇyamaheśākhyaḥ satvaḥ taṃ rājye pratiṣṭhāpayāmaḥ iti;",
  "V03vinv172u:4310": "te samnatataḥ samanveṣitum ārabdhāḥ;",
  "V03vinv172u:4311": "na praṇaśyanti karmāṇy api kalpaśatair api /",
  "V03vinv172u:4312": "sāmagrīṃ prāpya kālaṃ ca phalanti khalu dehinām //",
  "V03vinv172u:4313": "viśākhaḥ pratyupasthitavipākatvād rājyasaṃvartanīyasya karmaṇaḥ nadīm uttīrya ekasmin pradeśe niṣaṇṇaḥ;",
  "V03vinv172u:4314": "bodhisatvānubhāvena sa pradeśo 'laṅkṛtaḥ ivāvasthitaḥ;",
  "V03vinv172u:4315": "yāval lakṣaṇaparīkṣakāḥ puruṣāḥ taṃ (SBV II 118)",
  "V03vinv172u:4316": "pradeśam āgatāḥ paśyanti taṃ mahātmānaṃ rājyalakṣaṇasaṃpannaṃ;",
  "V03vinv172u:4317": "te pramuditamanasaḥ amātyānāṃ sakāśaṃ gatāḥ kathayanti:",
  "V03vinv172u:4318": "samanveṣitaḥ asmābhiḥ puṇyamaheśākhyaḥ satvo yo rājyam arhati iti;",
  "V03vinv172u:4319": "tatas tair amātyair mārgaśobhāṃ nagaraśobhāṃ ca kṛtvā mahatā śrīsamudāyena nagaraṃ praveśya divasatithimuhūrtanakṣatrānupūrvyā rājye 'bhiṣiktaḥ;",
  "V03vinv172u:4320_0": "tasya devī nāstīti amātyāḥ purohitāḥ bhūmyantararājānaḥ anye ca dhaninaḥ śreṣṭhinaḥ",
  "V03vinv172u:4320_1": "sārthavāhāḥ svakasvakā duhitṝn sarvālaṅkāravibhūṣitāḥ ādāya tannagaram āgatāḥ rājā pariṇeṣyatīti;",
  "V03vinv172u:4321": "sa rājā striyā vipralabdho na pratipadyate;",
  "V03vinv172u:4322": "amātyāḥ kathayanti:",
  "V03vinv172u:4323": "deva antaḥpurakumārāmātyapaurajānapadāḥ dhanino rājāno bhavanti;",
  "V03vinv172u:4324": "antaḥpuram upasthāpyatāṃ;",
  "V03vinv172u:4325": "nānādeśanivāsinaḥ pradhānapuruṣāḥ bhūmyantarāś ca rājānaḥ itastyāś ca pradhānapuruṣāḥ kanyāḥ sajjīkṛtya vyavasthitāḥ;",
  "V03vinv172u:4326": "abhimukhībhavatu iti;",
  "V03vinv172u:4327": "tathāpy asau na pratipadyate;",
  "V03vinv172u:4328": "sa bhūyasā ca striyo jugupsate;",
  "V03vinv172u:4329": "puṇyānubhāvāt satvānām upabhogā vīryavanto bhavanti saṃpadyante ca;",
  "V03vinv172u:4330": "yadā bodhisatvas tasmāt parvatāt kṛtaghnastriyā muktas tadā tasmin parvate mūlaphalāni tanūbhūtāni;",
  "V03vinv172u:4331": "nirvīryāṇi ca saṃvṛttāni;",
  "V03vinv172u:4332": "tataḥ sā strī durbhikṣākālamṛtyubhayabhītā taṃ hastapādavikalaṃ puruṣaṃ skandhe āropya grāmāntaṃ samavasṛtā;",
  "V03vinv172u:4333": "rathyāvīthīcatvaraśṛṅgāṭakeṣu bhikṣām aṭati;",
  "V03vinv172u:4334": "pṛṣṭā ca kathayati ahaṃ pativrateti;",
  "V03vinv172u:4335": "asti caiṣa lokadharmo yā strī pativratā sā loke pūjyate;",
  "V03vinv172u:4336": "sā yatra praviśati tatra bhikṣāṃ labhate;",
  "V03vinv172u:4337": "yāvad asāv anupūrveṇa tāṃ rājadhānīm anuprāptā;",
  "V03vinv172u:4338": "śrutvā lokaḥ (A 467b)",
  "V03vinv172u:4339": "paraṃ vismayam āpannaḥ;",
  "V03vinv172u:4340": "kecit kutūhalajātāḥ tāṃ draṣṭuṃ bahir nirgatāḥ;",
  "V03vinv172u:4341": "nagaranivāsinā janakāyenāvatāro labdhaḥ;",
  "V03vinv172u:4342": "te 'vadhyāyanti kṣipanti vivācayanti:",
  "V03vinv172u:4343": "bhavantaḥ ayaṃ rājā sarvāḥ striyo jugupsate;",
  "V03vinv172u:4344": "na paśyatīmāṃ satīṃ pativratāṃ hastapādavikalaṃ puruṣaṃ skandhenādāya paribhramatīm iti;",
  "V03vinv172u:4345": "sa vṛttāntaḥ purohitena rājño niveditaḥ;",
  "V03vinv172u:4346": "rājñā ca saṃlakṣitaṃ;",
  "V03vinv172u:4347": "sa kathayati:",
  "V03vinv172u:4348": "āhūyatāṃ sā strī paśyāmi iti; sā āhūtā,",
  "V03vinv172u:4349": "rājñā dṛṣṭā;",
  "V03vinv172u:4350": "vipuṣpitaṃ gāthā coktā:",
  "V03vinv172u:4351": "bhakṣayitvorumāṃsāni pītvā ca mama śoṇitam /",
  "V03vinv172u:4352": "skandhena vahase ruṇḍam idānīṃ tvaṃ pativratā //",
  "V03vinv172u:4353": "pātayitvā prapāte māṃ śilodbhedasya kāraṇāt / (SBV II 119)",
  "V03vinv172u:4354": "skandhena vahase ruṇḍam idānīṃ tvaṃ pativratā // iti",
  "V03vinv172u:4355": "kiṃ manyadhve bhikṣavaḥ?",
  "V03vinv172u:4356": "yo 'sau rājakumāraḥ aham eva saḥ tena kālena tena samayena;",
  "V03vinv172u:4357": "yāsav bhāryā eṣa eva sa devadattas tena kālena tena samayena;",
  "V03vinv172u:4358": "tadāpy eṣa akṛtajñaḥ akṛtavedī;",
  "V03vinv172u:4359": "etarhy apy eṣa akṛtajña akṛtavedī;",
  "V03vinv172u:4360": "punar apy yathaiṣa akṛtajña akṛtavedī tac chrūyatāṃ.",
  "V03vinv172u:4362": "The story of Viśvantara",
  "V03vinv172u:4363": "(concerning a previous birth of Devadatta)",
  "V03vinv172u:4364_0": "bhūtapūrvaṃ bhikṣavo viśvapuryāṃ rājadhānyām viśvāmitro nāma rājā rājyaṃ kārayati",
  "V03vinv172u:4364_1": "ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca praśāntakalikalahaḍimbaḍamarataskararogāpagataṃ",
  "V03vinv172u:4364_2": "śālīkṣugomahiṣīsaṃpannaṃ;",
  "V03vinv172u:4365": "dhārmiko dharmarājo dharmeṇa rājyaṃ kārayati;",
  "V03vinv172u:4366": "sa ca rājā śrāddho bhadraḥ kalyāṇāśayaḥ ātmahitaparahitapratipannaḥ kāruṇiko mahātmā dharmakāmaḥ prajāvatsalaḥ;",
  "V03vinv172u:4367": "so 'pareṇa samayena devyā sārdhaṃ krīḍati ramate paricārayati;",
  "V03vinv172u:4368": "tasya krīḍato ramamāṇasya paricārayataḥ kālāntareṇa patnī āpannasatvā saṃvṛttā;",
  "V03vinv172u:4369": "sā aṣṭānāṃ va nāvānāṃ vā māsānām atyayāt prasūtā;",
  "V03vinv172u:4370": "dārako jātaḥ abhirūpo darśanīyaḥ prāsādiko gauraḥ kanakavarṇaḥ chatrākāraśirāḥ pralambabāhur vistīrṇalalāṭaḥ saṃgatabhrūs tuṅganāsaḥ sarvāṅgapratyaṅgopetaḥ;",
  "V03vinv172u:4371": "tasya jātau jātimahaṃ kṛtvā nāmadheyaṃ vyavasthāpyate;",
  "V03vinv172u:4372": "kiṃ bhavatu dārakasya nāma?",
  "V03vinv172u:4373": "iti; jñātaya ūcuḥ;",
  "V03vinv172u:4374": "ayaṃ dārako viśvāmitrasya rājñaḥ putraḥ;",
  "V03vinv172u:4375": "tasmād bhavatu dārakasya viśvantara iti nāma iti;",
  "V03vinv172u:4376": "viśvantaro dārakaḥ aṣṭābhyo dhātrībhyo 'nupradattaḥ;",
  "V03vinv172u:4377": "dvābhyām aṃśadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikadhātrībhyāṃ;",
  "V03vinv172u:4378": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpirmaṇḍena anyaiś cottaptottaptair upakaraṇaviśeṣair āśu vardhate hradastham iva paṅkajam;",
  "V03vinv172u:4379": "sa yadā mahān saṃvṛttaḥ tadā lipyām upanyastaḥ saṅkhyāyāṃ gaṇanāyāṃ mudrāyāṃ;",
  "V03vinv172u:4380": "yāni tāni rājñāṃ kṣatriyāṇāṃ mūrdhābhiṣiktānāṃ (A 468a)",
  "V03vinv172u:4381": "janapadaiśvaryasthāmavīryam anuprāptānāṃ mahāntaṃ pṛthivīmaṇḍalam abhinirjitya adhyāvasatāṃ (SBV II 120)",
  "V03vinv172u:4382_0": "pṛthag bhavanti śilpasthānakarmasthānāni tadyathā hastigrīvāyām aśvapṛṣṭhe rathe",
  "V03vinv172u:4382_1": "tsarau dhanuṣi apayāne niryāṇe aṃkuśagrahe pāśagrahe tomaragrahe chedye bhedye vedhye",
  "V03vinv172u:4382_2": "muṣṭibandhe pādabandhe śikhābandhe dūravedhe śabdavedhe marmavedhe akṣūṇavedhe dṛḍhaprahāritāyāṃ",
  "V03vinv172u:4382_3": "pañcasu sthāneṣu kṛtāvī saṃvṛttaḥ;",
  "V03vinv172u:4383_0": "viśvantaraḥ kumāro śrāddho bhadraḥ kalyāṇāśayaḥ ātmahitaparahitapratipannaḥ kāruṇiko",
  "V03vinv172u:4383_1": "mahātmā dharmakāmaḥ prajāvatsalaḥ sarvapradaḥ sarvaparityāgī niḥsaṅgaparityāgī ca",
  "V03vinv172u:4383_2": "mahati tyāge vartate;",
  "V03vinv172u:4384": "tasya pradānavistaram upaśrutya yojanaśatād api arthinaḥ abhyāgacchanti;",
  "V03vinv172u:4385": "sarvāṃś ca paripūrṇamanorathān preṣayati",
  "V03vinv172u:4386_0": "atha kadācit bodhisatvo maṇikanakarajatavajravaiḍūryamusāragalvārkendranīlavidyotitaṃ",
  "V03vinv172u:4386_1": "candanavarasārapariṇāmitaṃ siṃhavyāghradvīpicarmapariṇaddhaṃ pavanabalasamajavaiḥ",
  "V03vinv172u:4386_2": "kanakarajatamaṇighaṇṭikāvighūrṇitaravaiḥ caturbhis turagair yuktaṃ syandanavaram",
  "V03vinv172u:4386_3": "abhiruhya nagarād udyānābhimukho niryayau;",
  "V03vinv172u:4387": "atha kecid viprā vedavedāṅgavido viśvantaram abhigamyocuḥ;",
  "V03vinv172u:4388": "jayatu bhavān kṣatriyakumāraḥ iti; āha ca",
  "V03vinv172u:4389": "sarveṣu khalu lokeṣu viśrutaḥ sarvado bhavān /",
  "V03vinv172u:4390": "ratham etad dvijātibhyo dānaṃ tvaṃ dātum arhasi //",
  "V03vinv172u:4391": "ity evam ukto viśvantaro bodhisatvaḥ laghu laghv eva tasmād rathād avatīrya hṛṣṭatuṣṭapramuditahṛdayas tebhyo dvijātibhyas taṃ rathavaram upadarśayann uvāca",
  "V03vinv172u:4392": "yathā mayā rathas tyakto viprebhyaḥ parayā mudā /",
  "V03vinv172u:4393": "tathāhaṃ tribhavaṃ tyaktvā spṛśeyaṃ bodhim uttamām // (SBV II 121)",
  "V03vinv172u:4394_0": "iti; so 'pareṇa samayena kundakumudahimarajatasitābhravarṇaṃ saptasujātasupratiṣṭhitacaraṇatalamairāvaṇavilāsagāminaṃ",
  "V03vinv172u:4394_1": "paramasvābhāvyalakṣaṇālaṅkṛtapuṇyanidarśanaṃ rājavardhanaṃ nāma gajavaram abhiruhya",
  "V03vinv172u:4394_2": "parituṣṭabhṛtyamitrasevakānuyātrikaiḥ candra iva nakṣatragaṇaiḥ parivṛtaḥ saṃprāpte",
  "V03vinv172u:4394_3": "vasantakālasamaye saṃpuṣpiteṣu pādapeṣu haṃsakrauñcamayūraśukaśārikākokilajīvañjīvavakanirghoṣite",
  "V03vinv172u:4394_4": "vanaṣaṇḍe udyānabhūmiṃ niryayau;",
  "V03vinv172u:4395": "atha kecit pratyarthikaprayuktā viprās tvaritatvaritaṃ viśvantaraṃ kumāram abhigamya ūcuḥ:",
  "V03vinv172u:4396": "jayatu bhavān kṣatriyakumāraḥ iti; āha ca",
  "V03vinv172u:4397": "sadaityāmaralokeṣu viśrutaḥ sarvado bhavān /",
  "V03vinv172u:4398": "dātum etaṃ gajavaram asmabhyas tvam ihārhasi // iti",
  "V03vinv172u:4399": "evam uktaś ca bodhisatvas tasmād api gajavarāl laghu laghv eva avatīrya hṛṣṭatuṣṭapramuditamanās tebhyas taṃ gajavaram upadarśayann uvāca",
  "V03vinv172u:4400": "yathā mayā gajas tyakto viprebhyaḥ parayā mudā /",
  "V03vinv172u:4401": "tathāhaṃ tribhavaṃ tyaktvā spṛśeyaṃ bodhim uttamām //",
  "V03vinv172u:4402": "śuśrāva ca rājā viśvāmitraḥ:",
  "V03vinv172u:4403": "putreṇa ca tebhyo viśvantareṇa rājyavardhano nāma gajavaraḥ pratyarthikaprayuktebhyo dattaḥ iti; (A 468b)",
  "V03vinv172u:4404": "śrutvā ca punaḥ rājñā visvāmitreṇa kopakupitena viśvantaraḥ kumāraḥ āhūyoktaḥ:",
  "V03vinv172u:4405": "gaccha kumāra na te madviṣaye vastavyam iti;",
  "V03vinv172u:4406": "tato viśvantaraḥ kumāraḥ pitrā parityaktaḥ cintayāmāsa:",
  "V03vinv172u:4407": "bodhāya mayā kṛtavyavasāyena sarvalokānugrahārthaṃ baddhasannāhena gajo 'sau tyaktaḥ",
  "V03vinv172u:4408": "tad gṛhe vartamānena dānaṃ deyaṃ yathābalam /",
  "V03vinv172u:4409": "tapovanaṃ vā saṃśritya kartavyo niyamaḥ paraḥ //",
  "V03vinv172u:4410": "tad ahaṃ gṛham utsṛjya prayāsyāmi tapovanam /",
  "V03vinv172u:4411": "vaktuṃ na tūtsahe vākyaṃ na dāsyāmīti yācitaḥ // iti",
  "V03vinv172u:4412": "athaivaṃ kṛtamatir bodhisatvo bhāryāyā mādryāḥ sakāśam abhigamya etad vistareṇa nivedayāmāsa;",
  "V03vinv172u:4413": "tataḥ sā mādrī sahaśravaṇād eva (SBV II 122)",
  "V03vinv172u:4414": "priyaviprayogāśaṅkitahṛdayā kṛtakarapuṭā bodhisatvam uvāca:",
  "V03vinv172u:4415": "āryaputra yady evam aham api tapovanaṃ yāsyāmi iti;",
  "V03vinv172u:4416": "na śakyaṃ mayā āryaputraviyuktayā muhūrtam api prāṇān dhārayituṃ; kutaḥ",
  "V03vinv172u:4417": "gaganam iva candrahīnaṃ sasyavihīnā bhaved yathā pṛthivī /",
  "V03vinv172u:4418": "nalinīva jalavihīnā bhartṛvihīnā bhavet tathā nārī // iti",
  "V03vinv172u:4419": "bodhisatva uvāca:",
  "V03vinv172u:4420": "avaśyam āvayor ante viyogena bhavitavyam,",
  "V03vinv172u:4421": "eṣa lokasvabhāvaḥ;",
  "V03vinv172u:4422": "tvaṃ ca pravarānnapānaśayanāsanasaṃvasanopacitā paramasukumāraśarīrā;",
  "V03vinv172u:4423": "tapovane ca tṛṇaparṇopacitāyāṃ bhūmau svaptavyaṃ;",
  "V03vinv172u:4424": "mūlaphalāni cāhāraḥ;",
  "V03vinv172u:4425": "darbhopalakaṇṭakacitāyāṃ mahyāṃ vicaritavyam;",
  "V03vinv172u:4426": "abhīkṣṇam upavāsam upavasitavyaṃ;",
  "V03vinv172u:4427": "sarvajanasyātmā upadarśayitavyaḥ;",
  "V03vinv172u:4428": "sarvaprayatnenātithayaḥ pūjayitavyāḥ;",
  "V03vinv172u:4429": "tatrāpi ca mayā avaśyaṃ yathāśaktyā dānaṃ deyaṃ;",
  "V03vinv172u:4430": "tatra bhavatyā na kiṃcid anutāpaḥ karaṇīyaḥ;",
  "V03vinv172u:4431": "tat punar api tāvat saṃpradhāryatām iti;",
  "V03vinv172u:4432": "mādrī kathayati:",
  "V03vinv172u:4433": "āryaputra yathāśaktyā aham āryaputram anuvartiṣye iti;",
  "V03vinv172u:4434": "bodhisatvaḥ kathayati:",
  "V03vinv172u:4435": "yady evaṃ smartavyā te iyaṃ pratijñā iti;",
  "V03vinv172u:4436": "tato bodhisatvaḥ pitaram upagamya mūrdhnā ca praṇipatyovāca",
  "V03vinv172u:4437": "kṣamasva yat tāta mayāparāddhaṃ gajapradānaṃ prati pārthivendra /",
  "V03vinv172u:4438": "eṣa prayāsyāmi purād araṇyaṃ kośakṣayo mā nṛpate tavābhūt // iti",
  "V03vinv172u:4439": "tataḥ putraviyogaviklavo rājā baṣpoparudhyamānagadgadakaṇṭha uvāca:",
  "V03vinv172u:4440": "putra tiṣṭha nivartyatāṃ dānān matir iti;",
  "V03vinv172u:4441": "bodhisatva uvāca",
  "V03vinv172u:4442": "apy eva parivarteta dharā sadharaṇīdharā /",
  "V03vinv172u:4443": "pradānān na tv ahaṃ cittaṃ nivarteya mahīpate //",
  "V03vinv172u:4444": "ity uktvā prakrāntaḥ;",
  "V03vinv172u:4445": "tataḥ putraduhitṛkalatrasahitaḥ śokotkaṇṭhaḥ paurajānapadasahasrair anugamyamānaḥ tasmān nagarān nirjagāma;",
  "V03vinv172u:4446": "kaścit puruṣaḥ taṃ rudanaparidevitaśabdaṃ śrutvā mahājanakāyaṃ ca nagaradvāreṇa nirgacchantaṃ dṛṣṭvā anyataraṃ puruṣam uvāca:",
  "V03vinv172u:4447": "bhoḥ puruṣa kiṃkṛto 'yaṃ mahājanasya ruditaśabdaḥ iti; sa uvāca:",
  "V03vinv172u:4448": "kiṃ bhavān na jānīte (SBV II 123)",
  "V03vinv172u:4449": "asmāt purān nṛpatinā svasutaḥ sudaṃṣṭro",
  "V03vinv172u:4450": "nirvāsyate sthiradhṛtir nirataḥ pradāne /",
  "V03vinv172u:4451": "taṃ prasthitaṃ vanam upetya saputradāraṃ",
  "V03vinv172u:4452": "paurāḥ sametya subhṛśaṃ karuṇaṃ rudanti // iti",
  "V03vinv172u:4453": "tato bodhisatvas tasmān nagarān nirgatān paurān yathānyāyyam abhigamyovāca:",
  "V03vinv172u:4454": "nivartantu bhavantaḥ;",
  "V03vinv172u:4455": "suciram api hi priyasaṃyogo bhūtvā avaśyam evānte (A 469a)",
  "V03vinv172u:4456": "viprayogāvasānaḥ;",
  "V03vinv172u:4457": "vāsavṛkṣo 'dhvapratiśrayabhūto hi bandhujanasaṃyogaḥ;",
  "V03vinv172u:4458": "avaśyabhāvī priyaviprayogaḥ; kutaḥ",
  "V03vinv172u:4459": "sarveṣu lokeṣv avaśasya jantoḥ priyair viyogo bhavantīti matvā /",
  "V03vinv172u:4460": "kāryā bhavadbhir bhuvi sarvayatnaiḥ sthirāprakampyā ca śamāya buddhiḥ // iti",
  "V03vinv172u:4461": "atha triṃśadyojanātikrāntaṃ bodhisatvam avekṣya anyatamo brāhmaṇaḥ abhigamyovāca:",
  "V03vinv172u:4462": "bhoḥ kṣatriyakumāra itas triṃśanmātrair adhiṣṭhānaṃ;",
  "V03vinv172u:4463": "tato 'haṃ bhavato guṇaśravaṇād āgataḥ;",
  "V03vinv172u:4464": "tad arhati bhavān anena rathavareṇa me saphalaṃ śramaṃ kartum iti;",
  "V03vinv172u:4465": "tato mādrī saṃjātāmarṣā niṣṭhurābhidhānena taṃ brāhmaṇam uvāca",
  "V03vinv172u:4466": "aho dvijasyāsya sudāruṇā matir vane 'pi yo 'bhyarthayate nṛpātmajam /",
  "V03vinv172u:4467": "na nāma kāruṇyam ihāsya jāyate narendraputre nṛpatiśriyā cyute // iti",
  "V03vinv172u:4468": "bodhisatva uvāca:",
  "V03vinv172u:4469": "na khalu na khalu bhavatyā brāhmaṇaḥ paribhāṣaṇīyaḥ; kutaḥ",
  "V03vinv172u:4470": "yady ete na bhaveyur artharucayo mādri pratigrāhakāḥ",
  "V03vinv172u:4471": "bodhiṃ kaḥ samavāpnuyād bhuvi naraḥ sarvapradānād ṛte /",
  "V03vinv172u:4472": "ṣaḍbhiḥ pāramitābhir uttamaguṇāḥ saṃbodhisatvāḥ sadā",
  "V03vinv172u:4473": "dānādyābhir avāpnuvanti niyataṃ sarvajñatām uttamām // iti",
  "V03vinv172u:4474": "tato bodhisatvas tam apy aśvarathaṃ pareṇa harṣeṇa tasmai brāhmaṇāya datvā uvāca",
  "V03vinv172u:4475": "anena mātsaryamalapravāhinā rathapradānena mamāstv iha dvija / (SBV II 124)",
  "V03vinv172u:4476": "maharṣibhiḥ sadbhir anupravartito nirāsravo dharmamayo mahārathaḥ // iti",
  "V03vinv172u:4477": "tato viśvantaraḥ pramuditahṛdayas tam api rathavaraṃ brāhmaṇāya datvā kṛṣṇājināṃ kumārīṃ skandhe āropya mādrī ca jālinaṃ kumāraṃ tapovanābhimukhau saṃprasthitau;",
  "V03vinv172u:4478": "anupūrveṇa ca tapovanam anuprāptau;",
  "V03vinv172u:4479": "tato viśvantaras tasmiṃs tapovane svahṛdayapraritoṣakaraṃ vratam āsthāya vijahāra;",
  "V03vinv172u:4480": "yāvad anyatamo brāhmaṇaḥ mādryā( ṃ)",
  "V03vinv172u:4482": "mūlaphalārtham abhigatāyā( ṃ)",
  "V03vinv172u:4484": "tapovanād viśvantaram abhigamyovāca:",
  "V03vinv172u:4485": "jayatu bhavān kṣatriyakumāraḥ;",
  "V03vinv172u:4486": "upasthāyakahīno 'haṃ bhramāmi savadhūjanaḥ /",
  "V03vinv172u:4487": "tadarthaṃ bālakāv etau mama tvaṃ dātum arhasi // iti",
  "V03vinv172u:4488": "evam ukto viśvantaro bodhisatvaḥ iṣṭasutaparityāgaṃ prati muhūrtaṃ cintāparo babhūva;",
  "V03vinv172u:4489": "tato 'sau brāhmaṇo viśvantaraṃ bodhisatvam uvāca:",
  "V03vinv172u:4490": "yato 'haṃ bhavantam arthaye;",
  "V03vinv172u:4491": "tat kim idaṃ vicāryate",
  "V03vinv172u:4492": "bhavān khyātaḥ kṣititale sarvataḥ karuṇātmakaḥ /",
  "V03vinv172u:4493": "yathā śibiḥ śruto nityaṃ tathā tvaṃ kartum arhasi // iti",
  "V03vinv172u:4494": "evam ukto bodhisatvas taṃ brāhmaṇam uvāca:",
  "V03vinv172u:4495": "bho mahābrāhmaṇa",
  "V03vinv172u:4496": "svajīvitaparityāge na me kācid vicāraṇā /",
  "V03vinv172u:4497": "kiṃ punaḥ svasutatyāge mama syān matir anyathā //",
  "V03vinv172u:4498": "api tu mahābrāhmaṇa",
  "V03vinv172u:4499": "parityaktau mayā bālau vanavṛddhau sukhātmakau /",
  "V03vinv172u:4500": "mātṛhīnau katham imau sthāsyataḥ karuṇātmakau //",
  "V03vinv172u:4501": "mā bhūd vaktā ca me kaścit kumārau nirghṛṇo bhṛśam /",
  "V03vinv172u:4502": "bālau tyajati nātmānaṃ sādhu brāhmaṇa māṃ naya // iti",
  "V03vinv172u:4503": "atha sa brāhmaṇo (A 469b)",
  "V03vinv172u:4504": "viśvantaram uvāca:",
  "V03vinv172u:4505_0": "bhoḥ kṣatriyakumāra naitad bhavataḥ pratirūpaṃ mahati rājavaṃśe prasūtasya sarvasyāṃ",
  "V03vinv172u:4505_1": "pṛthivyāṃ khyātayaśasaḥ sarvaprāṇiṣu dayānukrośapravṛttasya dānamānasatkāragandhahastinaḥ (SBV II 125)",
  "V03vinv172u:4506": "śramaṇabrāhmaṇātithigurujanapūjakasya kṛpaṇavaṇīpakānāthadaridrajanaparigrāhakasya sarvamanorathaparipūrakasya amoghadarśanasya yat mama vandhyam āgamanaṃ bhavet,",
  "V03vinv172u:4507": "mogho vā mārgaśramaḥ nirarthakaṃ vā darśanam;",
  "V03vinv172u:4508": "aphalā sā āśā cirakālāśāsito vā cetasy āśāsakaḥ;",
  "V03vinv172u:4509": "tat śighraṃ saṅkkalpaturagasya manorathasya tadvacananāstikyapratyāhatasya me nirvṛttir bhavet;",
  "V03vinv172u:4510": "tad arhati bhavān paripūrṇamanorathaṃ māṃ visarjayituṃ kutaḥ",
  "V03vinv172u:4511": "jalanidhivasanā(",
  "V03vinv172u:4512": "grahāntarākṣī(ṃ)ṃ)",
  "V03vinv172u:4513": "girivarapīnapayodharottamāṅgīm /",
  "V03vinv172u:4514": "sanagaranigamāṃ vicārya bhūmiṃ",
  "V03vinv172u:4515": "na tava sudaṃṣṭra samo 'sti dānaśaktyā // iti",
  "V03vinv172u:4516": "athaitad vacanaṃ brāhmaṇasyopaśrutya viśvantaro bodhisatvaḥ imāṃ cintām āpede tanayasnehaviklavaḥ",
  "V03vinv172u:4517": "yadi tāvat pradāsyāmi brāhmaṇasya sutadvayam /",
  "V03vinv172u:4518": "prāpsyāmy ahaṃ ca mādrī ca duḥkhaṃ putraviyogajam //",
  "V03vinv172u:4519": "athāsmai na pradāsyāmi bhaviṣyāmi kṣatavrataḥ /",
  "V03vinv172u:4520": "nirāśo brāhmaṇaś cāyaṃ gamiṣyati yathāgataḥ //",
  "V03vinv172u:4521": "kāmaṃ putraviyogārto bhuvi śokaṃ vrajāmy aham /",
  "V03vinv172u:4522": "bhagnapratijño na tv eva bhaviṣyāmi kṣatavrataḥ // iti",
  "V03vinv172u:4523": "tato viśvantaro bodhisatvaḥ iṣṭasutaparityāgaṃ prati kṛtaniścaya uvāca: eṣa bho",
  "V03vinv172u:4524": "lokaṃ duḥkhamāharṇave pratibhaye majjantam ārtaṃ bhṛśam",
  "V03vinv172u:4525": "pāraṃ tārayituṃ suduṣkaraśatair badhnāmi mārgaplavam /",
  "V03vinv172u:4526": "ity uktvā vimalāmbupūrṇavadano vaktreṇa nirmanyunā",
  "V03vinv172u:4527": "bālāv aśrujalāmbupūrṇanayanau viprāya tasmai dadau // (SBV II 126)",
  "V03vinv172u:4528": "āha ca",
  "V03vinv172u:4529": "asya putrapradānasya phalaṃ vipulam āpnuyām /",
  "V03vinv172u:4530": "tārayeyam ahaṃ tena lokaṃ saṃsārasāgarāt // iti",
  "V03vinv172u:4531": "dattamātrayoś ca punas tayor bāladārakayoḥ iyaṃ ca vasumatī ṣaḍvikāraṃ cacāla;",
  "V03vinv172u:4532": "tatas tena bhūmikampena tadvanavāsinas tāpasāḥ saṃtrastāḥ anyonyam ūcuḥ",
  "V03vinv172u:4533": "kiṃprabhāvanimitto 'yaṃ bhūmeḥ kampaḥ sudāruṇaḥ /",
  "V03vinv172u:4534": "jñatavyam iha suvyaktaṃ prabhāvaḥ kasya īdṛśaḥ // iti",
  "V03vinv172u:4535": "tatrānyatamo vṛddhatāpaso vasiṣṭhasagotro nimittajñānakuśalaḥ;",
  "V03vinv172u:4536": "sa teṣām ṛṣīṇām etam arthaṃ nivedayāmāsa",
  "V03vinv172u:4537": "nūnaṃ tapovanaratau hi phalāmbubhakṣau",
  "V03vinv172u:4538": "bālau sutau nayanatuṣṭikarau manojñau /",
  "V03vinv172u:4539": "duḥkhārditasya jagataḥ parimokṣaṇārthaṃ",
  "V03vinv172u:4540": "viśvantaras tyajati kampati yena bhūmiḥ // iti",
  "V03vinv172u:4541": "tatas tau bāladārakau pitur āśayaparityāgabuddhim avagamya karuṇakaruṇaṃ rudantau viśvantarasya pādayor nipatya kṛtakarapuṭāv ūcatuḥ:",
  "V03vinv172u:4542": "prasīda tāta mā āvāṃ parityākṣīḥ;",
  "V03vinv172u:4543": "kvedāniṃ guruvihīnau gamiṣyāvaḥ iti",
  "V03vinv172u:4544": "ambā ca tāta niṣkrāntā tvaṃ ca no dātum arhasi /",
  "V03vinv172u:4545": "yāvat tām api paśyāvas tato dāsyati nau bhavān // iti",
  "V03vinv172u:4546": "tato bodhisatvaḥ snehaviklavaḥ sāśrudurdinanayanaḥ tau bāladārakau (A 470a)",
  "V03vinv172u:4547": "parityajyovāca: putrakau",
  "V03vinv172u:4548": "na me hṛdayam asnigdhaṃ nākṛpā nāpi nairghṛṇam /",
  "V03vinv172u:4549": "sarvalokahitārthaṃ tu tyajāmi guṇadarśanāt // iti",
  "V03vinv172u:4550": "apy evāhaṃ parāṃ bodhim abhigamya śivāṃ svayam /",
  "V03vinv172u:4551": "duḥkhārṇavagataṃ lokaṃ tārayeyaṃ nirāśrayaḥ // iti",
  "V03vinv172u:4552": "tatas tau bāladārakau pitur āśayaparityāgam avagamya karuṇādīnavilambitākṣaraṃ pādayor nipatya kṛtakarapuṭāv ūcatuḥ",
  "V03vinv172u:4553": "yady evaṃ vyavasāyas te vacanād āvayos tvayā",
  "V03vinv172u:4554": "vaktavyā jananī tāta kṣantum amba tvam arhasi // iti (SBV II 127)",
  "V03vinv172u:4555": "api ca tāta",
  "V03vinv172u:4556": "yan nau guror apakṛtaṃ tvayi bālabhāvāt",
  "V03vinv172u:4557": "yady apriyaṃ vacanam anyad udāhṛtaṃ vā /",
  "V03vinv172u:4558": "śuśrūṣaṇaṃ ca paripūritam eva na syāt",
  "V03vinv172u:4559": "bālāparādha iti tat khalu marṣaṇīyam //",
  "V03vinv172u:4560": "ity uktvā pitaram abhivādya triḥ pradakṣiṇīkṛtya guruvacanalālasau muhurmuhuḥ saṃparivartamānau nayanāmbupariplutākṣakau tasmād āśramād viniścakrāmatuḥ;",
  "V03vinv172u:4561": "tato bodhisatvas tair atikaruṇair bāladārakavacobhiḥ viklavīkṛtahṛdayo bodhau manaḥ praṇidhāya tapovanaparṇakuṭīṃ praviṣṭaḥ;",
  "V03vinv172u:4562": "niṣkrāntamātrayoś ca bāladārakayoḥ ayaṃ trisahasramahāsahasro lokadhātuḥ ṣaḍvikāraṃ kampitaḥ;",
  "V03vinv172u:4563": "anekaiś ca devatāsahasraiḥ hāhākṛtam antarikṣaṃ babhūva",
  "V03vinv172u:4564": "aho pradānamāhātmyam aho khalv asya niścayaḥ /",
  "V03vinv172u:4565": "bālāv imau sutau tyaktvā yan na vikriyate manaḥ // iti",
  "V03vinv172u:4566": "tasmiṃś ca samaye mādrī mūlaphalāny ādāya āśramābhimukhī saṃprasthitā;",
  "V03vinv172u:4567": "tena ca mahatā bhūmikampena tvaritam āśramapadaṃ pratasthe;",
  "V03vinv172u:4568": "anyatamā devatā siṃharūpadhāriṇī bhūtva mārgam avarudhyāvasthitā,",
  "V03vinv172u:4569": "mā haiva mādrī bodhisattvasya sarvasatvanirmokṣaṇakṛtodyogasya dānapāramitāyāṃ vighnam utpādayiṣyatīti",
  "V03vinv172u:4570": "tato mādrī tāṃ mṛgarājavadhūm uvāca",
  "V03vinv172u:4571": "mṛgarājavadhūvilāsini",
  "V03vinv172u:4572": "kim idaṃ mām uparudhya tiṣṭhasi /",
  "V03vinv172u:4573": "dhruvam asmi yathā pativratā",
  "V03vinv172u:4574": "laghu mārgād apasarpa me tathā //",
  "V03vinv172u:4575": "api ca",
  "V03vinv172u:4576": "tvam api mṛgarājapatnī",
  "V03vinv172u:4577": "aham api bhāryā narendrasiṃhasya /",
  "V03vinv172u:4578": "dharmeṇa bhavasi bhaginī",
  "V03vinv172u:4579": "mṛgarājñi dadasva me mārgam // (SBV II 128)",
  "V03vinv172u:4580": "ity evam uktā sā siṃharūpadhāriṇī devatā tasmān mārgād apakrāntā;",
  "V03vinv172u:4581": "tato mādrī nimittāny apraśastānīti matvā muhūrtaṃ cintayāmāsa:",
  "V03vinv172u:4582": "yathāyam antarīkṣe rudanaśabdaḥ śrūyate,",
  "V03vinv172u:4583": "yathā vanavāsināṃ bhūtānāṃ vikrośanaśabdo vyaktam āśramapade akuśalaṃ bhaviṣyati iti; āha ca",
  "V03vinv172u:4584": "yathā sphurati me netraṃ yathā rauti vihaṅgamaḥ /",
  "V03vinv172u:4585": "dhruvaṃ tau bālakau tyaktau yathā me matir utsukā //",
  "V03vinv172u:4586": "yathāyaṃ pṛthivīkampo vepate hṛdayaṃ ca me /",
  "V03vinv172u:4587": "vyaktau tau bālakau tyaktau yathā kāyaś ca sīdati // iti",
  "V03vinv172u:4588": "sā evam anarthaśatasahasrāṇi cintayantī āsramapadaṃ gatā;",
  "V03vinv172u:4589": "praviśya cā āśramapadaṃ sasaṃbhrāntā nirīkṣate;",
  "V03vinv172u:4590": "na paśyati putrakau;",
  "V03vinv172u:4591": "tato viklavahṛdayā vepamānā asthānapadānusāraṃ vikalpayati:",
  "V03vinv172u:4592": "asmin pradeśe jālinaḥ kumāraḥ sahabhaginyā mṛgapotakair (A 470b)",
  "V03vinv172u:4593": "abhīkṣṇaṃ krīḍitavān;",
  "V03vinv172u:4594": "imāni ca tābhyāṃ pāṃsunagarāṇi kṛtāni;",
  "V03vinv172u:4595": "imāni ca tayoḥ krīḍanakāni;",
  "V03vinv172u:4596": "tau tu na paśyāmi;",
  "V03vinv172u:4597_0": "atha vā ambā na dṛśyate iti parṇakuṭīṃ praviśya śayitau bhaviṣyataḥ ity evam āśaṅkāparigatahṛdayā",
  "V03vinv172u:4597_1": "sutadarśanalālasā mūlaphalāny ekānte upanikṣipya bāṣpāmbupariplutekṣaṇā bhartuḥ pādayor nipatya pṛcchati:",
  "V03vinv172u:4598": "āryaputra kva gatau bāladārakau iti;",
  "V03vinv172u:4599": "viśvantara uvāca",
  "V03vinv172u:4600": "āśayā samabhikrānto brāhmaṇo mama sannidhau /",
  "V03vinv172u:4601": "tasya tau dārakau dattau tvam anujñātum arhasi // iti",
  "V03vinv172u:4602": "athaivam uktā mādrī viṣadigdhaviddheva mṛgī bhūmau nipapāta;",
  "V03vinv172u:4603": "jalāśayoddhṛteva matsī pṛthivyām āvartanaparivartanaṃ karoti sma;",
  "V03vinv172u:4604": "hṛtapoteva kurarī karuṇakaruṇaṃ virauti sma;",
  "V03vinv172u:4605": "naṣṭavatseva gaur bahuvidhaṃ hambhāravair vilalāpa; āha ca",
  "V03vinv172u:4606": "bālapaṅkajasamānavaktrakau",
  "V03vinv172u:4607": "padmapatrasukumārahastakau /",
  "V03vinv172u:4608": "duḥkhaduḥkhitam adṛṣṭaduḥkhakau",
  "V03vinv172u:4609": "kāṃ gatiṃ mama gatau hi putrakau //",
  "V03vinv172u:4610": "niratau mṛgakaiḥ sahāśrame",
  "V03vinv172u:4611": "mṛgaśābārjanakau mṛgākṣakau /",
  "V03vinv172u:4612": "katham adya nu putrakau mama",
  "V03vinv172u:4613": "vrajatas tasya vaśe na duḥkhitau // (SBV II 129)",
  "V03vinv172u:4614": "nayanāmbupariplutākṣakau",
  "V03vinv172u:4615": "viruvantau karuṇaṃ suduḥkhitau /",
  "V03vinv172u:4616": "na ca me 'dya sudṛṣṭakau kṛtau",
  "V03vinv172u:4617": "kṛpaṇaṃ jīvati duḥkhito janaḥ //",
  "V03vinv172u:4618": "aṅke mama tau vivṛddhakau",
  "V03vinv172u:4619": "mūlapuṣpaphalabhojanātmakau /",
  "V03vinv172u:4620": "kṣāntimārdavagurupriyau sadā",
  "V03vinv172u:4621": "duḥkhitau hi paramaṃ sutau mama //",
  "V03vinv172u:4622": "jñātimātṛparihīṇakau ca tau",
  "V03vinv172u:4623": "bandhubhiś ca sahasā nirākṛtau /",
  "V03vinv172u:4624": "durjanaṃ janam upetya pāpakaṃ",
  "V03vinv172u:4625": "duḥkhitau hi paramaṃ sutau mama //",
  "V03vinv172u:4626": "kṣuttṛṣāparigatātmakau sadā",
  "V03vinv172u:4627": "kasya tau vaśam upāgamiṣyataḥ /",
  "V03vinv172u:4628": "ārtiduḥkhaparipīḍitau ca tau",
  "V03vinv172u:4629": "preṣyabhāvam upayāsyato dhruvam //",
  "V03vinv172u:4630": "karma nūnam iha pāpakaṃ mayā",
  "V03vinv172u:4631": "anyajanmani kṛtaṃ sudāruṇam /",
  "V03vinv172u:4632": "prāṇinaḥ priyaśatair viyojitā",
  "V03vinv172u:4633": "yena gaur iva viraumy avatsikā //",
  "V03vinv172u:4634": "yena satyavacanena me sadā",
  "V03vinv172u:4635": "sarvasatvasamatāṃ gataṃ manaḥ /",
  "V03vinv172u:4636": "tena satyavacanena me sutau",
  "V03vinv172u:4637": "dāsabhāvagamanād vimucyatām // iti",
  "V03vinv172u:4638": "tato mādrī tābhyāṃ bāladārakābhyāṃ ye vṛkṣā ropitakāyapālitakās tān kisalayasaṃchannāṇ dṛṣṭvā sasaṃbhramā pariṣvajyovāca",
  "V03vinv172u:4639": "bālabālakalaśāvasiktakāḥ",
  "V03vinv172u:4640": "pallavaprapatitāśrubindavaḥ /",
  "V03vinv172u:4641": "cetanā iva rudanti vṛkṣakā",
  "V03vinv172u:4642": "bālakāḥ stanavihīnakā iva //",
  "V03vinv172u:4643": "punaś ca tayor bāladārakayoḥ krīḍanakān āśramavāsino mṛgaśābakān dṛṣṭvā karuṇādīnavilambitākṣaraṃ vacanam uvāca (SBV II 130)",
  "V03vinv172u:4644": "duḥkham etad aparam hy analpakam",
  "V03vinv172u:4645": "yad bhramanti mṛgaśābakā ime /",
  "V03vinv172u:4646": "yad vayasyaparidarśanotsukāḥ",
  "V03vinv172u:4647": "sthānakeṣu parimārgaṇotsukāḥ",
  "V03vinv172u:4648": "tato yena mārgeṇa tau bāladārakau gatau taṃ mārgam anusarantī tayor bāladārakayor itaś cāmutaś ca padāny anṛjukāni dṛṣṭvā tīvraduḥkhābhyāhatā punar uvāca (A 471a)",
  "V03vinv172u:4649": "pātyamānau dhruvaṃ nītau yathā padavilambitam /",
  "V03vinv172u:4650": "kvacid drutagatāvṛttau hānṛśaṃsa dvijottama //",
  "V03vinv172u:4651": "bāṣpagadgadaniruddhakaṇṭhakau",
  "V03vinv172u:4652": "vepamānarucirādharoṣṭhakau /",
  "V03vinv172u:4653": "tau hi me hariṇapariplutākṣakau",
  "V03vinv172u:4654": "komalaiś caraṇakaiḥ kathaṃ gatau // iti",
  "V03vinv172u:4655": "tato bodhisatvas tāṃ tathā paridevanātmikāṃ dṛṣṭvā tābhis tābhiḥ śrutibhir anityatāpratisaṃyuktābhiḥ bahuprakāram anusaṃjñāpayann uvāca",
  "V03vinv172u:4656": "na darpān na ca vidveṣān mayā tyaktaṃ sutadvayam /",
  "V03vinv172u:4657": "sarvasatvahitārthaṃ tu tyaktau tau dustyajau sutau //",
  "V03vinv172u:4658": "ātmaputrakalatraṃ ca tyaktvā paramadustyajam /",
  "V03vinv172u:4659": "prāpnuvanti mahāsatvāḥ śibivad bodhim uttamām // iti",
  "V03vinv172u:4660": "tyāgādhiṣṭhānān mādri putrau tau",
  "V03vinv172u:4661": "tyaktau dustyājau lokanirmokṣaṇārtham /",
  "V03vinv172u:4662": "dadyāṃ svān dārān vāhanaṃ cāpi vittaṃ",
  "V03vinv172u:4663": "sarvaṃ sarvebhyo dātum eṣā matir me // iti",
  "V03vinv172u:4664": "atha mādrī dhairyam ālambya cittena bodhisatvam uvāca",
  "V03vinv172u:4665": "na karomy antarāyaṃ te mā te bhūn matir anyathā /",
  "V03vinv172u:4666": "mām apīcchasi ced dātuṃ nirviśaṅkaṃ prayaccha mām //",
  "V03vinv172u:4667": "api tu",
  "V03vinv172u:4668": "yasyārthe svajanān dhīra tyajasi snehaviklavaḥ /",
  "V03vinv172u:4669": "tam arthaṃ prāpnuhi kṣipraṃ tārayan hi bhavāj jagat // iti",
  "V03vinv172u:4670": "tataḥ śakro devendraḥ tad atyadbhutam atiduṣkaraṃ ca mādryā bodhisatvasya ca vyavasāyam āgamya tridaśagaṇaparivṛtaḥ upari (SBV II 131)",
  "V03vinv172u:4671": "vihāyasā tadāśramapadam upagamya udāreṇāvabhāsena tad vanam avabhāsya gaganatalastha eva bodhisatvam uvāca",
  "V03vinv172u:4672": "yathā mūḍhe loke kumatigrahaparyākulamatau",
  "V03vinv172u:4673": "vibhogāsaktāśaye ca sutapāśair nigadite /",
  "V03vinv172u:4674": "tvam eko niḥsaṅgas tyajasi tanayān snehajanakān",
  "V03vinv172u:4675": "dhruvaṃ kṣemaṃ śāntaṃ vimalavirajaṃ prāpsyasi padam // iti",
  "V03vinv172u:4676": "tad evaṃ protsāhya bodhisatvaṃ śakro devendraś cintayāmāsa:",
  "V03vinv172u:4677": "eko 'yam upasthāyakavirahitaḥ khedam āpatsyate;",
  "V03vinv172u:4678": "yannv imām asmāt prāthayeyam iti;",
  "V03vinv172u:4679": "tato bodhisatvasakāśād apakramya brāhmaṇaveṣam āsthāya punar bodhisatvam uvāca",
  "V03vinv172u:4680": "imāṃ sarvānavadyāṅgīm anuraktāṃ pativratām /",
  "V03vinv172u:4681": "saṃprayaccha kulaślāghyāṃ mama bhṛtyārthabhāginīm // iti",
  "V03vinv172u:4682": "tato mādrī saṃjātāmarṣā brāhmaṇam uvāca",
  "V03vinv172u:4683": "nirlajjaś cāpi lubdhaś ca tvam iha brāhmaṇādhamaḥ /",
  "V03vinv172u:4684": "saddharmaniratāṃ yas tvaṃ mām icchasi pativratām // iti",
  "V03vinv172u:4685": "tato viśvantaro bodhisatvaḥ karuṇāparigatahṛdayo mādrīṃ nirīkṣitum ārabdhaḥ;",
  "V03vinv172u:4686": "atha mādrī viśvantaraṃ bodhisatvam uvāca",
  "V03vinv172u:4687": "na śocāmy aham ātmānaṃ nāpekṣā me tathātmani /",
  "V03vinv172u:4688": "yathā tvām anuśocāmi katham eko bhaviṣyasi // iti",
  "V03vinv172u:4689": "tato bodhisatvas tāṃ mādrīm uvāca",
  "V03vinv172u:4690": "aham iha bhuvi mādri nānuśocyo",
  "V03vinv172u:4691": "parimṛśa padam akṣayaṃ viśokam /",
  "V03vinv172u:4692": "tam imam anusara dvijaṃ viśoko",
  "V03vinv172u:4693": "mṛgaśaraṇe tv aham āśrame 'bhyupaimi //",
  "V03vinv172u:4694": "iti viditvā hṛṣṭatuṣṭapramuditamanāś cintayāmāsa",
  "V03vinv172u:4695": "idam asmin vane dānaṃ paścimaṃ me bhaviṣyati",
  "V03vinv172u:4696": "mādrīṃ cemāṃ parityajya bhaviṣyāmy aparigrahaḥ //",
  "V03vinv172u:4697": "iti viditvā mādrīpāṇau gṛhitvā taṃ brāhmaṇam uvāca",
  "V03vinv172u:4698": "bhāvānuraktaśuśrūṣāṃ sadvṛttāṃ priyavādinīm / (SBV II 132) (A 471b)",
  "V03vinv172u:4699": "mama bhāryām imām iṣṭāṃ gṛhāṇa tvaṃ dvijottama // iti",
  "V03vinv172u:4700": "tataḥ patnīṃ sudaṃṣṭrasya tyajato bodhikāṅkṣayā /",
  "V03vinv172u:4701": "ṣaḍvikārā mahī kṛtsnā cacālāmbuni naur yathā //",
  "V03vinv172u:4702": "tato mādrī bāṣpoparuddhyamānagadgadakaṇṭhā brāhmaṇavaśam āgatā patiputraduhitṛrahitā idam abhravīt",
  "V03vinv172u:4703": "kīdṛṅ mayā kṛtaṃ karma anāryaṃ pūrvajanmasu /",
  "V03vinv172u:4704": "naṣṭavatseva gaur yena viraumi vijane vane //",
  "V03vinv172u:4705": "tataḥ śakro devendro brāhmaṇaveṣam antardhāpya svaveṣeṇa sthitvā mādrīm uvāca",
  "V03vinv172u:4706": "na brāhmaṇo 'smi subhage na ca mānuṣo 'smi",
  "V03vinv172u:4707": "śakras tv ahaṃ hy asuranāśakaraḥ surendraḥ /",
  "V03vinv172u:4708": "prīto 'smy anena vinayena tavottamena",
  "V03vinv172u:4709": "tad brūhi kiṃ varam ihecchasi matsakāśāt // iti",
  "V03vinv172u:4710": "tato mādrī tadvacanajanitasaumanasyā śakraṃ praṇamyovāca",
  "V03vinv172u:4711": "mama putrau sahasrākṣa dāsabhāvād vimocaya /",
  "V03vinv172u:4712": "pitāmahasakāśaṃ ca prāpaya tridaśeśvara // iti",
  "V03vinv172u:4713": "tathety uktvā mahendraḥ punar āśramapadaṃ praviśya bodhisatvam upajagmivān;",
  "V03vinv172u:4714": "mādrīṃ ca vāmena pāṇinā gṛhitvā bodhisatvam uvāca",
  "V03vinv172u:4715": "ahaṃ mādrīm imāṃ tubhyaṃ dadāmi paricārikām /",
  "V03vinv172u:4716": "na ca te kasyacid deyā nyāsadroho hi garhitaḥ // iti",
  "V03vinv172u:4717": "tato śakro devendras taṃ bāladārakaparigrahītāraṃ tathā vyāmohayāmāsa yathā anyanagaraśaṅkayā tad eva nagaram upetya tau bāladārakau vikretum ārabdhaḥ;",
  "V03vinv172u:4718": "yāvad amātyair dṛṣṭvā rājñe niveditam",
  "V03vinv172u:4719": "etau putrasya te putrau brāhmaṇo 'smin purottame /",
  "V03vinv172u:4720": "jālinaṃ caiva kṛṣṇāṃ ca vikrīṇīte sudāruṇaḥ // iti",
  "V03vinv172u:4721": "etac chrutvā bhrāntacittaḥ sa rājā",
  "V03vinv172u:4722": "prāha kṣipraṃ darśaya tvaṃ kumārau /",
  "V03vinv172u:4723": "nāryaś cakruḥ krośam antaḥpurasthāḥ",
  "V03vinv172u:4724": "paurā rājñaḥ kṣipram eyuḥ samīpam //",
  "V03vinv172u:4725": "yāvad anyenāmātyena rājñaḥ sakāśam upanītau (SBV II 133)",
  "V03vinv172u:4726": "pautrau nirīkṣya sa nṛpo 'bhimukhopanītau",
  "V03vinv172u:4727": "kṣīṇasvarau kṛśatanū maladigdhagātrau /",
  "V03vinv172u:4728": "siṃhāsanāt kṣititalaṃ sahasā papāta",
  "V03vinv172u:4729": "paurā vicukruśur amātyagaṇāḥ striyaś ca //",
  "V03vinv172u:4730": "tato rājā amātyān āmantrayate",
  "V03vinv172u:4731": "vane 'pi vasato dāneṣv abhirataṃ manaḥ /",
  "V03vinv172u:4732": "tam ihānayata kṣipraṃ patnyā sārdhaṃ sulocanam // iti",
  "V03vinv172u:4733": "tataḥ śakro devendro bodhisatvam abhinamasya svabhavanam upajagāma;",
  "V03vinv172u:4734": "paścāc ca rājani viśvāmitre abhyatīte brāhmaṇāmātyapaurajānapadaiḥ sārdhaṃ tadāśramapadaṃ gatvā bodhisatvaṃ yācitvā svapuram ānīya rājye pratiṣṭhāpitavān;",
  "V03vinv172u:4735": "tato viśvantaro rājā sarvaṃdado babhūva;",
  "V03vinv172u:4736": "sa śraṃanabrāhmaṇavanīpakasuhṛtsambandhibāndhavānujīvijaneṣu anekaprakārāṇi dānāni datvā puṇyāni kṛtvā gāthāṃ bhāṣate",
  "V03vinv172u:4737": "bodhiṃ prārthayamānena dānaṃ deyaṃ viśārada /",
  "V03vinv172u:4738": "kṣatriye brāhmaṇe vaiśye śūdre caṇḍālapukkaśe //",
  "V03vinv172u:4739": "hiraṇyaṃ ca suvarṇaṃ ca gavāśvamaṇikuṇḍalam //",
  "V03vinv172u:4740": "dadyāt saṃpannaśīlebhyo dāsakarmakaraṃ tathā //",
  "V03vinv172u:4741": "sutadāraparityāgaṃ kṛtvā muktena cetasā /",
  "V03vinv172u:4742": "prāpnuvanti narāḥ śuddhim asmin loke paratra ca // iti",
  "V03vinv172u:4743": "yadā viśvāmitreṇa rājñā viśvantaranimittaṃ jujjukāya brāhmaṇāya prabhūtaṃ dhanaṃ dattaṃ tadāsau vistīrṇavibhavo jātaḥ; tasya (A 472a)",
  "V03vinv172u:4744": "suhṛtsambandhibāndhavā mitrāṇi cāgamya kathayanti:",
  "V03vinv172u:4745": "yā ca kācit tava śrīr asau viśvantaraṃ kumāram āgamya iti;",
  "V03vinv172u:4746": "sa kathayati:",
  "V03vinv172u:4747": "kiṃ mama viśvantareṇa kṛtam uttamavarṇaprasūto 'haṃ;",
  "V03vinv172u:4748": "dakṣiṇīyo lokasya;",
  "V03vinv172u:4749": "yena mama bhogā upanamanti iti",
  "V03vinv172u:4750": "bhagavān āha:",
  "V03vinv172u:4751": "kiṃ manyadhve bhikṣavaḥ?",
  "V03vinv172u:4752": "yo 'sau viśvantaro nāma rājakumāraḥ aham eva saḥ tena kālena tena samayena;",
  "V03vinv172u:4753": "yo 'sau jujjukaḥ eṣa evāsau devadattaḥ tena kālena tena samayena;",
  "V03vinv172u:4754": "tadāpy eṣa akṛtajñaḥ akṛtavedī;",
  "V03vinv172u:4755": "etarhy apy eṣa akṛtajña akṛtavedī;",
  "V03vinv172u:4756": "tasmāt tarhi bhikṣavaḥ evaṃ śikṣitavyaṃ yat kṛtajñā bhaviṣyāmaḥ kṛtavedinaḥ svalpam api kṛtaṃ na nāśyayiṣyāmaḥ;",
  "V03vinv172u:4757": "prāg eva prabhūtaṃ;",
  "V03vinv172u:4758": "ity evaṃ vo bhikṣavaḥ śikṣitavyam (SBV II 134)",
  "V03vinv172u:4760": "The story of Śroṇakoṭīviṃśā",
  "V03vinv172u:4761": "buddho bhagavān viharati veṇuvane kalandakanivāpe;",
  "V03vinv172u:4762": "tena khalu samayena campāyāṃ potalo nāma gṛhapatiḥ prativasati,",
  "V03vinv172u:4763": "āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī;",
  "V03vinv172u:4764": "tena sadṛśāt kulāt kalatram ānītaṃ;",
  "V03vinv172u:4765": "sa tayā sārdhaṃ krīḍati ramate paricārayati;",
  "V03vinv172u:4766": "tasya krīḍato ramamāṇasya paricārayataḥ kālāntareṇa patnī āpannasatvā saṃvṛttā;",
  "V03vinv172u:4767": "sā upasthīyate śīte śītopakaraṇaiḥ uṣṇe uṣṇopakaraṇaiḥ vaidyaprajñaptair āhāraiḥ,",
  "V03vinv172u:4768": "nātitiktaiḥ nātyamlaiḥ nātilavaṇaiḥ nātimadhuraiḥ nātikaṭukaī nātikaṣāyaiḥ tiktāmlalavaṇamadhurakaṭukaṣāyavivarjitaiḥ;",
  "V03vinv172u:4769": "hārārdhahāravibhūṣitagātrī apsarā iva nandane vane vicāriṇī maṃcān maṃcaṃ pīṭhāt pīṭham anavatarantī adharimāṃ bhūmiṃ;",
  "V03vinv172u:4770": "na cāsyāḥ kiṃcid amanojñāṃ śabdaśravaṇaṃ yāvad garbhasya paripākāya",
  "V03vinv172u:4771": "tena khalu samayena potalako gṛhapatiḥ rājagṛhaṃ gataḥ kenacid eva karaṇīyena;",
  "V03vinv172u:4772": "sā cāṣṭānāṃ vā navānāṃ vā māsānām atyayāt śravaṇe nakṣatre prasūtā;",
  "V03vinv172u:4773": "dārako jātaḥ abhirūpo darśanīyaḥ prāsādikaḥ;",
  "V03vinv172u:4774": "tasya pādatalayor adhastāt caturaṅgulamātrāṇi romāṇi suvarṇavarṇavarṇāni jātāni;",
  "V03vinv172u:4775": "yāvat potalakasya gṛhapateḥ svamanuṣyaḥ tvaritatvaritaṃ rājagṛhaṃ gataḥ,",
  "V03vinv172u:4776": "potalakasya gṛhapateḥ kathayati:",
  "V03vinv172u:4777": "gṛhapate diṣṭyā vardhase putras te jātaḥ iti;",
  "V03vinv172u:4778": "sa prītisaumanasyajātaḥ bhūyaḥ pṛcchati kiṃ kathayasi gṛhapate putras te jātaḥ;",
  "V03vinv172u:4779": "punaḥ pṛcchati kiṃ kathayasi iti;",
  "V03vinv172u:4780": "atha tasya puruṣasyaitad abhavat kim ayaṃ gṛhapatir bhūyo bhūyaḥ pṛcchati?",
  "V03vinv172u:4781": "mā māṃ pralāpayitukāmaḥ iti viditvā tūṣṇīm avasthitaḥ;",
  "V03vinv172u:4782": "gṛhapatiḥ kathayati:",
  "V03vinv172u:4783": "bhoḥ puruṣa kṣūṇas tvaṃ;",
  "V03vinv172u:4784": "yadi tvayā śatam api vāṅ niścāritābhaviṣyat,",
  "V03vinv172u:4785": "mayāpi tava mukhaṃ suvarṇasya pūritam abhaviṣyat iti;",
  "V03vinv172u:4786": "tataḥ potalakena gṛhapatinā tasya puruṣasya trīn vārān suvarṇena mukhaṃ (A 472b)",
  "V03vinv172u:4787": "pūritaṃ; koṣṭhāgārikasya ca sandiṣṭaṃ dārakasyāvalehikāmūlyaṃ viṃśatihiraṇyakoṭīr dehi iti",
  "V03vinv172u:4788": "potalako gṛhapatiḥ prītamanāḥ rājñaḥ sakāśam upasaṃkrāntaḥ deva putro me jātaḥ iti;",
  "V03vinv172u:4789": "rājā kathayati:",
  "V03vinv172u:4790": "śobhanam eva; dadāmy (SBV II 135)",
  "V03vinv172u:4791": "ahaṃ tasya campāyāṃ sādhāraṇaṃ saptahastikaṃ dānīyam iti;",
  "V03vinv172u:4792": "potalako gṛhapatiḥ rājānaṃ bimbisāram avalokya campām āgataḥ;",
  "V03vinv172u:4793": "tato gṛhapater jñātayaḥ trīṇi saptakāny ekaviṃśatidivasān jātasya jātimahaṃ kṛtvā nāmadheyaṃ vyavasthāpayanti kiṃ bhavatu dārakasya nāma iti;",
  "V03vinv172u:4794": "anye kathayanti:",
  "V03vinv172u:4795": "ayaṃ dārakaḥ śravaṇanakṣatre jātaḥ;",
  "V03vinv172u:4796": "pitrā cāsya janmani viṃśatihiraṇyakoṭyaḥ avalehikāmūlyaṃ dattaḥ;",
  "V03vinv172u:4797": "tasmād bhavatu dārakasya śroṇaḥ koṭīviṃśa iti nāma;",
  "V03vinv172u:4798": "tasya śroṇaḥ koṭīviṃśa iti nāmadheyaṃ vyavasthāpitaṃ;",
  "V03vinv172u:4799": "śroṇaḥ koṭīviṃśo dārakaḥ aṣṭābhyo dhātrībhyo 'nupradattaḥ;",
  "V03vinv172u:4800": "dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyāṃ;",
  "V03vinv172u:4801": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpirmaṇḍena anyaiś cottaptottaptair upakaraṇaviśeṣair āśu vardhate hradastham iva paṅkajam;",
  "V03vinv172u:4802": "sa yadā mahān saṃvṛttas tadā lipyām upanyastaḥ saṅkhyāyāṃ gaṇanāyāṃ mudrāyāṃ;",
  "V03vinv172u:4803": "uddhāre nyāse nikṣepe vastuparīkṣāyāṃ vastraparīkṣāyāṃ ratnaparīkṣāyāṃ dāruparīkṣāyāṃ hastiparīkṣāyāṃ aśvaparīkṣāyāṃ kumāraparīkṣāyāṃ kumārikāparīkṣāyāṃ;",
  "V03vinv172u:4804": "so 'ṣṭāsu parīkṣāsu udghāṭako vācakaḥ paṇḍitaḥ paṭupracāraḥ saṃvṛttaḥ;",
  "V03vinv172u:4805": "tasya puṇyamaheśākhyatāṃ śrutvā samānakulīnair bahubhir dārikā dattāḥ;",
  "V03vinv172u:4806": "tasya pitrā trīṇi vāsagṛhāṇi māpitāni haimantikaṃ graiṣmikaṃ vārṣikaṃ;",
  "V03vinv172u:4807": "trīṇi udyānāni māpitāni haimantikaṃ graiṣmikaṃ vārṣikaṃ;",
  "V03vinv172u:4808": "trīṇi antaḥpurāṇi vyavasthāpitāni jyaiṣṭhaṃ madhyaṃ kanīyasaṃ;",
  "V03vinv172u:4809": "sa upariprāsādatalagato niṣpuruṣeṇa tūryeṇa krīḍati ramate paricārayati;",
  "V03vinv172u:4810": "tasya dine dine paṃcaśatikāḥ pāko bhojanārthaṃ sādhyate",
  "V03vinv172u:4812": "Ajātaśatru, impelled by Devadatta,",
  "V03vinv172u:4813": "seeks to take his father King Bimbisāra's life but fails in the attempt",
  "V03vinv172u:4814": "devadattena ajātaśatruḥ kumāro viprasthāpyate:",
  "V03vinv172u:4815": "kumāra sarveṣāṃ rājñāṃ yadā śirasi palitaṃ jātaṃ bhavati,",
  "V03vinv172u:4816": "tadā jyeṣṭhaṃ kumāraṃ (SBV II 136)",
  "V03vinv172u:4817": "rājyaiśvaryādhipatye pratiṣṭhāpya pravrajanti;",
  "V03vinv172u:4818": "bhavataḥ pituḥ keśās tṛtīyaṃ varṇāntaraṃ gatāḥ;",
  "V03vinv172u:4819": "tathāpi kāmeṣv adhyavasita eva nopaśamaṃ gacchati iti;",
  "V03vinv172u:4820": "ajātaśatruḥ kathayati:",
  "V03vinv172u:4821": "kim asya karomi iti;",
  "V03vinv172u:4822": "devadattaḥ kathayati parākramasva iti;",
  "V03vinv172u:4823": "kāmārthināṃ nāstikiṃcid akaraṇīyaṃ;",
  "V03vinv172u:4824": "yāvad rājā bimbisāro bhagavato ghṛtapītasya maṇḍaṃ pātukāmasya maṇḍam adhiṣṭhāya veṇuvanaṃ saṃprasthitaḥ;",
  "V03vinv172u:4825": "ajātaśatruṇā dṛṣṭaḥ;",
  "V03vinv172u:4826": "tena kanakaḥ kṣiptaḥ;",
  "V03vinv172u:4827": "rājā śabde kṛtāvī,",
  "V03vinv172u:4828": "tena tasya maṇḍasthālī bhagnā;",
  "V03vinv172u:4829": "rājā tata eva pratinivṛttaḥ",
  "V03vinv172u:4831": "The Buddha, desiring to convert Śroṇakoṭīviṃśa,",
  "V03vinv172u:4832": "sends Maudgalyāyana to him,",
  "V03vinv172u:4833": "who appears to him in the orb of the sun,",
  "V03vinv172u:4834": "and talks to him of the Buddha",
  "V03vinv172u:4835": "atrāntare nāsti kiṃcid buddhānāṃ bhagavatām ajñātam adṛṣṭam aviditam avijñātaṃ; tatra (A 473a)",
  "V03vinv172u:4836": "bhagavān āyuṣmantaṃ mahāmaudgalyāyanam āmantrayate:",
  "V03vinv172u:4837": "vinipātito maudgalyāyana ajātaśatruṇā akalyāṇamitropagūḍhena tathāgatasya piṇḍapātaḥ;",
  "V03vinv172u:4838": "gaccha campāyāṃ potalakaputrasya sakāśāt piṇḍapātam ādāya iti;",
  "V03vinv172u:4839": "evaṃ bhadantety āyuṣmān mahāmaudgalyāyano bhagavataḥ pratiśrutya tadrūpaṃ samādhiṃ samāpannaḥ yathā samāhite citte rājagṛhe 'ntarhitaś campāyāṃ pratyaṣṭhāt;",
  "V03vinv172u:4840": "śroṇaḥ koṭīviṃśaḥ ādityabhaktaḥ;",
  "V03vinv172u:4841": "sa dine dine kālyam evotthāya ādityaṃ namasyati;",
  "V03vinv172u:4842": "āyuṣmān mahāmaudgalyayānaḥ ṛddhyā ādityamaṇḍalaṃ bhitvā avatīrṇaḥ;",
  "V03vinv172u:4843": "atha śroṇaḥ koṭīviṃśaḥ dṛṣṭvā paraṃ vismayam āpannaḥ:",
  "V03vinv172u:4844": "pratyakṣam evāham ādityaṃ svena rūpeṇa paśyāmi iti;",
  "V03vinv172u:4845": "dṛṣṭvā ca punar gāthāṃ bhāṣate",
  "V03vinv172u:4846": "bhitvā raviṃ kṣititalābhimukhaṃ ka eṣa",
  "V03vinv172u:4847": "saṃpraty upaiti bhavanaṃ samaśīghra eva /",
  "V03vinv172u:4848": "syāt kiṃ nv ayaṃ dinakaro dhanadaḥ śaśāṅkaḥ",
  "V03vinv172u:4849": "śakro 'tha vā surapatiḥ sahasāvatīrṇaḥ // iti",
  "V03vinv172u:4850": "āyuṣmān api mahāmaudgalyāyanas tasya cetasā cittam ājñāya gāthāṃ bhāṣate (SBV II 137)",
  "V03vinv172u:4851": "nāhaṃ dīptasahasraraśmikiraṇas sūryo na tārādhipaḥ",
  "V03vinv172u:4852": "nāhaṃ vaiśravaṇo cāsmi bhagavān nāsmīśvaras suvrataḥ /",
  "V03vinv172u:4853": "putraṃ mām avagaccha śāntamanaso buddhasya dīptaujasaḥ",
  "V03vinv172u:4854": "bhaikṣārthaṃ tu tavāham abhyupagataḥ piṇḍena kāryaṃ punaḥ // iti",
  "V03vinv172u:4855": "śroṇaḥ kathayati:",
  "V03vinv172u:4856": "kiṃ bhavān muniḥ?",
  "V03vinv172u:4857": "sa gāthāṃ bhāṣate",
  "V03vinv172u:4858": "meruṃ prāpya yathā hi kāṃcanagiriṃ syāt sarṣapo 'bhyāgataḥ",
  "V03vinv172u:4859": "sūryaṃ prāpya yathā bhavec ca tulitaḥ khadyotajantuḥ kṣitau /",
  "V03vinv172u:4860": "ratnāḍhyaṃ ca sametya sāgaram iha syād goṣpadaṃ saṃsṛtam",
  "V03vinv172u:4861": "buddhaṃ prāpya tathā narottamaguruṃ māṃ viddhi śāstātmajam // iti",
  "V03vinv172u:4862": "śroṇaḥ kathayati",
  "V03vinv172u:4863": "anenaivānumānena vayaṃ hi tava nāyakam /",
  "V03vinv172u:4864": "suvyaktam avagacchāmo yathāsti sumahātapāḥ //",
  "V03vinv172u:4865": "ājñāpaya kim āgamanaprayojanam iti;",
  "V03vinv172u:4866": "sa kathayati:",
  "V03vinv172u:4867": "bhagavataḥ piṇḍapātam anuprayaccha;",
  "V03vinv172u:4868": "ko 'sau bhagavān?",
  "V03vinv172u:4869": "asti gṛhapatiputra śramaṇo gautamaḥ śākyaputraḥ śākyakulāt keśaśmaśrv avatārya kāṣāyāṇi vastrāṇy ācchādya samyag eva śraddhayā agārād anagārikāṃ pravrajitaḥ;",
  "V03vinv172u:4870": "so 'nuttarāṃ samyaksaṃbodhim abhisambuddhaḥ;",
  "V03vinv172u:4871": "sa eṣa gṛhapatiputra buddho nāma;",
  "V03vinv172u:4872": "tasya buddha ity aśrutapūrvaṃ ghoṣaṃ śrutvā saromakūpāṇy āhṛṣṭāṇi;",
  "V03vinv172u:4873": "tenābhiprasannena sa eva paṃcaśatikaḥ pākaḥ āyuṣmate mahāmaudgalyāyanāya pratipāditaḥ",
  "V03vinv172u:4875": "Śroṇakoṭīviṃśa fills his bowl with food of extraordinary fragrance,",
  "V03vinv172u:4876": "which Mahāmaudgalyāyana carries back to the Buddha",
  "V03vinv172u:4877": "athāyuṣmān mahāmaudgalyāyanas tasyāntikāt piṇḍapātam ādāya tadrūpaṃ samādhiṃ samāpanno yathā samāhite citte campāyām antarhito rājagṛhe pratyaṣṭhād venuvane kalandakanivāpe;",
  "V03vinv172u:4878": "tena bhagavataḥ piṇḍapāta upanāmitaḥ;",
  "V03vinv172u:4879": "bhagavān bhoktum ārabdhaḥ;",
  "V03vinv172u:4880": "rājā māgadhaḥ śreṇyo bimbisāraḥ dvitīyaṃ sthālipākam ādāya bhagavatsakāśam upasaṃkrāmati;",
  "V03vinv172u:4881": "yāvat paśyati sarvaṃ veṇuvanaṃ nānāvidhena (SBV II 138)",
  "V03vinv172u:4882": "(A 473b)",
  "V03vinv172u:4883": "surabhiṇā āhāragandhena sphuṭaṃ;",
  "V03vinv172u:4884": "sa saṃlakṣayati nūnaṃ śakreṇa devendreṇa anyābhir devatābhir bhagavataḥ piṇḍapātaḥ upanītaḥ;",
  "V03vinv172u:4885": "yathedaṃ veṇuvanaṃ nānāvidhena surabhiṇā āhāragandhena sphuṭam;",
  "V03vinv172u:4886": "iti viditvā bhagavantam idam avocat:",
  "V03vinv172u:4887": "kiṃ bhadanta śakreṇa devendreṇa anyābhir devatābhir bhagavataḥ piṇḍapāta upanītaḥ?",
  "V03vinv172u:4888": "yena veṇuvanaṃ nānāvidhena surabhiṇā āhāragandhena sphuṭam iti;",
  "V03vinv172u:4889": "bhagavān āha:",
  "V03vinv172u:4890": "na mahārāja śakreṇa devendreṇa nāpy anyābhir devatābhir upanītaḥ;",
  "V03vinv172u:4891": "api tu tavaiva vijite campāyāṃ potalakaputrasya dine dine paṃcaśatikaḥ sthālīpākaḥ sādhyate;",
  "V03vinv172u:4892": "tato maudgalyāyanena bhikṣuṇā ānitaḥ iti;",
  "V03vinv172u:4893": "tasya bhagavān varṇaṃ bhāṣitum ārabdhaḥ iti śrutvāpi tasya darśanakāmatā utpannā;",
  "V03vinv172u:4894": "bhagavāṃs tasya cetasā cittam ājñāya kathayati:",
  "V03vinv172u:4895": "mahārāja puṇyamaheśākhyas sa satvaḥ;",
  "V03vinv172u:4896": "mā tasya ājñāṃ dāsyasi;",
  "V03vinv172u:4897": "mā te puṇyaparikṣayo bhaviṣyati;",
  "V03vinv172u:4898": "api tu mahārāja paribhuṅkṣva pātraśeṣaṃ;",
  "V03vinv172u:4899": "sa kathayati:",
  "V03vinv172u:4900": "aham asmi bhadanta rājā;",
  "V03vinv172u:4901": "bhadanta kṣatriyo mūrdhābhiṣiktaḥ;",
  "V03vinv172u:4902": "na mayā kasyacit pātraśeṣaṃ paribhuktapūrvaṃ;",
  "V03vinv172u:4903": "kiṃtu bhagavān dharmatayā pitā bhavati;",
  "V03vinv172u:4904": "yadi bhagavān ājñāpayati (",
  "V03vinv172u:4905": "tarhi paribhuṃje iti)",
  "V03vinv172u:4906": "paribhoktum ārabdhaḥ;",
  "V03vinv172u:4907": "bhagavān āha:",
  "V03vinv172u:4908": "asti mahārāja tvayā kadācid evaṃrūpam annapānaṃ paribhuktapūrvaṃ?",
  "V03vinv172u:4909": "rājā kathayati:",
  "V03vinv172u:4910": "ayaṃ bhadanta rājakule vṛddho,",
  "V03vinv172u:4911": "rājā ca saṃvṛttaḥ nābhijānāty evaṃrūpam annapānam āsvāditapūrvaṃ;",
  "V03vinv172u:4912": "puṇyamaheśākhyo mahārāja sa satvaḥ ya īdṛśam annapānaṃ paribhuṅkte",
  "V03vinv172u:4914": "King Bimbisāra desires to see Śroṇakoṭīviṃśa",
  "V03vinv172u:4915": "atha rājā māgadhaḥ śreṇyo bimbisāraḥ bhagavataḥ pādau śirasā vanditvā bhagavato 'ntikāt prakrāntaḥ;",
  "V03vinv172u:4916": "tena amātyānām ājñā dattā:",
  "V03vinv172u:4917": "sannāhayantu bhavantaḥ caturaṅgaṃ balakāyaṃ;",
  "V03vinv172u:4918": "campāṃ gamiṣyāmi; kasyārthe?",
  "V03vinv172u:4919": "potalakaputraṃ draṣṭuṃ;",
  "V03vinv172u:4920": "devasyāsau viṣayanivāsī;",
  "V03vinv172u:4921": "ihaivāhūyatāṃ;",
  "V03vinv172u:4922": "puṇyamaheśākhyo 'sau satvaḥ;",
  "V03vinv172u:4923": "na tasya ājñā dātavyā;",
  "V03vinv172u:4924": "deva vayaṃ tathā kariṣyāmaḥ,",
  "V03vinv172u:4925": "yathā ājñāṃ na dāsyāmaḥ;",
  "V03vinv172u:4926": "sa cāgamiṣyati;",
  "V03vinv172u:4927": "evaṃ kuruta iti;",
  "V03vinv172u:4928": "taiś campāyā lekho 'nupreṣitaḥ;",
  "V03vinv172u:4929": "bhavanto nagaraśobhāṃ kuruta;",
  "V03vinv172u:4930": "yavasayogāsanaṃ ca samdānayata;",
  "V03vinv172u:4931": "rājā āgamiṣyati;",
  "V03vinv172u:4932": "iti śrutvā parituṣṭāḥ;",
  "V03vinv172u:4933": "bhūyo lekho 'nupreṣitaḥ;",
  "V03vinv172u:4934": "bhavanto na rājā āgamiṣyati;",
  "V03vinv172u:4935": "api tu kumāra āgacchati it;",
  "V03vinv172u:4936": "te santrastāḥ: karkaśaḥ (SBV II 139)",
  "V03vinv172u:4937": "kumāraḥ, kadācid āgata anarthaṃ kariṣyati iti;",
  "V03vinv172u:4938": "bhuyo likhitaṃ;",
  "V03vinv172u:4939": "na rāja āgacchati;",
  "V03vinv172u:4940": "nāpi kumāraḥ;",
  "V03vinv172u:4941": "api tu yuṣmābhir gaṅgā tathā baddhavyā yathā pratilomā vahati;",
  "V03vinv172u:4942": "iti śrutvā campānivāsinaḥ paurās sannipatitāḥ:",
  "V03vinv172u:4943": "bhavanto nūnam asmān rājā daṇḍayitukāmaḥ,",
  "V03vinv172u:4944": "yenaivaṃ likhati iti tair amātyānām anena arthena lekho 'nupreṣitaḥ;",
  "V03vinv172u:4945": "tair vācayitvā punas teṣāṃ yathābhūtaṃ sandiṣṭaṃ:",
  "V03vinv172u:4946": "bhavantaḥ eṣa paramārthaḥ;",
  "V03vinv172u:4947": "na rājā āgacchati;",
  "V03vinv172u:4948": "na kumāraḥ;",
  "V03vinv172u:4949": "nāpi gaṅgābandhena kiṃcit prayojanam;",
  "V03vinv172u:4950": "api tu devaḥ potalakaputraṃ (A 474a)",
  "V03vinv172u:4951": "draṣṭukāmaḥ;",
  "V03vinv172u:4952": "tair avacarakaḥ puruṣaḥ preṣitaḥ;",
  "V03vinv172u:4953": "tenāpy evam eva samākhyātaṃ;",
  "V03vinv172u:4954": "tatas te saṃbhūya potalakasya gṛhapateḥ sakāśaṃ gatāḥ;",
  "V03vinv172u:4955": "gṛhapate devaḥ śroṇaṃ koṭiviṃśaṃ draṣṭukāmaḥ;",
  "V03vinv172u:4956": "preṣaya amātyair asmākaṃ yathābhūtaṃ sandiṣṭam;",
  "V03vinv172u:4957": "avacarakapuruṣeṇapi sa evārthaḥ samākhyātaḥ iti;",
  "V03vinv172u:4958": "sa kathayati:",
  "V03vinv172u:4959": "bhavanto na preṣayāmi;",
  "V03vinv172u:4960": "yo mama bhāgas taṃ suvarṇapiṇḍair api badhnīyām iti;",
  "V03vinv172u:4961": "te kathayanti:",
  "V03vinv172u:4962": "gṛhapate yady apy evaṃ tathāpi paścimā janatā anukampitavyā iti;",
  "V03vinv172u:4963": "sa kathayati:",
  "V03vinv172u:4964": "bhavanto yady evaṃ samayataḥ anujānāmi;",
  "V03vinv172u:4965": "yadi yuṣmākam api putrāḥ śroṇena sārdhaṃ gacchati iti;",
  "V03vinv172u:4966": "te kathayanti:",
  "V03vinv172u:4967": "gṛhapate evaṃ bhavatu;",
  "V03vinv172u:4968": "gacchantu bhavantaḥ",
  "V03vinv172u:4970": "Śroṇakoṭīviṃśa goes to Rājagṛha to visit Bimbisāra",
  "V03vinv172u:4971": "atha potalako gṛhapatir yena śroṇakoṭīviṃśas tenopasaṃkrāntaḥ;",
  "V03vinv172u:4972": "upasaṃkramya śroṇaṃ koṭīviṃśam idam avocat:",
  "V03vinv172u:4973": "putra imepaura evaṃ kathayanti iti;",
  "V03vinv172u:4974": "sa kathayati:",
  "V03vinv172u:4975": "tāta yady evaṃ gacchāmi iti;",
  "V03vinv172u:4976": "putra nūnaṃ sa rājā tava pādayoḥ suvarṇavarṇāni romāṇi draṣṭukāmaḥ;",
  "V03vinv172u:4977": "na tvayā tasya pādau utkṣipya darśayitavyau;",
  "V03vinv172u:4978": "rājāna asthānaprakopinaḥ;",
  "V03vinv172u:4979": "mā te anarthaṃ kariṣyanti;",
  "V03vinv172u:4980": "ayaṃ muktāhāraḥ;",
  "V03vinv172u:4981": "etaṃ rājñaḥ pādayoḥ sthāpayitvā praṇāmaṃ ca kṛtvā tasya purastāt paryaṅkaṃ badhvā niṣīda;",
  "V03vinv172u:4982": "tato romāṇi drakṣyati iti;",
  "V03vinv172u:4983": "tataḥ potalako gṛhapatiḥ saṃlakṣayati:",
  "V03vinv172u:4984": "katareṇa yānena śroṇaṃ preṣayāmi?",
  "V03vinv172u:4985": "kiṃ hastiyānena?",
  "V03vinv172u:4986": "aśvayānena?",
  "V03vinv172u:4987": "rathayānen?",
  "V03vinv172u:4988": "uta nauyānena iti;",
  "V03vinv172u:4989": "tasyaitad abhavat;",
  "V03vinv172u:4990": "nauyānam eṣāṃ varaṃ;",
  "V03vinv172u:4991": "nauyānena preṣayāmi iti;",
  "V03vinv172u:4992": "tena nadyāṃ gaṅgāyāṃ nausaṅkramo māpitaḥ;",
  "V03vinv172u:4993": "tatra vicitram udyānaṃ kāritaṃ nānāpuṣpaphalasaṃpannaṃ haṃsakrauñcamayūraśukaśārikākokilādivihaṅganikūjitaṃ;",
  "V03vinv172u:4994": "vividhāni vāditrāṇi,",
  "V03vinv172u:4995": "naryaś ca nānālaṅkāravibhūṣitāḥ samāropitāḥ;",
  "V03vinv172u:4996": "tad anayā vibhūtyā jalamadhyena preṣitaḥ; (SBV II 140)",
  "V03vinv172u:4997": "so 'nupūrveṇa rājagṛhasamīpaṃ gataḥ;",
  "V03vinv172u:4998": "rājñā bimbisāreṇa śrutaṃ potalakaputraḥ āgacchati iti;",
  "V03vinv172u:4999": "tena yāvac ca rājagṛhaṃ,",
  "V03vinv172u:5000": "yāvac ca nādī gaṅgā atrāntarāt khātam asyāḥ pūrayitvā tanmadhyena naur ākṛṣṭā;",
  "V03vinv172u:5001_0": "rājagṛhaṃ ca tan nagaram apagatapāṣāṇaśarkarakaṭhallaṃ vyavasthāpitaṃ candanavāripariṣiktaṃ",
  "V03vinv172u:5001_1": "surabhidhūpaghaṭikopanibaddham āmuktapaṭṭadāmakalāpam ucchṛtadhvajapatākaṃ nānāpuṣpāvakīrṇaṃ",
  "V03vinv172u:5001_2": "ramaṇīyaṃ devānām iva nandanavanodyānaṃ;",
  "V03vinv172u:5002": "so 'nayā vibhūtyā rājagṛhaṃ nagaraṃ praveśitaḥ;",
  "V03vinv172u:5003": "tato 'sau rājñaḥ siṃhāsanasthasya muktāhāraṃ pādayor datvā,",
  "V03vinv172u:5004": "śirasā praṇamya,",
  "V03vinv172u:5005": "purastāt paryaṅkaṃ badhvā niṣaṇṇaḥ;",
  "V03vinv172u:5006": "rājā tasya pādatalayoḥ suvarṇavarṇāni romāṇi dṛṣṭvā paraṃ vismayam āpannaḥ:",
  "V03vinv172u:5007": "aho puṇyamaheśākhyaḥ śroṇaḥ koṭīviṃśaḥ iti",
  "V03vinv172u:5009": "Śroṇakoṭīviṃśa and King Bimbisāra go together to the Bamboo grove in order to see the Buddha",
  "V03vinv172u:5010": "dṛṣṭvā kathayati:",
  "V03vinv172u:5011": "śroṇa dṛṣṭas te bhagavān?",
  "V03vinv172u:5012": "no deva; āgaccha gacchāmaḥ;",
  "V03vinv172u:5013": "sa pṛcchati deva kiṃ bhagavān yānena gaccchati?",
  "V03vinv172u:5014": "āhosvīt pādābhyām?",
  "V03vinv172u:5015": "iti; rājā kathayati (A 474b)",
  "V03vinv172u:5016": "pravrajito 'sau;",
  "V03vinv172u:5017": "kiṃ tasya yānena?",
  "V03vinv172u:5018": "iti; sa kathayati:",
  "V03vinv172u:5019": "deva yady evam aham api pādābhyām eva gacchāmi iti,",
  "V03vinv172u:5020": "pādābhyām eva saṃprasthitaḥ;",
  "V03vinv172u:5021": "tasya pauruṣeyair vastrāṇi pṛthivyām āstīrṇāni;",
  "V03vinv172u:5022": "sa kathayati:",
  "V03vinv172u:5023": "kiṃ bhagavān āstīrṇena gacchati?",
  "V03vinv172u:5024": "āhosvis anāstīrṇena?",
  "V03vinv172u:5025": "iti; te kathayanti anāstīrṇena iti;",
  "V03vinv172u:5026": "sa kathayati:",
  "V03vinv172u:5027": "apanyata vastrāṇi;",
  "V03vinv172u:5028": "aham apy anāstīrṇena gacchāmi iti;",
  "V03vinv172u:5029": "pauruṣeyair vastrāṇi apanītāni;",
  "V03vinv172u:5030": "amanuṣyakair āstīrṇāni;",
  "V03vinv172u:5031": "sa kathayati:",
  "V03vinv172u:5032": "bhavanto yūyaṃ mayā nivāritāḥ?",
  "V03vinv172u:5033": "iti; te kathayanti:",
  "V03vinv172u:5034": "deva nivāritāḥ;",
  "V03vinv172u:5035": "atha kena punar āstīrṇāni?",
  "V03vinv172u:5036": "iti; deva puṇyamaheśākhyas tvam;",
  "V03vinv172u:5037": "amanuṣyakair āstīrṇāni iti;",
  "V03vinv172u:5038": "tenāśayato vāṅ niścāritā apanayantu amanuṣyā vastrāṇi iti;",
  "V03vinv172u:5039": "tair apanītāni;",
  "V03vinv172u:5040": "tena pṛthivyāṃ pādo nyastaḥ;",
  "V03vinv172u:5041": "ṣaḍvikāraḥ pṛthivīkampo jātaḥ;",
  "V03vinv172u:5042": "iyaṃ mahāpṛthivī calati,",
  "V03vinv172u:5043": "saṃcalati,",
  "V03vinv172u:5044": "saṃpracalati;",
  "V03vinv172u:5045": "vyathate saṃvyathate saṃpravyathate;",
  "V03vinv172u:5046": "pūrvo digbhāga unnamati,",
  "V03vinv172u:5047": "paścima avanamati;",
  "V03vinv172u:5048": "paścima unnamati;",
  "V03vinv172u:5049": "pūrvo 'vanamati;",
  "V03vinv172u:5050": "dakṣiṇa unnamati,",
  "V03vinv172u:5051": "uttaro 'vanamati;",
  "V03vinv172u:5052": "uttara unnamati,",
  "V03vinv172u:5053": "dakṣiṇo 'vanamati;",
  "V03vinv172u:5054": "anta unnamati,",
  "V03vinv172u:5055": "madhyo 'vanamati; madhya (SBV II 141)",
  "V03vinv172u:5056": "unnamati, anto 'vanamati;",
  "V03vinv172u:5057": "tatra bhagavān bhikṣūn āmantrayate sma:",
  "V03vinv172u:5058": "ito bhikṣava ekanavataṃ kalpam upādāya na kadācit potalakaputreṇa anāstīrṇāyāṃ pṛthivyāṃ pādo nyastaḥ;",
  "V03vinv172u:5059": "etarhi nyasto dharmagauravataḥ,",
  "V03vinv172u:5060": "no tu puṇyaparikṣayāt;",
  "V03vinv172u:5061": "tenāyaṃ ṣaḍvikāraḥ pṛthivīkampo jātaḥ iti",
  "V03vinv172u:5063": "The Buddha converts Śroṇakoṭīviṃśa",
  "V03vinv172u:5064": "atha śroṇaḥ koṭīviṃśo yena bhagavān tenopasaṃkrāntaḥ;",
  "V03vinv172u:5065": "upasaṃkramya bhagavataḥ pādau śirasā vanditvā ekānte niṣaṇṇaḥ;",
  "V03vinv172u:5066": "tato bhagavatā āśayānuśayaṃ dhātuṃ prakṛtiṃ ca jñatvā tādṛśī caturāryasatyasaṃprativedhikī dharmadeśanā kṛtā,",
  "V03vinv172u:5067": "yāṃ śrutvā śroṇena koṭīviṃśena viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtaṃ;",
  "V03vinv172u:5068": "sa dṛṣṭasatya utthāya āsanād ekāṃsam uttarāsaṅgaṃ kṛtvā,",
  "V03vinv172u:5069": "yena bhagavāṃs tena añjaliṃ praṇamayya bhagavantam idam avocat:",
  "V03vinv172u:5070": "labheyāhaṃ bhadanta svākhyāte dharmavinaya pravrajyām upasaṃpadaṃ bhikṣubhāvaṃ careyam ahaṃ bhagavato 'ntike brahmacaryam iti;",
  "V03vinv172u:5071": "bhagavān āha:",
  "V03vinv172u:5072": "na khalu gṛhaputra tathāgatā vā tathāgataśrāvakā vā ananujñātaṃ kulaputraṃ mātāpitṛbhyāṃ pravrājayanti upasaṃpādayanti vā;",
  "V03vinv172u:5073": "gaccha mātāpitarāv avalokaya iti;",
  "V03vinv172u:5074": "rājā kathayati ahaṃ bhadanta prabhuḥ sarvādhikaraṇānām;",
  "V03vinv172u:5075": "arthe mamaiva dharmatayā ayaṃ putro bhavati;",
  "V03vinv172u:5076": "aham enam anujānāmi;",
  "V03vinv172u:5077": "pravrājayatu bhagavān yathāsukham iti;",
  "V03vinv172u:5078": "tato bhagavatā ehibhikṣukayā ābhāṣitaḥ ehi bhikṣo cara brahmacaryam iti;",
  "V03vinv172u:5079": "tato vāco 'vasānasamanantaram eva muṇḍaḥ saṃvṛttaḥ;",
  "V03vinv172u:5080": "saṅghāṭīprāvṛtaḥ;",
  "V03vinv172u:5081": "pātrakarakavyagrahastaḥ saptāhāvaropitakeśaśmasruḥ varṣaśatopasaṃpannasya bhikṣor īryāpathenāvasthitaḥ; āha cātra",
  "V03vinv172u:5082": "ehīti coktaḥ sa tathāgatena",
  "V03vinv172u:5083": "muṇḍaś ca saṅghāṭiparītadehaḥ /",
  "V03vinv172u:5084": "sadyaḥ praśāntendriya eva tasthau",
  "V03vinv172u:5085": "nepacchito buddhamanorathena // iti",
  "V03vinv172u:5086": "ṣaḍvargīyās (A 475a)",
  "V03vinv172u:5087": "tad avasphaṇḍayitum ārabdhāḥ;",
  "V03vinv172u:5088": "ayaṃ tāvan nītapiṇḍakaḥ;",
  "V03vinv172u:5089": "ekāntaghaṭake śāsane kiṃ viśeṣam adhigamiṣyati iti (SBV II 142)",
  "V03vinv172u:5090": "sa tair avasphaṇḍito yena bhagavāṃs tenopasaṃkrāntaḥ;",
  "V03vinv172u:5091": "upasaṃkramya āyuṣmantam ānandam idam avocat:",
  "V03vinv172u:5092_0": "kataro bhadanta ānanda bhagavatā ekāntaghaṭakasya bhikṣoḥ yogānukūlas samādhir uktaḥ",
  "V03vinv172u:5092_1": "āyuṣman śroṇa bhagavatoktaṃ caṅkramata avigatasamādhiś cirasthitiko bhaviṣyatīti",
  "V03vinv172u:5092_2": "tena śītavanaṃ śmaśānaṃ gatvā caṅkramo 'dhiṣṭhitaḥ iti;",
  "V03vinv172u:5093": "tatrāyuṣmān śroṇaḥ koṭīviṃśaḥ rājagṛhe viharati śītavane śmaśāne yuktaḥ;",
  "V03vinv172u:5094": "sātatye naipakye saṃbodhipakṣikeṣu dharmeṣu bhāvanāyogam anuyukto bhavati",
  "V03vinv172u:5096": "Śroṇakoṭīviṃśa gives himself to severe penances. The example of the lute",
  "V03vinv172u:5097": "atha āyuṣmataḥ śroṇakoṭīviṃśasya ekākino rahogatasya pratisaṃlīnasya evaṃ cetasi cetaḥparitarka udapādi;",
  "V03vinv172u:5098": "yāvantaḥ khalu bhagavataḥ śrāvakāḥ ārabdhavīryā viharanti;",
  "V03vinv172u:5099": "ahaṃ teṣām anyatamaḥ;",
  "V03vinv172u:5100": "atha ca punar me nānupādāyāsravebhyaś cittaṃ vimucyate;",
  "V03vinv172u:5101": "saṃvidyante ca me jñātiṣu vipulā bhogāḥ;",
  "V03vinv172u:5102": "yannv ahaṃ niṣadya kāmāṃś ca paribhuṅjīya;",
  "V03vinv172u:5103": "dānāni ca dadyāṃ;",
  "V03vinv172u:5104": "puṇyāni ca kuryām iti",
  "V03vinv172u:5105": "atha bhagavān āyuṣmataḥ śroṇasya cetasā cittam ājñāya anyatamaṃ bhikṣum āmantrayate:",
  "V03vinv172u:5106": "ehi tvaṃ bhikṣo;",
  "V03vinv172u:5107": "yena śroṇaḥ koṭīviṃśas tenopasamkrāma;",
  "V03vinv172u:5108": "upasaṃkramya śroṇaṃ koṭīviṃśam evaṃ vada śāstā tvāṃ śroṇa āmantrayate iti;",
  "V03vinv172u:5109": "evaṃ bhadantety sa bhikṣur bhagavataḥ pratiśrutya yanāyuṣmān śroṇaḥ koṭīviṃśas tenopasaṃkrāntaḥ;",
  "V03vinv172u:5110": "upasaṃkramya āyuṣmantaṃ śroṇaṃ koṭīviṃśam idam avocat:",
  "V03vinv172u:5111": "śāstā tvām āyuṣman śroṇa āmantrayate iti;",
  "V03vinv172u:5112": "evam āyuṣman ity āyuṣmān śroṇaḥ koṭīviṃśas tasya bhikṣoḥ pratiśrutya yena bhagavāṃś tenopasaṃkrāntaḥ;",
  "V03vinv172u:5113": "upasaṃkramya bhagavataḥ pādau śirasā vanditvā ekāṇte sthitaḥ;",
  "V03vinv172u:5114": "āyuṣmantaṃ śroṇaṃ koṭīviṃśaṃ bhagavān idam avocat:",
  "V03vinv172u:5115": "na te śroṇa ekākino rahogatasya pratisaṃlīnasya evaṃ cetasi cetaḥparitarka udapādi?",
  "V03vinv172u:5116": "yāvantaḥ khalu bhagavataḥ śrāvakāḥ ārabdhavīryā viharanti;",
  "V03vinv172u:5117": "ahaṃ teṣām anyatamaḥ;",
  "V03vinv172u:5118": "atha ca punar me nānupādāya āsravebhyaḥ cittaṃ vimucyate;",
  "V03vinv172u:5119": "saṃvidyante ca me (SBV II 143)",
  "V03vinv172u:5120": "jñātiṣu vipulā bhogāḥ;",
  "V03vinv172u:5121": "yannv ahaṃ niṣadya kāmāṃś ca paribhuñjīya;",
  "V03vinv172u:5122": "dānāni ca dadyāṃ;",
  "V03vinv172u:5123": "puṇyāni ca kuryām iti",
  "V03vinv172u:5124": "atha āyuṣmataḥ śroṇasya koṭīviṃśasya etad abhavat:",
  "V03vinv172u:5125": "jānāti me bhagavān cetasā cittam;",
  "V03vinv172u:5126": "iti viditvā bhītas trastas saṃvignaḥ āhṛṣṭaromakūpo bhagavantam idam avocat:",
  "V03vinv172u:5127": "evaṃbhadanta;",
  "V03vinv172u:5128": "tena hi śroṇa tvām eva pṛcchāmi;",
  "V03vinv172u:5129": "yathā te kṣamate tathainaṃ vyākuru;",
  "V03vinv172u:5130": "kiṃ manyase śroṇa?",
  "V03vinv172u:5131": "kuśalas tvam abhūḥ pūrvam āgārikaḥ san vīṇāyāṃ tantrīsvane;",
  "V03vinv172u:5132": "tathyam ahaṃ bhadanta kuśalo 'bhūvaṃ pūrvam āgārikaḥ san vīṇāyāṃ tantrīsvane:",
  "V03vinv172u:5133": "kiṃ manyase śroṇa?",
  "V03vinv172u:5134": "yasmin samaye vīṇāyās tantryaḥ atyātatā bhavanti,",
  "V03vinv172u:5135": "api nu tasmin samaye (A 475b)",
  "V03vinv172u:5136": "vīṇā valgusvarā bhavati?",
  "V03vinv172u:5137": "manojñasvarā vā svaravatī vā karmaṇyā vā?",
  "V03vinv172u:5138": "no bhadanta;",
  "V03vinv172u:5139": "yasmin samaye vīṇāyās tantryaḥ atiślathā bhavanti api nu tasmin samaye vīṇā valgusvarā bhavati?",
  "V03vinv172u:5140": "manojñasvarā vā svaravatī vā karmaṇyā vā?",
  "V03vinv172u:5141": "no bhadanta;",
  "V03vinv172u:5142": "atha punar yasmin samaye vīṇāyās tantryaḥ nātyātatā bhavanti nātiślathāḥ saha guṇeṣu pratiṣṭhāpitāḥ,",
  "V03vinv172u:5143": "nanu tasmin samaye vīṇā valgusvarā vā bhavati?",
  "V03vinv172u:5144": "manojñasvarā vā svaravatī vā karmaṇyā vā?",
  "V03vinv172u:5145": "evaṃ bhadanta;",
  "V03vinv172u:5146": "evam eva śroṇa atyārabdhaṃ vīryam atyauddhatyāya saṃvartate;",
  "V03vinv172u:5147": "atilīnaṃ cittaṃ kausīdyāya saṃvartate;",
  "V03vinv172u:5148": "tasmāt tvaṃ śroṇa samatāṃ pratipadyasva;",
  "V03vinv172u:5149": "tena ca mā maṃsthāḥ;",
  "V03vinv172u:5150": "tasmiṃś ca pramādaḥ;",
  "V03vinv172u:5151": "tasmiṃś ca nimittam udgṛhṇīṣva;",
  "V03vinv172u:5152": "anena tvaṃ śroṇa vihāreṇa viharan nacirād eva āsravāṇāṃ kṣayād anāsravāṃ cetovimuktiṃ prajñāvimuktiṃ dṛṣṭa eva dharme svayam abhijñayā sākṣātkṛtvā,",
  "V03vinv172u:5153": "upasaṃpadya pravedayase kṣīṇā me jātiḥ;",
  "V03vinv172u:5154": "uṣitaṃ brahmacaryaṃ;",
  "V03vinv172u:5155": "kṛtaṃ karaṇīyaṃ;",
  "V03vinv172u:5156": "nāparam asmād bhavaṃ prajānāmi iti",
  "V03vinv172u:5158": "Śroṇakoṭīviṃśa follows the advice of the Buddha,",
  "V03vinv172u:5159": "and in a short time becomes an arhat",
  "V03vinv172u:5160": "athāyuṣmān śroṇaḥ koṭīviṃśo bhagavato bhāṣitam abhinandya anumodya bhagavataḥ pādau śirasā vanditvā bhagavato 'ntikāt prakrāntaḥ;",
  "V03vinv172u:5161": "athāyuṣmān śroṇaḥ koṭīviṃśo bhagavatā anena vīṇopamena avavādenāvavāditaḥ eko vyapakṛṣṭaḥ apramattaḥ ātāpī prahitātmā vyāhārṣīt;",
  "V03vinv172u:5162": "eko vyapakṛṣṭaḥ apramatta ātāpī prahitātmā viharan,",
  "V03vinv172u:5163": "yadarthaṃ kulaputrāḥ keśaśmaśrūṇy avatārya kāṣāyāṇi vastrāṇy (SBV II 144)",
  "V03vinv172u:5164": "ācchādya samyag eva śraddhayā agārād anagārikāṃ pravrajanti,",
  "V03vinv172u:5165": "tad anuttaraṃ brahmacaryaparyavasānaṃ dṛṣṭa eva dharme svayam abhijñayā sākṣātkṛtvā upasaṃpadya pravedayate:",
  "V03vinv172u:5166": "kṣīṇā me jātiḥ;",
  "V03vinv172u:5167": "uṣitaṃ brahmacaryaṃ;",
  "V03vinv172u:5168": "kṛtaṃ karaṇīyaṃ;",
  "V03vinv172u:5169": "nāparam asmād bhavaṃ prajānāmi iti;",
  "V03vinv172u:5170": "ājñātavān sa āyuṣmān arhan babhūva suvimuktacittaḥ",
  "V03vinv172u:5171": "athāyuṣmataḥ śroṇāsya koṭīviṃśasya arhatvaprāptasya vimuktiprītisukhasaṃvedinaḥ etad abhavat:",
  "V03vinv172u:5172": "ayaṃ me kālo bhagavantaṃ darśanāya upasaṃkramituṃ,",
  "V03vinv172u:5173": "paryupasanāya iti;",
  "V03vinv172u:5174": "athāyuṣmān śroṇaḥ koṭīviṃśaḥ sāyāhne oratisaṃlayanād vyutthāya yena hagavāṃś tenopasaṃkrāntaḥ;",
  "V03vinv172u:5175": "upasaṃkramya bhagavataḥ pādau śirasā vanditvā ekānte nyaṣīdat;",
  "V03vinv172u:5176": "ekāntaniṣaṇṇa āyuṣmān śroṇaḥ koṭīviṃśaḥ bhagavantam idam avocat",
  "V03vinv172u:5178": "The discourse of Śroṇakoṭīviṃśa",
  "V03vinv172u:5179_0": "yo 'sau bhadanta bhikṣur bhavati arhan kṣīṇāsravaḥ kṛtakṛtyaḥ kṛtakaraṇīyaḥ apahṛtabhāraḥ",
  "V03vinv172u:5179_1": "anuprāptasvakāryaḥ parikṣīṇabhavasaṃyojanaḥ samyagājñāsuvimuktacittaḥ sa tasmin samaye",
  "V03vinv172u:5179_2": "ṣaṭ sthānāny adhimukto bhavati;",
  "V03vinv172u:5180": "naiṣkramyam adhimukto bhavati;",
  "V03vinv172u:5181": "trṣṇākṣayam upādānakṣayam asaṃ moṣaṃ ca cetasā adhimukto bhavati;",
  "V03vinv172u:5182": "syāt khalu bhadanta ihaikatyasya evaṃ śraddhāmātrakaṃ,",
  "V03vinv172u:5183": "bata ayam āyuṣmān niśritya naiṣkramyam adhimukta iti;",
  "V03vinv172u:5184": "na khalv evaṃ draṣṭavyaṃ kṣayād bhadanta rāgasya kṣayād dveṣasya kṣayān mohasya naiṣkramyam adhimukto bhavati;",
  "V03vinv172u:5185": "syāt khalu ihaikatyasya evaṃ śīlamātrakaṃ bata ayam āyuṣmān niśritya avyābādhyam adhimukta iti;",
  "V03vinv172u:5186": "na khalv evaṃ draṣṭuṃ;",
  "V03vinv172u:5187": "kṣayād bhadanta rāgasya kṣayād dveṣasya kṣayān mohasya avyābādhyam adhimukto bhavati;",
  "V03vinv172u:5188": "syāt khalu bhadanta ihaikatyasya evaṃ lābhasatkāraślokamātrakaṃ (SBV II 145)",
  "V03vinv172u:5189": "bata ayam āyuṣmān parimṛgayamāṇāḥ prāvivekyam adhimukta iti;",
  "V03vinv172u:5190": "na khalv evaṃ draṣṭavyaṃ;",
  "V03vinv172u:5191": "kṣayād bhadanta rāgasya kṣayād dveṣasya kṣayān mohasya tṛṣṇākṣayam upādānakṣayam asaṃmoṣaṃ ca cetasā adhimukto bhavati;",
  "V03vinv172u:5192": "yo 'sau bhadanta bhikṣur bhavati arhan,",
  "V03vinv172u:5193": "kṣīṇāsravaḥ kṛtakṛtyaḥ kṛtakaraṇīyaḥ apahṛtabhāraḥ anuprāptasvakāryaḥ parikṣīṇabhavasaṃyojanaḥ samyagājñāsuvimuktacittaḥ tasmin samaye imāni ṣaṭ sthānāny adhimukto bhavati;",
  "V03vinv172u:5194": "yo 'sau bhadanta bhikṣur bhavati śaikṣa asaṃprāptamānasaḥ sa uttaraṃ yogakṣemaṃ nirvāṇam abhiprārthayamānarūpo bahulaṃ viharati;",
  "V03vinv172u:5195": "tasmin samaye śaikṣaiḥ śīlaiḥ samanvāgato bhavati śaikṣaiś cendriyaiḥ;",
  "V03vinv172u:5196": "so 'pareṇa samayena āsravāṇāṃ kṣayād anāsravāṃ cetovimuktiṃ prajñāvimuktiṃ dṛṣṭa eva dharme svayam abhijñayā sākṣātkṛtya upasaṃpadya pravedayate;",
  "V03vinv172u:5197": "kṣīṇā me jāti,",
  "V03vinv172u:5198": "uṣitaṃ brahmacaryaṃ;",
  "V03vinv172u:5199": "kṛtaṃ karaṇīyaṃ;",
  "V03vinv172u:5200": "nāparam asmād bhavaṃ prajānāmi iti;",
  "V03vinv172u:5201": "sa tasmin samaye aśaikṣaiḥ śīlaiḥ samanvāgato bhavati aśaikṣaiś cendriyaiḥ;",
  "V03vinv172u:5202": "tadyathā dahraḥ kumārako bālo mandaḥ uttānaśāyī tasmin samaye dahraiḥ śīlaiḥ samanvāgato bhavati dahraiś cendriyaiḥ;",
  "V03vinv172u:5203": "so 'pareṇa samayena vṛddher anvayāt,",
  "V03vinv172u:5204": "indriyāṇāṃ paripākāt sa tasmin samaye vṛddhaiḥ śīlaiḥ samanvāgato bhavati vṛddhaiś cendriyaiḥ;",
  "V03vinv172u:5205": "evam eva yo 'sau bhikṣur bhavati śaikṣa asaṃprāptamānasaḥ sa uttaraṃ yogakṣemaṃ nirvāṇam abhiprārthayamānarūpo bahulaṃ viharati;",
  "V03vinv172u:5206": "sa tasmin samaye śaikṣaiḥ samanvāgato bhavatiṃ śaikṣaiś cendriyaiḥ;",
  "V03vinv172u:5207": "so 'pareṇa samayena āsravāṇāṃ kṣayād anāsravāṃ cetovimuktiṃ prajñāvimuktiṃ dṛṣṭa eva dharme svayam abhijñayā sākṣātkṛtva upasaṃpadya pravedayate;",
  "V03vinv172u:5208": "kṣīṇā me jāti,",
  "V03vinv172u:5209": "uṣitaṃ brahmacaryaṃ;",
  "V03vinv172u:5210": "kṛtaṃ karaṇīyaṃ;",
  "V03vinv172u:5211": "nāparam asmād bhavaṃ prajānāmi iti;",
  "V03vinv172u:5212": "sa tasmin samaye aśaikṣaiḥ śīlaiḥ samanvāgato bhavati aśaikṣaiś cendriyaiḥ;",
  "V03vinv172u:5213": "tasya cet bhṛśāny api cakṣurvijñeyāni rūpāṇi cakṣuṣa ābhāḥ samāgacchanti nāsya tāṃ cetovimuktiṃ prajñāvimuktiṃ paryādadate;",
  "V03vinv172u:5214": "sthitam evāsya tat cittaṃ bhavati,",
  "V03vinv172u:5215": "adhyātmam aviparītaṃ suvimuktaṃ subhāvitaṃ; (SBV II 146)",
  "V03vinv172u:5216": "vyayaṃ cāsyānupaśyati;",
  "V03vinv172u:5217_0": "tasya ced bhṛśā api śrotavijñeyāḥ śabdāḥ ghrāṇavijñeyāḥ gandhāḥ jihvāvijñeyā rasāḥ",
  "V03vinv172u:5217_1": "kāyavijñeyāni spraṣṭavyāni manovijñeyā dharmāḥ manasa ābhāḥ samāgacchanti nāsya tāṃ",
  "V03vinv172u:5217_2": "cetovimuktiṃ prajñāvmukti paryādadate;",
  "V03vinv172u:5218": "sthitam evāsya tac cittaṃ bhavati;",
  "V03vinv172u:5219": "adhyātmam aviparītaṃ suvimuktaṃ subhāvitaṃ; (A 476b)",
  "V03vinv172u:5220": "vyayaṃ cāsyānupaśyati;",
  "V03vinv172u:5221": "tadyathā nagarasya vā nigamasya vā nātidūre mahāśailaḥ parvataḥ syāt,",
  "V03vinv172u:5222": "akhaṇḍaḥ acchidraḥ asuṣiraḥ susaṃvṛttaḥ ekaghanaḥ;",
  "V03vinv172u:5223": "tasya cet pūrvasyā diśo bhṛśo vāyuvega āgacchen nainaṃ calayet,",
  "V03vinv172u:5224": "nainaṃ kampayet,",
  "V03vinv172u:5225": "nainaṃ paścimāyāṃ diśy upasaṃharet;",
  "V03vinv172u:5226": "saced dakṣiṇasyāḥ paścimāyāḥ uttarasyā diśo vāyuvegaḥ āgacchen nainaṃ calayet,",
  "V03vinv172u:5227": "nainaṃ kampayet,",
  "V03vinv172u:5228": "nainaṃ dakṣiṇasyāṃ diśy upasaṃharet;",
  "V03vinv172u:5229": "yatas tato vā bhṛśo vāyuvega āgacchen nainaṃ calayet,",
  "V03vinv172u:5230": "nainaṃ kampayet,",
  "V03vinv172u:5231": "nainaṃ yatas tata upasaṃharet;",
  "V03vinv172u:5232": "evam eva tasya bhṛśāny api cakṣurvijñeyāni rūpāṇi cakṣuṣa ābhāḥ samāgacchanti;",
  "V03vinv172u:5233": "nāsya tāṃ cetovimuktiṃ prajñāvimuktiṃ paryādadate;",
  "V03vinv172u:5234": "sthitam evāsya tac cittaṃ bhavati adhyātma aviparītaṃ suvimuktaṃ subhāvitaṃ;",
  "V03vinv172u:5235": "vyayaṃ cāsyānupaśyati iti;",
  "V03vinv172u:5236": "idam avocad āyuṣmān śroṇaḥ koṭīviṃśaḥ;",
  "V03vinv172u:5237": "idam uktvā arhann athāparam etad uvāca sthaviraḥ",
  "V03vinv172u:5238": "naiṣkramyādhimuktasya avyābadhyaṃ ca cetasaḥ /",
  "V03vinv172u:5239": "prāvivekyādhimuktasya tṛṣṇākṣayaratasya ca //",
  "V03vinv172u:5240": "upādānakṣayādhimuktasya asaṃmoṣaṃ ca cetasaḥ /",
  "V03vinv172u:5241": "jñātvā āyatanotpādaṃ tataś cittaṃ vimucyate //",
  "V03vinv172u:5242": "tato vimuktacittasya śāntacittasya tāyinaḥ /",
  "V03vinv172u:5243": "kṛteṣu karaṇīyeṣu karaṇiyaṃ na vidyate // (SBV II 147)",
  "V03vinv172u:5244": "yathāpi parvataḥ śailo vāyunā na prakampate /",
  "V03vinv172u:5245": "evaṃ rūpāṇi śabdāś ca sparśā gandhā atho rasāḥ //",
  "V03vinv172u:5246": "dharmā iṣṭā aniṣṭaś ca pravepanti tāyinaḥ /",
  "V03vinv172u:5247": "sthitaṃ cittam aneyasya vyayaṃ cāsyānupaśyati // iti",
  "V03vinv172u:5248": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:5249": "kiṃ bhadanta āyuṣmatā śroṇena karma kṛtam yasya karmaṇo vipākena āḍhye mahādhane mahābhoge kule jātaḥ;",
  "V03vinv172u:5250": "suvarṇavarṇāni ca romāṇi pādatalayor jātāni;",
  "V03vinv172u:5251": "paṃcaśatikaś cāsya dine dine sthālipāka upasthāpyate;",
  "V03vinv172u:5252": "ita ekanavataṃ kalpam upādāya na kadācid anāstīrṇe pṛthivīpradeśe pādo nyastaḥ;",
  "V03vinv172u:5253": "jātamātreṇa viṃśatihiraṇyakoṭyaḥ avalehikāmūlyaṃ labdhāḥ;",
  "V03vinv172u:5254": "bhagavataś ca śāsane praviśya sarvakleśaprahāṇās arhatvaṃ sākṣātkṛtam iti",
  "V03vinv172u:5255": "bhagavān āha:",
  "V03vinv172u:5256": "śroṇenaiva bhikṣavaḥ koṭīviṃśena karmāṇi kṛtāny upacitāni labdhasaṃbhārāṇi pariṇatapratyayāny oghavat pratyupasthitāny avaśyabhāvīni;",
  "V03vinv172u:5257": "śroṇakoṭīviṃśena karmāṇi kṛtāny upacitāni labdhasaṃbhārāṇi ko 'nyaḥ pratyanubhaviṣyati?",
  "V03vinv172u:5258": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "V03vinv172u:5259": "nābdhātau,",
  "V03vinv172u:5260": "na tejodhātau,",
  "V03vinv172u:5261": "na vāyudhātau; api tu (A 477a)",
  "V03vinv172u:5262": "upātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
  "V03vinv172u:5263": "na praṇaśyanti karmāṇy api kalpaśatair api /",
  "V03vinv172u:5264": "sāmagrīm prāpya kālaṃ ca phalanti khalu dehinām //",
  "V03vinv172u:5266": "The story of Vipaśyin",
  "V03vinv172u:5267": "(concerning a previous birth of Śroṇakoṭīviṃśa)",
  "V03vinv172u:5268": "bhūtapūrvaṃ bhikṣavaḥ ekanavate kalpe vipaśyī nāma samyaksaṃbuddho loka udapādi,",
  "V03vinv172u:5269": "vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān;",
  "V03vinv172u:5270": "sa dvāṣaṣṭibhikṣusahasraparivāraḥ janapadacārikāṃ caran bandhumatīrājadhānīm anuprāptaḥ;",
  "V03vinv172u:5271": "tena khalu samayena bandhumatyāṃ rājadhānyāṃ saṃbahulā goṣṭhikāḥ prativasanti;",
  "V03vinv172u:5272": "taiḥ śrutaṃ vipaśyī samyaksaṃbuddhaḥ dvāṣaṣṭibhikṣusahasraparivāraḥ janapadacārikāṃ caran ihānuprāptaḥ iti;",
  "V03vinv172u:5273": "śrutvā ca punaḥ sarve saṃbhūya yena vipaśyī samyaksaṃbuddhas tenopasaṃkrāntāḥ;",
  "V03vinv172u:5274": "upasaṃkramya vipaśyinaḥ samyaksaṃbuddhasya pādau śirasā vanditvā ekānte niṣaṇṇāḥ;",
  "V03vinv172u:5275": "ekāntaniṣaṇṇān sambahulān goṣṭhikān vipaśyī samyaksaṃbuddhaḥ dharmyayā kathayā saṃdarśayati samādāpayati samuttejayati saṃpraharṣayati;",
  "V03vinv172u:5276": "anekaparyāyeṇa dharmyayā kathayā saṃdarśya (SBV II 148)",
  "V03vinv172u:5277": "samādāpya samuttejya saṃpraharṣya tūṣṇīm;",
  "V03vinv172u:5278": "atha sambahulā goṣṭhikāḥ utthāyāsanād ekāṃsam uttarāsaṅgaṃ kṛtvā yena vipaśyī samyaksaṃbuddhas tenāñjaliṃ praṇamayya vipaśyinaṃ samyaksaṃbuddham idam avocan:",
  "V03vinv172u:5279": "adhivāsayatv asmākaṃ bhagavān traimāsīṃ cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṃ saṃghena iti /",
  "V03vinv172u:5280": "adhivāsayati vipaśyī samyaksaṃbuddhaḥ saṃbahulānāṃ goṣṭhikānāṃ tūṣṇīṃbhāvena",
  "V03vinv172u:5281_0": "atha saṃbahulā goṣṭhikā vipaśyinaḥ samyaksaṃbuddhasya tūṣṇīṃbhāvena adhivāsanāṃ viditvā",
  "V03vinv172u:5281_1": "bhagavato bhāṣitam abhinandyānumodya bhagavato pādau śirasā vanditvā uttahāyāsanāt prakrāntaḥ;",
  "V03vinv172u:5282": "te saṃsthāgāre sannipatya sañjalpaṃ kartum ārabdhāḥ;",
  "V03vinv172u:5283": "katham asmābhir bhavanto bhagavān bhojayitavyaḥ kiṃ saṃbhūya āhosvid ekaikena iti;",
  "V03vinv172u:5284": "tatraike kathayati;",
  "V03vinv172u:5285": "yadi dine dine saṃbhūya bhojayitavyo 'sau asmākaṃ kṛṣikarmāntāḥ samucchetsyanti;",
  "V03vinv172u:5286": "tad yadi bhavatām abhirucitaṃ vāreṇa vāraṃ bhojayāmaḥ iti;",
  "V03vinv172u:5287": "te vāreṇa vāraṃ gaṇādhīnaṃ bhojayitum ārabdhāḥ;",
  "V03vinv172u:5288": "yathāvibhavataś cātmīyam asyānuprayacchanti;",
  "V03vinv172u:5289": "tatraiko brāhmaṇadārako daridraḥ;",
  "V03vinv172u:5290": "sa mātuḥ sakāśam upasaṃkrāntaḥ kathayati:",
  "V03vinv172u:5291": "amba goṣṭhikaiḥ kriyākāraḥ kṛtaḥ,",
  "V03vinv172u:5292": "bhagavān vāreṇa vāraṃ bhojayitavyaḥ iti;",
  "V03vinv172u:5293": "tad ahaṃ tanuvibhavaḥ;",
  "V03vinv172u:5294": "kathaṃ mayā bhojayitavyaḥ iti;",
  "V03vinv172u:5295": "sā kathayati:",
  "V03vinv172u:5296": "putra yady evam apaścimaṃ divasaṃ gṛhāṇa;",
  "V03vinv172u:5297": "tvam iyatā kālena kiṃcit samudānayiṣyasi;",
  "V03vinv172u:5298": "gaṇasantakāc ca kiṃcid utsadanadharmakaṃ bhaviṣyati iti;",
  "V03vinv172u:5299": "tena paścimo divaso gṛhītaḥ;",
  "V03vinv172u:5300": "tatra gaṇasantakād utsadanadharmakaṃ prabhūtām saṃpannaṃ;",
  "V03vinv172u:5301": "tenāpi kiṃcit samudānītaṃ;",
  "V03vinv172u:5302": "tatas tena (A 477b)",
  "V03vinv172u:5303": "layanaṃ kāritaṃ;",
  "V03vinv172u:5304": "tad vastrair ācchāditaṃ;",
  "V03vinv172u:5305": "koṇeṣu paṃca kārṣāpaṇaśatāni sthāpitāni;",
  "V03vinv172u:5306": "ṛkṣacarma cāsya saṃpannaṃ;",
  "V03vinv172u:5307": "tad api layanadvāre prajñaptaṃ;",
  "V03vinv172u:5308": "tataḥ paṃcaśatikaṃ pākaṃ sādhayitvā mahatā satkāreṇa vipaśyī samyaksaṃbuddho bhojitaḥ;",
  "V03vinv172u:5309": "pādayoś ca praṇipatya praṇidhānaṃ kṛtam anenāhaṃ kuśalamūlena āḍhyo mahādhano mahābhogo jāyeya;",
  "V03vinv172u:5310": "mā kadācid anāstīrṇe pṛthivīpradeśe pādau sthāpayeyaṃ;",
  "V03vinv172u:5311": "yādṛśāni ca vipaśyinaḥ samyaksaṃbuddhasya suvarṇavarṇāni caturaṅgulamātrāṇi romāṇi pādatalayor jātāni,",
  "V03vinv172u:5312": "mamāpy evaṃvidhāni syuḥ;",
  "V03vinv172u:5313": "evaṃvidhānāṃ ca guṇānāṃ lābhī syāṃ;",
  "V03vinv172u:5314": "evaṃvidham eva śāstāram ārāgayeyaṃ;",
  "V03vinv172u:5315": "mā virāgayeyam iti (SBV II 149)",
  "V03vinv172u:5316": "kiṃ manyadhve bhikṣavaḥ?",
  "V03vinv172u:5317": "yo 'sau goṣṭhiko brāhmaṇadārakaḥ eṣa evāsau śroṇaḥ koṭīviṃśaḥ tena kālena tena samayena;",
  "V03vinv172u:5318": "yad anena vipaśyinaḥ samyaksaṃbuddhasya kārān kṛtvā praṇidhānaṃ kṛtaṃ,",
  "V03vinv172u:5319": "tasya karmaṇo vipākena āḍhye mahādhane mahābhoge kule jātaḥ;",
  "V03vinv172u:5320": "pādayoś cāsya suvarṇavarṇāni caturaṅgulamātrāṇi romāṇi jātāni;",
  "V03vinv172u:5321": "ita ekanavataṃ kalpam upādāya na kadācid anāstīrne pṛthivīpradeśe pādau sthāpitau;",
  "V03vinv172u:5322": "jātamātrasya cāsya viṃśatihiraṇyakoṭyo labdhāḥ;",
  "V03vinv172u:5323": "mama ca śāsane pravrajya sarvakleśaprahāṇād arhatvaṃ sākṣātkṛtaṃ;",
  "V03vinv172u:5324": "iti hi bhikṣavaḥ ekāntakṛṣṇānāṃ karmaṇām ekāntakṛṣṇo vipākaḥ;",
  "V03vinv172u:5325": "ekāntaśuklānām ekāntaśuklaḥ;",
  "V03vinv172u:5326": "vyatimiśrāṇāṃ vyatimiśraḥ;",
  "V03vinv172u:5327": "tasmāt tarhi bhikṣavaḥ ekāntakṛṣṇāni karmāṇy apāsya vyatimiśrāṇi ca ekāntaśukleṣv eva karmasv ābhogāḥ karaṇīyaḥ ity evaṃ vo bhikṣavaḥ śikṣitavyam*",
  "V03vinv172u:5329": "Rājagṛha's people begins tu murmur against Ajātaśatru and Devadatta",
  "V03vinv172u:5330": "yadā ajātaśatruṇā devadattākalyāṇamitropagūḍhena rājño bimbisārasya kanakaḥ kṣiptaḥ tadā rājagṛhanivāsinaḥ paurāḥ avadhyātum ārabdhāḥ;",
  "V03vinv172u:5331": "tatra kecid rājñaḥ akarṇaṃ bhāṣante ayaṃ pituḥ śatrutve vyākṛtaḥ;",
  "V03vinv172u:5332": "kasmān na jātamātra eva praghātitaḥ iti;",
  "V03vinv172u:5333": "apare kathayanti:",
  "V03vinv172u:5334": "na bhavanto rājño 'parādhaḥ;",
  "V03vinv172u:5335": "kiṃ sarveṣāṃ vyākaraṇaṃ bhūtaṃ bhavati?",
  "V03vinv172u:5336": "vinīta evāyaṃ kumāraḥ;",
  "V03vinv172u:5337": "api tu devadattenāyam akalyāṇamitreṇa vipralabdhaḥ,",
  "V03vinv172u:5338": "yena evaṃkriyāsu pravartate iti;",
  "V03vinv172u:5339": "apare kathayanti;",
  "V03vinv172u:5340": "na bhavanto rājño doṣaḥ nāpi devadattasya;",
  "V03vinv172u:5341": "api tu bhagavata eva doṣaḥ;",
  "V03vinv172u:5342": "yena devadattaḥ pravrājitaḥ;",
  "V03vinv172u:5343": "no tu lokadhātvantaraṃ nītvā avasthāpitaḥ iti;",
  "V03vinv172u:5344": "apare kathayanti:",
  "V03vinv172u:5345": "bhagavato nāyam aparādhaḥ;",
  "V03vinv172u:5346": "api tu saṃghasya yenāsya utkṣepanīyaṃ karma na kṛtam iti;",
  "V03vinv172u:5347": "tatra yena rājñaḥ akarṇaṃ bhāṣyate tena (SBV II 150)",
  "V03vinv172u:5348": "na rājā ārtīyate karmāṇy etāni mayā pūrvam anyāsu jātiṣu kṛtāni upacitāni iti;",
  "V03vinv172u:5349": "yena tu bhagavataḥ saṃghasya ca akarṇaṃ bhāṣyate,",
  "V03vinv172u:5350": "tena rājā atyartham ārtīyate;",
  "V03vinv172u:5351": "madīyena durnītena loko bhagavataḥ saṃghasya ca akarṇaṃ bhāṣate iti",
  "V03vinv172u:5352": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ /",
  "V03vinv172u:5353": "paśya bhadanta anyair aparāddham (A 478a)",
  "V03vinv172u:5354": "anye doṣeṇa lipyante iti,",
  "V03vinv172u:5355": "bhagavān āha:",
  "V03vinv172u:5356": "na bhikṣava etarhi;",
  "V03vinv172u:5357": "yathā atīte 'py adhvany anyair aparāddham anye doṣeṇa liptāḥ;",
  "V03vinv172u:5358": "tac chrūyatāṃ",
  "V03vinv172u:5360": "The story of Kūla and Upakūla",
  "V03vinv172u:5361": "(concerning a previous birth of Devadatta and Ajātaśatru)",
  "V03vinv172u:5362": "bhūtapūrvaṃ bhikṣavo vārāṇasyāṃ nagaryāṃ brahmadatto nāma rājā rājyaṃ kārayati,",
  "V03vinv172u:5363": "ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca;",
  "V03vinv172u:5364": "tasya dvau kukkurau kūlaś ca upakūlaś ca;",
  "V03vinv172u:5365": "tābhyāṃ rājñaḥ aśvasannāhabhāṇḍikā khāditā;",
  "V03vinv172u:5366": "yāvad apareṇa samayena rājño brahmadattasya saṃgrāmaḥ pratyupasthitaḥ;",
  "V03vinv172u:5367": "tena amātyānām ājñā dattā;",
  "V03vinv172u:5368": "pratyavekṣata bhavantaḥ aśvasannāhabhāṇḍikām iti;",
  "V03vinv172u:5369": "te pratyavekṣitum ārabdhāḥ,",
  "V03vinv172u:5370": "paśyanti sarvāṃ chinnapracchinnāṃ;",
  "V03vinv172u:5371": "tai rājñe niveditaṃ:",
  "V03vinv172u:5372": "deva aśvasannāhabhāṇḍikā kukkureṇa bhakṣitā iti;",
  "V03vinv172u:5373": "rājā kathayati;",
  "V03vinv172u:5374": "bhavanto yady evaṃ parityaktā mayā kukkurāḥ iti;",
  "V03vinv172u:5375": "tatra kecit praghātitāḥ;",
  "V03vinv172u:5376": "kecin niṣpalāyitāḥ;",
  "V03vinv172u:5377": "yāvad anyatamo jānapadaḥ kukkuraḥ janapadād vārāṇasīṃ gacchati;",
  "V03vinv172u:5378": "tena te niṣpalāyamānā dṛṣṭāḥ; pṛṣṭāś ca:",
  "V03vinv172u:5379": "bhavantaḥ kimartham evaṃ yūyaṃ santrastāḥ iti;",
  "V03vinv172u:5380": "tair yathāvṛttaṃ samākhyātaṃ;",
  "V03vinv172u:5381": "sa kathayati:",
  "V03vinv172u:5382": "kimarthaṃ rājā yuṣmābhir na vijñaptaḥ iti;",
  "V03vinv172u:5383": "te kathayanti:",
  "V03vinv172u:5384": "kaḥ śaknoti rājānaṃ vijñapayitum anya praghātitāḥ;",
  "V03vinv172u:5385": "vayaṃ kathaṃcit prapalāyitāḥ;",
  "V03vinv172u:5386": "sa kathayati:",
  "V03vinv172u:5387": "tiṣṭhatu yūyam;",
  "V03vinv172u:5388": "ahaṃ yuṣmākam arthe rājānaṃ vijñapayāmi iti;",
  "V03vinv172u:5389": "tena samāśvāsitāḥ pratinivṛttāḥ;",
  "V03vinv172u:5390": "tatas tena saṃpātavelāyāṃ śravaṇopavicāre sthitvā rājā gāthayā vijñaptaḥ",
  "V03vinv172u:5391": "yau kukkurau rājakule nivāsinau",
  "V03vinv172u:5392": "kūlopakūlau balavarṇayuktau / (SBV II 151)",
  "V03vinv172u:5393": "tāv atra ghātyau vayam apraghātyāḥ",
  "V03vinv172u:5394": "aghātyaghāto na hi deva yuktaḥ // iti",
  "V03vinv172u:5395": "rājñā śrutaṃ;",
  "V03vinv172u:5396": "tena prabhātāyaṃ rajanyām amātyānām ājñā dattā:",
  "V03vinv172u:5397": "bhavanto yenāhaṃ rātrau gāthayā vijñaptaḥ tasya samanveṣaṇaṃ kuruta iti;",
  "V03vinv172u:5398": "taiḥ rakṣiṇām ājñā dattā;",
  "V03vinv172u:5399": "samanveṣatat bhavantaḥ kena devo rātrau gāthayā vijñaptaḥ iti;",
  "V03vinv172u:5400": "taiḥ samākhyātaṃ jānapadena kukkureṇeti;",
  "V03vinv172u:5401": "rājā kathayati:",
  "V03vinv172u:5402": "bhavantaḥ parīkṣāṃ kuruta kiṃ kūlopakūlābhyāṃ bhakṣitam āhosvit anyaiḥ kukkuraiḥ iti;",
  "V03vinv172u:5403": "amātyāḥ sannipatya saṃjalpaṃ kartum ārabdhāḥ:",
  "V03vinv172u:5404": "bhavanto devenaivājñā dattā kukkurāṇāṃ parīkṣāṃ kuruteti;",
  "V03vinv172u:5405": "tat katham eṣāṃ parīkṣā kartavyā iti;",
  "V03vinv172u:5406": "anye kathayanti:",
  "V03vinv172u:5407": "kim atra parīkṣitavyaṃ keśāṇḍukaṃ datvā chardāpayitavyau;",
  "V03vinv172u:5408": "atha kūlopakūlābhyāṃ carmakhaṇḍā udgīrṇāḥ;",
  "V03vinv172u:5409": "rājño niveditaṃ;",
  "V03vinv172u:5410": "rājñā parityaktau;",
  "V03vinv172u:5411": "pariśiṣṭānām abhayaṃ dattam",
  "V03vinv172u:5412": "kiṃ manyadhve bhikṣavaḥ?",
  "V03vinv172u:5413": "yau kūlopakūlau etāv eva devadattājātaśatrū tena kālena tena samayena;",
  "V03vinv172u:5414": "tadāpi etābhyām aparāddham anye doṣeṇa liptāḥ;",
  "V03vinv172u:5415": "etarhy api etābhyām aparāddham anye doṣeṇa liptāḥ;",
  "V03vinv172u:5416": "punar api yathā devadattaḥ akṛtajña akṛtavedī tac chrūyatāṃ.",
  "V03vinv172u:5418": "The story of a hunter and an ungrateful man",
  "V03vinv172u:5419": "(concerning a previous birth of Devadatta)",
  "V03vinv172u:5420": "bhūtapūrvaṃ bhikṣavo vārāṇasyāṃ nagaryāṃ brahmadatto nāma rājyaṃ kārayati;",
  "V03vinv172u:5421": "yāvad anyatamaḥ puruṣaḥ (A 478b)",
  "V03vinv172u:5422": "paraśum ābhaṅgīm ādāya kāṣṭhārthī vanaṃ gataḥ;",
  "V03vinv172u:5423": "sa tatra kāṣṭhaṃ paryeṣamāṇaḥ siṃhenābhidrutaḥ;",
  "V03vinv172u:5424": "niṣpalāyamānaḥ kūpe patitaḥ;",
  "V03vinv172u:5425": "so 'pi tadbhakṣaṇādhyavasāyas tatraiva patitaḥ;",
  "V03vinv172u:5426": "āśīviṣeṇa mūṣako 'bhidruto niṣpalāyate;",
  "V03vinv172u:5427": "mūṣakābhilāṣāt śyenakaḥ pradhāvitaḥ;",
  "V03vinv172u:5428": "yāvat sarve kūpe nipatitāḥ;",
  "V03vinv172u:5429": "tena sarva eva vyāpannāḥ;",
  "V03vinv172u:5430": "parasparam abhilaṣante vyāpādanāya;",
  "V03vinv172u:5431": "siṃhaḥ kathayati:",
  "V03vinv172u:5432": "bhavantaḥ sarve yūyaṃ mama gamyāḥ;",
  "V03vinv172u:5433": "api tu vayaṃ kṛcchrasaṅkaṭasaṃbādhaprāptāḥ;",
  "V03vinv172u:5434": "niścalās tiṣṭhata;",
  "V03vinv172u:5435": "māyaṃ vyāpādanakālaḥ iti;",
  "V03vinv172u:5436": "yāvat daivān mṛgalubdhako mṛgān paryeṣamāṇas taṃ pradeśam anuprāptaḥ;",
  "V03vinv172u:5437": "sa taṃ kūpaṃ nirīkṣitum ārabdhaḥ; (SBV II 152)",
  "V03vinv172u:5438": "tatraivaṃ bhrāntair vāṅ niścāritā:",
  "V03vinv172u:5439": "bhoḥ puruṣa paritrāyasva iti;",
  "V03vinv172u:5440": "tatas tena mṛgalubdhakena jñātvā pūrvataraṃ siṃha uddhṛtaḥ;",
  "V03vinv172u:5441": "sa pādayor nipatya kathayati:",
  "V03vinv172u:5442": "kṛtajñas te bhaviṣyāmi;",
  "V03vinv172u:5443": "kiṃtu atrakṛṣṇaśiraskas tiṣṭhati;",
  "V03vinv172u:5444": "sa tvayā noddhartavyaḥ;",
  "V03vinv172u:5445": "kṛtaghnā hy eta bhavanti ity uktvā prakrāntaḥ;",
  "V03vinv172u:5446": "yāvat tena mṛgalubdhakena sarve anupūrveṇa uddhṛtāḥ;",
  "V03vinv172u:5447": "yāvad apareṇa samayena siṃhena mṛgo jīvitād vyaparopitaḥ;",
  "V03vinv172u:5448": "sa ca mṛgalubdhakas taṃ pradeśam anuprāptaḥ;",
  "V03vinv172u:5449": "siṃhena taṃ parijñāya sa mṛgaḥ pādayor nipatya dattaḥ;",
  "V03vinv172u:5450": "apareṇa samayena rājā brahmadattaḥ udyānabhūmiṃ nirgataḥ sārdham antaḥpureṇa;",
  "V03vinv172u:5451": "sa tatrodyāne sukham anubhūya middham avakrāntaḥ;",
  "V03vinv172u:5452": "antaḥpurajano viśvastavihārī udyāne caṃkramyate tiṣṭhati niṣīdati middham avakrāmati;",
  "V03vinv172u:5453": "vastrāṇi śodhayati;",
  "V03vinv172u:5454": "alaṃkārāṇy apanīya pārśve sthāpayati;",
  "V03vinv172u:5455": "yāvad anyatamā antaḥpurikā alaṃkāram avamucya pārśve sthāpayitvā middham avakrāntā;",
  "V03vinv172u:5456": "tat śyenakenāpahṛtya tasmai lubdhakāya kṛtajñatayā dattaṃ;",
  "V03vinv172u:5457": "rājā brahmadatto nidrāklamaṃ prativinodya laghu laghv eva vārāṇasīṃ praviṣṭaḥ;",
  "V03vinv172u:5458": "antaḥpurakumārāmātyapaurajānapado 'pi atitvareṇa gataḥ;",
  "V03vinv172u:5459": "yāvad asāv antaḥpurikā alaṃkāraṃ samanveṣati;",
  "V03vinv172u:5460": "na paśyati;",
  "V03vinv172u:5461": "tayā rājñe niveditaṃ:",
  "V03vinv172u:5462": "deva udyāne me alaṃkāraḥ apahṛtaḥ iti;",
  "V03vinv172u:5463": "rājñā amātyānām ājñā dattā:",
  "V03vinv172u:5464": "bhavantaḥ alaṃkārāḥ udyāne apahṛtaḥ;",
  "V03vinv172u:5465": "samanveṣata kena gṛhītaḥ iti;",
  "V03vinv172u:5466": "te samanveṣitum ārabdhāḥ;",
  "V03vinv172u:5467": "sa kṛṣṇaśiraskaḥ tasya mṛgalubdhakasya kālena kālam upasaṃkrāmati;",
  "V03vinv172u:5468": "tena tasya gṛham upasaṃkrāmatā upāṃśunā vijñātam asyālaṃkāro 'stīti;",
  "V03vinv172u:5469": "tena kṛtaghnatayā rājño gatvā ārocitaṃ;",
  "V03vinv172u:5470": "tato rājñā paramakopakupitena mṛgalubdhako rājapuruṣair āhvāyya uktaḥ:",
  "V03vinv172u:5471": "bhoḥ puruṣa tvayā udyānād alaṃkāro 'pahṛtaḥ iti;",
  "V03vinv172u:5472": "tatas tena santrastena yathāvṛttaṃ samākhyāya asāv alaṃkāro rājñe samarpitaḥ;",
  "V03vinv172u:5473": "tathāpy asau puruṣaḥ cārake badhvā sthāpitaḥ;",
  "V03vinv172u:5474": "mūṣakena gatvā āśīviṣāya niveditaṃ:",
  "V03vinv172u:5475": "tena kṛṣṇaśiraskena pāpakāriṇā asmākaṃ kalyāṇamitro rājñā cārake badhvā sthāpitaḥ iti;",
  "V03vinv172u:5476": "āśīviṣaḥ kathayati:",
  "V03vinv172u:5477": "bhoḥ lubdhaka ahaṃ rājānaṃ (A 480a)",
  "V03vinv172u:5478": "daśāmi; tvayā ebhir mantrapadair ebhiś ca oṣadhaiḥ cikitsitavyaḥ;",
  "V03vinv172u:5479": "evaṃ sa rājā abhiprasanno niyataṃ tvāṃ muñcati;",
  "V03vinv172u:5480": "bhogasaṃvibhāgaṃ ca karoti iti;",
  "V03vinv172u:5481": "sa kathayati:",
  "V03vinv172u:5482": "śobhanam evaṃ kuru;",
  "V03vinv172u:5483": "āśīviṣeṇa rājā daṣṭaḥ;",
  "V03vinv172u:5484": "lubdhakena gatvā mantraiś cauṣadhaiś ca cikitsitaḥ;",
  "V03vinv172u:5485": "tato rājñā parituṣṭena bandhanān muktaḥ;",
  "V03vinv172u:5486": "bhogaiś ca saṃvibhaktaḥ (SBV II 153)",
  "V03vinv172u:5487": "bhagavān āha:",
  "V03vinv172u:5488": "kiṃ manyadhve bhikṣavaḥ?",
  "V03vinv172u:5489": "yo 'sau lubdhakaḥ aham eva saḥ tena kālena tena samayena;",
  "V03vinv172u:5490": "yo 'sau kṛtaghnapuruṣaḥ eṣa eva sa devadattaḥ tena kālena tena samayena;",
  "V03vinv172u:5491": "tadāpy eṣa akṛtajñaḥ akṛtavedī;",
  "V03vinv172u:5492": "etarhy apy eṣa akṛtajñaḥ akṛtavedī;",
  "V03vinv172u:5493": "punar api yathā akṛtajñaḥ akṛtavedī tac chrūyatāṃ.",
  "V03vinv172u:5495": "The story of Nanda,",
  "V03vinv172u:5496": "the Mungoose",
  "V03vinv172u:5497": "(concerning a previous birth of Devadatta)",
  "V03vinv172u:5498": "bhūtapūrvaṃ bhikṣavo saptāha akālameghaḥ samupāgataḥ;",
  "V03vinv172u:5499": "deve varṣati nakula āśramaṃ praviṣṭaḥ;",
  "V03vinv172u:5500": "mūṣiko 'pi tatraiva praviṣṭaḥ,",
  "V03vinv172u:5501": "āśīviṣo 'pi varṣabhayāt paribhraman tatraiva praviṣṭaḥ;",
  "V03vinv172u:5502": "yāvad asau nakulas taṃ mūṣikam abhidravitum ārabdhaḥ;",
  "V03vinv172u:5503": "āśīviṣaḥ kathayati:",
  "V03vinv172u:5504": "bhavanto vayaṃ kṛcchrasaṅkaṭasaṃbādhaprāptaḥ;",
  "V03vinv172u:5505": "parasparam avyābādhāṃ kuruta;",
  "V03vinv172u:5506": "niścalās tiṣṭhata iti;",
  "V03vinv172u:5507": "tatrāśīviṣasya saṃjñākaraṇaṃ priyasena iti;",
  "V03vinv172u:5508": "nakulasya nāma nanda iti;",
  "V03vinv172u:5509": "mūṣikasya gaṅgadatta iti; iti;",
  "V03vinv172u:5511": "priyasena nandena ca gaṅgadatta uktaḥ;",
  "V03vinv172u:5512": "anālakṣya gaccha;",
  "V03vinv172u:5513": "asmākam āhāraṃ paryeṣaya iti;",
  "V03vinv172u:5514": "sa ṛjuko bhadrāśayaḥ;",
  "V03vinv172u:5515": "tayor arthāya āśayena āhāraṃ paryeṣitum ārabdhaḥ;",
  "V03vinv172u:5516": "na labhate;",
  "V03vinv172u:5517": "nandaḥ priyasenasya kathayati;",
  "V03vinv172u:5518": "yadi gaṅgadattaḥ āhāraṃ vinā āgacchati,",
  "V03vinv172u:5519": "mayā sa eva bhakṣayitavya iti;",
  "V03vinv172u:5520": "priyasenaḥ saṃlakṣayati kṛcchrasaṅkaṭasaṃbādhaprāpto 'py eṣas tasya badhāya parākramati;",
  "V03vinv172u:5521": "prāg eva yady asau vinā āhāreṇa āgacchati;",
  "V03vinv172u:5522": "sarvathā tasya sandeṣṭavyam iti;",
  "V03vinv172u:5523": "tena tasya sandiṣṭaṃ;",
  "V03vinv172u:5524": "nanda evaṃ kathayati:",
  "V03vinv172u:5525": "yadi gaṅgadattaḥ vinā āhāreṇāgacchati sa eva mayā bhakṣayitavya iti;",
  "V03vinv172u:5526": "gaṅgadattena āhāraṃ paryeṣamāṇena na kiṃcid āsāditaṃ;",
  "V03vinv172u:5527": "sa saṃlakṣayati niyatam asau māṃ bhakṣayati:",
  "V03vinv172u:5528": "iti; tena priyasenasya sandiṣṭam",
  "V03vinv172u:5529": "kṣīṇā narā niṣkaruṇā bhavanti",
  "V03vinv172u:5530": "ārtāḥ kṣudhāvedhapariśrameṇa /",
  "V03vinv172u:5531": "vācyas tvayā eṣa kṛtaghnasatvo",
  "V03vinv172u:5532": "na gaṅgadattaḥ punar āgamiṣyati // iti",
  "V03vinv172u:5533": "kiṃ manyadhve bhikṣavaḥ?",
  "V03vinv172u:5534": "yo 'sau gaṅgadattaḥ aham eva saḥ tena kālena tena samayena;",
  "V03vinv172u:5535": "yo 'sau nandanāmā nakulaḥ eṣa eva sa devadattaḥ tena kālena tena samayena;",
  "V03vinv172u:5536": "tadāpy eṣa akṛtajñaḥ akṛtavedī;",
  "V03vinv172u:5537": "etarhy apy eṣa akṛtajñaḥ akṛtavedī (SBV II 154)",
  "V03vinv172u:5538": "uddānam:",
  "V03vinv172u:5539": "bhuṅkṣva likhir naṭaḥ kākaḥ cakraḥ kumbhīracandanam /",
  "V03vinv172u:5540": "kāyaḥ kavir maṇir vaṇṭaḥ kanyātha dhanapālakaḥ //",
  "V03vinv172u:5542": "King Bimbisāra makes exceeding grants to Ajātaśatru",
  "V03vinv172u:5543": "yadā ajātaśatruṇā rājño bimbisārasya kanakaḥ kṣiptaḥ tadā rājñā upālabdhaḥ:",
  "V03vinv172u:5544": "kumāra kimarthaṃ tvayā mama kanakaḥ kṣiptaḥ sa kathayati:",
  "V03vinv172u:5545": "deva roṣāt; devasya bhogāḥ saṃvidyante; mama na (A 480b)",
  "V03vinv172u:5546": "saṃvidyante;",
  "V03vinv172u:5547": "rājā kathayati:",
  "V03vinv172u:5548": "putra yady evaṃ gaccha campā sādhāraṇā tava bhavatu iti;",
  "V03vinv172u:5549": "sa hṛṣṭatuṣṭapramudito devadattasya sakāśaṃ gatvā kathayati:",
  "V03vinv172u:5550": "ārya mayā campā sādhāraṇā labdhā iti;",
  "V03vinv172u:5551": "sa kathayati:",
  "V03vinv172u:5552": "kumāra dṛṣṭaṃ te parākramasya phalam ārya dṛṣṭaṃ;",
  "V03vinv172u:5553": "bhūyaḥ parākramasva;",
  "V03vinv172u:5554": "ativṛddhis te bhaviṣyati iti;",
  "V03vinv172u:5555": "sa campāyāṃ prakarapratyayaiḥ pīḍayitum ārabdhaḥ;",
  "V03vinv172u:5556": "pīḍyamāno mahājanakāyaḥ niṣpalāyitum ārabdhaḥ;",
  "V03vinv172u:5557": "kecid rājagṛhaṃ gatāḥ;",
  "V03vinv172u:5558": "kecid deśāntaraṃ gatāḥ;",
  "V03vinv172u:5559": "amātyai rājño dūto 'nupreṣitaḥ:",
  "V03vinv172u:5560": "deva kumāraś campāṃ pīḍayati;",
  "V03vinv172u:5561": "janaḥ pīḍyamāno niṣpalāyate;",
  "V03vinv172u:5562": "tad arhati devaḥ kumārasya nivāraṇaṃ kartum iti;",
  "V03vinv172u:5563": "rājā kathayati:",
  "V03vinv172u:5564": "kumāra kasmāj janapadān pīḍayasi iti;",
  "V03vinv172u:5565": "sa kathayati:",
  "V03vinv172u:5566": "deva sādhanaṃ na puṣyati iti;",
  "V03vinv172u:5567": "rājā kathayati:",
  "V03vinv172u:5568": "yady evaṃ rājagṛham ekaṃ tyaktvā magadhaviṣayaṃ gṛhāṇa iti;",
  "V03vinv172u:5569": "magadhaviṣayaṃ gṛhītvā devadattasya sakāśaṃ gatvā kathayati: ārya mayā (SBV II 155)",
  "V03vinv172u:5570": "rājagṛham ekaṃ muktvā sarvo magadhaviṣayo labdhaḥ iti;",
  "V03vinv172u:5571": "sa kathayati:",
  "V03vinv172u:5572": "īdṛśaṃ parākramasya phalaṃ;",
  "V03vinv172u:5573": "bhūyaḥ parākramasva iti;",
  "V03vinv172u:5574": "sa magadhaviṣayaṃ nāśayitum ārabdhaḥ;",
  "V03vinv172u:5575": "magadhaviṣayanivāsinā janakāyena rājā bimbisāro vijñaptaḥ;",
  "V03vinv172u:5576": "deva kumāro magadhaviṣayaṃ nāśayati;",
  "V03vinv172u:5577": "nivartyatām iti;",
  "V03vinv172u:5578": "sa rājñā āhūyoktaḥ kumāra kimarthaṃ magadhaviṣayaṃ nāśayasi iti;",
  "V03vinv172u:5579": "sa kathayati deva prabhūto janakāyo na puṣyati iti;",
  "V03vinv172u:5580": "rājā kathayati;",
  "V03vinv172u:5581": "kumāra yady evaṃ kośam ekaṃ muktvā sarvaṃ tavaiva bhavatu iti;",
  "V03vinv172u:5582": "sa rājagṛham api gṛhītvā devadattasya sakāśaṃ gataḥ kathayati:",
  "V03vinv172u:5583": "ārya mayā kośam ekaṃ muktvā,",
  "V03vinv172u:5584": "sarvabhogā labdhāḥ iti;",
  "V03vinv172u:5585": "sa kathayati parākramaphalam etat;",
  "V03vinv172u:5586": "api tu kośabalino hi rājānaḥ;",
  "V03vinv172u:5587": "yasya kośaḥ sa rājā;",
  "V03vinv172u:5588": "kośārthaṃ parākramasva iti;",
  "V03vinv172u:5589": "sa rājagṛham api nāśayitum ārabdhaḥ;",
  "V03vinv172u:5590": "rājagṛhanivāsī janakāyaḥ anyaś ca magadhanivāsī campeyaś ca sarva eva santrastāḥ yathā ajātaśatrur na paśyati tathā dūtasaṃpreṣaṇena rājānaṃ vijñapayitum ārabdhāḥ:",
  "V03vinv172u:5591": "devena vayaṃ putravat paripālitāḥ;",
  "V03vinv172u:5592": "kumāreṇātyantaṃ niḥsvīkṛtāḥ;",
  "V03vinv172u:5593": "prāyo devasya janapadā niṣpalāyitāḥ;",
  "V03vinv172u:5594": "vayam api niṣpalāyāmaḥ iti;",
  "V03vinv172u:5595": "dharmapradhānaḥ sa rājā;",
  "V03vinv172u:5596": "karuṇātmakaś ca;",
  "V03vinv172u:5597": "tena samutpannamanyunā ajātaśatrur āhūya priyamadhuravaconukūlatayā śiras parāmṛśyoktaḥ:",
  "V03vinv172u:5598": "putra mayā tava sarvajanapadā dattāḥ;",
  "V03vinv172u:5599": "kimartham udvejayasi?",
  "V03vinv172u:5600": "pratipālaya iti;",
  "V03vinv172u:5601": "sa kathayati:",
  "V03vinv172u:5602": "deva kośabalino rājānaḥ;",
  "V03vinv172u:5603": "mama kośabalaṃ nāsti;",
  "V03vinv172u:5604": "kiṃ karomi iti;",
  "V03vinv172u:5605": "a kathayati:",
  "V03vinv172u:5606": "yady evam antaḥpuram ekaṃ muktvā sarvaṃ tavaiva bhavatu iti;",
  "V03vinv172u:5607": "tathāpy asau duṣṭaprakṛtiḥ pāpasahāyaś ca nāśayaty eva,",
  "V03vinv172u:5608": "nāvatiṣṭhate;",
  "V03vinv172u:5609": "rājñā sopālambham uktaḥ:",
  "V03vinv172u:5610": "sakośakoṣṭhāgārajanapadās tavaiva dattāḥ;",
  "V03vinv172u:5611": "idānīṃ kimarthaṃ nāśayasi iti",
  "V03vinv172u:5613": "Ajātaśatru casts his father in prison,",
  "V03vinv172u:5614": "there to die of hunger",
  "V03vinv172u:5615": "sa evam ukte ruṣitaḥ amātyānāṃ kathayati:",
  "V03vinv172u:5616": "bhavanto yo rājānaṃ kṣatriyaṃ mūrdhābhiṣiktaṃ paribhāṣate,",
  "V03vinv172u:5617": "tasya ko daṇḍaḥ iti;",
  "V03vinv172u:5618": "amātyāḥ kathayanti:",
  "V03vinv172u:5619": "deva vadho daṇḍaḥ iti;",
  "V03vinv172u:5620": "sa kathayati:",
  "V03vinv172u:5621": "pitā mama; katham enaṃ praghātayāmi?",
  "V03vinv172u:5622": "gacchata; cārakāvabaddham enaṃ sthāpayata iti;",
  "V03vinv172u:5623": "sa cārake prakṣiptaḥ;",
  "V03vinv172u:5624": "anuraktapaurajānapadaḥ sa rājā;",
  "V03vinv172u:5625": "tadviṣayanivāsī ca janakāyaḥ śrutvā (SBV II 156)",
  "V03vinv172u:5626": "durmanāḥ saṃvṛttaḥ;",
  "V03vinv172u:5627": "ajātaśatruś caṇḍo rabhasaḥ karkaśaḥ iti nāsya kaścit parivādaṃ mantrayati; rājā (A 481a)",
  "V03vinv172u:5628": "bimbisāraś cārake karmaparāyaṇo 'vatiṣṭhate;",
  "V03vinv172u:5629": "tasya ca vaidehī sthālīpākaṃ praveśayati:",
  "V03vinv172u:5630": "ajātaśatruś cārakapuruṣān pṛcchati:",
  "V03vinv172u:5631": "bhavantaḥ kathaṃ vṛddharājā yāpayati?",
  "V03vinv172u:5632": "iti; te kathayanti:",
  "V03vinv172u:5633": "deva jananī te sthālīpākaṃ praveśayati iti;",
  "V03vinv172u:5634": "ajātaśatruṇā ājñā dattā:",
  "V03vinv172u:5635": "dhārayata bhaktaṃ pānaṃ ca yathā na bhūyaḥ praveśayati iti;",
  "V03vinv172u:5636": "antaḥpure cājñā dattā na kenacic cārake bhaktaṃ pānaṃ praveśayitavyaṃ;",
  "V03vinv172u:5637": "yaḥ praveśayati tasya vadho daṇḍaḥ iti;",
  "V03vinv172u:5638": "tasya raudrakarmatāṃ jñātvā na kaścid bhaktaṃ sādhayati;",
  "V03vinv172u:5639": "kuta eva praveśayiṣyati;",
  "V03vinv172u:5640": "tato vaidehī bhartṛsnehoparuddhyamānahṛdayā saktukalkena gātrāṇi mrakṣayitvā nūpurāṇi ca pānīyasya pūrayitvā praveśayitum ārabdhā;",
  "V03vinv172u:5641": "tenāsau yāpayati;",
  "V03vinv172u:5642": "cārakapuruṣaiḥ so 'py upāyo vijñātaḥ;",
  "V03vinv172u:5643": "kiṃtu anurāgāt tasya rājñaḥ ajātaśatror na nivedayanti;",
  "V03vinv172u:5644": "bhūyaḥ ajātaśatruś cārakapuruṣān pṛcchati:",
  "V03vinv172u:5645": "bhavanto vṛddharājā kathaṃ yāpayati?",
  "V03vinv172u:5646": "iti; tair istareṇa samākhyātaṃ;",
  "V03vinv172u:5647": "sa kathayati:",
  "V03vinv172u:5648": "bhavanto vaidehīṃ dhārayata,",
  "V03vinv172u:5649": "yathā na bhūyaḥ praviśati iti;",
  "V03vinv172u:5650": "tato bhagavān tatkuśalamūlāvaropaṇārthaṃ gṛddhrakūṭaparvate vātāyanābhimukhaṃ caṃkramitum ārabdhaḥ;",
  "V03vinv172u:5651": "rājā bimbisāraḥ vātāyanena bhagavantam avalokya prāmodyam utpādayati yena prāṇair na viyujyate;",
  "V03vinv172u:5652": "ājātaśatruḥ ca bhūyaś cārakapuruṣān pṛccchati bhavantaḥ annapānaṃ vidhāritaṃ;",
  "V03vinv172u:5653": "idānīṃ vṛddharājaḥ kathaṃ yāpayati iti;",
  "V03vinv172u:5654": "te kathayanti:",
  "V03vinv172u:5655": "bhagavāṃs tasyānugrahārthaṃ gṛddhrakūṭe parvate caṃkramyate;",
  "V03vinv172u:5656": "tam asau sthitaḥ pratidinaṃ parīkṣate iti;",
  "V03vinv172u:5657": "sa kathayati vātāyanānāni pithayantu;",
  "V03vinv172u:5658": "tasya ca pādau kṣureṇa nirlikhata iti;",
  "V03vinv172u:5659": "tair vātāyanānāni pihitāni;",
  "V03vinv172u:5660": "tasya ca pādau ksureṇa nirlikhitau;",
  "V03vinv172u:5661": "sa duḥkhavedanārto bāṣpoparuddhyamānagadgadakaṇṭhaḥ aśruparyākulekṣaṇaś cintayati:",
  "V03vinv172u:5662": "na māṃ bhagavān kṛcchrasaṅkaṭasaṃbādhaprāptaṃ samanvāharati iti",
  "V03vinv172u:5664": "The Buddha sends Maudgalyāyana to visit and comfort the old king",
  "V03vinv172u:5665": "atrāntare nāsti kiṃcit buddhānāṃ bhagavatām ajñātam adṛṣṭam aviditam avijñātaṃ;",
  "V03vinv172u:5666": "dharmatā khalu buddhānāṃ bhagavatāṃ mahākāruṇikānāṃ lokānugrahapravṛttānām ekārakṣāṇāṃ (SBV II 157)",
  "V03vinv172u:5667_0": "śamathavipaśyanāvihāriṇāṃ tridamathavastukuśalānāṃ caturoghottīrṇānāṃ caturṛddhipādacaraṇatalasupratiṣṭhitamatīnāṃ",
  "V03vinv172u:5667_1": "caturṣu saṃgrahavastuṣu dīrgharātrakṛtaparicayānāṃ pañcāṅgaviprahīnānāṃ pañcagatisamatikrāntānāṃ",
  "V03vinv172u:5667_2": "ṣaḍaṅgasamanvāgatānāṃ ṣaṭpāramitāparipūrṇānāṃ saptabodhyaṅgakusumāḍhyānām aṣṭāṅgamārgadeśikānāṃ",
  "V03vinv172u:5667_3": "navānupūrvavihārasamāpattikuśalānāṃ daśabalināṃ daśadiksamāpūrṇayaśasāṃ daśaśatavaśavartiprativiśiṣṭānāṃ",
  "V03vinv172u:5667_4": "trī rātres trir divasasya buddhacakṣuṣā lokaṃ vyavalokya jñānadarśanaṃ pravartate:",
  "V03vinv172u:5668_0": "ko hīyate ko vardhate kaḥ kṛcchraprāptaḥ kaḥ saṃkataprāptaḥ kaḥ saṃbādhaprāptaḥ kaḥ",
  "V03vinv172u:5668_1": "kṛcchrasaṃkaṭasaṃbādhaprāptaḥ ko 'pāyanimnaḥ ko 'pāyapravaṇaḥ ko 'pāyaprāgbhāraḥ",
  "V03vinv172u:5668_2": "kam aham apāyād uddhṛtya svarge mokṣe ca pratiṣṭhāpayeyaṃ;",
  "V03vinv172u:5669": "kasya anavaropitāni kuśalamulāni avaropayeyaṃ?",
  "V03vinv172u:5670": "kasyāvaropitāni paripācayeyaṃ?",
  "V03vinv172u:5671": "kasya pakvāni vimocayeyam iti;",
  "V03vinv172u:5672": "tatra bhagavān āyuṣmantaṃ mahāmaudgalyāyanam āmantrayate:",
  "V03vinv172u:5673": "gaccha maudgalyāyana;",
  "V03vinv172u:5674": "rājānaṃ bimbisāraṃ madvacanād ārogya;",
  "V03vinv172u:5675": "evaṃ sa vada:",
  "V03vinv172u:5676": "bhagavān kathayati:",
  "V03vinv172u:5677": "yat kalyāṇamitreṇa karaṇīyaṃ kṛtaṃ tat te mayā;",
  "V03vinv172u:5678": "uddhṛtas te narakatiryakpretebhyaḥ pādaḥ;",
  "V03vinv172u:5679": "pratiṣṭhāpito devamanuṣyeṣu;",
  "V03vinv172u:5680": "paryantīkṛtaḥ saṃsāraḥ;",
  "V03vinv172u:5681": "ucchoṣitā rudhirāśrusamudrāḥ;",
  "V03vinv172u:5682": "laṅghitā asthiparvatāḥ;",
  "V03vinv172u:5683": "pihitāny apāyadvārāṇi;",
  "V03vinv172u:5684": "vivṛtāni svargamokṣadvārāṇi;",
  "V03vinv172u:5685": "api tu tvayaivaitāni karmāṇi kṛtāny upacitāni labdhasaṃbhārāṇi pariṇatapratyayāny oghavat pratyupasthitāny avaśyabhāvīni;",
  "V03vinv172u:5686": "tvayaiva karmāṇi kṛtāny ko 'nyaḥ pratyanubhaviṣyati?",
  "V03vinv172u:5687": "na mahārāja karmāṇi kṛtāny upacitāni bāhye pṛthivīdhātau vipacyante,",
  "V03vinv172u:5688": "nābdhātau,",
  "V03vinv172u:5689": "na tejodhātau,",
  "V03vinv172u:5690": "na vāyudhātau;",
  "V03vinv172u:5691": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
  "V03vinv172u:5692": "na praṇaśyanti karmāṇy api kalpaśatair api /",
  "V03vinv172u:5693": "sāmagrīm prāpya kālaṃ ca phalanti khalu dehinām //",
  "V03vinv172u:5694": "tasmāt tarhi te mahārāja karmaparāyaṇena bhavitavyam iti;",
  "V03vinv172u:5695": "evaṃ bhadantety āyuṣmān mahāmaudgalyāyano bhagavataḥ pratiśrutya (A 481b)",
  "V03vinv172u:5696": "tadrūpaṃ samādhiṃ samāpanno yathā samāhite citte gṛddhrakūṭe (SBV II 158)",
  "V03vinv172u:5697": "antarhitaś cārake pratyaṣṭhāt,",
  "V03vinv172u:5698": "rājño bimbisārasya purastāt; evaṃ cāha:",
  "V03vinv172u:5699": "mahārāja bhagavāṃs te ārogayati;",
  "V03vinv172u:5700": "vande bhadanta mahāmaudgalyāyana bhagavantaṃ ca;",
  "V03vinv172u:5701": "bhagavān mahārāja evam āha:",
  "V03vinv172u:5702": "yat kalyāṇamitreṇa karaṇīyaṃ kṛtaṃ tat te mayā;",
  "V03vinv172u:5703": "uddhṛtas te narakatiryakpretebhyaḥ;",
  "V03vinv172u:5704": "pratiṣṭhāpito devamanuṣyeṣu;",
  "V03vinv172u:5705": "paryantīkṛtaḥ saṃsāraḥ;",
  "V03vinv172u:5706": "ucchoṣitā rudhirāśrusamudrāḥ;",
  "V03vinv172u:5707": "laṅghitā asthiparvatāḥ;",
  "V03vinv172u:5708": "pihitāny apāyadvārāṇi;",
  "V03vinv172u:5709": "vivṛtāni svargamokṣadvārāṇi;",
  "V03vinv172u:5710": "api tu tvayaivaitāni karmāṇi kṛtāny upacitāni labdhasaṃbhārāṇi pariṇatapratyayāny oghavat pratyupasthitāny avaśyabhāvīni;",
  "V03vinv172u:5711": "tvayā karmāṇi kṛtāny upacitāni ko 'nyaḥ pratyanubhaviṣyati?",
  "V03vinv172u:5712": "na mahārāja karmāṇi kṛtāny upacitāni bāhye pṛthivīdhātau vipacyante,",
  "V03vinv172u:5713": "nābdhātau,",
  "V03vinv172u:5714": "na tejodhātau,",
  "V03vinv172u:5715": "na vāyudhātau;",
  "V03vinv172u:5716": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
  "V03vinv172u:5717": "na praṇaśyanti karmāṇy api kalpaśatair api /",
  "V03vinv172u:5718": "sāmagrīm prāpya kālaṃ ca phalanti khalu dehinām //",
  "V03vinv172u:5719": "tasmāt tarhi te mahārāja karmaparāyaṇena bhavitavyam iti;",
  "V03vinv172u:5720": "sā cārakāvaruddhaḥ kṣurapādābhilikhanānnapānaviyogaduḥkhair abhyāhataḥ kathayati:",
  "V03vinv172u:5721": "kutra bhadanta mahāmaudgalyāyana praṇīta āhāro bhujyate iti;",
  "V03vinv172u:5722": "sa kathayati:",
  "V03vinv172u:5723": "mahārāja cāturmahārājakāyikeṣu deveṣu ity uktvā ayuṣmān mahāmaudgalyāyanaḥ tadrūpaṃ samādhiṃ samāpanno yathā samāhite citte cārake antarhito gṛddhrakūṭaparvate pratyaṣṭhāt",
  "V03vinv172u:5725": "The tardy repentance of Ajātaśatru and the death of Bimbisāra",
  "V03vinv172u:5726": "ajātaśatroḥ putrasya udayabhadrasya aṅgulyāṃ piṭako jātaḥ,",
  "V03vinv172u:5727": "sa rudann ajātaśatroḥ sakāśam upasaṃkrāntaḥ;",
  "V03vinv172u:5728": "sa tam aṅke sthāpayitvā āliṅgati cumbati pariṣvajati;",
  "V03vinv172u:5729": "tathāpy asau rudaty eva;",
  "V03vinv172u:5730": "nāvatiṣṭhate;",
  "V03vinv172u:5731": "ajātaśatruṇā tatsantikā aṅguliḥ mukhe prakṣiptā;",
  "V03vinv172u:5732": "sphoṭako mukhe sphuṭitaḥ;",
  "V03vinv172u:5733": "ajātaśatruṇā pūyaśoṇitaṃ pṛthivyāṃ choritam;",
  "V03vinv172u:5734": "udāyibhadraḥ kumāraḥ pūyaśoṇitaṃ dṛṣṭvā bhūyasā roditum ārabdhaḥ iti;",
  "V03vinv172u:5735": "vaidehyā vipuṣpitaṃ dṛṣṭvā ajātaśatruḥ kathayati:",
  "V03vinv172u:5736": "amba kim idam iti;",
  "V03vinv172u:5737": "sā kathayati:",
  "V03vinv172u:5738": "putra yuṣmākam eṣa pitṛparyāgatavyādhiḥ tavāpyāsīt;",
  "V03vinv172u:5739": "tava tu pitrā aṅgulyāṃ mukhe prakṣiptāvāṃ sphoṭakaḥ sphuṭitaḥ;",
  "V03vinv172u:5740": "mā tvaṃ rodiṣyasīti pūyaśoṇitam abhyavahṛtaṃ;",
  "V03vinv172u:5741": "na pṛthivyāṃ choritaṃ;",
  "V03vinv172u:5742": "sa kathayati:",
  "V03vinv172u:5743": "amba īdṛśo 'haṃ pituḥ priya (SBV II 159)",
  "V03vinv172u:5744": "āsaṃ sā kathayati:",
  "V03vinv172u:5745": "īdṛśaḥ; tataḥ ajātaśatroḥ pitur antike dveṣaparyavasthānaṃ vigatam;",
  "V03vinv172u:5746": "anunaya utpannaḥ;",
  "V03vinv172u:5747": "tenāmātyā uktāḥ:",
  "V03vinv172u:5748": "bhavanto yo mama kathayati vṛddharājo jīvatīti,",
  "V03vinv172u:5749": "tasyāham upārdharājyaṃ dadāmi iti;",
  "V03vinv172u:5750": "anuraktapaurajānapadaḥ sa rājā;",
  "V03vinv172u:5751": "mahājanakāyaś cārakābhimukho dhāvitum ārabdhaḥ;",
  "V03vinv172u:5752": "rājā śabdaṃ śrutvā saṃlakṣayati:",
  "V03vinv172u:5753": "idānīṃ kām api pratyavarāṃ kāraṇāṃ kariṣyati;",
  "V03vinv172u:5754": "iti santrasto dīrghaṃ niśvasya kālagataḥ;",
  "V03vinv172u:5755": "vaiśravaṇasya mahārājasya putratvam abhyupagataḥ;",
  "V03vinv172u:5756": "aṅke niṣaṇṇo divyāṃ sudhāṃ paribhuṅkte;",
  "V03vinv172u:5757": "vaiśravaṇaḥ kathayati;",
  "V03vinv172u:5758": "kas tvam iti;",
  "V03vinv172u:5759": "sa kathayati:",
  "V03vinv172u:5760": "jinarṣabho 'smi mahārājeti;",
  "V03vinv172u:5761": "tasya jinarṣabho jinarṣabha iti saṃjñā saṃvṛttā",
  "V03vinv172u:5762": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:5763": "kiṃ bhadanta rājñā bimbisāreṇa karma kṛtaṃ yasya karmaṇo vipākena āḍhye mahādhane mahābhoge rājakule jātaḥ;",
  "V03vinv172u:5764": "bhagavato 'ntike satyadarśanaṃ kṛtaṃ;",
  "V03vinv172u:5765": "kṣureṇa pādau nirlikhitau;",
  "V03vinv172u:5766": "cārakāvabaddhaś ca kṣutpipāsābhibhūtaḥ kālagataḥ iti;",
  "V03vinv172u:5767": "bhagavān āha:",
  "V03vinv172u:5768": "bimbisāreṇaiva bhikṣavo rājñā karmāṇi kṛtāny upacitāni labdhasaṃbhārāṇi pariṇatapratyayāny oghavat pratyupasthitāny avaśyabhāvīni;",
  "V03vinv172u:5769": "bimbisāreṇa karmāṇi kṛtāny upacitāni ko 'nyaḥ pratyanubhaviṣyati?",
  "V03vinv172u:5770": "na bhikṣavaḥ karmāṇi kṛtāny upacitāni bāhye pṛthivīdhātau vipacyante,",
  "V03vinv172u:5771": "nābdhātau,",
  "V03vinv172u:5772": "na tejodhātau,",
  "V03vinv172u:5773": "na vāyudhātau;",
  "V03vinv172u:5774": "api tūpātteṣv eva skandhadhātvāyataneṣu karmāṇi kṛtāni vipacyante śubhāny aśubhāni ca;",
  "V03vinv172u:5775": "na praṇaśyanti karmāṇy api kalpaśatair api /",
  "V03vinv172u:5776": "sāmagrīm prāpya kālaṃ ca phalanti khalu dehinām //",
  "V03vinv172u:5778": "The story of a potter",
  "V03vinv172u:5779": "(concerning a previous birth of King Bimbisāra)",
  "V03vinv172u:5780": "bhūtapūrvaṃ bhikṣavaḥ buddhānām utpāde pratyekabuddhā loka utpadyante hīnadīnānukampakāḥ prāntaśayanāsanabhaktāḥ ekadakṣiṇīyā lokasya;",
  "V03vinv172u:5781": "yāvad anyatamaḥ pratyekabuddho janapadacārikāṃ caran (A 482a)",
  "V03vinv172u:5782": "vārāṇasīm anuprāptaḥ;",
  "V03vinv172u:5783": "vārāṇasyām anyatamasya kumbhakārasya āveśanaśālāyāṃ rātriṃvāsam upagataḥ;",
  "V03vinv172u:5784": "sārthaś ca tasyām (SBV II 160)",
  "V03vinv172u:5785": "eva śālāyām uṣitaḥ;",
  "V03vinv172u:5786": "tatraikena uccāraḥ kṛtaḥ;",
  "V03vinv172u:5787": "sārthaḥsarātram evotthāya prakrāntaḥ;",
  "V03vinv172u:5788": "asamanvāhṛtyārhatāṃ pratyekabuddhānām eva jñānadarśanaṃ na pravartate;",
  "V03vinv172u:5789": "pratyekabuddhas tatraivāvasthitaḥ;",
  "V03vinv172u:5790": "ihaiva piṇḍapātam aṭiṣyāmi iti;",
  "V03vinv172u:5791": "yāvat kumbhakāraḥ prabhātāyāṃ rajanyām āveśanaśālāyāṃ praviṣṭaḥ;",
  "V03vinv172u:5792": "paśyati aśucinā nāśitā;",
  "V03vinv172u:5793": "aparīkṣakā bhavanti prākṛtapuruṣāḥ;",
  "V03vinv172u:5794": "tena pratyekabuddhasyāntike cittaṃ pradūṣitaṃ;",
  "V03vinv172u:5795": "sa praduṣṭacittaḥ kathayati:",
  "V03vinv172u:5796": "bhoḥ pravrajita kiṃ tava pādau kṣureṇa likhitau?",
  "V03vinv172u:5797": "yena tvayā āveśanaśālāyām uccāraḥ kṛtaḥ;",
  "V03vinv172u:5798": "na bahir nirgataḥ iti;",
  "V03vinv172u:5799": "tenāsau dvāraṃ badhvā sthāpitaḥ ihaiva jighatsaya kālaṃ kuruṣva iti;",
  "V03vinv172u:5800": "sa mahātmā saṃlakṣayati:",
  "V03vinv172u:5801": "kṣato 'yaṃ tapasvī;",
  "V03vinv172u:5802": "yady ahaṃ dvāram avamucya gamiṣyāmi bhūyasyā mātrayā kṣato bhaviṣyati iti;",
  "V03vinv172u:5803": "sa tūṣṇīm avasthitaḥ;",
  "V03vinv172u:5804": "yāvat kumbhakārasya bhojanavelā āsannā;",
  "V03vinv172u:5805": "tasya dveṣaparyavasthānaṃ vigataṃ;",
  "V03vinv172u:5806": "sa kathayati bhoḥ pravrajita āgaccha;",
  "V03vinv172u:5807": "bhuñjmahe;",
  "V03vinv172u:5808": "pratyekabuddhaḥ kathayati:",
  "V03vinv172u:5809": "bhadramukha kālabhojino vayam;",
  "V03vinv172u:5810": "atikrāntaḥ kālaḥ iti;",
  "V03vinv172u:5811": "sa kathayati:",
  "V03vinv172u:5812": "yady evam ihaiva śvo bhuktvā gamiṣyasi iti;",
  "V03vinv172u:5813": "tena tasyānukampārtham adhivāsitaṃ;",
  "V03vinv172u:5814": "sa tenāparasmin divase praṇītenānnāhāreṇa santarpitaḥ;",
  "V03vinv172u:5815": "kāyikī teṣāṃ mahātmanāṃ dharmadeśanā na vācikī;",
  "V03vinv172u:5816": "sa upari vihāyasam abhyudgamya jvalanatapanavarṣaṇavidyotanaprāṭihāryāṇi kartum ārabdhaḥ;",
  "V03vinv172u:5817": "āśu pṛthagjanasya ṛddhir āvarjanakarī;",
  "V03vinv172u:5818": "sa mūlanikṛtta iva drumaḥ pādayor nipatya kathayati;",
  "V03vinv172u:5819": "avatara mahādakṣiṇīya;",
  "V03vinv172u:5820": "mama kāmapaṅkanimagnasya hastoddhāram anuprayaccha iti;",
  "V03vinv172u:5821": "so 'vatīrṇaḥ;",
  "V03vinv172u:5822": "tena tasya pādayor nipatya praṇidhānaṃ kṛtaṃ;",
  "V03vinv172u:5823": "yan mayā evaṃvidhe sadbhūtadakṣiṇīye apakāraḥ kṛtaḥ,",
  "V03vinv172u:5824": "mā asya karmaṇo bhāgī syāṃ;",
  "V03vinv172u:5825": "yat tu kāraḥ anenāhaṃ kuśalamūlena āḍhye mahādhane mahābhoge kule jāyeya;",
  "V03vinv172u:5826": "evaṃvidhānāṃ ca dharmāṇāṃ lābhī syāṃ;",
  "V03vinv172u:5827": "prativiśiṣṭataraṃ cātaḥ śāstāram ārāgayeyaṃ mā virāgayeyam iti",
  "V03vinv172u:5828": "kiṃ manyadhve bhikṣavaḥ?",
  "V03vinv172u:5829": "yo 'sau kumbhakāraḥ eṣa eva sa rājā bimbisāraḥ tena kālena tena samayena;",
  "V03vinv172u:5830": "yat pratyekabuddhasyāntike cittaṃ pradūṣya kharaṃ vākkarma niścāritaṃ tasya karmaṇo vipākena pādau nirlikhitau;",
  "V03vinv172u:5831": "cārakāvabaddhaś ca jighatsayā kālagataḥ;",
  "V03vinv172u:5832": "yat tu tena praṇidhānaṃ kṛtaṃ,",
  "V03vinv172u:5833": "tasya karmaṇo vipākena āḍhye mahādhane mahābhoge kule jātaḥ;",
  "V03vinv172u:5834": "mamāntike viṃśatiśikharasamudgataṃ satkāyadṛṣṭiśailaṃ (SBV II 161)",
  "V03vinv172u:5835": "jñānavajreṇa bhitvā srotaāpattiphalaṃ sākṣātkṛtaṃ;",
  "V03vinv172u:5836": "iti hi bhikṣavaḥ ekāntakṛṣṇānāṃ karmaṇām ekāntakṛṣṇo vipākaḥ;",
  "V03vinv172u:5837": "ekāntaśuklānām ekāntaśuklaḥ;",
  "V03vinv172u:5838": "vyatimiśrāṇāṃ vyatimiśraḥ;",
  "V03vinv172u:5839": "tasmāt tarhi bhikṣavaḥ ekāntakṛṣṇāni karmāṇy apāsya vyatimiśrāṇi ca ekāntaśukleṣv eva karmasv ābhogāḥ karaṇīyaḥ ity evaṃ vo bhikṣavaḥ śikṣitavyam*",
  "V03vinv172u:5841": "The distress of Ajātaśatru at the death of King Bimbisāra,",
  "V03vinv172u:5842": "the arrival of a dancer from the south,",
  "V03vinv172u:5843": "and the extraordinary effects of Buddha's smile",
  "V03vinv172u:5844": "amātyair ajātaśatror ārocitaṃ deva vṛddharājaḥ kālagataḥ iti;",
  "V03vinv172u:5845": "sa śrutvā mūrcchitaḥ pṛthivyāṃ nipatitaḥ;",
  "V03vinv172u:5846": "jalapariṣekapratyāgataprāṇaḥ śokāgāraṃ praviśyāvasthitaḥ;",
  "V03vinv172u:5847": "tasya na kaścit śaknoti cittavinodanaṃ kartuṃ;",
  "V03vinv172u:5848": "amātyās tasya cittavinodopāyaṃ (A 482b)",
  "V03vinv172u:5849": "samanveṣitum ārabdhāḥ;",
  "V03vinv172u:5850": "yāvad dakṣiṇāpathāt naṭaḥ abhyāgataḥ;",
  "V03vinv172u:5851": "so 'mātyais tasya purastān nartitaḥ;",
  "V03vinv172u:5852": "ajātaśatrur durmanā eveti na kenacit sādhur ity uktaḥ;",
  "V03vinv172u:5853": "sa naṭitvā nirgacchati;",
  "V03vinv172u:5854": "bhagavāṃś ca taṃ pradeśam anuprāptaḥ;",
  "V03vinv172u:5855": "tena bhagavān dṛṣṭaḥ;",
  "V03vinv172u:5856": "sa saṃlakṣayati:",
  "V03vinv172u:5857": "yadi tatraivaṃvidhaḥ sādhupuruṣaḥ syād anena mama sādhukāraḥ dattaḥ syād iti;",
  "V03vinv172u:5858": "tena bhagavato 'ntike cittam abhiprasādya muravaḥ parāhataḥ;",
  "V03vinv172u:5859": "atha bhagavān smitam akārṣīt",
  "V03vinv172u:5860": "dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātāḥ arciṣaḥ mukhān niścarya kāścid adhastād gacchanti;",
  "V03vinv172u:5861": "kāścid upariṣṭād gacchanti",
  "V03vinv172u:5862_0": "yā adhastād gacchanti tāḥ sañjīvaṃ kālasūtraṃ saṅghātaṃ rauravaṃ mahārauravaṃ tāpanaṃ",
  "V03vinv172u:5862_1": "pratāpanam avīcim arbudaṃ nirarbudam aṭaṭaṃ hahava huhuvam utpalaṃ padmaṃ mahāpadmaṃ",
  "V03vinv172u:5862_2": "narakaṃ gatvā ye uṣṇanarakās teṣu śītībhūtvā nipatanti;",
  "V03vinv172u:5863": "ye śītanarakās teṣu uṣṇībhūtvā nipatanti;",
  "V03vinv172u:5864": "tena teṣāṃ satvānāṃ kāraṇāviśeṣāḥ pratiprasrabhyante;",
  "V03vinv172u:5865": "teṣām evaṃ bhavati:",
  "V03vinv172u:5866": "kiṃ nu vayaṃ bhavantaḥ itaś cyutāḥ āhosvid anyatropapannāḥ iti;",
  "V03vinv172u:5867": "teṣāṃ prasādasaṃjananārthaṃ bhagavān nirmitaṃ visarjayati;",
  "V03vinv172u:5868": "teṣāṃ nirmitaṃ dṛṣṭvā evaṃ bhavati;",
  "V03vinv172u:5869": "na haiva vayaṃ bhavantaḥ itaś cyutāḥ; (SBV II 162)",
  "V03vinv172u:5870": "nāpy anyatropapannāḥ;",
  "V03vinv172u:5871": "api tu ayam apūrvadarśanaḥ satvaḥ;",
  "V03vinv172u:5872": "asya anubhāvena asmākaṃ kāraṇāviśeṣāḥ pratiprasrabdhāḥ iti;",
  "V03vinv172u:5873": "te nirmite cittam abhiprasādya,",
  "V03vinv172u:5874": "tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti yatra satyānāṃ bhājanabhūtā bhavanti",
  "V03vinv172u:5875_0": "yā upariṣṭād gacchanti tāś cāturmahārājikān trayastriṃśān yāmān tuṣitān nirmāṇaratīn",
  "V03vinv172u:5875_1": "paranirmitavaśavartinaḥ brahmakāyikān brahmapurohitān mahābrahmaṇaḥ parīttābhān apramāṇābhān",
  "V03vinv172u:5875_2": "ābhāsvarān parīttaśubhān apramāṇaśubhān śubhakṛtsnān anabhrakān puṇyaprasavān bṛhatphalān",
  "V03vinv172u:5875_3": "abṛhān atapān sudṛśān sudarśanān akaniṣṭhān devān gatvā anityaṃ duḥkhaṃ śūnyam anātmā ity udghoṣayanti;",
  "V03vinv172u:5876": "gāthādvayaṃ ca bhāṣante",
  "V03vinv172u:5877": "ārabhadhvaṃ niṣkrāmata yujyadhvaṃ buddhaśāsane /",
  "V03vinv172u:5878": "dhunīta mṛtyunaḥ sainyaṃ naḍāgāram iva kuñjaraḥ //",
  "V03vinv172u:5879": "yo hy asmin dharmavinaye apramattaś cariṣyati /",
  "V03vinv172u:5880": "prahāya jātisaṃsāraṃ duḥkhasyāntaṃ kariṣyati // iti",
  "V03vinv172u:5881": "atha tā arciṣas trisahasramahāsahasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti;",
  "V03vinv172u:5882": "tad yadi bhagavān atītaṃ karma vyākartukāmo bhavati,",
  "V03vinv172u:5883": "bhagavataḥ pṛṣṭhato 'ntardhīyante;",
  "V03vinv172u:5884": "anāgataṃ vyākartukāmo bhavati,",
  "V03vinv172u:5885": "purastād antardhīyante;",
  "V03vinv172u:5886": "narakopapattiṃ vyākartukāmo bhavati pādatale antardhīyante;",
  "V03vinv172u:5887": "tiryagupapattiṃ vyākartukāmo bhavati pārṣṇyām antardhīyante;",
  "V03vinv172u:5888": "pretopapattiṃ vyākartukāmo bhavati pādāṅguṣṭhe antardhīyante;",
  "V03vinv172u:5889": "manuṣyopapattiṃ vyākartukāmo bhavati jānunor antardhīyante;",
  "V03vinv172u:5890": "balacakravartirājyaṃ vyākartukāmo bhavati vāme karatale antardhīyante;",
  "V03vinv172u:5891": "cakravartirājyaṃ vyākartukāmo bhavati dakṣiṇe karatale antardhīyante;",
  "V03vinv172u:5892": "devopapattiṃ vyākartukāmo bhavati nābhyām antardhīyante;",
  "V03vinv172u:5893": "śrāvakabodhiṃ vyākartukāmo bhavati āsye 'ntardhīyante;",
  "V03vinv172u:5894": "pratyekabodhiṃ vyākartukāmo bhavati ūrṇāyām antardhīyante;",
  "V03vinv172u:5895": "anuttarāṃ samyaksaṃbodhiṃ vyākartukāmo bhavati uṣṇīṣe antardhīyante",
  "V03vinv172u:5896": "atha tā arciṣo bhagavantaṃ (A 483a)",
  "V03vinv172u:5897": "triḥ pradakṣiṇīkṛtya bhagavata ūrṇāyām antarhitāḥ;",
  "V03vinv172u:5898": "athāyuṣmān ānandaḥ kṛtakarapuṭo bhagavantaṃ papraccha",
  "V03vinv172u:5899": "nānāvidho raṅgasahasracitro",
  "V03vinv172u:5900": "vaktrāntarān niṣkasitaḥ kalāpaḥ / (SBV II 163)",
  "V03vinv172u:5901": "avabhāsitā yena diśaḥ samantāt",
  "V03vinv172u:5902": "divākareṇodayatā yathaiva //",
  "V03vinv172u:5903": "gāthāś ca bhāṣate",
  "V03vinv172u:5904": "vigatodbhavā dainyamadaprahīṇā",
  "V03vinv172u:5905": "buddhā jagaty uttamahetubhūtāḥ /",
  "V03vinv172u:5906": "nākāraṇaṃ śaṅkhamṛṇālagauram",
  "V03vinv172u:5907": "smitam upadarśayanti jinā jitārayaḥ //",
  "V03vinv172u:5908": "tatkālaṃ svayam adhigamya dhīra buddhyā",
  "V03vinv172u:5909": "śrotṛṇāṃ śramaṇa jinendra kāṅkṣitānām /",
  "V03vinv172u:5910": "dhīrābhir munivṛṣa vāgbhir uttamābhir",
  "V03vinv172u:5911": "utpannaṃ vyapanaya saṃśayaṃ śubhābhiḥ /",
  "V03vinv172u:5912": "nākāsmāl lavaṇajalādrirājadhairyāḥ",
  "V03vinv172u:5913": "saṃbuddhāḥ smitam upadarśayanti nāthāḥ /",
  "V03vinv172u:5914": "yasyārthe smitam upadarśayanti dhīrāḥ",
  "V03vinv172u:5915": "taṃ śrotuṃ samabhilaṣanti te janaughāḥ // iti",
  "V03vinv172u:5916": "dṛṣṭas tvayā ānanda sa naṭo yena mamāntike cittaṃ prasādya muravaḥ parāhataḥ dṛṣṭo bhadanta;",
  "V03vinv172u:5917": "sa eṣa ānanda naṭaḥ anena kuśalamūlena cittotpādena ca dundubhīśvaro nāma pratyekabuddho bhaviṣyati;",
  "V03vinv172u:5918": "ayam asya deyadharmo yo mamāntike cittaprasādaḥ",
  "V03vinv172u:5920": "Devadatta has himself gilt by gold",
  "V03vinv172u:5921": "devadatta ajātaśatroḥ kathayati:",
  "V03vinv172u:5922": "mayā tvaṃ rājye pratiṣṭhāpitaḥ;",
  "V03vinv172u:5923": "mām api tvaṃ buddhatve pratiṣṭhāpaya iti;",
  "V03vinv172u:5924": "sa kathayati:",
  "V03vinv172u:5925": "bhagavataḥ suvarṇavarṇaḥ kāyaḥ;",
  "V03vinv172u:5926": "ādau tāvat tava suvarṇavarṇataiva nāsti iti;",
  "V03vinv172u:5927": "sa kathayati:",
  "V03vinv172u:5928": "ahaṃ suvarṇavarṇam abhinirvartayāmi iti;",
  "V03vinv172u:5929": "tena suvarṇakāra āhūyoktaḥ:",
  "V03vinv172u:5930": "mama kāye suvarṇaṃ cāraya iti;",
  "V03vinv172u:5931": "sa kathayati:",
  "V03vinv172u:5932": "ārya yadi śaknoṣi vedanāṃ soḍhum iti;",
  "V03vinv172u:5933": "sa kathayati:",
  "V03vinv172u:5934": "cāraya; śakṣyāmi iti;",
  "V03vinv172u:5935": "tena cuñcutailena gātraṃ mrakṣayitvā kāye suvarṇapatraṃ cāritaṃ;",
  "V03vinv172u:5936": "sa duḥkhāṃ tīvraṃ kharāṃ kaṭukām amanāpāṃ vedanāṃ vedayati;",
  "V03vinv172u:5937": "bhikṣubhiḥ kokālikaḥ pṛṣṭaḥ:",
  "V03vinv172u:5938": "kutra devadatta (SBV II 164)",
  "V03vinv172u:5939": "sa kathayati:",
  "V03vinv172u:5940": "amuṣmin pradeśe suvarṇavarṇatām abhinirvartayati iti;",
  "V03vinv172u:5941": "bhikṣavas taṃ pradeśaṃ gatāḥ;",
  "V03vinv172u:5942": "tair asau śruto duḥkhavedanārto vikrośan;",
  "V03vinv172u:5943": "te bhagavatsakāśam upasaṃkrāntaḥ",
  "V03vinv172u:5944": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:5945": "paśya bhadanta devadatta suvarṇavarṇatāyā arte duḥkhāṃ tīvraṃ kharāṃ kaṭukām amanāpāṃ vedanāṃ vedayate iti,",
  "V03vinv172u:5946": "bhagavān āha:",
  "V03vinv172u:5947": "na bhikṣava etarhi;",
  "V03vinv172u:5948": "yathā atīte 'py adhvany eṣa suvarṇakholāyā arthe anayena vyasanam āpannaḥ;",
  "V03vinv172u:5949": "tac chrūyatāṃ",
  "V03vinv172u:5951": "The story of a crow and a golden cap (suvarṇakholā)",
  "V03vinv172u:5952": "(concerning a previous birth of Devadatta)",
  "V03vinv172u:5953": "bhūtapūrvaṃ bhikṣavo vārāṇasyāṃ nagaryām anyatamā strī proṣitabhatṛkā;",
  "V03vinv172u:5954": "tasyāḥ purastāt kāko madhuramadhuraṃ rauti;",
  "V03vinv172u:5955": "sā kathayati:",
  "V03vinv172u:5956": "utkrāmotkrāma vāyasa;",
  "V03vinv172u:5957": "yadi me bhartā svastinā kṣemeṇa āgacchati,",
  "V03vinv172u:5958": "tava sauvarṇāṃ kholāṃ dadāmi iti;",
  "V03vinv172u:5959": "yāvad asau tasyā bhartā svastinā āgataḥ;",
  "V03vinv172u:5960": "sa kākas tasyāḥ purastāt suvarṇakholānimittaṃ madhuramadhuraṃ virauti;",
  "V03vinv172u:5961": "tatas tayā tasya sauvarṇā kholā dattā;",
  "V03vinv172u:5962": "sa tayā pinaddhayā itaś cāmutaś ca paribhramati;",
  "V03vinv172u:5963": "tasya suvarṇakholānimittam alikena pakṣinā śiraś chinnaṃ;",
  "V03vinv172u:5964": "devatā gāthāṃ bhāṣate",
  "V03vinv172u:5965": "bhavaty artho 'py anarthāya yo 'narthapadasaṃhitaḥ /",
  "V03vinv172u:5966": "kelikākena paryeṣṭo yasya sauvarṇakaṃ śiraḥ //",
  "V03vinv172u:5967": "bhagavān āha:",
  "V03vinv172u:5968": "kiṃ manyadhve bhikṣavo yo 'sau bhikṣavaḥ kākaḥ eṣa eva devadattaḥ tena (A 483b)",
  "V03vinv172u:5969": "kālena tena samayena;",
  "V03vinv172u:5970": "tadāpy eṣa suvarṇakholāhetor anayena vyasannam āpannaḥ;",
  "V03vinv172u:5971": "etarhy apy eṣa suvarṇavarṇatāyā ārthāya duḥkhāṃ tīvraṃ kharāṃ kaṭukām amanāpāṃ vedanāṃ vedayate iti",
  "V03vinv172u:5973": "Devadatta has in his feet the sign of the wheel imprinted with red hot iron",
  "V03vinv172u:5974": "punar api devadattaḥ ajātaśatroḥ kathayati:",
  "V03vinv172u:5975": "tvaṃ mayā rājye pratiṣṭhāpitaḥ;",
  "V03vinv172u:5976": "tvam api māṃ buddhatve pratiṣṭhāpaya iti;",
  "V03vinv172u:5977": "sa kathayati (SBV II 165)",
  "V03vinv172u:5978": "bhagavataḥ cakrāṅkapādatalacihnatā lakṣanam asti;",
  "V03vinv172u:5979": "tava tu cakrāṅkapādatalacihnatā nāsti iti;",
  "V03vinv172u:5980": "ahaṃ cakrāṅkapādatalacihnam abhinirvartayāmi iti;",
  "V03vinv172u:5981": "tena ayaskārā āhūya uktāḥ:",
  "V03vinv172u:5982": "śakṣyatha mama pādatale cakrāṅkaṃ kartum iti;",
  "V03vinv172u:5983": "te kathayanti:",
  "V03vinv172u:5984": "ārya yadi śaknoṣi vedanāṃ soḍhum iti;",
  "V03vinv172u:5985": "sa kathayati kuruta śakṣyāmi iti;",
  "V03vinv172u:5986": "te saṃlakṣayanti:",
  "V03vinv172u:5987": "balavān eṣaḥ;",
  "V03vinv172u:5988": "yady evam evāṅkyāmaḥ,",
  "V03vinv172u:5989": "sthānam etad vidyate yat pārṣṇiprahāreṇa asmān jīvitād vyaparopayiṣyati;",
  "V03vinv172u:5990": "iti taiḥ kanthāṃ chidrayitvā uktaḥ:",
  "V03vinv172u:5991": "ārya anena kanthāchidreṇa pādau praveśaya iti;",
  "V03vinv172u:5992": "tena kanthāchidreṇa pādau praveśitau;",
  "V03vinv172u:5993": "ayaskārair agnivarṇaṃ cakraṃ kṛtvā pādāv aṅkitau;",
  "V03vinv172u:5994": "sa duḥkhāṃ tīvraṃ kharāṃ kaṭukām amanāpāṃ vedanāṃ vedayate;",
  "V03vinv172u:5995": "bhikṣubhiḥ kokālikaḥ pṛṣṭaḥ:",
  "V03vinv172u:5996": "kutra devadatta sa kathayati:",
  "V03vinv172u:5997": "amuṣmin pradeśe cakrāṅkapādacihnatām abhinirvartayati iti;",
  "V03vinv172u:5998": "bhikṣavas taṃ pradeśaṃ gatāḥ;",
  "V03vinv172u:5999": "tair asau śruto duḥkhavedanārto vikrośan;",
  "V03vinv172u:6000": "te bhagavatsakāśam upasaṃkrāntaḥ",
  "V03vinv172u:6001": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:6002": "paśya bhadanta devadatta cakrāṅkapādatalacihnatāyā arthe duḥkhāṃ tīvraṃ kharāṃ kaṭukām amanāpāṃ vedanāṃ vedayate iti,",
  "V03vinv172u:6003": "bhagavān āha:",
  "V03vinv172u:6004": "na bhikṣava etarhi;",
  "V03vinv172u:6005": "yathā atīte 'py adhvany eṣa pādanimittam anayena vyasanam āpannaḥ;",
  "V03vinv172u:6006": "tac chrūyatāṃ",
  "V03vinv172u:6008": "The jackal measuring the step of an elephant with its own",
  "V03vinv172u:6009": "(concerning a previous birth of Devadatta)",
  "V03vinv172u:6010": "bhūtapūrvaṃ bhikṣavo haimavato hastī pānīyaṃ pātum avatīrṇaḥ;",
  "V03vinv172u:6011": "tasya pṛṣṭhataḥ sṛgālo 'vatīrṇaḥ;",
  "V03vinv172u:6012": "sa hastipadaṃ dṛṣṭvā ātmīyena padena māpayitum ārabdhaḥ;",
  "V03vinv172u:6013": "sa saṃlakṣayati:",
  "V03vinv172u:6014": "mamaitāni padāni iti;",
  "V03vinv172u:6015": "sa utplutyotplutya padāni sthāpayan kalamacchinnena kāṣṭhena śūlāyāṃ protaḥ;",
  "V03vinv172u:6016": "devatā gāthāṃ bhāṣate",
  "V03vinv172u:6017": "na padaṃ tava muḍha tulyakaṃ",
  "V03vinv172u:6018": "gajapādapadena sarvathā /",
  "V03vinv172u:6019": "tyaja buddhim imāṃ nirarthikāṃ",
  "V03vinv172u:6020": "parikhedam āpsyase vṛthā // iti (SBV II 166)",
  "V03vinv172u:6021": "kiṃ manyadhve bhikṣavo yo 'sau sṛgālaḥ eṣa eva devadattaḥ tena kālena tena samayena;",
  "V03vinv172u:6022": "tadāpy eṣa pādanimittam anayena vyasannam āpannaḥ;",
  "V03vinv172u:6023": "etarhy apy eṣa cakrāṅkapādatalacihnatāyā arthe duḥkhāṃ tīvraṃ kharāṃ kaṭukām amanāpāṃ vedanāṃ vedayate iti",
  "V03vinv172u:6025": "Devadatta calls a skilled master-mechanic and makes him construct a catapult in front of the Buddha's residence",
  "V03vinv172u:6026": "buddho bhagavān rājagṛhe viharati gṛdhrakūṭe parvate kumbhīrayakṣasya bhavane;",
  "V03vinv172u:6027": "bhūyo devadattaḥ ajātaśatroḥ kathayati:",
  "V03vinv172u:6028": "mayā tvaṃ rājye pratiṣṭhāpitaḥ;",
  "V03vinv172u:6029": "tvayāhaṃ na śakto buddhatve pratiṣṭhāpayitum?",
  "V03vinv172u:6030": "idānīm ahaṃ śramaṇaṃ gautamaṃ jīvitād vyaparopayāmi;",
  "V03vinv172u:6031": "na tvayā samanveṣṭavyaṃ kena praghātitaḥ kutra praghātitaḥ iti;",
  "V03vinv172u:6032": "sa kathayati:",
  "V03vinv172u:6033": "evam astu iti;",
  "V03vinv172u:6034": "yāvad dakṣiṇāpathād yantrakalācāryaḥ abhyāgataḥ;",
  "V03vinv172u:6035": "sa devadattena (A 484a)",
  "V03vinv172u:6036": "āhūyoktaḥ: bhoḥ ācārya śakṣyasi tvam īdṛśaṃ yantraṃ kartuṃ yaḥ paṃcabhiḥ puruṣaśataiḥ āmreḍyate?",
  "V03vinv172u:6037": "iti; sa kathayati:",
  "V03vinv172u:6038": "ārya śakṣyāmi iti;",
  "V03vinv172u:6039": "tena tasya śatasahasro muktāhāro dattaḥ;",
  "V03vinv172u:6040": "manuṣyasahasraṃ ca dattam;",
  "V03vinv172u:6041": "uktaś ca;",
  "V03vinv172u:6042": "yatra sthāne bhagavāṃs tiṣṭhati,",
  "V03vinv172u:6043": "tanmukhaṃ gṛdhrakūṭasyopari yantraṃ sajjīkuru iti;",
  "V03vinv172u:6044": "tatra paṃca manuṣyaśatāni sthāpitāni,",
  "V03vinv172u:6045": "ye tad yantram āmreḍayanti;",
  "V03vinv172u:6046": "aparasmin sthāne ardhatṛtīyāni śatāni sthāpitāni,",
  "V03vinv172u:6047": "uktāni ca; yadi śramaṇo gautamo yantreṇa na praghātyate,",
  "V03vinv172u:6048": "yuṣmābhiḥ praghātayitavyaḥ iti;",
  "V03vinv172u:6049": "aparasminn api sthāne tadarthena ardhatṛtīyāni manuṣyaśatāni;",
  "V03vinv172u:6050": "sarve ca samādiṣṭāḥ:",
  "V03vinv172u:6051": "yeṣāṃ yuṣmākaṃ śramaṇo gautamo bhāgaprāpto bhavati,",
  "V03vinv172u:6052": "taiḥ praghātayitavyaḥ iti;",
  "V03vinv172u:6053": "ātmanā cāparasmin pradeśe sthitaḥ;",
  "V03vinv172u:6054": "eṣāṃ paribhraṣṭo mayā praghātayitavyaḥ iti;",
  "V03vinv172u:6055": "yāvat tāni paṃca puruṣaśatāni yantram āmreḍayitum ārabdhāni;",
  "V03vinv172u:6056": "saṃjalpaṃ kurvanti:",
  "V03vinv172u:6057": "kasyārthe yantram āmreḍyate iti",
  "V03vinv172u:6059": "The workmen refuse to kill the Buddha,",
  "V03vinv172u:6060": "go away,",
  "V03vinv172u:6061": "sit down at his feet,",
  "V03vinv172u:6062": "and are convertef by him",
  "V03vinv172u:6063": "yāvat paśyanti adhastād buddhaṃ bhagavantaṃ;",
  "V03vinv172u:6064": "te kathayanti:",
  "V03vinv172u:6065": "bhavanto varaṃ (SBV II 167)",
  "V03vinv172u:6066": "svajīvitaparityāgaḥ,",
  "V03vinv172u:6067": "na tu devamanuṣyapūjitasya buddhasya bhagavataḥ prāṇaghātaḥ;",
  "V03vinv172u:6068": "parityajata yantram iti;",
  "V03vinv172u:6069": "te yantraṃ parityajya gṛdhrakūṭe itaś cāmutaś ca paribhramanti,",
  "V03vinv172u:6070": "katareṇa sthānena yantram avatārayāmaḥ,",
  "V03vinv172u:6071": "yatra devadatto na paśyed iti;",
  "V03vinv172u:6072": "teṣāṃ cetasā cittam ājñāya bhagavatā sopānaṃ nirmitaṃ;",
  "V03vinv172u:6073": "teṣāṃ sopānaṃ dṛṣṭvā etad abhavat:",
  "V03vinv172u:6074": "bhavantaḥ kuto 'tra sopānaḥ?",
  "V03vinv172u:6075": "bhagavata eṣo 'nubhāvaḥ iti;",
  "V03vinv172u:6076": "bhūyasyā mātrayā cittam abhiprasādya sopānena avatīrya,",
  "V03vinv172u:6077": "yena bhagavāṃs tenopasaṃkrāntāḥ;",
  "V03vinv172u:6078": "bhagavān api tadvinayanāpekṣayaiva gṛdhrakūṭe parvate caṅkramyamāṇo 'vasthitaḥ;",
  "V03vinv172u:6079": "tatas te bhagavataḥ pādau śirasā vanditvā purastān niṣaṇṇā dharmaśravaṇāya:",
  "V03vinv172u:6080": "bhagavatā teṣām āśayānuśayaṃ dhātuṃ prakṛtiṃ ca jñatvā tādṛśī caturāryasatyasaṃprativedhikī dharmadeśanā kṛtā,",
  "V03vinv172u:6081": "yāṃ śrutvā tair viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtaṃ;",
  "V03vinv172u:6082": "te dṛṣṭasatyās trir udānam udānayanti:",
  "V03vinv172u:6083": "idam asmākaṃ bhadanta na mātrā kṛtaṃ na pitrā;",
  "V03vinv172u:6084": "na rājñā neṣṭena svakanabandhuvargeṇa na pūrvapretair,",
  "V03vinv172u:6085": "na śramaṇabrāhmaṇaiḥ,",
  "V03vinv172u:6086": "yat bhagavatā asmākaṃ kṛtaṃ;",
  "V03vinv172u:6087": "uddhṛto narakatiryakpretebhyaḥ pādaḥ;",
  "V03vinv172u:6088": "pratiṣṭhāpito devamanuṣyeṣu;",
  "V03vinv172u:6089": "paryantīkṛtaḥ saṃsāraḥ;",
  "V03vinv172u:6090": "ucchoṣitā rudhirāśrusamudrāḥ;",
  "V03vinv172u:6091": "laṅghitā asthiparvatāḥ;",
  "V03vinv172u:6092": "pihitāny apāyadvārāṇi;",
  "V03vinv172u:6093": "vivṛtāni svargadvārāṇi;",
  "V03vinv172u:6094": "anādikālopacitaṃ satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtaṃ;",
  "V03vinv172u:6095": "abhikrāntā vayaṃ bhadanta,",
  "V03vinv172u:6096": "abhikrāntāḥ;",
  "V03vinv172u:6097": "ete vayaṃ bhagavantaṃ śraṇaṃ gacchāmaḥ,",
  "V03vinv172u:6098": "dharmaṃ ca bhikṣusaṃghaṃ ca;",
  "V03vinv172u:6099": "upāsakāṃ ca asmān bhagavān dhārayatu adyāgreṇa yāvajjīvaṃ prāṇopetān,",
  "V03vinv172u:6100": "śaraṇāgatān,",
  "V03vinv172u:6101": "abhiprasannān;",
  "V03vinv172u:6102": "ity uktvā bhagavato 'ntikāt paṃca śikṣāpadāni grahitum ārabdhāḥ",
  "V03vinv172u:6104": "Devadatta perceives that the workmen and the mechanic too ran away,",
  "V03vinv172u:6105": "and manages himself to hurl a stone from the catapult at the Buddha",
  "V03vinv172u:6106": "yantrakalācāryo 'pi (A 484b)",
  "V03vinv172u:6107": "buddhaṃ bhagavantam ayaṃ praghātayatīti viditvā,",
  "V03vinv172u:6108": "teṣām anupadam eva sopānād avatīrya,",
  "V03vinv172u:6109": "śatasahasraṃ muktāhāraṃ gṛhītvā niṣpalāyitaḥ;",
  "V03vinv172u:6110": "devadatto 'pi śilāpatanatatparo muhurmuhur nirīkṣate;",
  "V03vinv172u:6111": "na patatīti kṛtvā svayam eva tāny anyāni paṃca manuṣyaśatāny ādāya gṛdhrakūṭaṃ parvatam (SBV II 168)",
  "V03vinv172u:6112": "abhiroḍhum ārabdhaḥ;",
  "V03vinv172u:6113": "paśyati tāni bhagavato 'ntikād dharmaṃ śṛṇvanti;",
  "V03vinv172u:6114": "dṛṣṭvā ca bhūyasyā mātrayā saṃjātāmarṣo 'nyatomukho gṛdhrakūṭaṃ parvatam abhirūḍhaḥ;",
  "V03vinv172u:6115": "yāvat paśyati yantrakalācāryo 'pi niṣpalāyitaḥ;",
  "V03vinv172u:6116": "svayam eva paṃcaśataparivāro yantram āmreḍayitum ārabdhaḥ;",
  "V03vinv172u:6117": "bhagavān saṃlakṣayati:",
  "V03vinv172u:6118": "mayaiva etāni karmāṇi kṛtāny upacitāni labdhasaṃbhārāṇi pariṇatapratyayāny oghavat pratyupasthitāny avaśyabhāvīni;",
  "V03vinv172u:6119": "mayaiva etāni karmāṇi kṛtāny upacitāni ko 'nyaḥ pratyanubhaviṣyati?",
  "V03vinv172u:6120": "iti viditvā tāni paṃca manuṣyaśatāni idam avocat:",
  "V03vinv172u:6121": "bhavanto devadattas tīvraparyavasthānāvasthito gṛdhrakūṭaṃ parvatam abhirūḍhāḥ;",
  "V03vinv172u:6122": "gacchata;",
  "V03vinv172u:6123": "mamaitāni karmāṇi kṛtāni iti;",
  "V03vinv172u:6124": "tatas tāni paṃca manuṣyaśatāni niṣpalāyitāni;",
  "V03vinv172u:6125": "devatānām adhastāj jñānadarśanaṃ pravartate",
  "V03vinv172u:6127": "The yakṣa Kumbhīra sacrifices his life in trying to arrest the stone,",
  "V03vinv172u:6128": "but a fragment strikes the Buddha on the foot",
  "V03vinv172u:6129": "atha vajrapāṇer yakṣasyaitad abhavat:",
  "V03vinv172u:6130": "devadatto bhagavato vadhāya parākramati iti viditvā yena kumbhīrayakṣas tenopasaṃkrāntaḥ;",
  "V03vinv172u:6131": "upasaṃkramya kumbhīraṃ yakṣam idam avocat:",
  "V03vinv172u:6132": "devadatto gṛdhrakūṭād yantreṇa bhagavataḥ śilāṃ kṣeptum ārabdhaḥ;",
  "V03vinv172u:6133": "tava ca bhavane bhagavān viharati;",
  "V03vinv172u:6134": "tad ahaṃ yatnam āsthāya antarīkṣe etāṃ śilāṃ vajreṇa cūrṇayāmi;",
  "V03vinv172u:6135": "tvayāpi sāhāyye vartitavyaṃ;",
  "V03vinv172u:6136": "kadācic cūrṇitāyāḥ khaṇḍaḥ bhagavata upariṣṭān nipated ti;",
  "V03vinv172u:6137": "sa kathayati:",
  "V03vinv172u:6138": "evaṃ bhavatu iti;",
  "V03vinv172u:6139": "bhagavān abhyavakāśe sthitvā parvatavivare praviṣṭaḥ;",
  "V03vinv172u:6140": "devadattena paṃcaśataparivāreṇa yantram āmreḍya bhagavataḥ śilā kṣiptā;",
  "V03vinv172u:6141": "vajrapāṇinā yakṣeṇa cūrṇitā;",
  "V03vinv172u:6142": "ardhaṃ bhagavataḥ sthāne patitukāmaṃ kumbhīrayakṣeṇa gṛhṇatā na sugṛhītaṃ kṛtaṃ;",
  "V03vinv172u:6143": "sa tena praghātitaḥ;",
  "V03vinv172u:6144": "bhagavatā utplutya pāṣāṇaśarkarayā pādaḥ kṣataḥ kṛtaḥ;",
  "V03vinv172u:6145": "bhagavāṃs tasyāṃ velāyāṃ gāthāṃ bhāṣate",
  "V03vinv172u:6146": "naivāntarīkṣe na samudramadhye",
  "V03vinv172u:6147": "na parvatānāṃ vivaraṃ praviśya /",
  "V03vinv172u:6148": "na vidyate 'sau pṛthivīpradeśo",
  "V03vinv172u:6149": "yatra sthitau na prasaheta karma // iti",
  "V03vinv172u:6150": "kumbhīro 'pi yakṣaḥ kuśalacittaḥ kālagataḥ;",
  "V03vinv172u:6151": "kālaṃ kṛtvā praṇīteṣu trayastriṃśeṣu deveṣu upapannaḥ;",
  "V03vinv172u:6152": "dharmatā khalu devaputrasya vā devakanyāyā vā aciropapannasya trīṇi cittāny utpadyante:",
  "V03vinv172u:6153": "kutaś cyutaḥ kutropapannaḥ kena karmaṇā iti sa paśyati:",
  "V03vinv172u:6154": "yakṣebhyaś cyutaḥ,",
  "V03vinv172u:6155": "praṇīteṣu trayastriṃśeṣu deveṣūpapannaḥ bhagavato (SBV II 169)",
  "V03vinv172u:6156": "'ntike cittam abhiprasādya iti;",
  "V03vinv172u:6157": "atha yakṣapūrviṇo devaputrasya etad abhavan na mama pratirūpaṃ syād yad ahaṃ paryuṣitaparivāso bhagavantaṃ darśanāyopasaṃkrameyaṃ (A 485a)",
  "V03vinv172u:6158": "yan nv aham aparyuṣitaparivāsa eva bhagavantaṃ darśanāyopasaṃkrameyam iti",
  "V03vinv172u:6159_0": "atha sa yakṣapūrvī devaputraś calavimalakuṇḍaladharo hārārdhahāravibhūṣitagātras",
  "V03vinv172u:6159_1": "tām eva rātriṃ divyānām utpalapadmakumudapuṇḍarīkamāndārakāṇāṃ puṣpāṇām utsaṃgaṃ",
  "V03vinv172u:6159_2": "pūrayitvā sarvaṃ gṛdhrakūṭaṃ parvatam udāreṇāvabhāsenāvabhāsya bhagavataṃ puṣpair",
  "V03vinv172u:6159_3": "avakīrya bhagavataḥ purastān niṣaṇṇo dharmaśravaṇāya;",
  "V03vinv172u:6160_0": "tato bhagavatā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī",
  "V03vinv172u:6160_1": "dharmadeśanā kṛtā yāṃ śrutvā yakṣapūrviṇā devaputreṇa viṃśatiśikharasamudgataṃ satkāyadṛṣṭiśailaṃ",
  "V03vinv172u:6160_2": "jñānavajreṇa bhitvā srotaāpattiphalaṃ sākṣātkṛtaṃ;",
  "V03vinv172u:6161": "sa dṛṣṭasatyas trir udānam udānayati:",
  "V03vinv172u:6162": "idam asmākaṃ bhadanta na mātrā kṛtaṃ na pitrā kṛtaṃ;",
  "V03vinv172u:6163": "neṣṭena svajanabandhuvargeṇa;",
  "V03vinv172u:6164": "na rājñā na devatābhir na pūrvapretair na śramaṇabrāhmaṇaiḥ yad bhagavatā asmākaṃ kṛtam;",
  "V03vinv172u:6165": "ucchoṣitā rudhirāśrusamudrāḥ;",
  "V03vinv172u:6166": "laṃghitā asthiparvatāḥ pihitāny apāyadvārāṇi vivṛtāni svargamokṣadvārāṇi;",
  "V03vinv172u:6167": "pratiṣṭhāpitāḥ smo devamanuṣyeṣu āha ca",
  "V03vinv172u:6168": "tavānubhāvāt pihitas sughoro",
  "V03vinv172u:6169": "hy apāyamārgo bahudoṣayuktaḥ /",
  "V03vinv172u:6170": "apāvṛtā svargagatiḥ supuṇyā",
  "V03vinv172u:6171": "nirvāṇamārgaś ca mayopalabdhaḥ //",
  "V03vinv172u:6172": "tvadāśrayāc cāptam apetadoṣaṃ",
  "V03vinv172u:6173": "mayādya śuddhaṃ suviśuddhacakṣuḥ /",
  "V03vinv172u:6174": "prāptaṃ ca śāntaṃ padam āryakāntaṃ",
  "V03vinv172u:6175": "tīrṇaś ca duḥkhārṇavapāram asmi //",
  "V03vinv172u:6176": "jagati daityanarāmarapūjitaṃ",
  "V03vinv172u:6177": "vigatajanmajarāmaraṇāmayaṃ /",
  "V03vinv172u:6178": "bhavasahasrasudurlabhadarśanaṃ",
  "V03vinv172u:6179": "saphalam adya mune tava darśanam* //",
  "V03vinv172u:6180": "avalambya tataḥ pralambahāraḥ",
  "V03vinv172u:6181": "caraṇau dvāv abhivandya jātaharṣaḥ /",
  "V03vinv172u:6182": "parigamya ca dakṣiṇaṃ jitāriṃ",
  "V03vinv172u:6183": "suralokābhimukho divaṃ jagāma // (SBV II 170)",
  "V03vinv172u:6184_0": "atha yakṣapūrvī devaputro vaṇig iva labdhalābhaḥ saṃpannasasya iva kārṣakaḥ śūra",
  "V03vinv172u:6184_1": "iva vijitasaṃgrāmaḥ sarvarogaparimukta ivāturo yayā vibhūtyā bhagavatsakāśam upasaṃkrāntaḥ",
  "V03vinv172u:6184_2": "tayaiva vibhūtyā svabhavanaṃ gataḥ",
  "V03vinv172u:6185": "bhikṣavaḥ pūrvarātrāpararātraṃ jāgarikāyogam anuyuktā viharanti;",
  "V03vinv172u:6186": "tair dṛṣṭo bhagavato 'ntike udāro 'vabhāsaḥ;",
  "V03vinv172u:6187": "yaṃ dṛṣṭvā sandigdhāḥ bhagavantaṃ papracchuḥ:",
  "V03vinv172u:6188": "kiṃ bhagavan imāṃ rātriṃ bhagavantaṃ darśanāya brahmā sabhāṃpatiḥ śakro devendraḥ catvāro lokapālā upasaṃkrāntāḥ bhagavān āha:",
  "V03vinv172u:6189": "na bhikṣavo brahmā sabhāṃpatiḥ na śakro devānām indraḥ nāpi catvāro lokapālā mām darśanāyopasaṃkrāntāḥ;",
  "V03vinv172u:6190": "api tu devadattena madvadhāyodyuktena yā gṛddhrakūṭaparvatād yantreṇa śilā kṣiptā sā antarīkṣe eva vajrapāṇinā vajreṇa cūrṇitā;",
  "V03vinv172u:6191": "tasyā ardhaṃ mamopari patamānaṃ kumbhīrayakṣeṇa durgṛhītaṃ kṛtaṃ;",
  "V03vinv172u:6192": "sa tena praghātito mamāntike cittam abhiprasādya kālagataḥ;",
  "V03vinv172u:6193": "praṇīteṣu deveṣu trayastriṃśeṣu (A 485b)",
  "V03vinv172u:6194": "upapannaḥ; sa imāṃ rātriṃ matsakāśam upasaṃkrāntaḥ;",
  "V03vinv172u:6195": "tasya mayā dharmo deśitaḥ;",
  "V03vinv172u:6196": "sa dṛṣṭisatyaḥ svabhavanaṃ gataḥ;",
  "V03vinv172u:6197": "iti hi bhikṣavaḥ ekāntakṛṣṇānāṃ karmaṇām ekāntakṛṣṇo vipākaḥ;",
  "V03vinv172u:6198": "ekāntaśuklānām ekāntaśuklaḥ;",
  "V03vinv172u:6199": "vyatimiśrāṇāṃ vyatimiśraḥ;",
  "V03vinv172u:6200": "tasmāt tarhi bhikṣavaḥ ekāntakṛṣṇāni karmāṇy apāsya vyatimiśrāṇi ca ekāntaśukleṣv eva karmasv ābhogāḥ karaṇīyaḥ ity evaṃ vo bhikṣavaḥ śikṣitavyam*",
  "V03vinv172u:6201": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:6202": "paśya bhadanta kumbhīreṇa yakṣeṇa bhagavataḥ arthāya ātmā parityaktaḥ iti;",
  "V03vinv172u:6203": "bhagavān āha:",
  "V03vinv172u:6204": "na bhikṣava etarhi yathā atīte 'py adhvani anena mamārthāya ātmā parityaktaḥ;",
  "V03vinv172u:6205": "tac chrūyatāṃ",
  "V03vinv172u:6207": "The story of a hunter",
  "V03vinv172u:6208": "(concerning a previous birth of yakṣa Kumbhīra)",
  "V03vinv172u:6209": "bhūtapūrvaṃ bhikṣavo vārāṇasyāṃ nagaryāṃ brahmadatto nāma rājā rājyaṃ kārayati ṛddhaṃ ca sphītaṃ ca kṣemaṃ ca subhikṣaṃ ca ākīrṇabahujanamanuṣyaṃ ca;",
  "V03vinv172u:6210": "tena khalu samayena vārāṇasyāṃ nagaryāṃ nātidūre anyatarasminn āśramapade mūlapuṣpaphalasalilasaṃpanne nānāvihaganikūjite ṛṣiḥ prativasati;",
  "V03vinv172u:6211": "kaṣṭatapāḥ phalamūlāmbubhakṣaḥ ajinavalkalavāsāḥ;",
  "V03vinv172u:6212": "tasya cāśramapadasya sāmantakena mṛgalubdhako mṛgān praghātya praghātya jīvikāṃ kalpayati;",
  "V03vinv172u:6213": "sa tasya ṛṣeḥ kālena kālam upasaṃkrāmati;",
  "V03vinv172u:6214": "tasyāsau ṛṣiḥ śrāntasya mūlaphalair upasaṃhāraṃ karoti;",
  "V03vinv172u:6215": "apy evāyaṃ lubdhako matsarī (SBV II 171)",
  "V03vinv172u:6216": "samīpanivāsino mṛgān na praghātayed iti;",
  "V03vinv172u:6217": "tayoḥ parasparaṃ pitṛputreti saṃjñā samutpannā;",
  "V03vinv172u:6218": "lubdhako ṛṣiṃ pitṛvādena samudācarati;",
  "V03vinv172u:6219": "ṛṣir api lubdhakaṃ putravādena;",
  "V03vinv172u:6220": "yāvad apareṇa samayena rājā brahmadattaḥ kālyam evotthāya mṛgavadhāya nirgataḥ;",
  "V03vinv172u:6221": "tena mṛgaḥ śaraparamparayā tāḍitaḥ utpatitaḥ taya ṛṣer āśramapadaṃ praviṣṭaḥ;",
  "V03vinv172u:6222": "tatrāpi rājñā nārācena marmaṇi tāḍitaḥ kālagataḥ;",
  "V03vinv172u:6223": "sa ṛṣiḥ krodhaparyavasthitaḥ kathayati:",
  "V03vinv172u:6224": "kalirājas tvaṃ durācāro yena me śaraṇopagato mṛgaḥ praghātitaḥ iti;",
  "V03vinv172u:6225": "evam ukte sa rājā dveṣaparyavasthānaniviṣṭabuddhir amātyānāṃ kathayati:",
  "V03vinv172u:6226": "bhavanto yo rājānaṃ kṣatriyaṃ mūrdhābhiṣiktaṃ paribhāṣate tasya ko daṇḍaḥ iti;",
  "V03vinv172u:6227": "amātyāḥ kathayanti:",
  "V03vinv172u:6228": "vadho daṇḍaḥ iti;",
  "V03vinv172u:6229": "rājā kathayati:",
  "V03vinv172u:6230": "yady evaṃ parityakto me ayam ṛṣiḥ;",
  "V03vinv172u:6231": "amātyāḥ ṛṣiṃ praghātayitum ārabdhāḥ;",
  "V03vinv172u:6232": "daivāt sa lubdhakas tasya ṛṣeḥ sakāśam āgataḥ;",
  "V03vinv172u:6233": "āgata eva sa saṃlakṣayati;",
  "V03vinv172u:6234": "mama jīvataḥ katham ṛṣiḥ praghātyate iti;",
  "V03vinv172u:6235": "sa yoddhum ārabdhaḥ;",
  "V03vinv172u:6236": "ṛṣir niṣpalāyitaḥ;",
  "V03vinv172u:6237": "sa mahatā balakāyena praghātitaḥ",
  "V03vinv172u:6238": "bhagavān āha:",
  "V03vinv172u:6239": "kiṃ manyadhve bhikṣavo yo 'sau ṛṣir aham eva saḥ tena kālena tena samayena;",
  "V03vinv172u:6240": "yo 'sau lubdhakaḥ eṣa eva sa kumbhīrayakṣaḥ tena kālena tena samayena;",
  "V03vinv172u:6241": "tadāpy anena mamārthāya ātmā parityaktaḥ;",
  "V03vinv172u:6242": "etarhy apy anena mamārthāya ātmā parityaktaḥ iti",
  "V03vinv172u:6244": "Jīvaka prescribes a very rare substance called gośīrṣacandana in order to stop the hemorrhage at the foot of the Buddha",
  "V03vinv172u:6245": "bhagavataḥ pāṣāṇaśarkarayā (A 486a)",
  "V03vinv172u:6246": "pādaḥ kṣataḥ;",
  "V03vinv172u:6247": "rudhiraṃ pragharaty eva nāvatiṣṭhate;",
  "V03vinv172u:6248": "jīvako vaidyarājo bhagavato rujāvalokakaḥ trikālam upasaṃkrāmati;",
  "V03vinv172u:6249": "rājagṛhanivāsī śrāddho janakāyaḥ nānādeśabhyāgatāś ca samyagdarśanasaṃpannāḥ dhaninaḥ śreṣṭhinaḥ sārthavāhāḥ;",
  "V03vinv172u:6250": "tatra kecit kathayati:",
  "V03vinv172u:6251": "jīvaka idam atra bhaiṣajyaṃ śobhanam iti;",
  "V03vinv172u:6252": "anye kathayanti:",
  "V03vinv172u:6253": "idaṃ śobhanam iti;",
  "V03vinv172u:6254": "jīvako vaidyarājaḥ kathayati:",
  "V03vinv172u:6255": "asty atra sadyaḥpraśamanaṃ bhaiṣajyaṃ;",
  "V03vinv172u:6256": "kiṃ tu tad durlabhaṃ;",
  "V03vinv172u:6257": "āyuṣmān ānanda kathayati:",
  "V03vinv172u:6258": "jīvaka kiṃ tat;",
  "V03vinv172u:6259": "sa kathayati:",
  "V03vinv172u:6260": "gośīrṣacandanaṃ;",
  "V03vinv172u:6261": "tena khalu samayena goṣīrṣacandanasya prāptir eva samucchinnā;",
  "V03vinv172u:6262": "yāvad anyatamena vaṇijā gośīrṣacandanam ātyayikaṃ sthāpitam:",
  "V03vinv172u:6263": "ayaṃ rājā ajātaśatruś caṇḍo rabhasaḥ karkaśaḥ;",
  "V03vinv172u:6264": "yady asya daivād gośīrṣacandanena prayojanaṃ bhavati (SBV II 172)",
  "V03vinv172u:6265": "niyatam asyābhāvat śiraśchedam api karoti;",
  "V03vinv172u:6266": "yasmād ahaṃ kālānukālaṃ gośīrṣacandanavikrayaṃ kṛtavān iti;",
  "V03vinv172u:6267": "tena śrutaṃ yathā jīvakena vaidyarājena bhagavato rujāpraśamanaṃ gośīrṣacandanam upadiṣṭam iti;",
  "V03vinv172u:6268": "sa saṃlakṣayati:",
  "V03vinv172u:6269": "ayam ajātaśatrur devadattavigrāhito bhagavaty abhiniviṣṭabuddhiḥ;",
  "V03vinv172u:6270": "yady ahaṃ bhagavato gośīrṣacandanaṃ pradāsyāmi sthānam etad vidyate yad anarthaṃ kariṣyati iti;",
  "V03vinv172u:6271": "punaḥ saṃlakṣayati:",
  "V03vinv172u:6272": "bhagavān devamanuṣyapūjitaḥ;",
  "V03vinv172u:6273": "yadi tasyārthāy prāṇaviyogo bhavati,",
  "V03vinv172u:6274": "bhavaty eva;",
  "V03vinv172u:6275": "yannv ahaṃ bhagavato gośīrṣacandanaṃ prayaccheyam iti;",
  "V03vinv172u:6276": "sa gośīrṣacandanam ādāya bhagavatsakāśam upasaṃkrāntaḥ pādayor nipatya kathayati:",
  "V03vinv172u:6277": "bhagavann upalabdhaṃ mayā bhagavato gośīrṣacandanena prayojanam iti;",
  "V03vinv172u:6278": "idaṃ tat pratigṛhṇātu bhagavān anukampām upādāya iti;",
  "V03vinv172u:6279": "tatra bhagavān āyuṣmantam ānandam āmantrayate:",
  "V03vinv172u:6280": "pratigṛhṇīṣva ānanda asya mahātmanaḥ sakāśād gośīrṣacandanam iti;",
  "V03vinv172u:6281": "āyuṣmatā ānandena pratigṛhītaṃ;",
  "V03vinv172u:6282": "tato 'sau vaṇik prītiprāmodyajātaḥ bhagavataḥ pādau śirasā vanditvā bhagavato 'ntikāt prakrāntaḥ",
  "V03vinv172u:6283": "atha bhagavān vismitam akārṣīt;",
  "V03vinv172u:6284": "dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātāḥ arciṣaḥ mukhān niścarya kāścid adhastād gacchanti;",
  "V03vinv172u:6285": "kāścid upariṣṭād gacchanti",
  "V03vinv172u:6286_0": "yā adhastād gacchanti tāḥ sañjīvaṃ kālasūtraṃ saṅghātaṃ rauravaṃ mahārauravaṃ tāpanaṃ",
  "V03vinv172u:6286_1": "pratāpanam avīcim arbudaṃ nirarbudam aṭaṭaṃ hahavaṃ huhuvam utpalaṃ padmaṃ mahāpadmaṃ",
  "V03vinv172u:6286_2": "narakaṃ gatvā ye uṣṇanarakās teṣu śītībhūtvā nipatanti;",
  "V03vinv172u:6287": "ye śītanarakās teṣu uṣṇībhūtvā nipatanti;",
  "V03vinv172u:6288": "tena teṣāṃ satvānāṃ kāraṇāviśeṣāḥ pratiprasrabhyante;",
  "V03vinv172u:6289": "teṣām evaṃ bhavati:",
  "V03vinv172u:6290": "kiṃ nu vayaṃ bhavantaḥ itaś cyutāḥ āhosvid anyatropapannāḥ iti;",
  "V03vinv172u:6291": "teṣāṃ prasādasaṃjananārthaṃ bhagavān nirmitaṃ visarjayati;",
  "V03vinv172u:6292": "teṣāṃ nirmitaṃ dṛṣṭvā evaṃ bhavati;",
  "V03vinv172u:6293": "na haiva vayaṃ bhavantaḥ itaś cyutāḥ;",
  "V03vinv172u:6294": "nāpy anyatropapannāḥ;",
  "V03vinv172u:6295": "api tu ayam apūrvadarśanaḥ satvaḥ;",
  "V03vinv172u:6296": "asya anubhāvena asmākaṃ kāraṇāviśeṣāḥ pratiprasrabdhāḥ iti;",
  "V03vinv172u:6297": "te nirmite cittam abhiprasādya,",
  "V03vinv172u:6298": "tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti yatra satyānāṃ bhājanabhūtā bhavanti",
  "V03vinv172u:6299_0": "yā upariṣṭād gacchanti tāś cāturmahārājikān trayastriṃśān yāmān tuṣitān nirmāṇaratīn",
  "V03vinv172u:6299_1": "paranirmitavaśavartinaḥ brahmakāyikān brahmapurohitān mahābrahmaṇaḥ parīttābhān apramāṇābhān",
  "V03vinv172u:6299_2": "ābhāsvarān parīttaśubhān apramāṇaśubhān śubhakṛtsnān anabhrakān puṇyaprasavān bṛhatphalān",
  "V03vinv172u:6299_3": "abṛhān atapān sudṛśān sudarśanān akaniṣṭhān devān gatvā anityaṃ duḥkhaṃ śūnyam anātmā ity udghoṣayanti;",
  "V03vinv172u:6300": "gāthādvayaṃ ca bhāṣante",
  "V03vinv172u:6301": "ārabhadhvaṃ niṣkrāmata yujyadhvaṃ buddhaśāsane /",
  "V03vinv172u:6302": "dhunīta mṛtyunaḥ sainyaṃ naḍāgāram iva kuñjaraḥ //",
  "V03vinv172u:6303": "yo hy asmin dharmavinaye apramattaś cariṣyati /",
  "V03vinv172u:6304": "prahāya jātisaṃsāraṃ duḥkhasyāntaṃ kariṣyati // iti",
  "V03vinv172u:6305": "atha tā arciṣas trisahasramahāsahasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti;",
  "V03vinv172u:6306": "tad yadi bhagavān atītaṃ karma vyākartukāmo bhavati,",
  "V03vinv172u:6307": "bhagavataḥ pṛṣṭhato 'ntardhīyante;",
  "V03vinv172u:6308": "anāgataṃ vyākartukāmo bhavati,",
  "V03vinv172u:6309": "purastād antardhīyante;",
  "V03vinv172u:6310": "narakopapattiṃ vyākartukāmo bhavati pādatale antardhīyante;",
  "V03vinv172u:6311": "tiryagupapattiṃ vyākartukāmo bhavati pārṣṇyām antardhīyante;",
  "V03vinv172u:6312": "pretopapattiṃ vyākartukāmo bhavati pādāṅguṣṭhe antardhīyante;",
  "V03vinv172u:6313": "manuṣyopapattiṃ vyākartukāmo bhavati jānunor antardhīyante;",
  "V03vinv172u:6314": "balacakravartirājyaṃ vyākartukāmo bhavati vāme karatale antardhīyante;",
  "V03vinv172u:6315": "cakravartirājyaṃ vyākartukāmo bhavati dakṣiṇe karatale antardhīyante;",
  "V03vinv172u:6316": "devopapattiṃ vyākartukāmo bhavati nābhyām antardhīyante;",
  "V03vinv172u:6317": "śrāvakabodhiṃ vyākartukāmo bhavati āsye 'ntardhīyante;",
  "V03vinv172u:6318": "pratyekabodhiṃ vyākartukāmo bhavati ūrṇāyām antardhīyante;",
  "V03vinv172u:6319": "anuttarāṃ samyaksaṃbodhiṃ vyākartukāmo bhavati uṣṇīṣe antardhīyante",
  "V03vinv172u:6320": "atha tā arciṣo bhagavantaṃ triḥ pradakṣiṇīkṛtya bhagavata ūrṇāyām antarhitāḥ;",
  "V03vinv172u:6321": "athāyuṣmān ānandaḥ kṛtakarapuṭo bhagavantaṃ papraccha",
  "V03vinv172u:6322": "nānāvidho raṅgasahasracitro",
  "V03vinv172u:6323": "vaktrāntarān niṣkasitaḥ kalāpaḥ /",
  "V03vinv172u:6324": "avabhāsitā yena diśaḥ samantāt",
  "V03vinv172u:6325": "divākareṇodayatā yathaiva //",
  "V03vinv172u:6326": "gāthāś ca bhāṣate",
  "V03vinv172u:6327": "vigatodbhavā dainyamadaprahīṇā",
  "V03vinv172u:6328": "buddhā jagaty uttamahetubhūtāḥ /",
  "V03vinv172u:6329": "nākāraṇaṃ śaṅkhamṛṇālagauram",
  "V03vinv172u:6330": "smitam upadarśayanti jinā jitārayaḥ //",
  "V03vinv172u:6331": "tatkālaṃ svayam adhigamya dhīra buddhyā",
  "V03vinv172u:6332": "śrotṛṇāṃ śramaṇa jinendra kāṅkṣitānām /",
  "V03vinv172u:6333": "dhīrābhir munivṛṣa vāgbhir uttamābhir",
  "V03vinv172u:6334": "utpannaṃ vyapanaya saṃśayaṃ śubhābhiḥ /",
  "V03vinv172u:6335": "nākāsmāl lavaṇajalādrirājadhairyāḥ",
  "V03vinv172u:6336": "saṃbuddhāḥ smitam upadarśayanti nāthāḥ /",
  "V03vinv172u:6337": "yasyārthe smitam upadarśayanti dhīrāḥ",
  "V03vinv172u:6338": "taṃ śrotuṃ samabhilaṣanti te janaughāḥ // iti",
  "V03vinv172u:6339": "bhagavān āha:",
  "V03vinv172u:6340": "evametad ānanda evam etat;",
  "V03vinv172u:6341": "nāhetapratyayam ānanda tathāgatā arhantaḥ samyaksaṃbuddhāḥ smitaṃ prāviṣkurvanti;",
  "V03vinv172u:6342": "dṛṣṭas tvayā ananda sa vaṇik,",
  "V03vinv172u:6343": "yena tathāgatasya cittam abhiprasādya gośīrṣacandanaṃ (A 487a)",
  "V03vinv172u:6344": "dattaṃ dṛṣṭo bhadanta;",
  "V03vinv172u:6345": "sa eṣa ānanda vaṇik tena kuśalamūlena cittotpādena deyadharmaparityāgena ca candano nāma pratyekabuddho bhaviṣyati;",
  "V03vinv172u:6346": "ayam asya deyadharmo yo mamāntike cittaprasādaḥ",
  "V03vinv172u:6348": "The hemorrhage does not stop,",
  "V03vinv172u:6349": "and Jīvaka prescribes the milk of a young woman",
  "V03vinv172u:6350": "tathāpi tad rudhiraṃ pragharaty eva;",
  "V03vinv172u:6351": "nāvatiṣṭhate;",
  "V03vinv172u:6352": "jīvakaḥ kathayati:",
  "V03vinv172u:6353": "idānīṃ kanyākṣīreṇa pariṣeko dīyatām iti;",
  "V03vinv172u:6354": "bhikṣavo na jānate kīdṛśaṃ kanyākṣīram iti;",
  "V03vinv172u:6355": "āyuṣmān ānandaḥ kathayati:",
  "V03vinv172u:6356": "jīvaka kīdṛśaṃ kanyākṣīram iti;",
  "V03vinv172u:6357": "sa kathayati:",
  "V03vinv172u:6358": "yā tu prathamaprasavā (SBV II 173)",
  "V03vinv172u:6359": "nārī sātra kanyā abhipretā;",
  "V03vinv172u:6360": "tasyā yat kṣīraṃ tat kanyākṣīram ity ucyate iti;",
  "V03vinv172u:6361": "āyuṣmatā ānandena kanyākṣīranimittaṃ catasro 'pi parṣadaḥ prayuktāḥ;",
  "V03vinv172u:6362": "bhikṣavaḥ kanyākṣīraṃ paryeṣitum ārabdhāḥ;",
  "V03vinv172u:6363": "bhikṣuṇyaḥ upāsakā upāsihyaś ca bhūyasā sarva eva rājagṛhanivāsī janakāyaḥ sthāpayitvā devadattaṃ devadattapakṣyāṃś ca;",
  "V03vinv172u:6364": "te catasṛṇāṃ parṣadāṃ janakāyasya ca paryeṣamāṇasya yais tair upāyaiḥ vighnaṃ kurvanti;",
  "V03vinv172u:6365": "yāvad rājagṛhe anyatamā prathamaprasavā kanyā svalpakṣīrā svakam api puraṃ kṣīreṇa na santarpayati;",
  "V03vinv172u:6366": "kutaḥ punar anyasya dāsyati?",
  "V03vinv172u:6367": "tayā śrutaṃ yathā bhagavataḥ kanyākṣīreṇa prayojanam iti;",
  "V03vinv172u:6368": "sā saṃlakṣayati:",
  "V03vinv172u:6369": "yadi dāsyāmi dārako me svalpaprāṇaḥ kṣīravirahāt prāṇair viyokṣyate;",
  "V03vinv172u:6370": "na kevalam ayaṃ ādīnavaḥ;",
  "V03vinv172u:6371": "ayam aparaḥ,",
  "V03vinv172u:6372": "devadattaḥ bhagavato dīrgharātraṃ pratyarthikaḥ pratyamitraḥ;",
  "V03vinv172u:6373": "tadvigrāhitaś ca rājā ajātaśatruḥ devadattapakṣyāś ca kokālikakhaṇḍadravyakaṭamorakatiṣyasamudradattāḥ;",
  "V03vinv172u:6374": "ete māṃ jīvitād vyaparopayiṣyanti iti;",
  "V03vinv172u:6375": "punaḥ saṃlakṣayati:",
  "V03vinv172u:6376": "kāmaṃ svaprāṇaviyogaḥ putraviyogaś ca;",
  "V03vinv172u:6377": "na tu devamanuṣyapūjitasya buddhasya bhagavataḥ vyādhiduḥkhavedanānubhavanaṃ yena sarva eva rājagṛhanivāsī janakāyaḥ samākulaḥ;",
  "V03vinv172u:6378": "yannv ahaṃ kṣīram ādāya gaccheyam iti;",
  "V03vinv172u:6379": "sā bhagavato 'ntike cittam abhiprasādya nave bhājane kṣīraṃ dugdhvā yena bhagavāṃś tenopasaṃkrāntā;",
  "V03vinv172u:6380": "upasaṃkramya bhagavataḥ pādau śirasā vanditvā bhagavantam idam avocat:",
  "V03vinv172u:6381": "upalabdhaṃ mayā bhadanta jīvakena bhagavataḥ kanyākṣīram upadiṣṭam iti;",
  "V03vinv172u:6382": "tad idaṃ kanyākṣīraṃ pragṛhyatāṃ mamānugrahāya iti;",
  "V03vinv172u:6383": "tatra bhagavān āyuṣmantam ānandam āmantrayate:",
  "V03vinv172u:6384": "bhadrāśayā iyam ānanda dārikā;",
  "V03vinv172u:6385": "asyā sakāśād gṛhāṇa kṣīram iti;",
  "V03vinv172u:6386": "tena pratigṛhītaṃ kṣīraṃ;",
  "V03vinv172u:6387": "sā bhagavataḥ pādau śirasā vanditvā bhagavato 'ntikāt prakrāntā",
  "V03vinv172u:6388": "atha bhagavān vismitam akārṣīt;",
  "V03vinv172u:6389": "dharmatā khalu yasmin samaye buddhā bhagavantaḥ smitaṃ prāviṣkurvanti tasmin samaye nīlapītalohitāvadātāḥ arciṣaḥ mukhān niścarya kāścid adhastād gacchanti;",
  "V03vinv172u:6390": "kāścid upariṣṭād gacchanti",
  "V03vinv172u:6391_0": "yā adhastād gacchanti tāḥ sañjīvaṃ kālasūtraṃ saṅghātaṃ rauravaṃ mahārauravaṃ tāpanaṃ",
  "V03vinv172u:6391_1": "pratāpanam avīcim arbudaṃ nirarbudam aṭaṭaṃ hahavaṃ huhuvam utpalaṃ padmaṃ mahāpadmaṃ",
  "V03vinv172u:6391_2": "narakaṃ gatvā ye uṣṇanarakās teṣu śītībhūtvā nipatanti;",
  "V03vinv172u:6392": "ye śītanarakās teṣu uṣṇībhūtvā nipatanti;",
  "V03vinv172u:6393": "tena teṣāṃ satvānāṃ kāraṇāviśeṣāḥ pratiprasrabhyante;",
  "V03vinv172u:6394": "teṣām evaṃ bhavati:",
  "V03vinv172u:6395": "kiṃ nu vayaṃ bhavantaḥ itaś cyutāḥ āhosvid anyatropapannāḥ iti;",
  "V03vinv172u:6396": "teṣāṃ prasādasaṃjananārthaṃ bhagavān nirmitaṃ visarjayati;",
  "V03vinv172u:6397": "teṣāṃ nirmitaṃ dṛṣṭvā evaṃ bhavati;",
  "V03vinv172u:6398": "na haiva vayaṃ bhavantaḥ itaś cyutāḥ;",
  "V03vinv172u:6399": "nāpy anyatropapannāḥ;",
  "V03vinv172u:6400": "api tu ayam apūrvadarśanaḥ satvaḥ;",
  "V03vinv172u:6401": "asya anubhāvena asmākaṃ kāraṇāviśeṣāḥ pratiprasrabdhāḥ iti;",
  "V03vinv172u:6402": "te nirmite cittam abhiprasādya,",
  "V03vinv172u:6403": "tan narakavedanīyaṃ karma kṣapayitvā devamanuṣyeṣu pratisandhiṃ gṛhṇanti yatra satyānāṃ bhājanabhūtā bhavanti",
  "V03vinv172u:6404_0": "yā upariṣṭād gacchanti tāś cāturmahārājikān trayastriṃśān yāmān tuṣitān nirmāṇaratīn",
  "V03vinv172u:6404_1": "paranirmitavaśavartinaḥ brahmakāyikān brahmapurohitān mahābrahmaṇaḥ parīttābhān apramāṇābhān",
  "V03vinv172u:6404_2": "ābhāsvarān parīttaśubhān apramāṇaśubhān śubhakṛtsnān anabhrakān puṇyaprasavān bṛhatphalān",
  "V03vinv172u:6404_3": "abṛhān atapān sudṛśān sudarśanān akaniṣṭhān devān gatvā anityaṃ duḥkhaṃ śūnyam anātmā ity udghoṣayanti;",
  "V03vinv172u:6405": "gāthādvayaṃ ca bhāṣante",
  "V03vinv172u:6406": "ārabhadhvaṃ niṣkrāmata yujyadhvaṃ buddhaśāsane /",
  "V03vinv172u:6407": "dhunīta mṛtyunaḥ sainyaṃ naḍāgāram iva kuñjaraḥ //",
  "V03vinv172u:6408": "yo hy asmin dharmavinaye apramattaś cariṣyati /",
  "V03vinv172u:6409": "prahāya jātisaṃsāraṃ duḥkhasyāntaṃ kariṣyati // iti",
  "V03vinv172u:6410": "atha tā arciṣas trisahasramahāsahasraṃ lokadhātum anvāhiṇḍya bhagavantam eva pṛṣṭhataḥ pṛṣṭhataḥ samanugacchanti;",
  "V03vinv172u:6411": "tad yadi bhagavān atītaṃ karma vyākartukāmo bhavati,",
  "V03vinv172u:6412": "bhagavataḥ pṛṣṭhato 'ntardhīyante;",
  "V03vinv172u:6413": "anāgataṃ vyākartukāmo bhavati,",
  "V03vinv172u:6414": "purastād antardhīyante;",
  "V03vinv172u:6415": "narakopapattiṃ vyākartukāmo bhavati pādatale antardhīyante;",
  "V03vinv172u:6416": "tiryagupapattiṃ vyākartukāmo bhavati pārṣṇyām antardhīyante;",
  "V03vinv172u:6417": "pretopapattiṃ vyākartukāmo bhavati pādāṅguṣṭhe antardhīyante;",
  "V03vinv172u:6418": "manuṣyopapattiṃ vyākartukāmo bhavati jānunor antardhīyante;",
  "V03vinv172u:6419": "balacakravartirājyaṃ vyākartukāmo bhavati vāme karatale antardhīyante;",
  "V03vinv172u:6420": "cakravartirājyaṃ vyākartukāmo bhavati dakṣiṇe karatale antardhīyante;",
  "V03vinv172u:6421": "devopapattiṃ vyākartukāmo bhavati nābhyām antardhīyante;",
  "V03vinv172u:6422": "śrāvakabodhiṃ vyākartukāmo bhavati āsye 'ntardhīyante;",
  "V03vinv172u:6423": "pratyekabodhiṃ vyākartukāmo bhavati ūrṇāyām antardhīyante;",
  "V03vinv172u:6424": "anuttarāṃ samyaksaṃbodhiṃ vyākartukāmo bhavati uṣṇīṣe antardhīyante",
  "V03vinv172u:6425": "atha tā arciṣo bhagavantaṃ triḥ pradakṣiṇīkṛtya bhagavata ūrṇāyām antarhitāḥ;",
  "V03vinv172u:6426": "athāyuṣmān ānandaḥ kṛtakarapuṭo bhagavantaṃ papraccha",
  "V03vinv172u:6427": "nānāvidho raṅgasahasracitto",
  "V03vinv172u:6428": "vaktrāntarān niṣkasitaḥ kalāpaḥ /",
  "V03vinv172u:6429": "avabhāsitā yena diśaḥ samantāt",
  "V03vinv172u:6430": "divākareṇodayatā yathaiva //",
  "V03vinv172u:6431": "gāthāś ca bhāṣate",
  "V03vinv172u:6432": "vigatodbhavā dainyamadaprahīṇā",
  "V03vinv172u:6433": "buddhā jagaty uttamahetubhūtāḥ /",
  "V03vinv172u:6434": "nākāraṇaṃ śaṅkhamṛṇālagauram",
  "V03vinv172u:6435": "smitam upadarśayanti jinā jitārayaḥ //",
  "V03vinv172u:6436": "tatkālaṃ svayam adhigamya dhīra buddhyā",
  "V03vinv172u:6437": "śrotṛṇāṃ śramaṇa jinendra kāṅkṣitānām /",
  "V03vinv172u:6438": "dhīrābhir munivṛṣa vāgbhir uttamābhir",
  "V03vinv172u:6439": "utpannaṃ vyapanaya saṃśayaṃ śubhābhiḥ /",
  "V03vinv172u:6440": "nākāsmāl lavaṇajalādrirājadhairyāḥ",
  "V03vinv172u:6441": "saṃbuddhāḥ smitam upadarśayanti nāthāḥ /",
  "V03vinv172u:6442": "yasyārthe smitam upadarśayanti dhīrāḥ",
  "V03vinv172u:6443": "taṃ śrotuṃ samabhilaṣanti te janaughāḥ // iti",
  "V03vinv172u:6444": "bhagavān āha:",
  "V03vinv172u:6445": "dṛṣṭas tvayā ananda sā dārikā,",
  "V03vinv172u:6446": "yayā mamāntike cittam abhiprasādyakṣīraṃ dattaṃ dṛṣṭā bhadanta;",
  "V03vinv172u:6447": "eṣā sā ānanda dārikā anena kuśalamūlena cittotpādena deyadharmaparityāgena ca kṣīraprado nāma pratyekabuddho bhaviṣyati;",
  "V03vinv172u:6448": "ayam asyā deyadharmo yo mamāntike cittaprasādaḥ iti",
  "V03vinv172u:6450": "Daśabalakāśyapa stops the hemorrhage",
  "V03vinv172u:6451": "tathāpi tad rudhiraṃ pragharaty eva;",
  "V03vinv172u:6452": "nāvatiṣṭhate;",
  "V03vinv172u:6453": "nānādeśanivāsino bhikṣavaḥ abhyāgatāḥ bhagavata evaṃvidham ābādhaṃ (SBV II 174)",
  "V03vinv172u:6454": "śrutvā anye ca śrāddhā brāhmaṇagṛhapatayaḥ;",
  "V03vinv172u:6455": "tatra kecid agadān vyāharanti;",
  "V03vinv172u:6456": "kecin mantraiś cikitsāṃ kurvanti;",
  "V03vinv172u:6457": "āyuṣmān daśabalakāśyapaḥ satyopayācanaṃ kartum ārabdhaḥ",
  "V03vinv172u:6458": "samaṃ te bhagavaṃś cittaṃ putreṣv api ariṣv api /",
  "V03vinv172u:6459": "anena satyavākyena tiṣṭha kṣataja mā srava // iti",
  "V03vinv172u:6460": "satyopayācanasamantaram eva tad rudhiraṃ sthitaṃ;",
  "V03vinv172u:6461_0": "bhikṣavaḥ pramuditamanasaḥ saṃvṛttāḥ bhikṣuṇyaḥ upāsakāḥ upāsikyaḥ bhūyasā sarva",
  "V03vinv172u:6461_1": "eva rājagṛhanivāsī janakāyaḥ sthāpayitvā devadattājātaśatrū kokālikakhaṇḍadravyakaṭamorakatiṣyasamudradattāṃś ca;",
  "V03vinv172u:6462": "bhagavān jānann eva yo yathā cikitsāṃ karoti,",
  "V03vinv172u:6463": "tasya tathānumodate,",
  "V03vinv172u:6464": "teṣāṃ kuśalamūlabījāvaropaṇārthaṃ",
  "V03vinv172u:6465": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:6466": "paśya bhadanta bhagavatā āyuṣmatā daśabalakāśyapena satyopayācanayā sravad rudhiraṃ vidhāritam iti;",
  "V03vinv172u:6467": "bhagavān āha:",
  "V03vinv172u:6468": "na bhikṣava etarhi yathā atīte 'py adhvani aham anena viṣakṛtena paryākulīkṛto nirviṣīkṛtaḥ;",
  "V03vinv172u:6469": "tac chrūyatāṃ",
  "V03vinv172u:6471": "The story of Dharmakāma",
  "V03vinv172u:6472": "(concerning a previous birth of Daśabalakāśyapa)",
  "V03vinv172u:6473": "bhūtapūrvaṃ bhikṣavaḥ anyatamasya karvaṭakasya nātidūre udyānaṃ mūlakandapuṣpaphalasalilasaṃpannaṃ nānāvihaganikūjitaṃ;",
  "V03vinv172u:6474": "tatra ṛṣiḥ prativasati phalamūlāmbubhakṣaḥ ajinavalkalavāsāḥ vidyāmantradhārī ca;",
  "V03vinv172u:6475": "tasmiṃś ca karvaṭake gṛhapatiḥ prativasati;",
  "V03vinv172u:6476": "tena sadṛśāt kulāt kalatram ānītaṃ;",
  "V03vinv172u:6477": "sa tayā sārdhaṃ krīḍati ramate paricārayati;",
  "V03vinv172u:6478": "tasya krīḍato ramamāṇasya paricārayataḥ kālāntareṇa patnī āpannasatvā saṃvṛttā;",
  "V03vinv172u:6479": "sā aṣṭānāṃ vā navānāṃ vā māsānām atyayāt prasūtā;",
  "V03vinv172u:6480": "dārako jātaḥ;",
  "V03vinv172u:6481": "tasya trīṇi saptakāny ekaviṃśatidivasān vistareṇa jātasya jātimahaṃ kṛtvā nāmadheyaṃ vyavasthāpitaṃ;",
  "V03vinv172u:6482": "sa unnīto vardhito mahān saṃvṛttaḥ;",
  "V03vinv172u:6483": "sa caṃkramyamāṇaḥ (A 488b)",
  "V03vinv172u:6484": "sthito śayito vā kuśalaṃ cittam atikuśalaṃ ca karma karoti;",
  "V03vinv172u:6485": "tasya janakāyena dharmakāma iti saṃjñā kṛtā;",
  "V03vinv172u:6486": "sa kiṃkuśalagaveṣitayā karvaṭakān niṣkramya kālānukālaṃ tasya ṛṣeḥ sakāśam upasaṃkrāmati;",
  "V03vinv172u:6487": "upasthānaṃ cāsya karoti;",
  "V03vinv172u:6488": "tapasvina upasaṃkrāmatīti tāpasas (SBV II 175)",
  "V03vinv172u:6489": "tāpasa iti saṃvṛttā;",
  "V03vinv172u:6490": "tasyāpareṇa samayena viṣakṛtam utthitaṃ;",
  "V03vinv172u:6491": "so 'nekair agadamantraprayogaiś cikitsyate;",
  "V03vinv172u:6492": "na cāsau vyādhir upaśamaṃ gacchati;",
  "V03vinv172u:6493": "sa mātāpitṛbhyāṃ tasya ṛṣeḥ sakāśam upanītaḥ;",
  "V03vinv172u:6494": "maharṣe upasthāyakas te viṣakṛtena prāṇair viyujyate;",
  "V03vinv172u:6495": "cikitsāṃ kuruṣva iti;",
  "V03vinv172u:6496": "sa satyopayācanaṃ kartum ārabdhaḥ",
  "V03vinv172u:6497": "samaṃ te dāraka cittaṃ mitreṣv api ripuṣv api /",
  "V03vinv172u:6498": "anena satyavākyena nirviṣo bhava dāraka // iti",
  "V03vinv172u:6499": "sa satyopayācanakālasamanantaram eva nirviṣīkṛtaḥ",
  "V03vinv172u:6500": "kiṃ manyadhve bhikṣavo yo 'sau dārakaḥ aham eva saḥ tena kālena tena samayena;",
  "V03vinv172u:6501": "yo 'sau ṛṣiḥ eṣa eva sa daśabalakāśyapaḥ;",
  "V03vinv172u:6502": "tadāpy aham anena satyopayācanena svasthīkṛtaḥ;",
  "V03vinv172u:6503": "etarhy apy aham anena satyopayācanena svasthīkṛtaḥ",
  "V03vinv172u:6505": "The disappointment of Devadatta",
  "V03vinv172u:6506": "devadatto duḥkhī durmanā vipratīsārī cintayati:",
  "V03vinv172u:6507": "vyarthaṃ mayā śramaṇasya gautamasya śilā kṣiptā;",
  "V03vinv172u:6508": "na ca śramaṇo gautamaḥ praghātitaḥ;",
  "V03vinv172u:6509": "mahājanapratisaṃvidito jātaḥ iti;",
  "V03vinv172u:6510": "sa vṛkṣamūlaṃ gatvā cintāparaḥ kṛtakena paryaṅkaṃ badhvā avasthitaḥ;",
  "V03vinv172u:6511": "bhikṣavaḥ sthānasthāneṣv avadhyāyanti kṣipanti vivācayanti:",
  "V03vinv172u:6512": "paśva bhadanta īdṛśaḥ krūrāśayo devadattaḥ,",
  "V03vinv172u:6513": "yena bhagavataḥ pravrajitasyāpi parākrāntam;",
  "V03vinv172u:6514": "upariṣṭāt śilā kṣiptā iti;",
  "V03vinv172u:6515": "kokālikakhaṇḍadravyakaṭamorakatiṣyasamudradattāḥ kathayanti:",
  "V03vinv172u:6516": "kiṃ bhavanto yadvā tadvā asamīkṣya kathayanti nanu paśyata devadattam asmin vṛkṣamūle;",
  "V03vinv172u:6517": "caturthaṃ dhyānaṃ samāpannaḥ mahātmāsau;",
  "V03vinv172u:6518": "katham evaṃ kariṣyati iti",
  "V03vinv172u:6519": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:6520": "paśya bhadanta amī kokālikakhaṇḍadravyakaṭamorakatiṣyasamudradattāḥ ātmanā alajjinaḥ alajjino devadattasya varṇaṃ bhāṣante iti;",
  "V03vinv172u:6521": "bhagavān āha:",
  "V03vinv172u:6522": "na bhikṣava etarhi yathā atīte 'py adhvani ete alajjina alajjino varṇam abhāṣanta;",
  "V03vinv172u:6523": "tac chrūyatāṃ (SBV II 176)",
  "V03vinv172u:6525": "The story of a jackal and a crow",
  "V03vinv172u:6526": "(concerning a previous birth of Devadatta, etc.)",
  "V03vinv172u:6527": "bhūtapūrvaṃ bhikṣavo rājagṛhīyakair manuṣyaiḥ rājñā ca kenacit kāraṇena kriyākāraṃ kṛtvā dve śmaśāne vyavasthāpite,",
  "V03vinv172u:6528": "ekasmin pradeśe puruṣāś chorayitavyāḥ ekasmin striyaḥ iti;",
  "V03vinv172u:6529": "yāvad apareṇa samayena paṇḍakaḥ kālagataḥ;",
  "V03vinv172u:6530": "sa na ekasmin śmaśāne avakāśaṃ labhate,",
  "V03vinv172u:6531": "na dvitīye; rājagṛhasyānyatamasmin pradeśe udyānaṃ mūlakandapuṣpaphalasalilasaṃpannaṃ nānāvihaganikūjitaṃ;",
  "V03vinv172u:6532": "tasmiṃś ca khustaśirā ṛṣiḥ prativasati;",
  "V03vinv172u:6533": "phalamūlāmbubhakṣaḥ ajinavalkalavāsāḥ;",
  "V03vinv172u:6534": "tasmiṃś ca pradeśe trikaṇṭakedārairaṇḍavṛkṣāś ca santi;",
  "V03vinv172u:6535": "tatra sa paṇḍako choritaḥ;",
  "V03vinv172u:6536": "kuṇapagandhena sṛgāla āgataḥ; (A 489a)",
  "V03vinv172u:6537": "sa taṃ paṇḍakaṃ bhakṣayitum ārabdhaḥ;",
  "V03vinv172u:6538": "kākaś ca eraṇḍavṛkṣāgratas tiṣṭhati;",
  "V03vinv172u:6539": "tasya buddhir utpannā:",
  "V03vinv172u:6540": "sṛgālasya varṇaṃ bhāṣe;",
  "V03vinv172u:6541": "kadācid bhakṣitaśeṣaṃ dadyād iti;",
  "V03vinv172u:6542": "sa tasya gāthayā varṇaṃ bhāṣitum ārabdhaḥ:",
  "V03vinv172u:6543": "siṃhasya te yathā grīvā ṛṣabhasya yathā kaṭiḥ /",
  "V03vinv172u:6544": "mṛgarāja namas tubhyaṃ bhuktaśeṣaṃ labhemahi // iti",
  "V03vinv172u:6545": "sṛgālo vyavalokya pratyabhāṣata",
  "V03vinv172u:6546": "ko 'yaṃ drumavarāgre 'smin dvijānāṃ pravaraḥ khalu /",
  "V03vinv172u:6547": "avabhāsya diśaḥ sarvāḥ bhrājate ratnapiṇḍavat // iti",
  "V03vinv172u:6548": "kākaḥ kathayati",
  "V03vinv172u:6549": "aham asmi mahābhāga darśanārthaṃ tvāgataḥ /",
  "V03vinv172u:6550": "mṛharāja nams tubhyaṃ bhuktaśeṣaṃ labhemahi // iti",
  "V03vinv172u:6551": "sṛgālaḥ kathayati",
  "V03vinv172u:6552": "mayūrakaṇṭhas tvam asi vāyasa priyadarśana /",
  "V03vinv172u:6553": "ākrandacāriṇāṃ śreṣṭha ehi bhuṅkṣva yathāsukhaṃ // iti",
  "V03vinv172u:6554": "so 'vatīrṇaḥ sṛgālena saha kuṇapaṃ bhakṣayan tena ṛṣiṇā dṛṣṭaḥ;",
  "V03vinv172u:6555": "sa gāthāṃ bhāṣate (SBV II 177)",
  "V03vinv172u:6556": "cirasya bata paśyāmi samāgamam alajjinoḥ /",
  "V03vinv172u:6557": "vṛkṣādhamasya cchāyāyāṃ bhuñjate kuṇapaṃ saha // iti",
  "V03vinv172u:6558": "kākena śrutaṃ;",
  "V03vinv172u:6559": "sa sāmarṣaṃ gāthāṃ bhāṣate",
  "V03vinv172u:6560": "yadi siṃho myūraś ca bhuñjate varajāṅgalam /",
  "V03vinv172u:6561": "kim atra khustaśirasaḥ paradattopajīvinaḥ // iti",
  "V03vinv172u:6562": "ṛṣir api jātāmarṣo gāthāṃ bhāṣate",
  "V03vinv172u:6563": "pakṣiṇām adhamaḥ kākaḥ jambukaś ca catuṣpadām /",
  "V03vinv172u:6564": "eraṇḍaś cāpi vṛkṣāṇāṃ mauṣyānāṃ ca paṇḍakaḥ /",
  "V03vinv172u:6565": "hīnās trikaṇṭakedārāḥ paśyālajjisamāgamam // iti",
  "V03vinv172u:6566": "tataḥ kāko bhūyasyā mātrayā saṃjātāmarṣo ṛṣer agniśaraṇaṃ praviśya vyavalokayitum ārabdho na paśyati kiṃcit;",
  "V03vinv172u:6567": "kamaṇḍaluṃ bhaṅktvā niṣpalāyitaḥ;",
  "V03vinv172u:6568": "yāvad asau ṛṣir agniśaraṇaṃ praviśya paśyati kamaṇḍaluṃ bhagnaṃ;",
  "V03vinv172u:6569": "sa saṃlakṣayati:",
  "V03vinv172u:6570": "tasyaitad duṣkākasya karma nānyasya;",
  "V03vinv172u:6571": "iti viditvā gāthāṃ bhāṣate",
  "V03vinv172u:6572": "na rocyās tādṛśāḥ kecid alajināḥ krūrāśayāḥ /",
  "V03vinv172u:6573": "dūṣitaṃ cāgniśaraṇaṃ bhagnaś cāpi kamaṇḍaluḥ //",
  "V03vinv172u:6574": "avarṇārho na varṇārhaḥ na vācyaṃ khalu sarvathā /",
  "V03vinv172u:6575": "kiṃcin matimatā nityaṃ tūṣṇīṃbhāvaḥ sukhāvahaḥ // iti",
  "V03vinv172u:6576": "kiṃ manyadhve bhikṣavo yo 'sau ṛṣir aham eva saḥ tena kālena tena samayena;",
  "V03vinv172u:6577": "sṛgālo devadattaḥ tena kālena tena samayena,",
  "V03vinv172u:6578": "kākaḥ kokālikaḥ tena kālena tena samayena;",
  "V03vinv172u:6579": "tadāpy etāv alajjinau alajjinor varṇam abhāṣātām;",
  "V03vinv172u:6580": "etarhy apy etāv alajjinau alajjinor varṇaṃ bhāṣete",
  "V03vinv172u:6581": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:6582": "kutra bhadanta bhagavato devadattasya ca tatprathamato vairūkṣyam utpannam iti;",
  "V03vinv172u:6583": "bhagavān āha",
  "V03vinv172u:6585": "The story of the two birds Dharma and Adharma",
  "V03vinv172u:6586": "(concerning a previous birth of the Buddha and of Devadatta)",
  "V03vinv172u:6587": "bhūtapūrvaṃ bhikṣavo dvau jīvajīvakau ekena kāyena samudratīre prativasataḥ dharmaś cādharmaś ca;",
  "V03vinv172u:6588": "yāvad adharmo middham (SBV II 178)",
  "V03vinv172u:6589": "avakrāntaḥ;",
  "V03vinv172u:6590": "dharmo jāgarti;",
  "V03vinv172u:6591": "tena amṛtaphalam uhyamānaṃ dṛṣṭaṃ;",
  "V03vinv172u:6592": "tena tad gṛhītaṃ;",
  "V03vinv172u:6593": "sa saṃlakṣayati:",
  "V03vinv172u:6594": "kiṃ tāvad enam utthāpayiṣyāmi?",
  "V03vinv172u:6595": "āhosvid bhakṣayāmi?",
  "V03vinv172u:6596": "iti; bhūyaḥ saṃlakṣayati:",
  "V03vinv172u:6597": "bhakṣayāmi:",
  "V03vinv172u:6598": "ekasminn eva śarīre vipakṣyate iti;",
  "V03vinv172u:6599": "sa tena notthāpitaḥ;",
  "V03vinv172u:6600": "svayam eva (A 489b)",
  "V03vinv172u:6601": "bhakṣitaḥ; sa pratibuddhaḥ;",
  "V03vinv172u:6602": "tasmin pradeśe dharmasya aṃrtaphalodgāraḥ utthitaḥ;",
  "V03vinv172u:6603": "adharmeṇa ghrātaḥ;",
  "V03vinv172u:6604": "sa kathayati:",
  "V03vinv172u:6605": "kasya eṣa udgāraḥ iti;",
  "V03vinv172u:6606": "sa kathayati:",
  "V03vinv172u:6607": "amṛtaphalasya;",
  "V03vinv172u:6608": "kutra labdhaṃ?",
  "V03vinv172u:6609": "; sa kathayati:",
  "V03vinv172u:6610": "mayā tava suptasya amṛtaphalaṃ labdhaṃ;",
  "V03vinv172u:6611": "tan mayā bhakṣitaṃ;",
  "V03vinv172u:6612": "tvaṃ notthāpitaḥ:",
  "V03vinv172u:6613": "ekasminn eva śarīre vipakṣyate iti;",
  "V03vinv172u:6614": "sa kathayati:",
  "V03vinv172u:6615": "na śobhanaṃ kṛtam;",
  "V03vinv172u:6616": "aham api kālajño bhaviṣyāmi iti;",
  "V03vinv172u:6617": "yāvad apareṇa samayena dharmo middham avakrāntaḥ;",
  "V03vinv172u:6618": "adharmo jāgarti;",
  "V03vinv172u:6619": "tena viṣaphalam uhyamānaṃ dṛṣṭaṃ;",
  "V03vinv172u:6620": "tena tad bhakṣitaṃ;",
  "V03vinv172u:6621": "tāv ubhāv api mūrcchitau;",
  "V03vinv172u:6622": "adharmo viṣaphalena paryākulīkṛtaḥ kathayati:",
  "V03vinv172u:6623": "tatra tatropapadyeya,",
  "V03vinv172u:6624": "yatra yatra janmani tava vadhakaḥ syāṃ pratyarthikaḥ pratyamitraḥ iti;",
  "V03vinv172u:6625": "dharmaḥ kathayati:",
  "V03vinv172u:6626": "aham api yatra yatropapadyeya,",
  "V03vinv172u:6627": "tatra tatra janmani tava maitryupasaṃhāraṃ kuryām iti",
  "V03vinv172u:6628": "bhagavān āha:",
  "V03vinv172u:6629": "kiṃ manyadhve bhikṣavo yo 'sau dharmaḥ aham eva saḥ tena kālena tena samayena;",
  "V03vinv172u:6630": "yo 'sāv adharmaḥ eṣa eva sa devadattaḥ tena kālena tena samayena;",
  "V03vinv172u:6631": "tatrāyaṃ mama tatprathamato virūkṣitaḥ;",
  "V03vinv172u:6632": "ahaṃ cāsya maitreṇa cittenāvasthitaḥ;",
  "V03vinv172u:6633": "bhūyo 'py ayaṃ yathā mama virūkṣitaḥ,",
  "V03vinv172u:6634": "ahaṃ cāsya maitracittaḥ;",
  "V03vinv172u:6635": "tac chrūyatām",
  "V03vinv172u:6637": "The story of Sūryanemi the poet",
  "V03vinv172u:6638": "(concerning a previous birth of the Buddha and of Devadatta)",
  "V03vinv172u:6639": "bhūtapūrvaṃ bhikṣavo vārāṇasyāṃ nagaryāṃ sarjaraso nāma rājā rājyaṃ kārayati ṛddhaṃ ca yāvad ākīrṇabahujanamanuṣyaṃ ca;",
  "V03vinv172u:6640": "tena bhūmyantarasya rājñaḥ sakāśād dārikā labdhā;",
  "V03vinv172u:6641": "sa tayā sārdhaṃ krīḍati ramate paricārayati;",
  "V03vinv172u:6642": "tasya krīḍato ramamāṇasya paricārayataḥ sā dārikā kālāntareṇa āpannasatvā saṃvṛttā;",
  "V03vinv172u:6643": "sā aṣṭānāṃ vā navānāṃ vā māsānām atyayāt sūryodaye prasūtā; dārako (SBV II 179)",
  "V03vinv172u:6644": "jātaḥ abhirūpo darśanīyaḥ prāsādikaḥ;",
  "V03vinv172u:6645": "tasya jātau jātimahaṃ kṛtvā nāmadheyaṃ vyavasthāpyte kiṃ bhavatu dārakasya nāma iti;",
  "V03vinv172u:6646": "amātyāḥ kathayanti:",
  "V03vinv172u:6647": "ayaṃ dārakaḥ sūryodaye jātaḥ;",
  "V03vinv172u:6648": "tasmād bhavatu dārakasya sūryanemīti nāma;",
  "V03vinv172u:6649": "tasya sūryanemīti nāmadheyaṃ vyavasthāpitaṃ;",
  "V03vinv172u:6650": "sūryanemī dārakaḥ aṣṭābhyo dhātrībhyo dattaḥ;",
  "V03vinv172u:6651": "dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ krīḍanikābhyāṃ dhātrībhyāṃ;",
  "V03vinv172u:6652": "so 'ṣṭābhir dhātrībhir unnīyate vardhyate kṣīreṇa dadhnā navanītena sarpiṣā sarpirmaṇḍena anyaiś cottaptottaptair upakaraṇaviśeṣair āśu vardhate hradastham iva paṅkajam;",
  "V03vinv172u:6653": "sa yadā mahān saṃvṛttas tadā lipyām upanyastaḥ saṅkhyāyāṃ gaṇanāyāṃ mudrāyāṃ;",
  "V03vinv172u:6654_0": "yāni rājñāṃ kṣatriyāṇāṃ mūrdhābhiṣiktānāṃ janapadaiśvaryasthāmavīryam anuprāptānāṃ",
  "V03vinv172u:6654_1": "mahāntaṃ pṛthivīmaṇḍalam abhinirjitya adhyāvasatāṃ pṛthag bhavanti śilpasthānakarmasthānāni",
  "V03vinv172u:6654_2": "tadyathā hastigrīvāyām aśvapṛṣṭhe rathe tsarau dhanuṣi apayāne niryāṇe aṃkuśagrahe",
  "V03vinv172u:6654_3": "pāśagrahe tomaragrahe chedye bhedye vedhye muṣṭibandhe pādabandhe śikhābandhe dūravedhe",
  "V03vinv172u:6654_4": "śabdavedhe marmavedhe akṣūṇavedhe dṛḍhaprahāritāyāṃ pañcasu sthāneṣu kṛtāvī saṃvṛttaḥ;",
  "V03vinv172u:6655": "sa pitrā yauvarājye pratiṣṭhāpitaḥ (A 490a)",
  "V03vinv172u:6656": "sarjarasasya rājñaḥ agramahiṣī dharmā nāma;",
  "V03vinv172u:6657": "agrāmātyaś ca goniṣādo nāmnā;",
  "V03vinv172u:6658": "tasmiṃś ca rājā atyarthaṃ viśvastaḥ;",
  "V03vinv172u:6659": "yāvad apareṇa samayena rājā sarjarasaḥ dharmayā sārdhaṃ krīḍati ramate paricārayati;",
  "V03vinv172u:6660": "tasya krīḍato ramamāṇasya paricārayataḥ dharmā āpannasatvā saṃvṛttā;",
  "V03vinv172u:6661": "sā naimittikair vyākṛtā:",
  "V03vinv172u:6662": "putraṃ janayiṣyati;",
  "V03vinv172u:6663": "sa rājānaṃ jīvitād vyaparopya svayam eva paṭṭe badhvā rājyaiśvaryādhipatyaṃ kārayiṣyati iti;",
  "V03vinv172u:6664": "yāvad rājā sarjarasaḥ glānaḥ saṃvṛttaḥ;",
  "V03vinv172u:6665": "sa upasthīyate mūlagaṇḍapatrapuṣpaphalabhaiṣajyaiḥ;",
  "V03vinv172u:6666": "na cāsau vyādhir upaśamaṃ gacchati;",
  "V03vinv172u:6667": "śarīrāvasthā paricchinnā;",
  "V03vinv172u:6668": "sa saṃlakṣayati:",
  "V03vinv172u:6669": "mamātyayāt sūryanemī rājā bhaviṣyati;",
  "V03vinv172u:6670": "niyatam asau dharmāṃ ghatayiṣyati;",
  "V03vinv172u:6671": "kim atra prāptakālaṃ;",
  "V03vinv172u:6672": "iti bhūyaḥ sa saṃlakṣyati:",
  "V03vinv172u:6673": "ayam amātyo goniṣādaḥ mayā praṇītair bhogaiḥ saṃvibhaktaḥ,",
  "V03vinv172u:6674": "pratipālitaś ca;",
  "V03vinv172u:6675": "asya dharmāṃ samarpayāmi iti;",
  "V03vinv172u:6676": "tena goniṣāda āhūyoktaḥ:",
  "V03vinv172u:6677": "mama dharmā agramahiṣī:",
  "V03vinv172u:6678": "tvaṃ cāgrāmātyaḥ;",
  "V03vinv172u:6679": "mama śarīrāvasthā paricchinnā;",
  "V03vinv172u:6680": "niyatam ahaṃ prāṇāir viyokṣye;",
  "V03vinv172u:6681": "tvayā matpriyatayā tathā anuṣṭheyaṃ yathā dharmā sūryaneminā jīvitān na vyaparopyate (SBV II 180)",
  "V03vinv172u:6682": "iti; sa kathayati:",
  "V03vinv172u:6683": "deva tad api na śakyaṃ te kartum;",
  "V03vinv172u:6684": "alpotsuko bhavatu devaḥ;",
  "V03vinv172u:6685": "tathā kariṣye yathā na praghātyate iti",
  "V03vinv172u:6686": "sarve kṣayāntā nicayāḥ patanāntāḥ samucchrayāḥ /",
  "V03vinv172u:6687": "saṃyogā viprayogāntāḥ maraṇāntaṃ ca jīvitam //",
  "V03vinv172u:6688": "iti rājā sarjaraḥ kālagataḥ;",
  "V03vinv172u:6689": "sa chatradhvajapatākādiśobhayā mahatā satkāreṇa dhyāpitaḥ;",
  "V03vinv172u:6690": "sūryanemī mahārājaḥ mahārājābhiṣekeṇa abhiṣiktaḥ;",
  "V03vinv172u:6691": "tenāmātyānām ājñā dattā;",
  "V03vinv172u:6692": "dharmāṃ ghātayata iti;",
  "V03vinv172u:6693": "goniṣādaḥ kathayati:",
  "V03vinv172u:6694": "deva kim asamīkṣya praghātyate?",
  "V03vinv172u:6695": "na jñāyate kiṃ dārakaṃ janayiṣyati?",
  "V03vinv172u:6696": "uta dārikām iti;",
  "V03vinv172u:6697": "tad yadi dārakaṃ janayiṣyati sa eva jīvitād vyaparopyate iti;",
  "V03vinv172u:6698": "sūryanemī rājā kathayati:",
  "V03vinv172u:6699": "evaṃ bhavatu;",
  "V03vinv172u:6700": "tvayaiva saṃrakṣyā iti;",
  "V03vinv172u:6701": "tena gṛhe sthāpitā;",
  "V03vinv172u:6702": "sā aṣṭānāṃ vā navānāṃ vā māsānām atyayāt prasūtā;",
  "V03vinv172u:6703": "dārako jātaḥ;",
  "V03vinv172u:6704": "tasminn eva divase kaivartī prasūtā;",
  "V03vinv172u:6705": "tasyā dārikā jātā;",
  "V03vinv172u:6706": "sa jātamātra eva kaivartīṃ dhanena pralobhya parivartitaḥ;",
  "V03vinv172u:6707": "goniṣādena rājño niveditaṃ:",
  "V03vinv172u:6708": "deva dharmā prasūtā;",
  "V03vinv172u:6709": "dārikā jātā iti;",
  "V03vinv172u:6710": "rājā kathayati:",
  "V03vinv172u:6711": "śobhanaṃ; muktāḥ smaḥ iti;",
  "V03vinv172u:6712": "sa dārakaḥ kaivartyā āpāyitaḥ poṣitaḥ saṃvardhitaḥ mahān saṃvṛttaḥ;",
  "V03vinv172u:6713": "lipyakṣarāṇi pāṭhitaḥ;",
  "V03vinv172u:6714": "kāvyaṃ kartum ārabdhaḥ;",
  "V03vinv172u:6715": "tasya kaviḥ kaivartadārakaḥ kaviḥ kaivartadārakaḥ iti saṃjñā saṃvṛttā;",
  "V03vinv172u:6716": "goniṣādena dharmāyāḥ samākhyātaṃ:",
  "V03vinv172u:6717": "putras te kāvyakartā saṃvṛttaḥ iti;",
  "V03vinv172u:6718": "sā kathayati:",
  "V03vinv172u:6719": "paśyāmi tāvat kīdṛśaḥ iti;",
  "V03vinv172u:6720": "sa kathayati:",
  "V03vinv172u:6721": "alaṃ; kiṃ tena dṛṣṭena iti;",
  "V03vinv172u:6722": "sā kathayati:",
  "V03vinv172u:6723": "putrābhilāṣiṇī ākāṃkṣaty eva darśanaṃ nāvatiṣṭhate iti;",
  "V03vinv172u:6724": "tasyā goniṣādena avaśyanirbandhaṃ jñātvā upāyasaṃvidhānena matsyāṃ kṛtvā praveśitaḥ;",
  "V03vinv172u:6725": "sa praviśann eva naimittikair vyākṛtaḥ: (A 490b)",
  "V03vinv172u:6726": "eṣa kaviḥ kaivartadārako rājānaṃ jīvitād vyaparopya,",
  "V03vinv172u:6727": "svayam eva paṭṭāṃ badhvā rājyaṃ kārayiṣyati iti;",
  "V03vinv172u:6728": "rājñā śrutaṃ;",
  "V03vinv172u:6729": "tenāmātyānām ājñā dattā:",
  "V03vinv172u:6730": "gṛhṇīta yathā na paribhraśyate iti;",
  "V03vinv172u:6731": "tena karṇaparamparayā śrutaṃ;",
  "V03vinv172u:6732": "sa itaś cāmutaś ca niṣpalāyamāno vṛddhayuvatyā gṛhaṃ praviṣṭaḥ;",
  "V03vinv172u:6733": "sa tayā gopāyitaḥ;",
  "V03vinv172u:6734": "tato haridratailena gātrāṇi mrakṣayitvā maṃce āropya mṛta iti kṛtvā niṣkāsitaḥ;",
  "V03vinv172u:6735": "sa ca śmaśāne choritaḥ;",
  "V03vinv172u:6736": "utthāya niṣpalāyitaḥ;",
  "V03vinv172u:6737": "tasmin pradeśe anyatamaḥ puruṣaḥ puṣpaphalāni paryeṣate;",
  "V03vinv172u:6738": "tenāsau niṣpalāyamāno dṛṣṭaḥ;",
  "V03vinv172u:6739": "tasya pṛṣṭhataś cārakapuruṣāḥ pradhāvitāḥ;",
  "V03vinv172u:6740": "tair asau puruṣaḥ pṛṣṭaḥ: bho (SBV II 181)",
  "V03vinv172u:6741": "puruṣa na tvayā īdṛśaḥ pramāṇena varṇena ca anena pathā gacchan kaścin manuṣyo dṛṣṭaḥ?",
  "V03vinv172u:6742": "sa kathayati:",
  "V03vinv172u:6743": "dṛṣṭaḥ; anena pathā gacchata iti;",
  "V03vinv172u:6744": "te tasya pṛṣṭhato 'nubaddhāḥ;",
  "V03vinv172u:6745": "so 'nyatamasmin karvaṭake rajakasya gṛhaṃ praviṣṭaḥ;",
  "V03vinv172u:6746": "tasya ca yathāvṛttam ārocitaṃ;",
  "V03vinv172u:6747": "cārakapuruṣaiḥ karvaṭako vicārayitum ārabdhaḥ;",
  "V03vinv172u:6748": "rajakena vastravaraṇḍena veṣṭayitvā gardabhe āropya karvaṭakān niṣkāsitaḥ;",
  "V03vinv172u:6749": "snānaśālāyāṃ nitvā muktaḥ;",
  "V03vinv172u:6750": "utthāya caturdiśaṃ vyavalokya niṣpalāyitaḥ;",
  "V03vinv172u:6751": "tatrāpy anyatareṇa puruṣeṇa dṛṣṭaḥ;",
  "V03vinv172u:6752": "tena cārakapuruṣāṇāṃ niveditaṃ;",
  "V03vinv172u:6753": "bhavanto yadarthaṃ yūyaṃ karvaṭakaṃ pratyavekṣatha,",
  "V03vinv172u:6754": "asau puruṣaḥ anena pathā gataḥ;",
  "V03vinv172u:6755": "gacchata śīghram iti;",
  "V03vinv172u:6756": "te saṃprasthitāḥ;",
  "V03vinv172u:6757": "so 'py aparasmin grāme carmakāragṛhaṃ praviṣṭaḥ;",
  "V03vinv172u:6758": "tasya tena yathāvṛttam ārocitaṃ;",
  "V03vinv172u:6759": "sa kathayati:",
  "V03vinv172u:6760": "pṛṣṭhato mukhe upānahau kuru iti;",
  "V03vinv172u:6761": "sa kathayati:",
  "V03vinv172u:6762": "na mayā kadācid evaṃrūpā upānahā kṛtapūrvā;",
  "V03vinv172u:6763": "sa gāthāṃ bhāṣate",
  "V03vinv172u:6764": "nānāmatayo hy anekarūpās",
  "V03vinv172u:6765": "tulitās te tulayā hi naikayāpi /",
  "V03vinv172u:6766": "vanavaṃ kuru carmakāra me tvaṃ",
  "V03vinv172u:6767": "yat pṛṣṭhaṃ tad iha mamāgrataḥ kuruṣva // iti",
  "V03vinv172u:6768": "tenāsau carmakāraḥ śikṣitaḥ;",
  "V03vinv172u:6769": "carmakāreṇa tādṛśyau upānahau kṛte;",
  "V03vinv172u:6770": "kuḍyaparikṣipto 'sau karvaṭakaḥ;",
  "V03vinv172u:6771": "sa tena upānahau prāvṛtya upacchidreṇa niṣpalāyitaḥ;",
  "V03vinv172u:6772": "cārakapuruṣāḥ upānahā anusṛtya karvaṭakam anvāhiṇḍante;",
  "V03vinv172u:6773": "so 'pi niṣpalāyamānaḥ udakaṃ praviṣṭaḥ,",
  "V03vinv172u:6774": "nāgair nāgabhavanaṃ praveśitaḥ;",
  "V03vinv172u:6775": "rājñā śravaparamparayā śrutaṃ yathā asau nāgair nāgabhavanaṃ praveśitaḥ iti;",
  "V03vinv172u:6776": "rājñā amātyānām ājñā dattā:",
  "V03vinv172u:6777": "bhavanto ye madviṣayanivāsinaḥ āhituṇḍikāḥ,",
  "V03vinv172u:6778": "te sarve matsakāśe āneyāḥ iti;",
  "V03vinv172u:6779": "taiḥ sarve viṣayanivāsinaḥ āhituṇḍikāḥ rājñaḥ upanītāḥ;",
  "V03vinv172u:6780": "rājñā teṣām ājñā dattā:",
  "V03vinv172u:6781": "bhavanto gacchata;",
  "V03vinv172u:6782": "amuṣmin nāgabhavane nāgam uddharata iti;",
  "V03vinv172u:6783": "evaṃ deveti sarve āhituṇḍikāḥ rājñaḥ pratiśrutya tannāgabhavanaṃ gatāḥ;",
  "V03vinv172u:6784": "anyatarasyāṃ cāṭavyāṃ piṅgalo nāma yakṣo māṃsarudhirabhakṣaḥ;",
  "V03vinv172u:6785": "tasya bhayāt śvāpadā api tam aṭavīṃ parityajanti;",
  "V03vinv172u:6786": "kim uta manuṣyāḥ sā piṅgalāṭavīti prakāśā (SBV II 182)",
  "V03vinv172u:6787": "saṃvṛttā; āhituṇḍikena sa nāgas tathā mantrabalādhānād upadruto yathā (A 491a)",
  "V03vinv172u:6788": "santrastaḥ piṅgalāṭavyāṃ chorito na śaktas tām atikrāmayituṃ;",
  "V03vinv172u:6789": "nāgāḥ saṃjalpaṃ kurvanti:",
  "V03vinv172u:6790": "na śobhanam asmābhiḥ kṛtaṃ yad asau piṅgalāṭavīṃ nātikrāmitaḥ;",
  "V03vinv172u:6791": "so 'pi piṅgalena yakṣeṇa praghātyate;",
  "V03vinv172u:6792": "vayaṃ ca tadartham abhidrutāḥ;",
  "V03vinv172u:6793": "katham atra pratipattavyam iti;",
  "V03vinv172u:6794": "sa nāgarājaḥ kathayati:",
  "V03vinv172u:6795": "etam artham āhituṇḍikānāṃ nivedayāmaḥ iti;",
  "V03vinv172u:6796": "tair āhituṇḍikānāṃ samākhyātaṃ:",
  "V03vinv172u:6797": "bhavanto yadarthaṃ vayam ākulīkriyāmahe,",
  "V03vinv172u:6798": "so 'smābhir arthataḥ praghātita eva,",
  "V03vinv172u:6799": "yat piṅgalāṭavyāṃ samutsṛṣṭaḥ iti;",
  "V03vinv172u:6800": "āhituṇḍikaiḥ rājña etat prakaraṇaṃ samākhyātaṃ;",
  "V03vinv172u:6801": "rājā kathayati:",
  "V03vinv172u:6802": "yady apy evaṃ tathāpi samanveṣyatām iti;",
  "V03vinv172u:6803": "sa piṅgalāṭavyām itaś cāmutaś ca paribhramitum ārabdhaḥ;",
  "V03vinv172u:6804": "piṅgalaś ca yakṣaḥ anyatamasmin pradeśe kukkuraiḥ parivṛtas tiṣṭhati;",
  "V03vinv172u:6805": "tenāsau kukkuraiś ca dūrata eva dṛṣṭaḥ;",
  "V03vinv172u:6806": "sa saṃlakṣayati:",
  "V03vinv172u:6807": "kiṃ mamānena mṛtapravṛttiḥ śrutā?",
  "V03vinv172u:6808": "yenāyam atra praviṣṭa iti;",
  "V03vinv172u:6809": "tena tasya kukkurā utsṛṣṭāḥ;",
  "V03vinv172u:6810": "sa niṣpalāyamāno vṛkṣam abhirūḍhaḥ;",
  "V03vinv172u:6811": "kukkurāḥ piṅgalaś ca vṛkṣasyādhastād vyavasthitāḥ;",
  "V03vinv172u:6812": "piṅgalaḥ kathayati:",
  "V03vinv172u:6813": "bhoḥ puruṣa na tvayā śrutaṃ piṅgalāṭavyāṃ piṅgalo nāma amanuṣyakaḥ prativasati;",
  "V03vinv172u:6814": "yas tatra praviśati sa taṃ praghātayati iti;",
  "V03vinv172u:6815": "prāptas te kālaḥ;",
  "V03vinv172u:6816": "avatara iti;",
  "V03vinv172u:6817": "sa kathayati:",
  "V03vinv172u:6818": "yāvaj jīvāmi tāvat tiṣṭhāmi iti;",
  "V03vinv172u:6819": "piṅgalayakṣaḥ avasaktikāṃ badhvā nirbandhenāvasthitaḥ;",
  "V03vinv172u:6820": "sa pracālayitum ārabdhaḥ;",
  "V03vinv172u:6821": "tena tasyopari vastraṃ kṣiptaṃ;",
  "V03vinv172u:6822": "kukkurāḥ saṃlakṣayanti:",
  "V03vinv172u:6823": "sa evāyaṃ manuṣyaḥ patitaḥ iti;",
  "V03vinv172u:6824": "te piṅgalaṃ yakṣaṃ bhakṣayitvā prakrāntāḥ;",
  "V03vinv172u:6825": "sa vṛkṣāt śanair avatīrya prakrāntaḥ tena tenānvāhiṇḍan;",
  "V03vinv172u:6826": "sa saṃlakṣayati:",
  "V03vinv172u:6827": "mama mātulaḥ ṛṣīṇāṃ madhye pravrajitaḥ;",
  "V03vinv172u:6828": "tasya sakāśaṃ gacchāmi iti;",
  "V03vinv172u:6829": "tasya ca ṛṣer anyatamasmin parvate udyānaṃ mūlapuṣpaphalasalilasaṃpannaṃ vividhataruṣaṇḍamaṇḍitaṃ nānāvihaganikūjitaṃ;",
  "V03vinv172u:6830": "so 'nupūrveṇa śravaparamparayā tasya riṣeḥ sakāśam upasaṃkrāntaḥ;",
  "V03vinv172u:6831": "jñātisambandham ākhyāyāvasthitaḥ;",
  "V03vinv172u:6832": "tatrāpi cārakapuruṣaiḥ samanviṣṭaḥ;",
  "V03vinv172u:6833": "te taṃ grahītum ārabdhāḥ;",
  "V03vinv172u:6834": "tena parvataprapātād ātmā muktaḥ;",
  "V03vinv172u:6835": "sa patann anyatamena puruṣeṇa śikhāyāṃ gṛhītāḥ;",
  "V03vinv172u:6836": "śikhā utpaṭitā;",
  "V03vinv172u:6837": "sa patitaḥ;",
  "V03vinv172u:6838": "te saṃlakṣayanti:",
  "V03vinv172u:6839": "mṛto 'yaṃ; gacchāmaḥ iti te śikhām ādāya rājñaḥ sakāśaṃ gatāḥ kathayanti: (SBV II 183)",
  "V03vinv172u:6840": "deva praghātito 'sau kaviḥ;",
  "V03vinv172u:6841": "iyam asya śikhā iti;",
  "V03vinv172u:6842": "rājā parituṣṭaḥ;",
  "V03vinv172u:6843": "tena te bhogaiḥ saṃvibhaktāḥ;",
  "V03vinv172u:6844": "atha yā devatā ṛṣer udyānanivāsinī,",
  "V03vinv172u:6845": "tayā tasya riṣeḥ samākhyātaṃ:",
  "V03vinv172u:6846": "bhāgineyas te kṛcchrasaṅkaṭasaṃbādhaprāptaḥ;",
  "V03vinv172u:6847": "na samanvāharas?",
  "V03vinv172u:6848": "iti; sa kathayati:",
  "V03vinv172u:6849": "yadi mayā na samanvāhṛto 'bhaviyat prāṇair viyuktaḥ abhaviṣyad iti;",
  "V03vinv172u:6850": "sa ṛṣir vidyāmantradhārī;",
  "V03vinv172u:6851": "īdṛśīṃ vidyāṃ jānīte yayā puruṣaḥ strī bhavati strī puruṣo bhavati;",
  "V03vinv172u:6852": "sa tena tāṃ vidyāṃ grāhitaḥ; uktaś ca:",
  "V03vinv172u:6853": "gacchedānīm;",
  "V03vinv172u:6854": "akutobhayo vihara iti;",
  "V03vinv172u:6855": "so 'nyaṃ pratirūpaṃ strīveṣaṃ (A 491b)",
  "V03vinv172u:6856": "vidyayā abhinirmāya vārāṇasīṃ gatvā rājakīye udyāne sthitaḥ;",
  "V03vinv172u:6857": "udyānapālair dṛṣṭaḥ;",
  "V03vinv172u:6858": "paraṃ vismayam upagatāḥ;",
  "V03vinv172u:6859": "tair laghu laghv eva gatvā sūryanemino rājñaḥ samākhyātaṃ:",
  "V03vinv172u:6860": "deva evaṃrūpayauvanasaṃpannā strī udyāne tiṣṭhati",
  "V03vinv172u:6861": "iti; tenājñā dattā ānīyatām iti;",
  "V03vinv172u:6862": "sā mahatā śrīsamudāyena rājakulaṃ praveśitā;",
  "V03vinv172u:6863": "rājā sūryanemis tayā sārdham atīva saṃraktaḥ;",
  "V03vinv172u:6864": "tatas tayā avasaraṃ jñātvā rahasi sthito jīvitād vyaparopitaḥ;",
  "V03vinv172u:6865": "punaś ca vidyāṃ parivartya puruṣaḥ saṃvṛttaḥ;",
  "V03vinv172u:6866": "tataḥ svayam eva paṭṭaṃ badhvā goniṣādasyāmātyasya nivedya rājye pratiṣṭhitaḥ;",
  "V03vinv172u:6867": "devatā gāthāṃ bhāṣate",
  "V03vinv172u:6868": "nāsau hato yaya śiro na chinnaṃ",
  "V03vinv172u:6869": "bhūyas sa utthāya karoti karma /",
  "V03vinv172u:6870": "sa vai hato śabdahatena tena",
  "V03vinv172u:6871": "kavinā yathā sarjarasya putraḥ // iti",
  "V03vinv172u:6872": "kiṃ manyadhve bhikṣavo yo 'sau sūryanemī rājā sarjarasya rājñaḥ putraḥ eṣa eva sa devadattaḥ tena kālena tena samayena;",
  "V03vinv172u:6873": "yo 'sau kaviḥ kaivartadārakaḥ aham eva saḥ tena kālena tena samayena;",
  "V03vinv172u:6874": "tadāpy eṣa mama vairaprasaktaḥ;",
  "V03vinv172u:6875": "etarhy apy eṣa mama vairaprasaktaḥ;",
  "V03vinv172u:6876": "bhūyo 'pi yathaiṣa mama vairānubaddhas tac chrūyatām",
  "V03vinv172u:6878": "The story of the two jewellers",
  "V03vinv172u:6879": "(concerning a previous birth of the Buddha and of Devadatta)",
  "V03vinv172u:6880": "bhūtapūrvaṃ bhikṣavaḥ anyatamasmin karvaṭake dvau maṇikārau prativasataḥ;",
  "V03vinv172u:6881": "tayoḥ rathyā vibhaktā gṛhaṃ ca;",
  "V03vinv172u:6882": "tena khalu samayena anyatamaḥ parikṣīṇavibhavo vaṇik;",
  "V03vinv172u:6883": "sa maṇibhājanam ādāya taṃ karvaṭakam anuprāptaḥ;",
  "V03vinv172u:6884": "tato mārgaśramaṃ prativinodya ekasya maṇikārasya sakāśam upasaṃkrāntaḥ kathayati:",
  "V03vinv172u:6885": "idaṃ maṇibhājnam arghaṃ kuruṣva iti;",
  "V03vinv172u:6886": "tena svalpaṃ mūlyaṃ kṛtaṃ;",
  "V03vinv172u:6887": "sa kathayati:",
  "V03vinv172u:6888": "kim evaṃ kathayasi?",
  "V03vinv172u:6889": "yady api ahaṃ bhogebhyaḥ paribhraṣṭaḥ na tu prajñayā;",
  "V03vinv172u:6890": "jānāmy aham evāsya mūlyam iti;",
  "V03vinv172u:6891": "sa tasya sakāśam (SBV II 184)",
  "V03vinv172u:6892": "upasaṃkramya dvitīyasya sakāśam upasaṃkrāntaḥ kathayati:",
  "V03vinv172u:6893": "idam maṇibhājanaṃ;",
  "V03vinv172u:6894": "mūlyam asya kuruṣva iti;",
  "V03vinv172u:6895": "tena tasya puṣkalaṃ mūlyaṃ kṛtaṃ;",
  "V03vinv172u:6896": "sa parituṣṭaḥ kathayati: gṛhāṇā,",
  "V03vinv172u:6897": "dehi mūlyam iti;",
  "V03vinv172u:6898": "sa kathayati:",
  "V03vinv172u:6899": "nāsti me etāvan mūlyam iti;",
  "V03vinv172u:6900": "sa kathayati:",
  "V03vinv172u:6901": "yad asti tad anuprayaccha iti;",
  "V03vinv172u:6902": "tena gṛhītaṃ;",
  "V03vinv172u:6903": "tenānyena maṇikāreṇa śrutaṃ;",
  "V03vinv172u:6904": "sa saṃjātāmarṣas tasya sakāśam upasaṃkrāntaḥ;",
  "V03vinv172u:6905": "mayaitat pūrvaṃ gṛhaṃ nītaṃ;",
  "V03vinv172u:6906": "mayā cāsya mūlyaṃ kṛtaṃ;",
  "V03vinv172u:6907": "tvaṃ kasmād gṛhṇīṣe?",
  "V03vinv172u:6908": "iti; tayoḥ parasparaṃ vairūkṣyam utpannam",
  "V03vinv172u:6909": "kiṃ manyadhve bhikṣavo yo 'sau maṇikāraḥ yena maṇibhājanasya svalpaṃ mūlyaṃ kṛtam eṣa eva sa devadattaḥ tena kālena tena samayena;",
  "V03vinv172u:6910": "yo 'sau dvitīyo maṇikāraḥ yena puṣkalaṃ mūlyaṃ kṛtam aham eva saḥ tena kālena tena samayena;",
  "V03vinv172u:6911": "tadāpy āvayoḥ parasparaṃ vairūkṣyam utpannaṃ;",
  "V03vinv172u:6912": "punar api yathā vayoḥ vairūkṣyam utpannaṃ;",
  "V03vinv172u:6913": "tac chrūyatām",
  "V03vinv172u:6915": "The story of the elder son of a gṛhapati",
  "V03vinv172u:6916": "(concerning a previous birth of the Buddha and Devadatta)",
  "V03vinv172u:6917": "bhūtapūrvaṃ bhikṣavaḥ anyatamasmin karvaṭake gṛhapatiḥ prativasati;",
  "V03vinv172u:6918": "tena sadṛśāt kulāt kalatram ānītaṃ;",
  "V03vinv172u:6919": "sa tayā sārdhaṃ krīḍati ramate paricārayati;",
  "V03vinv172u:6920": "tasya krīḍato ramamāṇasya paricārayataḥ (A 492a)",
  "V03vinv172u:6921": "kālāntareṇa patnī āpannasatvā saṃvṛttā;",
  "V03vinv172u:6922": "sā aṣṭānāṃ vā navānāṃ vā māsānām atyayāt prasūtā;",
  "V03vinv172u:6923": "dārako jātaḥ;",
  "V03vinv172u:6924": "sā asya patnī kālagatā;",
  "V03vinv172u:6925": "sa saṃlakṣayati:",
  "V03vinv172u:6926": "dārakaṃ kaḥ samvardhayiṣyati?",
  "V03vinv172u:6927": "anyām ānayāmi iti;",
  "V03vinv172u:6928": "tenānyā ānītā;",
  "V03vinv172u:6929": "sa tayā sārdhaṃ krīḍati ramate paricārayati;",
  "V03vinv172u:6930": "tasyā api putro jātaḥ;",
  "V03vinv172u:6931": "sāpi kālagatā;",
  "V03vinv172u:6932": "sa gṛhapatiḥ saṃlakṣayati:",
  "V03vinv172u:6933": "yady anyām ānayāmi,",
  "V03vinv172u:6934": "sāpi kālaṃ kariṣyati;",
  "V03vinv172u:6935": "jyeṣṭhasya putrasya niveśanaṃ karomi iti;",
  "V03vinv172u:6936": "tena jyeṣṭhasya putrasya niveśaḥ kṛtaḥ;",
  "V03vinv172u:6937": "tasya bahavaḥ putrā duhitaraś ca jātāḥ;",
  "V03vinv172u:6938": "sā tasya bhāryā kathayati:",
  "V03vinv172u:6939": "āryaputra eṣa dārakas tava ko bhavati?",
  "V03vinv172u:6940": "iti: sa kathayati:",
  "V03vinv172u:6941": "kanīyān bhrātā;",
  "V03vinv172u:6942": "sā kathayati:",
  "V03vinv172u:6943": "ārya tava bahavaḥ putrāḥ;",
  "V03vinv172u:6944": "ayam ekaḥ;",
  "V03vinv172u:6945": "eṣāṃ cāsya ca tulyo gṛhabhogo deyaḥ;",
  "V03vinv172u:6946": "sa kathayati:",
  "V03vinv172u:6947": "bhadre eṣa lokadharmaḥ iti;",
  "V03vinv172u:6948": "sā kathayati:",
  "V03vinv172u:6949": "yady evaṃ praghātaya enam iti;",
  "V03vinv172u:6950": "kāmān khalu pratisevamānasya nāsti kiṃcit pāpakaṃ karma akaraṇīyam iti sa puṣpaphalavyājena aṭavīṃ nītvā praghātitaḥ; (SBV II 185)",
  "V03vinv172u:6951": "kiṃ manyadhve bhikṣavo yo 'sau jyeṣṭho gṛhapatiputraḥ eṣa eva sa devadattaḥ tena kālena tena samayena;",
  "V03vinv172u:6952": "yo 'sau kanīyān aham eva saḥ tena kālena tena samayena;",
  "V03vinv172u:6953": "tadāpy anena mamāntike vairūkṣyam utpāditaḥ;",
  "V03vinv172u:6954": "etarhy apy anena vairūkṣyam utpāditaḥ;",
  "V03vinv172u:6955": "yathā punar apy āvayor vairūkṣyam utpannaṃ;",
  "V03vinv172u:6956": "tac chrūyatām",
  "V03vinv172u:6958": "The story of a girl and an astrologer",
  "V03vinv172u:6959": "(concerning a previous birth of the Buddha and Devadatta)",
  "V03vinv172u:6960": "bhūtapūrvaṃ bhikṣavaḥ anyatamasmin karvaṭake brāhmaṇaḥ prativasati;",
  "V03vinv172u:6961": "tena sadṛśāt kulāt kalatram ānītaṃ;",
  "V03vinv172u:6962": "sa tayā sārdhaṃ krīḍati ramate paricārayati;",
  "V03vinv172u:6963": "tasya krīḍato ramamāṇasya paricārayataḥ patnī āpannasatvā saṃvṛttā;",
  "V03vinv172u:6964": "sā aṣṭānāṃ vā navānāṃ vā māsānām atyayāt prasūtā;",
  "V03vinv172u:6965": "dārikā jātā abhirūpā darśanīyā prāsādikā;",
  "V03vinv172u:6966": "sa brāhmaṇaḥ saṃlakṣayati:",
  "V03vinv172u:6967": "yo mamādya gṛhaṃ brāhmaṇo bhikṣārthī praviśati,",
  "V03vinv172u:6968": "tasyaināṃ kanyābhikṣāṃ prayacchāmi iti;",
  "V03vinv172u:6969": "yāvad anyatamo māṇavaḥ bhikṣārthī tasya gṛhaṃ praviṣṭaḥ:",
  "V03vinv172u:6970": "svasti bhikṣāṃ prayaccha iti;",
  "V03vinv172u:6971": "tena brāhmaṇenāhūyoktaḥ:",
  "V03vinv172u:6972": "māṇava iyaṃ mama duhitā;",
  "V03vinv172u:6973": "mayā kanyābhikṣā tubhyaṃ dattā iti;",
  "V03vinv172u:6974": "sa kathayati:",
  "V03vinv172u:6975": "nādya pratigṛhṇāmi;",
  "V03vinv172u:6976": "divasamuhūrtena pratigrahiṣyāmi iti;",
  "V03vinv172u:6977": "sa prakrāntaḥ;",
  "V03vinv172u:6978": "yāvad anyatamo māṇavo bhikṣārthī tasya gṛhaṃ praviṣṭaḥ:",
  "V03vinv172u:6979": "svasti bhikṣāṃ prayaccha iti;",
  "V03vinv172u:6980": "sa tena brāhmaṇenāhūyoktaḥ:",
  "V03vinv172u:6981": "māṇava iyaṃ mama duhitā;",
  "V03vinv172u:6982": "mayā kanyābhikṣā tubhyaṃ dattā iti;",
  "V03vinv172u:6983": "sa kathayati:",
  "V03vinv172u:6984": "aparo 'tra māṇavaḥ bhikṣārthī praviṣṭaḥ;",
  "V03vinv172u:6985": "tasmai kimarthaṃ na dattā iti;",
  "V03vinv172u:6986": "sa kathayati:",
  "V03vinv172u:6987": "yad brūte nakṣatram aśobhanam iti;",
  "V03vinv172u:6988": "sa kathayati:",
  "V03vinv172u:6989": "yady evaṃ pratīṣṭā bhavatu iti;",
  "V03vinv172u:6990": "brāhmaṇaḥ kathayati:",
  "V03vinv172u:6991": "tvaṃ punaḥ kimarthaṃ nakṣatraṃ na paśyati?",
  "V03vinv172u:6992": "iti; sa gāthāṃ bhāṣate",
  "V03vinv172u:6993": "nakṣatraṃ bhadrakaṃ sarvaṃ sarve kalyāṇakā dināḥ /",
  "V03vinv172u:6994": "samutpanneṣu kāryeṣu sarvam etat pradakṣiṇam //",
  "V03vinv172u:6995": "hāpayanti narā hy arthaṃ nakṣatragaṇanāparāḥ /",
  "V03vinv172u:6996": "artho hy arthasya nakṣatraṃ kiṃ kāryaṃ jyotibhiḥ punaḥ //",
  "V03vinv172u:6997": "sa pratigṛhītvā prakrāntaḥ (A 492b)",
  "V03vinv172u:6998": "tenānyena māṇavena śrutaṃ sā brāḥmaṇakanyā anena māṇavena pratīṣṭā iti;",
  "V03vinv172u:6999": "sa tasya sakāśaṃ gataḥ (SBV II 186)",
  "V03vinv172u:7000": "kathayati: māṇavakaḥ sā kanyā kimarthaṃ tvayā pratīṣṭā?",
  "V03vinv172u:7001": "mayā pūrvalabdhā iti;",
  "V03vinv172u:7002": "sa kathayati:",
  "V03vinv172u:7003": "tvaṃ nakṣatragaṇanāparaḥ;",
  "V03vinv172u:7004": "nakṣatraṃ tāvat parīkṣa;",
  "V03vinv172u:7005": "mama tu śobhanaṃ nakṣatram iti; sa ruṣitaḥ",
  "V03vinv172u:7006": "kiṃ manyadhve bhikṣavo yo 'sau pūrvamāṇavaḥ eṣa eva sa devadattaḥ tena kālena tena samayena;",
  "V03vinv172u:7007": "yo 'sau paścimako māṇavaḥ aham eva sa tena kālena tena samayena;",
  "V03vinv172u:7008": "tadāpy asya mamāntike vairūkṣyam utpannaṃ;",
  "V03vinv172u:7009": "etrhy apy asya mamāntike vairūkṣyam utpannaṃ",
  "V03vinv172u:7011": "The very ferocious elephant of Ājātaśatru,",
  "V03vinv172u:7012": "Dhanapālaka by name",
  "V03vinv172u:7013": "buddho bhagavān rājagṛhe viharati veṇuvane kalandakanivāpe;",
  "V03vinv172u:7014": "tena khalu samayena yo 'sau rājñaḥ ajātaśatroḥ dhanapālako nāma duṣṭanāgaḥ pratidinam āvāsān niṣkrāmyamāṇo mahājanavipraghātaṃ karoti;",
  "V03vinv172u:7015": "rājagṛhanivāsinā janakāyena rājā ajātaśatrur vijñaptaḥ:",
  "V03vinv172u:7016": "deva dhanapālako duṣṭanāgaḥ pratidinam āvāsān niṣkrāmyamāṇo rathyāvīthīcatvaraśṛṅgāṭakeṣu mahājanavipraghātaṃ karoti;",
  "V03vinv172u:7017": "tad arhati devaḥ hastidamakānām ājñāṃ dātuṃ yathā na pratidinaṃ niṣkāsayanti;",
  "V03vinv172u:7018": "śvo niṣkrāmyate iti ca ghaṇṭāvaghoṣaṇaṃ kārayitum iti;",
  "V03vinv172u:7019": "rājā kathayati evaṃ bhavatu;",
  "V03vinv172u:7020": "gacchata iti;",
  "V03vinv172u:7021": "rājñā amātyānām ājñā dattā:",
  "V03vinv172u:7022": "āhūyantāṃ bhavanto hastidamakāḥ iti;",
  "V03vinv172u:7023": "tair hastidamakā āhūtāḥ;",
  "V03vinv172u:7024": "rājā kathayati:",
  "V03vinv172u:7025": "bhavanto rājagṛhanivāsinā janakāyena abhihito 'smi dhanapālako duṣṭanāgaḥ pratidinam āvāsān niṣkrāmyamāṇo rathyāvīthīcatvaraśṛṅgāṭakeṣu mahājanavipraghātaṃ karoti;",
  "V03vinv172u:7026": "tad arhati devaḥ hastidamakānām ājñāṃ dātuṃ yathā na pratidinaṃ niṣkāsayanti;",
  "V03vinv172u:7027": "śvo niṣkrāmyate iti ca ghaṇṭāvaghoṣaṇaṃ kārayitum iti;",
  "V03vinv172u:7028": "tad yuṣmābhir na pratidinaṃ niṣkrāmayitavyaḥ;",
  "V03vinv172u:7029": "śvo niṣkrāmyate iti ca ghaṇṭāvaghoṣaṇaṃ kārayitavyam iti;",
  "V03vinv172u:7030": "hastidamakāḥ rājñaḥ ajātaśatroḥ pratiśrutya pādayor nipatya prakrāntāḥ (SBV II 187)",
  "V03vinv172u:7032": "Devadatta's attempt to kill the Buddha by means of the elephant Dhanapālaka",
  "V03vinv172u:7033": "rājagṛhe cānyataro gṛhapatiḥ āḍhyo mahādhano mahābhogaḥ;",
  "V03vinv172u:7034": "tena buddhapramukho bhikṣusaṃghaḥ śvo 'ntargṛhe bhaktena upanimantritaḥ;",
  "V03vinv172u:7035": "devadattena śrutaṃ yathā amukena gṛhapatinā buddhapramuko bhikṣusaṃghaḥ śvo 'ntargṛhe bhaktenopanimantritaḥ iti;",
  "V03vinv172u:7036": "tena hastidamakasya śatasahasro muktāhāro dattaḥ; uktaś ca:",
  "V03vinv172u:7037": "amukena gṛhapatinā śramaṇo gautamaḥ saśrāvakasaṃghaḥ śvo 'ntargṛhe bhaktena upanimantritaḥ;",
  "V03vinv172u:7038": "tat tvayā dhanapālako hastināgaḥ utsraṣṭavyaḥ iti;",
  "V03vinv172u:7039": "sa kathayati:",
  "V03vinv172u:7040": "ārya evaṃ bhavatu;",
  "V03vinv172u:7041": "kiṃtu yathā vā tathā vā devam avalokaya iti;",
  "V03vinv172u:7042": "tato devadatto yena rājā ajātaśatrus tenopasaṃkrāntaḥ;",
  "V03vinv172u:7043": "upasaṃkramya rājānam ajātaśatrum idam avocat:",
  "V03vinv172u:7044": "śaktas tvaṃ māṃ buddhatve na pratiṣṭhāpayitum; (A 493a)",
  "V03vinv172u:7045": "api tu tvaṃ pitaraṃ jīvitād vyaparopya rājye pratiṣṭhapitaḥ;",
  "V03vinv172u:7046": "aham api śramaṇaṃ gautamaṃ praghātya sarvajñatvaṃ karomi;",
  "V03vinv172u:7047": "dhanapālaṃ hastināgam utsṛja iti;",
  "V03vinv172u:7048": "ajātaśatruḥ kathayati:",
  "V03vinv172u:7049": "na tvayā śrutam?",
  "V03vinv172u:7050": "adāntadamakā buddhā bhagavantaḥ iti;",
  "V03vinv172u:7051": "sa kathayati:",
  "V03vinv172u:7052": "yady adāntadamakāḥ syuḥ aham eva tāvad anena dāntaḥ syām iti;",
  "V03vinv172u:7053": "sa taṃ yathā vā tathā vā avalokya hastidamakānāṃ sakāśam upasaṃkramya kathayati:",
  "V03vinv172u:7054": "niveditaṃ mayā devasya;",
  "V03vinv172u:7055": "tad yuṣmābhiḥ śvo dhanapālako hastināgaḥ utsraṣṭavyaḥ iti;",
  "V03vinv172u:7056": "tato hastidamakaiḥ rājagṛhe ghaṇṭāvaghoṣaṇaṃ kāritaṃ:",
  "V03vinv172u:7057": "śṛṇvantu bhavanto rājagṛhanivāsinaḥ paurāḥ,",
  "V03vinv172u:7058": "śvo hastināgo mucyate;",
  "V03vinv172u:7059": "tad yuṣmābhiḥ śvaḥ sarvaprayatnena ātmarakṣā kartavyā iti;",
  "V03vinv172u:7060": "gṛhapatiḥ śrutvā cintāparo vyavasthitaḥ:",
  "V03vinv172u:7061": "īdṛśo 'haṃ mandabhāgyaḥ;",
  "V03vinv172u:7062": "mayā buddhapramukho bhikṣusaṃghaḥ śvo 'ntargṛhe bhaktenopanimantritaḥ;",
  "V03vinv172u:7063": "dhanapālakaś ca duṣṭanāgaḥ śvo mucyate;",
  "V03vinv172u:7064": "kathaṃ mayā buddhapramukho bhikṣusaṃghaḥ bhojayitavyaḥ iti;",
  "V03vinv172u:7065": "punaḥ saṃlakṣayati:",
  "V03vinv172u:7066": "sādhayāmi pākaṃ;",
  "V03vinv172u:7067": "tatraiva nītvā bhagavantaṃ bhojayāmi iti;",
  "V03vinv172u:7068": "sa śuci praṇītaṃ khādanīyabhojanīyaṃ sādhayitvā kālyam evotthāya bhagavataḥ sakāśaṃ gataḥ:",
  "V03vinv172u:7069": "bhagavan rājagṛhe ghaṇṭāvaghoṣaṇaṃ śvo dhanapālako hastināgo mucyate;",
  "V03vinv172u:7070": "yuṣmābhiḥ śaktitaḥ ātmarakṣā kartavyā iti;",
  "V03vinv172u:7071": "tad bhagavatā rājagṛhaṃ na praveṣṭavyam;",
  "V03vinv172u:7072": "aham ihaiva annapānam ānayāmi iti;",
  "V03vinv172u:7073": "bhagavān kathayati:",
  "V03vinv172u:7074": "alpotsukas tvaṃ gṛhapate bhava;",
  "V03vinv172u:7075": "annapānaṃ sajjīkuru;",
  "V03vinv172u:7076": "vigataṃ tathāgatasya nāgabhayaṃ;",
  "V03vinv172u:7077": "praviśāmy ahaṃ saśrāvakasaṃghaḥ iti;",
  "V03vinv172u:7078": "tato 'sau gṛhapatir āttamanāttamanāḥ svagṛhaṃ gataḥ; annapānaṃ (SBV II 188)",
  "V03vinv172u:7079": "samanvāhṛtya āsanādi prajñapya bhagavantam udīkṣamāṇaḥ avasthitaḥ;",
  "V03vinv172u:7080": "atha bhagavān pūrvāhṇe nivāsya pātracīvaram ādāya paṃcabhir bhikṣuśataiḥ sārdhaṃ rājagṛhaṃ praviṣṭaḥ;",
  "V03vinv172u:7081": "dhanapālako hastināgaḥ utsṛṣṭaḥ;",
  "V03vinv172u:7082": "adrākṣīd dhanapālako hastināgo bhagavantaṃ dūrād eva;",
  "V03vinv172u:7083": "dṛṣṭvā ca punar bhrūkuṭiṃ kṛtvā nādaṃ ca muktvā yena bhagavāṃs tena sabalam ājavena prādhāvat",
  "V03vinv172u:7084": "atha devadattaḥ ajātaśatrusahīyaḥ apariprāsādam abhiruhya avasthitaḥ;",
  "V03vinv172u:7085": "paśyāmi śramaṇaṃ gotamaṃ praghātyamānam iti;",
  "V03vinv172u:7086": "tato devadattaḥ bhagavantaṃ dṛṣṭvā hṛṣṭatuṣṭapramuditaḥ uccair gāthām uvāca",
  "V03vinv172u:7087": "dvipaṃcabala paśyāmi tvāṃ nāgabalamarditam /",
  "V03vinv172u:7088": "saśrāvakaś śākyasuta tvam adya na bhaviṣyasi // iti",
  "V03vinv172u:7089": "bhagavān āha:",
  "V03vinv172u:7090": "nīco 'si devadatta;",
  "V03vinv172u:7091": "pravādaṃ tvaṃ pravadasi daśabalabalinaṃ mām agaṇayitvā;",
  "V03vinv172u:7092": "paśyedānīṃ tu balaṃ daśabalabalinaḥ adbhutasya iti;",
  "V03vinv172u:7093": "tato bhagavatā dakṣiṇe karatale paṃca siṃhāḥ kesariṇaḥ paṭṭadhāriṇo nirmitāḥ;",
  "V03vinv172u:7094": "sa teṣāṃ gandhaṃ ghrātvā mūtrapuriṣam utsṛjan niṣpalāyitum ārabdhaḥ;",
  "V03vinv172u:7095": "bhagavatā sarvā diśaḥ ādīptāḥ pradīptāḥ saṃprajvalitāḥ ekajvālībhūtā adhimuktāḥ sthāpayitvā (A 493b)",
  "V03vinv172u:7096": "svakam eva pādamūlaṃ śāntaṃ śītībhūtam adhiṣṭhitaṃ;",
  "V03vinv172u:7097": "tato dhanapālako hastināgaḥ itaś cāmutaś ca pradhāvan sarvam ādiptaṃ paśyati;",
  "V03vinv172u:7098": "nānyatra bhagavataḥ pādamūlaṃ śītībhūtṃ;",
  "V03vinv172u:7099": "dhanapālakaprakopaṃ dṛṣṭvā sarve bhikṣavo niṣpalāyitāḥ sthāpayitvā āyuṣmantam ānandaṃ;",
  "V03vinv172u:7100": "tato dhanapālako vigatamadavego mandagatipracāratayā bhagavatsakāśam upasaṃkrāntaḥ;",
  "V03vinv172u:7101": "sa bhagavatā cakrasvastikanandyāvartena anekapuṇyaśatanirjātena bhītānām āśvāsanakareṇa kareṇa śirasi parāmṛṣṭaḥ;",
  "V03vinv172u:7102": "gāthā ca bhāṣitā",
  "V03vinv172u:7103": "mā kuñjara viheṭhaya nāgam",
  "V03vinv172u:7104": "duḥkhaṃ kuñjara viheṭhanam asya / (SBV II 189)",
  "V03vinv172u:7105": "no nāgahatasya parasmin",
  "V03vinv172u:7106": "bhadrā hi nāga gatir bhavati // iti+",
  "V03vinv172u:7108": "The elephant Dhanapālaka follows submissively the Buddha,",
  "V03vinv172u:7109": "dies of grief and is reborn in the heaven of the four great kings",
  "V03vinv172u:7110": "tvaṃ tāvad bhadramukha pūrvakeṇa duścaritena pratyavarāyāṃ tiryagyonāv utpannaḥ;",
  "V03vinv172u:7111": "sa tvam etarhi paraprāṇaharaḥ paraprāṇoparodhena parituṣyasi;",
  "V03vinv172u:7112": "itaś cyutasya te kā gatir bhaviṣyasi?",
  "V03vinv172u:7113": "kā upapattiḥ ko 'bhisaṃparāyaḥ iti hi bhadramukha sarvasaṃskārā anityāḥ;",
  "V03vinv172u:7114": "sarvadharmāḥ anātmānaḥ;",
  "V03vinv172u:7115": "śāntaṃ nirvāṇaṃ;",
  "V03vinv172u:7116": "mamāntike cittam abhiprasādya adyaiva tiryagyoniṃ virāgayiṣyasi;",
  "V03vinv172u:7117": "ity uktvā yena tasya gṛhapater niveśanaṃ tenopasaṃkrāntaḥ;",
  "V03vinv172u:7118": "upasaṃkramya prajñapta evāsane niṣaṇṇaḥ;",
  "V03vinv172u:7119": "dhanapālako 'pi bhagavantaṃ pṛṣṭhataḥ pṛṣṭhataḥ samanubaddhaḥ;",
  "V03vinv172u:7120": "bhagavān praviṣṭaḥ;",
  "V03vinv172u:7121": "sa dvāramūle sthitaḥ;",
  "V03vinv172u:7122": "bhagavantam apaśyan gṛhaṃ bhaṅktum ārabdhaḥ;",
  "V03vinv172u:7123": "bhagavatā tad gṛhaṃ sphaṭikamayaṃ nirmitaṃ yatrānāvṛtaṃ buddhabimbaṃ paśyati;",
  "V03vinv172u:7124": "sa bhagavnataṃ dṛṣṭvā na bhaṅktum ārabdhaḥ;",
  "V03vinv172u:7125": "bhagavān saśrāvakasaṃghaḥ bhuktvā dakṣiṇādeśanāṃ kṛtvā prakrāntaḥ;",
  "V03vinv172u:7126": "sa bhagavataḥ pṛṣṭhato 'nubaddha eva;",
  "V03vinv172u:7127": "etat prakaraṇam amātyaiḥ rājño niveditam:",
  "V03vinv172u:7128": "; ajātaśatruṇā devadatto 'bhihitaḥ:",
  "V03vinv172u:7129": "tvayā mama anarthaḥ kṛtaḥ;",
  "V03vinv172u:7130": "taṃ hastinam āgamya sīmāntarā rājānaḥ māṃ nābhidravanti;",
  "V03vinv172u:7131": "so 'pi tvayā vimadīkṛtaḥ iti;",
  "V03vinv172u:7132": "sa tūṣṇīm avasthitaḥ;",
  "V03vinv172u:7133": "rājñā amātyānām ājñā dattā;",
  "V03vinv172u:7134": "yadā bhagavān nirgato bhavati tadā bhavadbhir dhanapālaḥ hastināgo dvāraṃ badhvā sthāpayitavyaḥ yathā bhagavataḥ pṛṣṭhataḥ na nirgacchati iti;",
  "V03vinv172u:7135": "amātyai api hastidamakānām ājñā dattā dhanapālakaṃ hastināgaṃ dvāraṃ badhvā sthāpayata yathā bhagavataḥ pṛṣṭhato na nirgacchati iti;",
  "V03vinv172u:7136": "sa bhagavantam apaśyan pādena śuṇḍām avaṣṭabhya kālagataḥ;",
  "V03vinv172u:7137": "cāturmahārājikeṣu deveṣūpapannaḥ;",
  "V03vinv172u:7138": "dharmatā khalu devaputrasya vā devakanyāyā vā aciropapannasya trīṇi cittāny utpadyante:",
  "V03vinv172u:7139": "kutaś cyutaḥ kutropapannaḥ kena karmaṇā iti;",
  "V03vinv172u:7140": "sa paśyati nāgebhyaś (SBV II 190)",
  "V03vinv172u:7141": "cyutaḥ; praṇīteṣu cāturmahārājikeṣu deveṣūpapannaḥ;",
  "V03vinv172u:7142": "bhagavato 'ntike cittam abhiprasādya iti",
  "V03vinv172u:7143": "atha nāgapūrviṇo devaputrasyaitad bahavat:",
  "V03vinv172u:7144": "na mama pratirūpaṃ syād yad ahaṃ paryuṣitaparivāsa eva bhagavantaṃ darśanāya upasaṃkrameyaṃ;",
  "V03vinv172u:7145": "yannv aham aparyuṣitaparivāsa eva bhagavantaṃ darśanāyopasaṃkrameyam iti; atha (A 494a)",
  "V03vinv172u:7146_0": "nāgapūrvī devaputraś calavimalakuṇḍaladharo hārārdhahāravibhūṣitagātraḥ tām eva rātriṃ",
  "V03vinv172u:7146_1": "divyānām utpalapadmakumudapuṇḍarīkamāndārakāṇāṃ puṣpāṇām utsaṃgaṃ pūrayitvā sarvaṃ",
  "V03vinv172u:7146_2": "veṇuvanaṃ kalandakanivāpam udāreṇāvabhāsenāvabhāsya bhagavataṃ puṣpair avakīrya bhagavataḥ",
  "V03vinv172u:7146_3": "purastān niṣaṇṇo dharmaśravaṇāya;",
  "V03vinv172u:7147_0": "tataḥ asya bhagavatā āśayānuśayaṃ dhātuṃ prakṛtiṃ ca jñātvā tādṛśī dharmadeśanā kṛtā",
  "V03vinv172u:7147_1": "yāṃ śrutvā nāgapūrviṇā devaputreṇa viṃśatiśikharasamudgataṃ satkāyadṛṣṭiśailaṃ jñānavajreṇa",
  "V03vinv172u:7147_2": "bhitvā srotaāpattiphalaṃ sākṣātkṛtaṃ;",
  "V03vinv172u:7148": "sa dṛṣṭasatyas trir udānam udānayati:",
  "V03vinv172u:7149": "idam asmākaṃ bhadanta na mātrā kṛtaṃ na pitrā kṛtaṃ;",
  "V03vinv172u:7150": "na devatābhiḥ;",
  "V03vinv172u:7151": "neṣṭena svajanabandhuvargeṇa;",
  "V03vinv172u:7152": "na pūrvapretair na śramaṇabrāhmaṇaiḥ yad bhagavatā asmākaṃ kṛtam;",
  "V03vinv172u:7153": "ucchoṣitā rudhirāśrusamudrāḥ;",
  "V03vinv172u:7154": "laṃghitā asthiparvatāḥ pihitāny apāyadvārāṇi vivṛtāni svargamokṣadvārāṇi;",
  "V03vinv172u:7155": "pratiṣṭhāpitāḥ smo devamanuṣyeṣu āha ca",
  "V03vinv172u:7156": "tavānubhāvāt pihitas sughoro",
  "V03vinv172u:7157": "hy apāyamārgo bahudoṣayuktaḥ /",
  "V03vinv172u:7158": "apāvṛtā svargagatiḥ supuṇya",
  "V03vinv172u:7159": "nirvāṇamārgaś ca mayopalabdhaḥ //",
  "V03vinv172u:7160": "tvadāśrayāc cāptam apetadoṣaṃ",
  "V03vinv172u:7161": "mayādya śuddhaṃ suviśuddhacakṣuḥ /",
  "V03vinv172u:7162": "prāptaṃ ca śāntaṃ padam āryakāntaṃ",
  "V03vinv172u:7163": "tīrṇaś ca duḥkhārṇavapāram asmi //",
  "V03vinv172u:7164": "jagati daityanarāmarapūjitaṃ",
  "V03vinv172u:7165": "vigatajanmajarāmaraṇāmayaṃ /",
  "V03vinv172u:7166": "bhavasahasrasudurlabhadarśanaṃ",
  "V03vinv172u:7167": "saphalam adya mune tava darśanam* //",
  "V03vinv172u:7168": "avanamya tataḥ pralambahāraḥ",
  "V03vinv172u:7169": "caraṇau dvāv abhivandya jātaharṣaḥ / (SBV II 191)",
  "V03vinv172u:7170": "parigamya ca dakṣiṇaṃ jitāriṃ",
  "V03vinv172u:7171": "suralokābhimukho divaṃ jagāma //",
  "V03vinv172u:7172_0": "atha nāgapūrvī devaputro vaṇig iva labdhalābhaḥ sasyasaṃpanna iva kārṣakaḥ śūra iva",
  "V03vinv172u:7172_1": "jitasaṃgrāmaḥ sarvarogaparimukta ivāturo yayā vibhūtyā bhagavatsakāśam upasaṃkrāntaḥ",
  "V03vinv172u:7172_2": "tayaiva vibhūtyā svabhavanaṃ gataḥ",
  "V03vinv172u:7173": "bhikṣavaḥ pūrvarātrāpararātraṃ jāgarikānuyogam anuyuktā viharanti;",
  "V03vinv172u:7174": "tair dṛṣṭo bhagavato 'ntike udāro 'vabhāsaḥ;",
  "V03vinv172u:7175": "yaṃ dṛṣṭvā bhagavantaṃ papracchuḥ:",
  "V03vinv172u:7176": "kiṃ bhagavan imāṃ rātriṃ bhagavantaṃ darśanāya brahmā sabhāṃpatiḥ śakro devendraḥ catvāro lokapālā upasaṃkrāntāḥ bhagavān āha:",
  "V03vinv172u:7177": "na bhikṣavo brahmā sabhāṃpatiḥ na śakro devānām indraḥ nāpi catvāro lokapālāḥ māṃ darśanāyopasaṃkrāntāḥ;",
  "V03vinv172u:7178": "api tu yuṣmābhir bhikṣavaḥ sa dhanapālo hastināgaḥ,",
  "V03vinv172u:7179": "tāvac caṇḍaḥ tāvad rabhaso yas tathāgatasya vadhāya parākrāntaḥ dṛṣṭo bhadanta:",
  "V03vinv172u:7180": "mayā vinītaḥ sa mamāntike cittam abhiprasādya kālagataḥ cāturmahārājijeṣu deveṣūpapannaḥ;",
  "V03vinv172u:7181": "sa imāṃ rātriṃ matsakāśam upasaṃkrāntaḥ;",
  "V03vinv172u:7182": "tasya mayā dharmo deśitaḥ;",
  "V03vinv172u:7183": "sa dṛṣṭasatyaḥ svabhavanaṃ gataḥ iti",
  "V03vinv172u:7184": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:7185": "kiṃ bhadanta dhanapālakena karma kṛtaṃ (A 494b)",
  "V03vinv172u:7186": "yasya karmaṇo vipākena tiryakṣūpapannaḥ;",
  "V03vinv172u:7187": "kiṃ karma kṛtaṃ yena cāturmahārājikeṣu deveṣūpapannaḥ satyadarśanaṃ ca kṛtam iti;",
  "V03vinv172u:7188": "bhagavān āha:",
  "V03vinv172u:7189": "dhanapālakenaiva hi bhikṣavaḥ karmāṇi kṛtāny upacitāni labdhasaṃbhārāṇi pariṇatapratyayāny oghavat pratyupasthitāny avaśyabhāvīni;",
  "V03vinv172u:7190": "dhanapālena karmāṇi kṛtāny upacitāni ko 'nyaḥ pratyanubhaviṣyati?",
  "V03vinv172u:7191": "na bhikṣavaḥ karmāṇi kṛtāny upacitāni",
  "V03vinv172u:7192": "pūrvavad yāvat phalanti khalu dehinām",
  "V03vinv172u:7194": "Dhanapālaka in a previous birth",
  "V03vinv172u:7195": "bhūtapūrvaṃ bhikṣavaḥ asminn eva bhadrake kalpe viṃśativarṣasahasrāyuṣi prajāyāṃ kāśyapo nāma śāstā loka udapādi,",
  "V03vinv172u:7196": "vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān;",
  "V03vinv172u:7197": "sa vārāṇasīṃ nagarīm upaniśritya viharati ṛṣivadane mṛgadāve;",
  "V03vinv172u:7198": "tasya ca śāsane pravrajita āsīd vaiyāpṛtyakarah;",
  "V03vinv172u:7199": "tatrānena kṣudrānukṣudreṣu śikṣāpadeṣu anādaraḥ (SBV II 192)",
  "V03vinv172u:7200": "kṛtaḥ; tasya karmaṇo vipākena tiryakṣūpapannaḥ;",
  "V03vinv172u:7201": "yat tatrānena saṃghasya upasthānaṃ kṛtaṃ tasya karmaṇo vipākena annapānasya lābhī saṃvṛttaḥ;",
  "V03vinv172u:7202": "yan mamāntike cittam abhiprasādya kālagataḥ tena cāturmahārājikeṣu deveṣūpapannaḥ;",
  "V03vinv172u:7203_0": "yat kāśyape samyaksaṃbuddhe pravrajitena paṭhitaṃ svādhyāyitaṃ skandhakauśalaṃ dhātukauśalaṃ",
  "V03vinv172u:7203_1": "āyatanakauśalaṃ pratītyasamutpādakauśalaṃ sthānāsthānakauśalaṃ ca kṛtaṃ tena devabhūtena",
  "V03vinv172u:7203_2": "mamāntike satyadarśanaṃ kṛtam;",
  "V03vinv172u:7204": "iti hi bhikṣavaḥ ekāntakṛṣṇānāṃ karmaṇāṃ pūrvavad yāvad ekāntaśukleṣv eva karmasv ābhogaḥ karaṇīyaḥ ity evaṃ vo bhikṣavaḥ śikṣitavyam",
  "V03vinv172u:7205": "uddānam",
  "V03vinv172u:7206": "haṃśa aṭṭo 'thotsṛṣṭo",
  "V03vinv172u:7207": "mṛgaḥ pūtiś ca markaṭo gajaḥ",
  "V03vinv172u:7208": "bidālo balivardaḥ candrapāṣāṇaḥ",
  "V03vinv172u:7209": "hasti sṛgālo brāhmaṇen ca",
  "V03vinv172u:7210": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:7211": "paśya bhadanta bhagavān paṃcabhir bhikṣuśataiḥ parityaktaḥ;",
  "V03vinv172u:7212": "āyuṣmatā ānandena na parityaktaḥ;",
  "V03vinv172u:7213": "bhagavān āha:",
  "V03vinv172u:7214": "na bhikṣava etarhi;",
  "V03vinv172u:7215": "yathā atīte 'py adhvany abhiḥ parityaktaḥ;",
  "V03vinv172u:7216": "ānandena na parityaktaḥ;",
  "V03vinv172u:7217": "tac chrūyatām",
  "V03vinv172u:7219": "The story of the king Dhṛtarāṣṭra,",
  "V03vinv172u:7220": "and his faithful captain Pūrṇamukha, etc.",
  "V03vinv172u:7221": "(concerning a previous birth of Ānanda, etc.)",
  "V03vinv172u:7222": "bhūtapūrvaṃ bhikṣavo 'navatapte mahāsarasi dhṛtarāṣṭro nāma haṃsādhipatir babhūva;",
  "V03vinv172u:7223": "tasya dvau putrau pūrṇaś ca pūrṇamukhaś ca;",
  "V03vinv172u:7224": "pūrṇo jyeṣṭhaḥ pūrṇamukhaḥ kaniyān;",
  "V03vinv172u:7225": "tato pūrṇaś caṇḍo (SBV II 193)",
  "V03vinv172u:7226": "rabhasaḥ karkaśaḥ;",
  "V03vinv172u:7227": "nityam eva haṃsān bhartsayati;",
  "V03vinv172u:7228": "keṣāṃcit pakṣān utpāṭayati;",
  "V03vinv172u:7229": "keṣāṃcin nakharikābhiḥ kṣataṃ karoti;",
  "V03vinv172u:7230": "etāni cānyāni ca upadravaśatāni karoti;",
  "V03vinv172u:7231": "te haṃsāḥ pratidinam āgamya dhṛtarāṣṭrasya haṃsādhipater nivedayanti;",
  "V03vinv172u:7232": "sa saṃlakṣayati:",
  "V03vinv172u:7233": "pūrṇaś caṇḍo rabhasaḥ karkaśaḥ;",
  "V03vinv172u:7234": "yady aham enaṃ yauvarājye pratiṣṭhāpayāmi mamātyayād eṣa haṃsayūthaṃ nāśayiṣyati;",
  "V03vinv172u:7235": "tad upāyasaṃvidhānaṃ kartavyam iti;",
  "V03vinv172u:7236": "tena pūrṇaḥ pūrṇamukhaś ca ubhāv apy uktau;",
  "V03vinv172u:7237": "yaḥ utsān sarāṃsi taḍāgāni cāvalokya agrato matsakāsam āgacchati tam ahaṃ haṃsādhipatiṃ sthāpayāmi iti;",
  "V03vinv172u:7238": "tāv anyonyaṃ spardhayā paṃcaśataparivārau prankrāntau;",
  "V03vinv172u:7239": "tāv itaś cāmutaś ca utsān sarāṃsi taḍāgāni ca avalokayantāv (A 495a)",
  "V03vinv172u:7240": "anupūrveṇa vārāṇasīṃ nagarīm anuprāptau;",
  "V03vinv172u:7241": "tena khalu samayena vārāṇasyāṃ brahmadatto nāma rājā rājyaṃ kārayati ṛddhaṃ ca yāvad ākīrṇabahujanamanuṣyaṃ ca;",
  "V03vinv172u:7242": "tena vārāṇasyām udyānasya nātidūre brahmāvatī nāma puṣkariṇī saraḥprativiśiṣṭatarākhyā;",
  "V03vinv172u:7243": "tasyāṃ nānāvidhāni jalajāni puṣpāṇi ropitāni;",
  "V03vinv172u:7244": "tīre samantāc caturṣv api pārśveṣu anekāni puṣpaphalavṛkṣasahasrāṇi ropitāni;",
  "V03vinv172u:7245": "sā utpalakumudapuṇḍarīkasaṃchannā anekataruṣaṇḍamaṇḍitā bahuvividhavihaganikūjitā;",
  "V03vinv172u:7246": "tasyās tāṃ vibhūtiṃ dṛṣṭvā pūrṇo haṃsaḥ paṃcaśataparivāraḥ avatīrya yatheṣṭagatipracāratayā krīḍitum ārabdhaḥ;",
  "V03vinv172u:7247": "pūrṇamukho 'pi svayūthyair ucyate:",
  "V03vinv172u:7248": "tvam apy avatīrya krīḍa iti;",
  "V03vinv172u:7249": "sa kathayati:",
  "V03vinv172u:7250": "rājyaṃ tāvat pratīcchāmi;",
  "V03vinv172u:7251": "tataḥ paścād āgamya krīḍiṣyāmi iti;",
  "V03vinv172u:7252": "tena laghu laghv eva gatvā rājyaṃ pratīṣṭaṃ:",
  "V03vinv172u:7253": "tataḥ paṃcaśataparivāraḥ vārāṇasīm āgamya brahmāvatīṃ puṣkariṇīm avatīrya krīḍitum ārabdhaḥ;",
  "V03vinv172u:7254": "taṃ tathā pramodavihāriṇaṃ dṛṣṭvā janakāyaḥ saṃśayam āpannaḥ:",
  "V03vinv172u:7255": "aho paramadarśanīyo haṃsādhipatiḥ kuto 'pīha saṃprāptaḥ;",
  "V03vinv172u:7256": "brahmāvatīṃ puṣkariṇīm alaṃkṛtya sarvajalacarān pakṣiṇo rūpaśobhayā abhibhūya lokasya spṛhām utpādayati;",
  "V03vinv172u:7257": "yatheṣṭaṃ ca viharati iti;",
  "V03vinv172u:7258": "śrutvā sarva eva vārāṇasīnivāsī janakāyaḥ samantād brahmāvatīṃ puṣkariṇīṃ parivārya,",
  "V03vinv172u:7259": "tasya visrabdhavihāratāṃ rūpaśobhāṃ ca nirīkṣamāṇaḥ avasthitaḥ;",
  "V03vinv172u:7260": "amātyai rājño niveditaṃ:",
  "V03vinv172u:7261": "deva kuto 'pi haṃsādhipatir āgataḥ;",
  "V03vinv172u:7262": "sa brahmāvatīṃ puṣkariṇīm avatīrya anekahaṃsaśataparivāraḥ sarvān jalacarān pakṣiṇo rūpaśobhayā abhibhūya (SBV II 194)",
  "V03vinv172u:7263": "lokasya spṛhām utpādayan visrabdhavihāratayā tiṣṭhati iti;",
  "V03vinv172u:7264": "rājā kathayati:",
  "V03vinv172u:7265": "bhavantaḥ yady evam āhūyantāṃ śākunikāḥ iti;",
  "V03vinv172u:7266": "tair āhūtāḥ;",
  "V03vinv172u:7267": "rājā kathayati:",
  "V03vinv172u:7268": "bhavantaḥ śrūyate brahmāvatyāṃ puṣkariṇyām atiparamadarśanīyavigraho haṃsādhipatiḥ kuto 'py āgataḥ;",
  "V03vinv172u:7269": "sa yuṣmābhir eka akṣataḥ pāśair badhvā matsakāśam āneyaḥ; iti;",
  "V03vinv172u:7271": "sa taiḥ paramasukumāreṇa pāśena baddhaḥ;",
  "V03vinv172u:7272": "sa gāthāṃ bhāṣate",
  "V03vinv172u:7273": "saṃsyandito 'smi baddho manuṣyavaśam āgato 'ham /",
  "V03vinv172u:7274": "acikitsya ādāya haṃsayūthaṃ gacchata śīghraṃ hy anavataptam // iti",
  "V03vinv172u:7275": "ekonāni paṃcaśatāni niṣpalāyitāni;",
  "V03vinv172u:7276": "eko na niṣpalāyitaḥ;",
  "V03vinv172u:7277": "tam eva ca baddhaṃ śocamāno 'vasthitaḥ;",
  "V03vinv172u:7278": "śākunikās te dṛṣṭvā paraṃ vismayam āpannāḥ;",
  "V03vinv172u:7279": "rājabhayān na badhnanti;",
  "V03vinv172u:7280": "nāpi praghātayanti;",
  "V03vinv172u:7281": "te taṃ haṃsādhipatim ādāya rājñaḥ sakāśaṃ gatāḥ;",
  "V03vinv172u:7282": "sa dvitīyaḥ abaddhaḥ;",
  "V03vinv172u:7283": "snehapāśapāśitaḥ svayam eva gataḥ;",
  "V03vinv172u:7284": "sa haṃsādhipatī rājña upanītaḥ;",
  "V03vinv172u:7285": "rājā kathayati:",
  "V03vinv172u:7286": "bhavanto 'yaṃ dvitīyaḥ kimartham ānītaḥ?",
  "V03vinv172u:7287": "te kathayanti:",
  "V03vinv172u:7288": "deva nāsmābhir ayaṃ baddhaḥ;",
  "V03vinv172u:7289": "api tu svayam evāgataḥ iti;",
  "V03vinv172u:7290": "rājā paraṃ vismayam āpannaḥ kathayati:",
  "V03vinv172u:7291": "nūnam asyeyaṃ (A 495b)",
  "V03vinv172u:7292": "bhāryā; gacchata;",
  "V03vinv172u:7293": "etaṃ haṃsādhipatiṃ saha bhāryayā muñcata;",
  "V03vinv172u:7294": "na ca yuṣmābhiḥ kenacid api etau praghātyau iti;",
  "V03vinv172u:7295": "śākunikāḥ kathayanti:",
  "V03vinv172u:7296": "deva anya praghātayiṣyanti;",
  "V03vinv172u:7297": "janakāyasya nivedyatām iti;",
  "V03vinv172u:7298": "rājñā amātyānām ājñā dattā:",
  "V03vinv172u:7299": "gacchata bhavanto vārāṇasyāṃ nagaryāṃ ghaṇṭāvaghoṣaṇaṃ kārayata deva evaṃ samājñāpayati,",
  "V03vinv172u:7300": "na kenacid madviṣayanivāsinā jalacarāḥ pakṣiṇo ghātayitavyāḥ iti;",
  "V03vinv172u:7301": "tair ghaṇṭāvaghoṣaṇaṃ kāritaṃ",
  "V03vinv172u:7302": "kiṃ manyadhve bhikṣavo yo 'sau pūrṇamukho haṃsādhipatir aham eva saḥ tena kālena tena samayena;",
  "V03vinv172u:7303": "yā sā tasya patnī sa evāsāv ānandaḥ tena kālena tena samayena;",
  "V03vinv172u:7304": "yāni tāni ekonāni paṃca haṃsaśatāni,",
  "V03vinv172u:7305": "etāny eva tāni ekonāni paṃca bhikṣuśatāni;",
  "V03vinv172u:7306": "tadāpy aham ebhir haṃsabhūtaiḥ parityaktaḥ;",
  "V03vinv172u:7307": "ānandena haṃsabhūtena na parityaktaḥ;",
  "V03vinv172u:7308": "etarhy apy aham ebhiḥ parityaktaḥ;",
  "V03vinv172u:7309": "ānandena bhikṣuṇā na parityaktaḥ;",
  "V03vinv172u:7310": "bhūyo 'pi bhikṣavaḥ yathā aham ebhiḥ parityaktaḥ,",
  "V03vinv172u:7311": "ānandena bhikṣuṇā na parityakta tac chrūyatām (SBV II 195)",
  "V03vinv172u:7313": "The story of Karadaṇḍī,",
  "V03vinv172u:7314": "the Sahasrayodha",
  "V03vinv172u:7315": "(concerning a previous birth of Ānanda, etc.)",
  "V03vinv172u:7316": "bhūtapūrvaṃ bhikṣavo vārāṇasyāṃ nagaryām aṭṭo nāma rājā rājyaṃ kārayati ṛddhaṃ ca sphītaṃ ca yāvad ākīrṇabahujanamanuṣyaṃ ca;",
  "V03vinv172u:7317": "tasya paṃcāmātyaśatāni yeṣām anubhāvāt prātisīmaiḥ koṭṭarājabhir nābhibhūyate;",
  "V03vinv172u:7318": "yāvad dakṣiṇāpathāt karadaṇḍī nāma sahasrayodhī abhyāgataḥ;",
  "V03vinv172u:7319": "so 'nyatamenāmātyena rājñaḥ sakāśam upanītaḥ;",
  "V03vinv172u:7320": "deva ayaṃ karadaṇḍī nāma sahasrayodhī;",
  "V03vinv172u:7321": "devam uddiśya dakṣiṇāpathād āgataḥ;",
  "V03vinv172u:7322": "tad arhati devo 'sya parigrahaṃ kartum iti;",
  "V03vinv172u:7323": "sa rājñā parigṛhītaḥ;",
  "V03vinv172u:7324": "bhogaiḥ saṃvibhaktaḥ;",
  "V03vinv172u:7325": "yāvad apareṇa samayena aṭṭasya rājñaḥ bhūmyantarā rājānaḥ upacittabalasādhanāḥ saṃvṛttāḥ;",
  "V03vinv172u:7326": "te caturaṅgabalakāyaṃ sannāhya hastikāyam aśvakāyaṃ rathakāyaṃ pattikāyam aṭṭaṃ rājānam abhigatāḥ yuddhāya;",
  "V03vinv172u:7327": "aṭṭo 'pi rājā caturaṅgabalakāyaṃ sannāhya hastikāyam aśvakāyaṃ rathakāyaṃ pattikāyaṃ bhūmyantarān rājñaḥ pratyabhiniryāto yuddhāya;",
  "V03vinv172u:7328": "aṭṭena rājñā bhūmyantarā rājanaḥ jītāḥ bhītaḥ bhagnāḥ parājitāḥ parāpṛṣṭhīkṛtāḥ svaksvakān viṣayān gatāḥ;",
  "V03vinv172u:7329": "taiḥ punar api sannipatya aṭṭasya rājñaḥ paṃcāmātyaśatāni upaskāreṇa bhagnāni:",
  "V03vinv172u:7330": "āgacchata yūyaṃ;",
  "V03vinv172u:7331": "yuṣmān prativiśiṣṭaraiḥ bhogaiḥ saṃvibhajāmaḥ iti;",
  "V03vinv172u:7332": "te saṃpratipannāḥ;",
  "V03vinv172u:7333": "tato bhūmyantarā rājanaḥ punar api caturaṅgabalakāyaṃ sannāhya hastikāyam aśvakāyaṃ rathakāyaṃ pattikāyam aṭṭam rājānam abhigatā yauddhāya;",
  "V03vinv172u:7334": "aṭṭo 'pi nāma caturaṅgabalakāyaṃ sannāhya hastikāyam aśvakāyaṃ rathakāyaṃ pattikāyaṃ bhūmyantarān rājñaḥ pratyabhiniryāto yuddhāya;",
  "V03vinv172u:7335": "aṭṭasya rājñaḥ paṃca amātyaśatāni yuddhe vartamāne pratinivartya karaṇḍdinā sahasrayodhena sārdhaṃ yoddhum ārabdhāni (A 496a)",
  "V03vinv172u:7336": "rājā dṛṣṭvā vyathitaḥ;",
  "V03vinv172u:7337": "karadaṇḍī sahasrayodho gāthāṃ bhāṣate",
  "V03vinv172u:7338": "tyajanti sarvamitrāṇi cirasaṃstutikāni te / (SBV II 196)",
  "V03vinv172u:7339": "mitraṃ te karadaṇḍī tu tvām eko na prahāsyati // iti",
  "V03vinv172u:7340": "tena te sarve praghātitāḥ",
  "V03vinv172u:7341": "kiṃ manyadhve bhikṣavo yo 'sāv aṭṭo nāma rājā aham eva saḥ tena kālena tena samayena;",
  "V03vinv172u:7342": "yā 'sau karadaṇḍī sahasrayodhaḥ ānandaḥ saḥ tena kālena tena samayena;",
  "V03vinv172u:7343": "yāni tāni paṃca amātyaśatāni etāny eva tāni paṃca bhikṣuśatāni;",
  "V03vinv172u:7344": "tadāpy aham ebhiḥ parityaktaḥ;",
  "V03vinv172u:7345": "ānandena na parityaktaḥ;",
  "V03vinv172u:7346": "etarhy apy aham ebhiḥ parityaktaḥ;",
  "V03vinv172u:7347": "ānandena na parityaktaḥ;",
  "V03vinv172u:7348": "bhūyo 'pi yathā aham ebhiḥ parityaktaḥ,",
  "V03vinv172u:7349": "ānandena na parityakta tac chrūyatām",
  "V03vinv172u:7351": "The story of a lion and his jackal-friend",
  "V03vinv172u:7352": "(concerning a previous birth of Ānanda, etc.)",
  "V03vinv172u:7353": "bhūtapūrvaṃ bhikṣavaḥ aniyatarāśyavasthito bodhisatvaḥ anyatamasmin parvataikadeśe siṃho mṛgapatir babhūva;",
  "V03vinv172u:7354": "tasya paṃca sṛgālaśatāni vighasakhādakāni nityānubaddhāni parvatam upaniśritya tiṣṭhanti;",
  "V03vinv172u:7355": "siṃhaḥ prāṇino ghātayitvā varamāṃsāni vararudhirāṇi ca pītvā nirapekṣaḥ prakrāmati;",
  "V03vinv172u:7356": "teṣām evaṃ mahān kālo 'tikrāntaḥ;",
  "V03vinv172u:7357": "yāvad apareṇa samayena siṃho mṛgarājaḥ rātrau prāṇinaḥ samanveṣamānaḥ kūpe patitaḥ;",
  "V03vinv172u:7358": "teṣāṃ paṃcānāṃ sṛgālaśatānām ekonāni prakrāntāni;",
  "V03vinv172u:7359": "ekaḥ kūpataṭe avasthitaḥ;",
  "V03vinv172u:7360": "cintayati ca:",
  "V03vinv172u:7361": "ko 'sāv upāyaḥ syād yenemaṃ samuddhareyam iti;",
  "V03vinv172u:7362": "sa itaś cāmutaś ca kūpasāmantakena paryaṭitum ārabdhaḥ;",
  "V03vinv172u:7363": "yāvat paśyati:",
  "V03vinv172u:7364": "kūpasya nātidūre palvalaṃ;",
  "V03vinv172u:7365": "tena vicārya ekadeśena suraṅgo nikhātaḥ;",
  "V03vinv172u:7366": "tatas tad udapānaṃ palvalāt salilena pūrṇaṃ;",
  "V03vinv172u:7367": "siṃhaḥ svayam evotthitaḥ;",
  "V03vinv172u:7368": "devatā gāthāṃ bhāṣate",
  "V03vinv172u:7369": "kartavyāni ca mitrāṇi durbalāni balāny api /",
  "V03vinv172u:7370": "paśya siṃhaḥ sṛgālena jīrṇakūpāt samuddhṛtaḥ // iti",
  "V03vinv172u:7371": "kiṃ manyadhve bhikṣavo yo 'sau sīmhaḥ aham eva saḥ tena kālena tena samayena;",
  "V03vinv172u:7372": "sṛgāla ānando bhikṣuḥ tena kālena tena samayena;",
  "V03vinv172u:7373": "yāni tāni ekonāni paṃca sṛgālaśatāni etāny eva paṃca bhikṣuśatāni;",
  "V03vinv172u:7374": "tadāpy aham ebhiḥ parityaktaḥ;",
  "V03vinv172u:7375": "ānandena na parityaktaḥ; etarhy apy (SBV II 197)",
  "V03vinv172u:7376": "aham ebhiḥ parityaktaḥ;",
  "V03vinv172u:7377": "bhūyo 'pi yathā aham ebhiḥ parityaktaḥ tac chrūyatām",
  "V03vinv172u:7379": "The story of a Mṛgī and Mṛgādhipati",
  "V03vinv172u:7380": "bhūtapūrvaṃ bhikṣavaḥ aniyatarāśyavasthito bodhisatvaḥ anyatamasmin pradeśe paṃcānāṃ mṛgaśatānāṃ mṛgādhipatir babhūva;",
  "V03vinv172u:7381": "yāvad anyatamena lubdhakena mṛgāṇāṃ vadhāya prabhūtāḥ kūṭapāśāḥ lepāś ca vyavasthāpitāḥ;",
  "V03vinv172u:7382": "sa ca mṛgādhipatiḥ visrabdhavihāratayā paṃcaśataparivāro mṛgadāve paribhramati;",
  "V03vinv172u:7383": "sa mṛgayūthasyāgrato gacchan pāśena baddhaḥ;",
  "V03vinv172u:7384": "taṃ baddhaṃ dṛṣṭvā sarve mṛgā niṣpalāyitāḥ;",
  "V03vinv172u:7385": "ekā mṛgī yūthapateḥ pārśve avasthitā;",
  "V03vinv172u:7386": "sa mṛgādhipatir vyāyacchati pāśaṃ chettuṃ;",
  "V03vinv172u:7387": "sa śaknoti;",
  "V03vinv172u:7388": "taṃ tathā calantaṃ dṛṣṭvā sā mṛgī gāthāṃ bhāṣate",
  "V03vinv172u:7389": "vyāyamasva mahābhāga vyāyamasva mṛgottama /",
  "V03vinv172u:7390": "āgamiṣyati lubdho 'sau pāśo yenaiṣa āhṛtaḥ // (A 496b)",
  "V03vinv172u:7391": "so 'pi gāthāṃ bhāṣate",
  "V03vinv172u:7392": "kiṃ karomi na śaknomi bhinadmy āśu mahīm imāṃ /",
  "V03vinv172u:7393": "dṛḍhāni carmapāśāni pādau karṣanti me bhṛśam // iti",
  "V03vinv172u:7394": "tato 'sau lubdhakaḥ dhanurbāṇapāṇiḥ kāṣāyavastravasitaḥ taṃ pradeśam upasaṃkrāmati;",
  "V03vinv172u:7395": "adrākṣīt sā mṛgī taṃ lubdhakaṃ vadhāyodyataṃ mṛgādhipatim upasaṃkrāntaṃ;",
  "V03vinv172u:7396": "dṛṣṭvā ca punas tvaritatvaritā gāthāṃ bhāṣate",
  "V03vinv172u:7397": "vyāyamasva mahābhāga vyāyamasva mṛgottama /",
  "V03vinv172u:7398": "āgato hy eṣa lubdho 'sau pāśo yenaiṣa āhṛtaḥ //iti",
  "V03vinv172u:7399": "so 'pi gāthāṃ bhāṣate",
  "V03vinv172u:7400": "kiṃ karomi na śaknomi bhinadmy āśu mahīm imāṃ /",
  "V03vinv172u:7401": "dṛḍhāni carmapāśāni pādau karṣanti me bhṛśam // iti (SBV II 198)",
  "V03vinv172u:7402": "tataḥ sā mṛgī śūnyahṛdayā taṃ mṛgalubdhakam imāṃ gāthāṃ tatsamīpe bhāṣate",
  "V03vinv172u:7403": "lubdhāvatāraya dhanur asiṃ gṛhṇīṣva lubdhaka /",
  "V03vinv172u:7404": "pūrvaṃ ghātaya māṃ tāvat tataḥ paścān mṛgādhipatam // iti",
  "V03vinv172u:7405": "tataḥ sa mṛgalubdhakaḥ vismayāvarjitamatiḥ kathayati:",
  "V03vinv172u:7406": "kas tavaiṣa bhavati?",
  "V03vinv172u:7407": "iti; sā kathayati:",
  "V03vinv172u:7408": "svāmi iti; sa taṃ gāthayā pratyabhāṣata",
  "V03vinv172u:7409": "nāhaṃ tvā ghatāyiṣyāmi na haniṣye mṛgādhipam /",
  "V03vinv172u:7410": "saṃgamaṃ te kariṣyāmi priyeṇa patinā saha // iti",
  "V03vinv172u:7411": "sāpi gāthāṃ bhāṣate",
  "V03vinv172u:7412": "yathāhaṃ ludha modāmi priyeṇa patinā saha /",
  "V03vinv172u:7413": "evaṃ tvaṃ lubdha modasva saha sarvaiḥ svabāndhavaiḥ // iti",
  "V03vinv172u:7414": "tatas tena lubdhena bhūyasyā mātrayā vismayajātena mṛgo muktaḥ",
  "V03vinv172u:7415": "kiṃ manyadhve bhikṣavo yo 'sau mṛgādhipatir aham eva saḥ tena kālena tena samayena;",
  "V03vinv172u:7416": "yā sā mṛgī ānandaḥ saḥ tena kālena tena samayena;",
  "V03vinv172u:7417": "yāni tāni ekonāni paṃca mṛgaśatāni etāny eva ekonāni paṃca bhikṣuśatāni;",
  "V03vinv172u:7418": "tadāpy aham ebhiḥ parityaktaḥ;",
  "V03vinv172u:7419": "ānandena na parityaktaḥ;",
  "V03vinv172u:7420": "etarhy apy aham ebhiḥ parityaktaḥ;",
  "V03vinv172u:7421": "ānandena na parityaktaḥ",
  "V03vinv172u:7422": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:7423": "paśya bhadanta devadattaḥ pūtiḥ pūtinā lābhasatkāreṇa hataḥ iti;",
  "V03vinv172u:7424": "bhagavān āha:",
  "V03vinv172u:7425": "na bhikṣava etarhi;",
  "V03vinv172u:7426": "yathā atīte 'py adhvany eṣa pūtinā pūtir lābhasatkāreṇa hataḥ;",
  "V03vinv172u:7427": "tac chrūyatām",
  "V03vinv172u:7429": "The story of a jackal competing with an elephant",
  "V03vinv172u:7430": "(concerning a previous birth of Devadatta)",
  "V03vinv172u:7431": "bhūtapūrvaṃ bhikṣavaḥ anyatamasmin paravataikadeśe mahat padmasaraḥ;",
  "V03vinv172u:7432": "tasya samīpe hastī prativasati;",
  "V03vinv172u:7433": "aparasminn api pradeśe sṛgālaḥ prativasati;",
  "V03vinv172u:7434": "yāvad apareṇa samayena hastī tasmāt padmasarasaḥ pānīyaṃ pītvā uttiṣṭhati;",
  "V03vinv172u:7435": "sṛgālaś cāvatarati;",
  "V03vinv172u:7436": "tena hastī uktaḥ;",
  "V03vinv172u:7437": "yuddhaṃ vā anuprayaccha mārgaṃ vā iti;",
  "V03vinv172u:7438": "hastī saṃlakṣayati: (SBV II 199)",
  "V03vinv172u:7439": "pūtir ayaṃ tapasvī dhvāṅkṣaś ca;",
  "V03vinv172u:7440": "yad enaṃ pādena ghātayiṣyāmi,",
  "V03vinv172u:7441": "śuṇḍayā vā dantena vā aśucinā vā nāśayiṣyāmi iti;",
  "V03vinv172u:7442": "punaḥ saṃlakṣayati:",
  "V03vinv172u:7443": "sarvathā pūtir ayaṃ pūtinaiva hantavyaḥ;",
  "V03vinv172u:7444": "iti viditvā gathāṃ bhāṣate",
  "V03vinv172u:7445": "na tvā padbhyāṃ haniṣyāmi na dantābhyāṃ na śuṇḍayā /",
  "V03vinv172u:7446": "pūtinā tvāṃ haniṣyāmi pūtir hanyeta pūtinā // iti",
  "V03vinv172u:7447": "hastī saṃlakṣayati:",
  "V03vinv172u:7448": "apakramyaikānte gacchāmi;",
  "V03vinv172u:7449": "niyatam eṣa māṃ pṛṣṭhato 'nugacchati iti;",
  "V03vinv172u:7450": "sa mārgād apakramya tvaritatvaritaṃ saṃprasthitaḥ; (A 497a)",
  "V03vinv172u:7451": "sṛgālaḥ saṃlakṣayati:",
  "V03vinv172u:7452": "vacanamātreṇaiva eṣa bhagno mayā yena tvaritatvaritaṃ niṣpalāyitaḥ iti;",
  "V03vinv172u:7453": "sa tasya pṛṣṭhataḥ pṛṣṭhato 'nubaddhaḥ;",
  "V03vinv172u:7454": "hastinā samīpaṃ gataṃ jñātvā tasyopari mahatā vegena purīṣaṃ muktaṃ;",
  "V03vinv172u:7455": "patitaḥ kālagataḥ",
  "V03vinv172u:7456": "kiṃ manyadhve bhikṣavo yo 'sau sṛgālaḥ eṣa eva sa devadattaḥ tena kālena tena samayena tadāpy eṣa pūtinā pūtir hataḥ iti;",
  "V03vinv172u:7457": "etarhy apy eṣa pūtinā pūtir lābhasatkāreṇa hataḥ",
  "V03vinv172u:7458": "[Here there is a leaf missing,",
  "V03vinv172u:7459": "seemingly because of an error of the scribe himself.]",
  "V03vinv172u:7460": "punar api bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:7461": "paśya bhadanta devadattaḥ dharmamukhikayā loko vyaṃsitaḥ iti;",
  "V03vinv172u:7462": "bhagavān āha:",
  "V03vinv172u:7463": "na bhikṣava etarhi;",
  "V03vinv172u:7464": "yathā atīte 'py adhvany anena dharmamukhikayā loko vyaṃsitaḥ;",
  "V03vinv172u:7465": "tac chrūyatām",
  "V03vinv172u:7467": "The story of Āgneya, the cat",
  "V03vinv172u:7468": "(concerning a previous birth of Devadatta)",
  "V03vinv172u:7469": "bhūtapūrvaṃ bhikṣavaḥ anyatamasmin pradeśe mūṣikāṇāṃ yūthapatiḥ paṃcaśataparivāro 'vatiṣṭhate;",
  "V03vinv172u:7470": "āgneyo nāma biḍālaḥ;",
  "V03vinv172u:7471": "tena taruṇāvasthāyāṃ yasmin pradeśe prativasati;",
  "V03vinv172u:7472": "tatsāmantakena sarve mūṣikāḥ praghātitāḥ;",
  "V03vinv172u:7473": "so 'pareṇa samayena jīrṇaḥ saṃvṛttaḥ;",
  "V03vinv172u:7474": "parākrameṇa na śaknoti mūṣikān grahītuṃ;",
  "V03vinv172u:7475": "sa saṃlakṣayati:",
  "V03vinv172u:7476": "pūrvam ahaṃ taruṇāvasthāyāṃ śaktaḥ parākrameṇa mūṣikān grahītum;",
  "V03vinv172u:7477": "idānīm aśaktaḥ;",
  "V03vinv172u:7478": "kiṃ tu upāyasaṃvidhānena bhakṣayāmi iti; sa śanair (SBV II 200)",
  "V03vinv172u:7479": "mandaṃ mandaṃ mūṣikān paryeṣitum ārabdhaḥ;",
  "V03vinv172u:7480": "tena paryeṣamāṇena paṃcaśatiko mūṣikayūthaḥ parijñātaḥ;",
  "V03vinv172u:7481": "sa muṣikavivarasya nātidūre kṛtakena tapas tapyati;",
  "V03vinv172u:7482": "sa mūṣikair bhramadbhir dṛṣṭaḥ śānteneryāpathena avasthitaḥ;",
  "V03vinv172u:7483": "te dūrataḥ sthitvā kathayanti:",
  "V03vinv172u:7484": "mātula kiṃ karoṣi iti;",
  "V03vinv172u:7485": "sa kathayati:",
  "V03vinv172u:7486": "mayā taruṇāvasthāyāṃ prabhūtam apuṇyaṃ kṛtaṃ;",
  "V03vinv172u:7487": "tasya kṣapaṇāya tapaś carāmi iti;",
  "V03vinv172u:7488": "teṣāṃ tasyāntike dharmānvayaprasādaḥ upapannaḥ;",
  "V03vinv172u:7489": "virato 'yaṃ tasmāt pāpakād asaddharmād iti;",
  "V03vinv172u:7490": "te taṃ pratidinaṃ pradakṣiṇīkṛtya vivaraṃ praviśanti;",
  "V03vinv172u:7491": "sa teṣāṃ paścimaṃ gṛhītvā bhakṣayati;",
  "V03vinv172u:7492": "yāvad asau yūthaḥ parihīyate;",
  "V03vinv172u:7493": "yūthapatiḥ saṃlakṣayati:",
  "V03vinv172u:7494": "mama mūṣikāḥ parihīyante;",
  "V03vinv172u:7495": "ayaṃ ca biḍālo balavān jātaḥ;",
  "V03vinv172u:7496": "kāraṇenātra bhavitavyam iti;",
  "V03vinv172u:7497": "sa biḍālasya viṣṭhāṃ nirīkṣitum ārabdhaḥ;",
  "V03vinv172u:7498": "yāvat paśyati sarvalomikāṃ viṣṭhāṃ;",
  "V03vinv172u:7499": "sa saṃlakṣayati:",
  "V03vinv172u:7500": "niyatam anena mūṣikāḥ praghātyante;",
  "V03vinv172u:7501": "yannv aham enaṃ gṛhṇīyām iti; (A 497b)",
  "V03vinv172u:7502": "sa tasyādarśanapathe nirīkṣamāṇaḥ tatparo vyavasthitaḥ;",
  "V03vinv172u:7503": "yāvat tenāsau dṛṣṭaḥ paścimaṃ mūṣikaṃ bhakṣayan;",
  "V03vinv172u:7504": "sa tam upasaṃkramya dūreṇa gatvā gāthayā pratyabhāṣata",
  "V03vinv172u:7505": "vardhate mātulasyāṅgaṃ ganaś ca parihīyate /",
  "V03vinv172u:7506": "na mūlaphalabhakṣasya viṣṭhā bhavati romaśā //",
  "V03vinv172u:7507": "nāyaṃ śikhī dharmaśikhī arthahetor ayaṃ śikhī /",
  "V03vinv172u:7508": "svasti te 'gneya bhavatu parihīyanti mūṣakāḥ // iti",
  "V03vinv172u:7509": "kiṃ manyadhve bhikṣavo yo 'sau tena kālena tena samayena āgneyo biḍālaḥ devadattaḥ saḥ;",
  "V03vinv172u:7510": "tadāpy anena dharmamukhikayā mūṣikā bhakṣitāḥ;",
  "V03vinv172u:7511": "etarhy apy anena dharmamukhikayā loko vyaṃsitaḥ",
  "V03vinv172u:7512": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:7513": "paśya bhadanta ye bhagavato dṛṣṭyanumatam āpannāḥ te svastikṣemābhyāṃ saṃsārakāntārād uttīrṇāḥ;",
  "V03vinv172u:7514": "ye devadattaḥ dṛṣṭyanumatam āpannāḥ te anayena vyasanam āpannāḥ iti;",
  "V03vinv172u:7515": "bhagavān āha:",
  "V03vinv172u:7516": "na bhikṣava etarhi;",
  "V03vinv172u:7517": "yathā atīte 'py adhvany ye mama dṛṣṭyanumatam āpannāḥ te svastikṣemābhyāṃ saṃsārakāntārād uttīrṇāḥ;",
  "V03vinv172u:7518": "ye dṛṣṭyanumatam āpannāḥ te anayena vyasanam āpannāḥ;",
  "V03vinv172u:7519": "tac chrūyatām (SBV II 201)",
  "V03vinv172u:7521": "The story of a bull that got entangled other bulls into trouble by bad counsels",
  "V03vinv172u:7522": "(concerning a previous life of the Buddha and Devadatta)",
  "V03vinv172u:7523": "bhūtapūrvaṃ bhikṣavo dvau sārthavāhau paṃcabhiḥ śakaṭaśataiḥ sārdham anuvyaharamāṇau kāntāramārgaṃ pratipannau;",
  "V03vinv172u:7524": "tavyoḥ kāntāramārgapratipannayoḥ kadācid balīvardānāṃ parītto yavaso bhavati;",
  "V03vinv172u:7525": "pānīyaṃca kadācit parīttaṃ bhavati;",
  "V03vinv172u:7526": "kadācin nāsty eva;",
  "V03vinv172u:7527": "tato 'sau sārthaḥ saha balīvardaiḥ atīva pariśrāntaḥ kṛcchreṇa kāntāmārgaṃ pratipannaḥ paśyati anyatarasmin pradeśe haritaśādvalaṃ salilasaṃpannaṃ ca snātāḥ;",
  "V03vinv172u:7528": "prabhūtaṃ ca pānīyaṃ pītaṃ;",
  "V03vinv172u:7529": "tatas te balīvardāḥ parīttena pānyena yavasena ca parikhinnāḥ,",
  "V03vinv172u:7530": "paryāptaṃ yavasaṃ pānīyaṃ ca pītvā viśrāntāḥ;",
  "V03vinv172u:7531": "teṣāṃ yaḥ pradhāno balīvardaḥ sa tān prabodhayati:",
  "V03vinv172u:7532": "bhavanto vayaṃ parīttena yavasena parīttena ca pānīyena parikheditāḥ;",
  "V03vinv172u:7533": "ayaṃ pradeśo haritaśādvalaḥ salilasaṃpannaś ca;",
  "V03vinv172u:7534": "yadi bhavatām abhipretam ihaiva haṭhaṃ kṛtvā tiṣṭhāmaḥ iti;",
  "V03vinv172u:7535": "dvitīyaḥ pradhānabalīvardaś ca yūthyān kathayati:",
  "V03vinv172u:7536": "bhavanto balavanto manuṣyāḥ durdāntadamakāḥ;",
  "V03vinv172u:7537": "yathaiva vayaṃ vahāmas tathaiva vahata;",
  "V03vinv172u:7538": "mā anarthaṃ prāpayiṣyatha iti;",
  "V03vinv172u:7539": "evam ukte pradhānabalīvardo ruṣitaḥ svayūthyān kathayati:",
  "V03vinv172u:7540": "bhavantaḥ kena candrasya pṛṣṭhaṃ (A 498a)",
  "V03vinv172u:7541": "dṛṣṭam ebhir yuṣmābhir na voḍhavyam iti;",
  "V03vinv172u:7542": "yāvat sārthikā balīvardān yojayitum ārabdhāḥ;",
  "V03vinv172u:7543": "te balīvardair bhreṣaṇarūpā avasthāpitāḥ;",
  "V03vinv172u:7544": "sārthikā prabhūtān prahārān datvā pratodayaṣṭibhir ātāḍya ātāḍya rudhireṇa pragharatā śakaṭe yojitāḥ;",
  "V03vinv172u:7545": "anye tūṣṇīṃ voḍhum ārabdhāḥ;",
  "V03vinv172u:7546": "teṣāṃ na kiṃcit kṛtaṃ;",
  "V03vinv172u:7547": "devatā gāthāṃ bhāṣate",
  "V03vinv172u:7548": "mithyā hi coditāḥ paśya balīvardena gā imāḥ /",
  "V03vinv172u:7549": "vikartitābhirudhirāḥ kṣutpipāsapramarditāḥ //",
  "V03vinv172u:7550": "samyak ca coditāḥ paśya balīvardena gā imāḥ /",
  "V03vinv172u:7551": "te vai nistīrṇakāntārāḥ jalaṃ śītaṃ pibanti hi //",
  "V03vinv172u:7552": "kiṃ manyadhve bhikṣavo yo 'sau pradhāno balīvardaḥ yena te samyag eva coditāḥ ahaṃ saḥ tena kālena tena samayena; yena tu (SBV II 202)",
  "V03vinv172u:7553": "balīvardā viprasthāpitāḥ saḥ tena kālena tena samayena;",
  "V03vinv172u:7554": "tadāpi yair mama vacanaṃ śrutaṃ te svastikṣemābhyāṃ kāntāramārgaṃ nistīrṇāḥ;",
  "V03vinv172u:7555": "yair devadattasya vacanaṃ śrutaṃ te anayena vyasanam āpannāḥ;",
  "V03vinv172u:7556": "etarhy api ye mama dṛṣṭyanumatam āpannāḥ te svastikṣemābhyāṃ saṃsārakāntāramārgād uttīrṇāḥ;",
  "V03vinv172u:7557": "ye devadattasya dṛṣṭyanumatam āpannāḥ te anayena vyasanam āpannāḥ",
  "V03vinv172u:7558": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:7559": "paśya bhadanta devadatto mūrkho murkhaparivāraḥ iti;",
  "V03vinv172u:7560": "bhagavān āha:",
  "V03vinv172u:7561": "na bhikṣava etarhi;",
  "V03vinv172u:7562": "yathā atīte 'py adhvani devadatto mūrkho mūrkhaparivāraḥ;",
  "V03vinv172u:7563": "tac chrūyatām",
  "V03vinv172u:7565": "The story of the leader of the monkeys",
  "V03vinv172u:7566": "(concerning a previous life of Devadatta)",
  "V03vinv172u:7567": "bhūtapūrvaṃ bhikṣavaḥ anyatamasmin araṇyāyatane markaṭayūthapatiḥ prativasati;",
  "V03vinv172u:7568": "tena paribhramatā kūpe candrabimbakaṃ dṛṣṭaṃ;",
  "V03vinv172u:7569": "yūthapatiḥ kathayati:",
  "V03vinv172u:7570": "bhavantaḥ candraḥ kūpe patitaḥ;",
  "V03vinv172u:7571": "uddharāmaḥ;",
  "V03vinv172u:7572": "kim acandrako loko bhaviṣyati?",
  "V03vinv172u:7573": "iti; te kathayanti:",
  "V03vinv172u:7574": "śobhanam; uddharāmaḥ iti;",
  "V03vinv172u:7575": "te saṃjalpaṃ kartum ārabdhāḥ:",
  "V03vinv172u:7576": "katham atra uddhartavyaḥ?",
  "V03vinv172u:7577": "iti; apare kathayanti:",
  "V03vinv172u:7578": "kim atra jñāyate?",
  "V03vinv172u:7579": "markaṭarajjuṃ kṛtvā samuddharāmaḥ iti;",
  "V03vinv172u:7580": "tair markaṭarajjuḥ kṛtā;",
  "V03vinv172u:7581": "ekaḥ śākhāyāṃ lagnaḥ;",
  "V03vinv172u:7582": "tasya pucche aparo lagnaḥ;",
  "V03vinv172u:7583": "tasyāpy aparo lagna ity evaṃ sarve lagnāḥ;",
  "V03vinv172u:7584": "śākhā atibhārā jātā;",
  "V03vinv172u:7585": "te pānīyaṃ vikṣobhayitum ārabdhāḥ;",
  "V03vinv172u:7586": "candrapratibimbakaṃ naṣṭaṃ;",
  "V03vinv172u:7587": "śākhā bhagnā;",
  "V03vinv172u:7588": "sarve kūpe patitāḥ;",
  "V03vinv172u:7589": "anayena vyasanam āpannāḥ;",
  "V03vinv172u:7590": "devatā gāthāṃ bhāṣate",
  "V03vinv172u:7591": "yeṣām iha hi mūrkāṇāṃ mūrkho bhavati nāyakaḥ /",
  "V03vinv172u:7592": "sarve te nidhanaṃ yānti candroddhārā iva vānarāḥ // iti",
  "V03vinv172u:7593": "kiṃ manyadhve bhikṣavo yo 'sau markaṭayūthapatiḥ devadattaḥ saḥ tena kālena tena samayena;",
  "V03vinv172u:7594": "tadāpy eṣa mūrkho mūrkhaparivāraḥ;",
  "V03vinv172u:7595": "etarhy apy eṣa mūrkho mūrkhaparivāraḥ",
  "V03vinv172u:7597": "The five causes of the division of the congregation",
  "V03vinv172u:7598": "bhagavān śrāvastyāṃ viharati jetavane anāthapiṇḍadasyārāme;",
  "V03vinv172u:7599": "atha bhagavata etad abhavat:",
  "V03vinv172u:7600": "tathāgatasya saṃbhṛtasaṃbhārāṇi karmāṇi kṛtāny upacitāni labdhasaṃbhārāṇi pariṇatapratyayāny oghavat pratyupasthitāny (A 498b)",
  "V03vinv172u:7601": "avaśyabhāvīni;",
  "V03vinv172u:7602": "tathāgatenaiva karmāṇi (SBV II 203)",
  "V03vinv172u:7603": "kṛtāny upacitāni ko 'nyaḥ pratyanubhaviṣyati?",
  "V03vinv172u:7604": "na hi karmāṇi kṛtāny upacitāni",
  "V03vinv172u:7605": "bāhye pṛthivīdhātau vipacyante pūrvavad yāvat phalanti khalu dehinām;",
  "V03vinv172u:7606": "avaśyaṃ devadattena tathāgatasya saṃgho bhettavyaḥ",
  "V03vinv172u:7607": "paṃcabhiḥ kāraṇaiḥ saṃgho bhidyate:",
  "V03vinv172u:7608": "ādau tāvat saṃgho na bhidyate;",
  "V03vinv172u:7609": "yāvat buddho loke utpadyate lokas tāvat tanmukho 'vatiṣṭhate buddhaḥ kila mārṣā loka utpanna iti;",
  "V03vinv172u:7610": "parinirvṛte śāstari saṃgho bhidyate;",
  "V03vinv172u:7611": "yaḥ kaścid evaṃ brūyād:",
  "V03vinv172u:7612": "aham eva śāstā iti tasya vaktavyaṃ:",
  "V03vinv172u:7613": "yadā bhagavān jīvati tiṣṭhati dhriyate yāpayati tadā tvaṃ kva āsīḥ?",
  "V03vinv172u:7614": "arbude anutpanne saṃgho na bhidyate dṛṣṭyarbude vā śīlārbude vā śrāvakayuge anirdiṣṭe saṃgho na bhidyate;",
  "V03vinv172u:7615": "tat kasya hetoḥ saṃgho bhinnaḥ avaśyaṃ śrāvakayugaṃ pratisandhatte;",
  "V03vinv172u:7616": "sīmāyām abaddhāyāṃ saṃgho na bhidyate;",
  "V03vinv172u:7617": "tat kasya hetoḥ antaḥsīmni saṃgho bhidyate na bahiḥsīmni",
  "V03vinv172u:7619": "Solicitudes of the Buddha",
  "V03vinv172u:7620": "atha bhagavata etad abhavat:",
  "V03vinv172u:7621": "mama nirarbude bhikṣusaṃghe arbudam utpannaṃ śīlārbudaṃ dṛṣṭyarbudaṃ ca;",
  "V03vinv172u:7622": "śīlārbudam utpāditaṃ sudattena kalantakaputreṇa;",
  "V03vinv172u:7623": "dṛṣṭyarbudam ariṣṭena bhikṣuṇā;",
  "V03vinv172u:7624": "avaśyaṃ ca devadattena saṃgho bhettavyaḥ;",
  "V03vinv172u:7625": "yannv ahaṃ rājagṛhe varṣām upagaccheyam;",
  "V03vinv172u:7626": "atha bhagavata etad abhavat:",
  "V03vinv172u:7627": "yadi tāvat śaikṣāśaikṣaiḥ pudgalaiḥ sārdhaṃ rājagṛhaṃ gamiṣyāmi na śakṣyati devadattaḥ saṃghabhedaṃ kartuṃ;",
  "V03vinv172u:7628": "yannv ahaṃ pṛthagjanakalyāṇakaiḥ pudgalaiḥ sārdhaṃ gaccheyam;",
  "V03vinv172u:7629": "iti viditvā āyuṣmatā rāhulena upasthāyakena paṃcabhir bhikṣuśataiḥ sārdhaṃ yathābhiramyaṃ śrāvastyāṃ vihṛtya yena rājagṛhaṃ tena cārikāṃ prakrāntaḥ;",
  "V03vinv172u:7630": "anupūrveṇa cārikāṃ caran rājagṛham anuprāptaḥ iti (SBV II 204)",
  "V03vinv172u:7632": "Famine in Rājagṛha,",
  "V03vinv172u:7633": "division of the congregation and new rules imparted by Devadatta",
  "V03vinv172u:7634": "buddho bhagavān rājagṛhe varṣā upagato veṇuvane kalandakanivāpe;",
  "V03vinv172u:7635": "tena khalu samayena durbhikṣam abhūt;",
  "V03vinv172u:7636": "kṛcchraḥ kāntāraḥ durlabhaḥ piṇḍako yācanakena;",
  "V03vinv172u:7637": "tatra bhagavān bhikṣūn āmantrayate sma:",
  "V03vinv172u:7638": "icchāmy ahaṃ bhikṣavaḥ imāṃ traimāsīṃ pratisaṃlātuṃ;",
  "V03vinv172u:7639": "na me kenacid bhikṣuṇā upasaṃkramitavyaṃ sthāpayitvā piṇḍapātanirhārakaṃ;",
  "V03vinv172u:7640": "tad eva poṣadham iti;",
  "V03vinv172u:7641": "bhikṣusaṃghena kriyākāraḥ kṛtaḥ na kenacid asmākam imāṃ traimāsīṃ bhagavantaṃ darśanāyopasaṃkramitavyaṃ sthāpayitvā piṇḍapātanirhārakaṃ;",
  "V03vinv172u:7642": "tad eva poṣadham iti",
  "V03vinv172u:7643": "tena khalu samayena āyuṣmantau śāriputramaudgalyāyanau dakṣiṇāgiriṣu varṣā upagatau;",
  "V03vinv172u:7644": "devadattena traimāsīṃ bhikṣusaṃghaḥ pravāritaḥ cīvarapiṇḍapātaśayanāsanaglānapratyayabhaiṣajyapariṣkāraiḥ;",
  "V03vinv172u:7645": "sa trayāṇāṃ va dvikānāṃ vā māsānām atyayād bhikṣūn āmantrayate sma:",
  "V03vinv172u:7646": "śramaṇa āyuṣmanto gautama evaṃ śrāvakāṇāṃ dharmaṃ deśayati;",
  "V03vinv172u:7647": "āraṇyakatvena bhikṣuḥ śudhyati mucyati niryāti sukhaduḥkhaṃ vyatikrāmati sukhaduḥkhavyatikramaṃ cānuprāpnoti;",
  "V03vinv172u:7648": "piṇḍapātikatvena pāṃsukūlikatvena (A 499a)",
  "V03vinv172u:7649": "traicīvarikatvena ābhyavakāśikatvena śudhyati mucyati niryāti sukhaduḥkhaṃ vyatikrāmati sukhaduḥkhavyatikramaṃ cānuprāpnoti;",
  "V03vinv172u:7650": "yasya cāyuṣmantaḥ imāni paṃca vratapadāni na rocante na kṣamante na saṃprakhyānti sa śramaṇasya gautamasya ārād bhavatu durād bhavatu;",
  "V03vinv172u:7651": "śalākaṃ gṛhṇātu iti;",
  "V03vinv172u:7652": "paṃcabhir bhikṣuśataiḥ śalākā gṛhītāḥ;",
  "V03vinv172u:7653": "devadatta utthāyāsanāt prakrāntaḥ;",
  "V03vinv172u:7654": "paṃca bhikṣuśatāni pṛṣṭhataḥ pṛṣṭhataḥ samanubaddhāni;",
  "V03vinv172u:7655": "āyuṣmān rāhulo dvāre tiṣṭhati;",
  "V03vinv172u:7656": "tena tāni devadattasya pṛṣṭhataḥ pṛṣṭhataḥ samanubaddhāni dṛṣṭāni;",
  "V03vinv172u:7657": "sa kathayati:",
  "V03vinv172u:7658": "āyuṣmantaḥ kimarthaṃ tathāgatam arhantaṃ samyaksaṃbuddham apahāya asya pāpecchasya pṛṣṭhataḥ pṛṣṭhataḥ samanugacchata?",
  "V03vinv172u:7659": "iti; te kathayanti:",
  "V03vinv172u:7660": "āyuṣman rāhula evaṃvidhe durbhikṣe kṛcchre kāntāre bhagavān adarśano vyavasthitaḥ; vayaṃ (SBV II 205)",
  "V03vinv172u:7661": "devadattānubhāvāt prāṇair na viyuktāḥ;",
  "V03vinv172u:7662": "yadi devadattena traimāsīṃ bhikṣusaṃgho na pratipādito 'bhaviṣyat,",
  "V03vinv172u:7663": "ekaḥ bhikṣur na jīvito 'bhaviṣyad iti",
  "V03vinv172u:7664": "yadā devadattena tathāgatena śrāvakasaṃgho bhinnaḥ,",
  "V03vinv172u:7665": "tadā mahān pṛthivīcalo jātaḥ;",
  "V03vinv172u:7666": "ulkāpātā diśodāhāḥ;",
  "V03vinv172u:7667": "devadundubhayaḥ abhinadanti;",
  "V03vinv172u:7668": "niyamānavakrāntā niyamaṃ nāvakrāmanti;",
  "V03vinv172u:7669": "phalaṃ na prāpnuvanti;",
  "V03vinv172u:7670": "vairāgyaṃ na gacchati;",
  "V03vinv172u:7671": "āsravān na kṣapayanti;",
  "V03vinv172u:7672": "noddiśanti;",
  "V03vinv172u:7673": "na paṭhanti;",
  "V03vinv172u:7674": "na svādhyāyanti;",
  "V03vinv172u:7675": "sūtravinayadharābhidhārmikāraṇyakāḥ sūtravinayābhidharmāraṇyakacintāyāṃ na prayujyante;",
  "V03vinv172u:7676": "na śrāvakabodhau bījam āropayanti;",
  "V03vinv172u:7677": "na pratyekāyāṃ bodhau;",
  "V03vinv172u:7678": "nānuttarāyāṃ samyaksaṃbodhau;",
  "V03vinv172u:7679": "sadevamānuṣaṃ jagad vyākulaṃ vartate;",
  "V03vinv172u:7680": "trisahasramahāsahasre lokadhātau dharmacakraṃ viṣṭhitaṃ na satvasantāne vartate",
  "V03vinv172u:7682": "Śāriputra and Maudgalyāyana visit the Buddha and promise to him to restore the congregation",
  "V03vinv172u:7683": "āyuṣmantau śāriputramaudgalyāyanau saṃlakṣayanti:",
  "V03vinv172u:7684": "kimartham ayaṃ mahāpṛthivīcālaḥ?",
  "V03vinv172u:7685": "iti; samanvāhṛtyārhatāṃ jñānadarśanaṃ na pravartate;",
  "V03vinv172u:7686": "tau samanvāhartuṃ pravṛttau; paśyataḥ:",
  "V03vinv172u:7687": "devadattena bhagavataḥ śrāvakasaṃghaṃ bhinnaṃ;",
  "V03vinv172u:7688": "tayor etad abhavat:",
  "V03vinv172u:7689": "gaccāvaḥ bhagavataḥ śrāvakasaṃghaṃ pratisandhātum iti;",
  "V03vinv172u:7690": "athāyuṣmantau śāriputramaudgalyāyanau trayāṇāṃ vārṣikāṇāṃ māsānām atyayāt kṛtacīvarau niṣṭhitacīvarau samādāya pātracīvaraṃ yena rājagṛhaṃ tena cārikāṃ prakrāntau;",
  "V03vinv172u:7691": "anupūrveṇa cārikāṃ carantau rājagṛham anuprāptau;",
  "V03vinv172u:7692": "athāyuṣmantau śāriputramaudgalyāyanau pātracīvaraṃ pratiśamayya pādau prakṣālya yena bhagavāṃs tenopasaṃkrāntau;",
  "V03vinv172u:7693": "tena khalu samayena āyuṣmān rāhulo dvare tiṣṭhate;",
  "V03vinv172u:7694": "athāyuṣmān rāhulaḥ āyuṣmantaṃ śāriputram idam avocad upādyāya devadattena bhagavataḥ śrāvakasaṃgho bhinnaḥ iti; (SBV II 206)",
  "V03vinv172u:7695": "sa kathayati:",
  "V03vinv172u:7696": "āyuṣman etadartham eva vayam āgatāḥ;",
  "V03vinv172u:7697": "alpotsukas tvaṃ bhava;",
  "V03vinv172u:7698": "pratisandhānaṃ kariṣyāmaḥ;",
  "V03vinv172u:7699": "ity uktvā bhagavatsakāśaṃ praviṣṭau;",
  "V03vinv172u:7700": "praviśya bahagavataḥ pādau śirasā vanditvā ekānte niṣaṇṇau;",
  "V03vinv172u:7701": "ekāntaniṣaṇṇāv āyuṣmatau (A 499b)",
  "V03vinv172u:7702": "śāriputramaudgalyāyanau bhagavantam idam avocatāṃ:",
  "V03vinv172u:7703": "gachāmo vayaṃ bhadanta tathāgatasya bhinnaṃ śrāvakasaṃghaṃ sandhātum iti",
  "V03vinv172u:7705": "The sermon on the four merituous men",
  "V03vinv172u:7706": "bhagavān āha:",
  "V03vinv172u:7707": "sādhu sādhu śāriputramaudgalyāyanau;",
  "V03vinv172u:7708": "bahu sa puṇyaṃ prasūyate apramāṇam asaṃkhyeyaṃ yas tathāgatasya bhinnaṃ śrāvakasaṃghaṃ pratisandhatte,",
  "V03vinv172u:7709": "tadyathā śatachinnaṃ vālaṃ yaḥ koṭyā koṭiṃ pratisandadhyāt;",
  "V03vinv172u:7710": "evam eva sa bahu puṇyaṃ prasūyate aprameyam asaṃkhyeyaṃ yas tathāgatasya bhinnaṃ śrāvakasaṃghaṃ pratisandhatte",
  "V03vinv172u:7711": "catvāra ime śāriputramaudgalyāyanau brāhmaṃ puṇyaṃ prasavanti;",
  "V03vinv172u:7712": "katame catvāraḥ? 1)",
  "V03vinv172u:7713": "yaḥ pudgalaḥ apratiṣṭhitapūrve pṛthivīpradeśe tathāgatasya śārīraṃ stūpaṃ pratiṣṭhāpayati;",
  "V03vinv172u:7714": "ayaṃ prathamaḥ pudgalaḥ brāhmaṃ puṇyaṃ prasavati;",
  "V03vinv172u:7715": "kalpaṃ svargeṣu modate; 2)",
  "V03vinv172u:7716": "punar aparaṃ yaḥ pudgalaḥ apratiṣṭhitapūrve pṛthivīpradeśe caturdiśasya bhikṣusaṃghasya vihāraṃ pratiṣṭhāpayati;",
  "V03vinv172u:7717": "ayaṃ dvitīyaḥ pudgalaḥ brāhmaṃ puṇyaṃ prasavati;",
  "V03vinv172u:7718": "kalpaṃ svargeṣu modate; 3)",
  "V03vinv172u:7719": "punar aparaṃ yaḥ pudgalaḥ tathāgataśrāvakasaṃghaṃ bhinnaṃ sandhatte;",
  "V03vinv172u:7720": "ayaṃ tritīyaḥ pudgalaḥ brāhmaṃ puṇyaṃ prasavati;",
  "V03vinv172u:7721": "kalpaṃ svargeṣu modate; 4)",
  "V03vinv172u:7722": "punar aparaṃ yaḥ pudgalaḥ maitrīsahagatena cittena avaireṇa asapatnena avyābādhena vipulena mahadgatena apramāṇena subhāvitena ekāṃ diśam adhimucya spharitvā upasaṃpadya viharati;",
  "V03vinv172u:7723": "tathā dvitīyāṃ tathā tṛtīyāṃ tathā caturthīm;",
  "V03vinv172u:7724": "ity ūrdhvam adhaḥ tiryak sarvaśaḥ sarvam imaṃ lokaṃ maitrīsahagatena cittena avaireṇa asapatnena avyābādhena vipulena (SBV II 207)",
  "V03vinv172u:7725": "mahadgatena apramāṇena subhāvitena adhimucya spharitvā upasaṃpadya viharati;",
  "V03vinv172u:7726": "evaṃ karuṇāmuditaupekṣāsahagatena cittena avaireṇa asapatnena avyābādhena vipulena mahadgatena apramāṇena subhāvitena adhimucya spharitvā upasaṃpadya viharati;",
  "V03vinv172u:7727": "tathā dvitīyāṃ tathā tṛtīyāṃ tathā caturthīm;",
  "V03vinv172u:7728_0": "ity ūrdhvam adhaḥ tiryak sarvaśaḥ sarvam imaṃ lokaṃ upekṣāsahagatena cittena avaireṇa",
  "V03vinv172u:7728_1": "asapatnena avyābādhena vipulena mahadgatena apramāṇena subhāvitena ekāṃ diśam adhimucya",
  "V03vinv172u:7728_2": "spharitvā upasaṃpadya viharati;",
  "V03vinv172u:7729": "ayaṃ caturthaḥ pudgalaḥ brāhmaṃ puṇyaṃ prasavati;",
  "V03vinv172u:7730": "kalpaṃ svargeṣu modate",
  "V03vinv172u:7732": "Śāriputra and Mahāmaudgalyāyana visit Devadatta and exhort the misguided monks to return to the true doctrine",
  "V03vinv172u:7733": "āthāyuṣmantau śāriputramaudgalyāyanau bhagavato bhāṣitam abhinandyānumodya bhagavataḥ pādau śirasā vanditvā bhagavato 'ntikāt prakrāntau;",
  "V03vinv172u:7734": "tena khalu samayena devadatto dakṣiṇāgiriṣu buddhalīlayā anudharmaṃ deśayati;",
  "V03vinv172u:7735": "kokāliko 'sya dakṣiṇe pārśve niṣaṇṇaḥ;",
  "V03vinv172u:7736": "khaṇḍadravyaḥ vāme;",
  "V03vinv172u:7737": "adrākṣīd devadattaḥ śāriputramaudgalyāyanau dūrād eva;",
  "V03vinv172u:7738": "dṛṣṭvā ca punaḥ saṃlakṣayati:",
  "V03vinv172u:7739": "mahāśrāvakā api mayā anvāvartitāḥ;",
  "V03vinv172u:7740": "idānīm ahaṃ sarvajñaḥ;",
  "V03vinv172u:7741": "kokālikaṃ khaṇḍadravyaṃ ca bāhubhyāṃ (A 500a)",
  "V03vinv172u:7742": "ghaṭṭayati uttiṣṭhottiṣṭheti;",
  "V03vinv172u:7743": "tau saṃlakṣayataḥ eṣa evāsmākaṃ doṣo yad asmābhir asya saṃghabhede sāhāyyaṃ kalpitam;",
  "V03vinv172u:7744": "uttiṣṭhāmaḥ;",
  "V03vinv172u:7745": "yadi prahāraṃ dadāti,",
  "V03vinv172u:7746": "balavān eṣa niyatam asmān hanti iti;",
  "V03vinv172u:7747": "tāv utthitau;",
  "V03vinv172u:7748": "āyuṣmān śāriputro dakṣiṇe pārśve niṣaṇṇaḥ;",
  "V03vinv172u:7749": "āyuṣmān maudgalyāyanaḥ uttare iti;",
  "V03vinv172u:7750": "tatra devadattaḥ āyuṣmantam śāriputram āmantrayate pratibhātu te śāriputra bhikṣūṇāṃ dharmyāṃ kathāṃ kathayituṃ;",
  "V03vinv172u:7751": "pṛṣṭhī me āvilāyati;",
  "V03vinv172u:7752": "tat tāvad āyāmayiṣye iti;",
  "V03vinv172u:7753": "adhivāsayaty āyuṣmān śāriputraḥ devadattasya tūṣṇīṃbhāvena;",
  "V03vinv172u:7754": "atha devadattaś caturguṇam uttarāsaṅgaṃ prajñapya dakṣiṇena pārśvena śayyāṃ kalpayitvā middham avakrāntaḥ;",
  "V03vinv172u:7755": "āyuṣmatā śāriputreṇa (SBV II 208)",
  "V03vinv172u:7756": "tathādhiṣṭhito yathottānakaḥ kāyena krathamanena avasthitaḥ;",
  "V03vinv172u:7757": "tatra āyuṣmān śāriputro bhikṣūn āmantrayate sma:",
  "V03vinv172u:7758": "paśyata āyuṣmantaḥ śāstur avasthām:",
  "V03vinv172u:7759": "uttānakaḥ kāyena krathamānena middham avakrāntaḥ iti;",
  "V03vinv172u:7760": "athāyuṣmān śāriputraḥ āyuṣmantaṃ mahāmaudgalyāyanam idam avocat:",
  "V03vinv172u:7761": "saṃvejaya āyuṣman mahāmaudgalyāyana parṣadam iti;",
  "V03vinv172u:7762_0": "athāyuṣmān mahāmaudgalyāyanas tadrūpaṃ samādhiṃ samāpannaḥ yathā samāhite citte pūrvasyāṃ",
  "V03vinv172u:7762_1": "diśy upari vihāyasam abhyudgamya caturvidham īryāpathaṃ kalpayati caṃkramyate tiṣṭhati",
  "V03vinv172u:7762_2": "niṣīdati śayyāṃ kalpayati;",
  "V03vinv172u:7763": "tejodhātum api samāpadyate;",
  "V03vinv172u:7764": "tejodhātusamāpannasya āyuṣmato mahāmaudgalyāyanasya vividhāny arciṃṣi kāyān niścaranti nīlāni pītāni lohitāny avadātāni māñjiṣṭhāni sphaṭikavarṇāni;",
  "V03vinv172u:7765": "yamakāny api prātihāryāṇi vidarśayati;",
  "V03vinv172u:7766": "adhaḥ kāyaḥ prajvalati uparimāt kāyāt śītalā vāridhārā syandate;",
  "V03vinv172u:7767": "uparimaḥ kāyaḥ prajvalati addhaḥkāyāt śītalā vāridhārā syandate;",
  "V03vinv172u:7768": "yathā pūrvasyāṃ diśi evaṃ dakṣiṇasyāṃ paścimāyām uttarasyāṃ diśi;",
  "V03vinv172u:7769": "iti caturdiśaṃ caturvidhaṃ ṛddhiprātihāryaṃ vidarśya tān ṛddhyabhisaṃskārān pratiprasrabhya prajñapta evāsane niṣaṇṇaḥ;",
  "V03vinv172u:7770": "āyuṣmantā ca mahāmaudgalyāyanena te bhikṣavaḥ saṃvejitāḥ;",
  "V03vinv172u:7771": "tata āyuṣmatā śāriputreṇa teṣāṃ bhikṣūṇāṃ tathāvidho dharmo deśitaḥ;",
  "V03vinv172u:7772": "yaṃ śrutvā devadatte nirapekṣāḥ saṃvṛttāḥ; uktāś ca:",
  "V03vinv172u:7773": "yeṣāṃ vaḥ āyuṣmantaḥ śāstā priyaḥ te uttiṣṭhantu;",
  "V03vinv172u:7774": "gacchāmaḥ iti",
  "V03vinv172u:7776": "Many misled monks are led back to the Buddha and readmitted into the order without a word of reproach",
  "V03vinv172u:7777": "āyuṣmantau śāriputramahāmaudgalyāyanau saṃprasthitau;",
  "V03vinv172u:7778": "bhikṣavaḥ pṛṣṭhataḥ pṛṣṭhataḥ samanubaddhāḥ;",
  "V03vinv172u:7779": "kokālikena devadattaḥ utthāpyate:",
  "V03vinv172u:7780": "utthiṣṭhottiṣṭha;",
  "V03vinv172u:7781": "mahāśrāvakais te parṣad apahriyate iti;",
  "V03vinv172u:7782": "athāyuṣmataḥ śāriputrasya etad abhavad:",
  "V03vinv172u:7783": "yadi devadattasa apaśyataḥ parṣadaṃ neṣyāmi sthānam etad vidyate yad uṣṇaṃ rudhiraṃ chardayitvā kālaṃ kariṣyati;",
  "V03vinv172u:7784": "paśyata eva netavyā iti;",
  "V03vinv172u:7785": "tau mandagatipracāratayā saṃghasametau gacchataḥ;",
  "V03vinv172u:7786": "devadatto 'pi tīvreṇa paryavasthānena akṣiṇī saṃparimārjan pradhāvitaḥ;",
  "V03vinv172u:7787": "āyuṣmatā śāriputreṇa atiparamabhīṣaṇapātālaprakhyā (A 500b)",
  "V03vinv172u:7788": "gartā nirmitā;",
  "V03vinv172u:7789": "devadattaḥ kokālikakhaṇḍadravyakaṭamorakatiṣyasamudradattaiḥ sārdhaṃ samantatas tāṃ gartāṃ paribhramitum ārabdhaḥ;",
  "V03vinv172u:7790": "na śaknoty uttartuṃ;",
  "V03vinv172u:7791": "sa saṃlakṣayati: (SBV II 209)",
  "V03vinv172u:7792": "na ca parṣadam ārāgayiṣyāmi;",
  "V03vinv172u:7793": "atha ca punar anayena vyasanam āpatsyāmi;",
  "V03vinv172u:7794": "iti viditvā pratinivṛttaḥ;",
  "V03vinv172u:7795": "āyuṣmantāv api śāriputramaudgalyāyanau bhikṣusaṃgham ādāya yena bhagavāṃs tenopasaṃkrāntau;",
  "V03vinv172u:7796": "atha te bhikṣavaḥ ālekhajātāḥ madgubhūtāḥ srastaskandhā adhomukhā bhagavatsakāśam upasaṃkrāmanti:",
  "V03vinv172u:7797": "kathaṃ vā vayaṃ bhagavantam aprameyaguṇasamanvāgatam apahāya pāpecchaṃ devadattaṃ saṃsṛtāḥ iti;",
  "V03vinv172u:7798": "atha bhagavān teṣāṃ bhikṣūṇāṃ cetasā cittam ājñāya bhikṣūn āmantrayate sma:",
  "V03vinv172u:7799": "svāgataṃ vo bhikṣavaḥ supravrajitaṃ;",
  "V03vinv172u:7800": "sulabdho vo manuṣyapratilambhaḥ;",
  "V03vinv172u:7801": "kadācit karhicid āryāyatane pratyājātiḥ indriyair avikalatā ajaḍatā aneḍamūkatā ahastasaṃvācikatā pratibalatā subhāṣitadurbhāṣitānāṃ dharmāṇām artham ājñātuṃ;",
  "V03vinv172u:7802": "kadācit karhicit tathāgatā arhantaḥ samyaksaṃbuddhā loka utpadyante;",
  "V03vinv172u:7803": "kadācit karhicit tathāgatapraveditasya dharmavinayasya loke dharmadeśanā prajñāyate;",
  "V03vinv172u:7804": "tad idaṃ bhikṣavaḥ sudurlabhaṃ sudurlabhaṃ yaduta āryāyatane pratyājātiḥ,",
  "V03vinv172u:7805": "indriyair avikalatā ajaḍatā aneḍamūkatā ahastasaṃvācikatā pratibalatā subhāṣitadurbhāṣitānāṃ dharmāṇām artham ājñātuṃ;",
  "V03vinv172u:7806": "ahaṃ caitarhi śāstā loka utpannaḥ tathāgato 'rhan samyaksaṃbuddhaḥ vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān;",
  "V03vinv172u:7807": "dharmaś ca deśyate aupaśamikaḥ pārinirvāṇikaḥ saṃbodhigāmī saugatapratisaṃveditaḥ yaduta asmin sati idaṃ bhavati;",
  "V03vinv172u:7808": "asyotpādād idam utpadyate;",
  "V03vinv172u:7809": "yaduta avidyāpratyāyāḥ saṃskārāḥ;",
  "V03vinv172u:7810_0": "saṃskārapratyayaṃ vijñānaṃ vijñānapratyayaṃ nāmarūpaṃ nāmarūpapratyayaṃ ṣaḍāyatanaṃ",
  "V03vinv172u:7810_1": "ṣaḍāyatanapratyayaḥ sparśaḥ sparśapratyayā vedanā vedanāpratyayā tṛṣṇā tṛṣṇāpratyaym",
  "V03vinv172u:7810_2": "upādānaṃ upādānapratyayo bhavaḥ bhavapratyayā jātiḥ jātipratyayāḥ jarāmaraṇaśokaparidevaduḥkhadaurmanasyopāyāsāḥ saṃbhavanti;",
  "V03vinv172u:7811": "evam asya kevalasya mahato duḥkhaskandhasya samudayo bhavati;",
  "V03vinv172u:7812": "yaduta asminn asati na bhavati;",
  "V03vinv172u:7813": "asya nirodhād idaṃ nirudhyate;",
  "V03vinv172u:7814_0": "yaduta avidyānirodhāt saṃskāranirodhaḥ saṃskāranirodhād vijñānanirodho vijñānanirodhān",
  "V03vinv172u:7814_1": "nāmarūpanirodho nāmarūpanirodhāt ṣaḍāyatananirodhaḥ ṣaḍāyatananirodhāt sparśanirodhaḥ",
  "V03vinv172u:7814_2": "sparśanirodhād vedanānirodhaḥ vedanānirodhāt (SBV II 210)",
  "V03vinv172u:7815_0": "tṛṣṇānirodhaḥ tṛṣṇānirodhād upādānanirodhaḥ upādānanirodhād bhavanirodho bhavanirodhāj",
  "V03vinv172u:7815_1": "jātinirodhaḥ jātinirodhāj jarāmaraṇaśokaparidevaduḥkhadaurmanasyopāyāsā nirudhyante",
  "V03vinv172u:7815_2": "evam asya kevalasya mahato duḥkhaskandhasya nirodho bhavati;",
  "V03vinv172u:7816": "tasmāt tarhi (A 501a)",
  "V03vinv172u:7817": "bhikṣavaḥ ātmārthaṃ samanupaśyadbhiḥ parārthaṃ cobhayārthaṃ ca idaṃ pratisaṃśikṣitavyaṃ:",
  "V03vinv172u:7818": "kaccin naḥ pravrajya amoghā bhaviṣyanti kriyāḥ saphalāḥ sukhodayāḥ sukhavipākāḥ;",
  "V03vinv172u:7819_0": "yeṣāṃ ca paribhokṣyāmahe cīvarapiṇḍapātaśayanāsanaglānapratyayabhaiṣajyapariṣkārān",
  "V03vinv172u:7819_1": "teṣāṃ te kārāḥ kṛtāḥ atyarthaṃ mahāphalā bhaviṣyanti mahānuśaṃsāḥ mahādyutayaḥ mahāvistārāḥ",
  "V03vinv172u:7819_2": "ity evaṃ vo bhikṣavaḥ śikṣitavyam",
  "V03vinv172u:7820_0": "yadā te bhikṣavo bhagavatā svāgatavādena supravrajitavādena samudācaritāḥ tadā teṣāṃ",
  "V03vinv172u:7820_1": "yat tad abhūn madgutvaṃ kaukṛtyam ālekhaḥ vilekhaḥ vipratisāraḥ tat sarveṇa sarvaṃ prativigataṃ;",
  "V03vinv172u:7821": "tato 'nye bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:7822": "kiṃ bhadanta bhagavatā karma kṛtaṃ yasya karmaṇo vipākena bhagavataḥ śrāvakasaṃgho bhinnaḥ iti;",
  "V03vinv172u:7823": "bhagavān āha:",
  "V03vinv172u:7824": "tathāgatenaiva bhikṣavaḥ pūrvam anyāsu jātiṣu karmāṇi kṛtāny upacitāni pūrvavad yāvat phalanti khalu dehinām",
  "V03vinv172u:7826": "The story of a ṛṣi living in the country",
  "V03vinv172u:7827": "(concerning a previous birth of the Buddha and Devadatta)",
  "V03vinv172u:7828": "bhūtapūrvaṃ bhikṣavaḥ anyatamasminn āśramapade mūlapuṣpaphalasalilasaṃpanne nānāvṛkṣopaśobhite anekapakṣigaṇaniṣevite ṛṣiḥ prativasati paṃcānām ṛṣiśatānāṃ pramukhaḥ;",
  "V03vinv172u:7829": "yāvad anyaḥ ṛṣiḥ janapadacārikāṃ caran tadāśramapadam anuprāptaḥ;",
  "V03vinv172u:7830": "sa tena ṛṣiṇā na samyak pratimānitaḥ;",
  "V03vinv172u:7831": "tena saṃjātāmarṣeṇa tasya parṣad bhidyate:",
  "V03vinv172u:7832": "ayaṃ pāpecchaḥ ṛṣir na kiṃcid api jānīte;",
  "V03vinv172u:7833": "kimartham asya sakāśe tiṣṭhatha?",
  "V03vinv172u:7834": "āgacchata; mayā sārdhaṃ gacchata;",
  "V03vinv172u:7835": "ahaṃ yuṣmān paṃcasv abhijñāsu pratiṣṭhāpayāmi iti;",
  "V03vinv172u:7836": "tena bhidyamānās te tasya ṛṣer avavādena avatiṣṭhante;",
  "V03vinv172u:7837": "tena ṛṣiṇā saṃlakṣitam:",
  "V03vinv172u:7838": "anena pāpakāriṇā mamaite ṛṣayo bhinnāḥ iti;",
  "V03vinv172u:7839": "sa tam upasāntvayitum ārabdhaḥ:",
  "V03vinv172u:7840": "mā āyuṣman parṣadbhedaṃ kuru;",
  "V03vinv172u:7841": "naiṣa ṛṣidharmaḥ iti;",
  "V03vinv172u:7842": "tathāpy asau bhinatty eva,",
  "V03vinv172u:7843": "nāvatiṣṭhate iti sa ṛṣir durmanāḥ upāyasaṃvidhānena avasthitaḥ;",
  "V03vinv172u:7844": "asati buddhānām utpāde pratyekabuddhā loka (SBV II 211)",
  "V03vinv172u:7845": "utpadyante hīnadīnānukampakāḥ prāntaśayanāsanabhaktāḥ ekadakṣiṇīyā lokasya;",
  "V03vinv172u:7846": "atha anyatamaḥ pratyekabuddho janapadacārikāṃ caran tasya ṛṣer āśramapadam anuprāptaḥ;",
  "V03vinv172u:7847": "tenāsau dṛṣṭaḥ kāyaprāsādikaḥ śānteryāpathaś ca;",
  "V03vinv172u:7848": "sa taṃ dṛṣṭvā abhiprasannaḥ;",
  "V03vinv172u:7849": "tena tasmai kārān kṛtvā mithyāpraṇidhānaṃ kṛtaṃ:",
  "V03vinv172u:7850": "yan mamānena pāparṣiṇā parṣadbhedaḥ kṛtaḥ aham asya sarvajñeyavaśiprāptasyāpi parṣadbhedaṃ kuryām iti",
  "V03vinv172u:7851": "kiṃ manyadhve bhikṣavo yo 'sau jānapadaḥ ṛṣiḥ yena tasya ṛṣeḥ parṣad bhinnā aham eva saḥ tena kālena tena samayena;",
  "V03vinv172u:7852": "yo 'sau naivāsikaḥ ṛṣiḥ devadattaḥ saḥ tena kālena tena samayena;",
  "V03vinv172u:7853": "yan mayā asya parṣad bhinnā tasya karmaṇo vipākena anena mithyāpraṇidhānaṃ kṛtvā saṃgho mama bhinnaḥ;",
  "V03vinv172u:7854": "iti hi bhikṣavaḥ ekāntakṛṣṇānāṃ pūrvavad ity evaṃ vo bhikṣavaḥ śikṣitavyam",
  "V03vinv172u:7855": "bhikṣavaḥ saṃśayajātāḥ (A 501b)",
  "V03vinv172u:7856": "sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:7857": "paśya bhadanta devadattena sabāhyān abhyantarīkṛtya abhyantarāṃś ca bāhyīkṛtya parṣad hāritā iti;",
  "V03vinv172u:7858": "bhagavān āha:",
  "V03vinv172u:7859": "na bhikṣava etarhi,",
  "V03vinv172u:7860": "yathā atīte 'py adhvany anena sabāhyān abhyantarīkṛtya abhyantarāṃś ca bāhyīkṛtya parṣad hāritā;",
  "V03vinv172u:7861": "tac chrūyatām",
  "V03vinv172u:7863": "The story of a jackal,",
  "V03vinv172u:7864": "Śatadru by name",
  "V03vinv172u:7865": "(concerning a previous life of Devadatta)",
  "V03vinv172u:7866": "bhūtapūrvaṃ bhikṣavaḥ anyatamasmin pradeśe sṛgālaḥ prāṇī prativasati;",
  "V03vinv172u:7867": "sa atilolupaḥ araṇye paryaṭati grāme 'pi;",
  "V03vinv172u:7868": "so 'nupūrveṇa paryaṭan nīlarajakagṛhaṃ praviṣṭaḥ;",
  "V03vinv172u:7869": "nīlakuṇḍe patitaḥ;",
  "V03vinv172u:7870": "tena ghṛṇā gṛhītā;",
  "V03vinv172u:7871": "tasya nātidūre ūṣasya puñjas tiṣṭhati;",
  "V03vinv172u:7872": "sa tasmin patitaḥ pārśvena pārśvaṃ luṭhitaḥ;",
  "V03vinv172u:7873": "sa bhūyasyā mātrayā śarīraṃ jugupsamānaḥ pānīye patitaḥ;",
  "V03vinv172u:7874": "utthāya saṃprasthitaḥ ādityaraśmispṛṣṭaḥ mecakavarṇo jātaḥ;",
  "V03vinv172u:7875": "yāvat sṛgālair dṛṣṭaḥ;",
  "V03vinv172u:7876": "te samantād vidrutāḥ;",
  "V03vinv172u:7877": "dūre sthitvā kathayanti: kas tvaṃ?",
  "V03vinv172u:7878": "kuto vā abhyāgataḥ?",
  "V03vinv172u:7879": "iti; sa kathayati: (SBV II 212)",
  "V03vinv172u:7880": "ahaṃ śatadrunāmā śakreṇa devendreṇa catuṣpadānāṃ rājye abhiṣiktaḥ iti;",
  "V03vinv172u:7881": "sṛgālāḥ saṃlakṣayanti:",
  "V03vinv172u:7882": "apūrvarūpo 'yaṃ;",
  "V03vinv172u:7883": "nūnam evaṃ bhaviṣyati iti;",
  "V03vinv172u:7884": "sṛgālaiḥ sarvacatuṣpadānāṃ niveditaṃ;",
  "V03vinv172u:7885": "siṃhāḥ saṃlakṣayanti:",
  "V03vinv172u:7886": "ko 'sāv asmat prativiśiṣṭo yaś catuṣpadānāṃ rājā bhaviṣyati?",
  "V03vinv172u:7887": "gacchāmas tāvat;",
  "V03vinv172u:7888": "svasya yūthapater nivedayāmaḥ iti;",
  "V03vinv172u:7889": "teṣāṃ yūthapatir anyatamasmin parvataikadeśe nivasati;",
  "V03vinv172u:7890": "sa kesarī paṭṭadhārī;",
  "V03vinv172u:7891": "tais tasya niveditaṃ;",
  "V03vinv172u:7892": "tenānyacatuṣpadasya ājñā dattā:",
  "V03vinv172u:7893": "gaccha catuṣpadādhipatiṃ nirīkṣasva kim asau kenacic catuṣpadena dṛṣṭo na vā iti;",
  "V03vinv172u:7894": "sa tena gatvā pratyavekṣitaḥ apūrvadarśanaḥ;",
  "V03vinv172u:7895": "sarvaiś catuṣpadaiḥ parivṛtaḥ sthāpayitvā siṃhān;",
  "V03vinv172u:7896": "tena tasya yathādṛṣṭaṃ gatvā niveditaṃ;",
  "V03vinv172u:7897": "sa śrutvā siṃhayūthaparivṛtaḥ tasya sakāśam abhigataḥ;",
  "V03vinv172u:7898": "so 'nekacatuṣpadaparivṛtaḥ hastiskandhābhirūḍhaḥ anvāhiṇḍate;",
  "V03vinv172u:7899": "taṃ parivārya siṃhā gacchanti;",
  "V03vinv172u:7900": "tato vyāghrāḥ;",
  "V03vinv172u:7901": "tato 'nye catuṣpadāḥ;",
  "V03vinv172u:7902": "teṣāṃ bahir dūreṇa sṛgālāḥ;",
  "V03vinv172u:7903": "tasya mātā anyasmin parvatakuñje prativasati;",
  "V03vinv172u:7904": "tasyās tena sṛgālaḥ preṣitaḥ:",
  "V03vinv172u:7905": "āgaccha putrarājyaṃ pratyanubhava iti;",
  "V03vinv172u:7906": "sā kathayati:",
  "V03vinv172u:7907": "kīdṛśaḥ tasya parivāraḥ?",
  "V03vinv172u:7908": "iti; sa kathayati:",
  "V03vinv172u:7909": "siṃhavyāghrā hastinaś ca abhyantaraparivāraḥ;",
  "V03vinv172u:7910": "vayaṃ tu bāhyāḥ iti;",
  "V03vinv172u:7911": "sā kathayati:",
  "V03vinv172u:7912": "gaccha; vinaṣṭaḥ sa iti;",
  "V03vinv172u:7913": "sā gāthāṃ bhāṣate",
  "V03vinv172u:7914": "sukhaṃ vasāmy asya girer nikuñje",
  "V03vinv172u:7915": "svasthā jalaṃ śītam ahaṃ pibanti /",
  "V03vinv172u:7916": "tāvat sukhaṃ gacchati hastināsau",
  "V03vinv172u:7917": "śṛṇoti yāvan na sṛgālaśabdam // iti",
  "V03vinv172u:7918": "sa gataḥ; tena teṣāṃ sṛgālānāṃ niveditaṃ:",
  "V03vinv172u:7919": "sṛgāla evāyaṃ catuṣpadānāṃ rājā;",
  "V03vinv172u:7920": "dṛṣṭāsya mayā mātā,",
  "V03vinv172u:7921": "yā amuṣmin parvatanikuñe prativasati iti;",
  "V03vinv172u:7922": "te kathayanti:",
  "V03vinv172u:7923": "yady evaṃ vayam enaṃ jñāsyāmaḥ sṛgālo vā na vā iti;",
  "V03vinv172u:7924": "dharmatā hy eṣā sṛgālānāṃ yaḥ sṛgālaśabdaṃ śrutvā na vāśate,",
  "V03vinv172u:7925": "tasya romāṇi patiṣyanti;",
  "V03vinv172u:7926": "sṛgālā vāśitum ārabdhāḥ;",
  "V03vinv172u:7927": "sa saṃlakṣayati:",
  "V03vinv172u:7928": "yady ahaṃ na raumi,",
  "V03vinv172u:7929": "niyataṃ mama romāṇi patiṣyanti; yadi (A 502a)",
  "V03vinv172u:7930": "hastiskandhād avatīrya raviṣyāmi,",
  "V03vinv172u:7931": "mām ete praghātayiṣyanti;",
  "V03vinv172u:7932": "atraiva viraumi iti;",
  "V03vinv172u:7933": "sa hastiskandha eva vāśitum ārabdhaḥ;",
  "V03vinv172u:7934": "hastinā jñātaṃ sṛgālo māṃ vahatīti;",
  "V03vinv172u:7935": "tenāsau pātayitvā padbhyāṃ marditaḥ;",
  "V03vinv172u:7936": "devatā gāthāṃ bhāṣate (SBV II 213)",
  "V03vinv172u:7937": "yasya vābhyantarā bāhyā bāhyā vābhyantarīkṛtāḥ /",
  "V03vinv172u:7938": "sa evaṃ nidhanaṃ yāti hastinā kroṣṭuko yathā // iti",
  "V03vinv172u:7939": "kiṃ manyadhve bhikṣavo yo 'sau sṛgālaḥ eṣa eva sa devadattaḥ tena kālena tena samayena;",
  "V03vinv172u:7940": "tadāpy eṣa abhyantarān bāhyīkṛtya bāhyāṃś ca abhyantarīkṛtya anayena vyasanam āpannaḥ;",
  "V03vinv172u:7941": "etarhy apy anena abhyantarān bāhyīkṛtya bāhyāṃś ca abhyantarīkṛtya pariṣad hāritā",
  "V03vinv172u:7943": "devadatta gets angry with Kokālika and Khaṇḍadravya",
  "V03vinv172u:7944": "yadā āyuṣmadbhyāṃ śāriputramaudgalyāyanābhyāṃ devattasya parṣad apahṛtā tadā devadattaḥ kokālikaṃ khaṇḍadravyaṃ ca tāḍayitum ārabdhaḥ:",
  "V03vinv172u:7945": "yuvābhyāṃ mama parṣad hāritā iti;",
  "V03vinv172u:7946": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:7947": "paśya bhadanta anyair devadattasya parṣad apahṛtā;",
  "V03vinv172u:7948": "anyeṣām anena duḥkham utpāditam iti;",
  "V03vinv172u:7949": "bhagavān āha:",
  "V03vinv172u:7950": "na bhikṣava etarhi;",
  "V03vinv172u:7951": "yathā atīte 'py adhvany anyenaivāsya bhāryā apahṛtā;",
  "V03vinv172u:7952": "anyeṣām anena duḥkham utpāditaṃ;",
  "V03vinv172u:7953": "tac chrūyatām",
  "V03vinv172u:7955": "The story of the elephant",
  "V03vinv172u:7956": "(concerning a previous life of Devadatta)",
  "V03vinv172u:7957": "bhūtapūrvaṃ bhikṣavaḥ anyatamasmin pradeśe hastiyūthapatiḥ prativasati;",
  "V03vinv172u:7958": "tatrāpy anyatamasya hastino 'nyatarā hastinī bahumatā;",
  "V03vinv172u:7959": "sānyatamasmin kalabhake 'tyarthaṃ saktā;",
  "V03vinv172u:7960": "tayāsau kalabha ucyate;",
  "V03vinv172u:7961": "niṣpalāyāmahe iti;",
  "V03vinv172u:7962": "sa kathayati:",
  "V03vinv172u:7963": "ko 'sāv upāyo yena niṣpalāyyāmahe iti;",
  "V03vinv172u:7964": "sā kathayati:",
  "V03vinv172u:7965": "aham upāyaṃ jāne;",
  "V03vinv172u:7966": "tayor gajo 'bhihitaḥ;",
  "V03vinv172u:7967": "snāyāmo hradam avatarāmaḥ iti;",
  "V03vinv172u:7968": "so 'vatīrṇaḥ;",
  "V03vinv172u:7969": "sā kathayati:",
  "V03vinv172u:7970": "paśyāmaḥ kaḥ āvayoś cirataraṃ nimagnas tiṣṭhati iti;",
  "V03vinv172u:7971": "sa mohapuñjas tayā sārdham udake nimagnaḥ;",
  "V03vinv172u:7972": "sā utthāya kalabhahastinā niṣpalāyitā;",
  "V03vinv172u:7973": "sa hastī ciraṃ sthitvā utthito na paśyati;",
  "V03vinv172u:7974": "sa saṃlakṣayati:",
  "V03vinv172u:7975": "bhūyo nimajjāmi mā me syāt parājayaḥ iti;",
  "V03vinv172u:7976": "bhūyo nimagnaḥ dantau nikhātyāvasthitaḥ sucirād gatapratyudgataprāṇaḥ;",
  "V03vinv172u:7977": "vyutthito na paśyati tāṃ hastinīṃ;",
  "V03vinv172u:7978": "sa taṃ hradam itaś cāmutaś ca kṣobhayitum ārabdhaḥ;",
  "V03vinv172u:7979": "tena tatra bahavo matsyakacchapamaṇḍūkādayaḥ prāṇino 'nayena vyasanam āpaditāḥ;",
  "V03vinv172u:7980": "devatā gāthāṃ bhāṣate (SBV II 214)",
  "V03vinv172u:7981": "vṛndī batāyaṃ sumahān prajñāpy asya na vidyate /",
  "V03vinv172u:7982": "anyenāsya hṛtā bhāryā anye duḥkhasya bhāginaḥ // iti",
  "V03vinv172u:7983": "kiṃ manyadhve bhikṣavo yo 'sau hastināgaḥ devadattaḥ saḥ tena kālena tena samayena;",
  "V03vinv172u:7984": "tadāpy asya anyena bhāryā apahṛtā;",
  "V03vinv172u:7985": "anyeṣām anena duḥkham utpāditaṃ",
  "V03vinv172u:7986": "uddānam",
  "V03vinv172u:7987": "vīciḥ sāndṛṣṭikaṃ caiva vadha utpalavarṇayā /",
  "V03vinv172u:7988": "kuṇḍī trayaṃ tathā kṣīraṃ gopikā ca kṣamāpaṇā /",
  "V03vinv172u:7989": "asthīni cetikaś caiva pakṣiṇā caramaṃ padaṃ //",
  "V03vinv172u:7990": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:7991": "paśya bhadanta āyuṣmadbhyāṃ (A 502b)",
  "V03vinv172u:7992": "śāriputramaudgalyāyanābhyāṃ devadattasya vīcim āgamayamānābhyāṃ vīcir labdhaḥ iti;",
  "V03vinv172u:7993": "bhagavān āha:",
  "V03vinv172u:7994": "na bhikṣava etarhi;",
  "V03vinv172u:7995": "yathā atīte 'py adhvani śāriputramaudgalyāyanābhyāṃ devadattasya vīcim āgamayamānābhyāṃ vīcir labdhaḥ;",
  "V03vinv172u:7996": "tac chrūyatām",
  "V03vinv172u:7998": "The story of a leader of the thieves",
  "V03vinv172u:7999": "(concerning a previous life of Devadatta, etc)",
  "V03vinv172u:8000": "bhūtapūrvaṃ bhikṣavaḥ anyatamasmin karvaṭake iṣvastrācāryaḥ prativasati;",
  "V03vinv172u:8001": "tena sadṛśāt kulāt kalatram ānītaṃ;",
  "V03vinv172u:8002": "sa tayā sārdhaṃ krīḍati ramate paricārayati;",
  "V03vinv172u:8003": "tasya krīḍato ramamāṇasya paricārayataḥ kālāntareṇa patnī āpannasatvā saṃvṛttā;",
  "V03vinv172u:8004": "sā aṣṭānāṃ vā navānāṃ vā māsānām atyayāt prasūtā;",
  "V03vinv172u:8005": "dārikā jātā;",
  "V03vinv172u:8006": "tasyās trīṇi saptakāny ekaviṃśatidivasān vistareṇa jātāyā jātimahaṃ kṛtvā kulasadṛśaṃ (SBV II 215)",
  "V03vinv172u:8007": "nāmadheyaṃ vyavasthāpitaṃ;",
  "V03vinv172u:8008": "sā unnītā vardhitā mahatī saṃvṛttā;",
  "V03vinv172u:8009": "iṣvastrācāryaḥ saṃlakṣayati:",
  "V03vinv172u:8010": "iyaṃ dārikā na mayā kasyacid rūpeṇa dātavyā na śīlena nāpi dhanena;",
  "V03vinv172u:8011": "api tu yo matsakāśāt paṃcasu sthāneṣu kṛtāvī bhavati,",
  "V03vinv172u:8012": "tasyaiṣā mayā deyā iti;",
  "V03vinv172u:8013": "tasya ca sakāśād dvau māṇavau iṣvastraṃ śikṣitau;",
  "V03vinv172u:8014": "tatraikaḥ paṃcasu sthāneṣu kṛtāvī;",
  "V03vinv172u:8015": "dvitīyas tu chedye kṛtāvī saṃvṛttaḥ;",
  "V03vinv172u:8016": "tasmai tena sā dārikā dattā;",
  "V03vinv172u:8017": "so 'nyaḥ saṃjātāmarṣaḥ corāṇāṃ madhyaṃ praviṣṭaḥ,",
  "V03vinv172u:8018": "paṃcānāṃ coraśatānāṃ senāpatir jātaḥ;",
  "V03vinv172u:8019": "sa ekasmin pradeśe mārgaṃ badhvā avasthitaḥ;",
  "V03vinv172u:8020": "prathamas tāṃ patnīṃ pariṇīya ratha āropya svagṛhaṃ saṃprasthitaḥ;",
  "V03vinv172u:8021": "yāvac corabhayāt sārthaḥ agrato gacchan sthitaḥ;",
  "V03vinv172u:8022": "sa kathayati:",
  "V03vinv172u:8023": "bhavanto gacchata;",
  "V03vinv172u:8024": "kiṃ tiṣṭhatha?",
  "V03vinv172u:8025": "iti; te kathayanti:",
  "V03vinv172u:8026": "corair mārgo baddhaḥ iti;",
  "V03vinv172u:8027": "sa kathayati:",
  "V03vinv172u:8028": "āryā gacchata;",
  "V03vinv172u:8029": "kiṃ kariṣyanti iti;",
  "V03vinv172u:8030": "sa saṃprasthitaḥ;",
  "V03vinv172u:8031": "sārthikāḥ kathayanti:",
  "V03vinv172u:8032": "bhavanto gacchatv eṣaḥ;",
  "V03vinv172u:8033": "tiṣṭhāmas tāvat;",
  "V03vinv172u:8034": "sthānam etad vidyate yad ayam ātmānaṃ dārayiṣyati;",
  "V03vinv172u:8035": "patnīṃ ca hārayiṣyati iti;",
  "V03vinv172u:8036": "corā vṛkṣam adhiruhya digavalokanaṃ kurvanto 'vasthitāḥ;",
  "V03vinv172u:8037": "tair asau rathābhirūḍho dṛṣṭaḥ;",
  "V03vinv172u:8038": "kathayanti:",
  "V03vinv172u:8039": "bhavantaḥ puruṣo rathābhirūḍhaḥ āgacchati iti;",
  "V03vinv172u:8040": "corasenāpatinā dūto 'nupreṣitaḥ:",
  "V03vinv172u:8041": "nivartaya ratham iti;",
  "V03vinv172u:8042": "sa kathayati:",
  "V03vinv172u:8043": "bhavantaḥ śūrasya śūraparihāraṃ prayacchata iti;",
  "V03vinv172u:8044": "te kathayanti:",
  "V03vinv172u:8045": "vayam api śūrāḥ iti;",
  "V03vinv172u:8046": "senāpatinā paṃca corāḥ preṣitāḥ;",
  "V03vinv172u:8047": "tena te praghātitāḥ;",
  "V03vinv172u:8048": "evaṃ viṃśatir āgatāḥ,",
  "V03vinv172u:8049": "te 'pi praghātitāḥ;",
  "V03vinv172u:8050": "yāvat sarve praghātitāḥ;",
  "V03vinv172u:8051": "senāpatir eko 'vaśiṣṭaḥ;",
  "V03vinv172u:8052": "sa khaḍgam ādāya agrataḥ sthitaḥ;",
  "V03vinv172u:8053": "sa śarān kṣeptum ārabdhaḥ;",
  "V03vinv172u:8054": "sa khadgena chinatti;",
  "V03vinv172u:8055": "yāvat tena paṃcaśatikas tūṇīraḥ kṣiptaḥ;",
  "V03vinv172u:8056": "tena sarve khaḍgena chinnāḥ;",
  "V03vinv172u:8057": "ekaḥ śaro 'vasthitaḥ;",
  "V03vinv172u:8058": "sa taṃ na muñcati;",
  "V03vinv172u:8059": "sā dārikā kathayati:",
  "V03vinv172u:8060": "muñca śaraṃ;",
  "V03vinv172u:8061": "kimarthaṃ tiṣṭhati?",
  "V03vinv172u:8062": "iti; sa kathayati:",
  "V03vinv172u:8063": "eṣa eva eko 'vaśiṣṭaḥ,",
  "V03vinv172u:8064": "eṣa cen muktaḥ,",
  "V03vinv172u:8065": "ahaṃ praghātitaḥ;",
  "V03vinv172u:8066": "tvaṃ cāpahṛtā iti;",
  "V03vinv172u:8067": "tataḥ sā dārikā vijṛmbhamāṇā veṇiṃ bandhum ārabdhā;",
  "V03vinv172u:8068": "corasenāpatis tasyām avekṣamāṇāyām nirīkṣitum ārabdhaḥ;",
  "V03vinv172u:8069": "sa tena śareṇa marmaṇi tāḍitaḥ;",
  "V03vinv172u:8070": "sa mriyamāṇo gāthāṃ bhāṣate (SBV II 216) (A 503a)",
  "V03vinv172u:8071": "nāhaṃ rathikena hato hato 'smi lolena pāpacittena /",
  "V03vinv172u:8072": "yo 'haṃ raṇamadhyagataḥ pramadāvadanaṃ nirīkṣāmi // iti",
  "V03vinv172u:8073": "kiṃ manyadhve bhikṣavo yo 'sau rathikaḥ śāriputraḥ saḥ tena kālena tena samayena;",
  "V03vinv172u:8074": "yāsau dārikā maudgalyāyanaḥ saḥ tena kālena tena samayena;",
  "V03vinv172u:8075": "yo 'sau corasenāpatir devadattaḥ saḥ tena kālena tena samayena;",
  "V03vinv172u:8076": "tadā ābhyām asya vīciṃ paryeṣamāṇābhyāṃ vīcir labdhā;",
  "V03vinv172u:8077": "etarhy api ābhyām asya vīciṃ paryeṣamāṇābhyāṃ vīcir labdhā",
  "V03vinv172u:8079": "The fruit of monachal life in the visible world Ajātaśatru visits the Buddha",
  "V03vinv172u:8080": "1. buddho bhagavān rājagṛhe varṣā upagato jīvakasya kumārabhṛtasya āmravaṇe;",
  "V03vinv172u:8081_0": "atha rājā māgadhaḥ ajātaśatrur vaidehīputraḥ tadaiva jyotsnāyāṃ rātryām āṣāḍhyāṃ",
  "V03vinv172u:8081_1": "varṣopanāyikāyām abhijñātāyām abhilakṣitāyāṃ pūrṇāyāṃ paurṇamāsyām upariprāsādatalagataḥ",
  "V03vinv172u:8081_2": "amātyān āmantrayate:",
  "V03vinv172u:8082": "hambho grāmaṇyaḥ evaṃrūpāyāṃ jyotsnāyāṃ rātryām āṣāḍhyāṃ varṣopanāyikāyām abhijñātāyām abhilakṣitāyāṃ pūrṇāyāṃ paurṇamāsyāṃ kim asmābhiḥ karaṇīyaṃ syāt?",
  "V03vinv172u:8083": "2. athānyatamā avaruddhikā strī rājānam ajātaśatruṃ vaidehīputram idam avocat:",
  "V03vinv172u:8084_0": "evaṃrūpāyāṃ deva jyotsnāyāṃ rātryām āṣāḍhyāṃ varṣopanāyikāyām abhijñātāyām abhilakṣitāyāṃ",
  "V03vinv172u:8084_1": "pūrṇāyāṃ paurṇamāsyāṃ yad devaḥ paṃcabhiḥ kāmaguṇaiḥ samarpitaḥ samanvaṅgībhūtaḥ",
  "V03vinv172u:8084_2": "krīḍed rameta paricārayed idam ahaṃ devasya karaṇīyaṃ manye",
  "V03vinv172u:8085": "3. athānyatamā avaruddhikā evam āha:",
  "V03vinv172u:8086_0": "evaṃrūpāyāṃ deva jyotsnāyāṃ rātryām āṣāḍhyāṃ varṣopanāyikāyām abhijñātāyām abhilakṣitāyāṃ",
  "V03vinv172u:8086_1": "pūrṇāyāṃ paurṇamāsyāṃ yad devaḥ rājagṛhasya nagarasya anuparyāyapathakān anvāhiṇḍan",
  "V03vinv172u:8086_2": "paṃcabhiḥ kāmaguṇaiḥ samarpitaḥ samanvaṅgībhūtaḥ krīḍed rameta paricārayed idam ahaṃ",
  "V03vinv172u:8086_3": "devasya karaṇīyaṃ manye",
  "V03vinv172u:8087": "4. udāyibhadra kumāraḥ evam āha:",
  "V03vinv172u:8088": "evaṃrūpāyāṃ deva jyotsnāyāṃ rātryām āṣāḍhyāṃ varṣopanāyikāyām abhijñātāyām (SBV II 217)",
  "V03vinv172u:8089_0": "abhilakṣitāyāṃ pūrṇāyāṃ paurṇamāsyāṃ yad devaś caturaṅgabalakāyaṃ sannāhya hastikāyaṃ",
  "V03vinv172u:8089_1": "rathakāyam aśvakāyaṃ pattikāyaṃ pararāṣṭraṃ paraviṣayaṃ gatvā mahāntaṃ saṅgrāmaṃ",
  "V03vinv172u:8089_2": "saṅgrāmya vijitasaṃgrāmaḥ tadaiva saṃgrāmaśirasi nirjito 'dhyāvased;",
  "V03vinv172u:8090": "idam ahaṃ devasya karaṇīyaṃ manye",
  "V03vinv172u:8091": "5. athānyataro vṛddhāmātyaḥ evam āha:",
  "V03vinv172u:8092_0": "evaṃrūpāyāṃ deva jyotsnāyāṃ rātryām āṣāḍhyāṃ varṣopanāyikāyām abhijñātāyām abhilakṣitāyāṃ",
  "V03vinv172u:8092_1": "pūrṇāyāṃ paurṇamāsyām ayaṃ devaḥ pūraṇaḥ kāśyapaḥ saṃghī ca gaṇī ca gaṇācāryaś ca",
  "V03vinv172u:8092_2": "sādhurūpasaṃmato bahujanasya mahatā ca janakāyena saṃpuraskṛtaḥ paṃcamātrāṇām ājīvikaśatānāṃ pramukhaḥ;",
  "V03vinv172u:8093": "so 'smin rājagṛhe varṣā upagataḥ;",
  "V03vinv172u:8094": "taṃ devaḥ paryupāsīta;",
  "V03vinv172u:8095": "idam ahaṃ devasya karaṇīyaṃ manye",
  "V03vinv172u:8096": "6. athānyataro vṛddhāmātyaḥ evam āha:",
  "V03vinv172u:8097": "evaṃrūpāyāṃ deva jyotsnāyāṃ rātryām (A 503b)",
  "V03vinv172u:8098_0": "āṣāḍhyāṃ varṣopanāyikāyām abhijñātāyām abhilakṣitāyāṃ pūrṇāyāṃ paurṇamāsyām ayaṃ",
  "V03vinv172u:8098_1": "devaḥ maskarī gośālīputraḥ sañjayī vairaṭṭīputraḥ ajitaḥ keśakambalaḥ kakudaḥ kātyāyanaḥ",
  "V03vinv172u:8098_2": "tathā ca nirgrantho jñātiputraḥ saṃghī ca gaṇī ca gaṇācāryaś ca sādhurūpasaṃmato",
  "V03vinv172u:8098_3": "bahujanasya mahatā ca gaṇena saṃpuraskṛtaḥ amuṣminn eva rājagṛhe varṣā upagataḥ;",
  "V03vinv172u:8099": "taṃ devaḥ paryupāsīta;",
  "V03vinv172u:8100": "idam ahaṃ devasya karaṇīyaṃ manye",
  "V03vinv172u:8101": "7. tena khalu samayena jīvakaḥ kumārabhṛtaḥ tasyām eva parṣadi sanniṣaṇṇo 'bhūt sannipatitaḥ;",
  "V03vinv172u:8102": "atha rājā māgadhaḥ ajātaśatrur vaidehīputraḥ jīvakaṃ kumārabhṛtam āmantrayate:",
  "V03vinv172u:8103": "aho jīvaka kim asi tuṣṇīṃ?",
  "V03vinv172u:8104": "kiṃ na lapasi?",
  "V03vinv172u:8105": "sa kathayati:",
  "V03vinv172u:8106_0": "evaṃrūpāyāṃ deva jyotsnāyāṃ rātryām āṣāḍhyāṃ varṣopanāyikāyām abhijñātāyām abhilakṣitāyāṃ",
  "V03vinv172u:8106_1": "pūrṇāyāṃ paurṇamāsyām ayaṃ devaḥ bhagavān saṃghī ca gaṇī ca gaṇācāryaś ca sādhurūpasaṃmato",
  "V03vinv172u:8106_2": "bahujanasya mahatā gaṇena ca saṃpuraskṛtaḥ asminn eva rājagṛhe varṣā upagataḥ asmākam eva āmravaṇe;",
  "V03vinv172u:8107": "taṃ devaḥ paryupāsīta;",
  "V03vinv172u:8108": "idam ahaṃ devasya karaṇīyaṃ manye",
  "V03vinv172u:8109": "8. tena khalu samayena rājño māgadhasya ajātaśatror vaidehīputrasya (SBV II 218)",
  "V03vinv172u:8110": "bhagavannimmaṃ cittaṃ bhagavatpravaṇaṃ bhagavatprāgbhāraṃ;",
  "V03vinv172u:8111": "atha rājā māgadhaḥ ajātaśatrur vaidehīputraḥ jīvakaṃ kumārabhṛtam idam avocat:",
  "V03vinv172u:8112": "gacha jīvaka hastināgaṃ sannāhaya yatrāham abhirūḍhaḥ adyaiva bhagavantaṃ darśanāya upasaṃkramiṣyāmi;",
  "V03vinv172u:8113_0": "evaṃ deveti jīvikaḥ kumārabhṛto rājño māgadhasya ajātaśatror vaidehīputrasya pratiśrutya",
  "V03vinv172u:8113_1": "mahāntaṃ hastināgaṃ sannāhya paṃcamātrāṇi hastinīśatāni paṃcamātrāṇi avaruddhikāśatāni",
  "V03vinv172u:8113_2": "pradīpikāhastāni pratyekapratyekaṃ hastinīṣv āropya yena rājā māgadhaḥ ajātaśatrus tenopasaṃkrāntaḥ;",
  "V03vinv172u:8114": "upasaṃkramya rājānaṃ māgadham ajātaśatruṃ vaidehīputram idam avocat:",
  "V03vinv172u:8115": "sannaddho devasya mahān hastināgaḥ;",
  "V03vinv172u:8116": "yasyedānīṃ devaḥ kālaṃ manyate iti;",
  "V03vinv172u:8117_0": "atha rājā māgadhaḥ ajātaśatrur vaidehīputraḥ mahāntaṃ hastināgam abhiruhya paṃcamātrair",
  "V03vinv172u:8117_1": "avaruddhikāśataiḥ pratyekapratyekaṃ hastinīṣv abhirūḍhaiḥ pradīpikāhastaiḥ saṃpuraskṛto",
  "V03vinv172u:8117_2": "rājagṛhān niryāti bhagavato 'ntikaṃ bhagavantaṃ darśanāya upasaṃkramituṃ pratyupāsanāya",
  "V03vinv172u:8118": "9. tena khalu samayena rājā māgadhaḥ ajātaśatrur vaidehīputraḥ vṛjibhiḥ sārdhaṃ viruddhaḥ;",
  "V03vinv172u:8119": "atho rājño māgadhasya ajātaśatror vaidehīputrasya samanantaraniṣkrāntasya rājagṛhād abhūd bhayam abhūt chambhitatvam abhūd romaharaḥ:",
  "V03vinv172u:8120": "mā me jīvakaḥ kumārabhṛtaḥ ghātayitukāmo bhavati?",
  "V03vinv172u:8121": "vañcayitukāmo vā?",
  "V03vinv172u:8122": "vadhakebhyaḥ pratyamitrebhyo vā anupradāpayitukāmaḥ?",
  "V03vinv172u:8123": "iti viditvā jīvikaṃ kumārabhṛtam idam avocat:",
  "V03vinv172u:8124": "māsi māṃ jīvika ghātayitukāmo vā lāpayitukāmo vā vañcayitukāmo vā (A 504a)",
  "V03vinv172u:8125": "vadhakebhyo vā pratyarthikebhyaḥ pratyamitrebhyo vā anupradāpayitukāmaḥ?",
  "V03vinv172u:8126": "sa evam āha: nāhaṃ deva tvāṃ ghātayitukāmaḥ na lāpayitukāmaḥ na vañcayitukāmaḥ nāpi vadhakebhyaḥ pratyarthikebhyaḥ pratyamitrebhyo vā anupradāpayitukāmaḥ iti",
  "V03vinv172u:8127": "10. atha rājā māgadhaḥ ajātaśatrur vaidehīputraḥ jīvikaṃ kumārabhṛtam idam avocat:",
  "V03vinv172u:8128": "kiyatparivāraḥ sa bhagavān sātirekāny asya ardhatrayodaśabhikṣuśatāni;",
  "V03vinv172u:8129": "aho jīvaka kathaṃ tvaṃ māṃ na ghātayitukāmo vā na lāpayitukāmo vā nāpi vadhakebhyo vā pratyarthikebhyaḥ pratyamitrebhyo vā anupradāpayitukāmaḥ?",
  "V03vinv172u:8130": "yatredānīm iyatparivārasya naivotkāsanaśabdaḥ śrūyate?",
  "V03vinv172u:8131": "alpaśabdakāmo deva sa bhagavān alpaśabdanirataḥ alpaśabdasaṃtuṣṭaḥ (SBV II 219)",
  "V03vinv172u:8132": "alpaśabdatāyāś ca sa varṇavādī;",
  "V03vinv172u:8133": "tasya parṣad alpaśabdaiva;",
  "V03vinv172u:8134": "tena hi deva tvaritatvaritaṃ mahāntaṃ hastināgaṃ preraya;",
  "V03vinv172u:8135": "tathā hy ālokyate maṇḍalavāṭe tailapradyotanābhā;",
  "V03vinv172u:8136": "atha rājā māgadhaḥ ajātaśatrur vaidehīputraḥ tvaritatvaritaṃ mahāntaṃ hastināgaṃ prerayati;",
  "V03vinv172u:8137": "tasya yāvatī yānasya bhūmis tāvad yānena gatvā tasmād avatīrya padbhyām evārāmaṃ prāvikṣat",
  "V03vinv172u:8138": "11. tena khalu samayena bhagavān madhye bhikṣusaṃghasya niṣaṇṇaḥ hrada ivāccho viprasannaḥ anāvilaḥ;",
  "V03vinv172u:8139": "atha rājā māgadhaḥ ajātaśatrur vaidehīputraḥ maṇḍalavāṭam anusaṃyāya jīvakaṃ kumārabhṛtam āmantrayate:",
  "V03vinv172u:8140": "kutra jīvaka sa bhagavān eṣa deva bhagavān madhye bhikṣusaṃghasya niṣaṇṇaḥ hrada ivāccho viprasanno 'nāvilaḥ;",
  "V03vinv172u:8141": "atha rājā māgadhaḥ ajātaśatrur vaidehīputraḥ yena bhagavāṃs tenopasaṃkrāntaḥ;",
  "V03vinv172u:8142": "upasaṃkramya ekāṃsam uttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃs tenāñjaliṃ praṇamayya bhagavanatm idam avocat:",
  "V03vinv172u:8143": "yadrūpeṇa bhadanta bhagavān cittadamavyupaśamena samanvāgato bhikṣusaṃghaś ca tadrūpeṇa cittadamavyupaśamena samanvāgato udāyibhadraḥ kumāraḥ bhavatu iti;",
  "V03vinv172u:8144": "sādhu sādhu mahārāja pravakṣyāmi,",
  "V03vinv172u:8145": "mahārāja svakaṃ prema;",
  "V03vinv172u:8146": "niṣīda tvaṃ mahārāja yathāsvake āsane",
  "V03vinv172u:8148": "Ajātaśatru asks the Buddha if it is possible to show any visible benefit to be derived from asceticism",
  "V03vinv172u:8149": "12. atha rājā māgadhaḥ ajātaśatrur vaidehīputraḥ bhagavataḥ pādau śirasā vanditvā ekānte nyaṣīdad;",
  "V03vinv172u:8150": "ekāntaniṣaṇṇo rājā māgadhaḥ ajātaśatrur vaidehīputraḥ bhagavantam idam avocat:",
  "V03vinv172u:8151": "pṛcchema vayaṃ bhadanta bhagavantaṃ kaṃcid eva pradeśaṃ saced avakāśaṃ kuryāt praśnasya vyākaraṇāya;",
  "V03vinv172u:8152": "pṛccha mahārāja yad evākāṅkṣase",
  "V03vinv172u:8153": "13. ime bhadanta pṛthakśilpasthānakarmasthānikāḥ; tadyathā (SBV II 220)",
  "V03vinv172u:8154_0": "mālākārāḥ naḍakārāḥ naiṣadyikāḥ yāvasikāḥ sūtāḥ hastyārohāḥ aśvārohāḥ rathikāḥ tsarukāḥ",
  "V03vinv172u:8154_1": "dhanurgrahāḥ sevāḥ ceṭāḥ piṇḍabhujaḥ ugrāḥ śūrāḥ praskandinaḥ mahānagnāḥ rājaputrāḥ",
  "V03vinv172u:8154_2": "ārādhakāḥ kalpakāḥ snapakāḥ;",
  "V03vinv172u:8155": "te svakasvakaiḥ śilpasthānakarmasthānaiḥ kṛtyāni kurvanti,",
  "V03vinv172u:8156": "dānāni dadati,",
  "V03vinv172u:8157": "puṇyāni kurvanti, bhṛtyān (A 504b)",
  "V03vinv172u:8158": "bibhrati; paṃcabhiś ca kāmaguṇaiḥ samarpitāḥ samanvaṅgībhūtāḥ krīḍanti ramante paricārayanti;",
  "V03vinv172u:8159": "labhyam evaṃrūpāṇāṃ sāndṛṣṭikaṃ śrāmaṇyaphalaṃ prajñaptum?",
  "V03vinv172u:8160": "abhijānāsi tvaṃ mahārāja itaḥ pūrvam anyān api śramaṇabrāhmaṇān evaṃrūpaṃ praśnaṃ praṣṭu?",
  "V03vinv172u:8161": "abhijānāmi bhadanta",
  "V03vinv172u:8163": "Ajātaśatru narrates how he propounded this same question to Pūraṇa Kāśyapa,",
  "V03vinv172u:8164": "etc.,",
  "V03vinv172u:8165": "and any of them expounded him his own theory",
  "V03vinv172u:8166": "14. eko 'yaṃ bhadanta samayaḥ,",
  "V03vinv172u:8167": "ahaṃ yena pūraṇaḥ kāśyapaḥ tenopasaṃkrāntaḥ;",
  "V03vinv172u:8168": "upasaṃkramya pūraṇaṃ kāśyapam evaṃ vadāmi:",
  "V03vinv172u:8169": "ime bhadanta kāsyapa pṛthaglokeśilpasthānakarmasthānikāḥ;",
  "V03vinv172u:8170_0": "tadyathā mālākārāḥ naḍakārāḥ naiṣadyikāḥ yāvasikāḥ sūtāḥ hastyārohāḥ aśvārohāḥ rathikāḥ",
  "V03vinv172u:8170_1": "tsarukāḥ dhanurgrahāḥ sevāḥ ceṭāḥ piṇḍabhujaḥ ugrāḥ śūrāḥ praskandinaḥ mahānagnāḥ",
  "V03vinv172u:8170_2": "rājaputrāḥ ārādhakāḥ kalpakāḥ snapakāḥ;",
  "V03vinv172u:8171": "te svakasvakaiḥ śilpasthānakarmasthānaiḥ kṛtyāni kurvanti,",
  "V03vinv172u:8172": "dānāni dadati,",
  "V03vinv172u:8173": "puṇyāni kurvanti,",
  "V03vinv172u:8174": "bhṛtyān bibhrati;",
  "V03vinv172u:8175": "paṃcabhiś ca kāmaguṇaiḥ samarpitāḥ samanvaṅgībhūtāḥ krīḍanti ramante paricārayanti;",
  "V03vinv172u:8176": "labhyam evaṃrūpāṇāṃ sāndṛṣṭikaṃ śrāmaṇyaphalaṃ prajñaptum",
  "V03vinv172u:8177": "15. sa evam āha: aham asmi mahārāja evaṃdṛṣṭir evaṃvādī;",
  "V03vinv172u:8178": "nāsti dattaṃ nāsti",
  "V03vinv172u:8179_0": "iṣṭaṃ nāsti hutaṃ nāsti sucaritaṃ nāsti sucaritaduścaritānāṃ karmaṇāṃ phalavipākaḥ",
  "V03vinv172u:8179_1": "nāsty ayaṃ lokaḥ nāsti paralokaḥ nāsti mātā nāsti pitā nāsti satva upapādukaḥ na santi (SBV II 221)",
  "V03vinv172u:8180": "loke 'rhantaḥ samyaggatāḥ samyakpratipannāḥ ye imaṃ ca lokaṃ paraṃ ca lokaṃ dṛṣṭa eva dharme svayam abhijñayā sākṣātkṛtvā upasaṃpadya pravedayante:",
  "V03vinv172u:8181": "kṣīṇā me jātiḥ uṣitaṃ brahmacaryaṃ kṛtaṃ karaṇīyaṃ nāparam asmād bhavaṃ prajānīmaḥ iti;",
  "V03vinv172u:8182": "ihaiva jīvo jīvati sa pretyocchidyate vinaśyati na bhavati paraṃ maraṇād cāturmahābhautikaḥ puruṣasya samucchrayaḥ;",
  "V03vinv172u:8183": "yasmin samaye kālaṃ karoti tasya pṛthivyāṃ pṛthivīkāyaḥ upaiti;",
  "V03vinv172u:8184": "apsu apkāyaḥ;",
  "V03vinv172u:8185": "tejasi tejaḥkāyaḥ;",
  "V03vinv172u:8186": "vāyau vāyukāyaḥ;",
  "V03vinv172u:8187": "ākāśe indriyāṇy anuparivartante;",
  "V03vinv172u:8188": "āsandīpañcamāḥ puruṣāḥ puruṣam ādāya śmaśānam anuvrajanty ādahanāt paraṃ na prajñāyate;",
  "V03vinv172u:8189": "bhasmībhavanti āhutayaḥ;",
  "V03vinv172u:8190": "kapotavarṇāny asthīny avatiṣṭhanti iti;",
  "V03vinv172u:8191": "dṛptopajñātaṃ dānaṃ;",
  "V03vinv172u:8192": "paṇḍitopajñātaḥ parigrahaḥ;",
  "V03vinv172u:8193": "tatra ye astivādinaḥ sarve te riktaṃ tucchaṃ mṛṣā pralapanti iti bālaś ca paṇḍitaś ca ubhāv api etau pretya ucchidyete vinaśyataḥ na bhavataḥ paraṃ maraṇāt",
  "V03vinv172u:8194": "16. tadyathā bhadanta āmrāṇi pṛṣṭaḥ lakucāni vyākuryāt,",
  "V03vinv172u:8195": "lakucāni vā pṛṣṭaḥ āmrāṇi vyākuryād eva pūraṇaḥ kāśyapaḥ mayā sāndṛṣṭikaṃ śrāmaṇyaphalaṃ pṛṣṭaḥ nāstitām eva vyākārṣīt;",
  "V03vinv172u:8196": "tasya mama bhadanta etad abhavat;",
  "V03vinv172u:8197": "na mama pratirūpaṃ syād yan mādṛśo vijñapuruṣaḥ sādhurūpasaṃmataṃ viṣayanivāsinaṃ śramaṇaṃ vā brāhmaṇaṃ vā saṃmukham avasādayed iti;",
  "V03vinv172u:8198": "so 'haṃ bhadanta pūraṇasya kāśyapasya bhāṣitaṃ nābhinandāmi na pratikrośāmi; (A 505a)",
  "V03vinv172u:8199": "anabhinandya apratikrośya utthāyāsanāt prakrāntaḥ",
  "V03vinv172u:8201": "Maskarī Gośāliputra' theory",
  "V03vinv172u:8202": "17. so 'haṃ yena maskarī gośāliputraḥ tenopasaṃkrāntaḥ;",
  "V03vinv172u:8203": "upasaṃkramya maskariṇaṃ gośāliputram evaṃ vadāmi:",
  "V03vinv172u:8204": "ime bhadanta maskarin pṛthaglokeśilpasthānakarmasthānikāḥ;",
  "V03vinv172u:8205_0": "tadyathā mālākārāḥ naḍakārāḥ naiṣadyikāḥ yāvasikāḥ sūtāḥ hastyārohāḥ aśvārohāḥ rathikāḥ",
  "V03vinv172u:8205_1": "tsarukāḥ dhanurgrahāḥ sevāḥ ceṭāḥ piṇḍabhujaḥ ugrāḥ śūrāḥ praskandinaḥ mahānagnāḥ",
  "V03vinv172u:8205_2": "rājaputrāḥ ārādhakāḥ kalpakāḥ snapakāḥ;",
  "V03vinv172u:8206": "te svakasvakaiḥ śilpasthānakarmasthānaiḥ kṛtyāni kurvanti,",
  "V03vinv172u:8207": "dānāni dadati,",
  "V03vinv172u:8208": "puṇyāni kurvanti,",
  "V03vinv172u:8209": "bhṛtyān bibhrati;",
  "V03vinv172u:8210": "paṃcabhiś ca kāmaguṇaiḥ samarpitāḥ samanvaṅgībhūtāḥ krīḍanti ramante paricārayanti;",
  "V03vinv172u:8211": "labhyam evaṃrūpāṇāṃ sāndṛṣṭikaṃ śrāmaṇyaphalaṃ prajñaptum",
  "V03vinv172u:8212": "18. sa evam āha: aham asmi mahārāja evaṃdṛṣṭir evaṃvādī;",
  "V03vinv172u:8213": "nāsti hetuḥ nāsti pratyayaḥ;",
  "V03vinv172u:8214": "satvā saṃkliṣyante?",
  "V03vinv172u:8215": "ahetvapratyayaṃ satvāḥ saṃkliṣyante;",
  "V03vinv172u:8216": "nāsti hetuḥ nāsti pratyayaḥ satvāḥ viśudhyante (SBV II 222)",
  "V03vinv172u:8217": "ahetvapratyayaṃ satvā viśudhyante;",
  "V03vinv172u:8218": "nāsti hetur nāsti pratyayaḥ;",
  "V03vinv172u:8219": "satvānām ajñānādarśane bhavataḥ ahetvapratyayaṃ satvānām ajñānādarśane bhavataḥ;",
  "V03vinv172u:8220": "nāsti hetur nāsti pratyayaḥ;",
  "V03vinv172u:8221": "satvānāṃ jñānādarśane bhavataḥ?",
  "V03vinv172u:8222": "ahetvapratyayaṃ satvānāṃ jñānādarśane bhavataḥ;",
  "V03vinv172u:8223": "nāsti balaṃ nāsti vīryaṃ nāsti balavīryaṃ nāsti puruṣakāraḥ nāsti parākramāḥ nāsti puruṣakāraparākramaḥ;",
  "V03vinv172u:8224_0": "nāsty ātmakāraḥ na parakāraḥ anātmakāraparakārāḥ sarve bhūtāḥ asthāmā abalā avaśā",
  "V03vinv172u:8224_1": "avīryā aparākramāḥ niyatasaṃgatibhāvapariṇatāḥ sukhaduḥkhaṃ pratisaṃvedayante yaduta ṣaṭsv abhijātiṣu",
  "V03vinv172u:8225": "19. tadyathā puruṣaḥ āmrāṇi pṛṣṭaḥ lakucāni vyākuryāt,",
  "V03vinv172u:8226": "lakucāni vā pṛṣṭaḥ āmrāṇi vyākuryād evam eva maskarī gośāliputraḥ mayā sāndṛṣṭikaṃ śrāmaṇyaphalaṃ pṛṣṭaḥ ahetutām eva vyākārṣīt;",
  "V03vinv172u:8227": "tasya mama etad abhavat;",
  "V03vinv172u:8228": "katham idānīṃ mādṛśo vijñapuruṣaḥ sādhurūpasaṃmataṃ viṣayanivāsinaṃ śramaṇaṃ vā brāhmaṇaṃ vā saṃmukham avasādayed iti;",
  "V03vinv172u:8229": "so 'haṃ maskariṇo gośāliputrasya bhāṣitaṃ nābhinandāmi na pratikrośāmi;",
  "V03vinv172u:8230": "anabhinandya apratikrośya utthāya āsanāt prakrāntaḥ",
  "V03vinv172u:8232": "Sañjayī Vairaṭṭīputra's theory",
  "V03vinv172u:8233": "20. so 'haṃ yena sañjayī vairaṭṭīputras tenopasaṃkrāntaḥ;",
  "V03vinv172u:8234": "upasaṃkramya sañjayinaṃ vairaṭṭīputram idam avocam:",
  "V03vinv172u:8235": "ime bhadanta sañjayin pṛthaglokeśilpasthānakarmasthānikāḥ;",
  "V03vinv172u:8236_0": "tadyathā mālākārāḥ naḍakārāḥ naiṣadyikāḥ yāvasikāḥ sūtāḥ hastyārohāḥ aśvārohāḥ rathikāḥ",
  "V03vinv172u:8236_1": "tsarukāḥ dhanurgrahāḥ sevāḥ ceṭāḥ piṇḍabhujaḥ ugrāḥ śūrāḥ praskandinaḥ mahānagnāḥ",
  "V03vinv172u:8236_2": "rājaputrāḥ ārādhakāḥ kalpakāḥ snapakāḥ;",
  "V03vinv172u:8237": "te svakasvakaiḥ śilpasthānakarmasthānaiḥ kṛtyāni kurvanti,",
  "V03vinv172u:8238": "dānāni dadati,",
  "V03vinv172u:8239": "puṇyāni kurvanti,",
  "V03vinv172u:8240": "bhṛtyān bibhrati;",
  "V03vinv172u:8241": "paṃcabhiś ca kāmaguṇaiḥ samarpitāḥ samanvaṅgībhūtāḥ krīḍanti ramante paricārayanti;",
  "V03vinv172u:8242": "labhyam evaṃrūpāṇāṃ sāndṛṣṭikaṃ śrāmaṇyaphalaṃ prajñaptum",
  "V03vinv172u:8243": "21. sa evam āha: aham asmi mahārāja evaṃdṛṣṭir evaṃvādī;",
  "V03vinv172u:8244": "kurvataḥ kārayataḥ chindataḥ chedayataḥ pacataḥ pācayataḥ hiṃsato ghātayataḥ prāṇino hiṃsataḥ adattam ādadataḥ kāmeṣu mithyā carataḥ saṃprajānaṃ (A 505b)",
  "V03vinv172u:8245": "mṛṣāvādaṃ bhāṣamāṇasya madyapānaṃ (SBV II 223)",
  "V03vinv172u:8246": "pibataḥ sandhiṃ chindato granthiṃ muñcataḥ nirlopaṃ harataḥ paripanthaṃ tiṣṭhataḥ;",
  "V03vinv172u:8247": "grāmaghātaṃ kurvataḥ,",
  "V03vinv172u:8248_0": "nagaraghātaṃ janapadaghātaṃ kṣuraparyantīkṛtena vā cakreṇa ye 'syāṃ mahāpṛthivyāṃ",
  "V03vinv172u:8248_1": "prāṇinas tān sarvān saṃchindataḥ saṃbhindataḥ saṃkuṭṭayataḥ saṃpradālayataḥ tān sarvān",
  "V03vinv172u:8248_2": "saṃchindya saṃbhindya saṃkuṭṭya saṃpradālya ekamāṃsakhalaṃ kurvataḥ māṃsapiṇḍaṃ māṃsapuñjaṃ māṃsarāśim;",
  "V03vinv172u:8249_0": "idaṃ pratisaṃśikṣato nāsty atonidānaṃ pāpaṃ nāsty atonidānaṃ pāpasyāgamaḥ dakṣiṇena",
  "V03vinv172u:8249_1": "nadīṃ gaṅgāṃ chindan bhindan vāgacched uttareṇa vā nadyā gaṃgāyā dadad vyajamānāḥ",
  "V03vinv172u:8249_2": "āgacchen nāsty atonidānaṃ puṇyapāpaṃ;",
  "V03vinv172u:8250": "nāsty atonidānaṃ puṇyapāpasyāgamaḥ;",
  "V03vinv172u:8251": "yaduta dānena damena saṃyamena arthacaryayā samānārthatayā iti kurvatā na kriyata eva puṇyam iti",
  "V03vinv172u:8252": "22. tadyathā bhadanta puruṣaḥ āmrāṇi pṛṣṭaḥ lakucāni vyākuryāt,",
  "V03vinv172u:8253": "lakucāni vā pṛṣṭaḥ āmrāṇi vyākuryād evam eva saḥ;",
  "V03vinv172u:8254": "mayā sañjayī vairaṭṭīputraḥ sāndṛṣṭikaṃ śrāmaṇyaphalaṃ praśnaṃ pṛṣṭaḥ akriyām eva vyākārṣīt;",
  "V03vinv172u:8255": "tasya mama etad abhavat;",
  "V03vinv172u:8256": "katham idānīṃ mādṛśo vijñapuruṣaḥ sādhurūpasaṃmataṃ viṣayanivāsinaṃ śramaṇaṃ vā brāhmaṇaṃ vā saṃmukham avasādayed iti;",
  "V03vinv172u:8257": "so 'haṃ sañjayino vairaṭṭīputrasya bhāṣitaṃ nābhinandāmi na pratikrośāmi;",
  "V03vinv172u:8258": "anabhinandya apratikrośya utthāyāsanāt prakrāntaḥ",
  "V03vinv172u:8260": "Ajita Keśakambala's theory",
  "V03vinv172u:8261": "23. so 'haṃ yena ajitaḥ keśakambalas tenopasaṃkrāntaḥ;",
  "V03vinv172u:8262": "upasaṃkramya ajitaṃ keśakambalam idam avocam:",
  "V03vinv172u:8263": "ime bhadanta ajita pṛthaglokeśilpasthānakarmasthānikāḥ;",
  "V03vinv172u:8264_0": "tadyathā mālākārāḥ naḍakārāḥ naiṣadyikāḥ yāvasikāḥ sūtāḥ hastyārohāḥ aśvārohāḥ rathikāḥ",
  "V03vinv172u:8264_1": "tsarukāḥ dhanurgrahāḥ sevāḥ ceṭāḥ piṇḍabhujaḥ ugrāḥ śūrāḥ praskandinaḥ mahānagnāḥ",
  "V03vinv172u:8264_2": "rājaputrāḥ ārādhakāḥ kalpakāḥ snapakāḥ;",
  "V03vinv172u:8265": "te svakasvakaiḥ śilpasthānakarmasthānaiḥ kṛtyāni kurvanti,",
  "V03vinv172u:8266": "dānāni dadati,",
  "V03vinv172u:8267": "puṇyāni kurvanti,",
  "V03vinv172u:8268": "bhṛtyān bibhrati;",
  "V03vinv172u:8269": "paṃcabhiś ca kāmaguṇaiḥ samarpitāḥ samanvaṅgībhūtāḥ krīḍanti ramante paricārayanti;",
  "V03vinv172u:8270": "labhyam evaṃrūpāṇāṃ sāndṛṣṭikaṃ śrāmaṇyaphalaṃ prajñaptum (SBV II 224)",
  "V03vinv172u:8271": "24. evam uktaḥ ajitaḥ keśakambalaḥ mām idam avocat:",
  "V03vinv172u:8272": "aham asmi mahārāja evaṃdṛṣṭir evaṃvādī;",
  "V03vinv172u:8273": "sapta ime kāyāḥ akṛtāḥ akṛtakṛtāḥ anirmitāḥ anirmāṇakṛtāḥ avadhyāḥ kūṭasthāḥ iṣīkāvad avasthitaḥ;",
  "V03vinv172u:8274_0": "katame sapta tadyathā pṛthivīkāyaḥ apkāyaḥ tejaḥkāyaḥ vāyukāyaḥ sukhaṃ duḥkhaṃ jīvajīvam",
  "V03vinv172u:8274_1": "eva saptamam itīme sapta kāyāḥ akṛtāḥ akṛtakṛtāḥ anirmitāḥ anirmāṇakṛtāḥ avadhyāḥ",
  "V03vinv172u:8274_2": "kūṭasthāḥ iṣīkāvad avasthitaḥ;",
  "V03vinv172u:8275": "te neñjanti;",
  "V03vinv172u:8276": "na pariṇamanti;",
  "V03vinv172u:8277": "nānyonyaṃ vyābādhante puṇyāya vā pāpāya vā;",
  "V03vinv172u:8278": "puṇyapāpāya vā;",
  "V03vinv172u:8279": "sukhāya vā duḥkhāya vā;",
  "V03vinv172u:8280": "sukhaduḥkhāya vā;",
  "V03vinv172u:8281": "yo 'py asau puruṣaḥ puruṣasya śiraś chinatti so 'pi na kiṃcil loke vyābādhate trasaṃ vā sthāvaraṃ vā saptānāṃ kāyānāṃ vivaram antareṇa śastraṃ vyativartate;",
  "V03vinv172u:8282": "na cātra jīvo vadhyate;",
  "V03vinv172u:8283": "tatra nāsti kaścid hantā vā ghātayitā vā (A 506a)",
  "V03vinv172u:8284": "chettā vā chedayitā vā;",
  "V03vinv172u:8285": "smartā vā smārayitā vā;",
  "V03vinv172u:8286": "cottā vā codayitā vā;",
  "V03vinv172u:8287": "vijñaptā vā vijñāpayitā vā;",
  "V03vinv172u:8288_0": "caturdaśemāni yonipramukhasahasrāṇi ṣaṣṭisahasrāṇi mahāpratipadaḥ ṣaṭ śatāni pañca",
  "V03vinv172u:8288_1": "ca karmāṇi trīṇi ca karmāṇi dve ca karmaṇī karma ca ardhakarma ca dvāṣaṣṭiḥ karmāṇi",
  "V03vinv172u:8288_2": "dvāṣaṣṭiḥ antarapratipadaḥ sapta saṃjñāḥ viṃśatyadhikaṃ narakaśataṃ triṃśadadhikam",
  "V03vinv172u:8288_3": "indriyaśataṃ ṣaṭtriṃśad rajodhātavaḥ ekānnapañcāśan nāgakulasahasrāṇi ekānnapañcāśat",
  "V03vinv172u:8288_4": "suparṇikulasahasrāṇy ekānnapañcāśad ājīvakulasahasrāṇy ekānnapañcāśad acelakulasahasrāṇy",
  "V03vinv172u:8288_5": "ekānnapañcāśan nigranthakulasahasrāṇy sapta saṃjñikalpāḥ sapta (SBV II 225)",
  "V03vinv172u:8289_0": "asaṃjñikalpāḥ sapta surāḥ sapta paiśācāḥ sapta ādityāḥ sapta mānuṣāḥ sapta sarāṃsi",
  "V03vinv172u:8289_1": "sapta saraśśatāni sapta apāyāḥ sapta apāyaśatāni sapta svapnāḥ sapta svapnaśatāni",
  "V03vinv172u:8289_2": "sapta prabuddhāḥ sapta prabuddhaśatānisapta prapātāḥ sapta prapātaśatāni ṣaḍ abhijātayo",
  "V03vinv172u:8289_3": "daśa abhivṛddhayaḥ aṣṭau mahāpuruṣabhūmayaḥ iti;",
  "V03vinv172u:8290": "imāni caturaśītir mahākalpasahasrāṇi yāni bālaś ca paṇḍitaś ca saṃdhāvya saṃsṛtya duḥkhasyāntaṃ kurutaḥ;",
  "V03vinv172u:8291_0": "tadyathā laghusūtraguḍakam upari vihāyasā kṣiptaṃ yāvat pṛthivīm udveṣṭyamānaṃ paraity",
  "V03vinv172u:8291_1": "evam evaitāni caturaśītir mahākalpasahasrāṇi yāni bālaś ca paṇḍitaś ca saṃdhāvya",
  "V03vinv172u:8291_2": "saṃsṛtya duḥkhasyāntaṃ kurutaḥ;",
  "V03vinv172u:8292": "tatra nāsti kaścit śramaṇo vā brāhmaṇo vā ya evaṃ vadet:",
  "V03vinv172u:8293": "aham anena śīlena vā vratena vā tapasā vā brahmacaryavāsena vā aparipakvaṃ vā karma paripācayiṣyāmi paripakvaṃ vā karma spṛṣṭvā vāntīkariṣyāmi;",
  "V03vinv172u:8294": "dhruvam idaṃ sukhaduḥkham;",
  "V03vinv172u:8295": "utkarṣāpakarṣau na prajñāyete;",
  "V03vinv172u:8296": "evaṃ vā no vā tulitaḥ saṃsāraḥ iti",
  "V03vinv172u:8297": "25. tadyathā bhadanta puruṣaḥ āmrāṇi pṛṣṭaḥ lakucāni vyākuryāt,",
  "V03vinv172u:8298": "lakucāni vā pṛṣṭaḥ āmrāṇi vyākuryād evam eva ajitaḥ keśakambalaḥ sāndṛṣṭikaṃ śrāmaṇyaphalaṃ pṛṣṭaḥ saṃsāraśuddhatām eva vyākārṣīt;",
  "V03vinv172u:8299": "tasya mama etad abhavat;",
  "V03vinv172u:8300": "katham idānīṃ mādṛśo vijñapuruṣaḥ sādhurūpasaṃmataṃ viṣayanivāsinaṃ śramaṇaṃ vā brāhmaṇaṃ vā saṃmukham avasādayed iti;",
  "V03vinv172u:8301": "so 'ham ajitasya keśakambalasya bhāṣitaṃ nābhinandāmi na pratikrośāmi;",
  "V03vinv172u:8302": "anabhinandya apratikrośya utthāyāsanāt prakrāntaḥ",
  "V03vinv172u:8304": "Nirgrantha Jñātiputra's theory",
  "V03vinv172u:8305": "26. so 'haṃ yena nirgrantho jñātiputraḥ tenopasaṃkrāntaḥ;",
  "V03vinv172u:8306": "upasaṃkramya nirgranthaṃ jñātiputram idam avocam:",
  "V03vinv172u:8307": "ime bhadanta (SBV II 226)",
  "V03vinv172u:8308": "jñātiputra pṛthaglokeśilpasthānakarmasthānikāḥ;",
  "V03vinv172u:8309_0": "tadyathā mālākārāḥ naḍakārāḥ naiṣadyikāḥ yāvasikāḥ sūtāḥ hastyārohāḥ aśvārohāḥ rathikāḥ",
  "V03vinv172u:8309_1": "tsarukāḥ dhanurgrahāḥ sevāḥ ceṭāḥ piṇḍabhujaḥ ugrāḥ śūrāḥ praskandinaḥ mahānagnāḥ",
  "V03vinv172u:8309_2": "rājaputrāḥ ārādhakāḥ kalpakāḥ snapakāḥ;",
  "V03vinv172u:8310": "te svakasvakaiḥ śilpasthānakarmasthānaiḥ kṛtyāni kurvanti,",
  "V03vinv172u:8311": "dānāni dadati,",
  "V03vinv172u:8312": "puṇyāni kurvanti,",
  "V03vinv172u:8313": "bhṛtyān bibhrati;",
  "V03vinv172u:8314": "paṃcabhiś ca kāmaguṇaiḥ samarpitāḥ samanvaṅgībhūtāḥ krīḍanti ramante paricārayanti;",
  "V03vinv172u:8315": "labhyam evaṃrūpāṇāṃ sāndṛṣṭikaṃ śrāmaṇyaphalaṃ prajñaptum",
  "V03vinv172u:8316": "27. (A 506b) sa evam āha:",
  "V03vinv172u:8317": "aham asmi mahārāja evaṃdṛṣṭir evaṃvādī;",
  "V03vinv172u:8318": "yat kiṃcid ayaṃ puruṣapudgalaḥ prativedayate sarvaṃ tat pūrvahaitukam iti purāṇānāṃ karmaṇāṃ tapasā vāntībhāvaḥ;",
  "V03vinv172u:8319": "navānāṃ karmaṇām akaraṇasatusamudghātaḥ;",
  "V03vinv172u:8320": "evam āytyām anavasravaḥ;",
  "V03vinv172u:8321": "anavasravāt karmakṣayaḥ;",
  "V03vinv172u:8322": "karmakṣayād duhkhakṣayaḥ;",
  "V03vinv172u:8323": "duḥkhakṣayād duḥkhasyāntakriyā bhavati iti",
  "V03vinv172u:8324": "28. tadyathā bhadanta puruṣaḥ āmrāṇi pṛṣṭo lakucāni vyākuryāt,",
  "V03vinv172u:8325": "lakucāni vā pṛṣṭaḥ āmrāṇi vyākuryād evam eva mayā bhadanta nirgrantho jñātiputraḥ sāndṛṣṭikaṃ śrāmaṇyaphalaṃ pṛṣṭaḥ pūrvakṛtahetutām eva vyākārṣīt;",
  "V03vinv172u:8326": "tasya mama bhadanta etad abhavat;",
  "V03vinv172u:8327": "na mama pratirūpaṃ syād yad ahaṃ sādhurūpasaṃmataṃ viṣayanivāsinaṃ śramaṇaṃ vā brāhmaṇaṃ vā saṃmukham avasādayeyam iti;",
  "V03vinv172u:8328": "so 'haṃ nirgranthasya jñātiputrasya bhāṣitaṃ nābhinandāmi na pratikrośāmi;",
  "V03vinv172u:8329": "anabhinandya apratikrośya utthāyāsanāt prakrāntaḥ",
  "V03vinv172u:8331": "Kakuda Kātyāyana's theory",
  "V03vinv172u:8332": "29. so 'haṃ yena kakudaḥ kātyāyanas tenopasaṃkrāntaḥ;",
  "V03vinv172u:8333": "upasaṃkramya kakudaṃ kātyāyanam idam avocam:",
  "V03vinv172u:8334": "ime bhadanta kātyāyana pṛthaglokeśilpasthānakarmasthānikāḥ;",
  "V03vinv172u:8335_0": "tadyathā mālākārāḥ naḍakārāḥ naiṣadyikāḥ yāvasikāḥ sūtāḥ hastyārohāḥ aśvārohāḥ rathikāḥ",
  "V03vinv172u:8335_1": "tsarukāḥ dhanurgrahāḥ sevāḥ ceṭāḥ piṇḍabhujaḥ ugrāḥ śūrāḥ praskandinaḥ mahānagnāḥ",
  "V03vinv172u:8335_2": "rājaputrāḥ ārādhakāḥ kalpakāḥ snapakāḥ;",
  "V03vinv172u:8336": "te svakasvakaiḥ śilpasthānakarmasthānaiḥ kṛtyāni kurvanti,",
  "V03vinv172u:8337": "dānāni dadati,",
  "V03vinv172u:8338": "puṇyāni kurvanti,",
  "V03vinv172u:8339": "bhṛtyān bibhrati;",
  "V03vinv172u:8340": "paṃcabhiś ca kāmaguṇaiḥ samarpitāḥ samanvaṅgībhūtāḥ krīḍanti ramante paricārayanti;",
  "V03vinv172u:8341": "labhyam evaṃrūpāṇāṃ sāndṛṣṭikaṃ śrāmaṇyaphalaṃ prajñaptum",
  "V03vinv172u:8342": "30. evam uktaḥ kakudaḥ kātyāyanao mām idam avocat:",
  "V03vinv172u:8343": "aham asmi mahārāja evaṃdṛṣṭir evaṃvādī;",
  "V03vinv172u:8344": "yadi māṃ kaścid upasaṃkramya evaṃ pṛcched:",
  "V03vinv172u:8345_0": "asti paraloka iti tasya ca syād asti paraloka iti tasyāham asti paraloka iti praśnaṃ",
  "V03vinv172u:8345_1": "pṛṣṭo vyākuryāṃ nāsti paralokaḥ asti ca nāsti ca naivāsti na nāsti paraloka evaṃ",
  "V03vinv172u:8345_2": "vā no vā anyathā vā na vā no vā na vā no vā na tv iti vā no vā paraloka iti tasya",
  "V03vinv172u:8345_3": "ca syān (SBV II 227)",
  "V03vinv172u:8346": "na vā no vā na nv iti vā no vā paraloka iti tasyāhaṃ na vā no vā na nv iti vā no vā praśnaṃ pṛṣṭo vyākuryām iti",
  "V03vinv172u:8347": "31. so 'haṃ bhadanta cintayāmi etad:",
  "V03vinv172u:8348": "ye kecid asmin rājagṛhe pravrajitasamāpannāḥ prativasanti ayaṃ teṣāṃ mūrkhataraś ca jaḍataraś ca sthapiṇḍataraś ca yaduta kakudaḥ kātyāyanaḥ iti;",
  "V03vinv172u:8349": "tasya mama etad abhavat;",
  "V03vinv172u:8350": "na mama pratirūpaṃ syād yad ahaṃ sādhurūpasaṃmataṃ viṣayanivāsinaṃ śramaṇaṃ vā brāhmaṇaṃ vā saṃmukham avasādayeyam iti;",
  "V03vinv172u:8351": "so 'haṃ kakudasya kātyāyanasya bhāṣitaṃ nābhinandāmi na pratikrośāmi;",
  "V03vinv172u:8352": "anabhinandya apratikrośya utthāyāsanāt prakrāntaḥ",
  "V03vinv172u:8354": "Ajātaśatru propounds the question to the Buddha",
  "V03vinv172u:8355": "32. so 'haṃ bhagavantam etam arthaṃ paripṛcchāmi yad ime bhadanta pṛthaglokeśilpasthānakarmasthānikāḥ;",
  "V03vinv172u:8356_0": "tadyathā mālākārāḥ naḍakārāḥ naiṣadyikāḥ yāvasikāḥ sūtāḥ hastyārohāḥ aśvārohāḥ rathikāḥ",
  "V03vinv172u:8356_1": "tsarukāḥ dhanurgrahāḥ sevāḥ ceṭāḥ piṇḍabhujaḥ ugrāḥ śūrāḥ praskandinaḥ mahānagnāḥ",
  "V03vinv172u:8356_2": "rājaputrāḥ ārādhakāḥ kalpakāḥ snapakāḥ;",
  "V03vinv172u:8357": "te svakasvakaiḥ śilpasthānakarmasthānaiḥ kṛtyāni kurvanti,",
  "V03vinv172u:8358": "dānāni dadati,",
  "V03vinv172u:8359": "puṇyāni kurvanti,",
  "V03vinv172u:8360": "bhṛtyān bibhrati;",
  "V03vinv172u:8361": "paṃcabhiś ca kāmaguṇaiḥ samarpitāḥ samanvaṅgībhūtāḥ krīḍanti ramante paricārayanti;",
  "V03vinv172u:8362": "labhyam evaṃrūpāṇāṃ sāndṛṣṭikaṃ śrāmaṇyaphalaṃ prajñaptum ? (A 507a)",
  "V03vinv172u:8364": "Buddha's reply",
  "V03vinv172u:8365": "33. tena hi mahārāja tvām eva prakṣyāmi;",
  "V03vinv172u:8366": "yathā te kṣamate tathaivaṃ vyākuru;",
  "V03vinv172u:8367": "tadyathā mahārāja iha te dāsaḥ syāt preṣyo nirdeśyo bhujiṣyaḥ nayenakāmaṃgamaḥ;",
  "V03vinv172u:8368": "sa tvāṃ paśyed upariprāsādatalagataṃ paṃcabhiḥ kāmaguṇaiḥ samarpitaṃ samanvaṅgībhūtaṃ niṣpuruṣeṇa tūryeṇa krīḍantaṃ ramamāṇaṃ paricārayantaṃ;",
  "V03vinv172u:8369": "dṛṣṭvā ca punar asyaivaṃ syād:",
  "V03vinv172u:8370": "rājā māgadhaḥ ajātaśatrur vaidehīputraḥ puruṣaḥ;",
  "V03vinv172u:8371": "aham api puruṣaḥ;",
  "V03vinv172u:8372": "nānyatra rājā māgadhaḥ ajātaśatrur (SBV II 228)",
  "V03vinv172u:8373": "vaidehīputraḥ pūrvaṃ kṛtatvāt puṇyānām upacitatvād etarhy upariprāsādatalagataḥ niṣpuruṣeṇa tūryeṇa krīḍati ramate paricārayti;",
  "V03vinv172u:8374": "yannv ahaṃ kaṃcid eva kuśalaṃ dharmaṃ samādāya varteya;",
  "V03vinv172u:8375": "kaṃ punar ahaṃ kuśalaṃ dharmaṃ samādāya varteya?",
  "V03vinv172u:8376_0": "yannv ahaṃ keśaśmaśrūṇy avatārya kāṣāyāṇi vastrāṇy ācchādya samyag eva śraddhayā",
  "V03vinv172u:8376_1": "agārād anagārikāṃ pravrajeyam iti sa idaṃ pratisaṅkhyāya keśaśmaśrūṇy avatārya kāṣāyāṇi",
  "V03vinv172u:8376_2": "vastrāṇy ācchādya samyag eva śraddhayā agārād anagārikāṃ pravrajati;",
  "V03vinv172u:8377": "yāvajjīvaṃ prāṇātipātaṃ prahāya prāṇātipātāt prativirato bhavati;",
  "V03vinv172u:8378": "adattādānam abrahmacaryaṃ mṛṣāvādaṃ paiśunyaṃ pāruṣyaṃ saṃbhinnapralāpam abhidhyāvyāpādaṃ mithyādṛṣṭim prahāya mithyādṛṣṭeḥ prativirataḥ syāt;",
  "V03vinv172u:8379": "tena enaṃ paśyeyus tava pauruṣeyāḥ jānapadā anvāhiṇḍamānāḥ;",
  "V03vinv172u:8380": "dṛṣṭvā ca punar eṣām evaṃ syād:",
  "V03vinv172u:8381_0": "ayaṃ sa rājño māgadhasya ajātaśatror vaidehīputrasya dāsaḥ preṣyo nirdeśyo bhujiṣyaḥ",
  "V03vinv172u:8381_1": "nayenakāmaṃgamaḥ keśaśmaśrūṇy avatārya kāṣāyāṇi vastrāṇy ācchādya samyag eva śraddhayā",
  "V03vinv172u:8381_2": "agārād anagārikāṃ pravrajitaḥ;",
  "V03vinv172u:8382": "sa yāvajjīvaṃ prāṇātipātaṃ prahāya prāṇātipātāt prativirato bhavati;",
  "V03vinv172u:8383": "adattādānam abrahmacaryaṃ mṛṣāvādaṃ paiśunyaṃ pāruṣyaṃ saṃbhinnapralāpam abhidhyāvyāpādaṃ mithyādṛṣṭim prahāya mithyādṛṣṭeḥ prativirato bhavati samyagdṛṣṭikaḥ;",
  "V03vinv172u:8384": "yannu vayaṃ rājño gatvā ārocayema iti;",
  "V03vinv172u:8385_0": "te tavāgamya ārocayeyuḥ yat khalu deva jānīyāḥ yo 'sau devasya dāsaḥ preṣyo nirdeśyo",
  "V03vinv172u:8385_1": "bhujiṣyaḥ nayenakāmaṃgamaḥ sa keśaśmaśrūṇy avatārya kāṣāyāṇi vastrāṇy ācchādya samyag",
  "V03vinv172u:8385_2": "eva śraddhayā (A 507b)",
  "V03vinv172u:8386": "agārād anagārikāṃ pravrajitaḥ;",
  "V03vinv172u:8387": "sa yāvajjīvaṃ prahāya prāṇātipātaṃ prāṇātipātāt prativirataḥ;",
  "V03vinv172u:8388": "adattādānam abrahmacaryaṃ mṛṣāvādaṃ paiśunyaṃ pāruṣyaṃ saṃbhinnapralāpam abhidhyāvyāpādaṃ mithyādṛṣṭim prahāya samyagdṛṣṭikaḥ iti;",
  "V03vinv172u:8389": "tat kiṃ manyase mahārāja api nu tvam evaṃ vadeḥ?",
  "V03vinv172u:8390": "gacchantu bhavantaḥ;",
  "V03vinv172u:8391": "taṃ puruṣam ānayantu;",
  "V03vinv172u:8392": "punar api me dāso bhaviṣyati preṣyo nirdeśyo bhujiṣyaḥ nayenakāmaṃgamaḥ iti",
  "V03vinv172u:8393": "34. no bhadanta;",
  "V03vinv172u:8394": "nānyatra ahaṃ darśanāyāsya upasaṃkrameyaṃ;",
  "V03vinv172u:8395": "yac ca me pūrvam abhivādanavandanapratyutthānāñjalisāmīcīkarma akārṣīt tad aham eva tasya kuryāṃ;",
  "V03vinv172u:8396": "yāvajjīvaṃ cainaṃ pravārayeyaṃ yaduta cīvarapiṇḍapātaśayanāsanaglānapratyayabhaiṣajyapariṣkāraiḥ (SBV II 229)",
  "V03vinv172u:8397": "tat kiṃ manyase mahārāja na tv evaṃ sati mayā darśitaṃ bhavati;",
  "V03vinv172u:8398": "sāndṛṣṭikaṃ śrāmaṇyaphalam",
  "V03vinv172u:8399": "tathyaṃ bhadanta;",
  "V03vinv172u:8400": "evaṃ darśitaṃ bhagavatā sāndṛṣṭikaṃ śrāmaṇyaphalam",
  "V03vinv172u:8401": "35. tadyathā mahārāja iha te syāt karṣako gṛhapatiḥ ādāyakaḥ poṣako rājakośasaṃvardhakaḥ;",
  "V03vinv172u:8402": "sa tvāṃ paśyed upariprāsādatalagataṃ paṃcabhiḥ kāmaguṇaiḥ samarpitaṃ samanvaṅgībhūtaṃ niṣpuruṣeṇa tūryeṇa krīḍantaṃ ramamāṇaṃ paricārayantaṃ;",
  "V03vinv172u:8403": "dṛṣṭvā ca punar asya evaṃ syād:",
  "V03vinv172u:8404": "ayaṃ rājā māgadhaḥ ajātaśatrur vaidehīputraḥ puruṣaḥ;",
  "V03vinv172u:8405": "aham api puruṣaḥ;",
  "V03vinv172u:8406": "nānyatra rājā māgadhaḥ ajātaśatrur vaidehīputraḥ pūrvaṃ kṛtatvāt puṇyānām upacitatvād etarhy upariprāsādatalagato niṣpuruṣeṇa tūryeṇa krīḍati ramate paricārayti;",
  "V03vinv172u:8407": "yannv ahaṃ kaṃcid eva kuśalaṃ dharmaṃ samādāya varteya;",
  "V03vinv172u:8408": "kaṃ punar ahaṃ kuśalaṃ dharmaṃ samādāya varteya?",
  "V03vinv172u:8409_0": "yannv ahaṃ keśaśmaśrūṇy avatārya kāṣāyāṇi vastrāṇy ācchādya samyag eva śraddhayā",
  "V03vinv172u:8409_1": "agārād anagārikāṃ pravrajeyam iti sa idaṃ pratisaṅkhyāya keśaśmaśrūṇy avatārya kāṣāyāṇi",
  "V03vinv172u:8409_2": "vastrāṇy ācchādya samyag eva śraddhayā agārād anagārikāṃ pravrajati;",
  "V03vinv172u:8410": "yāvajjīvaṃ prāṇātipātaṃ prahāya prāṇātipātāt prativirato bhavati;",
  "V03vinv172u:8411": "adattādānam abrahmacaryaṃ mṛṣāvādaṃ paiśunyaṃ pāruṣyaṃ saṃbhinnapralāpam abhidhyāvyāpādaṃ mithyādṛṣṭim prahāya mithyādṛṣṭeḥ prativirataḥ syāt;",
  "V03vinv172u:8412": "tena enaṃ paśyeyus tava pauruṣeyāḥ jānapadāḥ anvāhiṇḍamānāḥ;",
  "V03vinv172u:8413": "dṛṣṭvā ca punar eṣām evaṃ syād:",
  "V03vinv172u:8414_0": "ayaṃ sa rājño māgadhasya ajātaśatror vaidehīputrasya karṣako gṛhapatiḥ ādāyakaḥ poṣakaḥ",
  "V03vinv172u:8414_1": "rājakośasaṃvardhakaḥ keśaśmaśrūṇy avatārya kāṣāyāṇi vastrāṇy ācchādya samyag eva",
  "V03vinv172u:8414_2": "śraddhayā agārād anagārikāṃ pravrajitaḥ;",
  "V03vinv172u:8415": "sa yāvajjīvaṃ prāṇātipātaṃ prahāya prāṇātipātāt prativirataḥ;",
  "V03vinv172u:8416": "adattādānam abrahmacaryaṃ paiśunyaṃ pāruṣyaṃ saṃbhinnapralāpam abhidhyāvyāpādaṃ mithyādṛṣṭim prahāya mithyādṛṣṭeḥ prativirato bhavati samyagdṛṣṭikaḥ;",
  "V03vinv172u:8417": "yannu vayaṃ rājño gatvā ārocayema iti;",
  "V03vinv172u:8418_0": "te tavāgamya ārocayeyuḥ yat khalu deva jānīyāḥ yo 'sau devasya karṣako gṛhapatiḥ",
  "V03vinv172u:8418_1": "ādāyakaḥ poṣakaḥ rājakośasaṃvardhakaḥ keśaśmaśrūṇy avatārya kāṣāyāṇi vastrāṇy ācchādya",
  "V03vinv172u:8418_2": "samyag eva śraddhayā agārād anagārikāṃ pravrajitaḥ;",
  "V03vinv172u:8419": "sa yāvajjīvaṃ prāṇātipātaṃ prahāya prāṇātipātāt prativirataḥ;",
  "V03vinv172u:8420": "adattādānam abrahmacaryaṃ paiśunyaṃ pāruṣyaṃ saṃbhinnapralāpam abhidhyāvyāpādaṃ mithyādṛṣṭim prahāya mithyādṛṣṭeḥ prativirato bhavati samyagdṛṣṭikaḥ iti;",
  "V03vinv172u:8421": "tat kiṃ manyase mahārāja api nu tvam evaṃ vadeḥ?",
  "V03vinv172u:8422": "gacchantu bhavantaḥ;",
  "V03vinv172u:8423": "taṃ puruṣam ānayantu;",
  "V03vinv172u:8424": "punar api me (SBV II 230)",
  "V03vinv172u:8425": "karṣako bhaviṣyati ādāyakaḥ poṣakaḥ (A 508a)",
  "V03vinv172u:8426": "rājakośasaṃvardhakaḥ iti",
  "V03vinv172u:8427": "36. no bhadanta;",
  "V03vinv172u:8428": "nānyatra aham evāsya darśanāyopasaṃkrameyaṃ;",
  "V03vinv172u:8429": "yac ca me pūrvam abhivādanavandanapratyutthānāñjalisāmīcīkarma akārṣīt tad aham evāsya kuryāṃ;",
  "V03vinv172u:8430": "yāvajjīvaṃ cainaṃ pravārayeyaṃ yaduta cīvarapiṇḍapātaśayanāsanaglānapratyayabhaiṣajyapariṣkāraiḥ",
  "V03vinv172u:8431": "tat kiṃ manyase mahārāja na tv evaṃ sati mayā darśitaṃ sāndṛṣṭikaṃ śrāmaṇyaphalam",
  "V03vinv172u:8432": "tathyaṃ bhadanta;",
  "V03vinv172u:8433": "evaṃ sati bhagavatā darśitaṃ sāndṛṣṭikaṃ śrāmaṇyaphalam",
  "V03vinv172u:8434": "37. iha mahārāja śāstā loka utpadyate tathāgato 'rhan samyaksaṃbuddhaḥ vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā devamanuṣyāṇāṃ buddho bhagavān;",
  "V03vinv172u:8435": "sa dharmaṃ deśayati,",
  "V03vinv172u:8436": "ādau kalyāṇaṃ madhye kalyāṇaṃ paryavasāne kalyāṇaṃ svarthaṃ suvyañjanaṃ kevalaṃ paripūrṇaṃ pariśuddhaṃ paryavadātaṃ;",
  "V03vinv172u:8437": "brahmacaryaṃ praśāsayati;",
  "V03vinv172u:8438": "taṃ dharmaṃ śṛṇoti gṛhapatir vā gṛhapatiputro vā;",
  "V03vinv172u:8439": "sa taṃ dharmaṃ śrutvā śāstuḥ triṣu sthāneṣu viśuddhiṃ samanveṣate yaduta lobhadharme dveṣadharme mohadharme:",
  "V03vinv172u:8440_0": "kiṃ nv asty asyāyuṣmataḥ sa lobhaḥ aprahīṇaḥ aparijñātaḥ anirodhitaḥ avāntīkṛtaḥ",
  "V03vinv172u:8440_1": "yena lobhenābhibhūtaḥ paryāttacitto 'jānaka eva san jānako 'smīti vaded apaśyaka",
  "V03vinv172u:8440_2": "eva san paśyako 'smīti vadet;",
  "V03vinv172u:8441": "parān vā tathā tathā pratipādayed yat teṣāṃ syād dīrgharātram anarthāya ahitāya duḥkhāya;",
  "V03vinv172u:8442_0": "āhosvin nāsty asyāyuṣmataḥ sa lobhaḥ aprahīṇaḥ aparijñātaḥ anirodhitaḥ avāntīkṛtaḥ",
  "V03vinv172u:8442_1": "yena lobhenābhibhūtaḥ paryāttacitto 'jānaka eva san jānako 'smīti vaded apaśyaka",
  "V03vinv172u:8442_2": "eva san paśyako 'smīti vadet;",
  "V03vinv172u:8443": "parān vā tathā tathā pratipādayed yat teṣāṃ syād dīrgharātram anarthāya ahitāya duḥkhāya;",
  "V03vinv172u:8444": "tasyaivaṃ bhavati;",
  "V03vinv172u:8445_0": "nāsty āyuṣmataḥ sa lobhaḥ aprahīṇaḥ aparijñātaḥ anirodhitaḥ avāntīkṛtaḥ yena lobhenābhibhūtaḥ",
  "V03vinv172u:8445_1": "paryāttacitto 'jānaka eva san jānako 'smīti vaded apaśyaka eva san paśyako 'smīti vadet;",
  "V03vinv172u:8446": "parān vā tathā tathā pratipādayed yat teṣāṃ syād dīrgharātram anarthāya ahitāya duḥkhāya;",
  "V03vinv172u:8447": "tat kasya hetoḥ?",
  "V03vinv172u:8448": "te hy asyāyuṣmataḥ kāyasaṃskārāḥ vāksaṃskārāḥ manaḥsaṃskārāḥ (SBV II 231)",
  "V03vinv172u:8449": "alubdhasya;",
  "V03vinv172u:8450": "ayaṃ ca eṣa dharmaṃ bhāṣate saṃkṣiptena vā vistareṇa vā;",
  "V03vinv172u:8451": "śānto 'sya dharmaḥ praṇītaḥ gambhīro gambhīrāvabhāsaḥ,",
  "V03vinv172u:8452": "durdṛśaḥ duranubodhaḥ atarkyaḥ atarkyāvacaraḥ sūkṣmanipuṇapaṇḍitavijñavedanīyaḥ;",
  "V03vinv172u:8453": "sa cānenāyuṣmatā na sukaram ājñātuṃ yathāpitad ekāntalubdhena;",
  "V03vinv172u:8454": "alubdho 'yam āyuṣmān;",
  "V03vinv172u:8455": "nāyam āyuṣmān lubdhaḥ;",
  "V03vinv172u:8456": "yadā cainam asmin prathame lobhadharme viśuddhiṃ samanupaśyati;",
  "V03vinv172u:8457": "athainam uttare samanveṣate,",
  "V03vinv172u:8458": "dvitīye dveṣadharme tṛtīye mohadharme;",
  "V03vinv172u:8459_0": "kim nv asyāyuṣmataḥ sa mohaḥ aprahīṇaḥ aparijñātaḥ anirodhitaḥ avāntīkṛtaḥ yena mohenābhibhūtaḥ",
  "V03vinv172u:8459_1": "paryāttacittaḥ ajānaka eva san jānako 'smīti vaded apaśyaka eva san paśyako 'smīti vadet;",
  "V03vinv172u:8460": "parān vā tathā tathā pratipādayed yat teṣāṃ syād dīrgharātram anarthāya (A 508b)",
  "V03vinv172u:8461": "ahitāya duḥkhāya;",
  "V03vinv172u:8462_0": "āhosvin nāsty asyāyuṣmataḥ sa mohaḥ aprahīṇaḥ aparijñātaḥ anirodhitaḥ avāntīkṛtaḥ",
  "V03vinv172u:8462_1": "yena mohenābhibhūtaḥ paryāttacittaḥ ajānaka san jānako 'smīti vaded apaśyaka eva",
  "V03vinv172u:8462_2": "san paśyako 'smīti vadet;",
  "V03vinv172u:8463": "parān vā tathā tathā pratipādayed yat teṣāṃ syād dīrgharātram anarthāya ahitāya duḥkhāya;",
  "V03vinv172u:8464": "tasyaivaṃ bhavati;",
  "V03vinv172u:8465_0": "nāsty asyāyuṣmataḥ sa mohaḥ aprahīṇaḥ aparijñātaḥ anirodhitaḥ avāntīkṛtaḥ yena mohenābhibhūtaḥ",
  "V03vinv172u:8465_1": "paryāttacittaḥ ajānaka eva san jānako 'smīti vaded apaśyaka eva san paśyako 'smīti vadet;",
  "V03vinv172u:8466": "parān vā tathā tathā pratipādayed yat teṣāṃ syād dīrgharātram anarthāya ahitāya duḥkhāya;",
  "V03vinv172u:8467": "tat kasya hetoḥ?",
  "V03vinv172u:8468": "te hy asyāyuṣmataḥ kāyasaṃskārāḥ vāksaṃskārāḥ manaḥsaṃskārāḥ amūḍhasya;",
  "V03vinv172u:8469": "ayaṃ caiṣa dharmaṃ bhāṣate samkṣiptena vā vistareṇa vā;",
  "V03vinv172u:8470": "śānto 'sya dharmaḥ praṇītaḥ gambhīraḥ gambhīrāvabhāsaḥ,",
  "V03vinv172u:8471": "durdṛśo duranubodhaḥ atarkyaḥ atarkyāvacaraḥ sūkṣmanipuṇapaṇḍitavijñavedanīyaḥ;",
  "V03vinv172u:8472": "sa cānena āyuṣmatā na sukaram ājñātuṃ yathāpitad ekāntamudhena;",
  "V03vinv172u:8473": "amūḍho 'yam āyuṣmān;",
  "V03vinv172u:8474": "nāyam āyuṣmān mūḍhaḥ;",
  "V03vinv172u:8475": "yadā cainam asmin tṛtīye mohadharme viśuddhiṃ samanupaśyati;",
  "V03vinv172u:8476": "athātra ākāravatīṃ śraddhām abhinivedayati;",
  "V03vinv172u:8477": "śraddhājātaḥ idaṃ pratisaṃśikṣate;",
  "V03vinv172u:8478": "saṃbādho gṛhāvāsaḥ rajasām āvāsaḥ;",
  "V03vinv172u:8479": "abhyavakāśaṃ ca pravrajyā;",
  "V03vinv172u:8480": "tad idaṃ na sukaraṃ gṛhiṇā agāram adhyāvasatā ekāntaśaṅkhalikhitaṃ,",
  "V03vinv172u:8481": "yāvajjīvaṃ kevalaṃ (SBV II 232)",
  "V03vinv172u:8482": "paripūrṇaṃ pariśuddhaṃ paryavadātaṃ;",
  "V03vinv172u:8483": "brahmacaryaṃ carituṃ;",
  "V03vinv172u:8484": "yannv ahaṃ keśaśmaśrūṇy avatārya kāṣāyāṇi vastrāṇy ācchādya samyag eva śraddhayā agārād anagārikāṃ pravrajeyaṃ;",
  "V03vinv172u:8485_0": "sa idaṃ pratisaṅkhyāya prabhūtaṃ vā alpaṃ vā dhanaskandhaṃ prahāya prabhūtaṃ vā alpaṃ",
  "V03vinv172u:8485_1": "vā jñātiparivartitaṃ prahāya keśaśmaśrūṇy avatārya kāṣāyāṇi vastrāṇy ācchādya samyag",
  "V03vinv172u:8485_2": "eva śraddhayā agārād anagārikāṃ pravrajati sa evaṃ pravrajitaḥ san śīlavān viharati;",
  "V03vinv172u:8486": "prātimokṣasaṃvarasamvṛtaḥ ācāragocarasaṃpannaḥ aṇumātreṣv avadyeṣu bhayadarśī samādāpayati,",
  "V03vinv172u:8487": "śikṣate śikṣāpadeṣu;",
  "V03vinv172u:8488": "sa prāṇātipātaṃ prahāya prāṇātipātāt prativirato bhavati;",
  "V03vinv172u:8489": "nyastadaṇḍaḥ nyastaśastraḥ lajjī dayāvān sarvasatvaprāṇibhūteṣv antataḥ kuntapipīlakaprāṇinam upādāya prāṇātipātāt prativirato bhavati",
  "V03vinv172u:8490": "38. sa adattādānaṃ prahāya adattādānāt prativirato bhavati;",
  "V03vinv172u:8491": "dattādāyī dattarataḥ dattatyaktamuktapratikāṅkṣī astenam alolupaṃ śuddhaṃ śucim ātmānaṃ pariharan anavadyam adattādānāt prativirato (A 509a)",
  "V03vinv172u:8492": "bhavati; sa abrahmacaryaṃ prahāya abrahmacaryāt prativirato bhavati;",
  "V03vinv172u:8493": "brahmacārī kucaryāvirataḥ,",
  "V03vinv172u:8494": "śuddhaḥ śuciḥ nirāmagandhaḥ,",
  "V03vinv172u:8495": "virato maithunād apeto grāmyadharmād abrahmacaryāt prativirato bhavati",
  "V03vinv172u:8496": "39. sa mṛṣāvādaṃ prahāya mṛṣāvādāt prativirato bhavati;",
  "V03vinv172u:8497": "satyavādī satyarataḥ śraddhitaḥ pratyayitaḥ stheyaḥ avisaṃvādako lokasya mṛṣāvādāt prativirato bhavati;",
  "V03vinv172u:8498": "sa na eṣāṃ śrutvā teṣām ārocayati,",
  "V03vinv172u:8499": "teṣāṃ bhedāya;",
  "V03vinv172u:8500": "teṣāṃ vā śrutvā naiṣām ārocayati eṣāṃ bhedāya iti;",
  "V03vinv172u:8501": "bhinnānāṃ sandhātā bhavati;",
  "V03vinv172u:8502": "samagrāṇāṃ cānupradātā;",
  "V03vinv172u:8503": "samagrārāmaḥ samagrarataḥ samagrakaraṇīṃ vācaṃ bhāṣate;",
  "V03vinv172u:8504": "paiśunyāt prativirato bhavati;",
  "V03vinv172u:8505": "pāruṣyaṃ prahāya pāruṣyāt prativirato bhavati;",
  "V03vinv172u:8506": "sa yā iyaṃ vāg bādhakā;",
  "V03vinv172u:8507": "karkaśā parakaṭukā parābhiṣaṅgiṇī bahujanāniṣṭā bahujanākāntā bahujanāpriyā bahujanāmanāpā asamāhitā asamādhisaṃvartanīyā ityevaṃrūpaṃ vācaṃ prahāya yeyaṃ vāg nelā,",
  "V03vinv172u:8508_0": "karṇamukhahṛdayaṃgamā premaṇīyā paurī valguvispaṣṭā vijñeyā aniśritā apratikūlā aparyādattā",
  "V03vinv172u:8508_1": "bahujaneṣṭā bahujanakāntā bahujanapriyā bahujanamanāpā samāhitā samādhisaṃvartanī",
  "V03vinv172u:8508_2": "ityevaṃrūpaṃ (SBV II 233)",
  "V03vinv172u:8509": "vācaṃ bhāṣate;",
  "V03vinv172u:8510": "pāruṣyāt prativirato bhavati,",
  "V03vinv172u:8511": "sa ca bhavati kālavādī bhūtavādī tatvavādī arthavādī dharmavādī niśāmyavādī;",
  "V03vinv172u:8512": "niśāmyavatīṃ vācaṃ bhāṣate kāle na viprakīrṇāṃ sāvadānāṃ sopadeśāṃ dharmyām arthopasaṃhitāṃ;",
  "V03vinv172u:8513": "saṃbhinnapralāpāt prativirato bhavati",
  "V03vinv172u:8514_0": "40. ### sa vadhabandhanachedanatāḍanaparāmarśaṃ prahāya vadhabandhanachedanatāḍanaparāmarśāt",
  "V03vinv172u:8514_1": "prativirato bhavati ālokasahāgāraśayyāṃ prahāya ālokasahāgāraśayyātaḥ prativirato bhavati,",
  "V03vinv172u:8515": "sa kṣetravastugṛhavastvāpaṇavastuparigrahaṃ prahāya kṣetravastugṛhavastvāpaṇavastuparigrahāt prativirato bhavati;",
  "V03vinv172u:8516": "hastyaśvagaveḍakakukkuṭasūkarapratigrahaṃ prahāya hastyaśvagaveḍakakukkuṭasūkarapratigrahāt prativirato bhavati;",
  "V03vinv172u:8517": "sa dāsīdāsakarmakarapauruṣeyapratigrahaṃ prahāya dāsīdāsakarmakarapauruṣeyapratigrahāt prativirato bhavati;",
  "V03vinv172u:8518": "sa strīpuruṣadārakadārikāpratigrahaṃ prahāya strīpuruṣadārakadārikāpratigrahāt prativirato bhavati;",
  "V03vinv172u:8519": "sa jātarūparajatapratigrahaṃ prahāya jātarūparajatapratigrahāt prativirato bhavati;",
  "V03vinv172u:8520": "āmadhānyapratigrahaṃ prahāya āmadhānyapratigrahāt prativirato bhavati;",
  "V03vinv172u:8521": "sa ekabhaktiko bhavati;",
  "V03vinv172u:8522": "sa rātryuparataḥ;",
  "V03vinv172u:8523": "viratotkālabhojanaḥ kālacārī kālacaryāyogam anuyuktaḥ;",
  "V03vinv172u:8524": "sa kāyapārihārikeṇa cīvareṇa tuṣṭo bhavati saṃtuṣṭaḥ;",
  "V03vinv172u:8525": "kukṣipāripūrikeṇa (A 509b)",
  "V03vinv172u:8526": "piṇḍapātikena tuṣṭo bhavati saṃtuṣṭo;",
  "V03vinv172u:8527": "yena yena prakrāmati sapātracīvaraḥ prakrāmati;",
  "V03vinv172u:8528": "tadyathā pakṣī śakunako yena yenoḍḍayate sapakṣaḥ sapalāśaḥ uḍḍayate;",
  "V03vinv172u:8529": "evam eva sa kāyapārihārikeṇa cīvareṇa tuṣṭaḥ (SBV II 234)",
  "V03vinv172u:8530": "saṃtuṣṭaḥ kukṣipāripūrikeṇa piṇḍapātena tuṣṭaḥ saṃtuṣṭaḥ yena yena prakrāmati sapātracīvaraḥ prakrāmati",
  "V03vinv172u:8531": "41 yathāpitan mahārāja eke śramaṇabrāhmaṇāḥ śraddhādeyaṃ paribhujya vividhabījagrāmabhūtagrāmasamārambhānuyogam anuyuktā viharanti;",
  "V03vinv172u:8532": "tadyathā mūlabīje skandhabīje agrabīje sphuṭabīje bījabīje eva paṃcame ity apy evaṃrūpāt śramaṇo vividhabījagrāmabhūtagrāmasamārambhānuyogāt prativirato bhavati",
  "V03vinv172u:8533": "42. yathāpitan mahārāja eke śramaṇabrāhmaṇāḥ śraddhādeyaṃ paribhujya vividhasannidhisamārambhānuyogam anuyuktā viharanti;",
  "V03vinv172u:8534_0": "tadyathā annasannidhau pānasannidhau vastrasannidhau gandhasannidhau mālyasannidhau",
  "V03vinv172u:8534_1": "patrasannidhau puṣpasannidhau phalasannidhau ity apy evaṃrūpād vividhasannidhisamārambhānuyogāt prativirato bhavati",
  "V03vinv172u:8535": "43. yathāpitan mahārāja eke śramaṇabrāhmaṇāḥ śraddhādeyaṃ paribhujya uccaśayanamahāśayanasamārambhānuyogam anuyuktā viharanti;",
  "V03vinv172u:8536_0": "tadyathā āsandyāṃ paryaṅke paṭṭikāyāṃ goṇikāyāṃ tūlikāyāṃ bṛhatikāyāṃ citrikāyāṃ",
  "V03vinv172u:8536_1": "paṭalikāyāṃ hastyāstaraṇe aśvāstaraṇe ekāntarome uccarome adhorome skandharome kāliṅgaprāvaraṇe",
  "V03vinv172u:8536_2": "pratyāstaraṇe sottarocchadanapaṭe ubhayāntalohitopadhāne ity apy evaṃrūpāt śramaṇaḥ",
  "V03vinv172u:8536_3": "uccaśayanamahāśayanasamārambhānuyogāt prativirato bhavati",
  "V03vinv172u:8537": "44. yathāpitan mahārāja eke śramaṇabrāhmaṇāḥ śraddhādeyaṃ paribhujya vividhamaṇḍanasamārambhānuyogam anuyuktā viharanti;",
  "V03vinv172u:8538_0": "tadyathā utsadane snapane parimardane mālāgandhavilepane varṇasaṃdhāraṇe nakhalikhane",
  "V03vinv172u:8538_1": "dantaparimarjane mukhālepane mukhādarśe śikhābandhe nāḍe daṇḍe chatre khaḍge vālavyajane",
  "V03vinv172u:8538_2": "citre copānahau ahatāni ca vastrāṇi navāni dīrghadaśāni (SBV II 235)",
  "V03vinv172u:8539": "dhāraṇajātīyāni bhavanti ity apy evaṃrūpāt śramaṇo vividhamaṇḍanasamārambhānuyogāt prativirato bhavati",
  "V03vinv172u:8540": "45. yathāpitan mahārāja eke śramaṇabrāhmaṇāḥ śraddhādeyaṃ paribhujya vividhadarśanasamārambhānuyogam anuyuktā viharanti;",
  "V03vinv172u:8541_0": "tadyathā hastiyuddhe aśvayuddhe rathayuddhe pattiyuddhe yaṣṭiyuddhe muṣṭiyuddhe ṛṣabhayuddhe",
  "V03vinv172u:8541_1": "mahiṣayuddhe ajayuddhe miṇḍhakayuddhe kukkuṭayuddhe vartakayuddhe lāvakayuddhe kukkuṭavartakalāvakayuddhe",
  "V03vinv172u:8541_2": "strīyuddhe puruṣayuddhe dārakayuddhe dārikayuddhe aṭṭālavaṃśe śobhitanagare utsantikāyāṃ",
  "V03vinv172u:8541_3": "dhvajāgre balagre vyūḍhe senikādarśane mahāsamājaṃ vā draṣṭum icchanti eke ity apy evaṃrūpāt (A 510a)",
  "V03vinv172u:8542": "śramaṇo vividhadarśanasamārambhānuyogāt prativirato bhavati",
  "V03vinv172u:8543": "46. yathāpitan mahārāja eke śramaṇabrāhmaṇāḥ śraddhādeyaṃ paribhujya vividhaśabdaśravaṇasamārambhānuyogam anuyuktā viharanti;",
  "V03vinv172u:8544_0": "tadyathā hastiśabde aśvaśabde rathaśabde śaṅkhaśabde paṭahaśabde āḍambaraśabde bherīśabde",
  "V03vinv172u:8544_1": "nṛttaśabde gītaśabde vāditraśabde vācakaśabde acchaṭāśabde pāṇisvare kumbhatūṇīre",
  "V03vinv172u:8544_2": "kavatīkāveye citrākṣare citrapadavyañjane lokāyatapratisaṅghuṣṭe ākhyāyikāyāṃ vā",
  "V03vinv172u:8544_3": "śrotum icchanti eke ity apy evaṃrūpāt vividhaśabdaśravaṇasamārambhānuyogāt prativirato bhavati",
  "V03vinv172u:8545": "47. yathāpitan mahārāja eke śramaṇabrāhmaṇāḥ śraddhādeyaṃ paribhujya vividhākṣakavañcakadyūtasamārambhānuyogam anuyuktā (SBV II 236)",
  "V03vinv172u:8546_0": "viharanti; tadyathā aṣṭāpade daśapade ākarṣaṇe pare ghaṭike cale muṣkale akṣavaṅkānucarite",
  "V03vinv172u:8546_1": "śalākāhaste yathāpi vā prayojayanti eke ity apy evaṃrūpāt śramaṇo vañcakadyūtasamārambhānuyogāt prativirato bhavati",
  "V03vinv172u:8547": "48. yathāpitan mahārāja eke śramaṇabrāhmaṇāḥ śraddhādeyaṃ paribhujya vividhakathāsāmarambhānuyogam anuyuktā viharanti;",
  "V03vinv172u:8548_0": "tadyathā rājakathāyāṃ corakathāyaṃ yuddhakathāyam annakathāyāṃ pānakathāyāṃ vastrakathāyāṃ",
  "V03vinv172u:8548_1": "vīthīkathāyāṃ veśyakathāyāṃ kumārikākhyānakathāyāṃ samudrākhyānakathāyāṃ lokākhyānakathāyāṃ",
  "V03vinv172u:8548_2": "janapadamahāmātrākhyānakathāyām ity apy evaṃrūpāt śramaṇo vividhakathāsamārambhānuyogāt prativirato bhavati",
  "V03vinv172u:8549": "49. yathāpitan mahārāja eke śramaṇabrāhmaṇāḥ śraddhādeyaṃ paribhujya vividhavigṛhyakathāsāmārambhānuyogam anuyuktā viharanti;",
  "V03vinv172u:8550": "tadyathā na tvam enaṃ dharmavinayam ājānāsi;",
  "V03vinv172u:8551": "aham enaṃ dharmavinayam ājānāmi;",
  "V03vinv172u:8552": "yathā anvaham enaṃ dharmavinayam ājānāmi;",
  "V03vinv172u:8553": "yathā nānvaham enaṃ dharmavinayam ājānāsi;",
  "V03vinv172u:8554": "yuktaṃ mama;",
  "V03vinv172u:8555": "ayuktaṃ tava;",
  "V03vinv172u:8556": "sahitaṃ mama;",
  "V03vinv172u:8557": "asahitaṃ tava;",
  "V03vinv172u:8558": "pūrvaṃ vacanīyaṃ paścād avocat;",
  "V03vinv172u:8559": "paścād vacanīyaṃ pūrvam avocat;",
  "V03vinv172u:8560": "atitūrṇaṃ te parāmṛṣṭam;",
  "V03vinv172u:8561": "āropitas te vādaḥ vādārthāya;",
  "V03vinv172u:8562": "apahara vādaṃ vādavipramokṣāya;",
  "V03vinv172u:8563": "gṛhīto 'si nirveṭhaya;",
  "V03vinv172u:8564": "saced uttaraṃ prajānāsi brūhi pṛṣṭaḥ ity apy evaṃrūpāt śramaṇo vividhavigṛhyakathāsamārambhānuyogāt prativirato bhavati",
  "V03vinv172u:8565": "50. yathāpitan mahārāja eke śramaṇabrāhmaṇāḥ śraddhādeyaṃ paribhujya dūtagamanasaṃpreṣaṇamithyājīvena jīvikāṃ kalpayanti (SBV II 237)",
  "V03vinv172u:8566_0": "te rājñāṃ rājāmātyāṇāṃ brāhmaṇānāṃ naigamānāṃ jānapadānāṃ śreṣṭhināṃ sārthavāhānāṃ",
  "V03vinv172u:8566_1": "mitaupau ### iha āhvaya amutra preṣaya iha preṣaya amutra āhvaya ity apy evaṃrūpāt",
  "V03vinv172u:8566_2": "śramaṇo dūtagamanasaṃpreṣaṇamithyājīvāt prativirato bhavati",
  "V03vinv172u:8567": "51. yathāpitan mahārāja eke śramaṇabrāhmaṇāḥ śraddhādeyaṃ paribhujya kuhakāś ca bhavanti lapakāś ca naimittikāś ca naiṣpeṣikāś ca lābhena lābhaṃ niścikīrṣante (A 510b)",
  "V03vinv172u:8568_0": "te kuhanalapananaimittikanaiṣpeṣikalābhena lābhaniścikīrṣakatvena jīvikāṃ kalpayanti",
  "V03vinv172u:8568_1": "ity apy evaṃrūpāt śramaṇo vividhakuhananlapananaimittikanaiṣpeṣikalābhena lābhaniścikīrṣaṇāt prativirato bhavati",
  "V03vinv172u:8569": "52. yathāpitan mahārāja eke śramaṇabrāhmaṇāḥ śraddhādeyaṃ paribhujya tiryagvidyāmithyājīvena jīvikāṃ kalpayanti;",
  "V03vinv172u:8570_0": "tadyathā utpāte vraṇalakṣaṇe svapnalakṣaṇe agnidagdhe dakaspṛṣṭe mūṣikacchinne āveśane",
  "V03vinv172u:8570_1": "svaravicaye sarvabhūtarute aṅgavidyāyāṃ vāstuvidyāyāṃ śukavidyāyāṃ śakunavidyāyāṃ",
  "V03vinv172u:8570_2": "prayojayanti eke ity apy evaṃrūpāt śramaṇaḥ tiryagvidyāmithyājīvāt prativirato bhavati",
  "V03vinv172u:8571": "53. yathāpitan mahārāja eke śramaṇabrāhmaṇāḥ śraddhādeyaṃ paribhujya tiryagvidyāmithyājīvena jīvikāṃ kalpayanti;",
  "V03vinv172u:8572_0": "tadyathā nakṣatrāṇāṃ saṃprayoge muhūrtānām abhyutthāne śavaparīkṣāyāṃ patrakarmaṇi",
  "V03vinv172u:8572_1": "śāntikarmaṇi bhūtakarmaṇi puṣṭikarmaṇi praṇidhikarmaṇi lipikarmaṇi gaṇane nyasane",
  "V03vinv172u:8572_2": "saṅkhyāyāṃ mudrāyāṃ (SBV II 238)",
  "V03vinv172u:8573": "mārgadarśavidyāyāṃ prayojayanti eke ity apy evaṃrūpāt śramaṇaḥ tiryagvidyāmithyājīvāt prativirato bhavati",
  "V03vinv172u:8574": "54. yathāpitan mahārāja eke śramaṇabrāhmaṇāḥ śraddhādeyaṃ paribhujya tiryagvidyāmithyājīvena jīvikāṃ kalpayanti;",
  "V03vinv172u:8575_0": "tadyathā cikitsāyāṃ mūlabhaiṣajye añjanānupradāne ### nuprādāne rasānupradāne strīcikitsāyāṃ",
  "V03vinv172u:8575_1": "puruṣacikitsāyāṃ kumāracikitsāyāṃ kumārikācikitsāyām oṣadhīr vā prayojayanti ity",
  "V03vinv172u:8575_2": "apy evaṃrūpāt śramaṇas tiryagvidyāmithyājīvāt prativirato bhavati",
  "V03vinv172u:8576": "55. yathāpitan mahārāja eke śramaṇabrāhmaṇāḥ śraddhādeyaṃ paribhujya tiryagvidyāmithyājīvena jīvikāṃ kalpayanti;",
  "V03vinv172u:8577_0": "tadyathā maṇilakṣaṇe daṇḍalakṣaṇe asilakṣaṇe iṣulakṣaṇe āyudhalakṣaṇe hastilakṣaṇe",
  "V03vinv172u:8577_1": "aśvalakṣaṇe ṛṣabhalakṣaṇe mahiṣalakṣaṇe ajalakṣaṇe miṇḍhakalakṣaṇe avilakṣaṇe kukkuṭalakṣaṇe",
  "V03vinv172u:8577_2": "vartakalakṣaṇe ### lakṣaṇe strīlakṣaṇe puruṣalakṣaṇe kumāralakṣaṇe kumārikālakṣaṇe",
  "V03vinv172u:8577_3": "alpāyurlakṣaṇe dīrghāyurlakṣaṇe alpabhāgalakṣaṇe mahābhāgalakṣaṇe alpapuṇyalakṣaṇe",
  "V03vinv172u:8577_4": "mahāpuṇyalakṣaṇe alpeśākhyalakṣaṇe maheśākhyalakṣaṇe āryalakṣaṇe dāsalakṣaṇe ity",
  "V03vinv172u:8577_5": "apy evaṃrūpāt śramaṇas tiryagvidyāmithyājīvāt prativirato bhavati",
  "V03vinv172u:8578": "56. yathāpitan mahārāja eke śramaṇabrāhmaṇāḥ śraddhādeyaṃ paribhujya tiryagvidyāmithyājīvena jīvikāṃ kalpayanti;",
  "V03vinv172u:8579": "tadyathā ājavane javane ūrdhvavirecane adhovirecane nastekarmaṇi (?)",
  "V03vinv172u:8580": "dhūmapāne svedaparikarmaṇi āmādhyāśaye pakvādhyāśaye ### piṭakādhyāśaye cakre vāyasamaṇḍale hanusaṃhanane jihvānikṛntane vetāḍārdhavetādaṃ vā prayojayanti (SBV II 239)",
  "V03vinv172u:8581": "eke ity apy evaṃrūpāt śramaṇas tiryagvidyāmithyājīvāt prativirato bhavati",
  "V03vinv172u:8582": "57. yathāpitan mahārāja eke śramaṇabrāhmaṇāḥ śraddhādeyaṃ paribhujya tiryagvidyāmithyājīvena (A 511a)",
  "V03vinv172u:8583": "jīvikāṃ kalpayanti;",
  "V03vinv172u:8584_0": "tadyathā vahane āvāhane vivāhane āmohane saṃmohane uccāṭane māraṇe sukhakaraṇe duḥkhakaraṇe",
  "V03vinv172u:8584_1": "darbhahome tilahome taṇḍulahome dhanahome dhānyahome mudgahome māṣahome dravyahome",
  "V03vinv172u:8584_2": "agnihome ādityopasthāne nakṣatropasthāne devatopasthāne mahāprasthānaṃ vā prayojayanti",
  "V03vinv172u:8584_3": "eke ity apy evaṃrūpāt śramaṇas tiryagvidyāmithyājīvāt prativirato bhavati",
  "V03vinv172u:8585": "58. yathāpitan mahārāja eke śramaṇabrāhmaṇāḥ śraddhādeyaṃ paribhujya tiryagvidyāmithyājīvena jīvikāṃ kalpayanti;",
  "V03vinv172u:8586_0": "tadyathā bhayaṃ bhaviṣyati kṣemaṃ bhaviṣyati durbhikṣaṃ bhaviṣyati subhikṣaṃ bhaviṣyati",
  "V03vinv172u:8586_1": "durvṛṣṭir bhaviṣyati suvṛṣṭir bhaviṣyati ītir bhaviṣyati anītir bhaviṣyati ity apy",
  "V03vinv172u:8586_2": "evaṃrūpāt śramaṇas tiryagvidyāmithyājīvāt prativirato bhavati",
  "V03vinv172u:8587": "59. yathāpitan mahārāja eke śramaṇabrāhmaṇāḥ śraddhādeyaṃ paribhujya tiryagvidyāmithyājīvena jīvikāṃ kalpayanti;",
  "V03vinv172u:8588_0": "tadyathā abhyantarāṇāṃ rājñāṃ jayo bhaviṣyati bāhyakānāṃ parājayaḥ bāhyakānāṃ rājñāṃ",
  "V03vinv172u:8588_1": "jayo bhaviṣyati ābhyantarāṇāṃ parājayaḥ ābhyantarāṇāṃ rājñām apayānaṃ bhaviṣyati",
  "V03vinv172u:8588_2": "bāhyakānāṃ niryāṇaṃ bāhyakānām apayānaṃ bhaviṣyati ābhyantarāṇāṃ niryāṇam ity apy",
  "V03vinv172u:8588_3": "evaṃrūpāt śramaṇas tiryagvidyāmithyājīvāt prativirato bhavati",
  "V03vinv172u:8589": "60. yathāpitan mahārāja eke śramaṇabrāhmaṇāḥ śraddhādeyaṃ paribhujya tiryagvidyāmithyājīvena jīvikāṃ kalpayanti;",
  "V03vinv172u:8590": "tadyathā evaṃvirūpau pathā sūryācandramasau gacchataḥ evaṃvirūpāv utpathā sūryācandramasau gacchataḥ evaṃvirūpakā pathā sūryācandragrahāḥ (SBV II 240)",
  "V03vinv172u:8591": "ulkāpātāḥ diśodāhāḥ antarikṣe devadundubhayaḥ atinadanti utpathā sūryācandragrahāḥ ulkāpātāḥ diśodāhāḥ antarikṣe devadundubhayaḥ atinadanti;",
  "V03vinv172u:8592_0": "anayor vā sūryācandramasor evaṃmahardhikayor evaṃmahānubhāvayor udgamanāgamanasaṃkleśavyavadānavyavasthānaviśuddhir",
  "V03vinv172u:8592_1": "na prajñāyate yaduta pathā apy utpathāpi ity apy evaṃrūpāt śramaṇas tiryagvidyāmithyājīvāt prativirato bhavati",
  "V03vinv172u:8593": "61. yathāpitan mahārāja eke śramaṇabrāhmaṇāḥ śraddhādeyaṃ paribhujya tiryagvidyāmithyājīvena jīvikāṃ kalpayanti;",
  "V03vinv172u:8594_0": "tadyathā evaṃvipākau pathā sūryācandramasau gacchataḥ evaṃvipākāv utpathā sūryācandramasau",
  "V03vinv172u:8594_1": "gacchataḥ evaṃvipākāḥ pathā sūryagrahaḥ candragrahaḥ ulkāpātāḥ diśodāhāḥ antarikṣe",
  "V03vinv172u:8594_2": "devadundubhayo atinadanti evaṃvipākā utpathā sūryagrahaś candragrahaḥ ulkāpātāḥ diśodāhāḥ",
  "V03vinv172u:8594_3": "antarikṣe devadundubhayo 'tinadanti;",
  "V03vinv172u:8595_0": "anayor vā sūryācandramasor evaṃmahardhikayor evaṃmahānubhāvayor udgamanāgamanasaṃkleśavyavadānavyavasthānaviśuddhir",
  "V03vinv172u:8595_1": "na prajñāyate yaduta pathā apy utpathāpi ity apy evaṃrūpāt śramaṇas tiryagvidyāmithyājīvāt prativirato bhavati",
  "V03vinv172u:8596": "62. so 'nena āryeṇa śīlaskandhena samanvāgataḥ adhyātmam anavadyasukhaṃ prativedayate;",
  "V03vinv172u:8597": "sa indriyair guptadvāro bhavati;",
  "V03vinv172u:8598": "nipakasmṛtir guptasmṛtimānasaḥ (A 511b)",
  "V03vinv172u:8599": "sahāvasthāvacārakaḥ;",
  "V03vinv172u:8600": "sa cakṣuṣo rūpāṇi dṛṣṭvā na nimittagrāhī bhavati;",
  "V03vinv172u:8601": "nānuvyañjanagrāhī;",
  "V03vinv172u:8602": "yato 'dhikaraṇam eva cakṣurindriyeṇa asaṃvarasaṃvṛtasya viharataḥ abhidhyādaurmanasye loke pāpakā akuśalā dharmāś cittam anusravanti;",
  "V03vinv172u:8603": "teṣāṃ saṃvarāya pratipadyate;",
  "V03vinv172u:8604": "rakṣati cakṣurindriyaṃ;",
  "V03vinv172u:8605": "cakṣurindriyeṇa saṃvaram āpadyate;",
  "V03vinv172u:8606": "śrotrendriyeṇa śabdān ghrāṇendriyeṇa gandhān jihvayā rasān kāyena spraṣṭavyāni manasā dharmān vijñāya na nimittagrāhī nānuvyañjanagrāhī;",
  "V03vinv172u:8607": "yato 'dhikaraṇam eva manaindriyāsaṃvarasaṃvṛtasya viharataḥ abhidhyādaurmanasye loke pāpakā akuśalā dharmāś cittam anusravanti;",
  "V03vinv172u:8608": "teṣāṃ saṃvarāya pratipadyate;",
  "V03vinv172u:8609": "rakṣati manaindriyaṃ;",
  "V03vinv172u:8610": "manaindriyeṇa saṃvaraṃ pratipadyate (SBV II 241)",
  "V03vinv172u:8611": "63. so 'nena āryeṇa śīlaskandhena samanvāgataḥ anayā ca indriyaguptadvāratayā adhyātmam anavadyasukhaṃ saṃvedayate;",
  "V03vinv172u:8612": "so 'tikramapratikrame saṃprajānavihārī bhavati;",
  "V03vinv172u:8613": "ālokitavyavalokite samiñjitaprasārite saṃghāṭīpātracīvaradhāraṇe gate sthite niṣaṇṇe śayite jāgarite bhāṣite tūṣṇīṃbhāve nidrāklamaprativinodane saṃprajānavihārī bhavati;",
  "V03vinv172u:8614": "so 'nena āryeṇa śīlaskandhena samanvāgataḥ anayā ca indriyaguptadvāratayā anena ca parameṇa smṛtisaṃprajanyena samanvāgataḥ adhyātmam avyābādhasukhaṃ pratisaṃvedayate;",
  "V03vinv172u:8615_0": "so 'nena āryeṇa śīlaskandhena samanvāgataḥ anayā ca indriyaguptadvāratayā anena ca",
  "V03vinv172u:8615_1": "parameṇa smṛtisaṃprajanyena samanvāgataḥ prāntāni śayanāsanāny adhyāvasati araṇyāni",
  "V03vinv172u:8615_2": "vṛkṣamūlāni śūnyāgārāṇi;",
  "V03vinv172u:8616": "so 'raṇyagato vā vṛkṣamūlagato vā śūnyāgāragato vā niṣīdati paryaṃkam ābhujya ṛjuṃ kāyaṃ praṇidhāya pratimukhāṃ smṛtim upasthāpya;",
  "V03vinv172u:8617": "so 'bhidhyāṃ loke prahāya vigatābhidhyena cetasā bahulaṃ viharati;",
  "V03vinv172u:8618": "abhidhyāyāś cittaṃ pariśodhayati;",
  "V03vinv172u:8619": "vyāpādastyānamiddham auddhatyakaukṛtyavicikitsāṃ loke prahāya tīrṇakāṅkṣo bhavati;",
  "V03vinv172u:8620": "tīrṇavicikitsākāṃkṣaḥ kuśaladharmeṣu vicikitsāyāś cittaṃ pariśodhayati",
  "V03vinv172u:8621": "64. tadyathā mahārāja puruṣaḥ ṛṇam ādāya karmāntān prayuñjīta tasya te karmāntāḥ saṃpadyeran;",
  "V03vinv172u:8622": "sa tasmāt tac ca ṛṇaṃ śodhayet;",
  "V03vinv172u:8623": "asti cāsya svāpateyamātrā yāvad eva dārāṇāṃ poṣaṇārthā;",
  "V03vinv172u:8624": "tasyaivaṃ bhavati:",
  "V03vinv172u:8625": "ṛṇam ādāya karmāntāḥ prayuktāḥ;",
  "V03vinv172u:8626": "tasya te me karmāntāḥ saṃpannāḥ;",
  "V03vinv172u:8627": "na vipannāḥ;",
  "V03vinv172u:8628": "tena mayā tac ca ṛṇaṃ śodhitam;",
  "V03vinv172u:8629": "asti ca me svāpateyamātrā yāvad eva dārāṇāṃ poṣaṇāya;",
  "V03vinv172u:8630": "sa tatonidānam adhigacchet saumanasyam",
  "V03vinv172u:8631": "65. tadyathā puruṣaḥ ābādhikaḥ syād duḥkhī rogī durbalaḥ;",
  "V03vinv172u:8632": "tasya bhojanaṃ bhuktaṃ na kāyaṃ chādayati;",
  "V03vinv172u:8633": "pānakaṃ pītaṃ kukṣiṃ ca vyābādhate;",
  "V03vinv172u:8634": "so 'pareṇa samayena sukhī syād arogaḥ balavān;",
  "V03vinv172u:8635": "tasya bhojanaṃ bhuktaṃ kāyaṃ chādayati;",
  "V03vinv172u:8636": "pānakaṃ pītaṃ kukṣiṃ na vyābādhate;",
  "V03vinv172u:8637": "tasya evaṃ syād:",
  "V03vinv172u:8638": "aham asmi pūrvam ābādhikaḥ (SBV II 242)",
  "V03vinv172u:8639": "duḥkhī (rogī durbalaḥ;",
  "V03vinv172u:8640": "mama bhojanaṃ bhuktaṃ na kāyaṃ chādayati;",
  "V03vinv172u:8641": ") pānakaṃ (A 512a)",
  "V03vinv172u:8642": "pītaṃ kukṣiṃ na vyābādhate;",
  "V03vinv172u:8643": "sa tatonidānam adhigacchet prāmodyam",
  "V03vinv172u:8644": "66.tadyathā puruṣo (",
  "V03vinv172u:8645": "dāsaḥ syāt preṣyo nirdeśyo bhujiṣyo nayenakāmagaḥ;",
  "V03vinv172u:8646": "so 'pareṇa samayena na dāsaḥ syāt preṣyo bhujiṣyo nayenakāmagaḥ;",
  "V03vinv172u:8647": "tasya evaṃ syād:",
  "V03vinv172u:8648": "aham asmi pūrvaṃ dāsaḥ preṣyo nirdeśyo)",
  "V03vinv172u:8649": "bhujiṣyo nayenakāmagaḥ;",
  "V03vinv172u:8650": "so 'smy etarhy adāso (",
  "V03vinv172u:8651": "'preṣyo)",
  "V03vinv172u:8652": "'bhujiṣyo '( na)",
  "V03vinv172u:8654": "yenakāmagaḥ;",
  "V03vinv172u:8655": "sa tato(",
  "V03vinv172u:8656": "nidānam adhigacchet prāmodyam",
  "V03vinv172u:8657": "67. tadyathā puruṣo bandhanāgāre baddho paścādbāhugāḍhabandhanabaddhaḥ;",
  "V03vinv172u:8658": "sa ca tato muktaḥ svastikṣemābhyām avyayena;",
  "V03vinv172u:8659": "tasyaivaṃ syād:",
  "V03vinv172u:8660": "yaḥ pūrvaṃ bandhanāgāre baddho)",
  "V03vinv172u:8661": "paścādbāhugāḍhabandhanabaddho 'bhūvaṃ so 'haṃ tato muktaḥ svastikṣemābhyām avyayena; sa (",
  "V03vinv172u:8663": "tatonidānam adhigacchet prāmodyam",
  "V03vinv172u:8664": "68. tadyathā puruṣaḥ sapratibhayo bhūtvā sukhī bhavati;",
  "V03vinv172u:8665": "durbhikṣaṃ pratipādayitvā pratipādayati subhikṣaṃ;",
  "V03vinv172u:8666": "tasyaivaṃ syād:",
  "V03vinv172u:8667": "aham asmi sukhī sapratibhayo bhūtvā;",
  "V03vinv172u:8668": "yasya me durbhikṣam abhūd etarhi bhavati)",
  "V03vinv172u:8669": "subhikṣaṃ;",
  "V03vinv172u:8670": "sa tatonidānam adhigacchet sukham adhigacchet saumanasyam",
  "V03vinv172u:8671": "69. evam eva (mahārāja)",
  "V03vinv172u:8672": "imāni paṃcavaraṇāni (",
  "V03vinv172u:8673": "tadyathā ṛṇaṃ rogaṃ dāsyaṃ bandhanāgāraṃ kāntāraṃ prahāya samanupaśyati;",
  "V03vinv172u:8674": "imāni paṃcavaraṇāni cittopakleśakarāṇi)",
  "V03vinv172u:8675": "prahāya prajñādaurbalyakarāṇi vighāṭapakṣyāṇy anirvāṇasaṃvartanīyāni viviktaṃ kāmair viviktaṃ (",
  "V03vinv172u:8676": "pāpakair akuśaladharmaiḥ savitarkaṃ savicāraṃ vivekajaṃ prītisukhaṃ prathamaṃ dhyānam upasaṃpadya viharati;",
  "V03vinv172u:8677": "sa imam eva kāyaṃ vivekajaṃ prītisukhenābhiṣyandayati)",
  "V03vinv172u:8678": "pariṣyandayati pariprīṇāti parispharati;",
  "V03vinv172u:8679": "nāsya kiṃcit sarvataḥ kāyād asphuṭaṃ (",
  "V03vinv172u:8680": "bhavaty aspharaṇīyaṃ (SBV II 243)",
  "V03vinv172u:8681": "yaduta vivekajena prītisukhena",
  "V03vinv172u:8682": "70. tadyathā dakṣiṇo rajako rajakāntevāsī vā ### snātacūrṇāny ākīrya udakena)",
  "V03vinv172u:8683": "pariprokṣya pariprokṣya syandayet;",
  "V03vinv172u:8684": "sa cāsya snātrapiṇḍī snigdhā snehānugatā snehaparītā sphuṭāntarbahirdhā (",
  "V03vinv172u:8685": "na pragharati na niścarati;",
  "V03vinv172u:8686": "evam eva sa imam eva kāyaṃ vivekajena prītasukhenābhiṣyandayati pariṣyandayati paripariprīṇāti parispharati;",
  "V03vinv172u:8687": "nāsya kiṃcit sarvataḥ kāyād asphuṭaṃ bhavaty aspharaṇīyaṃ yaduta vivekajaṃ prītisukhena",
  "V03vinv172u:8688": "kiṃ manyase ma(",
  "V03vinv172u:8689": "hārāja na tv evaṃ sati bhagavatā darśitaṃ sāndṛṣṭikaṃ śrāmaṇyaphalam",
  "V03vinv172u:8690": "71. sa vitarkavicārāṇāṃ vyupaśamād)",
  "V03vinv172u:8691": "adhyātmaṃ saṃprasādāc cetasa ekotībhāvād avitarkam avicāraṃ samādhijaṃ prītisukhaṃ dvitīyaṃ dhyānam (",
  "V03vinv172u:8692": "upasaṃpadya viharati;",
  "V03vinv172u:8693": "sa imam eva kāyaṃ samādhijena prītisukhenābhiṣyandayati pariṣyandayati pariprīṇāti parispharati;",
  "V03vinv172u:8694": "nāsya kiṃcit sarvataḥ)",
  "V03vinv172u:8695": "kāyād asphuṭaṃ bhavaty aspharaṇīyaṃ yaduta samādhijena prītisukhena",
  "V03vinv172u:8696": "72. tadyathā upariparvataṃ saṃ(",
  "V03vinv172u:8697": "### udakahrado bhavati;",
  "V03vinv172u:8698": "tasya na pūrvasyā na dakṣiṇasyā na paścimāyā nottarasyā diśo udakaḥ pravahati; nātra) (A 512b)",
  "V03vinv172u:8699": "devaḥ kālena kālaṃ samyag vāridhārān anuprayaccheta;",
  "V03vinv172u:8700": "anyatra tasmād evodakahradān mahān (",
  "V03vinv172u:8701": "udakākodā udakaśulpo vā sarvaṃ tam udakahradaṃ śītalena vāriṇābhiṣyandayet (SBV II 244)",
  "V03vinv172u:8702": "pariṣyandayet paripūrayet parispharayet;",
  "V03vinv172u:8703": "na kiṃcit sarvata)",
  "V03vinv172u:8704": "udakahradād asphuṭaṃ bhavaty aspharaṇīyaṃ yaduta śītalena vāriṇā;",
  "V03vinv172u:8705": "evam eva sa imam eva kāyaṃ samādhijena (",
  "V03vinv172u:8706": "prītisukhenābhiṣyandayati pariṣyandayati pariprīṇāti parispharati;",
  "V03vinv172u:8707": "nāsya kiṃcit sarvataḥ kāyād asphuṭaṃ bhavaty aspharaṇīyaṃ yaduta samādhijena)",
  "V03vinv172u:8708": "prītisukhena",
  "V03vinv172u:8709": "kiṃ manyase mahārāja na tv evaṃ sati mayā darśitaṃ sāndṛṣṭikaṃ śrāmaṇyaphalam?",
  "V03vinv172u:8710": "tathyaṃ bhadanta (",
  "V03vinv172u:8711": "evaṃ sati bhagavatā darśitaṃ sāndṛṣṭikaṃ śrāmaṇyaphalam",
  "V03vinv172u:8712": "73. sa prīter virāgād upekṣako viharati smṛtaḥ saṃprajānan sukhaṃ ca kāyena)",
  "V03vinv172u:8713": "pratisaṃvedayate yat tad āryā ācakṣate upekṣakaḥ smṛtimān sukhaṃ viharantīti niṣprītikaṃ tṛtīyaṃ dhyānam upasaṃpadya viharati;",
  "V03vinv172u:8714": "sa imam (",
  "V03vinv172u:8715": "eva kāyaṃ niṣprītikena sukhena abhiṣyandayati pariṣyandayati pariprīṇāti parispharati;",
  "V03vinv172u:8716": "nāsya kiṃcit sarvataḥ kāyād asphuṭaṃ bhavaty aspharaṇīyaṃ)",
  "V03vinv172u:8717": "yaduta niṣprītikena prītisukhena",
  "V03vinv172u:8718": "74. tadyathā utpalāni vā padmāni vā kumudāni vā puṇḍarīkāni vā (",
  "V03vinv172u:8719": "udake jātāni udake vṛddhāni ### tiṣṭhanti;",
  "V03vinv172u:8720": "teṣām agrato mūlataś ### na kiṃcid asphuṭaṃ bhavaty aspharaṇīyaṃ yaduta śītalena)",
  "V03vinv172u:8721": "vāriṇā;",
  "V03vinv172u:8722": "evam eva imam eva kāyaṃ niṣprītikena sukhenābhiṣyandayati pariṣyandayati pariprīṇāti (",
  "V03vinv172u:8723": "parispharati;",
  "V03vinv172u:8724": "nāsya kiṃcit sarvataḥ kāyād asphuṭaṃ bhavaty aspharaṇīyaṃ yaduta niṣprītikena sukhena",
  "V03vinv172u:8725": "kiṃ manyase mahārāja na tv evaṃ sati mayā darśitaṃ sāndṛṣṭikaṃ)",
  "V03vinv172u:8726": "śrāmaṇyaphalam?",
  "V03vinv172u:8727": "tathyaṃ bhadanta evaṃ sati bhagavatā darśitaṃ sāndṛṣṭikaṃ śrāmaṇyaphalam",
  "V03vinv172u:8728": "75. sa sukhasya (",
  "V03vinv172u:8729": "ca prahāṇād duḥhasya ca prahāṇāt pūrvam eva saumanasyadaurmanasyayor aṣṭaṃgamād aduḥkhāsukham upekṣāsmṛtipariśuddhaṃ caturthaṃ dhyānam upasaṃpadya viharati;",
  "V03vinv172u:8730": "sa imam eva kāyaṃ pariśuddhacittena paryavadātena adhimucya spharitvopasaṃpadya (SBV II 245)",
  "V03vinv172u:8731": "viharati; nāsya kiṃcit sarvataḥ kāyād asphuṭaṃ bhavaty aspharaṇīyaṃ yaduta pariśuddhena cittena paryavadātena",
  "V03vinv172u:8732": "76. tadyathā gṛhapatir gṛhapatiputro vā ###",
  "V03vinv172u:8733": "evam eva imam eva kāyaṃ pariśuddhena cittena paryavadātenādhimucya spharitvā upasaṃpadya viharati;",
  "V03vinv172u:8734": "nāsya kiṃcit sarvataḥ kāyād asphuṭaṃ bhavaty aspharaṇīyaṃ yaduta pariśuddhena cittena paryavadātena",
  "V03vinv172u:8735": "kiṃ manyase mahārāja na tv evaṃ sati mayā darśitaṃ sāndṛṣṭikaṃ śrāmaṇyaphalam?",
  "V03vinv172u:8736": "tathyaṃ bhadanta evaṃ sati bhagavatā darśitaṃ sāndṛṣṭikaṃ śrāmaṇyaphalam",
  "V03vinv172u:8737_0": "77. yasmin samaye mahārāja āryaśrāvakaḥ sukhasya ca prahāṇād duḥkhasya ca prahāṇāt",
  "V03vinv172u:8737_1": "pūrvam eva ca saumanasyadaurmanasyayor aṣṭaṃgamād aduḥkham asukham upekṣāsmṛtipariśuddhaṃ",
  "V03vinv172u:8737_2": "caturthaṃ dhyānam upasaṃpadya viharati,",
  "V03vinv172u:8738": "tasya cittaṃ tasmin)",
  "V03vinv172u:8739": "samaye naivonnataṃ bhavati nāvanatam anabhinataṃ sthitam āniñjyaprāptaṃ",
  "V03vinv172u:8740": "78. tadyathā kūṭāgāre (",
  "V03vinv172u:8741": "vā kūṭāgāraśālāyāṃ vā taila ### tasya tejaḥ naivonnataṃ bhavati)",
  "V03vinv172u:8742": "nāvanatam anabhinataṃ sthitaṃ āniñjyaprāptam evam eva yasmin samaye āryaśrāvakaḥ (",
  "V03vinv172u:8743": "sukhasya ca prahāṇād duḥkhasya ca prahāṇāt pūrvam eva ca saumanasyadaurmanasyayor aṣṭaṃgamād aduḥkham asukham upekṣāsmṛtipariśuddhaṃ caturthaṃ dhyānam upasaṃpadya viharati,",
  "V03vinv172u:8744": "tasya cittaṃ tasmin)",
  "V03vinv172u:8745": "samaye naivonnataṃ bhavati nāvanatam anabhinataṃ sthitam āniñjyaprāptaṃ;",
  "V03vinv172u:8746": "tasyaivaṃ bhavati",
  "V03vinv172u:8747": "79. (ayaṃ mama kāyo rūpī) (A 513a)",
  "V03vinv172u:8748": "odārikaś (MSV IV 213)",
  "V03vinv172u:8749": "(cāturmahābhūtikaḥ) ;",
  "V03vinv172u:8751": "vijñānām atra pratiṣṭhitam atra paryāpannaṃ;",
  "V03vinv172u:8752": "yannv aham asmāt kāyād mānasaṃ vyutthāpyānyaṃ kāyam abhinirmāyāṃ rūpiṇaṃ manomayam avikalam ahīnendriyaṃ;",
  "V03vinv172u:8753": "sa tasmāt kāyān (",
  "V03vinv172u:8754": "mānasaṃ vyutthāpyānyaṃ kāyam abhinirmimīte rūpiṇaṃ manomayam avikalam)",
  "V03vinv172u:8755": "ahīnendriyaṃ;",
  "V03vinv172u:8756": "tadyathā maṇir aṣṭāṃgamo vaiḍūryaḥ śubho jātimānn accho viprasanno 'nāvilaḥ paṃcāṅgaraṅgike sūtre 'rpitaḥ syān nīle pīte lohite avadāte mañjiṣṭhe;",
  "V03vinv172u:8757": "taṃ cakṣuṣmān puruṣo dṛṣṭvā (",
  "V03vinv172u:8758": "jānīyād ayaṃ maṇir idaṃ sūtraṃ sūtre maṇir arpito 'stīti) ;",
  "V03vinv172u:8760": "evam eva sa tasmāt kāyān mānasaṃ vyutthāpyānyaṃ kāyam abhinirmimīte rūpiṇaṃ manomayam avikalam (SBV II 246)",
  "V03vinv172u:8761": "ahīnendriyaṃ;",
  "V03vinv172u:8762": "tadyathā puruṣo muñjād iṣikām āvṛhyāt;",
  "V03vinv172u:8763": "taṃ cakṣuṣmān puruṣo dṛṣṭvā jānīyād (",
  "V03vinv172u:8764": "ayaṃ muñja iyam iṣikā muñjād iṣikām āvṛhatīti evam) eva (MSV IV 214)",
  "V03vinv172u:8765": "sa tasmāt kāyān mānasaṃ vyutthāpyānyaṃ kāyam abhinirmimīte rūpiṇaṃ manomayam avikalam ahīnendriyaṃ;",
  "V03vinv172u:8766": "tadyathā puruṣāḥ karaṇḍād ahim āvṛhyāt;",
  "V03vinv172u:8767": "taṃ cakṣuṣmān puruṣo dṛṣṭvā jānīyād ayaṃ karaṇḍaḥ ayam ahiḥ karaṇḍād ahim āvṛhatīti evam eva sa)",
  "V03vinv172u:8768": "tasmāt kāyān mānasaṃ vyutthāpyānyaṃ kāyam abhinirmimīte rūpiṇaṃ manomayam avikalam ahīnendriyaṃ;",
  "V03vinv172u:8769": "tadyathā puruṣaḥ kośād asim āvṛhyāt;",
  "V03vinv172u:8770": "taṃ cakṣuṣmān puruṣo dṛṣṭvā jānīyād ayaṃ kośo 'yam asiḥ kośād ahim āvṛhatīti (",
  "V03vinv172u:8771": "evam eva sa tasmāt kāyān mānasaṃ)",
  "V03vinv172u:8772": "vyutthāpyānyaṃ kāyam abhinirmimīte rūpiṇaṃ manomayam avikalam ahīnendriyaṃ",
  "V03vinv172u:8773_0": "80. sa evaṃ samāhite citte pariśuddhe paryavadāte anaṅgaṇe vigatopakleśe rijubhūte",
  "V03vinv172u:8773_1": "karmaṇye sthite āniñjyaprāpte ṛddhiviṣayasākṣātkriyāyām abhijñāyāṃ cittam abhinirṇamayya",
  "V03vinv172u:8773_2": "so 'nekavidham ṛddhiviṣayaṃ pratyanubhavati;",
  "V03vinv172u:8774": "tadyathā eko bhūtvā bahudhā bhavati;",
  "V03vinv172u:8775": "bahudhā bhūtvaiko bhavati;",
  "V03vinv172u:8776": "āvirbhāvaṃ tirobhāvaṃ jñānadarśanena pratyanubhavati;",
  "V03vinv172u:8777": "tiraḥkuḍyaṃ tiraḥśailaṃ tiraḥprākāram asajjamānaḥ kāyena gacchati tadyathā ākāśe;",
  "V03vinv172u:8778": "pṛthivyām unmajjananimajjanaṃ karoti tadyathā udake;",
  "V03vinv172u:8779": "udake abhinnasroto gacchati tadyathā pṛthivyām;",
  "V03vinv172u:8780": "ākāśe paryaṅkenātikrāmati tadyathā pakṣī śakuniḥ;",
  "V03vinv172u:8781": "imau vā sūryācandramasāv evaṃ maharddhikāv evaṃ mahānubhāvau pāṇinā āmārṣṭi parimārṣṭi yāvad brahmalokaṃ (MSV IV 215)",
  "V03vinv172u:8782": "kāyena vaśe vartayati;",
  "V03vinv172u:8783_0": "tadyathā dakṣaḥ karmāro vā karmārāntevasī vā suparikarmīkṛtaṃ jātarūpaṃ viditvā yāṃ",
  "V03vinv172u:8783_1": "yāṃ piṇḍakavikṛtiṃ kāṅkṣaty upanayituṃ yadi vā paṭṭikāyāṃ yadi vā karṇikāyāṃ yadi",
  "V03vinv172u:8783_2": "vā graiveye yadi vā hastābharaṇe yadi vā pādābharaṇe yadi vā aṅgulimudrikāyāṃ yadi",
  "V03vinv172u:8783_3": "vā jātarūpamālāyāṃ tatra tatra laghu laghv evopanayati;",
  "V03vinv172u:8784": "evam eva sa evaṃ samāhite pariśuddhe paryavadāte anaṅgaṇe vigatopakleśe rijubhūte karmaṇye sthite āniñjyaprāpte ṛddhiviṣayajñānasākṣātkriyāyām abhijñāyāṃ (SBV II 247)",
  "V03vinv172u:8785": "cittam abhinirṇāmayati (A 513b)",
  "V03vinv172u:8786": "so 'nekavidham ṛddhiviṣayaṃ pratyanubhavati;",
  "V03vinv172u:8787": "tadyathā eko bhūtvā bahudhā bhavati;",
  "V03vinv172u:8788": "bahudhā bhūtvā eko bhavati;",
  "V03vinv172u:8789": "āvirbhāvaṃ tirobhāvaṃ jñānadarśanena pratyanubhavati;",
  "V03vinv172u:8790": "tiraḥkuḍyaṃ tiraḥśailaṃ tiraḥprākāram asajjamānaḥ kāyena gacchati tadyathā ākāśe;",
  "V03vinv172u:8791": "pṛthivyām unmajjannaimajjanaṃ karoti tadyathodake;",
  "V03vinv172u:8792": "udake abhinnasroto gacchati tadyathā pṛthivyām;",
  "V03vinv172u:8793": "ākāśe paryaṅkena krāmati tadyathā pakṣī śakuniḥ;",
  "V03vinv172u:8794": "imau vā punaḥ sūryācandramasāv evaṃ maharddhikāv evaṃ mahānubhāvau pāṇinā āmārṣṭi parimārṣṭi yāvad brahmalokaṃ kāyena vaśe vartayati;",
  "V03vinv172u:8795_0": "tadyathā dakṣaḥ kumbhakāro vā kumbhakārāntevasī vā suparikarmīkṛtaṃ mṛtpiṇḍaṃ viditvā",
  "V03vinv172u:8795_1": "yāṃ yāṃ eva kāṅkṣate bhājanavikṛtim abhinirvartayituṃ tāṃ tām eva bhājanavikṛtiṃ",
  "V03vinv172u:8795_2": "laghu laghv evābhinirvartayati;",
  "V03vinv172u:8796": "evam eva sa evaṃ samāhite citte paryavadāte (MSV IV 216)",
  "V03vinv172u:8797": "anaṅgaṇe vigatopakleśe rijubhūte karmaṇye sthite āniñjyaprāpte ṛddhiviṣayajñānasākṣātkriyāyām abhijñāyāṃ cittam abhinirṇāmayati;",
  "V03vinv172u:8798": "evam eva so 'nekavidham ṛddhiviṣayaṃ pratyanubhavati;",
  "V03vinv172u:8799": "tadyathā eko bhūtvā bahudhā bhavati;",
  "V03vinv172u:8800": "bahudhā bhūtvaiko bhavati;",
  "V03vinv172u:8801": "āvirbhāvaṃ tirobhāvaṃ jñānadarśanena pratyanubhavati;",
  "V03vinv172u:8802": "tiraḥkuḍyaṃ tiraḥśailaṃ tiraḥprākāram asajjamānaḥ kāyena gacchati tadyathā ākāśe;",
  "V03vinv172u:8803": "pṛthivyām unmajjananimajjanaṃ karoti tadyathodake;",
  "V03vinv172u:8804": "udake abhinnasroto gacchati tadyathā pṛthivyām;",
  "V03vinv172u:8805": "ākāśe paryaṅkena krāmati tadyathā pakṣī śakuniḥ;",
  "V03vinv172u:8806": "imau vā sūryācandramasāv evaṃ maharddhikāv evaṃ mahānubhāvau pāṇinā āmārṣṭi parimārṣṭi yāvad brahmalokaṃ kāyena vaśe vartayati;",
  "V03vinv172u:8807": "tadyathā dakṣaḥ dantakāro vā dantakārāntevasī vā suparikarmīkṛtaṃ (",
  "V03vinv172u:8808": "dantaṃ yāṃ yāṃ yāṃ yām eva kāṅkṣate)",
  "V03vinv172u:8809": "rūpavikṛtim abhinirvartayituṃ tāṃ tām eva rūpavikṛtiṃ laghu laghv evābhinirvartayati;",
  "V03vinv172u:8810": "evam eva sa evaṃ samāhite citte paryavadāte anaṅgaṇe vigatopakleśe ṛjubhūte karmaṇye (",
  "V03vinv172u:8811": "sthite āniñjyaprāpte ṛddhiviṣayajñānasākṣātkriyāyām)",
  "V03vinv172u:8812": "abhijñāyāṃ cittam abhinirṇāmayati;",
  "V03vinv172u:8813": "so 'nekavidham ṛddhiviṣayaṃ pratyanubhavati;",
  "V03vinv172u:8814": "tadyathā eko bhūtvā bahudhā bhavati;",
  "V03vinv172u:8815": "bahudhā bhūtvaiko bhavati;",
  "V03vinv172u:8816": "āvirbhāvaṃ tirobhāvaṃ jñānadarśanena pratyanubhavati;",
  "V03vinv172u:8817": "tiraḥkuḍyaṃ tiraḥśailaṃ (",
  "V03vinv172u:8818": "tiraḥprākāram (MSV IV 217)",
  "V03vinv172u:8819": "asajjamānaḥ kāyena gacchati tadyathā)",
  "V03vinv172u:8820": "ākāśe;",
  "V03vinv172u:8821": "pṛthivyām unmajjananimajjanaṃ karoti tadyathodake;",
  "V03vinv172u:8822": "udake abhinnasroto gacchati tadyathā pṛthivyām;",
  "V03vinv172u:8823": "ākāśe paryaṅkena krāmati tadyathā pakṣī śakunakaḥ;",
  "V03vinv172u:8824": "imau vā punaḥ sūryācandramasāv eva maharddhikāv evaṃ mahānubhāvau (",
  "V03vinv172u:8825": "pāṇinā āmārṣṭi parimārṣṭi yāvad brahmalokaṃ kāyena vaśe vartayati)",
  "V03vinv172u:8826": "kiṃ manyase (",
  "V03vinv172u:8827": "mahārāja na tv evaṃ sati mayā)",
  "V03vinv172u:8828": "darśitaṃ sāṃdṛṣṭikaṃ śrāmaṇyaphalam?",
  "V03vinv172u:8829": "tathyaṃ bhadanta evaṃ sati bhagavatā darśitaṃ sāndṛṣṭikaṃ śrāmaṇyaphalam (SBV II 248)",
  "V03vinv172u:8830": "81. sa evaṃ samāhite citte pariśuddhe paryavadāte (",
  "V03vinv172u:8831": "anaṅgaṇe vigatopakleśe rijubhūte karmaṇye sthite āniñjyaprāpte) (A 514a)",
  "V03vinv172u:8832": "divyaśrotrajñānasākṣātkriyāyām abhijñāyāṃ cittam abhinirṇāmayati sa divyena śrotreṇa viśuddhenātikrāntamānuṣyenobhayān śabdān śṛṇoti mānuṣyān apy amānuṣyān api;",
  "V03vinv172u:8833": "ye 'pi dūre ye 'py antike;",
  "V03vinv172u:8834": "tadyathā śaṅkhadhāmakaḥ puruṣo mahāśailaparvatam abhiruhya niśārdhe śaṅkham ādhamet tasya śabdo 'vyāhataḥ pṛthagdiśaḥ sphured;",
  "V03vinv172u:8835": "evam eva sa evaṃ samāhite citte pariśuddhe paryavadāte anaṅgaṇe vigatopakleśe ṛjubhūte karmaṇye sthite āniñjyaprāpte divyaśrotrajñānasākṣātkriyāyām (MSV IV 218)",
  "V03vinv172u:8836": "abhijñāyāṃ cittam abhinirṇāmayati sa divyena śrotreṇa viśuddhenātikrāntamānuṣyenobhayān śabdān śṛṇoti mānuṣyān apy amānuṣyān api;",
  "V03vinv172u:8837": "ye 'pi dūre ye 'py antike",
  "V03vinv172u:8838": "(kiṃ manyase mahārāja na tv evaṃ sati mayā darśitaṃ sāṃdṛṣṭikaṃ śrāmaṇyaphalam?",
  "V03vinv172u:8839": "tathyaṃ bhadanta evaṃ sati bhagavatā darśitaṃ sāndṛṣṭikaṃ śrāmaṇyaphalam)",
  "V03vinv172u:8840_0": "82. sa evaṃ samāhite citte pariśuddhe paryavadāte anaṅgaṇe vigatopakleśe ṛjubhūte",
  "V03vinv172u:8840_1": "karmaṇye sthite āniñjyaprāpte cetaḥparyāyajñānasākṣātkriyāyām abhijñāyāṃ cittam abhinirṇāmayati",
  "V03vinv172u:8840_2": "sa parasatvānāṃ parapudgalānāṃ vitarkitaṃ vicāritaṃ manasā mānasaṃ yathābhūtaṃ prajānāti;",
  "V03vinv172u:8841": "sarāgaṃ cittaṃ sarāgaṃ cittam iti yathābhūtaṃ prajānāti;",
  "V03vinv172u:8842": "vigatarāgaṃ cittaṃ vigatarāgaṃ cittam iti yathābhūtaṃ prajānāti;",
  "V03vinv172u:8843_0": "sadveṣaṃ vigatadveṣaṃ samohaṃ vigatamohaṃ saṃkṣiptaṃ vikṣiptaṃ līnaṃ pragṛhītam uddhatam",
  "V03vinv172u:8843_1": "anuddhatam avyupaśāntaṃ vyupaśāntaṃ samāhitam asamāhitam abhāvitaṃ subhāvitam avimuktaṃ",
  "V03vinv172u:8843_2": "vā cittam avimuktaṃ cittam iti yathābhūtaṃ prajānāti;",
  "V03vinv172u:8844": "suvimuktaṃ vā citaṃ suvimuktaṃ cittam iti yathābhūtaṃ prajānāti;",
  "V03vinv172u:8845": "tadyathā cakṣuṣmān puruṣaḥ supariśuddham ādarśamaṇḍalaṃ gṛhītvā saṃmukhanimittaṃ vā pratyavekṣate;",
  "V03vinv172u:8846_0": "evam eva sa evaṃ samāhite citte pariśuddhe paryavadāte anaṅgaṇe vigatopakleśe ṛjubhūte",
  "V03vinv172u:8846_1": "karmaṇye sthite āniñjyaprāpte cetaḥparyāyajñānasākṣātkriyāyām abhijñāyāṃ cittam abhinirṇāmayati",
  "V03vinv172u:8846_2": "sa parasatvānāṃ parapudgalānāṃ vitarkitaṃ vicāritaṃ manasā mānasaṃ yathābhūtaṃ prajānāti;",
  "V03vinv172u:8846_3": "sarāgaṃ (MSV IV 219)",
  "V03vinv172u:8847": "cittaṃ sarāgaṃ cittam iti yathābhūtaṃ prajānāti;",
  "V03vinv172u:8848": "vigatarāgaṃ cittaṃ vigatarāgaṃ cittam iti yathābhūtaṃ prajānāti;",
  "V03vinv172u:8849_0": "sadveṣaṃ vigatadveṣaṃ vigatamohaṃ saṃkṣiptaṃ vikṣiptaṃ līnaṃ pragṛhītam uddhatam",
  "V03vinv172u:8849_1": "anuddhatam avyupaśāntaṃ vyupaśāntaṃ samāhitam asamāhitaṃ subhāvitam abhāvitam avimuktaṃ",
  "V03vinv172u:8849_2": "vā cittam avimuktaṃ cittam iti yathābhūtaṃ prajānāti;",
  "V03vinv172u:8850": "suvimuktaṃ vā citaṃ suvimuktaṃ cittam iti yathābhūtaṃ prajānāti",
  "V03vinv172u:8851": "kiṃ manyase mahārāja na tv evaṃ sati mayā darśitaṃ sāṃdṛṣṭikaṃ (SBV II 249)",
  "V03vinv172u:8852": "śrāmaṇyaphalam?",
  "V03vinv172u:8853": "tathyaṃ bhadanta evaṃ sati bhagavatā darśitaṃ sāndṛṣṭikaṃ śrāmaṇyaphalam",
  "V03vinv172u:8854_0": "83. sa evaṃ samāhite citte pariśuddhe paryavadāte anaṅgaṇe vigatopakleśe ṛjubhūte",
  "V03vinv172u:8854_1": "karmaṇye sthite āniñjyaprāpte pūrvanivāsānusmṛtijñānasākṣātkriyāyām abhijñāyāṃ cittam",
  "V03vinv172u:8854_2": "abhinirṇāmayati so 'nekavidhaṃ pūrvanivāsaṃ samanusmarati;",
  "V03vinv172u:8855": "tadyathā ekam api dve tisraś catasraḥ paṃca ṣaṭ saptāṣṭau nava daśa viṃśataṃ (A 514b)",
  "V03vinv172u:8856_0": "triṃśataṃ catvāriṃśataṃ paṃcāśataṃ jātiśataṃ jātisahasraṃ jātiśatasahasram anekāny",
  "V03vinv172u:8856_1": "api jātiśatāni anekāny api jātisahasrāṇi anekāny api jātiśatasahasrāṇi saṃvartakalpam",
  "V03vinv172u:8856_2": "api vivartakalpam api saṃvartavivartakalpam api anekān api saṃvartakalpān anekān",
  "V03vinv172u:8856_3": "api vivartakalpān anekān api saṃvartavivartakalpān samanusmarati;",
  "V03vinv172u:8857": "ami nāma te bhavantaḥ satvā yatrāham āsam evaṃnāmā evaṃjātya evaṃgotra evamāhāra evaṃsukhaduḥkhapratisaṃvedī evaṃdīrghāyuḥ evaṃcirasthitika evamāyuṣparyantaḥ;",
  "V03vinv172u:8858": "so 'haṃ tasmāt (MSV IV 220)",
  "V03vinv172u:8859": "sthānāc cyuto 'mutropapannaḥ;",
  "V03vinv172u:8860": "tasmād api cyuto 'mutropapannaḥ;",
  "V03vinv172u:8861": "tasmād api cyutaḥ ihopapanna iti;",
  "V03vinv172u:8862": "sākāraṃ soddeśam anekavidhaṃ pūrvanivāsam anusmarati;",
  "V03vinv172u:8863": "tadyathā puruṣo grāmād grāmaṃ gacchet;",
  "V03vinv172u:8864": "tasmād api grāmād aparaṃ grāmaṃ gacchet;",
  "V03vinv172u:8865": "tasmād apīhāgacchet;",
  "V03vinv172u:8866": "tasyaivaṃ syād;",
  "V03vinv172u:8867": "aham amuṣmād grāmad amuṃ grāmam āgataḥ;",
  "V03vinv172u:8868": "tasmād apīhāgata iti;",
  "V03vinv172u:8869_0": "evam eva sa samāhite citte pariśuddhe paryavadāte anaṅgaṇe vigatopakleśe ṛjubhūte",
  "V03vinv172u:8869_1": "karmaṇye sthite āniñjyaprāpte pūrvanivāsānusmṛtijñānasākṣātkriyāyām abhijñāyāṃ cittam",
  "V03vinv172u:8869_2": "abhinirṇāmayati tadyathā ekām api jātiṃ dve tisraś catasraḥ paṃca ṣaṭ saptāṣṭau nava",
  "V03vinv172u:8869_3": "daśa viṃśataṃ triṃśataṃ catvāriṃśataṃ paṃcāśataṃ jātiśataṃ jātisahasraṃ jātiśatasahasram",
  "V03vinv172u:8869_4": "anekāny api jātiśatāni anekāny api jātisahasrāṇi anekāny api jātiśatasahasrāṇi saṃvartakalpam",
  "V03vinv172u:8869_5": "api vivartakalpam api saṃvartavivartakalpam api anekān api saṃvartakalpān anekān",
  "V03vinv172u:8869_6": "api vivartakalpān anekān api saṃvartavivartakalpān samanusmarati;",
  "V03vinv172u:8870": "ami nāma te bhavantaḥ satvā yatrāham evaṃnāmā āsam evaṃjātya evaṃgotra evamāhāra evaṃsukhaduḥkhapratisaṃvedī evaṃdīrghāyuḥ evaṃcirasthitika evamāyuṣparyantaḥ;",
  "V03vinv172u:8871": "so 'haṃ tasmāt sthānāc cyutaḥ amutropapannaḥ;",
  "V03vinv172u:8872": "tasmād api cyuto 'mutropapannaḥ;",
  "V03vinv172u:8873": "tasmād api cyutaḥ ihopapanna iti;",
  "V03vinv172u:8874": "sākāraṃ soddeśam anekavidhaṃ pūrvanivāsam anusmarati",
  "V03vinv172u:8875": "kiṃ manyase mahārāja na tv evaṃ sati mayā darśitaṃ sāṃdṛṣṭikaṃ (SBV II 250)",
  "V03vinv172u:8876": "śrāmaṇyaphalam?",
  "V03vinv172u:8877": "tathyaṃ bhadanta evaṃ sati bhagavatā darśitaṃ sāndṛṣṭikaṃ śrāmaṇyaphalam",
  "V03vinv172u:8878_0": "84. (MSV IV 221) sa evaṃ samāhite citte pariśuddhe paryavadāte anaṅgaṇe vigatopakleśe",
  "V03vinv172u:8878_1": "ṛjubhūte karmaṇye sthite āniñjyaprāpte cyutyupapādajñānasākṣātkriyāyām abhijñāyāṃ",
  "V03vinv172u:8878_2": "cittam abhinirṇāmayati divyena cakṣuṣā viśuddhenātikrāntamānuṣyakena satvān paśyati",
  "V03vinv172u:8878_3": "cyavamānān upapadyamānān api suvarṇān api durvarṇān api hīnān api praṇītān api sugatim",
  "V03vinv172u:8878_4": "api gacchato durgatim api yathākarmopayogān satvān yathābhūtaṃ prajānāti;",
  "V03vinv172u:8879": "amī bhavantaḥ satvāḥ kāyaduścaritena samanvāgatā vāṅmanoduścaritena samanvāgatā āryāṇām apavādakā mithyādṛṣṭayo (A 515a)",
  "V03vinv172u:8880": "mithyādṛṣṭikarmadharmasamādānahetos taddhetuṃ tatpratyayaṃ kāyasya bhedāt paraṃ maraṇād apāyadurgativinipātaṃ narakam upapadyante;",
  "V03vinv172u:8881_0": "amī vā punar bhavantaḥ satvāḥ kāyasucaritena samanvāgatā vāṅmanaḥsucaritena samanvāgatā",
  "V03vinv172u:8881_1": "āryāṇām anapavādakāḥ samyagdṛṣṭayaḥ samyagdṛṣṭikarmadharmasamādānahetos taddhetuṃ",
  "V03vinv172u:8881_2": "tatpratyayaṃ kāyasya bhedāt sugatau svargaloke deveṣūpapadyante; (",
  "V03vinv172u:8883": "tadyathā cakṣuṣmān puruṣaḥ rathyācatvāre niṣaṇṇo mahājanakāyo āgacchati gacchati tiṣṭhati niṣīdati ity anekān samudācārān paśyet;",
  "V03vinv172u:8884_0": "sa evaṃ samāhite citte pariśuddhe paryavadāte anaṅgaṇe vigatopakleśe ṛjubhūte karmaṇye",
  "V03vinv172u:8884_1": "sthite āniñjyaprāpte cyutyupapādajñānasākṣātkriyāyām abhijñāyāṃ cittam abhinirṇāmayati",
  "V03vinv172u:8884_2": "divyena cakṣuṣā viśuddhenātikrāntamānuṣyakena satvān paśyati cyavamānān upapadyamānān",
  "V03vinv172u:8884_3": "api suvarṇān api durvarṇān api hīnān api praṇītān api sugatim api gacchato durgatim",
  "V03vinv172u:8884_4": "api yathākarmopayogān satvān yathābhūtaṃ prajānāti;",
  "V03vinv172u:8885_0": "amī bhavantaḥ satvāḥ kāyaduścaritena samanvāgatā vāṅmanoduścaritena samanvāgatā āryāṇām",
  "V03vinv172u:8885_1": "apavādakā mithyādṛṣṭayo mithyādṛṣṭikarmadharmasamādānahetos taddhetuṃ tatpratyayaṃ",
  "V03vinv172u:8885_2": "kāyasya bhedāt paraṃ maraṇād apāyadurgativinipātaṃ narakam upapadyante;",
  "V03vinv172u:8886_0": "amī vā punar bhavantaḥ satvāḥ kāyasucaritena samanvāgatā vāṅmanaḥsucaritena samanvāgatā",
  "V03vinv172u:8886_1": "āryāṇām anapavādakāḥ samyagdṛṣṭayaḥ samyagdṛṣṭikarmadharmasamādānahetos taddhetuṃ",
  "V03vinv172u:8886_2": "tatpratyayaṃ kāyasya bhedāt sugatau svargaloke deveṣūpapadyante",
  "V03vinv172u:8887": "(kiṃ manyase mahārāja na tv evaṃ sati mayā darśitaṃ sāṃdṛṣṭikaṃ śrāmaṇyaphalam?",
  "V03vinv172u:8888": "tathyaṃ bhadanta evaṃ sati bhagavatā darśitaṃ sāndṛṣṭikaṃ śrāmaṇyaphalam)",
  "V03vinv172u:8889": "85. sa evaṃ samāhite citte pariśuddhe paryavadāte anaṅgaṇe vigatopakleśe ṛjubhūte karmaṇye sthite āniñjyaprāpte āsravakṣayajñānasākṣātkriyāyām abhijñāyāṃ cittam abhinirṇāmayati;",
  "V03vinv172u:8890": "sa idaṃ duḥkham āryasatyam iti yathābhūtaṃ prajānāti;",
  "V03vinv172u:8891": "ayaṃ duḥkhasamudayo 'yaṃ duḥkhanirodhaḥ;",
  "V03vinv172u:8892": "iyaṃ duḥkhanirodhagāminī pratipad āryasatyam iti yathābhūtam prajānāti;",
  "V03vinv172u:8893": "tasyaivaṃ jānata evaṃ paśyataḥ kāmāsravāc cittaṃ vimucyate;",
  "V03vinv172u:8894": "bhavāsravād avidyāsravāc cittaṃ vimucyate;",
  "V03vinv172u:8895": "vimuktasya vimuktam eva jñānadarśanaṃ bhavati;",
  "V03vinv172u:8896": "kṣīṇā me jātiḥ uṣitaṃ brahmacaryaṃ kṛtaṃ karaṇīyaṃ nāparam asmād bhavaṃ prajānāmīti; (SBV II 251)",
  "V03vinv172u:8897": "tadyathā grāmasya vā nigamasya vā nātidūre gambhīre syād udakahradaḥ accho viprasanno 'nāvilaḥ;",
  "V03vinv172u:8898": "tatra cakṣuṣmān puruṣas tīre niṣaṇṇaḥ paśyet śarkarān vā kaṭhallāni vā matsyān vā kūrmān vā śuktīr vā śambūkān vā;",
  "V03vinv172u:8899": "evam eva sa evaṃ samāhite pariśuddhe paryavadāte anaṅgaṇe vigatopakleśe ṛjubhūte karmaṇye sthite āniñjyaprāpte āsravakṣayajñānasākṣātkriyāyām abhijñāyāṃ cittam abhinirṇāmayati;",
  "V03vinv172u:8900": "sa idaṃ duḥkham āryasatyam iti yathābhūtaṃ prajānāti;",
  "V03vinv172u:8901": "ayaṃ duḥkhasamudayo 'yaṃ duḥkhanirodhaḥ iyaṃ duḥkhanirodhagāminī pratipad āryasatyaṃ yathābhūtam prajānāti;",
  "V03vinv172u:8902": "tasyaivaṃ jānata evaṃ paśyataḥ kāmāsravāc cittaṃ vimucyate;",
  "V03vinv172u:8903": "bhavāsravād avidyāsravāc cittaṃ vimucyate;",
  "V03vinv172u:8904": "vimuktasya (MSV IV 222)",
  "V03vinv172u:8905": "vimuktam eva jñānadarśanaṃ bhavati;",
  "V03vinv172u:8906": "kṣīṇā me jātiḥ uṣitaṃ brahmacaryaṃ kṛtaṃ karaṇīyaṃ nāparam asmād bhavaṃ prajānāmīti",
  "V03vinv172u:8907": "kiṃ manyase mahārāja na tv evaṃ sati mayā darśitaṃ sāṃdṛṣṭikaṃ śrāmaṇyaphalam?",
  "V03vinv172u:8908": "tathyaṃ bhadanta evaṃ sati bhagavatā darśitaṃ sāndṛṣṭikaṃ śrāmaṇyaphalam",
  "V03vinv172u:8910": "King Ajātaśatru,",
  "V03vinv172u:8911": "repented of the murdering of his father is finally gained over to the Buddha creed",
  "V03vinv172u:8912": "evam ukte rājā māgadho 'jātaśatrur vaidehīputraḥ prārodīd aśrūṇi varṣayan;",
  "V03vinv172u:8913": "atha rājā māgadho 'jātaśatrur vaidehīputraḥ cīvarakarṇikenāśrūṇy utsṛjya bhagavataḥ pādayor nipatya bhagavantam idam avocad:",
  "V03vinv172u:8914": "atyayo bhagavann atyayaḥ sugata yathā bho yathā mūḍho yathā avyakto yathā akuśalaḥ yena mayā pāpamitrasahāyena pāpamitravaśaṃgatena (MSV IV 223)",
  "V03vinv172u:8915": "pāpamitropagūḍhakena pitā dhārmiko dharmarājo jīvitād vyaparopitaḥ;",
  "V03vinv172u:8916": "tasya mama bhadanta atyayaṃ jānato 'tyayam paśyato 'tyayam atyayaḥ pratigṛhṇīṣvānukampān upādāya;",
  "V03vinv172u:8917": "tathyaṃ tvaṃ mahārāja atyayam atyayataḥ adhigataḥ tadyathā bālo yathā mūḍho yathā avyakto yathā akuśalo yena tvayā pāpamitrasahāyena pāpamitravaśaṃgatena (A 515b)",
  "V03vinv172u:8918": "pāpamitropagūḍhakena pitā dhārmiko dharmarājo jīvitād vyaparopitaḥ;",
  "V03vinv172u:8919": "yataś ca tvaṃ mahārāja atyayaṃ jānāsi (SBV II 252)",
  "V03vinv172u:8920": "atyayaṃ paśyasi ca dṛṣṭvādeśayasi āyatyāṃ cā saṃvaram āpadyase;",
  "V03vinv172u:8921": "vṛddhir eva te pratikāṅkṣitavyā kuśalānāṃ dharmāṇāṃ na hāniḥ;",
  "V03vinv172u:8922": "tat kasya hetoḥ yaḥ kaścin mahārāja atyayaṃ jānāti atyayaṃ paśyati taṃ dṛṣṭvādeśayati āyatyāṃ ca saṃvaram āpadyate vṛddhir evāsya pratikāṅkṣitavyā kuśalānāṃ dharmāṇāṃ na hāniḥ;",
  "V03vinv172u:8923": "evam eva tvaṃ mahārāja yataś cātyayaṃ jānāsi atyayaṃ ca paśyasi dṛṣṭvādeśayasi āyatyāṃ ca saṃvaraṃ āpadyase vṛddhir eva te pratikāṅkṣitavyā kuśalānāṃ dharmāṇāṃ na hāniḥ",
  "V03vinv172u:8925": "The Buddha, invited by King Ajātaśatru,",
  "V03vinv172u:8926": "regrets for the sin commited by his royal guest",
  "V03vinv172u:8927": "atha rājā māgadho 'jātaśatrur vaidehīputro bhagavantam idam avocad:",
  "V03vinv172u:8928": "adhivāsayatu me bhagavān śvo 'ntargṛhe bhaktena sārdhaṃ bhikṣusaṃghena;",
  "V03vinv172u:8929": "adhivāsayati bhagavān rājño māgadhasyājataśatror vaidehīputrasya tūṣṇīṃbhāvena;",
  "V03vinv172u:8930_0": "atha rājā māgadho 'jātaśatrur vaidehīputraḥ bhagavatas tūṣṇīṃbhāvenādhivāsanāṃ viditvā",
  "V03vinv172u:8930_1": "bhagavato bhāṣitam abhinandyānumodya bhagavataḥ pādau śirasā vanditvā bhagavato 'ntikāt prakrāntaḥ;",
  "V03vinv172u:8931": "atha bhagavān aciraprakrāntaṃ rājānaṃ māgadham ajātaśatruṃ vaidehīputraṃ viditvā bhikṣūn āmantrayate sma: kṣato (MSV IV 224)",
  "V03vinv172u:8932_0": "bhikṣavo rājā māgadho 'jātaśatrur vaidehīputraḥ upahato yena pāpamitrasahāyena pāpamitravaśaṃgatena",
  "V03vinv172u:8932_1": "pāpamitropagūḍhakena pitā dhārmiko dharmarājo dharmasthito mahārājo jīvitād vyaparopitaḥ;",
  "V03vinv172u:8933_0": "saced bhikṣavo rājāñā māgadhenājātaśatruṇā vaidehīputreṇa pitā dhārmiko dharmarājo",
  "V03vinv172u:8933_1": "dharmasthito mahārājo jīvitān na vyaparopito bhaviṣyat sthānam etad vidyate yad asminn",
  "V03vinv172u:8933_2": "evāsane niṣaṇṇena catvāri āryasatyāni abhisamitāny abhaviṣyan;",
  "V03vinv172u:8934": "evaṃ kṣato bhikṣavo rājā māgadho 'jātaśatrur vaidehīputraḥ evam upahataḥ;",
  "V03vinv172u:8935": "tasmāt tarhi bhikṣava evaṃ śikṣitavyaṃ yad dagdhasthūṇāyām api cittaṃ na pradūṣayiṣyāmaḥ prāg eva savijñānake kāye;",
  "V03vinv172u:8936": "ity evaṃ vo bhikṣavaḥ śikṣitavyam",
  "V03vinv172u:8937_0": "atha rājā māgadho 'jātaśatrur vaidehīputras tām eva rātriṃ śuci praṇītaṃ khādanīyabhojanīyaṃ",
  "V03vinv172u:8937_1": "samudānīya kālyam evotthāyāsanāni prajñapyodakamaṇiṃ pratiṣṭhāpya bhagavato dūtena",
  "V03vinv172u:8937_2": "kālam ārocayati; (SBV II 253)",
  "V03vinv172u:8938": "samayo bhadantaḥ sajjaṃ bhaktaṃ yasyaivedānīṃ bhagavān kālaṃ manyate;",
  "V03vinv172u:8939": "atha bhagavān pūrvāhṇe nivāsya pātracīvaram ādāya bhikṣsugaṇaparivṛto bhikṣusaṃghapuraskṛto yena rājñā māgadhenājātaśatruṇā vaidehīputreṇa bhaktābhisāras tenopasaṃkrāntaḥ;",
  "V03vinv172u:8940": "upasamkramya purastād bhikṣusaṃghasya prajñapta evāsane nyaṣīdad;",
  "V03vinv172u:8941": "atha rājā māgadho 'jātaśatrur vaidehīputraḥ sukhopaniṣaṇṇaṃ buddhapramukhaṃ bhikṣusaṃghaṃ viditvā śucinā praṇītena (MSV IV 225)",
  "V03vinv172u:8942": "khādanīyabhojanīyena svahastaṃ saṃtarpayati saṃpravārayati;",
  "V03vinv172u:8943": "anekaparyāyeṇa śucinā praṇītena khādanīyabhojanīyena (A 516a)",
  "V03vinv172u:8944": "svahastaṃ saṃtarpya saṃpravārya bhagavantaṃ bhuktavantaṃ viditvā dhautahastam apanītapātraṃ nīcataram āsanaṃ gṛhitva bhagavataḥ purastān niṣaṇṇo dharmaśravaṇāya",
  "V03vinv172u:8946": "Buddha converses with Ajātaśatru,",
  "V03vinv172u:8947": "who grows more and more attached to him",
  "V03vinv172u:8948": "atha bhagavān rājño māgadhasyājataśatror vaidehīputrasya tad dānam anayā abhyanumodanayābhyanumodate",
  "V03vinv172u:8949": "agnihotramukhā yajñāḥ sāvitrī cchandasāṃ mukham /",
  "V03vinv172u:8950": "rājā mukhaṃ manuṣyāṇāṃ nadīnāṃ sāgaro mukham //",
  "V03vinv172u:8951": "nakṣatrāṇāṃ mukhaṃ candra ādityas tapatāṃ mukham /",
  "V03vinv172u:8952": "ūrdhvaṃ tiryag adhaś cāpi yāvatī jagato gatiḥ /",
  "V03vinv172u:8953": "sadevakeṣu lokeṣu saṃbuddho hījyatāṃ varaḥ /",
  "V03vinv172u:8954": "atha bhagavān rājānaṃ māgadham ajātaśatruṃ dharmyayā kathayā samdarśayati samādāpayati samuttejayati saṃpraharṣayati;",
  "V03vinv172u:8955": "anekaparyāyeṇa dharmyayā kathayā saṃdarśya samādāpya samuttejya saṃpraharṣyotthāyāsanāt prakrāntaḥ",
  "V03vinv172u:8956": "yadā bhagavatā rājā ajātaśatrur vaidehīputro 'mūlikayā śraddhayā pratisṭhāpitaḥ tadā yadā bhagavantaṃ harmyatalastho hastiskandhāvarūḍho (MSV IV 226)",
  "V03vinv172u:8957": "vā paśyati tadātmānaṃ muñcati;",
  "V03vinv172u:8958": "yāvad apareṇa samayena hastiskandhāvarūḍhena bhagavān dṛṣṭaḥ;",
  "V03vinv172u:8959": "tenātmā muktaḥ;",
  "V03vinv172u:8960": "bhagavatā riddhyā pratīṣṭaḥ;",
  "V03vinv172u:8961": "pauruṣeyam antarjanaṃ cāmantrayate (SBV II 254)",
  "V03vinv172u:8962": "yat khalu bhavantaḥ jānīyuḥ;",
  "V03vinv172u:8963": "adyāgreṇa bhagavataḥ śrāvako bhagavantaṃ śaraṇaṃ gataḥ;",
  "V03vinv172u:8964": "adyāgreṇānāvṛtaṃ dvāraṃ bhagavataḥ śrāvakāṇāṃ bhikṣūṇāṃ bhikṣuṇīnām upāsakānām upāsikānām āvṛtaṃ dvāraṃ devadattasya devadattasya śrāvakāṇāṃ ceti",
  "V03vinv172u:8966": "Devadatta, no more admitted into the palace,",
  "V03vinv172u:8967": "strucks the bhikṣuṇī Utpalavarṇā,",
  "V03vinv172u:8968": "who shortly after dies",
  "V03vinv172u:8969": "yāvad apareṇa samayena devadatto rājño 'jātaśatror gṛhaṃ praveṣṭum ārabdho dauvārikeṇābhihitaḥ:",
  "V03vinv172u:8970": "tiṣṭha mā pravekṣyasīti;",
  "V03vinv172u:8971": "kiṃ kāraṇaṃ?",
  "V03vinv172u:8972": "devājñā dattā:",
  "V03vinv172u:8973": "adyāgreṇāhaṃ bhagavataḥ śrāvako bhagavantaṃ śaraṇaṃ gataḥ;",
  "V03vinv172u:8974": "adyāgreṇānāvṛtaṃ dvāraṃ bhagavataḥ śrāvakāṇāṃ bhikṣūṇāṃ bhikṣuṇīnām upāsakānām upāsikānām;",
  "V03vinv172u:8975": "āvṛtaṃ tu devadattasya devadattaśrāvakāṇāṃ evadattaśrāvikāṇāṃ ceti;",
  "V03vinv172u:8976": "sa ca dvāre vidhāritas tiṣṭhati;",
  "V03vinv172u:8977": "utpalavarṇā ca bhikṣuṇī piṇḍapātam ādāya rājakulān niṣkrāmati;",
  "V03vinv172u:8978": "devadattasyaitad abhavad;",
  "V03vinv172u:8979": "asyā muṇḍikāyāḥ śrāmaṇikāyā etat karma;",
  "V03vinv172u:8980": "anayā rājājātaśatruḥ sāntaḥpurakumārāmatyo bhinno yena me īdṛśī samavastheti viditvotpalavarṇām idam avocat:",
  "V03vinv172u:8981": "kiṃ mayā tavāparāddhaṃ yena tvayā mama bhaikṣākakulaṃ durīkṛtam iti;",
  "V03vinv172u:8982": "sa tāṃ praghātayitum ārabdhāḥ;",
  "V03vinv172u:8983": "sā praghātyamānā karuṇadīnavilapitair akṣarair (MSV IV 227)",
  "V03vinv172u:8984": "uvāca: ārya śāntaṃ kim aham eva kariṣye?",
  "V03vinv172u:8985": "tvaṃ tāvad bhagavato punaḥ śākyakulāt pravrajitaḥ;",
  "V03vinv172u:8986": "nāham evaṃ karomi kṣamasveti;",
  "V03vinv172u:8987": "tathāpy ucyamānena devadattena tasyāḥ śirasi khaṭaprahāro dattaḥ;",
  "V03vinv172u:8988": "sā maraṇavedanābhyāhatā jīvitasaṃskārān adhiṣṭhāya āyuḥsaṃskārān utsṛjya vīryam avalambya bhikṣuṇīvarṣakaṃ gatā;",
  "V03vinv172u:8989": "bhikṣuṇyas tāṃ tathāvidhāṃ dṛṣṭvā kathayanti:",
  "V03vinv172u:8990": "aho ārye kim idam iti;",
  "V03vinv172u:8991": "sā kathayati:",
  "V03vinv172u:8992": "bhaginyaḥ (A 516b)",
  "V03vinv172u:8993": "sarvasaṃskārā anityāḥ;",
  "V03vinv172u:8994": "sarvadharmā anātmānaḥ;",
  "V03vinv172u:8995": "śāntaṃ nirvāṇaṃ;",
  "V03vinv172u:8996": "yuṣmābhiḥ kuśaleṣu dharmeṣv apramādaḥ karaṇīyaḥ;",
  "V03vinv172u:8997": "devadattena (SBV II 255)",
  "V03vinv172u:8998": "tṛtīyam ānataryaṃ kṛtaṃ;",
  "V03vinv172u:8999": "parinirvāsyāmīti;",
  "V03vinv172u:9000": "tato 'sau bhikṣuṇīsaṃghasya purastād vicitrāṇi prātihāryāṇi kṛtvā nirupadhiśeṣe nirvāṇadhātau parinirvṛtā",
  "V03vinv172u:9001": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:9002": "paśya bhadanta devadattenotpalavarṇā bhikṣuṇī karuṇakaruṇaṃ vipralapanti khaṭaprahāreṇa praghātitā iti;",
  "V03vinv172u:9003": "bhagavān āha:",
  "V03vinv172u:9004": "na bhikṣava etarhi yathā atīte 'py adhvany asyāḥ karuṇakaruṇaṃ vipralapantyā hatvā māṃsaṃ bhakṣitaṃ;",
  "V03vinv172u:9005": "tac chrūyatām",
  "V03vinv172u:9007": "The story of the old sheep",
  "V03vinv172u:9008": "(concerning a previous life of Devadatta)",
  "V03vinv172u:9009": "bhūtapūrvaṃ bhikṣavo 'nyatamasmin karvaṭake gṛhapatiḥ prativasati;",
  "V03vinv172u:9010": "tasya eḍakānāṃ vargaḥ;",
  "V03vinv172u:9011": "taṃcrāraṇāya eḍakapālo grāmād bahir nirgataḥ;",
  "V03vinv172u:9012": "tataś cārayitva sūryasyāstaṃgamanakālasamaye karvaṭakaṃ praveśitum ārabdhaḥ;",
  "V03vinv172u:9013": "tatrānyatarā jīrṇeḍikā pṛṣṭhato 'valambamānā;",
  "V03vinv172u:9014": "vṛko gacchati;",
  "V03vinv172u:9015": "tāvad vṛkeṇa gṛhītā; kathayati",
  "V03vinv172u:9016": "(MSV IV 228) kaccit te mātula kṣemaṃ sukhaṃ kaccin nu mātula /",
  "V03vinv172u:9017": "ekaḥ kaccid araṇye 'smin sukhaṃ vindasi mātula // iti /",
  "V03vinv172u:9018": "so 'pi kathayati",
  "V03vinv172u:9019": "marditvā mama lāṅgūlaṃ khosayitvā ca vāladhim /",
  "V03vinv172u:9020": "atha mātulavādena kutra mokṣyase eḍake // iti /",
  "V03vinv172u:9021": "eḍakā punar āha",
  "V03vinv172u:9022": "pṛṣṭhatas tava lāṅgūlaṃ purato hy āgatā aham /",
  "V03vinv172u:9023": "atha kenābhyupāyena lāṅgūlaṃ marditaṃ mayā // iti /",
  "V03vinv172u:9024": "vṛko bhūyaḥ kathayat",
  "V03vinv172u:9025": "catvāra ime dvīpāḥ sasamudrāḥ saparvatāḥ /",
  "V03vinv172u:9026": "sarveṣu mama lāṅgūlam atha kena tvam āgatā // iti / (SBV II 256)",
  "V03vinv172u:9027": "eḍikā prāha",
  "V03vinv172u:9028": "pūrvam eva mayā bhadra jñātīnām antikāc chrutam /",
  "V03vinv172u:9029": "sarvatra tava lāṅgūlam ākāśenāham āgatā // iti /",
  "V03vinv172u:9030": "vṛkaḥ prāha",
  "V03vinv172u:9031": "ākāśena patantyā vai tvayā me ajareḍike /",
  "V03vinv172u:9032": "trāsito mṛgasaṃgho 'sau yo me bhakṣya upāgataḥ // iti /",
  "V03vinv172u:9033": "evaṃ tasyāḥ pralapantyā utpatya pāpakarmaṇā /",
  "V03vinv172u:9034": "eḍikāyāḥ śiraḥ chinnaṃ hatvā māṃśaṃ ca bhakṣitam //",
  "V03vinv172u:9035": "bhagavān āha:",
  "V03vinv172u:9036": "kiṃ manyadhve bhikṣavo yo 'sau vṛkaḥ eṣa eva sa devadattas tena kālena tena samayena;",
  "V03vinv172u:9037": "yā sājareḍikā eṣaiva sā (MSV IV 229)",
  "V03vinv172u:9038": "utpalavarṇā tena kālena tena samayena;",
  "V03vinv172u:9039": "tadāpy eṣā karuṇakaruṇaṃ vilapanti praghātitā;",
  "V03vinv172u:9040": "etarhy apy eṣā karuṇakaruṇaṃ vipralapanti praghātitā",
  "V03vinv172u:9042": "Devadatta is gained over the nihilistic doctrine of Pūraṇa Kāśyapa",
  "V03vinv172u:9043": "atha devadattasyaitad abhavad:",
  "V03vinv172u:9044": "bahuśo mayā bhagavataḥ parākrāntam ānantaryatrayaṃ ca kṛtaṃ;",
  "V03vinv172u:9045": "bhagavataḥ śilā kṣiptā rudhirotpādaḥ kṛtaḥ,",
  "V03vinv172u:9046": "idaṃ prathamam ānantaryaṃ;",
  "V03vinv172u:9047": "saṃgho bhinnaḥ,",
  "V03vinv172u:9048": "idaṃ dvitīyam;",
  "V03vinv172u:9049": "utpalavarṇā jīvitād vyaparopitā,",
  "V03vinv172u:9050": "idaṃ tṛtīyaṃ;",
  "V03vinv172u:9051": "na ca sarvajñatvam avāptaṃ;",
  "V03vinv172u:9052": "na cānyā kācit kāryasiddhir avāptā;",
  "V03vinv172u:9053": "nānyatredānīṃ narakeṣūpapattavyam it viditvā kare kaplaṃ datvā cintāparo vyavasthitaḥ",
  "V03vinv172u:9054": "yāvat pūraṇas taṃ pradeśam anuprāptaḥ;",
  "V03vinv172u:9055": "sa kathayati:",
  "V03vinv172u:9056": "devadatta kim (A 517a)",
  "V03vinv172u:9057": "arthaṃ kare kapolaṃ datvā cintāparas tiṣṭhasīti;",
  "V03vinv172u:9058": "sa kathayati:",
  "V03vinv172u:9059": "katham ahaṃ na cintāparas tiṣṭhāmi;",
  "V03vinv172u:9060": "yena mayā dveṣāveśād bhagavato bahuśaḥ parākrāntaṃ;",
  "V03vinv172u:9061": "trīṇi cānantaryakarmāṇi kṛtāni;",
  "V03vinv172u:9062": "ciram avīcau mahānarake vastavyaṃ bhaviṣyatīti;",
  "V03vinv172u:9063": "sa kathayati:",
  "V03vinv172u:9064": "jñātaṃ mayā tvam ekaḥ śākyānāṃ paṇḍita iti;",
  "V03vinv172u:9065": "tvam api mūrkhaḥ;",
  "V03vinv172u:9066": "kutaḥ paralokaḥ syāt tvayā īdṛśaṃ karma kṛtam iti vayam api tvadarthaṃ cintāparas tiṣṭhema;",
  "V03vinv172u:9067": "tataḥ tatpratyayanārthaṃ ca tena tasya purastāt kuṇḍikā bhagnā; sadevas (SBV II 257)",
  "V03vinv172u:9068": "tāval lokaḥ etāṃ pratisandadhātu;",
  "V03vinv172u:9069": "sarvathā mā kāhalo bhava; (MSV IV 230)",
  "V03vinv172u:9070": "nāsty atra kartā vā kārako vā;",
  "V03vinv172u:9071": "api tu gaccha kapilavastunagaraṃ;",
  "V03vinv172u:9072": "gatvā rājyaṃ kāraya;",
  "V03vinv172u:9073": "vayaṃ tavāgre śrāvakā bhaviṣyāma iti;",
  "V03vinv172u:9074": "tatra devadatta āryāpavādikāṃ mithyādṛṣṭiṃ pratilabdhavān yayā sarveṇa sarvaṃ kuśalamūlāni samucchinnāni",
  "V03vinv172u:9076": "The Buddha blames Devadatta",
  "V03vinv172u:9077": "tatra bhagavān bhikṣūn āmantrayate sma:",
  "V03vinv172u:9078": "samucchinnāni bhikṣavo devadattena kuśalamūlāni;",
  "V03vinv172u:9079": "yāvac cāhaṃ bhikṣavo devadattasya śuklaṃ dharmam adrākṣam,",
  "V03vinv172u:9080": "na tāvan mayā devadatto vyākṛtā ity api devadatta āpāyiko nairayikaḥ kalpastho 'cikitsya iti;",
  "V03vinv172u:9081": "tadyathā grāmasya vā nigamasya vā nātidūre gūthoḍīraṃ syād ūrdhvaṃ sādhikapauruṣyaṃ;",
  "V03vinv172u:9082": "tatra kaścid eva puruṣaḥ saśiraḥpāṇipādo magnaḥ syāt;",
  "V03vinv172u:9083": "tatra kaścid eva puruṣa upapadyeta dīrgharātram arthakāmo hitakāmaḥ sukhakāmaḥ sparśakāmo yogakṣemakāmaḥ;",
  "V03vinv172u:9084": "sa taṃ gūthoḍīraṃ sāmantakenānuparivāryāgacched apy eva labheyāsya puruṣasya kaṃcid eva pradeśaṃ gūthenāmrakṣitaṃ yatrainaṃ gṛhītvoddhareyam iti;",
  "V03vinv172u:9085": "sa tatra sāmantakenānuparivāryāgacchan na labhate tasya puruṣasya kaṃcid eva pradeśaṃ gūthenāmrakṣitam antataḥ pāṇitalamātram api yatrainaṃ gṛhītvoddhared;",
  "V03vinv172u:9086": "evam eva yāvac cāhaṃ bhikṣavo devadattasya śuklaṃ dharmam adrākṣaṃ na tāvan mayā devadatto vyākṛta ity api devadatta āpāyiko (MSV IV 231)",
  "V03vinv172u:9087": "nairayikaḥ kalpastho 'cikitsya iti;",
  "V03vinv172u:9088": "yataś cāhaṃ devadattasya śuklaṃ dharmaṃ nādrākṣam antato vālāgrakoṭīmātram api tato mayā devadatto vyākṛta ity api devadatta āpāyiko nairayikaḥ kalpastho 'cikitsya iti;",
  "V03vinv172u:9089": "tribhir bhikṣavaḥ asaddharmaiḥ samanvāgato devadatta āpāyiko nairayikaḥ kalpastho 'cikitsyaḥ;",
  "V03vinv172u:9090": "katamais tribhiḥ? 1)",
  "V03vinv172u:9091": "pūrvam eva bhikṣavo pāpeccho 'bhūt pāpikayā icchayā vaśagataḥ;",
  "V03vinv172u:9092": "yad devadattaḥ pūrvam eva pāpeccho 'bhūt pāpikayā icchayā vaśagato (SBV II 258)",
  "V03vinv172u:9093": "'nena prathamenāsaddharmeṇa samanvāgato devadatta āpāyiko nairayikaḥ kalpastho 'cikitsyaḥ; 2)",
  "V03vinv172u:9094": "punar aparaṃ bhikṣavaḥ devadattaḥ pāpamitro 'bhūt pāpasahāyaḥ pāpasaṃparkaḥ;",
  "V03vinv172u:9095": "yad devadattaḥ pūrvam eva pāpamitro 'bhūt pāpasahāyaḥ pāpasaṃparko 'nena dvitīyenāsaddharmeṇa samanvāgato devadatta āpāyiko nairayikaḥ kalpastho 'cikitsyaḥ; 3)",
  "V03vinv172u:9096": "punar aparaṃ devadatto 'lpamātrāvaramātrakeṇa viśeṣādhigamenāntarā viṣādam (A 517b)",
  "V03vinv172u:9097": "āpannaḥ saty uttare karaṇīye;",
  "V03vinv172u:9098": "yad devadatta alpamātrāvaramātrakeṇa viśeṣādhigamenāntarā viṣādam āpannaḥ saty uttare karaṇīye;",
  "V03vinv172u:9099": "anena tṛtīyenāsaddharmeṇa samanvāgato devadatta āpāyiko nairayikaḥ kalpastho 'cikitsyaḥ",
  "V03vinv172u:9100": "mā jātu kaścil loke 'smin pāpeccha upapadyatām /",
  "V03vinv172u:9101": "tad anenaiva jānīdhvaṃ pāpecchānāṃ hi yā gatiḥ //",
  "V03vinv172u:9102": "paṇḍito 'pi samākhyāto bhāvitātmā hi saṃmataḥ /",
  "V03vinv172u:9103": "śrīyā ca dedīpyamāno devadatta iti viśrutaḥ //",
  "V03vinv172u:9104": "sa vai pramādam anuyujyāsādyeha tathāgatam /",
  "V03vinv172u:9105": "vyākṛtas tu sa kalpasthaḥ saṃbuddhena prajānatā // (MSV IV 232)",
  "V03vinv172u:9106": "kadaryaḥ pāpasaṃkalpo mithyādṛṣṭir anādaraḥ /",
  "V03vinv172u:9107": "avīcinarakaṃ prāptaś caturdvāraṃ hi yaṃ viduḥ //",
  "V03vinv172u:9108": "adrugdhasya hi yo druhyet karma pāpam akurvataḥ /",
  "V03vinv172u:9109": "tam eva pāpaṃ spṛśati loke 'smiṃś ca paratra ca //",
  "V03vinv172u:9110": "samudraṃ viṣakumbhena yo dūṣayitum utsahet /",
  "V03vinv172u:9111": "na sa tena vidūṣyeta bhīṣmo hi sa mahodadhiḥ //",
  "V03vinv172u:9112": "evam eva tathāgataṃ yo vādenopahiṃsati / (SBV II 259)",
  "V03vinv172u:9113": "samyagdarśī śāntacitto vādo yasmin na rohati //",
  "V03vinv172u:9114": "tādṛg mitraṃ prakurvīta taṃ vai seveta paṇḍitaḥ /",
  "V03vinv172u:9115": "tādṛśaṃ sevamānasya śreyaḥ syān na tu pāpakam //",
  "V03vinv172u:9116": "(idam avocad bhagavān:",
  "V03vinv172u:9117": "āttamanasas te bhikṣavo bhagavato bhāṣitam abhyanandan)",
  "V03vinv172u:9119": "The new rules of Devadatta",
  "V03vinv172u:9120": "tato devadatta āryāpavādikāṃ mithyādṛṣṭiṃ pratilabhya samucchinnakuśalamūlo nāsti paraloka iti niścayaṃ labdhvā paṃcabhiḥ padaiḥ śrāvakāṇāṃ dharmaṃ deśayati;",
  "V03vinv172u:9121": "śramaṇo gautamo dadhikṣīraṃ (MSV IV 233)",
  "V03vinv172u:9122": "paribhuṅkte;",
  "V03vinv172u:9123": "asmābhir adyāgreṇa na paribhoktavyaṃ;",
  "V03vinv172u:9124": "yatkāraṇam;",
  "V03vinv172u:9125": "atonidānaṃ vatsakāḥ klāmyanti;",
  "V03vinv172u:9126": "śramaṇo gautamo māṃśaṃ paribhuṅkte;",
  "V03vinv172u:9127": "asmābhir na paribhoktavyaṃ;",
  "V03vinv172u:9128": "yatkāraṇaṃ;",
  "V03vinv172u:9129": "atonidānaṃ prānino ghātyante;",
  "V03vinv172u:9130": "śramaṇo gautamo lavaṇaṃ paribhuṅkte;",
  "V03vinv172u:9131": "asmābhir na paribhoktavyaṃ;",
  "V03vinv172u:9132": "reṇusaṃbhūtam iti kṛtvā;",
  "V03vinv172u:9133": "śramaṇo gautamaś chinnadaśāni vastrāṇi dhārayati;",
  "V03vinv172u:9134": "asmābhir dīrghadaśāni vastrāṇi dhārayitavyāni;",
  "V03vinv172u:9135": "yatkāraṇaṃ;",
  "V03vinv172u:9136": "atonidānaṃ kuvindānāṃ puruṣakāro dhvaṃsyate;",
  "V03vinv172u:9137": "śramaṇo gautamo 'raṇye prativasati;",
  "V03vinv172u:9138": "asmābhir grāme vastavyaṃ;",
  "V03vinv172u:9139": "yatkāraṇam;",
  "V03vinv172u:9140": "atonidānaṃ manuṣyānāṃ deyadharmā na paribhujyanta iti",
  "V03vinv172u:9141": "antaroddānam",
  "V03vinv172u:9142": "kṣīraṃ māṃsaṃ ca lavaṇaṃ vastram āraṇyakena ca //",
  "V03vinv172u:9144": "Devadatta is thrown into a pond",
  "V03vinv172u:9145": "yāvad bhagavān janapadacārikāṃ caran śrāvastīm anuprāptaḥ;",
  "V03vinv172u:9146": "devadattaḥ saṃlakṣayati:",
  "V03vinv172u:9147": "bahuśo mayā śramaṇasya gautamasyāpakṛtaṃ;",
  "V03vinv172u:9148": "na ca śaktaḥ śramaṇaṃ gautamaṃ praghātayituṃ;",
  "V03vinv172u:9149": "gacchāmi dārāpamardam asya karomīty;",
  "V03vinv172u:9150": "sa kapilavastuṃ gataḥ;",
  "V03vinv172u:9151": "tena tatra gatvā yaśodharāyāḥ saṃdiṣṭaṃ:",
  "V03vinv172u:9152": "śramaṇo gautamaḥ pravrajitaḥ;",
  "V03vinv172u:9153": "ahaṃ tvadartham āgataḥ;",
  "V03vinv172u:9154": "sā tvaṃ mayā sārdhaṃ paricārayeti;",
  "V03vinv172u:9155": "tayā gopikāyā (SBV II 260)",
  "V03vinv172u:9156": "samākhyātaṃ;",
  "V03vinv172u:9157": "sā kathayati:",
  "V03vinv172u:9158": "tvam evaṃ saṃdiśa:",
  "V03vinv172u:9159": "bodhisatvo 'smākaṃ hastagrahaṇaṃ sahate;",
  "V03vinv172u:9160": "yadi tvam api sahase āgaccha;",
  "V03vinv172u:9161": "sa nirlajjatayā antaḥpuraṃ praviṣṭaḥ;",
  "V03vinv172u:9162": "tena sopānam abhiruhatā gopikā dṛṣṭā;",
  "V03vinv172u:9163": "tasyāḥ samanupahāsam anñjalīkartum ārabdhaḥ;",
  "V03vinv172u:9164": "sā mahānagnabalā;",
  "V03vinv172u:9165": "tayā vāmena (MSV IV 234)",
  "V03vinv172u:9166": "pāṇinā tasyāṅgulyo nipīḍitāḥ;",
  "V03vinv172u:9167": "śoṇitam āgataṃ;",
  "V03vinv172u:9168": "tatas tayā bodhisatvasya krīḍāpuṣkariṇyāṃ (A 518a)",
  "V03vinv172u:9169": "kṣiptaḥ; tena patalā nādo muktaḥ;",
  "V03vinv172u:9170": "śrutvā śākyāḥ pradhāvitāḥ:",
  "V03vinv172u:9171": "devadatto bodhisatvasyāntaḥ puraṃ praviśya dārāpamardaṃ karotīti;",
  "V03vinv172u:9172": "tair asau krīḍāpuṣkariṇyāṃ patito dṛṣṭaḥ;",
  "V03vinv172u:9173": "te samjalpaṃ kartum ārabdhāḥ;",
  "V03vinv172u:9174": "praghātayāma etam iti;",
  "V03vinv172u:9175": "bhūyaḥ kathayanti:",
  "V03vinv172u:9176": "asya hatasya hanyate;",
  "V03vinv172u:9177": "vyākṛta evāyaṃ bhagavatā ity api devadatta āpāyiko nairayikaḥ kalpastho 'cikitsyaḥ;",
  "V03vinv172u:9178": "taiḥ utsṛṣṭaḥ;",
  "V03vinv172u:9179": "trasacchidreṇa niṣpalāyitaḥ;",
  "V03vinv172u:9180": "tasya vastraṃ pāṭitaṃ dvikhaṇḍaṃ jātaṃ;",
  "V03vinv172u:9181": "sa saṃlakṣayati:",
  "V03vinv172u:9182": "śobhanam; anena kalpena me śrāvakair nivasanaṃ nivāsayitavyam iti",
  "V03vinv172u:9184": "Devadatta fails in his attempts to become King of the Śākyas,",
  "V03vinv172u:9185": "fills underneath his nails with a deadly poison,",
  "V03vinv172u:9186": "intending to scratch the Buddha's feet,",
  "V03vinv172u:9187": "dies and falls into hell",
  "V03vinv172u:9188": "so 'pareṇa samayena śākyān samnipātya kathayati:",
  "V03vinv172u:9189": "māṃ rājye pratiṣṭhāpayateti;",
  "V03vinv172u:9190": "te kathayanti:",
  "V03vinv172u:9191": "bodhisatvasyātrāntaḥpuram avatiṣṭate;",
  "V03vinv172u:9192": "tvaṃ tāvat svīkuru;",
  "V03vinv172u:9193": "tataḥ paścād rājyaṃ kārayiṣyasīti;",
  "V03vinv172u:9194": "evam ukto devadattaḥ śākyebhyo vigataśaṃko harmyatalam avarūḍhaḥ;",
  "V03vinv172u:9195": "yaśodharāyāḥ sakāśam upasaṃkramyāñjaliṃ kṛtvā kathayati:",
  "V03vinv172u:9196": "niyojye 'haṃ tava;",
  "V03vinv172u:9197": "prasādaṃ kuru mamāgramahiṣī;",
  "V03vinv172u:9198": "kapilavastuni rājyaṃ kārayāmīti;",
  "V03vinv172u:9199": "yaśodharā praskandibalini;",
  "V03vinv172u:9200": "tadā śrīparyaṅkād utthāyobhayor hastayor gṛhītvā jānubhyāṃ pātitaḥ;",
  "V03vinv172u:9201": "tasya hastayoḥ rudhiraṃ syanditum ārabdhaṃ; (SBV II 261)",
  "V03vinv172u:9202": "sa duḥkhavedanābhyāhato yaśodharayābhihitaḥ:",
  "V03vinv172u:9203": "nirapatrapas tvaṃ mūrkhaś ca;",
  "V03vinv172u:9204": "yas tvaṃ mama hastagrahaṇam api na śaktaḥ soḍhuṃ sa māṃ prārthayase;",
  "V03vinv172u:9205": "cakravartī (MSV IV 235)",
  "V03vinv172u:9206": "vāsmākaṃ bhartā syād bodhisatvo veti;",
  "V03vinv172u:9207": "tatas tayāvamānito 'ntaḥpurān nirgataḥ;",
  "V03vinv172u:9208": "śākyair ukto gaccha bhagavantaṃ kṣamaya;",
  "V03vinv172u:9209": "yadi te bhagavān kṣamati paścād rājyaṃ kārayiṣyasīti;",
  "V03vinv172u:9210": "sa vatsanābhasya paramatīkṣṇasya viṣasya nakhān pūrayitvā yena bhagavāṃs tenopasaṃkrāntaḥ;",
  "V03vinv172u:9211": "yadi me śramaṇaḥ gautamaḥ kṣamiṣyatīti evaṃ kuśalaṃ;",
  "V03vinv172u:9212": "nocet kṣamiṣyati tatraivāsya pādayor nipatito nakhaviṣapūrṇau pādau kariṣyāmīti viditvā bhagavataḥ pādayor nipatya bhagavantam idam avocat:",
  "V03vinv172u:9213": "kṣamasva bhagavann iti;",
  "V03vinv172u:9214": "bhagavān saṃlakṣayati:",
  "V03vinv172u:9215": "kīdṛśena cittenāyaṃ mām upasaṃkrānta iti;",
  "V03vinv172u:9216": "paśyati vadhacittena;",
  "V03vinv172u:9217": "tato bhagavān pādatalād yāvaj jānumaṇḍalam upādāya sphaṭikamayau pādau nirmāya tūṣṇīm avasthitaḥ;",
  "V03vinv172u:9218": "sa bhagavataḥ pādau nakhair veddhum ārabdhaḥ;",
  "V03vinv172u:9219": "tasya nakhā bhagnāḥ;",
  "V03vinv172u:9220": "sa prativibhinnaḥ kathayati:",
  "V03vinv172u:9221": "tvāṃ śaraṇaṃ gacchāmi;",
  "V03vinv172u:9222": "yasmād uktaṃ tvayā:",
  "V03vinv172u:9223": "ye buddhaṃ śaraṇaṃ gacchanti na te gacchanti durgatim iti;",
  "V03vinv172u:9224": "yadi durgatiṃ gamiṣyāmi idaṃ te mṛṣā iti;",
  "V03vinv172u:9225": "abhydīrṇaparipūrṇāni hi karmāṇi śarīrasya patanaṃ nāpekṣante;",
  "V03vinv172u:9226": "sa jīvann evāvīcikābhir jvālābhir āliṅgito vikroṣṭum ārabdho dahye ānanda dahye ānandeti;",
  "V03vinv172u:9227": "athāyuṣmān ānandaḥ kāruṇiko maitryātmakaḥ svajanavatsalaḥ;",
  "V03vinv172u:9228": "sa kathayati:",
  "V03vinv172u:9229": "ehi devadatta tathāgatam arhantaṃ buddhaṃ śaraṇaṃ gaccheti;",
  "V03vinv172u:9230": "tena duḥkhavedanābhibhūtena (MSV IV 236)",
  "V03vinv172u:9231": "pratyakṣakarmaphaladarśinā āśayataḥ cittaḥ utpāditaṃ;",
  "V03vinv172u:9232": "vāg bhāṣitā:",
  "V03vinv172u:9233": "eṣo 'ham asthito 'pi buddhaṃ bhagavantaṃ śaraṇaṃ gacchāmīty uktvā (A 518b)",
  "V03vinv172u:9234": "svaśarīreṇāvīcau mahānarakau patitaḥ (SBV II 262)",
  "V03vinv172u:9236": "The Buddha foretells that,",
  "V03vinv172u:9237": "on the expiration of a kalpa,",
  "V03vinv172u:9238": "Devadatta will become a Pratyekabuddha,",
  "V03vinv172u:9239": "Asthimān by name",
  "V03vinv172u:9240": "tatra bhagavān bhikṣūn āmantrayate sma:",
  "V03vinv172u:9241": "pratisaṃhṛtāni bhikṣavo devadattena kuśalamūlāni;",
  "V03vinv172u:9242": "kalpam avīcau mahānarake sthitvā pratyekaṃ bodhiṃ sākṣātkariṣyati;",
  "V03vinv172u:9243": "asthimān nāma pratyekabuddho bhaviṣyati;",
  "V03vinv172u:9244": "so 'bhisaṃbuddhamātraḥ piṇḍapātam ekānte sthāpayitvā hastau nirmardayan samanvāhariṣyati:",
  "V03vinv172u:9245": "kimartham ahaṃ dīrghakālaṃ saṃsāre saṃsṛtaḥ?",
  "V03vinv172u:9246": "iti; smanvāharan jñāsyati:",
  "V03vinv172u:9247": "janmani janmani mayā bhagavataḥ parākrāntaṃ bodhisatvabhūtasyāpi sarvajñeyavaśitāprāptasyāpi,",
  "V03vinv172u:9248": "tac ca lābhasatkārahetor iti;",
  "V03vinv172u:9249": "sa tam apy ekapiṇḍapātam aparibhujyoparivihāyasam abhyudgamya jvalanatapanavarṣaṇavidyotanaprātihāryāṇi kṛtvā nirupadhiśeṣe nirvāṇadhātau parinirvāsyatīti",
  "V03vinv172u:9251": "Śāriputra and Maudgalyāyana descend to hell to visit and comfort Devadatta",
  "V03vinv172u:9252": "ācaritaṃ śāriputramaudgalyāyanoḥ kālena kālaṃ narakacārikāṃ caritum;",
  "V03vinv172u:9253": "athāyuṣmān śāriputra āyuṣmantaṃ mahāmaudgalyāyanam idam avocad:",
  "V03vinv172u:9254": "āyuṣman mahāmaudgalyāyana bhagavatā devadattaḥ pratyekabodhau vyākṛtaḥ;",
  "V03vinv172u:9255": "ehy āvām avīciṃ mahānarakaṃ gatvā devadattam āśvāsayāva iti;",
  "V03vinv172u:9256": "athāyuṣmantau śāriputramahāmaudgalyāyanau (MSV IV 237)",
  "V03vinv172u:9257": "avīciṃ mahānarakaṃ gatau;",
  "V03vinv172u:9258": "tatrāyuṣmān śāriputra āyuṣmantaṃ mahāmaudgalyāyanam āmantrayate:",
  "V03vinv172u:9259": "samanvāhara āyuṣman mahāmaudgalyāyana nārakān satvān iti;",
  "V03vinv172u:9260": "āyuṣmān mahāmaudgalyāyanas tadrūpaṃ samādhiṃ samāpanno yathā samāhite citte musalamātrābhir dhārābhir varṣitum ārabdhaḥ;",
  "V03vinv172u:9261": "tad udakam avīcikābhir jvālābhir antarāt paryādīyate;",
  "V03vinv172u:9262": "evam īṣāmātrābhir akṣamātrābhir dhārābhir varṣitum ārabdhaḥ;",
  "V03vinv172u:9263": "tad apy udakam antarāt paryādīyate;",
  "V03vinv172u:9264": "tata āyuṣmān śāriputra (SBV II 263)",
  "V03vinv172u:9265": "ādhimokṣikaṃ samādhiṃ samāpannaḥ;",
  "V03vinv172u:9266": "sarvaṃ tan narakam udakena plāvitam;",
  "V03vinv172u:9267": "āyuṣmatā mahāmaudgalyayenoktaṃ:",
  "V03vinv172u:9268": "yo devadattaḥ sa āgacchatv iti;",
  "V03vinv172u:9269": "anekni devadattasahasrāṇy āgatāni;",
  "V03vinv172u:9270": "āyuṣmān mahāmaudgalyāyanaḥ kathayati:",
  "V03vinv172u:9271": "yo bhagavato bhrātā devadattaḥ sa āgacchatv iti;",
  "V03vinv172u:9272": "atha devadatto yenāyuṣmantau śāriputramahāmaudgalyāyanau tenopasaṃkrāntaḥ;",
  "V03vinv172u:9273": "upasaṃkramyāyuṣmatoḥ śāriputramahāmaudgalyāyanayoḥ pādau nipatitaḥ;",
  "V03vinv172u:9274": "tābhyām uktaḥ:",
  "V03vinv172u:9275": "asti te kaccit kāraṇānāṃ viśeṣa?",
  "V03vinv172u:9276": "iti; sa kathayati:",
  "V03vinv172u:9277": "yā tāvad āvīcikaiḥ satvaiḥ sādhāraṇatā sthitā sā evāstu mama;",
  "V03vinv172u:9278": "yāḥ prātipaudgalikā vartante tāḥ śṛṇu: (MSV IV 238)",
  "V03vinv172u:9279": "ayasmayāḥ parvatā āgacchanti,",
  "V03vinv172u:9280": "ādīptāḥ pradīptāḥ saṃprajvalitā ekajvalībhūtāḥ;",
  "V03vinv172u:9281": "te māṃ tilavat peṣayanti;",
  "V03vinv172u:9282": "ubhayato dantakaiḥ krakacair aṅgapratyaṅgāni pāṭyante;",
  "V03vinv172u:9283": "ayasmayair mudgarair ādīptaiḥ pradīptaiḥ saṃprajvalitair ekajvālībhūtair muhur muhuḥ śiraś cūrṇyate;",
  "V03vinv172u:9284": "caturdiśaṃ hastina āgacchanti;",
  "V03vinv172u:9285": "te māṃ piṣṭavat peṣayanti iti",
  "V03vinv172u:9286": "āyuṣmantau śāriputramahāmaudgalyāyanau kathayataḥ:",
  "V03vinv172u:9287": "yas tvaṃ devadatta kathayasi:",
  "V03vinv172u:9288": "ayasmayāḥ parvatā āgacchanti ādīptāḥ pradīptāḥ saṃprajvalitā ekajvalībhūtāḥ;",
  "V03vinv172u:9289": "te māṃ tilavat peṣayantīti;",
  "V03vinv172u:9290": "tathā hi tvayā bhagavato vadhāya gṛdhrakūṭaparvatāc chilā kṣiptā tasyaitat karmaṇaḥ phalam",
  "V03vinv172u:9291": "yat kathayasi:",
  "V03vinv172u:9292": "ubhayatodantakaiḥ krakacair ādīptaiḥ pradīptaiḥ saṃprajvalitair ekajvālībhūtair aṅgapratyaṅgāni pāṭyante iti;",
  "V03vinv172u:9293": "tathā hi tvayā bhagavataḥ śrāvakasaṃgho bhinnaḥ;",
  "V03vinv172u:9294": "tasyaitat karmaṇaḥ phalam",
  "V03vinv172u:9295": "yat kathayasi:",
  "V03vinv172u:9296": "ayasmayair mudgarair ādīptaiḥ pradīptaiḥ saṃprajvalitair ekajvālībhūtair muhur muhuḥ śiraś cūrṇyate;",
  "V03vinv172u:9297": "tathā hi tvayā utpalavarṇā bhikṣuṇī arhantī khaṭaprahāreṇa praghātitā;",
  "V03vinv172u:9298": "tasyaitat karmaṇaḥ phalam",
  "V03vinv172u:9299": "yat kathayasi:",
  "V03vinv172u:9300": "caturdiśaṃ hastina āgacchanti;",
  "V03vinv172u:9301": "te māṃ piṣṭavat peṣayanti iti;",
  "V03vinv172u:9302": "tathā hi tvayā bhagavato vadhāya dhanapālako hastināga utsṛṣṭaḥ;",
  "V03vinv172u:9303": "tasyaitat karmaṇaḥ phalam",
  "V03vinv172u:9304": "api tu vyākṛtas tvaṃ bhagavatā:",
  "V03vinv172u:9305": "kim iti bhadanta śāriputra?",
  "V03vinv172u:9306": "pratisaṃhṛtāni bhikṣavo devadattena kuśalamūlāni;",
  "V03vinv172u:9307": "kalpam avīcau (MSV IV 239)",
  "V03vinv172u:9308": "mahānarake sthitvāsthimān pratyekabuddho bhaviṣyatīti;",
  "V03vinv172u:9309": "sa kathayati (SBV II 264)",
  "V03vinv172u:9310": "bhadanta śāriputra yady evam utsahe aham ekapārśvenāvīcau mahānarake sthātum iti",
  "V03vinv172u:9312": "Śāriputra and Maudgalyāyana visit in hell followers of Devadatta,",
  "V03vinv172u:9313": "Kokālika,",
  "V03vinv172u:9314": "etc.,",
  "V03vinv172u:9315": "and Pūraṇa Kāśyapa",
  "V03vinv172u:9316": "athāyuṣmantau śāriputramahāmaudgalyāyanau yena kokālikaprabhṛtyayas tenopasaṃkrāntau;",
  "V03vinv172u:9317": "yāvat kokālikasya hi jihvā halaśatena dhāryate;",
  "V03vinv172u:9318": "brahmaṇā sabhāṃpatinā kokālika ucyate;",
  "V03vinv172u:9319": "kokālikābhiprasādya śāriputramaudgalyāyanayor bhikṣvor antike cittaṃ peśalayoḥ sabrahmacāribhir vatsalayor iti;",
  "V03vinv172u:9320": "evam ukto kokālika āyuṣmantau śāriputramahāmaudgalyāyanau dṛṣṭvā kathayati:",
  "V03vinv172u:9321": "ihāpy etau pāpecchāv āgatāv iti;",
  "V03vinv172u:9322": "vākpravyāharaṇakālasamanantaram eva kokālikasya halasahareṇa jihvā pāṭayitum ārabdhā;",
  "V03vinv172u:9323": "athāyuṣmantau śāriputramahāmaudgalyāyanāv akaraṇīyā hy ete iti viditvā prakrāntau;",
  "V03vinv172u:9324": "yena pūrānaḥ kāśyapas tenopasaṃkrāntau",
  "V03vinv172u:9325": "atha pūraṇaḥ kāśyapa āyuṣmantoḥ śāriputramahāmaudgalyāyanayoḥ pādayor nipatya kathayati:",
  "V03vinv172u:9326": "ārya śāriputra mayā mithyādharmadeśanayā mahājanakāyo vipralabdhaḥ;",
  "V03vinv172u:9327": "tasya me karmaṇo vipākena jihvāyāṃ paṃca halaśatāni vahanti;",
  "V03vinv172u:9328": "yathā yathā ca śrāvakā stūpakārān kurvanti tathā tathā tīvrataravedanāṃ vedayāmi;",
  "V03vinv172u:9329": "tad arhasi madīyām avasthāṃ teṣāṃ nivedya nivārayituṃ:",
  "V03vinv172u:9330": "mā tasya stūpakāraṃ kariṣyatheti;",
  "V03vinv172u:9331": "tatheti pratijñāya āyuṣmantau śāriputramahāmaudgalyāyanau narakacārikāṃ (MSV IV 240)",
  "V03vinv172u:9332": "caritvā ṛddhyā jambūdvīpam anuprāptā;",
  "V03vinv172u:9333": "tābhyāṃ bhagavato bhikṣūṇāṃ janakāsya devadattakokālikapūraṇaprabhṛtīnāṃ narakopapannānām avasthā vistareṇa samākhyātā",
  "V03vinv172u:9334": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:9335": "paśya bhadanta devadatto bhagavato vacanam avacanīkṛtyāvīcau mahānarake (A 519b)",
  "V03vinv172u:9336": "patita iti; bhagavān āha:",
  "V03vinv172u:9337": "na bhikṣava etarhi yathā atīte 'py adhvani eṣa mama vacanam avacanīkṛtya anayena vyasanam āpannaḥ;",
  "V03vinv172u:9338": "tac chrūyatām (SBV II 265)",
  "V03vinv172u:9340": "The story of the bull and the ass",
  "V03vinv172u:9341": "(concerning a previous life of the Buddha and Devadatta)",
  "V03vinv172u:9342": "bhūtapūrvaṃ bhikṣavo 'niyatarāśyavasthito bodhisatvo goṣūpapanno vṛṣo babhūva;",
  "V03vinv172u:9343": "sa rātrau nagarān nirgamya rājakīye māṣakṣetre carati;",
  "V03vinv172u:9344": "divā nagare tiṣṭhati;",
  "V03vinv172u:9345": "yāvat tasya sakāśaṃ gardabhaḥ upasamkramya kathayati:",
  "V03vinv172u:9346": "mātula tvaṃ upacitatvamāṃsaśoṇitaḥ;",
  "V03vinv172u:9347": "na cāhaṃ tvāṃ paśyāmi kadācic carantam iti;",
  "V03vinv172u:9348": "sa kathayati:",
  "V03vinv172u:9349": "bhagineyāhaṃ rātrau rājakīye māṣakṣetre carāmīti;",
  "V03vinv172u:9350": "sa kathayati:",
  "V03vinv172u:9351": "aham api mātula tvayā sārdhaṃ carāmīti;",
  "V03vinv172u:9352": "sa kathayati:",
  "V03vinv172u:9353": "bhāgineya tvaṃ vācāṭo manarthaṃ kariṣyasīti;",
  "V03vinv172u:9354": "sa kathayati:",
  "V03vinv172u:9355": "mātula gachāmi na kariṣyāmīti;",
  "V03vinv172u:9356": "tau vāṭaṃ bhaṅktvā rājakīye māṣakṣetre nipatitau;",
  "V03vinv172u:9357": "gardabhas tāvat tūṣṇīm avasthito yāvad āśito jātaḥ;",
  "V03vinv172u:9358": "tataḥ kathayati:",
  "V03vinv172u:9359": "mātula gāyāmi tāvad;",
  "V03vinv172u:9360": "vṛṣaḥ kathayati:",
  "V03vinv172u:9361": "tiṣṭha tāvan uhūrtaṃ yāvad ahaṃ nirgacchāmīti;",
  "V03vinv172u:9362": "paścād yatheṣṭaṃ kariṣyasi;",
  "V03vinv172u:9363": "ity uktvā niṣpalāyitaḥ;",
  "V03vinv172u:9364": "gardabho vāśitum ārabdhaḥ;",
  "V03vinv172u:9365": "rājapuruṣaiḥ (MSV IV 241)",
  "V03vinv172u:9366": "śrutvā gṛhītaḥ:",
  "V03vinv172u:9367": "bhavantaḥ anena gardabhena sarvam idaṃ rājakīyaṃ māṣakṣetraṃ bhakṣitaṃ;",
  "V03vinv172u:9368": "nigraham asya kurma iti;",
  "V03vinv172u:9369": "taiḥ karṇau cchitvā ulūkhalaṃ ca grīvāyāṃ baddhvā muktaḥ;",
  "V03vinv172u:9370": "itaś cāmutaś ca paribhraman vṛṣeṇa dṛṣṭaḥ;",
  "V03vinv172u:9371": "sa taṃ gāthayā pratyabhāṣata",
  "V03vinv172u:9372": "sādhu gītaṃ suṣṭhu gītaṃ prāptaṃ gītasya tat phalam /",
  "V03vinv172u:9373": "yato 'si tava gītena jātaḥ karṇavihīnakaḥ //",
  "V03vinv172u:9374": "evaṃ hi tasya bhavati yo vācaṃ ca na rakṣati /",
  "V03vinv172u:9375": "bhramedānīṃ karṇahīnaḥ ulūkhalavibhūṣitaḥ // iti /",
  "V03vinv172u:9376": "so 'pi gāthayā pratyabhāṣata",
  "V03vinv172u:9377": "tūṣṇīṃ bhava khaṇḍadanta tūṣṇīṃ bhava jaradgava /",
  "V03vinv172u:9378": "tvām apy atra gaveṣanto daṇḍahastās trayo janāḥ // iti /",
  "V03vinv172u:9379": "bhagavān āha:",
  "V03vinv172u:9380": "kiṃ manyadhve bhikṣavaḥ?",
  "V03vinv172u:9381": "yo 'sau vṛṣaḥ aham eva sa tena kālena tena samayena;",
  "V03vinv172u:9382": "yo 'sau gardabha eṣa eva sa devadattas tena kālena tena samayena;",
  "V03vinv172u:9383": "tadāpy eṣa mama vacanam avacanīkṛtyānayena (SBV II 266)",
  "V03vinv172u:9384": "vyasanam āpannaḥ;",
  "V03vinv172u:9385": "punar api yathaiva mama vacanam avacanīkṛtyānena vyasanam āpannas tac chrūyatām",
  "V03vinv172u:9387": "The story of the bull and the jackal",
  "V03vinv172u:9388": "(concerning a previous life of the Buddha and Devadatta)",
  "V03vinv172u:9389": "bhūtapūrvaṃ bhikṣavo 'nyatasmin karvaṭake gṛhapatiḥ prativasati;",
  "V03vinv172u:9390": "tasya valīvardo lakṣaṇasaṃpannaḥ;",
  "V03vinv172u:9391": "tenāsau śramaṇabrāhmaṇān svajanān anāthakṛpaṇavanīpakān bhojayitvā yatheṣṭapracārī utsṛṣṭaḥ;",
  "V03vinv172u:9392": "so 'pareṇa samayena itaś cāmutaś ca paribhraman kaluṣe magno 'vasthitaḥ;",
  "V03vinv172u:9393": "tena sūryāstaṃgamanakālasamaye śrutaṃ;",
  "V03vinv172u:9394": "samanveṣamāṇas tasya sakāśaṃ (MSV IV 242)",
  "V03vinv172u:9395": "gataḥ; sa saṃlakṣayati:",
  "V03vinv172u:9396": "na śaknomi aham adhunā samuddhartuṃ;",
  "V03vinv172u:9397": "śvaḥ prabhāte samuddhariṣyāmīti;",
  "V03vinv172u:9398": "vṛṣaḥ kathayati:",
  "V03vinv172u:9399": "mama purastāt pāśaṃ sthāpayitvā gaccha;",
  "V03vinv172u:9400": "yadi śṛgāla āgamiṣyati tasyāhaṃ śṛṅge pāśaṃ kṣepsyāmīti; sa tasya (A 520a)",
  "V03vinv172u:9401": "purastāt pāśaṃ kṣiptvā prakrāntaḥ;",
  "V03vinv172u:9402": "yāvad rātrau śṛgāla āgataḥ;",
  "V03vinv172u:9403": "sa kathayati:",
  "V03vinv172u:9404": "ko 'yaṃ bisāny utkhanati puṇḍarīkāni ceti;",
  "V03vinv172u:9405": "vṛṣaḥ kathayati:",
  "V03vinv172u:9406": "ahaṃ nimagnas tiṣṭhāmīti;",
  "V03vinv172u:9407": "śṛgālaḥ saṃlakṣayati:",
  "V03vinv172u:9408": "bhakṣyo me pratyupasthita iti;",
  "V03vinv172u:9409": "sa tam abhidravitum ārabdhaḥ;",
  "V03vinv172u:9410": "vṛṣaḥ kathayati:",
  "V03vinv172u:9411": "gaccha tvam asmāt pradeśān mā anayena vyasanam āpatsyasa iti;",
  "V03vinv172u:9412": "tathāpy asau nivāryamāno 'bhidravaty eva;",
  "V03vinv172u:9413": "sa vṛṣo gāthāṃ bhāṣate",
  "V03vinv172u:9414": "nāhaṃ bisāny utkhanāmi puṇḍarīkāni nāpy aham /",
  "V03vinv172u:9415": "saced bhakṣitukāmo 'si pṛṣṭhato gaccha bhakṣaya // iti /",
  "V03vinv172u:9416": "śṛgālo bhakṣayāmīti pṛṣṭhato gataḥ;",
  "V03vinv172u:9417": "vṛṣeṇa śṛṅge pāśaḥ kṣiptaḥ;",
  "V03vinv172u:9418": "śṛgālo grīvāyāṃ baddhaḥ;",
  "V03vinv172u:9419": "ākāśe pralambhate;",
  "V03vinv172u:9420": "vṛṣo gāthāṃ bhāṣate",
  "V03vinv172u:9421": "kiṃ naṭo nartako vā tvam uta śobhitadārakaḥ /",
  "V03vinv172u:9422": "grāme vidarśyatāṃ śilpam araṇye nāsti dāyakaḥ // iti / (SBV II 267)",
  "V03vinv172u:9423": "śṛgālo 'pi gāthāṃ bhāṣate",
  "V03vinv172u:9424": "nāhaṃ naṭo nartako vā nāpi śobhitadārakaḥ /",
  "V03vinv172u:9425": "dattā śakeṇa me śreṇī brahmalokaṃ vrajāmy aham // iti / (MSV IV 243)",
  "V03vinv172u:9426": "bhūyo vṛṣo gāthām bhāṣate",
  "V03vinv172u:9427": "na śakro dadāti śreṇīṃ brahmalokaḥ kutas tava /",
  "V03vinv172u:9428": "baddho 'si kūṭapāśena na te paśyāmi jīvitam // iti /",
  "V03vinv172u:9429": "kiṃ manyadhve bhikṣavaḥ?",
  "V03vinv172u:9430": "yo 'sau vṛṣaḥ aham eva sa tena kālena tena samayena;",
  "V03vinv172u:9431": "yo 'sau śṛgāla eṣa eva sa devadattas tena kālena tena samayena;",
  "V03vinv172u:9432": "tadāpy eṣa mama vacanam avacanīkṛtyānayena vyasanam āpannaḥ;",
  "V03vinv172u:9433": "etarhy apy eṣa mama vacanam avacanīkṛtyānena vyasanam āpannaḥ",
  "V03vinv172u:9434": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:9435": "bhadanta devadatto bhagavato vacanam aśṛṇvann avīciparāyaṇaḥ saṃvṛtta iti;",
  "V03vinv172u:9436": "bhagavān āha:",
  "V03vinv172u:9437": "na bhikṣava etarhi yathā atīte 'py adhvani eṣa mama vikrośato vacanam aśṛṇvann avīciparāyaṇaḥ saṃvṛttaḥ;",
  "V03vinv172u:9438": "tac chrūyatām",
  "V03vinv172u:9440": "The story of the King Caitika and the two sons of the Purohita",
  "V03vinv172u:9441": "(concerning a previous life of the Buddha and Devadatta)",
  "V03vinv172u:9442": "bhūtapūrvaṃ bhikṣavo 'nyatamasyāṃ rājadhānyāṃ rājā caitiko nāma rājyaṃ kārayati ṛddhaṃ ca yāvad ākīrṇabahujanamanuṣyaṃ ca;",
  "V03vinv172u:9443": "puṇyānubhāvād devatā antarīkṣe āsanaṃ dhārayanti;",
  "V03vinv172u:9444": "tasya rājñaḥ purohitasya dvau putau jyeṣṭho kanīyāṃś ca;",
  "V03vinv172u:9445": "tatra jyeṣṭho naiṣkramyābhinandī;",
  "V03vinv172u:9446": "kanīyān paurohityābhinnandī;",
  "V03vinv172u:9447": "jyeṣṭhaḥ paśyati pitaraṃ dharmādharmeṇa paurohityaṃ kārayantaṃ;",
  "V03vinv172u:9448": "sa samlakṣayati;",
  "V03vinv172u:9449": "ahaṃ pitur atyayāt purohito bhaviyāmi;",
  "V03vinv172u:9450": "yannv aham api pravrajeyam iti;",
  "V03vinv172u:9451": "sa pitaram anujñāpya bhagavacchāsane pravrajitaḥ;",
  "V03vinv172u:9452": "yāvad apareṇa samayena purohitaḥ kālagataḥ;",
  "V03vinv172u:9453": "sa kanīyān paurohitye pratiṣṭhāpitaḥ;",
  "V03vinv172u:9454": "sa adharmeṇa paurohityaṃ kartum ārabdhaḥ;",
  "V03vinv172u:9455": "janakāyaḥ pīḍyate;",
  "V03vinv172u:9456": "yāvad anyatamaḥ puruṣa itaś cāmutaś ca paribhramaṃs tasya (MSV IV 244)",
  "V03vinv172u:9457": "jyeṣṭhasya (SBV II 268)",
  "V03vinv172u:9458": "pravrajitasya sakāśam upasaṃkrāntaḥ;",
  "V03vinv172u:9459": "sa tena dṛṣṭaḥ:",
  "V03vinv172u:9460": "kutas tvam āgacchasīti;",
  "V03vinv172u:9461": "tena samākhyātam:",
  "V03vinv172u:9462": "amuṣyā rājadhānyāḥ;",
  "V03vinv172u:9463": "sa vārttāṃ praṣṭum ārabdhaḥ;",
  "V03vinv172u:9464": "sa kathayati:",
  "V03vinv172u:9465": "rājñaḥ purohitaḥ kālagataḥ;",
  "V03vinv172u:9466": "tasya kanīyān putraḥ paurohitye pratiṣṭhati;",
  "V03vinv172u:9467": "so 'dharmeṇa paurohityaṃ (A 520b)",
  "V03vinv172u:9468": "karoti; janakāyaḥ pīḍyate iti;",
  "V03vinv172u:9469": "sa kathayati:",
  "V03vinv172u:9470": "kaṃcitkālaṃ prekṣaya;",
  "V03vinv172u:9471": "aham eva tatra gatvā ahitān nivārayiṣyāmi hite ca saṃniyojayiṣyāmi yathā na janapadān nipīḍayatīti;",
  "V03vinv172u:9472": "tena puruṣeṇa gatvā jñātīnām etat prakaraṇaṃ niveditaṃ;",
  "V03vinv172u:9473": "śrutiparaṃparayā tena kanīyasā śrutaṃ;",
  "V03vinv172u:9474": "tena rājñe niveditaṃ:",
  "V03vinv172u:9475": "deva mama sa jyeṣṭho bhrātā āgamiṣyatīti;",
  "V03vinv172u:9476": "rājā kathayati:",
  "V03vinv172u:9477": "śobhanaṃ; sa eva purohito bhaviṣyatīti;",
  "V03vinv172u:9478": "sa kathayati:",
  "V03vinv172u:9479": "deva tvaṃ nāma mayā iyantaṃ kālaṃ vṛthā sevita iti;",
  "V03vinv172u:9480": "rājā kathayati:",
  "V03vinv172u:9481": "eṣa lokadharmo jyeṣṭhaḥ saḥ;",
  "V03vinv172u:9482": "apitv ekena prakāreṇa tava paurohityaṃ bhavatv iti;",
  "V03vinv172u:9483": "yadi tvaṃ tsminn āgate kathayasi:",
  "V03vinv172u:9484": "ahaṃ jyeṣṭha iti;",
  "V03vinv172u:9485": "sa kathayati:",
  "V03vinv172u:9486": "evaṃ bhavatu,",
  "V03vinv172u:9487": "vakṣyāmīti;",
  "V03vinv172u:9488": "yāvad asāv āgataḥ;",
  "V03vinv172u:9489": "taṃ dṛṣṭvā sarājakā parṣad utthitā;",
  "V03vinv172u:9490": "sa tu notthitaḥ; tenoktaḥ:",
  "V03vinv172u:9491": "tvaṃ mama kanīyān kasmān nottiṣṭhasīti;",
  "V03vinv172u:9492": "sa kathayati:",
  "V03vinv172u:9493": "tvam eva kanīyān ahaṃ jyeṣṭhaḥ;",
  "V03vinv172u:9494": "yadi tava na pratyayo vayaṃ rājakule vṛddhāṃs devaṃ ca pṛcchāmaḥ;",
  "V03vinv172u:9495": "jyeṣṭhena rājā pṛṣṭhaḥ;",
  "V03vinv172u:9496": "kathaya bho rājan ka āvayor jyeṣṭha iti;",
  "V03vinv172u:9497": "rājñā saṃprajānaṃ mṛṣā vāg bhāṣitā:",
  "V03vinv172u:9498": "eṣa jyeṣṭhas tvaṃ kanīyān iti;",
  "V03vinv172u:9499": "vākpravyāharaṇakālasamantaram eva tasya devatābhir (MSV IV 245)",
  "V03vinv172u:9500": "āsanaṃ muktaṃ;",
  "V03vinv172u:9501": "sa pṛthivyāṃ patito mukhāc cāsya pūtigandhaḥ pravāti;",
  "V03vinv172u:9502": "jyeṣṭhaḥ purohitaputro gāthāṃ bhāṣate",
  "V03vinv172u:9503": "mṛṣā hi bhāṣamāṇasya prakrāmantīha devatāḥ /",
  "V03vinv172u:9504": "mukhaṃ ca pūtikaṃ bhavati svargāc ca parihīyate //",
  "V03vinv172u:9505": "satyaṃ kathaya bho rājan bhaviṣyati yathā purā /",
  "V03vinv172u:9506": "mṛṣā vadasi ced vyaktam adho yāsyasi caitika //",
  "V03vinv172u:9507": "ajihvako 'sau bhavati matsyo vāricaro yathā /",
  "V03vinv172u:9508": "paripṛṣṭo hi yo dharmam adharmam upadarśayet //",
  "V03vinv172u:9509": "satyaṃ kathaya bho rājan bhaviṣyasi yathā purā / (SBV II 269)",
  "V03vinv172u:9510": "mṛṣā vadasi ced vyaktam adho yāsyasi caitika //",
  "V03vinv172u:9511": "apumān jāyate tatra pumāṃs tatra na jāyate /",
  "V03vinv172u:9512": "paripṛṣṭo hi yo dharmam adharmam upadarśayet //",
  "V03vinv172u:9513": "satyaṃ kathaya bho rājan bhaviṣyasi yathā purā /",
  "V03vinv172u:9514": "mṛṣā vadasi ced vyaktam adho yāsyasi caitika //",
  "V03vinv172u:9515": "varṣaty akāle devaś ca kāle tatra na varṣati /",
  "V03vinv172u:9516": "paripṛṣṭo hi yo dharmam adharmam upadarśayet //",
  "V03vinv172u:9517": "satyaṃ kathaya bho rājan bhaviṣyasi yathā purā /",
  "V03vinv172u:9518": "mṛṣā vadasi ced vyaktam adho yāsyasi caitika //",
  "V03vinv172u:9519": "dve jihve bhavatas tasyoragasyeva hi jantunaḥ /",
  "V03vinv172u:9520": "paripṛṣṭo hi yo dharmam adharmam upadarśayet // (MSV IV 246)",
  "V03vinv172u:9521": "satyaṃ kathaya bho rājan bhaviṣyasi yathā purā /",
  "V03vinv172u:9522": "mṛṣā vadasi ced vyaktam adho yāsyasi caitika //",
  "V03vinv172u:9523": "ity evaṃ caitiko rājā karma kṛtvā sudāruṇam /",
  "V03vinv172u:9524": "avīciṃ narakaṃ prāpto nirayaṃ pāpakarmaṇā //",
  "V03vinv172u:9525": "kiṃ manyadhve bhikṣavaḥ?",
  "V03vinv172u:9526": "yo 'sau jyeṣṭhaḥ purohitaputraḥ aham eva sa tena kālena tena samayena;",
  "V03vinv172u:9527": "yo 'sau caitiko rājā eṣa eva sa devadattas tena kālena tena samayena;",
  "V03vinv172u:9528": "tadāpy eṣa mama vikrośato vacanam aśṛṇvann avīciṃ narakaṃ prāptaḥ;",
  "V03vinv172u:9529": "etarhy apy eṣa mamavikrośato vacanam aśṛṇvann avīciṃ narakaṃ prāptaḥ (A 521a)",
  "V03vinv172u:9530": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ:",
  "V03vinv172u:9531": "paśya bhadanta devadatto hitam ucyamāno vacanam aśṛṇvann avīciparāyaṇaḥ saṃvṛtta iti;",
  "V03vinv172u:9532": "bhagavān āha:",
  "V03vinv172u:9533": "na bhikṣava etarhi yathā atīte 'py adhvany eṣa mayā hitam ucyamāno vacanam aśṛṇvann anayena vyasanam āpannaḥ;",
  "V03vinv172u:9534": "tac chrūyatām",
  "V03vinv172u:9536": "The story of the master-mechanic and his pupil",
  "V03vinv172u:9537": "(concerning a previous life of the Buddha and Devadatta)",
  "V03vinv172u:9538": "bhūtapūrvaṃ bhikṣavo 'nyatamasmin karvaṭake yantrakalācāryaḥ prativasati;",
  "V03vinv172u:9539": "tena sadṛśāt kulāt kalatram ānītaṃ;",
  "V03vinv172u:9540": "sa tayā sārdhaṃ krīḍati ramate paricārayati;",
  "V03vinv172u:9541": "tasya krīḍato ramamāṇasya paricārayataḥ kālāntareṇa patnī āpannasatvā saṃvṛttā;",
  "V03vinv172u:9542": "sāṣṭānāṃ vā navānāṃ vā māsānām atyayāt prasūtā;",
  "V03vinv172u:9543": "dāriko jātaḥ;",
  "V03vinv172u:9544": "tasya trīṇi saptakāny ekaviṃśatidivasān (SBV II 270)",
  "V03vinv172u:9545": "vistareṇa jātasya jātimahaṃ kṛtvā kulasadṛśaṃ nāmadheyaṃ vyavasthāpitaṃ;",
  "V03vinv172u:9546": "sā unnīto vardhito mahān saṃvṛttaḥ;",
  "V03vinv172u:9547": "pitā cāsya kālagataḥ;",
  "V03vinv172u:9548": "so 'nyatamasmin karvaṭake 'nyasya yantrakalācāryasyāntikād (MSV IV 247)",
  "V03vinv172u:9549": "yantrakalāṃ śikṣitum ārabdhaḥ;",
  "V03vinv172u:9550": "tenānyatamasmin karvaṭake gṛhapateḥ sakāśād dārikā prārthitā;",
  "V03vinv172u:9551": "sa kathayati:",
  "V03vinv172u:9552": "yadi amuṣmin divase āgacchasi dāsyāmi;",
  "V03vinv172u:9553": "anyathā neti;",
  "V03vinv172u:9554": "tena yantrakalācāryasya niveditam;",
  "V03vinv172u:9555": "upādhyāyāmuṣmin karvaṭake gṛhapatiḥ;",
  "V03vinv172u:9556": "tasya sakāśān mayā dārikā prārthitā:",
  "V03vinv172u:9557": "sa kathayati:",
  "V03vinv172u:9558": "yady amuṣmin divasa āgacchasi dāsyāmi;",
  "V03vinv172u:9559": "anyathā neti;",
  "V03vinv172u:9560": "yantrakalācāryaḥ kathayati:",
  "V03vinv172u:9561": "putra yady evaṃ gacchāvaḥ;",
  "V03vinv172u:9562": "aham eva pratīcchāmīti;",
  "V03vinv172u:9563": "sa ten sārdhaṃ kāṣṭhamayaṃ mayūram abhiruhya yasminn eva divase avadhiḥ kṛtas tasminn eva divase karvaṭakam anuprāptaḥ;",
  "V03vinv172u:9564": "dṛṣṭvā paraṃ vismayam āpannaḥ;",
  "V03vinv172u:9565": "tato dārikāṃ pratigṛhya punas tad yantram āruhya svagṛham āgataḥ;",
  "V03vinv172u:9566": "yantraṃ saṃgṛhya mātuḥ samarpitam uktaṃ ca;",
  "V03vinv172u:9567": "ayaṃ tava putro yantrasya pravartanayogaṃ jānīte no tu nivartanaṃ;",
  "V03vinv172u:9568": "na tvayāsya yantraṃ deyam iti;",
  "V03vinv172u:9569": "sa bhūyo bhūyo matuḥ kathayati:",
  "V03vinv172u:9570": "amba prayaccha me yantraṃ mahājanakāyam anvāvartayāmīti;",
  "V03vinv172u:9571": "sā kathayati:",
  "V03vinv172u:9572": "putra ācāryas te kathayati:",
  "V03vinv172u:9573": "ayaṃ pravartanaprayogaṃ jānīte no tu nivartanaṃ;",
  "V03vinv172u:9574": "mā dāsyasi mānayena vyasanam āpatsyatīti;",
  "V03vinv172u:9575": "tasmād ahaṃ na dadāmīti;",
  "V03vinv172u:9576": "sa kathayati:",
  "V03vinv172u:9577": "amba pravartanam apy ahaṃ jānāṃi nivartanam api;",
  "V03vinv172u:9578": "kiṃ tv asāv ācāryo mātsaryeṇa na dadātīti;",
  "V03vinv172u:9579": "laghucitto mātṛgrāmaḥ;",
  "V03vinv172u:9580": "tayā lobhitayā dattaṃ;",
  "V03vinv172u:9581": "sa yantram āmreḍyābhiruhya saṃprasthitaḥ;",
  "V03vinv172u:9582": "mahājanakāyo 'bhiprasannaḥ;",
  "V03vinv172u:9583": "tato yantrakalācāryeṇa dṛṣṭaḥ;",
  "V03vinv172u:9584": "sa kathayati:",
  "V03vinv172u:9585": "gato 'yam apunarāgamanāyeti;",
  "V03vinv172u:9586": "sa yathā yathā saṃbhramād āmreḍayati (MSV IV 248)",
  "V03vinv172u:9587": "tathā tathā dūrataraṃ gacchati;",
  "V03vinv172u:9588": "yāvan mahāsamudraṃ gataḥ;",
  "V03vinv172u:9589": "mahāsamudre sadā varṣati devaḥ;",
  "V03vinv172u:9590": "bandhanāmi klinnāni;",
  "V03vinv172u:9591": "anayena vyasanam āpannaḥ;",
  "V03vinv172u:9592": "devatā gāthāṃ bhāṣate",
  "V03vinv172u:9593": "yo hy arthakāmasya hitānukampino vaco na gṛhṇāti yathānuśiṣṭam /",
  "V03vinv172u:9594": "sa uhyate dārumayeṇa pakṣiṇā anāyako na śṛṇotīha kasyacit // iti /",
  "V03vinv172u:9595": "bhagavān āha:",
  "V03vinv172u:9596": "kiṃ manyadhve bhikṣavaḥ?",
  "V03vinv172u:9597": "yo 'sau yantrakalācāryaḥ aham eva sa tena kālena tena samayena;",
  "V03vinv172u:9598": "yo 'sau tasyāntevāsī eṣa eva sa devadattas tena kālena tena samayena;",
  "V03vinv172u:9599": "tadāpy eṣa vacanam aśṛṇvann anayena vyasanam āpannaḥ;",
  "V03vinv172u:9600": "etarhy apy eṣa mayā hitam ucyamāno mama vacanam aśṛṇvann anayena vyasanam āpannaḥ (SBV II 271) (A 521b)",
  "V03vinv172u:9602": "The question of Upāli",
  "V03vinv172u:9603": "āyuṣmān upālī buddhaṃ bhagavantaṃ pṛcchati:",
  "V03vinv172u:9604": "ucyate bhadanta saṃghabhedaḥ ucyate bhadanta saṃghasāmagrī iti;",
  "V03vinv172u:9605": "tatra kataro bhedaḥ katarā saṃghasāmagrī;",
  "V03vinv172u:9606": "yataś copālin bhikṣavaḥ dharme 'dharmsaṃjñinaḥ adharme dharmasaṃjñino vyagre avyagrasaṃjñinaḥ karmāṇi kurvanti;",
  "V03vinv172u:9607": "ayam ucyate saṃghabhedaḥ;",
  "V03vinv172u:9608": "yatas tu dharme dharmasaṃjñinaḥ samagre samagrasaṃjñinaḥ karmāṇi kurvanti;",
  "V03vinv172u:9609": "iyam ucyate saṃghasāmagrī iti",
  "V03vinv172u:9610": "yatraiko bhikṣur na tatra saṃgho bhidyate;",
  "V03vinv172u:9611": "yatrau dvau yatra trayo yāvad aṣṭau na tatra saṃgho bhidyate;",
  "V03vinv172u:9612": "yatra nava bhikṣavo uttare vā tatra dvābhyāṃ kāraṇābhyāṃ saṃgho bhidyate;",
  "V03vinv172u:9613": "jñaptikarmaṇā śalākāgrahaṇena ca (MSV IV 249)",
  "V03vinv172u:9614": "kathaṃ jñaptikarmaṇā?",
  "V03vinv172u:9615": "yathāpitad devadatto bhikṣūṇāṃ jñāpayati saṃjñāpayati śikṣayati grāhayati:",
  "V03vinv172u:9616": "paṃcabhir āyuṣmanto vratapadair bhikṣuḥ śudhyati vimucyati niryāti sukhaduḥkhaṃ vyatikrāmati;",
  "V03vinv172u:9617": "sukhaduḥkhavyatikramaṃ cānuprāpnoti;",
  "V03vinv172u:9618": "katamaiḥ paṃcabhiḥ?",
  "V03vinv172u:9619": "āraṇyakatvena āyuṣmanto bhikṣuḥ śudhyati vimucyati niryāti sukhaduḥkhaṃ vyatikrāmati;",
  "V03vinv172u:9620": "sukhaduḥkhavyatikramaṃ cānuprāpnoti;",
  "V03vinv172u:9621": "vṛkṣamūlikatvena paiṇḍapātikatvena traicīvarikatvena pāṃsukūlikatvenāyuṣmanto bhikṣuḥ śudhyati vimucyati niryāti sukhaduḥkhaṃ vyatikrāmati;",
  "V03vinv172u:9622": "sukhaduḥkhavyatikramaṃ cānuprāpnoti;",
  "V03vinv172u:9623": "yeṣāṃ yuṣmākam āyuṣmantaḥ na kṣamante ebhiḥ paṃcabhiḥ vratapadaiḥ śodhuṃ moktuṃ niryātuṃ te śramaṇasya gautamasyārād bhavantu,",
  "V03vinv172u:9624": "hirug bhavantu;",
  "V03vinv172u:9625": "dūreṇa pareṇa bhavantu ity eṣā jñaptiḥ;",
  "V03vinv172u:9626": "ity evaṃ jñaptikarmaṇā",
  "V03vinv172u:9627": "kathaṃ śalākāgrahaṇena?",
  "V03vinv172u:9628": "yathāpitad devadatto bhikṣūṇāṃ jñāpayati saṃjñāpayati śikṣayati grāhayati:",
  "V03vinv172u:9629": "paṃcabhir āyuṣmanto vratapadair (SBV II 272)",
  "V03vinv172u:9630": "bhikṣuḥ śudhyati mucyati niryāti sukhaduḥkhaṃ vyatikrāmati;",
  "V03vinv172u:9631": "sukhaduḥkhavyatikramaṃ cānuprāpnoti;",
  "V03vinv172u:9632": "katamaiḥ paṃcabhiḥ?",
  "V03vinv172u:9633": "āraṇyakatvenāyuṣmanto bhikṣuḥ śudhyati mucyati niryāti sukhaduḥkhaṃ vyatikrāmati;",
  "V03vinv172u:9634": "sukhaduḥkhavyatikramaṃ cānuprāpnoti;",
  "V03vinv172u:9635": "vṛkṣamūlikatvena paiṇḍapātikatvena traicīvarikatvena pāṃsukūlikatvenāyuṣmanto bhikṣuḥ śudhyati vimucyati niryāti sukhaduḥkhaṃ vyatikrāmati;",
  "V03vinv172u:9636": "sukhaduḥkhavyatikramaṃ cānuprāpnoti;",
  "V03vinv172u:9637": "yeṣāṃ yuṣmākam āyuṣmantaḥ na kṣamante (MSV IV 250)",
  "V03vinv172u:9638": "ebhiḥ paṃcabhiḥ vratapadaiḥ śodhuṃ moktuṃ niryātuṃ te śramaṇasya gautamasyārād bhavantu,",
  "V03vinv172u:9639": "hirug bhavantu;",
  "V03vinv172u:9640": "dūreṇa pareṇa bhavantu;",
  "V03vinv172u:9641": "śalākāṃ gṛhṇantv iti;",
  "V03vinv172u:9642": "devadattaś cātmapaṃcamaḥ śalākāṃ gṛhṇāti;",
  "V03vinv172u:9643": "evaṃ śalākāgrahaṇena",
  "V03vinv172u:9644_0": "// // āyuṣmān upālī buddhaṃ bhagavantaṃ pṛcchati utkṣiptakena tāvad bhadanta saṃgho",
  "V03vinv172u:9644_1": "bhidyate utkṣiptakānuvartakena utkṣiptakānuvartakānuvarttakena na utkṣepakena na",
  "V03vinv172u:9644_2": "utkṣepakānuvartakena na utkṣepakānuvartakānuvarttakena na utkṣepakānuvarttakena tāvad",
  "V03vinv172u:9644_3": "bhadanta saṃgho bhidyeta na utkṣiptakena na utkṣiptakānuvartakānuvartakena na utkṣepakena",
  "V03vinv172u:9644_4": "na utkṣepakānuvartakānuvartakena utkṣiptakānuvartakānuvartakena tāvad bhadanta saṃgho",
  "V03vinv172u:9644_5": "bhidyeta na utkṣiptakena na utkṣiptānuvartakena na utkṣepakena na utkṣepakānuvarttakānuvartakena // //",
  "V03vinv172u:9646": "utkṣepakena tāvad bhadanta saṃgho bhidyeta na utkṣiptakena na utkṣiptakānuvartakena utkṣiptakānuvartakānuvartakena na utkṣiptakānuvartakena na utkṣiptānuvartakānuvartakena (A 522a)",
  "V03vinv172u:9647_0": "tāvad bhadanta saṃgho bhidyeta na utkṣiptakānuvartakena na utkṣiptakānuvartakena",
  "V03vinv172u:9647_1": "na utkṣiptānuvartakena na utkṣiptānuvartakānuvartakānuvartakena na utkṣiptakena na",
  "V03vinv172u:9647_2": "utkṣiptakānuvartakānuvartakena //",
  "V03vinv172u:9648": "utkṣepakānuvartakānuvartakena tāvad bhadanta saṃgho bhidyeta (a2)",
  "V03vinv172u:9649": "na utkṣiptakena na utkṣiptakānuvartakena na utkṣiptakānuvartakānuvartakānuvartakena na utkṣepakena na utkṣiptakānuvartakena (SBV II 273)",
  "V03vinv172u:9650": "sarvair ebhir upāliṃ saṃgho bhidyeta sthāpayitvā eka utkṣiptakam* // //",
  "V03vinv172u:9651": "antaroddānam",
  "V03vinv172u:9652": "saṃghabhedaś ca sāmagrī ekaḥ saṃgho na bhidyate /",
  "V03vinv172u:9653": "navānām antimo bhedas tisra utkṣepaṣaṭkikāḥ //",
  "V03vinv172u:9654": "āyuṣmān upālī buddhaṃ bhagavantaṃ pṛcchati:",
  "V03vinv172u:9655": "yad uktaṃ bhadanta bhagavatā samagraṃ śrāvakasaṃghaṃ bhitvā āvīcikam avadyaṃ prasūte;",
  "V03vinv172u:9656": "spṛśyati cānantaryāvadyena karmaṇā;",
  "V03vinv172u:9657": "kiyatā bhadanta bhikṣuḥ samagraṃ śrāvakasaṃghaṃ bhitvā āvīcikam avadyaṃ prasūte spṛśyate cānantaryāvadyena karmaṇā",
  "V03vinv172u:9658": "1) yataś copālin bhikṣur dharme adharmasaṃjñī bhede adharmasaṃjñī bhikṣūṇāṃ jñāpayati saṃjñāpayati śikṣayati grāhayati saṃghasya bhedāya parākrāmati;",
  "V03vinv172u:9659": "iyatā upālin bhikṣuḥ samagraṃ śrāvakasaṃghaṃ bhitvā āvīcikam avadyaṃ prasūte spṛśyate cānantaryāvadyena karmaṇā",
  "V03vinv172u:9660": "2) yataś copālin bhikṣur adharme adharmasaṃjñī bhede dharmasaṃjñī bhikṣūṇāṃ jñāpayati saṃjñāpayati śikṣayati grāhayati saṃghasya bhedāya (MSV IV 252)",
  "V03vinv172u:9661": "parākrāmati;",
  "V03vinv172u:9662": "iyatā upālin bhikṣuḥ samagraṃ śrāvakasaṃghaṃ bhitvā āvīcikam avadyaṃ prasūte spṛśyate anantaryāvadyena karmaṇā",
  "V03vinv172u:9663": "3) yataś copālin bhikṣur adharme adharmasaṃjñī bhede vaimatiko bhikṣūṇāṃ jñāpayati saṃjñāpayati śikṣayati grāhayati saṃghasya bhedāya parākrāmati;",
  "V03vinv172u:9664": "iyatā upālin bhikṣuḥ samagraṃ śrāvakasaṃghaṃ bhitvā āvīcikam avadyaṃ prasūte (",
  "V03vinv172u:9665": "na tu)",
  "V03vinv172u:9666": "spṛśyate ānantaryāvadyena karmaṇā (SBV II 274)",
  "V03vinv172u:9667": "4) yataś copālin bhikṣur adharme dharmasaṃjñī bhede adharmasaṃjñī bhikṣūṇāṃ jñāpayati saṃjñāpayati śikṣayati grāhayati saṃghasya bhedāya parākrāmati;",
  "V03vinv172u:9668": "iyatā upālin bhikṣuḥ samagraṃ śrāvakasaṃghaṃ bhitvā āvīcikam avadyaṃ prasūte spṛśyate cānantaryāvadyena karmaṇā",
  "V03vinv172u:9669": "5) yataś copālin bhikṣur adharme dharmasaṃjñī bhede dharmasaṃjñī bhikṣūṇāṃ jñāpayati saṃjñāpayati śikṣayati grāhayati saṃghasya bhedāya parākrāmati;",
  "V03vinv172u:9670": "iyatā upālin bhikṣuḥ samagraṃ śrāvakasaṃghaṃ bhitvā āvīcikam avadyaṃ prasūte na tu spṛśyate ānantaryāvadyena karmaṇā",
  "V03vinv172u:9671": "6) yataś copālin bhikṣur adharme dharmasaṃjñī bhede vaimatiko bhikṣūṇāṃ jñāpayati saṃjñāpayati śikṣayati grāhayati saṃghasya bhedāya parākrāmati;",
  "V03vinv172u:9672": "iyatā upālin bhikṣuḥ samagraṃ śrāvakasaṃghaṃ bhitvā āvīcikam avadyaṃ prasūte na tu spṛśyate ānantaryāvadyena karmaṇā",
  "V03vinv172u:9673": "7) yataś copālin bhikṣur dharme adharmasaṃjñī bhede adharmasaṃjñī bhikṣūṇāṃ jñāpayati saṃjñāpayati śikṣayati grāhayati saṃghasya bhedāya parākrāmati; (A 522b)",
  "V03vinv172u:9674": "iyatā upālin bhikṣuḥ samagraṃ śrāvakasaṃghaṃ bhitvā āvīcikam avadyaṃ prasūte spṛśyate cānantaryāvadyena karmaṇā (MSV IV 253)",
  "V03vinv172u:9675": "8) yataś copālin bhikṣur dharme adharmasaṃjñī bhede dharmasaṃjñī bhikṣūṇāṃ jñāpayati saṃjñāpayati śikṣayati grāhayati saṃghasya bhedāya parākrāmati;",
  "V03vinv172u:9676": "iyatā upālin bhikṣuḥ samagraṃ śrāvakasaṃghaṃ bhitvā āvīcikam avadyaṃ prasūte na tu spṛśyate ānantaryāvadyena karmaṇā",
  "V03vinv172u:9677": "9) yataś copālin bhikṣur dharme adharmasaṃjñī bhede vaimatiko bhikṣūṇāṃ jñāpayati saṃjñāpayati śikṣayati grāhayati saṃghasya bhedāya parākrāmati;",
  "V03vinv172u:9678": "iyatā upālin bhikṣuḥ samagraṃ śrāvakasaṃghaṃ bhitvā āvīcikam avadyaṃ prasūte na tu spṛśyate ānantaryāvadyena karmaṇā",
  "V03vinv172u:9679": "10) yataś copālin bhikṣur dharme dharmasaṃjñī bhede adharmasaṃjñī bhikṣūṇāṃ jñāpayati saṃjñāpayati śikṣayati grāhayati saṃghasya bhedāya parākrāmati;",
  "V03vinv172u:9680": "iyatā upālin bhikṣuḥ samagraṃ śrāvakasaṃghaṃ bhitvā āvīcikam avadyaṃ prasūte spṛśyate cānantaryāvadyena karmaṇā",
  "V03vinv172u:9681": "11) yataś copālin bhikṣur dharme dharmasaṃjñī bhede dharmasaṃjñī (SBV II 275)",
  "V03vinv172u:9682": "bhikṣūṇāṃ jñāpayati saṃjñāpayati śikṣayati grāhayati saṃghasya bhedāya parākrāmati;",
  "V03vinv172u:9683": "iyatā upālin bhikṣuḥ samagraṃ śrāvakasaṃghaṃ bhitvā āvīcikam avadyaṃ prasūte na tu spṛśyate ānantaryāvadyena karmaṇā",
  "V03vinv172u:9684": "12) yataś copālin bhikṣur dharme dharmasaṃjñī bhede vaimatiko bhikṣūṇāṃ jñāpayati saṃjñāpayati śikṣayati grāhayati saṃghasya bhedāya parākrāmati;",
  "V03vinv172u:9685": "iyatā upālin bhikṣuḥ samagraṃ śrāvakasaṃghaṃ bhitvā āvīcikam avadyaṃ prasūte na tu spṛśyate ānantaryāvadyena karmaṇā (MSV IV 254)",
  "V03vinv172u:9686": "13) yataś copālin bhikṣur adharme vaimatiko bhede adharmasaṃjñī bhikṣūṇāṃ jñāpayati saṃjñāpayati śikṣayati grāhayati saṃghasya bhedāya parākrāmati;",
  "V03vinv172u:9687": "iyatā upālin bhikṣuḥ samagraṃ śrāvakasaṃghaṃ bhitvā āvīcikam avadyaṃ prasūte spṛśyate cānantaryāvadyena karmaṇā",
  "V03vinv172u:9688": "14) yataś copālin bhikṣur adharme vaimatiko bhede dharmasaṃjñī bhikṣūṇāṃ jñāpayati saṃjñāpayati śikṣayati grāhayati saṃghasya bhedāya parākrāmati;",
  "V03vinv172u:9689": "iyatā upālin bhikṣuḥ samagraṃ śrāvakasaṃghaṃ bhitvā āvīcikam avadyaṃ prasūte na tu spṛśyate ānantaryāvadyena karmaṇā",
  "V03vinv172u:9690": "15) yataś copālin bhikṣur adharme vaimatiko bhede vaimatiko bhikṣūṇāṃ jñāpayati saṃjñāpayati śikṣayati grāhayati saṃghasya bhedāya parākrāmati;",
  "V03vinv172u:9691": "iyatā upālin bhikṣuḥ samagraṃ śrāvakasaṃghaṃ bhitvā āvīcikam avadyaṃ prasūte na tu spṛśyate ānantaryāvadyena karmaṇā",
  "V03vinv172u:9692": "16) yataś copālin bhikṣur dharme vaimatiko bhede adharmasaṃjñī bhikṣūṇāṃ jñāpayati saṃjñāpayati śikṣayati grāhayati saṃghasya bhedāya parākrāmati;",
  "V03vinv172u:9693": "iyatā upālin bhikṣuḥ samagraṃ śrāvakasaṃghaṃ bhitvā (A 523a)",
  "V03vinv172u:9694": "āvīcikam avadyaṃ prasūte spṛśyate cānantaryāvadyena karmaṇā",
  "V03vinv172u:9695": "17) yataś copālin bhikṣur dharme vaimatiko bhede dharmasaṃjñī bhikṣūṇāṃ jñāpayati saṃjñāpayati śikṣayati grāhayati saṃghasya bhedāya parākrāmati;",
  "V03vinv172u:9696": "iyatā upālin bhikṣuḥ samagraṃ śrāvakasaṃghaṃ bhitvā āvīcikam avadyaṃ prasūte na tu spṛśyate ānantaryāvadyena karmaṇā",
  "V03vinv172u:9697": "18) yataś copālin bhikṣur dharme vaimatiko bhede vaimatiko bhikṣūṇāṃ jñāpayati saṃjñāpayati śikṣayati grāhayati saṃghasya bhedāya parākrāmati;",
  "V03vinv172u:9698": "iyatā upālin bhikṣuḥ samagraṃ śrāvakasaṃghaṃ bhitvā āvīcikam avadyaṃ prasūte na tu spṛśyate ānantaryāvadyena karmaṇā (SBV II 276)",
  "V03vinv172u:9699": "evam etāvanti aṣṭādaśa;",
  "V03vinv172u:9700": "āsāṃ ṣaṭ psṛśyante ānantaryāvadyena karmaṇā;",
  "V03vinv172u:9701": "yāsu bhede adharmasaṃjñī;",
  "V03vinv172u:9702": "avaśiṣṭāḥ na spṛśyante ānataryāvadyena karmaṇeti",
  "V03vinv172u:9703": "vinaye saṃghabhedavastu samāptaḥ //",
  "V03vinv172u:9704": "vinayavastvāgamaṃ // // //"
}