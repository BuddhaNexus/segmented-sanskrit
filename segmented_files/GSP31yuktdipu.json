{
  "GSP31yuktdipu:0": "yuktidīpikā //",
  "GSP31yuktdipu:1": "vītāvītaviṣāṇasya pakṣatāvanasevinaḥ /",
  "GSP31yuktdipu:2": "pravādāḥ sāṃkhyakariṇaḥ sallakīṣaṃḍabhaṅgurāḥ // 1 //",
  "GSP31yuktdipu:3": "ṛṣaye paramāyārkamarīcisamatejase /",
  "GSP31yuktdipu:4": "saṃsāragahanamadhvāntasūryāya gurave namaḥ // 2 //",
  "GSP31yuktdipu:5": "tattvaṃ jijñāsamānāya viprāyāsuraye muniḥ /",
  "GSP31yuktdipu:6": "taduvāca mahattantraṃ duḥkhatrayanivṛttaye // 3 //",
  "GSP31yuktdipu:7": "na tasyādhigamaḥ śakyaḥ kartuṃ varṣaśatairapi /",
  "GSP31yuktdipu:8": "bhūyastvāditi saṃcintya munibhiḥ sūkṣmabuddhibhiḥ // 4 //",
  "GSP31yuktdipu:9": "granthenālpena saṃkṣipya tadārṣamanuśāsanam /",
  "GSP31yuktdipu:10": "nibaddhamamalaprajñaiḥ śiṣyāṇāṃ hitakāmyayā // 5 //",
  "GSP31yuktdipu:11": "pratipakṣāḥ punastasya puruṣeśāṇuvādinaḥ /",
  "GSP31yuktdipu:12": "vaināśikāḥ prākṛtikā vikārapuruṣāstathā // 6 //",
  "GSP31yuktdipu:13": "teṣāmicchāvighātārthamācāryaiḥ sūkṣmabuddhibhiḥ /",
  "GSP31yuktdipu:14": "racitāḥ sveṣu tantreṣu viṣamāstarkagahvarāḥ // 7 //",
  "GSP31yuktdipu:15": "śiṣyairduravagāhāste tattvārthabhrāntabuddhibhiḥ /",
  "GSP31yuktdipu:16": "tasmādīśvarakṛṣṇena saṃkṣiptārthamidaṃ kṛtam // 8 //",
  "GSP31yuktdipu:17": "saptatyākhyaṃ prakaraṇaṃ sakalaṃ śāstrameva vā /",
  "GSP31yuktdipu:18": "yasmāt sarvapadārthānāmiha vyākhyā kariṣyate // 9 //",
  "GSP31yuktdipu:19": "pradhānāstitvamekatvamarthavattvamathānyatā /",
  "GSP31yuktdipu:20": "pārārthyañca tathānaikyaṃ viyogo yoga eva ca // 10 //",
  "GSP31yuktdipu:21": "śeṣavṛttirakartṛtvaṃ cūlikārthāḥ smṛtā daśa /",
  "GSP31yuktdipu:22": "viparyayaḥ pañcavidhastathoktā nava tuṣṭayaḥ // 11 //",
  "GSP31yuktdipu:23": "karaṇānāmasāmarthyamaṣṭāviṃśatidhā matam /",
  "GSP31yuktdipu:24": "iti ṣaṣṭiḥ padārthānāmaṣṭābhiḥ saha siddhibhiḥ // 12 //",
  "GSP31yuktdipu:25": "yathākramaṃ lakṣaṇataḥ kārtsnyenehābhidhāsyate /",
  "GSP31yuktdipu:26": "tasmādataḥ śāstramidamalaṃ nānātvasiddhaye // 13 //",
  "GSP31yuktdipu:27": "alpagranthamanalpārthaṃ sarvaistantraguṇairyutam /",
  "GSP31yuktdipu:28": "pāramarṣasya tantrasya bimbamādarśagaṃ yathā // 14 //",
  "GSP31yuktdipu:29": "tasya vyākhyāṃ kariṣyāmi yathānyāyopapattaye /",
  "GSP31yuktdipu:30": "kāruṇyādapyayuktāṃ tāṃ pratigṛhṇantu sūrayaḥ // 15 //",
  "GSP31yuktdipu:31": "āha,",
  "GSP31yuktdipu:32": "kariṣyati bhavān vyākhyām / idaṃ tvādāvupanyastaṃ sarvaistantraguṇairyutamidaṃ tantramiti / ke tantraguṇāḥ, kiyanto veti ?",
  "GSP31yuktdipu:33": "ucyate -",
  "GSP31yuktdipu:34": "sūtrapramāṇāvayavopapattiranyūnatā saṃśayanirṇayoktiḥ /",
  "GSP31yuktdipu:35": "uddeśanirdeśamanukramaśca saṃjñopadeśāviha tantrasampat //",
  "GSP31yuktdipu:36": "sūtrāṇi ca pramāṇāni ca avayavāśca,",
  "GSP31yuktdipu:37_0": "sūtrapramāṇāvayavāḥ / teṣām upapattiḥ sūtrapramāṇāvayavopapattiḥ / upapattiḥ sambhava",
  "GSP31yuktdipu:37_1": "ityanarthāntaram / ananyo 'rtho 'narthāntaram / upapattiśabdaḥ pratyekaṃ parisamāpyate",
  "GSP31yuktdipu:37_2": "sūtropapattirityādi /",
  "GSP31yuktdipu:38": "āha, lakṣaṇopetasūtropapattiriti vaktavyam /",
  "GSP31yuktdipu:39": "itarathā hi alakṣaṇopetasyāpi sūtrasya tantrāṅgabhāvaḥ syāditi /",
  "GSP31yuktdipu:40": "ucyate na, nāntarīyakatvāt / na hyantareṇa lakṣaṇopetatvaṃ sūtratvam / ato na vaktavyametaditi /",
  "GSP31yuktdipu:41": "āha, atha sūtramiti kasmāt ?",
  "GSP31yuktdipu:42": "ucyate- sūcanāt sūtram / sūcayati tāṃstānarthaviśeṣāniti sūtram / tadyathā- kāraṇamastyavyaktam (ISk 16)",
  "GSP31yuktdipu:43": ", bhedānāṃ parimāṇāditi (ISk 15)",
  "GSP31yuktdipu:44_0": "/ atra pratijñāhetū kaṇṭhoktau / tayorupayogi dṛṣṭāntaṃ sādhyasiddhaye samarthamiti",
  "GSP31yuktdipu:44_1": "kṛtvā mūlaśakalādayo 'trāntaranabhihitā apyetasmādavasīyante / athavā bhikṣorupasaṃhṛtabahiṣkaraṇāntaḥkaraṇasya",
  "GSP31yuktdipu:44_2": "teṣu teṣvatīndriyeṣu api pradhānādiṣvartheṣu buddhiṃ sūcayatīti sūtram / athavā,",
  "GSP31yuktdipu:45": "saukṣmyāttadanupalabdhiriti (ISk 8) sūtram / tadyathā-",
  "GSP31yuktdipu:46": "alpākṣaramasandigdhaṃ sāravadviśvatomukham /",
  "GSP31yuktdipu:47": "astobhamanavadyaṃ ca sūtraṃ sūtravido viduḥ //",
  "GSP31yuktdipu:48": "astobhamapunaruktamityarthaḥ / tathā",
  "GSP31yuktdipu:49": "labhūni sūcitārthāni svalpākṣarapadāni ca /",
  "GSP31yuktdipu:50": "sarvataḥ sārabhūtāni sūtrāṇyāhurmanīṣiṇaḥ //",
  "GSP31yuktdipu:51": "pramāṇāni ca pratyakṣādīni, tānyuttaratra vakṣyati 'dṛṣṭamanumānamāptavacanaṃ ca'; (ISk 4)",
  "GSP31yuktdipu:52": ", 'prativiṣayādhyavasāyo dṛṣṭamityādi'; (ISk 5) /",
  "GSP31yuktdipu:53": "avayavāḥ punarjijñāsādayaḥ,",
  "GSP31yuktdipu:54": "pratijñādayaśca / tatra jijñāsādayo vyākhyāṅgam / pratijñādayaḥ parapratyāyanāṅgam /tānuttaratra vakṣyāmaḥ /",
  "GSP31yuktdipu:55": "āha,",
  "GSP31yuktdipu:56": "avayavānabhidhānamupadeśāt / na hi tathā pratyakṣādīni pramāṇānyupadiṣṭāni tathā avayavā upadiṣṭāḥ / tasmādavayavopapattirityetadasat /",
  "GSP31yuktdipu:57_0": "bhāṣyakāraprāmāṇyādadoṣa iti cet syānmatam / yadyapi sūtrakāreṇāvayavopadeśo na kṛtastathāpi",
  "GSP31yuktdipu:57_1": "bhāṣyakārāḥ kecideṣāṃ saṃgrahaṃ cakruḥ / te ca naḥ pramāṇam / tasmādyukatamavayavopapattiriti /",
  "GSP31yuktdipu:57_2": "etaccāyuktam / kasmāt ?",
  "GSP31yuktdipu:58": "utsūtratvāt / nahyutsūtraṃ vyācakṣāṇā bhāṣyakārāḥ pramāṇaṃ bhavanti / tathā caitadutsūtritamiti /",
  "GSP31yuktdipu:59": "ucyate,",
  "GSP31yuktdipu:60_0": "na / liṅgāt / naitadyuktamanupadeśānna santi jijñāsādayaḥ / kintarhyanupadiṣṭamapyeṣāmastitvaṃ",
  "GSP31yuktdipu:60_1": "liṅgāt pratipadyāmahe yadayamācāryo duḥkhatrayābhighātājjijñāsā tadapaghātake hetāviti (ISk 1)",
  "GSP31yuktdipu:61": "jijñāsāprayojanamācaṣṭe / kāraṇamastyavyaktamiti (ISk 16)",
  "GSP31yuktdipu:62": "pratijñāṃ karoti / bhedānāṃ parimāṇāditi (ISk 15)",
  "GSP31yuktdipu:63": "hetumupadiśati / naṭavad vyavatiṣṭhate liṅgamiti (ISk 42)",
  "GSP31yuktdipu:64": "dṛṣṭāntaṃ dyotayati / kṣīrasya yathā tathā pravṛttiḥ pradhānastyetyupasaṃharati (ISk 57)",
  "GSP31yuktdipu:65": "/ tasmāt trividhaṃ karaṇaṃ dvārīti (ISk 35)",
  "GSP31yuktdipu:66": "nigamayati / na cānabhipretairācāryāṇāṃ śāstre vyavahāro lakṣyate / tena vayaṃ liṅgātpratipadyāmahe santi jijñāsādayo 'vayavāḥ śāstra iti /",
  "GSP31yuktdipu:67": "āha,",
  "GSP31yuktdipu:68": "satāmanupadeśe prayojanavacanam / evaṃ cenmanyase- santi jijñāsādayo 'vayavāḥ,",
  "GSP31yuktdipu:69": "śāstre teṣāmanupadeśe prayojanaṃ vaktavyam- amuṣmāddhetorācāryeṇa nopadiśyante, santi ca te iti /",
  "GSP31yuktdipu:70": "ucyate,",
  "GSP31yuktdipu:71": "pramāṇāntarbhāvāt / pramāṇeṣvantarbhāva eṣāmityayamupadiṣṭo heturasmābhiḥ / anumānāṅgaṃ hi jijñāsādayaḥ,",
  "GSP31yuktdipu:72": "tasmāttadantarbhūtāste iti na pṛthagupadiśyante / kiñca,",
  "GSP31yuktdipu:73": "tantrāntarokteḥ / tantrāntareṣu hi vindhyavāsiprabhṛtirācāryairupadiṣṭāḥ / pramāṇaṃ ca naste ācāryā ityataścānupadeśo jijñāsādīnāmiti /",
  "GSP31yuktdipu:74": "āha na,",
  "GSP31yuktdipu:75": "pramāṇānupadeśaprasaṃgāt / yadi ca tantrāntaropadeśādevāvayavānāmanupadeśaḥ,",
  "GSP31yuktdipu:76_0": "pratyakṣādīnyapi ca tantrāntareṣūpadiśyante / śrotrādivṛttiḥ pratyakṣam / sambandhādekasmāccheṣasiddhiranumānam /",
  "GSP31yuktdipu:76_1": "yo yatrābhiyuktaḥ karmaṇi cāduṣṭassa tatrāptastasyopadeśa āptavacanamiti teṣāmapyanupadeśaprasaṅgaḥ /",
  "GSP31yuktdipu:76_2": "atha sati tantrāntaropadeśe pramāṇānyupadiśyante nāvayavā iti,",
  "GSP31yuktdipu:77": "nanvetadicchāmātramiti /",
  "GSP31yuktdipu:78": "ucyate,",
  "GSP31yuktdipu:79": "pūrva eva tarhi parihāro 'stu / athavā punarastu tantrāntarokterityayamapi parihāraḥ / yattūktaṃ pramāṇānupadeśaprasaṅga iti atra brūmaḥ- ayuktametat / kasmāt ?",
  "GSP31yuktdipu:80": "prayojanavatāmupadeśasyādoṣatvāt / anupadeśo hi prayojanavataścodyata iti yuktametat / upadeśameva tu sadoṣa iti kṛtvā kaḥ pratyācakṣīta ?",
  "GSP31yuktdipu:81": "tasmānna kiñcidetat / kiñcānyat,",
  "GSP31yuktdipu:82": "pradhānopadeśe guṇabhūtāntarbhāvasiddheḥ / tadyathā,",
  "GSP31yuktdipu:83_0": "takṣṇuhi caitra ityukte yāvadbhissādhanaviśeṣairvinā takṣaṇaṃ nopapadyate sarvāstāṃścaitra",
  "GSP31yuktdipu:83_1": "upādatte / tathā pratyakṣādiṣu pramāṇeṣūpadiṣṭeṣu yaireṣāmavinābhāvaḥ sarvāṇi tānyupādāsyāmahe / kiñcānyāt,",
  "GSP31yuktdipu:84": "anyatrāpi tadanuṣṭhānāt / na kevalamiha,",
  "GSP31yuktdipu:85": "anyatrāpyayamācāryaḥ pradhānāmevopadeśaṃ karoti / tadaṅgabhūtāstu tadupadeśādeva pratīyante / tadyathā,",
  "GSP31yuktdipu:86": "kāraṇamastyavyaktam (ISk 16)",
  "GSP31yuktdipu:87": "bhedānāṃ parimāṇāditi (ISk 15)",
  "GSP31yuktdipu:88_0": "/ itarathā hi dṛṣṭāntābhāvādasādhanametatsyāt / paśyati tvācāryo nādṛṣṭāntaṃ sādhanaṃ",
  "GSP31yuktdipu:88_1": "sādhyamāpnotīti kṛtvā pratipādakāḥ pratipādanakāle tantrāntaropadiṣṭānapi mūlaśakalādīnākṣepsyanti iti / kiñcānyat,",
  "GSP31yuktdipu:89": "anumāne bhūtavadupadeśāt / ataścaitadevaṃ yadayamācāryastrividhamanumānamākhyātamiti (ISk 5)",
  "GSP31yuktdipu:90": "bravīti / kathaṃ kṛtvā jñāpakam?",
  "GSP31yuktdipu:91": "ākhyātasya hi pratyāmnāye bhūtavācinā śabdenopadeśo bhavati / na cānena pūrvaṃ trividhamanumānamākhyātam / ākhyātamiti cet,",
  "GSP31yuktdipu:92_0": "na tadākhyātaṃ kvaciditi śakyaṃ pratipādayitum / so 'yamanākhyāyāpi yadbhūtavācinaṃ",
  "GSP31yuktdipu:92_1": "śabdamupādatte tajjñāpayatyācāryastantrāntaraklṛptānāmapīha sanniveśo 'ṅgīkriyate /",
  "GSP31yuktdipu:92_2": "kimetasya jñāpane prayojanam ?",
  "GSP31yuktdipu:93": "tantrāntaropadiṣṭo 'pi karmayonīnām prāṇabhedādīnāṃ ca lakṣaṇopadeśassaṃgṛhīto bhavatīti siddhaṃ tantrāntaropadeśādavayavānupadeśaḥ / tasmātsūktamevāvayavopapattiriti /",
  "GSP31yuktdipu:94": "anyūnatā / padārthakārtsnyamaśeṣatānyūnatetyabhidhīyate / padārthāśca daśa cūlikārthāḥ,",
  "GSP31yuktdipu:95_0": "paṃcāśatpratyayāḥ / tatrāstitvamekatvaṃ paṃcabhirvītaiḥ siddham / arthavattvaṃ kāryakāraṇabhāvaḥ /",
  "GSP31yuktdipu:95_1": "pārārthyaṃ saṃhatyakāriṇāṃ parārthatvāt / ata evānyatvam / cetanāśakterguṇatrayājjanmamaraṇakaraṇānāmityevamādibhiḥ",
  "GSP31yuktdipu:95_2": "puruṣabahutvam / puruṣasya darśanārtha iti saṃyogaḥ / prāpte śarīrabhede iti viyogaḥ /",
  "GSP31yuktdipu:95_3": "samyagjñānādhigamāditi śeṣavṛttiḥ / tasmācca viparyāsāditi puruṣasyākartṛtvamityete daśa cūlikārthāḥ /",
  "GSP31yuktdipu:96": "pañca viparyayabhedā bhavantyaśaktiśca karaṇavaikalyāt /",
  "GSP31yuktdipu:97": "aṣṭāviṃśatibhedā tuṣṭirnavadhāṣṭadhā siddhiḥ // (ISk 47)",
  "GSP31yuktdipu:98": "iti pañcāśatpratyayāḥ / saiṣā ṣaṣṭiḥ padārthānām / tadupapattiranyūnatā /",
  "GSP31yuktdipu:99_0": "saṃśayanirṇayoktiḥ / saṃśayaśca nirṇayaśca tau saṃśayanirṇayau tayoruktissaṃśayanirṇayoktiḥ /",
  "GSP31yuktdipu:99_1": "sāmānyābhidhānaṃ saṃśayaḥ / tadyathā mahadādi tacca kāryaṃ prakṛtivirūpaṃ sarūpaṃ cetyukte (ISk 8)",
  "GSP31yuktdipu:100": "saṃśayo bhavati kena dharmeṇa kāryaṃ prakṛtivirūpaṃ kena vā sarūpamiti / viśeṣābhidhānaṃ nirṇayaḥ / sa ca dvividhaḥ,",
  "GSP31yuktdipu:101": "śabdato 'rthataśca / śabdastāvat yathā hetumadādibhiḥ kāryaṃ prakṛtivirūpam,",
  "GSP31yuktdipu:102": "traiguṇyādibhiḥ prakṛtisarūpamiti / arthatastat yathā tebhyo bhūtāni pañca pañcabhyaḥ,",
  "GSP31yuktdipu:103": "ete smṛtā viśeṣāḥ (ISk 38)",
  "GSP31yuktdipu:104": "/ kiṃ kāraṇam ? yasmāt śāntā ghorāśca mūḍhāśca (ISk 38)",
  "GSP31yuktdipu:105": "/ aśāntaghoramūḍhatvāttanmātrāṇyaviśeṣāḥ /",
  "GSP31yuktdipu:106": "uddeśanirdeśam / uddeśaśca nirdeśaśca uddeśanirdeśam / sarvo dvandvo vibhāṣayaikavadbhavati iti dvandvaikavadbhāvaḥ / saṅkṣepavacanamuddeśaḥ / tadyathā,",
  "GSP31yuktdipu:107": "eṣa pratyayasargo viparyayāśaktituṣṭisiddhyākhyaḥ (ISk 46)",
  "GSP31yuktdipu:108": "/ vistaravacanaṃ nirdeśaḥ / tadyathā, pañca viparyayabhedā bhavanti (ISk 47)",
  "GSP31yuktdipu:109": "bhedastamaso 'ṣṭavidha (ISk 48) ityādiḥ /",
  "GSP31yuktdipu:110": "anukramaśca- padārthānāmānupūrvyā sanniveśopadeśo 'nukramaḥ,",
  "GSP31yuktdipu:111": "tadyathā - 'prakṛtermahāṃstato 'haṃkārastasmād gaṇaśca ṣoḍaśakaḥ'; (ISk 22) ityantena /",
  "GSP31yuktdipu:112": "saṃjñopadeśau / saṃjñipratyāyanārthaḥ śabdaḥ saṃjñā / sā ca dvividhā / arthanibandhanā,",
  "GSP31yuktdipu:113_0": "svarūpanibandhanā ca / tatrārthanibandhanārthavaśenārthakriyāpekṣā / jātyādyarthasvarūpāntarbhāvī",
  "GSP31yuktdipu:113_1": "yathārthastathābhūtameva saṃjñinaṃ pratyāyati / tadyathā pācako lāvaka iti / svarūpanibandhanā",
  "GSP31yuktdipu:113_2": "punaḥ saṃjñipratyāyanopāyamātram / svarūpamātropakāriṇī vināvayavārthaṃ samayavaśādatathābhūtamapi",
  "GSP31yuktdipu:113_3": "saṃjñinaṃ pratyāyati / tadyathā,",
  "GSP31yuktdipu:114": "gajakarṇo 'śvakarṇa iti / prayatnato bhagavataḥ paramarṣerārṣeṇa jñānena sarvatattvānāṃ svarūpamupalabhya saṃjñāṃ vidadhato nāsti svarūpanibandhanaḥ śabdaḥ / tadyathā,",
  "GSP31yuktdipu:115": "pradhīyante 'tra vikārā iti pradhānam,",
  "GSP31yuktdipu:116": "puri śeta iti puruṣa ityādi / tanmatānusāriṇāmapyācāryāṇāṃ tābhireva saṃvyavahārānnāstyapūrvasaṃjñāvidhānaṃ pratyādaraḥ /",
  "GSP31yuktdipu:117": "upadeśaḥ / itikartavyatā, phalasamākhyānamupadeśaḥ / tadyathā,",
  "GSP31yuktdipu:118": "evaṃ tattvābhayasānnāsmi na me nāhamityapariśeṣam /",
  "GSP31yuktdipu:119": "aviparyayādviśuddhaṃ kevalamutpadyate jñānam // (ISk 64)",
  "GSP31yuktdipu:120": "ete sūtropapattyādayastantraguṇāḥ /",
  "GSP31yuktdipu:121": "iti karaṇaṃ prakārārtham / evamprakārā anye 'pi draṣṭavyāḥ / tadyathā,",
  "GSP31yuktdipu:122": "utsargo 'pavādo 'tideśa ityādiḥ / tatrotsargaḥ prakṛtivirūpaṃ (ISk 8)",
  "GSP31yuktdipu:123": "vyaktam, sarūpaṃ (ISk 8)",
  "GSP31yuktdipu:124": "cetyapavādaḥ / tathā tadviparīta (ISk 11)",
  "GSP31yuktdipu:125": "ityutsargaḥ, tathā ca pumān (ISk 11 )",
  "GSP31yuktdipu:126": "ityapavādaḥ / sāmānyamacetanaṃ prasavadharmi vyaktaṃ, tathā pradhānam (ISk 11)",
  "GSP31yuktdipu:127": "ityatideśaḥ / ityevamanyā api tantrayuktayaḥ śakyā iha pradarśayitum / atiprasaṅgastu prakṛtaṃ tirodadhātīti nivartyate / siddhaṃ tantrayuktīnāṃ sambandhopapattestantramidamiti /",
  "GSP31yuktdipu:128_0": "kiñca tantrāntarāvirodhāt / yadi khalvapīdamapi prakaraṇaṃ syāt tantrāntare pātañjalapañcādhikaraṇavārṣagaṇaprabhṛtīnāmanyatamasya",
  "GSP31yuktdipu:128_1": "śeṣabhūtaṃ syāt / taiścāpyavirodhastatra tatreti vakṣyāmaḥ / pūrvatantraśeṣabhāvāditi cet,",
  "GSP31yuktdipu:129": "tulyam / etānyapi pūrvatantraśeṣabhūtāni,",
  "GSP31yuktdipu:130": "teṣāmapi prakaraṇatvaprasaṅgaḥ / atha matam- sakalapadārthasaṃgrahāttantrāntarāṇyetāni,",
  "GSP31yuktdipu:131": "evamihāpi sakalapadārthasaṃgrahāttantrāntaratvamabhyupagantavyam / tasmādyuktametattantramidam / ityupodghātaḥ //",
  "GSP31yuktdipu:132": "----------------------------------------------------------------------",
  "GSP31yuktdipu:133": "kārikā 1",
  "GSP31yuktdipu:134": "----------------------------------------------------------------------",
  "GSP31yuktdipu:135": "āha, kiṃguṇaviśiṣṭāya śiṣyāya punaridaṃ tantraṃ vyākhyeyamiti /",
  "GSP31yuktdipu:136": "ucyate- jijñāsave matimate mīmāṃsakāyārthine 'bhyupagatāya śiṣyāya vyākhyeyaṃ śāstram /",
  "GSP31yuktdipu:137": "kasmāt ?",
  "GSP31yuktdipu:138": "paramarṣiprāmāṇyāt / yasmād bhagavān viśvāgrajaḥ paramarṣirbhagavadāsurerjijñāsāmupalabhyottaraguṇaviśeṣasampadaṃ ca vyākhyātavān / raja eva duḥkhaṃ tannirākariṣṇorviveko 'yaṃ,",
  "GSP31yuktdipu:139_0": "sattvāt / sattvaṃ cāsmānnānetyevamādinā vacanapratipādyo 'yamartho mahadbhiścoktaḥ /",
  "GSP31yuktdipu:139_1": "tasmādrajoduḥkhopaghātopaghātakajijñāsoḥ sattvāddharmādikuśalamūlavipākotpitsorduḥkhatrayanivṛttaya",
  "GSP31yuktdipu:139_2": "idaṃ śāstraṃ pravṛttam / tadarthātpariṇamate śiṣyasyeti / kathaṃ nāma śiṣyasya niḥśreyasena",
  "GSP31yuktdipu:139_3": "yogaḥ syādityevamarthamidaṃ vyākhyānaṃ kriyata iti /",
  "GSP31yuktdipu:140": "āha,",
  "GSP31yuktdipu:141": "yaduktaṃ jijñāsave vyākhyānaṃ kartavyamiti tatra kutaḥ punariyaṃ jijñāsā kasmin vārthe bhavatīti ?",
  "GSP31yuktdipu:142": "ucyate - yattāvaduktaṃ kutaḥ punariyaṃ jijñāsā bhavatītyatra brūmaḥ",
  "GSP31yuktdipu:143": "duḥkhatrayābhighātājjijñāsā",
  "GSP31yuktdipu:144": "duḥkhaṃ raja ityanarthāntaram / duḥkhayatīti duḥkhaṃ bhavatīti / trayamiti saṃkhyāpadaṃ sarvadravyaviṣayaṃ,",
  "GSP31yuktdipu:145": "duḥkhaśabdena viśiṣyate / prādhānyācca vyatiriktabuddhyā gṛhyamāṇaṃ sambandhitvādādhārasya bhedanibandhanāyāḥ ṣaṣṭhyā nimittattvaṃ pratipadyate- duḥkhānāṃ trayaṃ duḥkhatrayam /",
  "GSP31yuktdipu:146": "abhihanyate 'nenetyabhighātaḥ /",
  "GSP31yuktdipu:147": "kaḥ punarayamabhighāto nāma ?",
  "GSP31yuktdipu:148": "ucyate- yo 'sāvuparyuktaduḥkhatrayeṇāntaḥkaraṇena cetanāśakterabhisambandhaḥ / tasmādduḥkhatrayābhighātājjijñāsā /",
  "GSP31yuktdipu:149": "yaduktaṃ kasminnarthe bhavatīti tatrāha-",
  "GSP31yuktdipu:150": "tadapaghātake hetau /",
  "GSP31yuktdipu:151": "apahantītyapaghātakaḥ, tasyāpaghātakastadapaghātakaḥ /",
  "GSP31yuktdipu:152": "āha,",
  "GSP31yuktdipu:153": "tadapaghātake iti samāsānupapattiḥ,",
  "GSP31yuktdipu:154": "pratiṣedhāt / kartari yau tṛjakau tābhyāṃ saha ṣaṣṭhī na samasyate / tasmāttasyāpaghātaka iti vaktavyam /",
  "GSP31yuktdipu:155": "ucyate- na,",
  "GSP31yuktdipu:156": "śāstre darśanāt / “tatprayojako hetuśca” iti śāstre dṛṣṭaḥ prayogaḥ / padakāraścāha- jātivācakatvāt / tathā kadācidguṇo guṇaviśeṣo bhavati,",
  "GSP31yuktdipu:157": "kadācidguṇinā guṇo viśiṣyata iti cūrṇikārasya prayogaḥ tasmadanavadyametat /",
  "GSP31yuktdipu:158": "ayaṃ tu piṇḍārthaḥ / trividhena duḥkhenābhihato brāhmaṇastadapaghātakaṃ hetuṃ jijñāsate / ko nāmāsau hetuḥ syādyo duḥkhatrayamabhihanyāditi /",
  "GSP31yuktdipu:159": "āha,",
  "GSP31yuktdipu:160": "duḥkhaśabdāvacanamādāvamaṅgalārthatvāt / maṅgalādīni hi śāstrāṇi prathante vīrapuruṣāṇi ca bhavanti,",
  "GSP31yuktdipu:161": "adhyetāraśca maṃgalenābhihatasaṃskārāḥ śāstrārthānāsu pratipadyante / duḥkhamityayaṃ cāmaṅgalārthaḥ śabdaḥ,",
  "GSP31yuktdipu:162": "tasmānnārabdhavyaḥ śāstrādāviti /",
  "GSP31yuktdipu:163": "ucyate na,",
  "GSP31yuktdipu:164": "vākyasyārthe prayogāt padasyānarthakyādamaṅgalārthatvānupapattiḥ / vākyamarthapratyāyanārthaṃ prayujyate,",
  "GSP31yuktdipu:165": "viśiṣṭārthābhidhānāt / na padam / tathā hi padārthavyatirekeṇa viśiṣṭa eva vākyārthaḥ pratīyate,",
  "GSP31yuktdipu:166": "kevalaṃ tu padaṃ sāmānyārthādapracyutaṃ viśiṣṭārthābhidhānāsamartham / ataeva na vivakṣitārthapratyāyanayogyatayopādīyate / tadyathā- devadattetyayaṃ śabdaḥ kartṛvācakatvenopāttaḥ,",
  "GSP31yuktdipu:167": "sarvakriyāviṣayatvāt,",
  "GSP31yuktdipu:168": "nāntareṇa karmakriyāśabdau viśiṣṭārthaḥ pratīyate / tathā gāmiti karma,",
  "GSP31yuktdipu:169": "sarvakriyākartrabhidhānanimittatvāt / tathā abhyājeti kriyā,",
  "GSP31yuktdipu:170_0": "sarvakarmakartṛviṣayatvāt / yadā tu devadatta gāmabhyāja śuklāmityucyate tadā devadattena",
  "GSP31yuktdipu:170_1": "gośabdena karmāntarebhyo vicchidya svātmanyavasthāpyate / kriyā ca gośabdaśca sarvakartṛbhyo",
  "GSP31yuktdipu:170_2": "devadattakarmatayā vyavasthāpyate / kartṛkarmaṇī cābhyājikriyāyāḥ sādhanabhāvenaiva",
  "GSP31yuktdipu:170_3": "niyamyete / śuklaśabdo gośabdaśca gośabdaṃ sarvaguṇaviṣayamādheyāntarebhyo vyavacchedya",
  "GSP31yuktdipu:170_4": "svātmana ādhāratve niyamya,",
  "GSP31yuktdipu:171": "tadviṣayatāṃ pratipādayatītyanena krameṇa viśiṣṭo vākyārthaḥ / kevalānāntu padānāṃ sāmānyārthāt pracyutānāmviśeṣānabhidhānādānarthakyam / āha ca-",
  "GSP31yuktdipu:172": "pṛthaṅniviṣṭatattvānāmpṛthagarthābhipātinām /",
  "GSP31yuktdipu:173": "indriyāṇāṃ yathā kāryamṛte dehānna labhyate //",
  "GSP31yuktdipu:174": "tathaiva sarvaśabdānāmpṛthagarthābhidhāyinām /",
  "GSP31yuktdipu:175": "vākyebhyaḥ pravibhaktānāmarthavattā na labhyate // iti",
  "GSP31yuktdipu:176": "evaṃ sati kuto 'yaṃ niścayapratilambho yadduḥkhaśabdo 'yamamaṅgalārtho yāvatā sandihyata eva ayaṃ kiṃ svārthapratipattyarthamupātto 'tha heyatvāyeti / vākyasya tu maṅgalārthatvam,",
  "GSP31yuktdipu:177_0": "duḥkhaprahāṇārthamupādānāt / yaddhi duḥkhaprahāṇārthaṃ vākyamupādīyate tanmaṅgalārthaṃ",
  "GSP31yuktdipu:177_1": "dṛṣṭam / tadyathā vyādhyapagamaḥ syādalakṣmīrmā bhūditi / duḥkhaprahāṇārthaṃ cedaṃ",
  "GSP31yuktdipu:177_2": "vākyamupāttaṃ tasmānmaṅgalārthamidam / tatra yaduktaṃ duḥkhaśabdāvacanamādāvamaṅgalārthatvādityetadayuktam /",
  "GSP31yuktdipu:178": "āha,",
  "GSP31yuktdipu:179": "trayagrahaṇānarthakyaṃ,",
  "GSP31yuktdipu:180": "guṇaikatvāt / duḥkhaṃ raja iti pratipanno bhavān,",
  "GSP31yuktdipu:181": "taccaikaṃ śāstre paṭhyate / tasmāttrayagrahaṇamanarthakamiti /",
  "GSP31yuktdipu:182": "nimittabhedādbhedopacāra iti cet,",
  "GSP31yuktdipu:183": "syānmatam / yadyapi ekaṃ duḥkhaṃ tathāpi nimittānāmadhyātmādhibhūtādhidaivalakṣaṇānāṃ bhedādasya bhedopacāraḥ kariṣyata iti /",
  "GSP31yuktdipu:184": "tacca naivam /",
  "GSP31yuktdipu:185": "kasmāt ?",
  "GSP31yuktdipu:186": "nimittānantyena guṇānantyaprasaṅgāt / ādhyātmikaṃ hi dvividhaṃ,",
  "GSP31yuktdipu:187_0": "śārīraṃ mānasaṃ ca / śārīraṃ tāvadvātapittaśleṣmaṇāṃ vaiṣamyanimittam / tathā mānasaṃ",
  "GSP31yuktdipu:187_1": "kāmakrodhalobhamohaviṣādabhayerṣyāsūyāratyaviśeṣadarśananimittam / ādhibhautikaṃ",
  "GSP31yuktdipu:187_2": "ca manuṣyapaśumṛgapakṣisarīsṛpasthāvaranimittam / ādhidaivikaṃ śītoṣṇavātavarṣāśanyavaśyāyāveśanimittam /",
  "GSP31yuktdipu:187_3": "tatra nimittabhedāttritvapragijñasya guṇānantyaprasaṅgaḥ,",
  "GSP31yuktdipu:188": "sa ca neṣṭastasmānna nimittabhedāttritvam /",
  "GSP31yuktdipu:189": "ucyate- yaduktaṃ rajasa ekatvāt tritvānupapattiḥ,",
  "GSP31yuktdipu:190": "tasya nimittabhedāt tritvopacāra iti satyametat / yattūktaṃ nimittānantyena guṇānantyaprasaṅga iti tadayuktam / kasmāt ?",
  "GSP31yuktdipu:191_0": "bhede 'pi sati varṇasaṃkhyāvaddvyavasthānopapatteḥ / tadyathā catvāro varṇā ityasyāḥ",
  "GSP31yuktdipu:191_1": "saṃkhyāyāḥ sati paippalādādibhede teṣāṃ brāhmaṇatvādivyatirekābhāvānna saṃkhyāntarahetutvaṃ",
  "GSP31yuktdipu:191_2": "no khalvapi varṇāvyatirekādekatvaṃ bhavati / evaṃ trīṇi duḥkhānītyasyāḥ saṃkhyāyāḥ",
  "GSP31yuktdipu:191_3": "sati śarīrādibhede teṣāmādhyātmikādivyatirekāsambhavānna saṅkhyāntarahetutvaṃ no",
  "GSP31yuktdipu:191_4": "khalvapi duḥkhāvyatirekādekatvaṃ bhavitumarhati / kiñcānyat,",
  "GSP31yuktdipu:192": "nimittabhedād bhedopacāra iti bhavāneva pratipannaḥ / na copacāraḥ paramārtha ityalamasthāne yatnena /",
  "GSP31yuktdipu:193": "āha- abhighātājjijñāsāyāmatiprasaṅgaḥ,",
  "GSP31yuktdipu:194_0": "sarveṣāṃ sambhavāt / yathāsurerduḥkhatrayābhighātājjijñāsā bhavatītyetadiṣṭaṃ tena",
  "GSP31yuktdipu:194_1": "sarveṣāmabhighāto 'stīti sarveṣāṃ jijñāsāprasaṅgaḥ / atha mataṃ duḥkhābhighāte kasyacijjijñāsā",
  "GSP31yuktdipu:194_2": "bhavati kasyacinneti / nanvevamicchāmātram / prākprasaṅgācca / prāgapyāsurerjijñāsāyā",
  "GSP31yuktdipu:194_3": "duḥkhatrayābhighāto na cāsyātyantike hetau jijñāsā babhūva / tena kiṃ prāptam ?",
  "GSP31yuktdipu:195": "paścādasya yato babhūva tadvaktavyam / yathānyatra brahmaṇo 'bhyāsanimittādadharmakṣayāt pūrvadharmānugrahācca vividiṣā,",
  "GSP31yuktdipu:196": "tathānyeṣāṃ kuśalamūlābhyāsaparipākāt / na cāpadiṣṭamato laghūktametat / kiñcānyat,",
  "GSP31yuktdipu:197_0": "tadapaghātāccānirmokṣo 'kṛtsnatvāt / mokṣo hi kāmarūpārūpyadhātutrayādiṣyate / daivamānuṣyatiryagyonitrayādvā /",
  "GSP31yuktdipu:197_1": "ekadeśaśca saṃsārasya duḥkhatrayam / tasmāt prayojanamapyayuktam / kiñca nimittāntarasadbhāvāddivyakāmadhyānasukhānapekṣasyāpi",
  "GSP31yuktdipu:197_2": "vividiṣā sambhavati,",
  "GSP31yuktdipu:198": "na kevalaṃ tāpodvignasyāpi / tasmānnimittamapyayuktam / kiñcānyat / ubhayathā cāsambhavāt / parikalpyamānā khalvapīyaṃ jijñāsā puruṣasya vā syādguṇānāṃ vā / kiṃcātaḥ ?",
  "GSP31yuktdipu:199": "tanna tāvatpuruṣasya sambhavati / kasmāt ?",
  "GSP31yuktdipu:200": "nairguṇyābhyupagamāt / icchādveṣaprayatnasukhaduḥkhadharmādharmajñānasaṃskārāṇāmātmaguṇatvaṃ na bhavadbhirabhyupagamyate / na guṇānām,",
  "GSP31yuktdipu:201": "ācetanyāt / na hyacetanā ghaṭādayo hitāhitaprāptiparihāraṃ jijñāsamānā dṛśyate / na ca cetanā bhavatāṃ guṇāḥ,",
  "GSP31yuktdipu:202": "sāmānyamacetanaṃ prasavadharmi pradhānamiti (ISk 11)",
  "GSP31yuktdipu:203": "vakṣyamāṇavacanāt / kiṃcānyat,",
  "GSP31yuktdipu:204": "tattvāntarānupapatteḥ / na ca guṇapuruṣavyatiriktaṃ vastutastattvāntaramasti yasya jijñāsā parikalpyamānā parikalpyeta / tasmādanupapannā jijñāsā /",
  "GSP31yuktdipu:205": "ucyate / yaduktamabhighātājjijñāsāyāmatiprasaṅgaḥ,",
  "GSP31yuktdipu:206": "sarveṣāṃ tatsambhavāditi atra brūmaḥ na,",
  "GSP31yuktdipu:207": "abhighātatvenāpratipatteḥ / yadyapyaviśiṣṭo 'bhighātastathāpi sarve nainamabhighātatvena pratipadyante / tathāhi,",
  "GSP31yuktdipu:208_0": "satsvādhyātmikādiduḥkheṣvarjanarakṣaṇakṣayasaṃgahiṃsāsu ca prītyabhiṣvaṅgādeṣāṃ na",
  "GSP31yuktdipu:208_1": "viṣayeṣūdvegāpadveṣau / na ca viṣayaparityāgo bhavati / tasmānnāviśiṣṭo 'bhighātaḥ /",
  "GSP31yuktdipu:208_2": "viśeṣe 'bhighātabuddhernimittābhidhānamiti cet ?",
  "GSP31yuktdipu:209": "athāpi syādyeyamasati viśeṣe sarvaprāṇabhṛtāmāsurereva bhagavato duḥkhatrayābhighātabuddhirbhavati,",
  "GSP31yuktdipu:210": "na punaranyeṣāmityatra nimittamabhidhānīyam / na hyantareṇa nimittamasau viśeṣo 'vasthāpayituṃ śakyata iti / etaccāyuktam / kasmāt ?",
  "GSP31yuktdipu:211_0": "praśnāsambandhāt / kuto jijñāsā bhavatītyevaṃ codakena pūrvamakāri praśnastasyāśca",
  "GSP31yuktdipu:211_1": "sākṣāt kāraṇamabhighātaḥ kāraṇāntarāṇāmanabhidhānādityasyaiva nirdeśaḥ kṛtaḥ / yattu",
  "GSP31yuktdipu:211_2": "khalvidānīṃ kāraṇakāraṇamapi pṛcchyate tadanavasthāprasaṅgabhayānnocyate / atha nirbandhaḥ",
  "GSP31yuktdipu:211_3": "kriyate tena pūravadharmānugrahasya kuśalamūlābhyāsaparipākasya kāraṇakāraṇatvamasmābhirna",
  "GSP31yuktdipu:211_4": "pratiṣidhyata iti tadeva kiṃ na gṛhyate ?",
  "GSP31yuktdipu:212": "etena prākprasaṅgaḥ pratyuktaḥ / yattūktaṃ tadabhighāte cānirmokṣo 'kṛtsnatvādityetadapyayuktam / kasmāt ?",
  "GSP31yuktdipu:213": "śāstrārthānavabodhāt / aṣṭavikalpo daivastairyagyoniśca pañcadhā bhavati,",
  "GSP31yuktdipu:214": "mānuṣyaścaikavidha (ISk 53)",
  "GSP31yuktdipu:215_0": "ityetāvānasmākaṃ saṃsāraḥ / na tu tadvyatiriktāḥ kāmarūpārūpyadhātavaḥ kvacidapi",
  "GSP31yuktdipu:215_1": "siddhāḥ / caturdaśavidhe ca saṃsāre yā sukhamātrā sā duḥkhabhūyastvāttacchabdavācyā",
  "GSP31yuktdipu:215_2": "bhavatīti / tathā coktam-",
  "GSP31yuktdipu:216": "atra janmajarāmaraṇakṛtaṃ duḥkhaṃ prāpnoti cetanaḥ puruṣaḥ /",
  "GSP31yuktdipu:217": "liṅgasyāvinivṛttestasmādduḥkhaṃ samāsena //",
  "GSP31yuktdipu:218": "(ISk 55)",
  "GSP31yuktdipu:219_0": "dṛśyate ca loke bhūyasā grahaṇam / tadyathāmravanamiti / tasmāt kṛtsnavikalpapratiṣedho",
  "GSP31yuktdipu:219_1": "'yam / yatpunaretaduktaṃ divyakāmadhyānasukhānapekṣasyāpi vividiṣāsambhavānnimittamayuktamiti",
  "GSP31yuktdipu:219_2": "tadapyanupapannam / kasmāt ?",
  "GSP31yuktdipu:220": "uttaratra pratiṣedhāt / iṣṭamevaitatsaṅgṛhītam / tathā cottarasūtreṇa pratiṣetsyatyācāryaḥ “dṛṣṭavadānuśravikaḥ sa hyaviśuddhikṣayātiśayayuktaḥ” (ISk 2)",
  "GSP31yuktdipu:221_0": "/ tasmāddivyasukhānapekṣasyāpi yuktā vividiṣā / dhyānasukhamapi kṣayātiśayau nātivartate /",
  "GSP31yuktdipu:221_1": "tadapyatraiva saṅgṛhītam / tasmātpratiṣedhya evāyaṃ pakṣa iti na kiñcidabhidhīyate /",
  "GSP31yuktdipu:221_2": "yadapyuktamubhayathāsambhavājjijñāsānupapattiriti astu guṇānāṃ jijñāsā / yattūktamācetanyādasambhava",
  "GSP31yuktdipu:221_3": "iti satyācetanye buddhericchādisadbhāvamuttaratra pratipādayiṣyāmaḥ / tasmādupapannā jijñāsā /",
  "GSP31yuktdipu:222_0": "āha- tacchabdānarthakyaṃ pratipadasambandhāt / yo 'yamācāryeṇa tacchabdaḥ sūtre paṭhito",
  "GSP31yuktdipu:222_1": "'sya khalu pratipadamasambandhāt svalpāmapyarthavattāṃ nopalabhāmahe / tasmānainamapuṣkalārthamadhyeṣyāmaha iti /",
  "GSP31yuktdipu:223": "ucyate- kathaṃ hi nāma prayoktṛpāratantryācchabdasya śabdāntareṇa sambandho na syāditi ?",
  "GSP31yuktdipu:224": "āha,",
  "GSP31yuktdipu:225_0": "na brūmo 'vidyamānasambandho 'sambandhaḥ kintarhyayuktasambandho yaḥ sa khalvasambandhaḥ /",
  "GSP31yuktdipu:225_1": "tadyathā anācāro māṇavaka iti dravyeṇa kriyāśaktitvānna śakyaṃ kiñcidanācāravatā",
  "GSP31yuktdipu:225_2": "kṣaṇamapyavasthātum / ayuktaṃ tvācarannanācāra ityucyate / tathā cāsya tacchabdasya",
  "GSP31yuktdipu:225_3": "pratipadaṃ sambandho na yuktastasmādanarthakastacchabdaḥ /",
  "GSP31yuktdipu:226": "ānantaryājjijñāsāśabdasyeti cet,",
  "GSP31yuktdipu:227": "syānmatam / anantarasya vidhirvā bhavati pratiṣedho vetyanayā yuktyā jijñāsāśabdasya tacchabdenābhisambandhaḥ śakya iti / tacca naivam / kasmāt ?",
  "GSP31yuktdipu:228": "tadapaghāte prayojanāsadbhāvāt / na hi jijñāsāpaghāte kiñcit prayojanamastīti satyapi sambandhe na tacchabdenārthaḥ /",
  "GSP31yuktdipu:229": "abhighātasyeti cet ?",
  "GSP31yuktdipu:230_0": "athāpi syādyadi jijñāsāpaghātena kiṃcitprayojanamastīti / atastatsambandho neṣyate /",
  "GSP31yuktdipu:230_1": "tena tarhyabhighātaśabdenāsyābhisambandhaḥ kariṣyate / tathā cāpi tacchabdorthavān",
  "GSP31yuktdipu:230_2": "bhaviṣyatīti / etadanupapannam / kasmāt ?",
  "GSP31yuktdipu:231_0": "nimittāvasthāne punaḥ punarutpatteḥ / naimittiko 'yamabhighātastasya nimittavattvādātyantiko",
  "GSP31yuktdipu:231_1": "'paghāto na syāt / itarathā jvaranimittako dāha iva śītadravyasaṃsparśātpraśānto",
  "GSP31yuktdipu:231_2": "'pi nimittāvasthānātpunaḥ punaḥ pravartate ityaphalatvamasya vyāyāmasya /",
  "GSP31yuktdipu:232": "trayaśabdasyeti cet na,",
  "GSP31yuktdipu:233": "pāratantryāt / āśrayaparatantrā hi saṃkhyā,",
  "GSP31yuktdipu:234": "tasyā nāntareṇāśrayeṇopaghātamapaghātaḥ śakyaḥ kartum / ānarthakyañca samānamiti sutarāṃ tacchabdena nārthaḥ /",
  "GSP31yuktdipu:235": "duḥkhaśabdasyeti cetsāmānyam - yadyeteṣāmpadānāmabhisambandhe yathoktadoṣopapattiḥ,",
  "GSP31yuktdipu:236": "duḥkhaśabdaṃ tarhi tat-śabdenābhisaṃbhantsyāmaḥ / tasminneṣa niṣedho viśatīti / tacca naivam / kasmāt ?",
  "GSP31yuktdipu:237": "anekapadavyavadhānāt / kathamanantaravṛttinā sarvanāmnānekapadavyavahitasya duḥkhaśabdasyābhisambandhaḥ śakyet pratipādayitum ?",
  "GSP31yuktdipu:238_0": "tasmānna kiñcidetat / kiñcānyat / upasarjanatvāt / ayaṃ khalvapi duḥkhaśabdaḥ samāsa",
  "GSP31yuktdipu:238_1": "upasarjanībhūtaḥ / na caikasminkāle śabdasya pradhānatvamupasarjanatvaṃ ca yuktitaḥ",
  "GSP31yuktdipu:238_2": "sambhavati / pradhānasya ca padāntareṇābhisambandhaḥ / tasmādvivādāspadamevaitatsūtram /",
  "GSP31yuktdipu:238_3": "kiñcānyat / nityānāmapaghātānupapatteḥ / iha nityānāmapaghātaḥ kartuṃ na śakyate /",
  "GSP31yuktdipu:238_4": "tadyathā puruṣāṇām / anityānāñcāpaghāto dṛṣṭaḥ / tadyathā,",
  "GSP31yuktdipu:239": "jvarādīnām / nityañca duḥkham / tasmāttadapaghāte 'bhyutthānānarthakyam / vṛttyapaghāte tadapaghāta iti cet,",
  "GSP31yuktdipu:240": "syātpunareṣā buddhiḥ / satyaṃ nityānāmapaghāto na yuktitaḥ sambhavati / na tu vayaṃ guṇalakṣaṇasya duḥkhasyāpaghātaṃ brūmaḥ,",
  "GSP31yuktdipu:241": "kintarhi vṛttirasyābhibhūyata iti / tacca naivam / kasmāt ?",
  "GSP31yuktdipu:242_0": "uktottaratvāt / uktamatrottaraṃ nimittāvasthāne punaḥ punarutpatteriti / tasmādayamapyamārgaḥ /",
  "GSP31yuktdipu:242_1": "kiñcānyat / aviśeṣātkalpayitvāpi vṛttyapaghātaṃ vṛttivṛttimatorananyatvād vṛttyapaghāte",
  "GSP31yuktdipu:242_2": "vṛttimadapaghātaḥ prāpta iti nāsti kaścidviśeṣaḥ / tasmāt kṛśo 'yaṃ parihāra iti",
  "GSP31yuktdipu:242_3": "nārthastacchabdena /",
  "GSP31yuktdipu:243": "ucyate- yaduktaṃ tacchabdānarthakyam,",
  "GSP31yuktdipu:244_0": "pratipadamasambandhādityastu duḥkhaśabdenābhisambandhaḥ / tatsambandhe yathoktadoṣopapattiriti",
  "GSP31yuktdipu:244_1": "cet syānmatam / yadi tarhi tacchabdasya duḥkhaśabdenaivābhisambandho 'bhyupagamyate",
  "GSP31yuktdipu:244_2": "tena ye 'smābhiḥ pūrvamabhihitā doṣāste prasajyante / tasmāt pratiṣiddhasya pakṣasya",
  "GSP31yuktdipu:244_3": "parigrahe sāhasamātramiti / etacca naivaṃ, kasmāt ?",
  "GSP31yuktdipu:245": "pratividhānāt / satyamasati pratividhāne sāhasamātraṃ syāt / pratividhīyate tu,",
  "GSP31yuktdipu:246": "tasmādadoṣo 'yamiti /",
  "GSP31yuktdipu:247": "kintaditi cet syānmatam / ucyatāntarhi kintat pratividhānaṃ yasyāvaṣṭambhenānekadoṣavyāhato 'pyayaṃ pakṣa āśrīyate / na hyanuktamasmābhirākāramātreṇa śakyaṃ pratipattumiti /",
  "GSP31yuktdipu:248": "ucyate- bāḍham / yattāvaduktamanekapadavyavadhānānna duḥkhaśabdasya tacchabdenābhisambandha ityatra brūmaḥ na,",
  "GSP31yuktdipu:249": "anabhyupagamāt / yo hyanantarakṛtaṃ śabdasya śabdāntareṇa saha sambandhamācaṣṭe tampratyayamupālambhaḥ syāt / vayantvarthakṛtaṃ sambandhamācakṣmahe / tathā coktam-",
  "GSP31yuktdipu:250": "yasya yenābhisambandho dūrasthasyāpi tasya saḥ /",
  "GSP31yuktdipu:251": "arthatastvasamānāmānantarye 'pyasambhavaḥ //",
  "GSP31yuktdipu:252_0": "kiñcānyat- śāstre darśanāt / śāstre ca vyavahitānāmapi sarvanāmnāmabhisambandho dṛśyate",
  "GSP31yuktdipu:252_1": "“yasya guṇasya hi bhāvāddravye śabdaniveśastadabhidhāne tvatalā“vityatrārthakṛtaśca",
  "GSP31yuktdipu:252_2": "sambandhaḥ śabdānāmabhyupagataḥ / ṅyāpprātipadikāt,",
  "GSP31yuktdipu:253": "bahuṣu bahuvacanam,",
  "GSP31yuktdipu:254": "supo dhātuprātipadikayoḥ,",
  "GSP31yuktdipu:255_0": "aluguttarapade ityevamādīnāṃ sambandhābhyupagamaḥ / tathā “anaḍvāhamudahāriṇi bhagini",
  "GSP31yuktdipu:255_1": "vahasi yā tvaṃ śirasi kumbhamavācīnamabhidhāvantamadrākṣīriti” vārtike dṛṣṭāntaḥ /",
  "GSP31yuktdipu:255_2": "na hyatra satyānantarye śirasānaḍuho vahanaṃ kumbhasya vā saraṇamupapadyate / yathā",
  "GSP31yuktdipu:255_3": "cātra vyavahitānāmabhisambandhastathehāpi draṣṭavyaḥ / yatpunaretaduktamupasarjanatvātpadāntareṇānabhisambandha",
  "GSP31yuktdipu:255_4": "iti etadanupapannam / kasmāt ?",
  "GSP31yuktdipu:256_0": "samāsādapoddhāre buddhayā vyavasthitasya svātantryopapatteḥ / satyamupasarjanasya",
  "GSP31yuktdipu:256_1": "padāntareṇābhisambandho nopapadyate / na tu vayaṃ samāsavṛttereva tacchabdenābhisambandha iti pratipadyāmahe,",
  "GSP31yuktdipu:257_0": "kintarhi samāsādapoddhṛtasya buddhivyavasthitasyopajanitasvātantryasya śabdāntareṇa",
  "GSP31yuktdipu:257_1": "sambandhamicchāma iti / athaitadaniṣṭam “yogapramāṇe ca tadabhāve darśanaṃ syāt”",
  "GSP31yuktdipu:257_2": "“atha śabdānuśāsanaṃ,",
  "GSP31yuktdipu:258": "keṣāṃ śabdānām” iti caivamādīnāmprayogāṇāṃ virodhaḥ prāpnoti / aniṣṭañcaitat / yatpunaretaduktam- nityānāmapaghātānupapattervṛttyapaghāte ca tadapaghātaprasaṅgāditi,",
  "GSP31yuktdipu:259": "etadapyanupapannam / kasmāt ?",
  "GSP31yuktdipu:260": "guṇaśakteḥ prayojanoparame satyātmakalpena vyavasthānābhyupagamāt / naitadabhyupagamyate guṇasyocchittirbhavati,",
  "GSP31yuktdipu:261_0": "vṛttirvāsyābhibhūyate / kintarhi puruṣārthanibandhanā caritārtha śaktirasya puruṣārthapravṛttau",
  "GSP31yuktdipu:261_1": "prayojanāsadbhāvādātmakalpena vyavatiṣṭhata ityetadvivakṣitam / tasmādyuktametattadapaghātake",
  "GSP31yuktdipu:261_2": "hetau jijñāsā pravartata iti /",
  "GSP31yuktdipu:262": "dṛṣṭe sāpārthā cet",
  "GSP31yuktdipu:263": "syādetat pratyakṣo duḥkapratīkāraheturasti / tasya samatikrame kiṃ prayojanam ?",
  "GSP31yuktdipu:264": "tadyathā śārīrasya tāvadayamapagamaheturanekadravyarasāyanopabhogaḥ / mānasasyāpi manojñastrīpānavilepanabhojanavastrālaṅkārādiviṣayasamprāptiḥ / ādhibhautikasya nītiśāstrābhyāsaḥ,",
  "GSP31yuktdipu:265": "śastrāstrakuśalatā,",
  "GSP31yuktdipu:266_0": "viṣamasthānānadhyāsanaṃ ca / ādhidaivikasyāpi yathākālaṃ vividhanivasanāstaraṇagarbhagṛhaprāsādajālāntaracandanavyajanamaṇihārādisevā",
  "GSP31yuktdipu:266_1": "vividhauṣadhamaṃgalastutimantraprayogānuṣṭhānamiti dṛṣṭe hetau sā jijñāsāpārtheti cet -",
  "GSP31yuktdipu:267": "naikāntātyatato 'bhāvāt // ISk_1 //",
  "GSP31yuktdipu:268": "etacca naivam / kasmāt ?",
  "GSP31yuktdipu:269_0": "ekāntātyantato 'bhāvāt / ekānto nāma niyamena bhāvaḥ / atyantaṃ bhūtasyāvināśaḥ /",
  "GSP31yuktdipu:269_1": "ekāntaśca atyantaṃ ca te ekāntātyante tayorabhāva ekāntātyantato 'bhāvaḥ tasmāt /",
  "GSP31yuktdipu:269_2": "ṣaṣṭhīsthāne pañcamī / ṣaṣṭhyā eva vā tasiḥ ṣaṣṭhyā vyāśraya iti yogavibhāgāt / asamāsakaraṇaṃ vṛttapūraṇārtham,",
  "GSP31yuktdipu:270": "mānasasya ca duḥkhasya pratīkāre doṣāntaropasaṃgrahārtham / tathā hi,",
  "GSP31yuktdipu:271": "stryādīnāṃ satyetasmin doṣadvaye 'śakyamarjjanaṃ kartumasvābhāvikatvāt / satyarjane rakṣaṇamaśakyaṃ,",
  "GSP31yuktdipu:272": "sādhāraṇatvāt / sati ca rakṣaṇe kṣayaḥ,",
  "GSP31yuktdipu:273": "kṛtakatvāt / saṅgāccānupaśamo bhūtopaghātamantareṇa cāsambhava ityete doṣāḥ /",
  "GSP31yuktdipu:274": "āha, kathametadavagamyate yaddṛṣṭasya hetoranaikāntikatvamanātyantikatvaṃ ceti ?",
  "GSP31yuktdipu:275": "ucyate- pratyakṣa evaitadupalabhyate / yadāyurvedavihitasya kriyākramasyābhiyuktamātmavantaṃ bheṣajabhiṣakparicārakasampannaṃ pratyānarthakyam / āha ca -",
  "GSP31yuktdipu:276": "sarveṣāṃ vyādhirūpāṇāṃ nidānaṃ trividhaṃ smṛtam /",
  "GSP31yuktdipu:277": "āhāraśca vihāraśca karma pūrvakṛtaṃ tathā //",
  "GSP31yuktdipu:278": "tatrāhāravihārotthān rogān dravyamapohati /",
  "GSP31yuktdipu:279": "yastu karmakṛto vyādhirmaraṇātsa nivartate //",
  "GSP31yuktdipu:280": "punarapyāha-",
  "GSP31yuktdipu:281": "sopadravaḥ sarvarūpo balamāṃsendriyāpahaḥ /",
  "GSP31yuktdipu:282": "sāriṣṭhaścaiva yo vyādhistaṃ bhiṣak parivarjayet //",
  "GSP31yuktdipu:283": "ityevamanaikāntikatvam / anātyantikatvaṃ tu nivṛttānāmapi vyādhīnāmpunarutpattidarśanāt / mahatā khalvapi prayatnena nivartitā vyādhayaḥ punarutpadyante / tathā coktam -",
  "GSP31yuktdipu:284": "punarjvare samutpanne kriyā pūrvajvarānugā / iti",
  "GSP31yuktdipu:285_0": "tasmādyathaivāsyāyurvedādeḥ pratīkārahetutvaṃ pratyakṣasiddhamevamekāntātyantato",
  "GSP31yuktdipu:285_1": "'bhāvo 'pi / tathā mānasasya ca / yathā ca śārīraduḥkhapratīkārahetavo 'naikāntikāḥ",
  "GSP31yuktdipu:285_2": "tathā stryādayo 'pi / kasmāt ?",
  "GSP31yuktdipu:286": "tatsannidhāne viṣayāntarābhilāṣadarśanāt / yadi hi stryādayo viṣayāḥ sarvadā duḥkhapratīkārasamarthā bhaveyuḥ,",
  "GSP31yuktdipu:287": "kimati teṣu sannihiteṣu viṣayiṇo viṣayāntarajighṛkṣā syāt ?",
  "GSP31yuktdipu:288_0": "evamanaikāntikatvam / anātyantikatvamapi / nivṛttecchānāmapi bhūyaḥ prārthanāsambhavāt /",
  "GSP31yuktdipu:288_1": "yadi hi viṣayopabhogo 'tyantameva mānasaṃ duḥkhamapahanyāt kiṃ prāptaṃ yena bhūyastaṃ",
  "GSP31yuktdipu:288_2": "prati viṣayiṇo 'bhilāṣaḥ syāt ?",
  "GSP31yuktdipu:289": "kiṃ kāraṇam ?",
  "GSP31yuktdipu:290_0": "yasmānna hyavidyamāne tamasi devadattasya pradīpaṃ pratyapekṣā bhavati / dṛśyate",
  "GSP31yuktdipu:290_1": "ca nivṛttecchānāmapi viṣayopabhogādviṣayiṇāṃ bhūyo viṣayābhilāṣaḥ / tena manyāmahe",
  "GSP31yuktdipu:290_2": "nāyaṃ dṛṣṭo heturduḥkhamahapanti / kintarhi sutarāṃ vṛddhiṃ karoti / āha ca -",
  "GSP31yuktdipu:291": "na jātu kāmaḥ kāmānāmupabhogena śāmyati /",
  "GSP31yuktdipu:292": "haviṣā kṛṣṇavartmeva bhūya evābhivardhate //",
  "GSP31yuktdipu:293": "apara āha-",
  "GSP31yuktdipu:294": "saṃvedyatvād gurutvācca ninditatvācca sādhubhiḥ /",
  "GSP31yuktdipu:295": "sarvatrāsannidhānācca na dṛṣṭo heturiṣyate //",
  "GSP31yuktdipu:296_0": "saṃvedyatvāt / bhogasādhanavikalānāmarthināṃ madhye viṣayiṇopayujyamānāstaissaṃvedyante /",
  "GSP31yuktdipu:296_1": "teṣāmapradāyopayujyamānaṃ nairghṛṇyamāviṣkuryāt / viṣayiṇā pradīyamāno vārthibhyaḥ",
  "GSP31yuktdipu:296_2": "parimitatvādavacchidyetetyanupāyo 'yaṃ duḥkhāpaghāte buddhimatām / kiṃ ca gurutvāt /",
  "GSP31yuktdipu:296_3": "bhogānāṃ vividhanivasanastrīpānabhojanavilepanālaṃkārādīnāṃ samagrye sukhamutpadyate /",
  "GSP31yuktdipu:296_4": "nānyataravaikalye / sāmagryaṃ caiṣāṃ svābhāvikatvādanupapannam / āha ca -",
  "GSP31yuktdipu:297": "nābhijātiṃ na vijñānaṃ na ca śauryamapekṣate /",
  "GSP31yuktdipu:298": "lakṣmī saṃskārayogācca kvacidevāvatiṣṭhate //",
  "GSP31yuktdipu:299": "ityevamanekārthāśrayatvād gururviṣayopabhogaḥ / kiṃ ca ninditatvācca sādhubhiḥ / ninditaḥ khalvapi sādhubhirviṣayopabhogaḥ / yasmādāha-",
  "GSP31yuktdipu:300": "āyāsāśca vighātaśca vipralambhabhayāni ca /",
  "GSP31yuktdipu:301": "yaccānyadaśivaṃ loke tatkāmebhyaḥ pravartate //",
  "GSP31yuktdipu:302": "punarapyāha-",
  "GSP31yuktdipu:303": "ayaṃ sakṣetriyo vyādhirayamātyantiko jvaraḥ /",
  "GSP31yuktdipu:304": "idamāspadamītīnāmeṣa yoniḥ sapāpmanām //",
  "GSP31yuktdipu:305": "agādhametatpātālameṣa paṅko duruttaraḥ /",
  "GSP31yuktdipu:306": "kleśavyādhibhayākīrṇametacchvabhraṃ bhayāvaham //",
  "GSP31yuktdipu:307": "vividhāyāsaśokānāmetadāyatanaṃ mahat /",
  "GSP31yuktdipu:308": "dainyaśramaviṣādānāmetatkṣetramapāvṛtam //",
  "GSP31yuktdipu:309": "yasmādviṣayasambhogādvihagaḥ pañjarāviva /",
  "GSP31yuktdipu:310": "gato vaneṣu ramate sa sukhāni samaśnute //",
  "GSP31yuktdipu:311_0": "tasmāt sādhubhirapākṛtatvādasādhurviṣayopabhogaḥ / kiṃ ca sarvatrāsannidhānāt / na",
  "GSP31yuktdipu:311_1": "hi supratiniviṣṭasyāpi kāminaḥ sarvatra viṣayasannidhānena bhavitavyam / no khalvapi",
  "GSP31yuktdipu:311_2": "ekasmin deśe 'vasthānaṃ sambhavati,",
  "GSP31yuktdipu:312": "viṣayābhāvaprasaṅgāt / tasmādavaśyaṃ viyogena bhavitavyam / viyoge ca sati dhruvo 'niṣṭānubandha iti ko 'rtho viṣayaparigraheṇa ?",
  "GSP31yuktdipu:313": "tatra yaduktaṃ dṛṣṭasya hetoḥ sadbhāvādapārthakā jijñāseti etadayuktam // 1 //",
  "GSP31yuktdipu:314": "----------------------------------------------------------------------",
  "GSP31yuktdipu:315": "kārikā 2",
  "GSP31yuktdipu:316": "----------------------------------------------------------------------",
  "GSP31yuktdipu:317": "āha- yadyekāntātyantato 'bhāvāddṛṣṭe hetāvaparitoṣastena tarhyastyayamanyo heturubhayadoṣavarjitaḥ sa kasmānna parigṛhyate ?",
  "GSP31yuktdipu:318": "ko 'sāviti cet ucyate, śāstroktaḥ karmavidhiḥ / sa hyaikāntikaḥ / katham ?",
  "GSP31yuktdipu:319": "evaṃ hyāha - paśubandhena sarvāṃllokān jayati / na tūktaṃ kadācijjayati,",
  "GSP31yuktdipu:320": "kadācinneti / phalasya pratyakṣānupalabdheranaikāntikatvamiti cet,",
  "GSP31yuktdipu:321_0": "syānmatam pratyakṣata evedaṃ vihitasya karmaṇaḥ phalaṃ nopalabhyate / tathā hi putrakāma",
  "GSP31yuktdipu:321_1": "iṣṭiṃ nirūpya duhitaramapi na prāpnoti / arthakāmaśca karma kṛtvā māṣakamapi na labhate /",
  "GSP31yuktdipu:321_2": "tasmānnāyamanaikāntika iti / etacca naivam / kasmāt ?",
  "GSP31yuktdipu:322": "sādhanavaikalyāttadanupapatteḥ / anekasādhanasādhyo hi karmavidhiḥ / yatra phalaṃ nopalabhyate tatra sādhanavaikalyamanumātavyam / kasmāt ?",
  "GSP31yuktdipu:323": "na hyetadiṣṭaṃ,",
  "GSP31yuktdipu:324": "sati kāraṇe kāryaṃ na bhavati / kiṃ cānyat,",
  "GSP31yuktdipu:325": "saṃsārābhāvaprasaṅgāt / yadi khalvapi karmaṇaḥ phalavattvaṃ neṣyate tena tannimittasya saṃsāsarasyābhāvaprasaṅgaḥ / aniṣṭaṃ caitat / tasmātsiddhamasyaikāntikatvam /",
  "GSP31yuktdipu:326_0": "ātyantikatvamapi siddhameva / yasmādāha apāma somamamṛtā abhūmeti / atra somapānādamṛtatvāvāptiḥ",
  "GSP31yuktdipu:326_1": "śrūyate / tasmāttadevānuṣṭhātavyam / kimanyena hetunā parikalpiteneti jijñāsāpārthaiveti /",
  "GSP31yuktdipu:327": "ucyate",
  "GSP31yuktdipu:328": "dṛṣṭavadānuśravikaḥ",
  "GSP31yuktdipu:329": "anuśrūyate ityanuśravaḥ / anuśrave bhava ānuśravikaḥ / dṛṣṭena tulyaṃ vartate dṛṣṭavat / kimasāvanabhipreta iti vākyaśeṣaḥ /",
  "GSP31yuktdipu:330": "āha kaḥ punarayamanuśravaḥ ?",
  "GSP31yuktdipu:331": "ucyate- mantrabrāhmaṇaṃ yāvadvā purātanamanuśrūyamāṇaṃ prāmāṇyenābhyupagamyate tatrabhavadbhiḥ / yathāśrutinibandhanāḥ smṛtayaḥ / aṅgāni vedāstarkā vā / yathāha",
  "GSP31yuktdipu:332": "vedavedāṅgatarkeṣu vedasaṃjñā nirucyate / iti /",
  "GSP31yuktdipu:333": "āha, kiṃ pūrvasmādeva hetorayamānuśraviko heturanabhipreta iti ?",
  "GSP31yuktdipu:334": "netyucyate / kintarhi",
  "GSP31yuktdipu:335": "sa hyaviśuddhikṣayātiśayayuktaḥ /",
  "GSP31yuktdipu:336_0": "iti / sa ityānuśravikasya hetoḥ pratinirdeśaḥ / hiśabdo yasmādarthe / aviśuddhiśca",
  "GSP31yuktdipu:336_1": "kṣayaścātiśayaśca tairyuktaḥ / etaduktaṃ bhavati / yasmādayamānuśraviko heturaviśuddho",
  "GSP31yuktdipu:336_2": "'nityastāratamyavāṃścāto dṛṣṭa ivānabhipretaḥ /",
  "GSP31yuktdipu:337": "tatrāviśuddhiyuktastāvat hiṃsāvidhānāt / yadāha brāhmaṇe- brāhmaṇamālabhetetyādi / tathā-",
  "GSP31yuktdipu:338": "ṣaṭśatāni niyujyante paśūnāṃ madhyame 'hani /",
  "GSP31yuktdipu:339": "aśvamedhasya vacanādūnāni paśubhistribhiḥ //",
  "GSP31yuktdipu:340": "iti hiṃsā cāviśuddhiḥ / prāṇināmiṣṭaśarīravyāpādanāt /",
  "GSP31yuktdipu:341": "āha,",
  "GSP31yuktdipu:342": "tadanupapattiḥ / śāstracoditatvāt / yadi śāstreṇa coditeyaṃ hiṃsā na syāt muktasaṃśayamaviśuddhitvamasyāḥ pratipadyāmahe,",
  "GSP31yuktdipu:343": "śāsracoditā tu / tasmānneyamaviśuddhiḥ /",
  "GSP31yuktdipu:344": "tatprāmāṇyānabhyupagamādaviśuddhiriti cet syānmatam,",
  "GSP31yuktdipu:345_0": "vedaprāmāṇyamabhyupagacchatāmasaṃśayametadevaṃ syāt / hetuvādakuśalāstu vayam / tasmādadhīyatāṃ",
  "GSP31yuktdipu:345_1": "yadi kaścidastyubhayapakṣaprasiddho hetuḥ yato nissaṃśayaḥ pratyayaḥ syāditi / etaccāyuktam / kasmāt ?",
  "GSP31yuktdipu:346_0": "abhyupagamavirodhāt / dṛṣṭamanumānamāptavacanaṃ ceti prāmāṇyatrayamabhyupagataṃ bhavadbhiḥ /",
  "GSP31yuktdipu:346_1": "idānīṃ vedasyāptavacanatve satyaprāmāṇyaṃ bruvataḥ svamatavyāghātaḥ / tasmādayuktametat /",
  "GSP31yuktdipu:347_0": "vedasyāptavacanatvānupapatteradoṣa iti cetsyānmatam / āptavacanatvaṃ prākprasādhyāsya",
  "GSP31yuktdipu:347_1": "vedasya paścāt ayamupālambho yuktamabhidhātuṃ syāt / tattvasiddham / tasmādanupālambho",
  "GSP31yuktdipu:347_2": "'yamiti / etadapyuktam / kasmāt ?",
  "GSP31yuktdipu:348_0": "puruṣabuddhipūrvakatve sati rāgādiyogācchabdo vicārārhaḥ syāt kimāptavacanaṃ na veti /",
  "GSP31yuktdipu:348_1": "apuruṣabuddhipūrvakastvāmnāyaḥ svatantraḥ puruṣaniśśreyasārthaṃ pravartate / tasmānnaivaṃvidhamaniṣṭaṃ",
  "GSP31yuktdipu:348_2": "vicāramarhati / kiṃ cānyat aviśuddhitvānupapattiprasaṅgāt / yadi caitasminnarthe",
  "GSP31yuktdipu:348_3": "bhavānapi paryanupayujyeta - kathamidaṃ niścīyate yaduta prāṇināmiṣṭaśarīravyāpādanādaviśuddhihiṃseti ?",
  "GSP31yuktdipu:349": "avaśyamabhidhānīyaṃ śāstrata iti / tadeva ca śāstraṃ kratau hiṃsāmāha / tasmāt ko 'tra hetuḥ anyatra pramāṇamihaivaitadapramāṇaṃ bhavitumarhati hiṃsāto dharma iti ?",
  "GSP31yuktdipu:350": "anugrahopaghātalakṣaṇatvādahiṃsāhiṃsayoḥ pratyakṣasiddhiriti cet - athāpi syāt ahiṃsātaścānugraho bhavatīṣṭaśarīravyāpādanalakṣaṇaḥ,",
  "GSP31yuktdipu:351_0": "hiṃsātaścopaghāto bhavati abhipretaśarīravyāpādanalakṣaṇaḥ / kriyānurūpaṃ ca phalamanumātuṃ",
  "GSP31yuktdipu:351_1": "yuktamiti pratyakṣasiddhamanayoriṣṭāniṣṭaphalahetutvam / tasmāt ko 'tra śāstravyāpāra iti ?",
  "GSP31yuktdipu:352": "etaccānupapannam / kasmāt ?",
  "GSP31yuktdipu:353_0": "aniṣṭaprasaṃgāt / evaṃ hi parikalpyamāne gurubhāryāgamane 'pi sattvāntarānugrahasāmarthādiṣṭaphalasambandhaḥ",
  "GSP31yuktdipu:353_1": "syāt / māṇavakaṃ copanīya vratādeśaśaucabrahmacaryyasvādhyāyābhyāsabhaikṣāgniparicaraṇaguruśuśrūṣādiṣu",
  "GSP31yuktdipu:353_2": "pravartayato 'niṣṭaphalasambandhaḥ syāt / tasmāllokaśāstraviruddho 'sattarko neṣṭa iti /",
  "GSP31yuktdipu:354": "ubhayābhidhānācchāstravirodhaprasaṅga iti cet syānmatam tadeva śāstramahiṃsāmāha,",
  "GSP31yuktdipu:355": "tadeva hiṃsām / evaṃ sati parasparaviruddhayorarthayoścoditatvādubhayānugrahāsambhave śāstravirodhaprasaṅga iti / tacca naivam / kasmāt ?",
  "GSP31yuktdipu:356_0": "utsargāpavādayorviṣayabhedāt / sāmānye hi śāstramahiṃsāmutsṛjya viśeṣe kratulakṣaṇe",
  "GSP31yuktdipu:356_1": "'pavādaṃ śāsti / sāmānyavihitaṃ ca viśeṣavihitena bādhyate / tadyathā - dadhi brāhmaṇebho",
  "GSP31yuktdipu:356_2": "dīyatāṃ takraṃ kauṇḍinyāyeti / tasmādutsargāpavādayorviṣayabhedānnāsti śāstravirodha",
  "GSP31yuktdipu:356_3": "iti / kiṃ cānyat / kanyāgamanavat punarvidhāne doṣābhāvāt / yathā khalvapi śāsre",
  "GSP31yuktdipu:356_4": "pratiṣiddhaṃ kanyāgamanamiti nedānīmabhirūpaḥ pratigṛhya,",
  "GSP31yuktdipu:357": "tāmabhigamyādharmabhāgbhavati /",
  "GSP31yuktdipu:358": "gṛhasthaḥ sadṛśīṃ bhāryāṃ vindetānanyapūrvikām /",
  "GSP31yuktdipu:359_0": "iti śāstrāntarasadbhāvāt / evaṃ śāstre pratiṣiddhā hiṃsā / nedānīṃ kratau hiṃsāyāṃ",
  "GSP31yuktdipu:359_1": "pravartamāno 'niṣṭaphalabhāk syāt / pūrvoktādeva śāstrāntarasadbhāvāt / tara yaduktaṃ",
  "GSP31yuktdipu:359_2": "prāṇināmiṣṭaśarīravyāpādanādaviśuddhirhiṃsetyetadayuktam /",
  "GSP31yuktdipu:360": "ucyate - na,",
  "GSP31yuktdipu:361": "abhiprāyānavabodhāt / citramapi bahvetadabhidhīyamāno nābhiprāyaṃ veda bhavān / kiṃ kāraṇam ?",
  "GSP31yuktdipu:362_0": "yasmānna vayaṃ vedasya prāmāṇyaṃ pratyācakṣmahe / no khalvapi brūmaḥ śāstracoditāyāṃ",
  "GSP31yuktdipu:362_1": "hiṃsāyāṃ pravartamānasyāniṣṭaphalasambandho bhavati / kintarhi sati svargaprāptinimittatve",
  "GSP31yuktdipu:362_2": "vedavihitasya karmaṇaḥ samanuṣṭhānaṃ prāṇijamupaghātamantareṇa na sambhavati iti",
  "GSP31yuktdipu:362_3": "hitakāmairabhyupekṣyate / yasmāt na hyetaduktaṃ yadanyeṣāmupaghātenātmānugrahaḥ kārya iti / āha -",
  "GSP31yuktdipu:363": "na tatparasya sandadhyātpratikūlaṃ yadātmanaḥ /",
  "GSP31yuktdipu:364": "eṣa saṅkṣepato dharmaḥ kāmādanyaḥ pravartate //",
  "GSP31yuktdipu:365": "āha yadyetannābhyupagamyate kathaṃ pūrvamuktaṃ prāṇināmiṣṭaśarīravyāpādanādaviśuddhirhiṃseti ?",
  "GSP31yuktdipu:366_0": "ucyate kārye kāraṇopacārāt / yo 'sau hiṃsānimittakaḥ kāruṇyān manasi naḥ paritāpa",
  "GSP31yuktdipu:366_1": "utpadyate sā khalvaviśuddhirabhipretā / tasyāṃ kāraṇamupacaryoktamaviśuddhirhiṃseti /",
  "GSP31yuktdipu:366_2": "yathā mudgaistṛptāḥ gobhiḥ sukhina iti /",
  "GSP31yuktdipu:367": "āha kathametadavagamyate hiṃsākāryaṃ paritāpamātramaviśuddhirācāryasyābhipretā, na punarhiṃsaiveti ?",
  "GSP31yuktdipu:368": "ucyate, prakarṣapratyayopalabdheḥ / vakṣyatyupadiṣṭāt tadviparītaḥ śreyāniti (ISk 2)",
  "GSP31yuktdipu:369": "/ samānajātīyaṃ ca pratiyoginamapekṣya prakarṣapratyaya utpadyate / yadi cānuśravikasya praśasyatā nābhipretā syāt prakarṣapratyayānupapattiprasaṅgaḥ / tasmānnotsūtrametat /",
  "GSP31yuktdipu:370": "āha,",
  "GSP31yuktdipu:371": "sannyāsānupapattiḥ / aviyogaśravaṇāt / na hi karmaṇo 'tyāgasannyāsayostvamīśiṣe / kintarhi śāstraṃ yadāha tadavaśyaṃ kartavyam / taccāmaraṇāt karmabhiraviyogaṃ śāsti / kasmāt ?",
  "GSP31yuktdipu:372": "evaṃ hyāha- “jarāmaryametat satraṃ yadagnihotradārśapaurṇamāsau,",
  "GSP31yuktdipu:373": "jarayā ha etasmāt satrādvimucyate,",
  "GSP31yuktdipu:374": "mṛtyunā ca /” punarapyāha “kurvanneveha karmāṇi jijīviṣecchataṃ samāḥ /” tasmādāmaraṇāt karmaṇāmatyāgaḥ / tasmin sati hetvantarakarmaṇāmānarthakyam /",
  "GSP31yuktdipu:375": "ucyate,",
  "GSP31yuktdipu:376": "na,",
  "GSP31yuktdipu:377_0": "sādhanānāmasvabhāvikatvāt / patnīsaṃyogādibhiranekaiḥ sādhanairayaṃ karmavidhiḥ prasādhyate /",
  "GSP31yuktdipu:377_1": "teṣāṃ cāsvābhāvikatvāt aśakyamarjanaṃ prayogataḥ pūrvaṃ kartumiti pratipāditam /",
  "GSP31yuktdipu:377_2": "tasmādanityāni karmāṇi /",
  "GSP31yuktdipu:378_0": "hetuśāstravipratipattau śāstrabalīyastvamiti cet syānmatam / yatra hetuśāstrayorvipratipattirbhavati",
  "GSP31yuktdipu:378_1": "tatra vipralambhabhūyiṣṭhatvādanumānasya balīyaḥ śāstramityavaśayamabhyupagantavyamiti /",
  "GSP31yuktdipu:378_2": "taccānupapannam / kasmāt ?",
  "GSP31yuktdipu:379": "śaktito viniyogāt / śaktimapekṣya śāstramagnihotrādīni karmāṇi vidadhatteṣāmanityatāṃ jñāpayati / katham ?",
  "GSP31yuktdipu:380": "evaṃ hyāha,",
  "GSP31yuktdipu:381_0": "“yo 'laṃ sannagnihotrāyāgnihotraṃ na juhoti tameṣā devatāparuṇaddhyasmāllokādamuṣmāccobhābhyām /”",
  "GSP31yuktdipu:381_1": "tasmādanityāni karmāṇi / kiṃ cānyat / jarāgrahaṇasāmarthyāt / tvadīya eva jñāpake",
  "GSP31yuktdipu:381_2": "jarāgrahaṇamasti / ato 'numīyate śaktyapekṣamanityaṃ ca karma / kiṃ cānyat śāstrahāneḥ /",
  "GSP31yuktdipu:381_3": "ubhayaṃ hi śāstre nirdiṣṭam / karmāṇi sannyāsaśca / yadi punaḥ karmāṇi nityakartavyatayeṣyante",
  "GSP31yuktdipu:381_4": "tena sannyāsaśāstraṃ hīyate / tasmādviṣayarāgāviṣkaraṇametadvaḥ /",
  "GSP31yuktdipu:382": "āha,",
  "GSP31yuktdipu:383": "na,",
  "GSP31yuktdipu:384": "śrutibalīyastvāt / tulyabalayorhi śāstrayorekaviṣayasannipāte dvayoryugapadanugrahāsambhave vikalpaparyāyau bhavataḥ / śrutismṛtisannipāte ca śrutirbalīyasī,",
  "GSP31yuktdipu:385": "smṛtivihitaśca sannyāsaḥ / tasmānnānayorvikalpaḥ / na khalvapi paryāyo nyāyyaḥ /",
  "GSP31yuktdipu:386": "ucyate- taditaratra tulyam / yathaiva karmaṇāṃ samanuṣṭhānaṃ śāsti śāstraṃ tathā sannyāsamapi / katham ? evaṃ hyāha-",
  "GSP31yuktdipu:387": "na karmaṇā na prajayā dhanena tyāgenaikenāmṛtatvamānaśuḥ /",
  "GSP31yuktdipu:388": "pareṇa nākaṃ nihitaṃ guhāyāṃ vibhrājate yadyatayo viśanti //",
  "GSP31yuktdipu:389": "tathā-",
  "GSP31yuktdipu:390": "na karmaṇā mṛtyumṛṣayo niṣeddhuḥ prajāvanto draviṇamicchamāṇāḥ /",
  "GSP31yuktdipu:391": "athāpare ṛṣayo manīṣiṇaḥ paraṃ karmabhyo 'mṛtatvamānaśuḥ //",
  "GSP31yuktdipu:392": "brāhmaṇaṃ cātra bhavati- “tadya idaṃ viduḥ,",
  "GSP31yuktdipu:393_0": "ye ceme 'raṇyāḥ śraddhātapa ityupāsate te 'rciṣamabhisambhavanti / arciṣo harahna",
  "GSP31yuktdipu:393_1": "āpūryamāṇapakṣamāpūryamāṇapakṣādyānṣaḍudaṅḍeti māsāṃstānmāsebhyaḥ saṃvatsaraṃ saṃvatsarādādityamādityāccandramasaṃ",
  "GSP31yuktdipu:393_2": "candramaso vidyutaṃ tatpuruṣo 'māṇavaḥ sa etān brahma gamayati /” punarapyāha- “etameva",
  "GSP31yuktdipu:393_3": "viditvā munirbhavati,",
  "GSP31yuktdipu:394": "etameva pravrājino lokamicchantaḥ pravrajanti / etaddha sma vai pūrve vidvāṃsaḥ prajāṃ nākāmayanta,",
  "GSP31yuktdipu:395_0": "prajayā kiṃ kariṣyāmo yeṣāṃ nāyamātmā nāyaṃ loka iti te ha sma putraiṣaṇāyāśca vittaiṣaṇāyāśca",
  "GSP31yuktdipu:395_1": "lokaiṣaṇāyāśca vyutthāyātha bhikṣācaryaṃ carantīti /” tasmādete tyāgasannyāsayorubhayorliṅgam /",
  "GSP31yuktdipu:396_0": "āha - yadyapyevaṃ śāstraṃ tathāpi samanuṣṭhāne vidhirasti / vihitaṃ cāvaśyaṃ kartavyam /",
  "GSP31yuktdipu:396_1": "sannyāse tvarthavādamātramityanayorayaṃ viśeṣaḥ / tasmin sati samanuṣṭhānaṃ jyāyo na tyāgaḥ /",
  "GSP31yuktdipu:397": "ucyate- ko 'yaṃ vidhiḥ, ko 'yamarthavādaḥ ?",
  "GSP31yuktdipu:398_0": "āha- vidhistadarthatvenāpūrvopadeśaḥ / yo hi vidhyarthena liṅā loṭā kṛtyairvāpūrvopadeśaḥ",
  "GSP31yuktdipu:398_1": "kriyate sa vidhiḥ / yathā- agnihotraṃ juhuyāt svargakāmaḥ / vāyavyaṃ śvetamajamālabheta",
  "GSP31yuktdipu:398_2": "bhūtikāma iti / stutirarthavādaḥ / tasya tu vihitasya prarocanārthaṃ yā stutiḥ so",
  "GSP31yuktdipu:398_3": "'rthavādaḥ / tadyathā- “vāyurvai kṣepiṣṭhā devatā vāyumeva tena bhāgadheyenopadhāvati,",
  "GSP31yuktdipu:399": "sa evainaṃ bhūtiṃ gamayati” iti / evaṃvidhāṃ hi stutimupaśrutya phalārthine hi yajamānāya vidhiḥ prarocate / etasmin hitakāmaḥ pravartate iti /",
  "GSP31yuktdipu:400": "ucyate- na,",
  "GSP31yuktdipu:401": "ata eva sannyāsasiddhiḥ / evaṃ cenmanyase yamāmnāyaḥ śreyāṃsamarthaṃ manyate,",
  "GSP31yuktdipu:402": "taṃ prarocanāya stauti tathā sannyāsasiddhiḥ / kasmāt ?",
  "GSP31yuktdipu:403": "stutatvāt / bahulārthināṃ sannyāsamāmnāyaḥ stauti / sa kasmānna prarocate ?",
  "GSP31yuktdipu:404_0": "itarathā hyānarthakyam / yadi khalvapyarthavādaḥ stuvannapi na prarocayet yaduktaṃ",
  "GSP31yuktdipu:404_1": "prarocanārtho 'rthavāda iti tadbhavadbhirhāpitavyaṃ syāt / anarthako hyevaṃ satyarthavādo",
  "GSP31yuktdipu:404_2": "na prarocanārthaḥ / arthāntaravacanaṃ vā / yadi prarocanārthatvamasya neṣyate tena",
  "GSP31yuktdipu:404_3": "tarhyarthāntaraṃ vaktavyam / mā bhūdanarthakatvaṃ vedaikadeśasyeti / tasmānnānayā",
  "GSP31yuktdipu:404_4": "vibhīṣikayā vayaṃ śakyāḥ sanmārgādapanetum / kiṃcānyat / ubhayathā vikalpe 'niṣṭaprasaṅgāt /",
  "GSP31yuktdipu:404_5": "ihāyamāmnāyo vidheyatvena vā sannyāsaṃ stūyāt avidheyatvena vā / kiṃcātaḥ ?",
  "GSP31yuktdipu:405": "tadyadi tāvadvidheyatvena stauti kimanyadvicāryate ?",
  "GSP31yuktdipu:406": "siddhaḥ sannyāsaḥ / atha vidheyatvena,",
  "GSP31yuktdipu:407": "stutāvasya prayojanaṃ kartavyam / yaddhi kartavyatayā neṣṭaṃ tadapuruṣabuddhipūrvakaḥ svatantraḥ puruṣaniśśreyasārthaṃ pravartamāna āmnāyaḥ kimiti prarocayeta ?",
  "GSP31yuktdipu:408": "tasmādetāmapi kalpanāṃ kṛtvā kṛśamevaitat / athavobhathā vikalpa ityasyāyamanyo 'rthaḥ / ihāyamāmnāyo bhūtārthena vā sannyāsaṃ prarocayet / abhūtārthena vā ?",
  "GSP31yuktdipu:409": "kiṃ cātaḥ ?",
  "GSP31yuktdipu:410": "tadyadi tāvadbhūtārthena prarocayati tathā satyamṛtatvaprāpakasya sannyāsasyāparigrahe viṣayārāgādanyo heturvaktavyaḥ / athābhūtārthena,",
  "GSP31yuktdipu:411": "puruṣo niḥśreyasāddhīyate / kasmāt ?",
  "GSP31yuktdipu:412_0": "na hyetadyuktaṃ yadaśreyasi mārge pramāṇabhūta āmnāyo mātṛmodakanyāyenehitārthinaḥ",
  "GSP31yuktdipu:412_1": "prāṇinaḥ pratārayet / tasmādayuktametat / kiñcānyat anekāntāt / nacāyamekānto yadvihitameva",
  "GSP31yuktdipu:412_2": "kartavyam / tathā ca śābarāḥ paṭhanti grāmagamanaṃ bhavataḥ śobhanamityatrāntareṇa",
  "GSP31yuktdipu:412_3": "vidhiṃ stutireva devadattaṃ grāmagamanāya prarocayatīti / kiñcānyat,",
  "GSP31yuktdipu:413_0": "āśaṅkāprasaṅgāt / yadi khalvapi kiñcit satyaṃ kiñcidanṛtaṃ brūyādvedaḥ tathā sati",
  "GSP31yuktdipu:413_1": "pauruṣeyavākyavadvedavākye 'pi āśaṃkā prasajyeta / tathā ca sati yaduktameva prasaṃgaḥ /",
  "GSP31yuktdipu:413_2": "aniṣṭaṃ caitat / kiṃ ca vidhyanumānaṃ vā tat,",
  "GSP31yuktdipu:414": "evamekadeśabhūtatvāt / athavā vidhyekadeśo 'rthavāda",
  "GSP31yuktdipu:415_0": "ityatisṛṣṭaṃ bhavatā / tatra sannyāse 'rthavādamupalabhya vidhirapyastīti anumātavyam /",
  "GSP31yuktdipu:415_1": "anupalambhādadoṣa iti cet syāccaivaṃ yadyasau vidhirupalabhyate / tasmādanupalambhādayaṃ",
  "GSP31yuktdipu:415_2": "doṣānnivartiṣyata iti / etaccānupapannam / kasmāt ?",
  "GSP31yuktdipu:416_0": "anekabhedatvāt / upalabdhau yatnaḥ kriyatām / anekabhedo hi prativedamāmnāyaḥ / tatra",
  "GSP31yuktdipu:416_1": "yaduktaṃ vidhisadbhāvāt kriyāprādhānyamityetadapyayuktam / itikartavyatānupadeśāt",
  "GSP31yuktdipu:416_2": "sannyāsānupapattiriti cet- athāpi syādyadi sannyāsamapyāmnāyo vidheyaṃ manyeta /",
  "GSP31yuktdipu:416_3": "tena yathā gārhasthyasyetikartavyatāṃ bhāryodvahanādikāṃ mantravadupadiśati tathā",
  "GSP31yuktdipu:416_4": "sannyāsamapyupadiśet / na tūpadiṣṭavān / tasmānnāsti sannyāsa iti / etadapyayuktam / kasmāt ?",
  "GSP31yuktdipu:417": "abhāvāt / itikartavyatānāṃ hi sarvāsāmabhāvaḥ sannyāsaḥ / tatra kiṃ śāstramupadekṣyati ?",
  "GSP31yuktdipu:418": "yāvatī khalvitikartavyatā sannyāsāṅgaṃ tāmupadiśati śāstram / katham ?",
  "GSP31yuktdipu:419_0": "evaṃ hyāha- “tapaḥśraddhe ye hyupavasanti araṇye śāntā vidvāṃso bhaikṣacaryā carantaḥ",
  "GSP31yuktdipu:419_1": "sūryadvāreṇa te virajasaḥ prayānti yatrāmṛtaḥ sa puruṣo 'vyayātmā /” tatra tapaḥśraddhe",
  "GSP31yuktdipu:419_2": "ye hyapavasantītyenaṃ śraddhayopetaṃ yamaniyamalakṣaṇaṃ dharmamāha / araṇya iti gṛhebhyo",
  "GSP31yuktdipu:419_3": "vinissṛtim / śāntā itīndriyāṇāmantaḥkaraṇasya ca viṣayābhilāṣādvinivartanam / vidvāṃsa",
  "GSP31yuktdipu:419_4": "iti pūrvarātrāpararātrādiṣu kāleṣvanirviṇṇasya yogino jñānābhyāsam / bhaikṣacaryāṃ",
  "GSP31yuktdipu:419_5": "caranta iti śarīrasthitinimittaṃ parimitamabhyavahāraniyogam / uttarārdhena ca phalamācaṣṭe /",
  "GSP31yuktdipu:419_6": "tannibandhanaśca vistaraḥ sanyāsetikartavyatāyāṃ manvādibhirabhihitaḥ / śrutinirvacanāśca",
  "GSP31yuktdipu:419_7": "smṛtayo bhavatāṃ pramāṇamiti pakṣaḥ / tatra yaduktamitikartavyatānupadeśānnāsti sannyāsa",
  "GSP31yuktdipu:419_8": "ityedayuktam / evaṃ ca nityāni karmāṇi / yattvanenaitaduktamānuśraviko heturanaikāntika",
  "GSP31yuktdipu:419_9": "iti satyametat / avaśyaṃ hi karmaṇaḥ phalamabhyupagantavyam / itarathā hi tannimittasya",
  "GSP31yuktdipu:419_10": "saṃsārasyābhāvādaniṣṭaprasaṅgaḥ / tasmādaniṣṭāmevaitadācāryasya /",
  "GSP31yuktdipu:420": "āha, kathametadanumātavyamiti ?",
  "GSP31yuktdipu:421": "ucyate,",
  "GSP31yuktdipu:422": "kṣayagrahaṇasāmarthyāt / yadi pūrvasūtroktamihānuvartate kṣayagrahaṇamanarthakaṃ syāt / kasmāt ?",
  "GSP31yuktdipu:423": "atyantābhāvaparyāyo hi kṣaya iti kṛtvā / evaṃ siddho 'viśuddhiyogaḥ /",
  "GSP31yuktdipu:424": "āha, kṣayayoga idānīṃ kathamanumātavya iti ?",
  "GSP31yuktdipu:425_0": "ucyate - kṣayayogo 'ṅgaparimāṇāt / kṣayayogaḥ punarasya hetoraṅgaparimāṇādveditavyaḥ /",
  "GSP31yuktdipu:425_1": "yāni hi yajeraṅgāni paśupuroḍāśādīni tāni parimitāni / parimitānāṃ sādhanānāṃ tantvādīnāṃ",
  "GSP31yuktdipu:425_2": "parimitaṃ kāryaṃ paṭādi dṛṣṭam / parimitaṃ kṣayadharmi dṛṣṭam / tadvadeva / kiñcānyat /",
  "GSP31yuktdipu:425_3": "saṃsāropalambhāt / dṛśyate cāyaṃ vāgbuddhisvabhāvāhāravihārabhedabhinnakarmavihāravaicitryanimittaḥ",
  "GSP31yuktdipu:425_4": "saṃsāraḥ / yadi punaḥ sākṣāt kṛtaṃ karmākṣayaphalaṃ syāt sa punarāvṛttyabhāvāt prāṇināṃ nopalabhyeta /",
  "GSP31yuktdipu:426": "śabdasāmarthyānnityatvamiti cet syādetat / “śabdapramāṇakā vayaṃ,",
  "GSP31yuktdipu:427": "yacchabda āha tadasmākaṃ pramāṇam /” sa cāsya hetoramṛtatvamāha “tarati mṛtyuṃ,",
  "GSP31yuktdipu:428": "tarati pāpmānamityādi” / tasmādanicchatāpyetadavaśyamabhyupagantavyam / anabhyupagame vā pratijñāhānirvedaḥ pramāṇamiti / etacca naivam / kasmāt ?",
  "GSP31yuktdipu:429": "śabdāntareṇa virodhāt / anityatvamasya hetoḥ śabdo 'numanyate / tasyaivaṃ sati virodhaḥ prāpnoti / katham ?",
  "GSP31yuktdipu:430": "evaṃ hyāha- “atha ye ime grāme iṣṭāpūrte dattamityupāsate,",
  "GSP31yuktdipu:431_0": "athaitamevādhvānaṃ punarnivartante / yathaitamākāśaṃ ākāśādvāyum / te dhūmamabhisambhavanti /",
  "GSP31yuktdipu:431_1": "dhūmo bhūtvābhraṃ bhavati / megho bhūtvā pravarṣati / ta iha vrīhiyavā oṣadhivanaspatayastilā",
  "GSP31yuktdipu:431_2": "māṣā iti jāyante / tato vai yo 'nnamati yo retaḥ siñcati sa bhūya eva bhavatīti /”",
  "GSP31yuktdipu:431_3": "tatra yaduktaṃ śabdasāmarthyānnityatvamityedayuktam /",
  "GSP31yuktdipu:432_0": "ubhayathābhidhānācchāstravirodhaprasaṅga iti cet syānmatam / tadeva śāstraṃ nityatvamāha",
  "GSP31yuktdipu:432_1": "tadevānityatvam / evaṃ sati parasparavirodhinorarthayoścoditatvāt ubhayānugrahāsambhave",
  "GSP31yuktdipu:432_2": "sati śāstravirodhaprasaṅga iti / tacca naivam / kasmāt ?",
  "GSP31yuktdipu:433": "asambhave satyarthāntaraklṛpteḥ / yatra hi pramāṇabhūtā śrutirasambhavinamarthaṃ codayati,",
  "GSP31yuktdipu:434_0": "tatrārthāntaraṃ kalpayati / tadyathā- “sa ātmano vapāmudakhidat” “stenaṃ manaḥ” “anṛtavādino",
  "GSP31yuktdipu:434_1": "vāg” ityevamādiṣu / evamihāpi nāsti sambhavaḥ yadeko 'rtho nityaśca syādanityaśceti /",
  "GSP31yuktdipu:434_2": "tasmānnityatvavācakasya śāstrāntarasya bhaktyārthāntaraṃ parikalpayiṣyāmaḥ / tadvaditaratrāpīti",
  "GSP31yuktdipu:434_3": "cet syānmatam- yathaiva bhavatā nityānityayorekatrāsambhavānnityatvasya bhaktyā kalpanā",
  "GSP31yuktdipu:434_4": "kṛtā tathaivānityatvasyāpi kariṣyata iti / etaccāyuktam / kasmāt ?",
  "GSP31yuktdipu:435": "sarvapramāṇavirodhaprasaṅgāt / vināśe hi bhaktyā kalpyamāne sarvapramāṇavirodhaḥ prasajyeta / katham ?",
  "GSP31yuktdipu:436_0": "pratyakṣavirodhastāvat saṃsāropalambhāt / anumānavirodhaḥ aṅgaparimāṇe satyaṅgino",
  "GSP31yuktdipu:436_1": "nityatvānupapatteḥ / śabdavirodhaḥ te dhūmamabhisambhavantīti vacanāt / na tu nityatve",
  "GSP31yuktdipu:436_2": "bhaktyā kalpyamāne doṣo 'yamupadyate / tasmādviṣametat /",
  "GSP31yuktdipu:437": "āha, kathamidānīṃ bhaktyā kalpayitavyaṃ śāstramiti ?",
  "GSP31yuktdipu:438": "ucyate,",
  "GSP31yuktdipu:439": "prakṛṣṭārthatayā / yathā khalvapyamṛtaṃ vā mṛtamatijīvo mā te hāsiṣurasavaḥ śarīramityabhidhīyate / na ca prāṇināmatyantāyāsavo jahati,",
  "GSP31yuktdipu:440": "kintarhi prakṛṣṭaṃ kālam / evamihāpyucyate tarati mṛtyumiti / nātyantāya mṛtyuṃ tarati,",
  "GSP31yuktdipu:441": "kintarhi prakṛṣṭaṃ kālam / upacaryate hi loke prakṛṣṭe nityaśabdaḥ / tadyathā nityaprahasito nityaprajalpita iti / evaṃ siddhaḥ kṣayayogaḥ /",
  "GSP31yuktdipu:442": "āha, atiśayayoga idānīmasya hetoḥ kathamanumātavya iti /",
  "GSP31yuktdipu:443_0": "ucyate- atiśayayogaḥ kriyābhyāsāt / yatra hi kriyā sakṛt pravartate yatra cāsakṛdāvartate",
  "GSP31yuktdipu:443_1": "tatrātiśayo dṛṣṭaḥ / tadyathā kṛṣyādiṣu / yajñe ca dravyopādānaśaktyapekṣā / kvacit sakṛdeva pravṛttiḥ,",
  "GSP31yuktdipu:444_0": "kvacit punaḥpunarāvṛttiḥ / tasmādatiśayena bhavitavyam / kiṃ cānyat aṅgātiśayāt /",
  "GSP31yuktdipu:444_1": "ihāṅgānāmatiśayādaṅgino 'pi ghaṭāderatiśayo dṛṣṭaḥ / asti cāyaṃ pratiyajñamaṅgānāṃ",
  "GSP31yuktdipu:444_2": "dakṣiṇādīnāmatiśayaḥ /",
  "GSP31yuktdipu:445": "tasmādatrāpyatiśayena bhavitavyam /",
  "GSP31yuktdipu:446_0": "devatāṅgabhāvagamanāt kṣayātiśayānupapattiriti cet- athāpi syāt yo hi yajñe dravyamātrasya",
  "GSP31yuktdipu:446_1": "sādhanabhāvamanumanyate taṃ prati kṣayātiśayadoṣāvaparihāryau syātām / vayantu dravyasamavāyinīṃ",
  "GSP31yuktdipu:446_2": "devatāṃ kratāvaṅgabhāvamupagacchantīṃ vidmaḥ / tasmādadoṣo 'yamiti / taccānupapannam / kasmāt ?",
  "GSP31yuktdipu:447_0": "sādhyatvāt / devatānāmaparimitatvaṃ sādhyam / tadaṅgabhāvagamanācca doṣābhāvaḥ /",
  "GSP31yuktdipu:447_1": "na cātmakriyāṅgatvamudāsīnatvāt iti naḥ siddhāntaḥ / tasmādayuktametat / upetya vā /",
  "GSP31yuktdipu:447_2": "kratusamanuṣṭhānānarthakyaprasaṅgāt / yadi dravyasamavāyinīṃ devatāmupalabhya tadaṅgabhāvagamanādakṣayo",
  "GSP31yuktdipu:447_3": "niratiśayaśca heturavāpyate itīṣṭaṃ vaḥ,",
  "GSP31yuktdipu:448": "tena tarhi yadvā tadvā vedoktaṃ karma kṛtvā śakyo 'vāptumarthaḥ / kiṃ prāṇivināśahetubhiḥ kratubhiḥ ?",
  "GSP31yuktdipu:449": "katham ?",
  "GSP31yuktdipu:450_0": "na hi kiṃcitkarma vidyate yatra śarīrasyāṅgabhāvo na syāt / sarvadevatāmayaṃ ca śarīraṃ",
  "GSP31yuktdipu:450_1": "yasmādāha tasmādvai vidvānpuruṣamidaṃ brahmeti manyate / sarvā hyasmin devatāḥ śarīre",
  "GSP31yuktdipu:450_2": "'dhi samāhitāḥ / tatra yaduktaṃ devatāṅgabhāvagamanāt kṣayātiśayānupapattirityetadayuktam /",
  "GSP31yuktdipu:450_3": "evamayaṃ hetustridoṣaḥ / tena yaḥ phalaviśeṣo 'bhinirvartyate so 'pi tathājātīyaka",
  "GSP31yuktdipu:450_4": "iti śakyamanumātum / tasmānnāsya jijñāsoratra samādhiḥ /",
  "GSP31yuktdipu:451": "āha,",
  "GSP31yuktdipu:452": "yadi nāyaṃ śreyāniti kṛtvāsya jijñāsornātra samādhiḥ tena tarhi yaḥ śreyān phalaviśeṣaḥ sa upadeṣṭavaya iti /",
  "GSP31yuktdipu:453": "ucyate-",
  "GSP31yuktdipu:454": "tadviparītaḥ śreyān",
  "GSP31yuktdipu:455_0": "tadityanena karmavidhiniṣpāditasya svargaprāptilakṣaṇasya phalasyābhisambandhaḥ /",
  "GSP31yuktdipu:455_1": "tasmādviparītaḥ śuddho 'kṣayo niratiśaya ityarthaḥ / ko 'sāvityucyate mokṣaḥ śreyān /",
  "GSP31yuktdipu:455_2": "etaduktaṃ bhavati / ubhāvapyetau praśasyau svargāpavargau,",
  "GSP31yuktdipu:456": "āmnāyavihitatvāt / mokṣastu praśasyataraḥ / kasmāt ?",
  "GSP31yuktdipu:457_0": "yathoktadoṣānupapatteḥ / sa hyavaśyaṃbhāvitvādaikāntikaḥ / atīndriyatvādasaṃvedyaḥ /",
  "GSP31yuktdipu:457_1": "svātmanyavasthitvāllaghuḥ sarvatra sannihitaśca / āmnāyastutatvātpraśastaḥ / sadbhirāsevitatvādaninditaḥ /",
  "GSP31yuktdipu:457_2": "yamaniyamavairāgyajñānābhyupāyaśuddherviśuddhaḥ / adravyatvādakṣayo niratiśayaśca /",
  "GSP31yuktdipu:458": "āha, kathaṃ punarayamapavargaḥ prāpyata iti ?",
  "GSP31yuktdipu:459": "ucyate,",
  "GSP31yuktdipu:460_0": "saṃyogābhāvāt / duḥkhaṃ ca pradhānam / tathā ca tantrāntareṣvapyuktam- duḥkhahetuḥ",
  "GSP31yuktdipu:460_1": "kāryakaraṇaśaktiriti / tena yadā puruṣasya saṃyogastadāviśuddhitvamasya / svaśaktiviśeṣayogātteṣu",
  "GSP31yuktdipu:460_2": "teṣu jātyantaraparivarteṣu dharmādinimittasāmarthyādāyāsamanubhavati / yadā tu pradhānasaṃyogo",
  "GSP31yuktdipu:460_3": "vinivartate tadā nimittābhāve naimittikasyāpyabhāva iti kṛtvā na punardvandvānyanubhavati /",
  "GSP31yuktdipu:461": "āha, kimarthaḥ punarayaṃ pradhānasya puruṣeṇa saha saṃyogaḥ ?",
  "GSP31yuktdipu:462": "ucyate,",
  "GSP31yuktdipu:463": "naitadihābhidhānīyam / vakṣyatyayamupariṣṭādācāryaḥ “puruṣasya darśanārthaḥ,",
  "GSP31yuktdipu:464": "kaivalyārthastathā pradhānasya / paṅgvandhavadubhayorapi saṃyoga iti” (ISk 21) /",
  "GSP31yuktdipu:465": "āha, viyogastarhi kasmānnimittād bhavatīti ?",
  "GSP31yuktdipu:466": "ucyate -",
  "GSP31yuktdipu:467": "vyaktāvyaktajñavijñānāt // ISk_2 //",
  "GSP31yuktdipu:468_0": "vyaktaṃ cāvyaktaṃ ca jñaśca vyaktāvyaktajñāḥ / teṣāṃ vijñānaṃ vyaktāvyaktajñavijñānaṃ",
  "GSP31yuktdipu:468_1": "tasmāt / bahuṣvaniyamādalpāco 'pi jñaśabdasya na pūrvanipātaḥ / athavā jñānasya sādhakatamaṃ",
  "GSP31yuktdipu:468_2": "vyaktam / tatpūrvakatvādavyaktasamadhigamasyetyabhihitam / yadvā vyaktaṃ ca avyaktaṃ ca te vyaktāvyakte,",
  "GSP31yuktdipu:469": "te vijānāti iti vyaktāvyaktajñaḥ,",
  "GSP31yuktdipu:470": "tadvijñānāt saṃyogo nivartate / vakṣyati caitat,",
  "GSP31yuktdipu:471": "“dṛṣṭā mayetyupekṣata eko dṛṣṭāhamityuparamatyanyā” iti (ISk 66) /",
  "GSP31yuktdipu:472": "tatra rūpapravṛttiphalalakṣaṇaṃ vyaktam / rūpaṃ punaḥ mahānahaṃkāraḥ pañca tanmātrāṇi ekādaśendriyāṇi pañca mahābhūtāni / sāmānyataḥ pravṛttirdvividhā / hitakāmaprayojanā ca,",
  "GSP31yuktdipu:473_0": "ahitapratiṣedhaprayojanā ca / viśeṣataḥ paṃca karmayonayo vṛttyādyāḥ prāṇādyāśca",
  "GSP31yuktdipu:473_1": "pañca vāyavaḥ / phalaṃ dvividham / dṛṣṭamadṛṣṭaṃ ca / tatra dṛṣṭaṃ siddhituṣṭyaśaktiviparyayalakṣaṇam /",
  "GSP31yuktdipu:473_2": "adṛṣṭaṃ brahmādau stambaparyante saṃsāre śarīrapratilambha ityetad vyaktam / eṣāṃ",
  "GSP31yuktdipu:473_3": "guṇānāṃ sattvarajastamasāmaṅgāṅgibhāvagamanādviśeṣagṛhītiḥ / yadā tvaṅgabhāvamagacchanto",
  "GSP31yuktdipu:473_4": "nirlikhitaviśeṣā vyavatiṣṭhante tadāvyaktamityucyante / cetanāśaktirūpatvāccitraṃ",
  "GSP31yuktdipu:473_5": "guṇavṛttaṃ jānātīti jñaḥ /",
  "GSP31yuktdipu:474": "eṣāṃ trayāṇāṃ bhedamabhedaṃ ca vijñāya saṃyoganivṛttiṃ labhate / kasmāt ?",
  "GSP31yuktdipu:475_0": "saṃyoganimittapratidvandvibhūtatvādyoganimittasya / iha yadādarśananimittaḥ pradhānapuruṣayoḥ",
  "GSP31yuktdipu:475_1": "saṃyogaḥ tasmādasya pratidvandvibhūtena jñānena viyogahetunā bhavitavyam / ko dṛṣṭāntaḥ ?",
  "GSP31yuktdipu:476": "tamaḥprakāśavat / yathā tamasā tirohitāni dravyāṇi ghaṭādīni nopalabhyante,",
  "GSP31yuktdipu:477": "tatpratidvandvibhūtena tu pradīpena prakaśitānāmeṣāmupalabdhirbhavati / tadvadihāpi draṣṭavyamiti siddhaṃ jñānānmokṣaḥ / uktaṃ ca-",
  "GSP31yuktdipu:478": "vṛkṣāgrāccyutapādo yadvadanicchannaraḥ patatyeva /",
  "GSP31yuktdipu:479": "tadvad guṇapuruṣajño 'nicchannapi kevalī bhavati //",
  "GSP31yuktdipu:480": "kiṃ cānyat / āmnāyābhihitatvāt / āmnāyanibandhano hyayamartho jñānānmokṣa iti,",
  "GSP31yuktdipu:481": "na yādṛcchikaḥ / katham ?",
  "GSP31yuktdipu:482": "evaṃ hyāha- “satyaṃ jñānamanantaṃ brahma yo veda nihitaṃ guhāyāṃ parame vyoman so 'śnute sarvān kāmān saha brahmaṇā vipaścitā /“",
  "GSP31yuktdipu:483": "“yato vāco nivartante aprāpya manasā saha /",
  "GSP31yuktdipu:484": "ānandaṃ brahmaṇo vidvān na bibheti kutaścana //“",
  "GSP31yuktdipu:485_0": "“tameva viditvāmṛtatvameti nānyaḥ panthā ayanāya vidyate /” tathā brāhmaṇe 'pyuktam /",
  "GSP31yuktdipu:485_1": "“tarati śokamātmavit /” “brahmavid brahmaiva bhavatīti /” tasmādāmnāyaprāmāṇyādapi",
  "GSP31yuktdipu:485_2": "manyāmahe jñānānmokṣa iti /",
  "GSP31yuktdipu:486": "āha,",
  "GSP31yuktdipu:487": "jñānavācino 'mṛtatvanimittābhyupagamānmahata āmnāyāntarasyānarthakyam / yadi jñānavācina āmnāyakhaṇḍakādamṛtatvamavāpyata ityetadabhyupagamyate,",
  "GSP31yuktdipu:488": "tena kriyāvācino mahata āmnāyāntarasyānarthakyaṃ prāptam / kiṃ kāraṇam ?",
  "GSP31yuktdipu:489": "na hyanāyāseneṣṭāvāptau satyām āyāsabhūyiṣṭhe karmaṇi pravartamānaḥ kṛtī bhavatīti / āha ca -",
  "GSP31yuktdipu:490": "akke cenmadhu vindeta kimarthaṃ parvataṃ vrajet /",
  "GSP31yuktdipu:491": "iṣṭasyārthasya saṃprāptau ko vidvān yatnamācaret //",
  "GSP31yuktdipu:492": "ucyate- yadi punaḥ karmāṇyatyantakartavyatayeṣyante,",
  "GSP31yuktdipu:493": "jñānavācina āmnāyasya kathamarthavattā siddhā bhavati ?",
  "GSP31yuktdipu:494": "āha,",
  "GSP31yuktdipu:495": "samuccaye tūbhayārthavattvam / jñānakarmaṇostu samuccaye 'bhyupagamyamāne dvayorapyāmnāyārthavattā siddhā bhavati / vidvān yajeta vidvān yājayediti vacanāt,",
  "GSP31yuktdipu:496": "tathā sarvapuruṣāṇāṃ kratāvadhikāraḥ aśrotriyaṣaṇḍhaśūdravarjamitinyāyāt / tasmājjñānakarmaṇoḥ samuccayādiṣṭaprasiddhiḥ /",
  "GSP31yuktdipu:497": "ucyate- na,",
  "GSP31yuktdipu:498": "pūrvadoṣāparihārāt / yadi niyamato viduṣaiva karmāṇi kartavyānītyabhyupagamyate tena yaḥ pūrvokto doṣaḥ saṃsārābhāvaprasaṅgaḥ,",
  "GSP31yuktdipu:499_0": "tasyāparihāraḥ / kiṃ ca śāstrahāneśca / yaśca śāstramiṣṭāpūrte samupāsyate te dhūmamabhisaṃbhavantīti",
  "GSP31yuktdipu:499_1": "tadetasyāṃ kalpanāyāṃ hīyate / kiṃ cānyat- bhinnaphalatvāt / ihābhinnaphalāni dravyāṇi",
  "GSP31yuktdipu:499_2": "samuccīyante / tadyathā bhujyaṅgāni sūpādīni / abhinnaṃ teṣāṃ tṛptilakṣaṇaṃ phalamiti /",
  "GSP31yuktdipu:499_3": "na caitajjñānakarmaṇorabhinnaṃ phalam / svargāpavargahetutvāt / jñānasāmarthātkaivalyamabhinnaṃ",
  "GSP31yuktdipu:499_4": "phalamiti cet pūrveṇāviśeṣaḥ / yaduktaṃ saṃsārābhāvaprasaṃga iti tadanapahṛtameva",
  "GSP31yuktdipu:499_5": "bhavati / kiṃcānyat- śrūyamāṇaphalavirodhaśca / yacca kriyāyāḥ phalaṃ śrūyate agnihotraṃ juhuyāt svargakāmo,",
  "GSP31yuktdipu:500_0": "rāṣṭramagniṣṭomena jayatīti tadvirudhyate / karmaṇaśca śeṣabhāvaḥ / svārthopasarjanatve",
  "GSP31yuktdipu:500_1": "satyarthāntaraniṣpādakatvāt / yathāvahantītyevamādyāḥ kriyāḥ svaṃ phalamupasarjanīkṛtya",
  "GSP31yuktdipu:500_2": "taddvāreṇa yajerupakurvantyastaccheṣabhūtā bhavanti evaṃ kriyāpi jñānaphalabhūtatvāttaccheṣabhūtā syāt /",
  "GSP31yuktdipu:501": "vidhisadbhāvāt kriyāprādhānyamiti cenna- uktatvāt / kathametat ?",
  "GSP31yuktdipu:502": "nāsti vidhikṛto viśeṣaḥ / upetya vā / tatrāpi tadutpatteḥ / asti hi jñānasyāpi vidhāyakaṃ śāstram / katham ?",
  "GSP31yuktdipu:503_0": "evaṃ hyāha- “ya ātmāpahatapāpmā vijighatso vipipāso vijaro vimṛtyurviśokaḥ sannyastasaṃkalpaḥ",
  "GSP31yuktdipu:503_1": "so 'nveṣṭavyaḥ sa jijñāsitavyaḥ / sarvāṃśca kāmānavāpnoti ya ātmānamanuvidya vijānātīti”",
  "GSP31yuktdipu:503_2": "prajāpatervacanaṃ śrūyate / punarapyāha- “dve vidye veditavye parā caivāparā ca”",
  "GSP31yuktdipu:503_3": "yā / tasmādvidhisadbhāvātkriyāprādhānyamiti svapakṣānurāgamātrametat / dṛṣṭārthatvādityeke /",
  "GSP31yuktdipu:504": "eke punarācāryā manyante dṛṣṭameva jñānasyājñānanivṛttilakṣaṇaṃ phalaṃ tasmānna śāstreṇa vidhīyate / kiṃ kāraṇam ?",
  "GSP31yuktdipu:505_0": "dṛṣṭārthasya hi karmaṇo na śāstraṃ prayojakam / svayamevārthitatvāttatra pravṛtterbhujyādivat /",
  "GSP31yuktdipu:505_1": "teṣāṃ jñānavidhāyakāni vākyāni tānyupāyaguṇavidhānārthamanuvādabhūtānyāśrīyante /",
  "GSP31yuktdipu:505_2": "tadyathā dadhnā juhoti, payasā juhotīti /",
  "GSP31yuktdipu:506": "yattu khalvidamucyate vidvānyajeta,",
  "GSP31yuktdipu:507": "vidvān yājayet,",
  "GSP31yuktdipu:508_0": "śrotriyasya ca karmaṇyadhikāra iti tasyāmayamarthaḥ- adhītya vedaṃ kriyānupūrvo ca",
  "GSP31yuktdipu:508_1": "jñātvā karmaṇi pravartitavyam / evaṃ ca sati na kaściddoṣaḥ / yadi punarniyamata",
  "GSP31yuktdipu:508_2": "evātmavidhāṃ karmaṇyadhikārastena saṃsārābhāvaprasaṃgaḥ / svābhāvikatvāt / vijñānasya",
  "GSP31yuktdipu:508_3": "śāsrasya sarvādhikāravirodhaḥ / tasmānnāsti samuccayo jñānakarmaṇoḥ /",
  "GSP31yuktdipu:509_0": "apara āha- satyam / nāstyanayoḥ samuccayaḥ kintarhi sarvārthā kriyā jñānaṃ pratiṣiddhārtham /",
  "GSP31yuktdipu:509_1": "ye hi ṣaṇḍhāndhavabadhirādayaḥ karmaṇo 'tyantaṃ nirākṛtāsteṣāṃ jñānādāśramāntare",
  "GSP31yuktdipu:509_2": "'mṛtatvāvāptiḥ / itareṣāṃ tū mūlāśrame karmaṇa eveti tasya nāyaṃ vādinaḥ parihāra iti /",
  "GSP31yuktdipu:510": "ucyate- na,",
  "GSP31yuktdipu:511": "svasamayavirodhāt / evaṃ bruvāṇasyāsya vādinaḥ svasamaya eva virudhyate / yaduktam- vidvāṃsaḥ prajāṃ nākāmayanta,",
  "GSP31yuktdipu:512": "kiṃ prajayā kariṣyāmaḥ ?",
  "GSP31yuktdipu:513": "atha yaduktaṃ putraiṣaṇāyāśca vittaiṣaṇāyāśca vyutthāya bhaikṣacaryāṃ carantīti / na ca ṣaṇḍānāṃ putraiṣaṇāvyutthānamathavad bhavati,",
  "GSP31yuktdipu:514_0": "devakṛtatvāt / kiṃ cānyat - rahasyabhūtatvāt / rahasyabhūtaṃ hi vedānāṃ jñānam /",
  "GSP31yuktdipu:514_1": "yasmādāha- taddha smaitadāruṇirauddālakirjyeṣṭhāya putrāya provāca / idaṃ jyeṣṭhaputrāya",
  "GSP31yuktdipu:514_2": "pitā brahma prabrūyāt / praṇāyyāntevāsine nānyasmai yasmai kasmaicana / ya imāmadbhiḥ",
  "GSP31yuktdipu:514_3": "parigṛhītāṃ vasunā vasumatīṃ pūrṇāṃ dadyādetadeva tato bhūya iti /",
  "GSP31yuktdipu:515": "bhavati cātra -",
  "GSP31yuktdipu:516": "paraṃ rahasyaṃ vedānāmavasāneṣu paṭhyate /",
  "GSP31yuktdipu:517": "ṣaṇḍādyarthaṃ tadiṣṭaṃ ceddhiṣṭyā saphalatā śrute //",
  "GSP31yuktdipu:518": "vidvān karmāṇi kurvītetyetaduktaṃ kila śrutau /",
  "GSP31yuktdipu:519": "sa ca paṇḍādirevasyādyo 'tyantaṃ karmaṇaścyutaḥ //",
  "GSP31yuktdipu:520": "sa eva vartyatāṃ prājñaiḥ kiṃ nyāyyo 'tha matibhramaḥ ?",
  "GSP31yuktdipu:521": "indriyārthānurāgo vā dveṣo vā mokṣavartmani //",
  "GSP31yuktdipu:522": "kaivalyaprāptihetutvādyā vedavihitā stutiḥ /",
  "GSP31yuktdipu:523": "praśastā yājñavalkyādyairviśiṣṭaistattvaniścayāt //",
  "GSP31yuktdipu:524": "seyaṃ viṣayarāgāndhairviparītārthavādibhiḥ /",
  "GSP31yuktdipu:525": "vidyā kanyeva ṣaṇḍāya dīyamānā na śobhate //",
  "GSP31yuktdipu:526": "tasmādrāgānugairuktāṃ kuhetupṛtanāmimām /",
  "GSP31yuktdipu:527": "apohya matimānyuvatyā hyāśramādāśramaṃ vrajet //",
  "GSP31yuktdipu:528": "iti śrīmadācāryeśvarakṛṣṇaviracitāyāṃ sāṃkhyasaptatau yuktidīpikānāmni vivaraṇe prathamamāhnikam //",
  "GSP31yuktdipu:529": "-----------------------------------------------------------------------",
  "GSP31yuktdipu:530": "kārikā 3",
  "GSP31yuktdipu:531": "-----------------------------------------------------------------------",
  "GSP31yuktdipu:532": "āha- samyagupadiṣṭaṃ bhavatā vyaktāvyaktajñavijñānānmokṣo 'vāpyate / idānīmupadeṣṭavyam kathametattrayaṃ pratipattavyamiti /",
  "GSP31yuktdipu:533": "ucyate - trayasyāsya pratipattiṃ dvedhā samāmananti / samāsato vistarataśca / tadeva trayaṃ paṃcabhiradhikaraṇairbhidyate / kāni punaradhikaraṇānīti ?",
  "GSP31yuktdipu:534": "ucyate- prakṛtivikāravṛttaṃ,",
  "GSP31yuktdipu:535": "kāryakāraṇavṛttaṃ,",
  "GSP31yuktdipu:536": "atiśayānatiśayavṛttaṃ,",
  "GSP31yuktdipu:537": "nimittanaimittikavṛttaṃ,",
  "GSP31yuktdipu:538_0": "viṣayaviṣayivṛttamiti / tatra prakṛtivikāravṛttapūrvakatvāditareṣāmadhikaraṇānāṃ",
  "GSP31yuktdipu:538_1": "tadbhedānvakṣyāmaḥ / tatpunaścaturdhā bhidyate / kiṃcitkāraṇameva na kāryam / kiṃcitkāraṇaṃ",
  "GSP31yuktdipu:538_2": "ca kāryaṃ ca / kiṃcitkāryameva na kāraṇam / kiṃcinnaiva kāraṇaṃ na cāpi kāryamiti /",
  "GSP31yuktdipu:539": "āha- atisāmānyopadiṣṭametannāsmākaṃ buddhāvavatiṣṭhate / tasmādvibhajyopadiśyatāṃ kasya padārthasya kiṃ vṛttamiti ?",
  "GSP31yuktdipu:540": "ucyate- bāḍham / upadiśyate-",
  "GSP31yuktdipu:541": "mūlaprakṛtiravikṛtiḥ",
  "GSP31yuktdipu:542": "mūlamādhāraḥ pratiṣṭhetyanarthāntaram / prakarotīti / prakṛtiḥ / mūlaṃ cāsau prakṛtirmūlaprakṛtiḥ / mūlaprakṛtiḥ kasya mūlam ?",
  "GSP31yuktdipu:543": "mahadādīnām / saṃjñā khalviyaṃ pradhānasya mūlaprakṛtiriti / sā cāvikṛtiravikārānutpādyetyarthaḥ /",
  "GSP31yuktdipu:544_0": "āha- samāsānupapattiḥ viśeṣaṇāntaropādānāt / mūlamityayaṃ śabdaḥ prakṛtiviśeṣaṇārthamupātto",
  "GSP31yuktdipu:544_1": "mahadādiviśeṣaṇāntaramupādatte / tatra saviśeṣaṇānāṃ vṛttirneti samāsapratiṣedhaḥ",
  "GSP31yuktdipu:544_2": "prāpnoti / samāsāntaravidhānādadoṣa iti cetsyānmatam- yadyetasmin samāse doṣo 'yamupapadyate",
  "GSP31yuktdipu:544_3": "samāsāntaramatra vidhāsyate mūlaṃ prakṛtīnāṃ mūlaprakṛtiriti / etaccānupapannam / kasmāt ?",
  "GSP31yuktdipu:545": "doṣāntaropapatteḥ / evamapyupasarjanaṃ pūrvaṃ nipatatīti ṣaṣṭhyoktasyopasarjanatvātpūrvanipātaḥ / tatraivaṃ bhavitavyaṃ mūlaṃ prakṛtīnāṃ prakṛtimūlamiti / tasmādidamapyasāramiti /",
  "GSP31yuktdipu:546": "ucyate- pūrva eva samāso 'stu,",
  "GSP31yuktdipu:547_0": "sambandhiśabdaḥ sāpekṣo nityaṃ vṛttau samasyate / yattūktaṃ viśeṣaṇāntaropādānātsamāsānupapattiriti-",
  "GSP31yuktdipu:547_1": "tatra brūmaḥ sambandhiśabdānāṃ sambandhyantaramanapekṣya svarūpapratilambha eva nāstītyākāṃkṣāvatāmeva",
  "GSP31yuktdipu:547_2": "vṛttyā bhavitavyam / tadyathā devadattasya gurukulamiti sambandhiśabdatvāddevadattaśabdamapekṣamāṇo",
  "GSP31yuktdipu:547_3": "'pi guruśabdaḥ kulaśabdena saha vṛttiṃ pratipadyate / evamihāpi mūlamityayaṃ śabdaḥ",
  "GSP31yuktdipu:547_4": "sambandhiśabdatvānmahadādyapekṣo 'pi prakṛtiśabdena saha vṛttiṃ pratipadyata iti /",
  "GSP31yuktdipu:547_5": "kiñcānyat / vākyapratipādyasyārthasya vṛttāvupalabdheḥ / yatra hi vākyapratipādyo",
  "GSP31yuktdipu:547_6": "'rtho vṛttyā na labhyate yathā ṛddhasya rājñasya puruṣaḥ iti tatra saviśeṣaṇānāṃ",
  "GSP31yuktdipu:547_7": "vṛttirneti vyavasthitaṃ śāstre / gamyate ceha vākyapratipādyo 'rtho vṛttāvapi satyām /",
  "GSP31yuktdipu:547_8": "tasmādadoṣo 'yamiti / kiṃ ca jñāpakāt / jñāpakaṃ khalvapi “karmavatkarmaṇā tulyakriyaḥ” /",
  "GSP31yuktdipu:547_9": "tathā “akārasya vivṛttopadeśa” ityādi / tasmānnātrāsūyā kartavyeti /",
  "GSP31yuktdipu:548": "āha- avayavasya pratyavamarśānupapattiḥ saṃjñāśabdatvāt / saṃjñāśabdeṣu hi nāvayavasya parāmarśo bhavati / tadyathā gajakarṇo 'śvakarṇaḥ / kasya gajasya kasyāśvasyeti /",
  "GSP31yuktdipu:549": "ucyate na,",
  "GSP31yuktdipu:550": "arthopapatteḥ / yatra hyartha upapadyate bhavatyeva tatra saṃjñāśabdeṣvayavaparāmarśaḥ / tadyathā saptaparṇānyasya parvaṇi parvaṇi,",
  "GSP31yuktdipu:551": "aṣṭau padānyasya paṅktau paṅktau saptaparṇo 'ṣṭāpadamiti / upapadyate cehāyamarthaḥ, tasmādadoṣo 'yam /",
  "GSP31yuktdipu:552": "āha- mūlaprakṛtiravikṛtiḥ, prakṛtiriti vaktavyam / yadāha mahadādyāḥ prakṛtivikṛtayaḥ sapteti /",
  "GSP31yuktdipu:553": "ucyate- prakṛtitvāvacanam / prakṛtitvaṃ ca mūlaprakṛterna vaktavyam / kiṃ kāraṇam ?",
  "GSP31yuktdipu:554": "arthādāpatteḥ / mūlaprakṛtiravikṛtirityeva siddham / ucyamānaṃ hi tadanarthakaṃ syāt /",
  "GSP31yuktdipu:555": "āha- prakṛtitvānupapattiḥ / satkāryavādābhyupagamāt / prakarotīti prakṛtiḥ,",
  "GSP31yuktdipu:556": "tadbhāvaḥ prakṛtitvam / tacca sati kārye na ghaṭate / kasmāt ?",
  "GSP31yuktdipu:557": "na hi satāmātmādīnāṃ kāraṇamupapadyata iti /",
  "GSP31yuktdipu:558_0": "ucyate- taditaratrāpi tulyam / yathaiva hi satāmātmādīnāṃ kāraṇaṃ nopapannamevamasatāṃ",
  "GSP31yuktdipu:558_1": "śaśaviṣāṇādīnāmapīti nāsti kaścidviśeṣaḥ / tṛtīyā tu viṣādāvalyaiva koṭiḥ / evamubhayapakṣavyudāsātsvapakṣasiddhiriti",
  "GSP31yuktdipu:558_2": "cet athāpi syāt- sadasatoḥ kriyāsambandhaṃ pratyaviśeṣa upadarśyate bhavatā / tenobhayorapi",
  "GSP31yuktdipu:558_3": "pakṣayorvyudāsaḥ kṛto bhavati / na cobhayapakṣavyudāsātsvapakṣasiddhiriti / etaccāyuktam / kasmāt ?",
  "GSP31yuktdipu:559": "uttaratra pratiṣedhāt / sa khalveṣa vādī satkāryavādaṃ pratyācaṣṭe tasmātsvaka evainamadhikāre nivartayiṣyāmaḥ /",
  "GSP31yuktdipu:560_0": "āha- avikṛtyabhidhānānarthakyam / mūlaprakṛtitvāttatsiddheḥ / yadi mūlaṃ sarvāsāṃ",
  "GSP31yuktdipu:560_1": "prakṛtīnām avikṛtyaiva tayā bhavitavyam / itarathā hi mūlaprakṛtitvānupapattiḥ /",
  "GSP31yuktdipu:560_2": "yadi khalvapi pradhānasyāpi prakṛtyantaraṃ syānmūlaprakṛtitvaṃ nopapannaṃ bhavet /",
  "GSP31yuktdipu:560_3": "tasmānmūlaprakṛtitvavacanādeva tatsiddheravikṛtigrahaṇamanarthakamiti /",
  "GSP31yuktdipu:561_0": "ucyate- na / anavasthāprasaṃganivṛttyarthatvāt / yathā hi mūlādīnāṃ bījaṃ prakṛtistasyāpyanyattasyāpyanyadityanavasthā",
  "GSP31yuktdipu:561_1": "evaṃ mahadādīnāṃ pradhānaṃ mūlaprakṛtiḥ tasyāpyanyadityanavasthā prasajyeta / sā",
  "GSP31yuktdipu:561_2": "mā bhūdityatastannivṛttyarthaṃ tadabhidhānam /",
  "GSP31yuktdipu:562": "āha,",
  "GSP31yuktdipu:563": "na / hetvanupadeśāt / asaṃśayametadevaṃ syāt,",
  "GSP31yuktdipu:564": "na tu heturatropadiṣṭo bhavadbhiḥ / na cānupadiṣṭahetukaṃ vipaścidbhiḥ pratipattuṃ nyāyyam / tasmādayuktametat /",
  "GSP31yuktdipu:565": "ucyate,",
  "GSP31yuktdipu:566": "kāraṇāntarapratiṣedhāt / puruṣākartṛtvātpradhānākhyānāṃ guṇānāṃ cāvasthāntarānupapatteravikṛtitvasiddhiḥ / ihārabhyamāṇā prakṛtiḥ kāraṇāntarairīśvarādibhirārabhyate,",
  "GSP31yuktdipu:567": "puruṣeṇa vā,",
  "GSP31yuktdipu:568": "guṇairvā / kiñcātaḥ ?",
  "GSP31yuktdipu:569": "tanna tāvatkāraṇāntarairīśvarādibhirārabhyate / kasmāt ?",
  "GSP31yuktdipu:570_0": "pratiṣedhāt / yathā kāraṇāntarāṇi na santi tathottaratra pratiṣedhaḥ kariṣyate /",
  "GSP31yuktdipu:570_1": "idānīṃ sattvaṃ rajastamaḥ puruṣa iti padārthacatuṣṭayaṃ pratijñāyate / tatrāpi puruṣakartṛtvaṃ",
  "GSP31yuktdipu:570_2": "pratyākhyāyate / tasminpratyākhyāte guṇānāmevāvasthāntarāpekṣaḥ kāryakāraṇabhāvaḥ /",
  "GSP31yuktdipu:570_3": "sūkṣmāṇāṃ mūrtilābhaḥ kāryam / nivṛtaviśeṣāṇāmavibhāgātmanāvasthānaṃ kāraṇamityayaṃ",
  "GSP31yuktdipu:570_4": "siddhāntaḥ / tatrāstaṅgataviśeṣāṇāṃ nivṛttapariṇāmavyāpārāṇāmaṅgāṅgibhāvamanupagacchatāmupasaṃhṛtaśaktīnāṃ",
  "GSP31yuktdipu:570_5": "sarvavikārasāmyaṃ sarvaśaktipralayaṃ nissattāsattaṃ nissadasadavyaktalakṣaṇamavasthāntaramupasaṃprāptānāṃ",
  "GSP31yuktdipu:570_6": "nāstyanyatsūkṣmataramavasthāntaram,",
  "GSP31yuktdipu:571": "yasyedaṃ pradhānalakṣaṇamavasthāntaraṃ kāryaṃ syāt / tasmātsuṣṭhūcyate mūlaprakṛtiravikṛtiriti /",
  "GSP31yuktdipu:572": "mahadādyāḥ prakṛtivikṛtayaḥ sapta /",
  "GSP31yuktdipu:573": "mahānādyo yāsāṃ tā mahadādyāḥ / avayavena vigrahaḥ,",
  "GSP31yuktdipu:574_0": "samudāyaḥ samāsārthaḥ / anyathā mahānevātrāparigṛhītaḥ syāt / prakṛtayaśca vikṛtayaśca",
  "GSP31yuktdipu:574_1": "prakṛtivikṛtayaḥ / kāraṇāni kāryāṇi cetyarthaḥ / tatra mahānahaṃkārasya prakṛtiḥ",
  "GSP31yuktdipu:574_2": "pradhānasya vikṛtiḥ / ahaṃkāro 'pi tanmātrendriyaparvaṇoḥ prakṛtirvikṛtirmahataḥ /",
  "GSP31yuktdipu:574_3": "tanmātrāṇi ca bhūtaparvaṇaḥ prakṛtirahaṃkārasya vikṛtiḥ /",
  "GSP31yuktdipu:575": "āha- saptagrahaṇaṃ kimartham ?",
  "GSP31yuktdipu:576_0": "ucyate- saptagrahaṇamavadhiparicchedārtham / akriyamāṇe hi saptagrahaṇe na jñāyate",
  "GSP31yuktdipu:576_1": "kriyānprakṛtigaṇaḥ prakṛtivikṛtisaṃjño bhavati / tatra mahābhūtendriyaparvaṇorapi",
  "GSP31yuktdipu:576_2": "prakṛtitvaṃ prasajyeta /",
  "GSP31yuktdipu:577": "āha- naitadasti prayojanam / pariśeṣasiddheḥ / iha bhavatāṃ pañcaśikhānāṃ pañcaviṃśatistattvāni / tatra mūlaprakṛtiravikṛtirityuktam,",
  "GSP31yuktdipu:578": "ṣoḍaśakastu vikāro na prakṛtirna vikṛtiḥ puruṣa iti vakṣyati / pariśeṣataḥ saptaivāvaśiṣyante / tasmānnārthastadarthena saptagrahaṇena /",
  "GSP31yuktdipu:579": "ucyate- ahaṃkāraparigrahārtham / evaṃ tarhi naivāhaṃkāro vidyata iti patañjaliḥ / mahato 'smipratyayarūpatvābhyupagamāt / tatparihārārthametad bhaviṣyati /",
  "GSP31yuktdipu:580": "āha,",
  "GSP31yuktdipu:581": "na / uttaratra parigrahāt / etadasti nāsti prayojanam / vakṣyati hi mahatā kaṇṭhenopariṣṭādācāryaḥ “prakṛtermahāṃstato 'haṅkāra” (ISk 22)",
  "GSP31yuktdipu:582": "iti tenaivedaṃ siddham / nārthastadarthenāpi saptagrahaṇena /",
  "GSP31yuktdipu:583": "ucyate- rūpabhede 'pi tattvābhedajñāpanārtham / evaṃ tarhi dharmādīnyaṣṭau rūpāṇi buddhervakṣyamāṇāni,",
  "GSP31yuktdipu:584": "ahaṃkāraśca vaikārikataijasabhūtādirūpatvāt trilakṣaṇo vakṣyamāṇaḥ / tatra rūpabhedāttattvabhedo mā bhūdityevamarthaṃ saptagrahaṇaṃ kriyate /",
  "GSP31yuktdipu:585": "āha,",
  "GSP31yuktdipu:586": "hetumantareṇāpratipatteḥ / kaṇṭhoktamapi yuktimantareṇa na tarkaśīlāḥ pratipadyante kimpunaḥ kleśopapāditam / tasmādatra samādhirvācyaḥ kathamanekarūpā buddhirekaiveti ?",
  "GSP31yuktdipu:587": "ucyate na,",
  "GSP31yuktdipu:588": "uttaratra vicāraṇāt / uttaratraitadvicārayiṣyāmaḥ kimanekarūpāvirbhāve 'pi tadeva tadvastu bhavati āhosvidrūpabhedāttattvabhedaḥ ?",
  "GSP31yuktdipu:589": "tasmādiha tāvaddṛśyatāmiti siddhaṃ mahadādyāḥ prakṛtivikṛtayaḥ sapteti /",
  "GSP31yuktdipu:590": "ṣoḍaśakastu vikāraḥ",
  "GSP31yuktdipu:591": "ṣoḍaśaparimāṇasya so 'yaṃ ṣoḍaśakaḥ saṃghaḥ / tasya parimāṇaṃ saṃkhyāyāḥ saṃjñāsaṃghasūtrādhyayaneṣviti kanpratyayaḥ /",
  "GSP31yuktdipu:592": "āha- kaḥ punarayaṃ ṣoḍaśaka iti ?",
  "GSP31yuktdipu:593": "ucyate - pañca mahābhūtāni, ekādaśendriyāṇi /",
  "GSP31yuktdipu:594": "tuśabdo 'vadhāraṇārthaḥ /",
  "GSP31yuktdipu:595": "āha- śakyaḥ punarayamartho 'ntareṇāpi tuśabdamavāptum / katham ?",
  "GSP31yuktdipu:596_0": "mahadādyāḥ prakṛtivikṛtayaḥ sapteti hyupadiṣṭaṃ purastāt / tato 'haṅkāratamātrapūrvakatve",
  "GSP31yuktdipu:596_1": "siddhe sati indriyamahābhūtaparvaṇoḥ punaḥ śruterniyamo bhaviṣyati / tadyathā pañca",
  "GSP31yuktdipu:596_2": "pañcanakhā bhakṣyā ityatra kṣutpratīkārasamarthānāṃ dravyāṇāmarthādeva sarveṣāṃ bhakṣaṇe",
  "GSP31yuktdipu:596_3": "samprāpte punaḥ śruterniyamo bhavati,",
  "GSP31yuktdipu:597": "tadvadidaṃ draṣṭavyam / iṣṭato 'vadhāraṇārthaṃ iti cet syānmatam / iṣṭato 'vadhāraṇārthastarhi tuśabdo bhaviṣyati / kathaṃ nāma ṣoḍaśako vikāra eveti yathā vijñāyate,",
  "GSP31yuktdipu:598_0": "ṣoḍaśakastu vikāra ityevaṃ mā jñāyīti / yadyevamasthāne tarhi tuśabdaḥ paṭhitaḥ /",
  "GSP31yuktdipu:598_1": "ṣoḍaśako vikārastviti vaktavyam / atha mataṃ vṛttaparipūranārthamayamasminpradeśe",
  "GSP31yuktdipu:598_2": "paṭhitastuśabdo yatra nirdoṣastatraivāyaṃ draṣṭavya iti / etadanupapannam / kasmāt ?",
  "GSP31yuktdipu:599_0": "asandehāt / mahadādyāḥ prakṛtivikṛtayaḥ saptetyapadiṣṭe kimiti sāṃśayikā bhaviṣyāmaḥ /",
  "GSP31yuktdipu:599_1": "tasmātpelavamasya pāṭhe prayojanaṃ paśyāmaḥ / athāyamabhiprāyaḥ syāt yadyapyetadarthataḥ",
  "GSP31yuktdipu:599_2": "siddhaṃ tathāpyayamācāryaḥ sphuṭapratipattyarthamavadhāraṇaṃ pratyādriyate / kiṃ kāraṇam ?",
  "GSP31yuktdipu:600": "yasmāt vicitrāḥ sūtrakārāṇāmabhiprāyagatayaḥ / tadyathā bhagavān pāṇiniḥ na kye,",
  "GSP31yuktdipu:601_0": "rātsasyetyevamādiṣvantareṇa prayatnamiṣṭato 'vadhāraṇe siddhe anyatra ajādī guṇavacanādeva",
  "GSP31yuktdipu:601_1": "stautiṇyoreva ṣaṇyabhāsādityevamādiṣu yatnaṃ karoti / tadvadihāpi draṣṭavyamiti /",
  "GSP31yuktdipu:601_2": "etadanupapannam / kasmāt ?",
  "GSP31yuktdipu:602": "aśakyatvāt / sati vā punaravadhāraṇārthatve tuśabdasya kathamivātra śakyamavadhāraṇaṃ pratipattum ?",
  "GSP31yuktdipu:603_0": "yāvatā mahābhūtānāmapi śarīrādilakṣaṇaṃ kāryamupalabhyata iti / tatra kecit samādhimāhuḥ /",
  "GSP31yuktdipu:603_1": "śarīrādīnāmanarthāntarabhāvātpṛthivyādīnāmaprakṛtitvam / yasmāt kila pṛthivyādīnāṃ",
  "GSP31yuktdipu:603_2": "sanniveśaviśeṣamātraṃ kāryaṃ muṣṭigranthikuṇḍalādivannārthāntarabhūtam / ata eṣāmaprakṛtitvamiti /",
  "GSP31yuktdipu:603_3": "etaccānupapannam / kasmāt ?",
  "GSP31yuktdipu:604": "aviśeṣāt / sarvameva hi sāṃkhyānāṃ kāryamanarthāntarabhūtam / tatraitasyāṃ kalpanāyāṃ sarvatattvānāmaprakṛtitvaṃ",
  "GSP31yuktdipu:605": "prasajyeta / athaitadaniṣṭaṃ,",
  "GSP31yuktdipu:606": "satkāryavyāghātaḥ / anye punarāhuḥ- apariṇāmitvānmahābhūtānāṃ viakaritvānavadhāraṇamiti / tadapyanupapannam / kasmāt ?",
  "GSP31yuktdipu:607": "pratyakṣopalabdheḥ / pratyakṣata evopalabhyate mahābhūtānāṃ kalilāṅkurakṣīrādipariṇāmaḥ / anumānagrāhyastu tattvāntarāṇām / tadetadadharottaraṃ bhavati / tasmādayuktametat /",
  "GSP31yuktdipu:608": "āha - na tarhi idaṃ pratipattavyaṃ ṣoḍaśako vikāra eveti ?",
  "GSP31yuktdipu:609_0": "ucyate- pratipattavyam / kiṃ kāraṇam / tattvāntarānupapatteḥ / iha puruṣārthena hetunā",
  "GSP31yuktdipu:609_1": "sāmyātpracyutānāṃ guṇānāṃ yo 'yaṃ mahadādirviśeṣānto vipariṇāmaḥ sa tattvāntarotpattiniyamena",
  "GSP31yuktdipu:609_2": "vyavatiṣṭhate / na tu pṛthivyādibhyastattvāntarotpattirasti / tasmādeteṣāṃ vikāratvameveti /",
  "GSP31yuktdipu:609_3": "kiṃ cānyat / grāhakāntarābhāvāt / yathā tanmātrairārabdheṣu pṛthivyādiṣu ahaṃkārāttadyogyaṃ",
  "GSP31yuktdipu:609_4": "grāhakāntaramindriyalakṣaṇamutpadyate,",
  "GSP31yuktdipu:610_0": "naivaṃ pṛthivyādivikārāṇāṃ ghaṭādīnāṃ grāhakāntaramasti / tasmānna tattvāntaram /",
  "GSP31yuktdipu:610_1": "ataśca pṛthivyādayo vikārā eveti / kiṃ cānyat / pradhāne prakṛtibhāvapratyastamayavatteṣu",
  "GSP31yuktdipu:610_2": "vikārabhāvapratyastamayāt / yathā pradhānātsūkṣmataramavasthāntaraṃ nāstīti tatra",
  "GSP31yuktdipu:610_3": "prakṛtibhāvasya pratyastamayastathā teṣu vikārabhāvapratyastamayaḥ / tasmādyuktamucyate",
  "GSP31yuktdipu:610_4": "ṣoḍaśako 'yaṃ vikāra eveti /",
  "GSP31yuktdipu:611": "āha- puruṣe tarhi kā pratipattiriti ?",
  "GSP31yuktdipu:612": "ucyate-",
  "GSP31yuktdipu:613": "na prakṛtirna vikṛtiḥ puruṣaḥ // ISk_3 //",
  "GSP31yuktdipu:614": "puruṣo na hyayamavasthāntaraṃ pratipadyate / no khalvapyavasthāntarasyāvasthāntaraṃ bhavatīti /",
  "GSP31yuktdipu:615": "āha- naitadyuktimantareṇa śraddhīyate, tasmādupapādyatāṃ kathamasyāprakṛtitvamavikṛtitvaṃ ceti /",
  "GSP31yuktdipu:616": "ucyate- prakṛtitvānupapattiḥ / uttaratra pratividhānāt / tasmācca viparyāsādityatra (ISk 19)",
  "GSP31yuktdipu:617": "yuktimupadekṣyāmaḥ / tasmāttāvadasyāprakṛtitvam / avikṛtitvaṃ pradhānavat / yathā pradhānamevamayamapi puruṣaḥ kriyamāṇaḥ kāraṇāntarairīśvarādibhirnārabhyate / kasmāt ?",
  "GSP31yuktdipu:618_0": "pratiṣedhāt / yathā kāraṇāntarāṇi na santi tathottaratra pratiṣedhaḥ kariṣyate /",
  "GSP31yuktdipu:618_1": "puruṣāntaraiḥ samatvāt / samāḥ sarve puruṣāḥ / na ca samānāṃ kāryakāraṇabhāvo dṛṣṭaḥ /",
  "GSP31yuktdipu:618_2": "kiṃ ca niṣkriyatvāt śuddhatvāccaiṣāṃ vipariṇāmalakṣaṇā parispandalakṣaṇā vā kriyā",
  "GSP31yuktdipu:618_3": "vibhutvādanupapannā / kasmāt ?",
  "GSP31yuktdipu:619_0": "eṣāmitaretarānārambhakatvāt / na guṇairbhinnajātīyakatvāt / ihācetanā guṇā ityetatpratipādayiṣyāmaḥ /",
  "GSP31yuktdipu:619_1": "yacca yenārabhyate tacca tanmayaṃ bhavati / yadi guṇaiḥ puruṣāṇāmārambhaḥ tadā teṣāmapyacetanatvaṃ syāt,",
  "GSP31yuktdipu:620": "cetanāstu te / tasmānna guṇairārabhyanta iti siddhametat /",
  "GSP31yuktdipu:621_0": "kiṃcitkāraṇameva na kāryam / kiṃcitkāraṇaṃ kāryaṃ ca / kiṃcitkāryameva / kiṃcinnaiva",
  "GSP31yuktdipu:621_1": "kāraṇaṃ naiva kāryamiti caturvidhaṃ kāraṇavṛttaṃ pratipāditam / etetpratijñāpiṇḍasūtram /",
  "GSP31yuktdipu:621_2": "atra yadapadiṣṭaṃ bhavadbhirasmin śāstre prameyamityavagantavyam // 3 //",
  "GSP31yuktdipu:622": "-----------------------------------------------------------------------",
  "GSP31yuktdipu:623": "kārikā 4",
  "GSP31yuktdipu:624": "----------------------------------------------------------------------",
  "GSP31yuktdipu:625": "āha- athāsya prameyasya kutaḥ siddhiriti ?",
  "GSP31yuktdipu:626": "ucyate-",
  "GSP31yuktdipu:627": "prameyasiddhiḥ pramāṇāddhi // ISk_4d //",
  "GSP31yuktdipu:628": "pramīyate taditi prameyam / prameyasya siddhiḥ prameyasiddhiḥ / siddhiradhigamo 'vabodha ityarthaḥ / pramīyate 'neneti pramāṇam / karaṇasādhano lyuṭ / tadekameva,",
  "GSP31yuktdipu:629": "buddherekatvābhyupagamāt;",
  "GSP31yuktdipu:630_0": "upādhivaśāttu bhinnamāśrīyate pratyakṣamanumānamityādi / tasya yo 'sāvupādhikṛto",
  "GSP31yuktdipu:630_1": "bhedastamanāśritya prameyaparicchedakatvasāmānyamaṅgīkṛtyaikavacananirdeśaḥ kriyate",
  "GSP31yuktdipu:630_2": "pramāṇāditi / etasmātprameyasiddhirityavagantavyam / katham ?",
  "GSP31yuktdipu:631": "vrīhyādivat / yathā vrīhyāti prameyaṃ prasthādinā pramāṇena paricchidyate evamihāpi vyaktādiprameyaṃ pratyakṣādipramāṇena paricchidyate iti /",
  "GSP31yuktdipu:632": "iha hiśabda idānīṃ kimarthaḥ syāt ?",
  "GSP31yuktdipu:633": "avadhāraṇārtha iti /",
  "GSP31yuktdipu:634_0": "āha- yadyevaṃ hiśabdāvacanam / avadhāraṇānupapatteḥ / na hyetasmin sūtre kathaṃcidavadhāraṇamupapadyate /",
  "GSP31yuktdipu:634_1": "tasmādavacanameva hiśabdasya nyāyyam / prameyasyaiveti cet- na / anyasyāsambhavāt /",
  "GSP31yuktdipu:634_2": "sati hi vyabhicārasambhave vastvavadhāryate - tadyathā gaurevāyaṃ nāśvaḥ,",
  "GSP31yuktdipu:635_0": "devadatta evāyaṃ na yajñadatta iti / na ca prameyāprameyayoḥ pramāṇaparicchedyatve",
  "GSP31yuktdipu:635_1": "'sti prasaṃgaḥ yannivṛttyarthaṃ prameyasyaivetyavadhāryate / pramāṇebhya eveti cenna-",
  "GSP31yuktdipu:635_2": "ārṣajñānavirodhaprasaṃgāt / paramarṣerhi bhagavataḥ jñānaṃ sāṃsiddhikamapramāṇapūrvakamiti",
  "GSP31yuktdipu:635_3": "vaḥ pakṣaḥ / sāṃsiddhikāśca bhāvāḥ prākṛtikā vaikṛtāśca dharmādyā (ISk 43)",
  "GSP31yuktdipu:636_0": "iti vacanāt / ubhayāvadhāraṇe sati ubhayorapi pakṣayorye doṣāste prasajyante / tasmādayuktametat /",
  "GSP31yuktdipu:636_1": "siddhireveti cenna anekāntāt / kadāciddyayaṃ pramātā sannihite 'pyādityādau liṅge",
  "GSP31yuktdipu:636_2": "diṅniścayādiṣvartheṣu pratihanyate / tasmādanekāntāt siddhirevetyetadayuktamavadhāraṇam /",
  "GSP31yuktdipu:637": "ucyate- yaduktaṃ hiśabdāvacanamavadhāraṇānupapatteriti astu pramāṇebhya evetyavadhāraṇam / yattūktamārṣajñānavirodhaprasaṃga iti ayamadoṣaḥ / kasmāt ?",
  "GSP31yuktdipu:638": "siddharūpatvāt / sādhyamānarūpāṇi hi vastūni nāntarīyakatvāt svarūpaniṣpattaye sādhanasambandhaṃ pratyākāṃkṣāvanti bhavanti,",
  "GSP31yuktdipu:639_0": "siddharūpaṃ tu bhagavataḥ paramarṣerjñānam / tasmādasya sādhanasambandhaṃ pratyākāṅkṣā",
  "GSP31yuktdipu:639_1": "nopapadyata iti / athavā punarastu siddhirevetyavadhāraṇam / yattūktamanekāntāditi",
  "GSP31yuktdipu:639_2": "tadanupapannam / kasmāt ?",
  "GSP31yuktdipu:640": "sattvādīnāmaṅgāṅgibhāvāniyamāt / tamaḥprakarṣasāmagryātpramāṇavaikalyopapatteḥ / iha sattvādīnāmaniyato 'ṅgāṅgibhāvaḥ / deśakālanimittasāmarthyāddhi kadācitsattvaṃ prakṛṣyate,",
  "GSP31yuktdipu:641": "kadācidrajaḥ,",
  "GSP31yuktdipu:642_0": "kadācittamaḥ / sattvaprakarṣaśca prakāśarūpatvātpramāṇam / tatra yadā tamaḥ prakṛṣyate",
  "GSP31yuktdipu:642_1": "tadā tenābhibhūtatvāt sattvasya tatkāryamanumānaṃ trikālāṅgamuttiṣṭhate / ityataḥ",
  "GSP31yuktdipu:642_2": "satyāmapyādityādiliṅgapravṛttau diṅniścayādiṣvartheṣu pratihanyate / itarathā tu",
  "GSP31yuktdipu:642_3": "na svarūpahānam / yasya tu niṣpattivaikalyātpramāṇapratibandho neṣṭaḥ tasya svarūpahānaṃ",
  "GSP31yuktdipu:642_4": "pramāṇānāṃ prāptam / katham ?",
  "GSP31yuktdipu:643": "etāvaddhi teṣāṃ svarūpaṃ yaduta prameyaparicchedaḥ / tasmādyuktametadavadhāraṇārtho hiśabdaḥ /",
  "GSP31yuktdipu:644": "āha- bahūni pramāṇānyācāryairabhyupagamyante tāni sarvāṇi kiṃ bhavānanumanyate ?",
  "GSP31yuktdipu:645": "ucyate-",
  "GSP31yuktdipu:646": "trividhaṃ pramāṇamiṣṭam // ISk_4c //",
  "GSP31yuktdipu:647": "kintarhi vidhānaṃ vidhā,",
  "GSP31yuktdipu:648_0": "tisro vidhā asya tattrividhaṃ triprakāramityarthaḥ / anenaitadācaṣṭe- ekameva buddhilakṣaṇaṃ",
  "GSP31yuktdipu:648_1": "sattvaṃ nimittāntarānugrahopajanitābhiḥ kāryaviśeṣaparicchinnarūpabhedābhiḥ śaktibhirupakārādbhinnamiva",
  "GSP31yuktdipu:648_2": "pratyavabhāsamānaṃ dṛṣṭādiśabdavācyaṃ bhavati / na tu yathā tantrāntarīyāṇāṃ viṣayopanipātibhirindriyairupajanitāvadhyo",
  "GSP31yuktdipu:648_3": "buddhayastatheha vidyante yāḥ parikalpyamānāḥ svatantrāṇi trīṇi pramāṇāni syuḥ /",
  "GSP31yuktdipu:649": "syānmatam, kathaṃ punaḥ pramāṇalakṣaṇānāṃ śaktīnāmakavastusanniveśarūpabhedā bhavantīti ?",
  "GSP31yuktdipu:650": "ucyate- sattvādivat / yathā sattvādīnāṃ guṇānāmekaśabdādivastusanniveśe 'pi prakāśādikāryabhedādrūpasaṃkaro na bhavati,",
  "GSP31yuktdipu:651": "yathā vā śabdasparśarūparasagandhānāmekadravyasanniveśe 'pi grāhakāntaragamyakatvāt,",
  "GSP31yuktdipu:652": "yathā vā kartṛkaraṇādhikaraṇasampradānāpādānakarmalakṣaṇānāṃ śaktīnāmekadravyasanniveśe 'pi kāryaviśeṣaparicchinnāni svarūpāṇi na saṃkīryante,",
  "GSP31yuktdipu:653": "tadvadidaṃ draṣṭavyam / śaktyantaropajanane vastvantaropapattiriti cenna,",
  "GSP31yuktdipu:654": "anabhyupagamāt / na hi kṣaṇabhaṅgasāhasaṃ yuktimantareṇa daṇḍabhayādapi pratipadyāmahe,",
  "GSP31yuktdipu:655": "na tu tasyāmavasara iti sthīyatāṃ tāvat /",
  "GSP31yuktdipu:656": "āha, kathaṃ punaretad gamyate yathā trividhameva pramāṇaṃ na punaranekavidhamapīti ?",
  "GSP31yuktdipu:657": "ucyate-",
  "GSP31yuktdipu:658": "sarvapramāṇasiddhatvāt // ISk_4b //",
  "GSP31yuktdipu:659_0": "sarvāṇi ca tāni pramāṇāni sarvapramāṇāni / siddhasya bhāvaḥ siddhatvam / sarvapramāṇānāṃ",
  "GSP31yuktdipu:659_1": "siddhatvaṃ sarvapramāṇasiddhatvam / siddhatvamantarbhāva ityarthaḥ / tasmāt sarvapramāṇasiddhatvāt /",
  "GSP31yuktdipu:659_2": "tasminneva trividhe pramāṇa iti vākyaśeṣaḥ / sarveṣāṃ paraparikalpitānāṃ pramāṇānāmasminneva",
  "GSP31yuktdipu:659_3": "trividhe pramāṇe 'ntarbhāvāditi yāvaduktaṃ syāttāvadidamucyate sarvapramāṇasiddhatvāditi /",
  "GSP31yuktdipu:659_4": "athavā sarvapramāṇeṣu siddhaṃ sarvapramāṇasiddhaṃ- saptamī siddhaśuṣkapakvabandhairiti samāsaḥ,",
  "GSP31yuktdipu:660": "yathā sāṃkāśyasiddhaḥ pāṭaliputrasiddha iti / tadbhāvaḥ pramāṇasiddhatvaṃ tasmāt sarvapramāṇasiddhatvāt / kasya trividhasya pramāṇasyeti vākyaśeṣaḥ /",
  "GSP31yuktdipu:661": "kena punarākāreṇa trividhaṃ pramāṇaṃ siddhamiti ?",
  "GSP31yuktdipu:662": "ucyate- parasparaviśeṣāt / anyāni punarasmāt trayāt yathābhinnāni tathā pratipādayiṣyāmaḥ /",
  "GSP31yuktdipu:663": "āha, kimpunastat trividhaṃ pramāṇamiti ?",
  "GSP31yuktdipu:664": "ucyate-",
  "GSP31yuktdipu:665": "dṛṣṭamanumānamāptavacanaṃ ca // ISk_4a //",
  "GSP31yuktdipu:666_0": "iti / tatra dṛṣṭaṃ nāma upāttaviṣayendriyavṛttyupanipātī yo 'dhyavasāyaḥ / anumānaṃ",
  "GSP31yuktdipu:666_1": "dvayoravinābhāvinorekaṃ pratyakṣeṇa pramāya tatpūrvakaṃ sambandyantare yat paścānmānaṃ",
  "GSP31yuktdipu:666_2": "bhavati / āptavacanaṃ tu pramāṇabhūtadvārako 'tyantaparokṣe 'rthe niścayaḥ / ityuddeśamātramidam /",
  "GSP31yuktdipu:666_3": "mūlalakṣaṇaṃ tu ācāryo vakṣyati svayameva prativiṣayādhyavasāyo dṛṣṭamityādi /",
  "GSP31yuktdipu:667": "āha,",
  "GSP31yuktdipu:668": "traividyānupapattiḥ,",
  "GSP31yuktdipu:669": "nyūnādhikaśravaṇāt / tantrāntarīyāḥ kecit catvāri pramāṇānīcchanti / pratyakṣānumānopamānaśabdāḥ pramāṇānīti vacanāt / tathā ṣaḍityanye /",
  "GSP31yuktdipu:670": "pratyakṣamanumānaṃ ca śabdaṃ copamayā saha /",
  "GSP31yuktdipu:671": "arthāpattirabhāvaśca hetavaḥ sadhyasādhakāḥ //",
  "GSP31yuktdipu:672": "ityabhidhānāt / etāni sambhavaitihyaceṣṭāsahitāni navetyapare / pratyakṣānumāne eveti vaiśeṣikabauddhāḥ / tatra kathamidaṃ niścīyate trividhameva pramāṇaṃ,",
  "GSP31yuktdipu:673": "na punarnyūnamadhikaṃ veti ?",
  "GSP31yuktdipu:674": "ucyate- kimpunaridamupamānaṃ nāma ?",
  "GSP31yuktdipu:675": "āha,",
  "GSP31yuktdipu:676": "prasiddhasādharmyāt sādhyasādhanamupamānam / prasiddhaḥ prajñātaḥ,",
  "GSP31yuktdipu:677": "tena sādharmyāt,",
  "GSP31yuktdipu:678_0": "sādhyasyāprasiddhasya sādhanamadhigamo yastadupamānam / avabodhavidhistu yenānupalabdho",
  "GSP31yuktdipu:678_1": "gavayaḥ sa tasyopalabdhyarthamadhigatagavayaṃ paryanuyuṅkte kiṃrūpo gavaya iti /",
  "GSP31yuktdipu:678_2": "sa tasmā ācaṣṭe- yathā gaurevaṃ gavaya iti / tatra pratipattyātyantānupalakṣitagavayasvarūpo",
  "GSP31yuktdipu:678_3": "vyākhyātṛpratipāditaprasiddhavastusādharmyajñānāhitasaṃskāraḥ pratipadyate- nūnamevaṃrūpo",
  "GSP31yuktdipu:678_4": "gavaya iti / apara āha- pratirāptavacanopajanitaprasiddhavastusādharmyajñānāhitasaṃskārasyottarakālaṃ",
  "GSP31yuktdipu:678_5": "pratyakṣeṇa tamupalabhya yā samākhyāsambandhapratipattiḥ- ayamasāvartho 'sya śabdasya",
  "GSP31yuktdipu:678_6": "samākhyā iti- tadupamānamucyate /",
  "GSP31yuktdipu:679": "yadyevamupamaitihyāvacanam,",
  "GSP31yuktdipu:680_0": "āptopadeśasiddheḥ / yathā gaurevaṃ gavaya iti cāptopadeśabalāt pratipattā aprasiddhaṃ",
  "GSP31yuktdipu:680_1": "gavayamupalabhate na sādharmyamātrāt / tasmānna śabdāt pṛthagupamā / yattu khalviti",
  "GSP31yuktdipu:680_2": "ha uvāca yājñavalkyasya ityetadaitihyaṃ nāma pramāṇāntaramupakalpyate tadapi vaktṛviśeṣāpekṣatvānna śabdādarthāntaram /",
  "GSP31yuktdipu:681": "āha,",
  "GSP31yuktdipu:682": "na / sādharmyāpekṣatvāt / yadi hyāptopadeśa upamā syāttena yathā svarge 'psarasaḥ,",
  "GSP31yuktdipu:683_0": "uttarāḥ kurava ityevamādiṣvantareṇa sādharmyopādānaṃ pratipattirbhavati evamihāpi",
  "GSP31yuktdipu:683_1": "syāt / gavayantu ayamākhyātā pratipādayiṣyan prasiddhasādharmyagarbhaṃ śabdamupādatte",
  "GSP31yuktdipu:683_2": "na kevalam / pratipattāpi tasmādeva pratipadyate na śabdamātrāt,",
  "GSP31yuktdipu:684": "tasmātpṛthagevāsyopadeśaḥ kartavyaḥ / śabdavyāpārāttadantarbhāva iti cet syānmatam śabdavyāpārasahito 'yaṃ prasiddhasādharmyalakṣaṇārtho gavayapratipattau na kevalaḥ,",
  "GSP31yuktdipu:685": "tasmādasya tatrāntarbhāva iti tadapyanupapannam / kasmāt ?",
  "GSP31yuktdipu:686_0": "vītāvītayorapi tatprasaṅgāt / vītāvītāvapi hetū parapratipādanārthamupādīyamānau",
  "GSP31yuktdipu:686_1": "śabdavyāpāramapekṣete / tayorapyāptavacanatvaprasaṃgaḥ / aniṣṭaṃ caitat / tasmānnopamānamāptopadeśaḥ /",
  "GSP31yuktdipu:687": "ucyate,",
  "GSP31yuktdipu:688": "sādharmyāvyatireka,",
  "GSP31yuktdipu:689_0": "upāyabhūtatvāt / ākhyātṛprāmāṇyādeva pratipatturgavayavijñānamupapadyate / sa tu",
  "GSP31yuktdipu:689_1": "kauśalāddurupapādo 'yamartha iti kṛtvā prasiddhasādharmyamupādatte / tasmādākhyāturgavayapratipādanārthamupāyabhūtaṃ",
  "GSP31yuktdipu:689_2": "sādharmyamupādadānasya śabdādarthāntaramudbhavati / athaivaṃjātīyakānāmapi pramāṇāntaratvamiṣyate",
  "GSP31yuktdipu:689_3": "tenātyalpamidamucyate catvāri pramāṇānīti / kiṃ tarhi pāṇivihārākṣinikocaprabhṛtīnāmapyupasaṃkhyānaṃ",
  "GSP31yuktdipu:689_4": "kartavyam / kiṃca vaktṛviśeṣāpekṣatvāt / yatra hyarthavaśātpratipattirutpadyate na",
  "GSP31yuktdipu:689_5": "tatra pratipattā vaktṛviśeṣamapekṣate dṛṣṭārtho 'yamadṛṣṭārtho 'yamiti / tadyathānumāne /",
  "GSP31yuktdipu:689_6": "asti copamāne vaktṛviśeṣāpekṣā / tasmānna śabdādarthāntaraṃ tat / avaśyaṃ caitadevaṃ",
  "GSP31yuktdipu:689_7": "vijñeyam / yo hi manyate prasiddhasādharmyādeva gavayapratipattiriti yathāśvastathā",
  "GSP31yuktdipu:689_8": "gavaya ityetasmādapi tasya sampratipattiḥ syāt / na cārhati bhavituṃ,",
  "GSP31yuktdipu:690": "mithyājñānatvāt / yattu khalvidamucyate yataḥ samākhyāsambandhapratipattiriti tadupamānamiti / etadanupapannam / kasmāt ?",
  "GSP31yuktdipu:691_0": "anavasthāprasaṃgāt / tadyathā bahuṣu niṣaṇṇeṣu ko 'tra devadatta ityukte yo mukuṭī",
  "GSP31yuktdipu:691_1": "kuṃḍalī vyūḍhoraskastāmrāyatākṣa iti pratyāha / tataśca samākhyāsambandhapratipattiriti",
  "GSP31yuktdipu:691_2": "pramāṇāntaratvaprasaṅga ityevamanavasthā pramāṇānāṃ syāt / aniṣṭaṃ caitat / evaṃ",
  "GSP31yuktdipu:691_3": "hi na tāvat parata upamānaṃ pramāṇāntaram / yadā svayameva gāṃ gavayaṃ copalabhya",
  "GSP31yuktdipu:691_4": "vikalpayati yathāyaṃ tathāyamiti tadā tasyārthasya pramāṇāntareṇādhigatatvāt pramāṇameva",
  "GSP31yuktdipu:691_5": "tanna bhavatīti / tasmāt suṣṭhūktamayamaitihyāptavacanamāptopadeśāt siddheriti /",
  "GSP31yuktdipu:692_0": "kiñcānyat- arthāpattisaṃbhavābhāvaceṣṭānāmanumānasiddheḥ / avacanamityanuvartate /",
  "GSP31yuktdipu:692_1": "tatrārthāpattirnāma yatrārthayoḥ pūrvamavyabhicāramupalabhya paścādanyatarasya darśanācchravaṇādvānyatarasmipratipattirbhavati /",
  "GSP31yuktdipu:692_2": "darśanādyā guḍamupalabhya mādhuryamindriyāntaraviṣayaṃ pratipadyate / śravaṇādyathā",
  "GSP31yuktdipu:692_3": "guḍaśabdaṃ śrutvā mādhuryamaśabdakaṃ pratipadyata iti / aparā khalvārthāpattiḥ /",
  "GSP31yuktdipu:692_4": "yatra dharmayoravyabhicāramupalabhya tatpratidvandvinorapi sāhacaryakalpanā / sā tu dvividhā,",
  "GSP31yuktdipu:693_0": "vyabhicāriṇī cāvyabhicāriṇī ca / tatra vyabhicāriṇī yathā sāvayavamanityamityukte",
  "GSP31yuktdipu:693_1": "'rthādāpannaṃ niravayavaṃ nityamiti / tacca karmādiṣvadṛṣṭamityeṣānaikāntikatvātpramāṇameva",
  "GSP31yuktdipu:693_2": "na bhavatīti / yā tvavinābhāvinī avyabhicāriṇī yathā kesarivarāhayorupagahvare sannipātamupalabhyottarakālaṃ",
  "GSP31yuktdipu:693_3": "kevalaṃ kesariṇaṃ varāhavraṇāṃkitaśarīraṃ prayāntamupalabhya pratipadyate jito varāha",
  "GSP31yuktdipu:693_4": "iti tadanumānam / katham ?",
  "GSP31yuktdipu:694": "yasmātkesarivarāhayoryau jayaparājayau tayoravyabhicārī sambandhaḥ / tatra yadā kesariṇo jayamupalabhyāvyabhicāriṇamitarasya parājayaṃ pratipadyate kimanyatsyādṛte 'numānāt ?",
  "GSP31yuktdipu:695": "adhigatobhayasambandhisamudāyasya hi pratipattuḥ pratyakṣībhūtānyatarasambandhino yā sambandhyantarapratipattistadanumānam / itthaṃ cārthāpattirato na tasmātpṛthagbhavitumarhati /",
  "GSP31yuktdipu:696": "sambhavo nāma droṇaḥ prastha ityukte 'rdhadroṇādīnāṃ sannidhānamavasīyate / ityayamapi sāhacaryakalpanayārthāpattireva / katham ?",
  "GSP31yuktdipu:697": "yasmāduktaparimāṇe dravye droṇaśabdo vartate,",
  "GSP31yuktdipu:698": "na nyūne nādhike / tatra droṇa ityukte yadatyantasahabhuvāṃ tadavayavānāmanyaśabdavācyānāmapi sannidhānam tadarthāpattireva / sa cānumānamityuktam /",
  "GSP31yuktdipu:699_0": "abhāvo nāma tadyathā dhūmasya bhāvādagnerbhāvaḥ pratīyate evaṃ dhūmābhāvādagnyabhāva",
  "GSP31yuktdipu:699_1": "ityayaṃ pratidvandvisāhacaryakalpanayārthāpattirabhihitaḥ / tatra yadā vyabhicārasāhacaryakalpanā",
  "GSP31yuktdipu:699_2": "tadā pramāṇābhāva eva / tadyathāyoguṇāṅgārādiṣu dhūmābhāvo nāgnyabhāvaḥ / yatra tu",
  "GSP31yuktdipu:699_3": "kvacidekāntaḥ syāt yathākṛtakatvānnitya iti tatrānumānam / katham ?",
  "GSP31yuktdipu:700": "sāhacaryopapatteḥ / kṛtakatvānityatvavat /",
  "GSP31yuktdipu:701": "anye tu abhāvamanyathā varṇayanti / tadyathā gehe nāsti caitra ityukte bahirastīti sampratyayo bhavati,",
  "GSP31yuktdipu:702": "tatra gehābhāvo bahirbhāvasampratipattiheturarthāntarāpattireva pratidvandvisāhacaryakalpanayā / katham ?",
  "GSP31yuktdipu:703_0": "yathaiva hi divā na bhuṅkte devadattaḥ pīna ityatrābhojanapratiyogino meduratvasyopalambhāddivāpratiyogini",
  "GSP31yuktdipu:703_1": "kāle rātrau bhujiravasīyate evamihāpi gehābhāvābhidhānasāmarthyāttatpratiyogini viparyayaḥ",
  "GSP31yuktdipu:703_2": "kalpyate / anyathā tu yadyabhāva evābhipretaḥ syānnāsti caitra eveti brūyāt / arthāpattiścānumānam /",
  "GSP31yuktdipu:704": "ceṣṭā nāma abhiprāyasūcakaḥ kaścidevodaratāḍanāñjalikaraṇādiḥ śarīravyāpāraḥ / sa hi bubhukṣādīnyapratīyamānāni pratipādayatīti pramāṇamityucyate / sa cānumānameva / kasmāt ?",
  "GSP31yuktdipu:705": "yasmād bhojanecchādisahacaro hi vyāpāro 'nuṣṭhīyamāno yadi sahacāriṇaṃ gamayati tadā nānumānātpṛthagiti śakyaṃ pratijñātum /",
  "GSP31yuktdipu:706": "āha- pratibhā tarhi pramāṇāntaraṃ bhaviṣyati /",
  "GSP31yuktdipu:707": "ucyate- keyaṃ pratibhā nāma ?",
  "GSP31yuktdipu:708": "āha,",
  "GSP31yuktdipu:709_0": "yo 'yamanādau saṃsāre devamanuṣyatiraścāmabhinne 'rthe bāhye stryādau pratyaye pūrvābhyāsavāsanāpekṣaḥ",
  "GSP31yuktdipu:709_1": "kuṇapakāminībhakṣyādyākārabhedabhinnapratyaya itikartavyatāṅgamutpadyate sā hi pratibhā / tathā coktam-",
  "GSP31yuktdipu:710": "yathābhyāsaṃ hi vākyebhyo vināpyarthena jāyate /",
  "GSP31yuktdipu:711": "svapratyayānukāreṇa pratipattiranekadhā //",
  "GSP31yuktdipu:712_0": "yena hi yo 'rtho 'bhyastassukhāditvena tasya vināpi tenārthena śabdamātrāt pratipattirutpadyate /",
  "GSP31yuktdipu:712_1": "tadyathā vyāghro 'tra prativasatītyukte vināpi bāhyenārthenābhyāsavaśādeva svedavepathuprabhṛtayo",
  "GSP31yuktdipu:712_2": "bhavanti / tasmāt pratibhaiva devamanuṣyatiraścāmitikartavyatāṅgatvātpramāṇamiti / āha ca-",
  "GSP31yuktdipu:713": "pramāṇatvena tāṃ lokaḥ sarvaḥ samanugacchati /",
  "GSP31yuktdipu:714": "vyavahārāḥ pravartante tiraścāmapi tadvaśāt //",
  "GSP31yuktdipu:715_0": "ucyate pratibhāyā dṛṣṭādivyatirekena rūpāntarānupapatteḥ / avacanamityanuvartate /",
  "GSP31yuktdipu:715_1": "yadi pūrvābhyāsavāsanāpekṣaḥ pratyayaḥ pratibhetyupagamyate tena tarhi asau pratyakṣamanumānamāptavacanaṃ",
  "GSP31yuktdipu:715_2": "cetyetadāpannam / kasmāt ?",
  "GSP31yuktdipu:716": "yato na dṛṣṭādivyatirekeṇa pratyakṣarūpaṃ kadācidapyupalabhāmahe / tasmānna tebhyo 'rthāntaraṃ pratibhā / ārṣapratyayasambhavādayuktamiti cet- syādetat,",
  "GSP31yuktdipu:717": "astyārṣo hi dṛṣṭādivyatirekeṇa sarvapadārtheṣu sāṃsiddhikaḥ pratyayaḥ / sa prātibho bhaviṣyatīti / etaccāpyayuktam / kasmāt ?",
  "GSP31yuktdipu:718": "uktatvāt / uktametat siddharūpaṃ bhagavataḥ paramarṣerjñānam / ato na pramāṇāpekṣamiti / yogināmiti cenna,",
  "GSP31yuktdipu:719_0": "anabhyupagamāt / na hi yogināmapramāṇapūrvakaṃ jñānamiti yathā tathā vakṣyāmaḥ /",
  "GSP31yuktdipu:719_1": "sa laukika iti cet na / aniścitatvāt / syādetat- asti laukikaḥ pratyayo dṛṣṭādivyatirekeṇa /",
  "GSP31yuktdipu:719_2": "tadyathā santamase vrajato drāgiti vijñānamutpadyate - asti me pratīghāti dravyaṃ",
  "GSP31yuktdipu:719_3": "purastādūrdhvamavasthitamiti / tacca naivam / kasmāt ?",
  "GSP31yuktdipu:720_0": "aniścitatvāt / na hi tatra niścaya utpadyate idaṃ taddravyamasti purato vā vyaktamastīti /",
  "GSP31yuktdipu:720_1": "na cāniścitaṃ pramāṇajñānamiṣyate / kiṃcānyat- anavasthāprasaṃgāt / yadi caivaṃjātīyato",
  "GSP31yuktdipu:720_2": "'pi pratyayaḥ pramāṇamabhyupagamyate tenānavasthā prāpnoti / kiṃ kāraṇam ?",
  "GSP31yuktdipu:721_0": "anavasthānādvikaraṇasya / kāmakrodhalobhayaviṣādadvārako vikalpaḥ samyaṅmithyā vā",
  "GSP31yuktdipu:721_1": "yasmādaneka utpadyate tasmānna laukikaḥ pratyayaḥ pratibhā / yattu khalvidamucyate-",
  "GSP31yuktdipu:721_2": "abhyāsavāsanāpekṣāsatsvapi vyāghrādiṣu pratipattirutpadyate / iti / satyametat /",
  "GSP31yuktdipu:721_3": "sā tu mithyājñānatvātpramāṇatvena na parigṛhyate ityayamadoṣaḥ / tasmāt siddhaṃ dṛṣṭādivyatirekeṇa",
  "GSP31yuktdipu:721_4": "rūpāntaranupapatteḥ pratibhāyāḥ pṛthaganabhidhānam / tataśca sarvapramāṇasiddhatvāt",
  "GSP31yuktdipu:721_5": "trividhaṃ pramāṇamiṣṭamiti sthitametat // 4 //",
  "GSP31yuktdipu:722": "-----------------------------------------------------------------------",
  "GSP31yuktdipu:723": "kārikā 5",
  "GSP31yuktdipu:724": "-----------------------------------------------------------------------",
  "GSP31yuktdipu:725": "āha- astvevametat / lakṣaṇānabhidhānāttadapratipattiḥ / tasmāttadabhidhānam / anavasthitaṃ hi dṛṣṭādīnāṃ lakṣaṇam,",
  "GSP31yuktdipu:726_0": "dṛṣṭivaicitryāt / indriyārthasannikarṣotpannaṃ jñānamavyapadeśyamavyabhicāri vyavasāyātmakaṃ",
  "GSP31yuktdipu:726_1": "pratyakṣamiti kecit / tathātmendriyamano 'rthasannikarṣādyanniṣpadyate tadanyadityeke /",
  "GSP31yuktdipu:726_2": "satsamprayoge puruṣasyendriyāṇāṃ buddhijanma tatpratyakṣamityapare / śrotrādivṛttiriti",
  "GSP31yuktdipu:726_3": "vārṣagaṇāḥ / kalpanāpoḍhamityanye / itthamanavasthitaṃ lakṣaṇam / iti dṛṣṭādīnāmapratipattiḥ /",
  "GSP31yuktdipu:726_4": "tasmāllakṣaṇamabhidhānīyam /",
  "GSP31yuktdipu:727": "ucyate-",
  "GSP31yuktdipu:728": "prativiṣayādhyavasāyo dṛṣṭam",
  "GSP31yuktdipu:729_0": "viṣiṇvantīti viṣayāḥ śabdādayaḥ / athavā viṣīyante upalabhyante ityarthaḥ / te ca",
  "GSP31yuktdipu:729_1": "dvividhāḥ / viśiṣṭā aviśiṣṭāśca / viśiṣṭāḥ pṛthivyādilakṣaṇā asmadādigamyāḥ / aviśiṣṭāśca",
  "GSP31yuktdipu:729_2": "tanmātralakṣaṇā yogināmūrdhvasrotasāṃ ca gamyāḥ / vakṣyati caitadupariṣṭāt “buddhīndriyāṇi",
  "GSP31yuktdipu:729_3": "teṣāṃ pañca viśeṣāviśeṣaviṣayāṇi” (ISk 34)",
  "GSP31yuktdipu:730": "adhyavasāyo buddhiriti (ISk 23)",
  "GSP31yuktdipu:731": "ca vakṣyati / viṣayaṃ prati vartata iti prativiṣayam / kintat ?",
  "GSP31yuktdipu:732_0": "indriyam / tasmin yo 'dhyavasāyaḥ sa prativiṣayādhyavasāyaḥ / upāttaviṣayāṇāmindriyāṇāṃ",
  "GSP31yuktdipu:732_1": "vṛttyupanipāti sattvodrekādarajastamaskaṃ yatprakāśarūpaṃ tad dṛṣṭamiti yāvat / tad",
  "GSP31yuktdipu:732_2": "dṛṣṭaṃ pratyakṣamityarthaḥ / etatpramāṇam / anena yaścetanāśakteranugrahastatphalam /",
  "GSP31yuktdipu:732_3": "prameyāḥ śabdādayaḥ / evamuttaratrāpi pramāṇaphalabhāvo draṣṭavyaḥ /",
  "GSP31yuktdipu:733": "āha- kiṃ punaridaṃ pramāṇātphalamarthāntaramāhosvidanarthāntaram ?",
  "GSP31yuktdipu:734": "kathaṃ tāvat bhavitumarhati anarthāntaramiti ?",
  "GSP31yuktdipu:735": "āha- kasmāt ?",
  "GSP31yuktdipu:736": "adhigamarūpatvāt / adhigamarūpaṃ hi jñānaṃ, tasyotpattyaivādhigato 'rtha iti kutaḥ phalabheda iti ?",
  "GSP31yuktdipu:737": "ucyate- karaṇabhāva idānīṃ kathaṃ syāt ?",
  "GSP31yuktdipu:738": "āha- karaṇabhāvastu prasiddhivaśāt / viṣayanirbhāsā hi jñānasyotpattiḥ adhigamarūpāpi loke savyāpāreva pratīteti kalpanayā karaṇabhāvo 'bhyupagamyate na paramārthataḥ /",
  "GSP31yuktdipu:739": "ucyate- phalasyārthāntarabhāvaḥ / adhikaraṇabhedāt / buddhyāśrayaṃ hi pramāṇamadhyavasāyākhyam,",
  "GSP31yuktdipu:740": "puruṣāśrayaṃ phalamanugrahalakṣaṇam / na ca bhinnādhikaraṇayorekatvamarhati bhavitum / yattūktamadhigamarūpatvāt jñānameva phalamiti tadanupapannam / kasmāt ?",
  "GSP31yuktdipu:741": "asiddhatvāt / yathaiva hi ghaṭādayo 'rthā jñānamantareṇa na tadrūpā nātadrūpā iti na śakyaṃ pratipattum,",
  "GSP31yuktdipu:742": "evaṃ jñānamapi puruṣapratyayamantareṇa na viṣayarūpaṃ nāviṣayarūpam / tathā ca śāstram- “tatsaṃyogādacetanaṃ cetanāvadiva liṅgamiti” (ISk 20)",
  "GSP31yuktdipu:743_0": "vacanāt / ataḥ puruṣapratyayamantareṇa jñānamadhigamarūpamiti sāṃkhyaṃ pratyasiddhametat /",
  "GSP31yuktdipu:743_1": "ubhayapakṣaprasiddhena ca vyavahāraḥ / puruṣābhāvādayuktamiti cenna uttaratra pratipādanāt /",
  "GSP31yuktdipu:743_2": "saṃghātaparārthatvādityatra puruṣāstitvaṃ pratipādayiṣyāmaḥ / tasmāt siddhamadhyavasāyapramāṇavādinaḥ",
  "GSP31yuktdipu:743_3": "pramāṇātphalamarthāntaramiti /",
  "GSP31yuktdipu:744": "āha- yadi hyadhyavasāyaḥ pramāṇaṃ kathaṃ laukikaḥ prayogo 'rthavān bhavati pratyakṣaṃ vastu iti ?",
  "GSP31yuktdipu:745": "ucyate- viṣaye pratyakṣaśabdaḥ tatpramitatvāt tatkāraṇātvācca / yathā prasthapramito vrīhirāśiḥ prasthaśabdavācyo bhavati evaṃ pratyakṣapramito 'rthaḥ pratyakṣaśabdavācyaḥ syāt /",
  "GSP31yuktdipu:746": "āha,",
  "GSP31yuktdipu:747_0": "na / anyatrāpi tatprasaṅgāt / yadi pratyakṣapramitatvādviṣaye pratyakṣaśabdastena",
  "GSP31yuktdipu:747_1": "tarhi anumāmapramito 'rtho 'numānamiti syāt / śabdapramito 'rthaḥ śabda iti / na",
  "GSP31yuktdipu:747_2": "cāgnisvargādayaḥ pramāṇaśabdavācyā bhavanti / tasmādviṣamaliṅgaliṅgipūrvakam,",
  "GSP31yuktdipu:748": "yogināṃ ca dhyānabhūmikāsu viharatāmanumānāgamātītaṃ prātibhaṃ yadvijñānamutpadyate tadupasaṃkhyeyaṃ syāt / kutaḥ ?",
  "GSP31yuktdipu:749": "na hi sukhādayaḥ śrotrādivṛttigrāhyāḥ,",
  "GSP31yuktdipu:750": "yogināṃ cātindriyaṃ jñānamiti / yathānyāsaṃ tu kriyamāṇe te 'pi viṣayāḥ,",
  "GSP31yuktdipu:751": "teṣāṃ yo 'dhyavasāyastasya pratyakṣatvaṃ kena vāryate ?",
  "GSP31yuktdipu:752": "ucyate- tadabhāvāditaratrāpravṛttiḥ / pramāṇāntare tu nāsti sāmānyaṃ nimittam / katham ?",
  "GSP31yuktdipu:753": "anumīyate 'nenetyanumānam / na cāgnyādibhiḥ kaścidanumīyata ityatastulyaśabdavācyatā na bhavati /",
  "GSP31yuktdipu:754": "āha- adhyavasāyagrahaṇaṃ kimartham ?",
  "GSP31yuktdipu:755_0": "ucyate- atiprasaṃganivṛttyartham / prativiṣayaṃ dṛṣṭamitīyatyucyamāne yāvatkiṃcit",
  "GSP31yuktdipu:755_1": "prativiṣayaṃ vartate 'nugrāhakatvenopaghātatvena vā tat sarvaṃ dṛṣṭamityetadāpadyate /",
  "GSP31yuktdipu:755_2": "adhyavasāyagrahaṇe punaḥ kriyamāṇe na doṣo bhavati /",
  "GSP31yuktdipu:756": "āha- na, pramāṇādhikārāt / nādhyavasāyaśabdasya prayojanam / kutaḥ ?",
  "GSP31yuktdipu:757_0": "pramāṇādhikāro 'yam / na cādhyavasāyādṛte yatkiṃcidviṣayaṃ pratipadyate tena kiṃcit",
  "GSP31yuktdipu:757_1": "pramīyate / tena vayaṃ sāmarthyādadhyavasāyamevābhisaṃbhantyasyāmaḥ / tadyathā- adhyayanādhikāre",
  "GSP31yuktdipu:757_2": "brāhmaṇā ānīyantāmityukte ya evādhīyante ta evānīyante /",
  "GSP31yuktdipu:758_0": "ucyate- karaṇāntarāṇāṃ tu sandehanivṛttyartham / evaṃ tarhi śrotrādīnāmanyatamamantaḥkaraṇaṃ",
  "GSP31yuktdipu:758_1": "cetyetad dvāradvāribhāvena catuṣṭayaṃ viṣayaṃ prati vartate / tasmādadhyavasāyagrahaṇaṃ",
  "GSP31yuktdipu:758_2": "kriyate sandeho mā bhūditi /",
  "GSP31yuktdipu:759": "āha- astvatra sandehaḥ,",
  "GSP31yuktdipu:760": "naikena kenacit kaścidviṣaya upādīyate / tena vayaṃ sarveṣāṃ pratyakṣatvaṃ pratipatsyāmahe /",
  "GSP31yuktdipu:761_0": "ucyate- sarvābhyupagame hi śāstrahāniḥ / yadi punaḥ sarveṣāmeva pramāṇatvamabhyupagamyate",
  "GSP31yuktdipu:761_1": "tena yacchāstramekameva darśanaṃ khyātireva darśanamiti taddhīyate / vakṣyati cācāryaḥ",
  "GSP31yuktdipu:761_2": "“ete pradīpakalpāḥ” (ISk 36)",
  "GSP31yuktdipu:762": ", “sarvaṃ pratyupabhogaṃ yasmāt puruṣasya sādhayati buddhiriti” (ISk 37)",
  "GSP31yuktdipu:763": "tadvirudyate / tasmādadhyavasāyagrahaṇaṃ kartavyam / sandeho mā bhūditi /",
  "GSP31yuktdipu:764": "āha- na,",
  "GSP31yuktdipu:765": "sandehamātrametad bhavati / sarvasandeheṣu caitadupatiṣṭhate- vyākhyānato viśeṣapratipattirna hi saṃdehādalakṣaṇam / tatrādhyavasāyo dṛṣṭamiti vyākhyāsyāmaḥ /",
  "GSP31yuktdipu:766": "ucyate- muktasaṃśayaṃ cendriyavṛttipratipatteḥ / syādetat,",
  "GSP31yuktdipu:767": "yadyatra sandehaḥ syāt / naivātra sandehaḥ prāptaḥ,",
  "GSP31yuktdipu:768": "kintarhi śrotrātivṛttereva grahaṇam /",
  "GSP31yuktdipu:769": "āha- kiṃ punaḥ kāraṇaṃ yena nimittāviśeṣe 'pi śrotrādivṛtterevātra grahaṇaṃ prāpnoti,",
  "GSP31yuktdipu:770": "nāntaḥkaraṇasyaiva pratyakṣatvam ?",
  "GSP31yuktdipu:771": "ucyate- tatra ca mukhyā śrotrādivṛttiḥ / kasmāt ?",
  "GSP31yuktdipu:772": "sākṣādviṣayagrahaṇasāmarthyāt / nāntaḥkaraṇam,",
  "GSP31yuktdipu:773": "taddvāreṇa pratipatteḥ / gauṇamukhyayośca mukhye sampratipattiḥ / tadyathā- gauranubandhyaḥ ajo 'gnīṣomīya iti vāhīko nānubadhyate /",
  "GSP31yuktdipu:774": "āha- yadīyaṃ śrotrādivṛttireva pratyakṣamityabhupeyate ka evaṃ sati doṣaḥ syāt ?",
  "GSP31yuktdipu:775": "ucyate- rāgādiviṣayaṃ yadvijñānaṃ liṅgaliṅgipūrvakam,",
  "GSP31yuktdipu:776": "yogināṃ ca dhyānabhūmikāsu viharatāmanumānāgamatītaṃ prātibhaṃ yadvijñānamutpadyate tadupasaṃkhyeyaṃ syāt / kutaḥ ?",
  "GSP31yuktdipu:777": "na hi sukhādayaḥ śrotrādivṛttibāhyāḥ,",
  "GSP31yuktdipu:778": "yogināṃ cātīndriyaṃ jñānamiti / yathānyāsaṃ tu kriyamāne te 'pi viṣayāḥ,",
  "GSP31yuktdipu:779": "teṣāṃ yo 'dhyavasāyastasya pratyakṣatvaṃ kena vāryate ?",
  "GSP31yuktdipu:780": "āha- prativiṣayagrahaṇaṃ tarhi kimartham ?",
  "GSP31yuktdipu:781_0": "ucyate - prativiṣayagrahaṇamasadvyudāsārtham / adhyavasāyo dṛṣṭamitīyatyucyamāne",
  "GSP31yuktdipu:781_1": "mṛgatṛṣṇikālātacakragandharvanagarādiṣu api yo 'dhyavasāyastad dṛṣṭamiti / prativiṣayagrahaṇāttu",
  "GSP31yuktdipu:781_2": "teṣāṃ vyudāsaḥ kṛto bhavati /",
  "GSP31yuktdipu:782": "āha- yadyevaṃ viṣayādhyavasāya ityeva cocyatām / kimpratigrahaṇena ?",
  "GSP31yuktdipu:783_0": "ucyate- pratigrahaṇaṃ sannikarṣārtham / viṣayādhyavasāyo dṛṣṭamitīyatyucyamāne viṣayamātre",
  "GSP31yuktdipu:783_1": "sampratyayaḥ syāt / pratigrahaṇe punaḥ kriyamāṇe pratirābhimukhye vartate / tena",
  "GSP31yuktdipu:783_2": "sannikṛṣṭendriyavṛttyupanipātī yo 'dhyavasāyastad dṛṣṭamityupalabhyate /",
  "GSP31yuktdipu:784": "āha- kasya punaratīndriyasannikarṣe pratyakṣatvaṃ prāpnoti ?",
  "GSP31yuktdipu:785": "ucyate- anumānasya / kasmāt ? taddhi liṅgadarśanādasannikṛṣṭe viṣaye bhavati /",
  "GSP31yuktdipu:786_0": "āha- anumānasyāprasaṅgaḥ / sāmānyavihitasya viśeṣavihitena bādhanāt / sāmānye hi",
  "GSP31yuktdipu:786_1": "viṣayamātre 'dhyavasāyasya pratyakṣatvaṃ vidhāya viśeṣe liṅgaliṅgipūrvake 'numānaṃ",
  "GSP31yuktdipu:786_2": "śāsti / sāmānyavihitaṃ ca viśeṣavihitena bādhyate,",
  "GSP31yuktdipu:787": "yathā taddhi brāhmaṇebhyo dīyatāṃ takraṃ kauṇḍinyāyeti /",
  "GSP31yuktdipu:788": "ucyate- smṛtestarhi pratyakṣatvaṃ prāpnoti / tatrāyamapavādo nābhiniviśata iti /",
  "GSP31yuktdipu:789": "āha na,",
  "GSP31yuktdipu:790": "smṛteḥ,",
  "GSP31yuktdipu:791": "pramāṇādhikārāt / pramāṇādhikāro 'yam / na ca smṛtyā kiṃcit pramīyate / smṛteḥ pramite 'rthe prādurbhāvāt /",
  "GSP31yuktdipu:792": "ucyate- saṃśayasya tarhi prāpnoti /",
  "GSP31yuktdipu:793": "na saṃśayasya,",
  "GSP31yuktdipu:794": "adhyavasāyagrahaṇāt / adhyavasāyo hi dṛṣṭamityucyate / na ca saṃśayo 'dhyavasāyo 'niścitatvāt /",
  "GSP31yuktdipu:795": "ucyate- indriyāntarākūtaviṣaye tu prasaṅgaḥ / evaṃ tarhīndriyārthasannikṛṣṭendriyavṛttyupanipātīti doṣo na bhavati /",
  "GSP31yuktdipu:796": "āha- rāgādyupasaṃkhyānam / yadi sannikṛṣṭendriyavṛttyupanipātī yo 'dhyavasāyastad dṛṣṭamityabhyupeyate,",
  "GSP31yuktdipu:797": "tena rāgādiviṣayaṃ vijñānamatīndriyatvātpratyakṣaṃ na prāpnoti / tasyopasaṃkhyānam kartavyam /",
  "GSP31yuktdipu:798_0": "ucyate- na tarhīdaṃ pratigrahaṇamindriyaviśeṣaṇaṃ viṣayaṃ viṣayaṃ prati yo vartate",
  "GSP31yuktdipu:798_1": "tasmin yo 'dhyavasāyastad dṛṣṭamiti / kintarhi- adhyavasāyaviśeṣaṇaṃ viṣayaṃ viṣayaṃ",
  "GSP31yuktdipu:798_2": "prati yo 'dhyavasāya iti /",
  "GSP31yuktdipu:799": "āha- adhyavasāyaviśeṣaṇamiti cet,",
  "GSP31yuktdipu:800": "śabdādyupasaṃkhyānam / śabdādīnāmeva tena pratyakṣatvaṃ prāpnoti / teṣāmupasaṃkhyānaṃ kartavyaṃ prāpnoti / kiṃ kāraṇam ?",
  "GSP31yuktdipu:801_0": "antaḥkaraṇasya taiḥ sannikarṣānupapatteḥ / pratigrahaṇaṃ sannikarṣārthamiti pūrvamatisṛṣṭaṃ",
  "GSP31yuktdipu:801_1": "bhavatā / taccedānīmantaḥkaraṇaviśeṣaṇam / na cāntaḥkaraṇasya śabdādibhiḥ sannikarṣa upapadyate,",
  "GSP31yuktdipu:802": "śrotrādivaiyarthyaprasaṅgāt / dvāridvārabhāvasyāpaghātaprasaṅgācca / tasmātsudūramapi gatvā pratigrahaṇaṃ pratyākhyānānna mucyate / rāgādyupasaṃkhyānādveti /",
  "GSP31yuktdipu:803_0": "ucyate- astu tarhīndriyāṇāṃ prati viṣayagrahaṇaṃ viśeṣaṇam / yattūktaṃ rāgādīnāmupasaṃkhyānaṃ",
  "GSP31yuktdipu:803_1": "kartavyamiti tatra brūmaḥ / ekaśeṣanirdeśāt siddham / evaṃ tarhi prativiṣayādhyavasāyaśca",
  "GSP31yuktdipu:803_2": "prativiṣayādhyavasāyaśca prativiṣayādhyavasāya iti sarūpāṇāmekaśeṣaḥ kariṣyate /",
  "GSP31yuktdipu:803_3": "tatraikena bahiraṅgasyaindriyasya pratyakṣasya parigrahaḥ / dvitīyenāntaraṅgasya",
  "GSP31yuktdipu:803_4": "prātibhasyeti rāgādiviṣayaṃ yogināṃ ca yadvijñānaṃ tat saṃgṛhītaṃ bhavatīti vyākhyātaṃ pratyakṣam /",
  "GSP31yuktdipu:804": "āha- anumānamidānīṃ vaktavyam /",
  "GSP31yuktdipu:805": "ucyate-",
  "GSP31yuktdipu:806": "trividhamanumāmamākhyātam /",
  "GSP31yuktdipu:807": "anumānaṃ triprakāramācāryairākhyātam / pūrvavat,",
  "GSP31yuktdipu:808": "śeṣavat,",
  "GSP31yuktdipu:809": "sāmānyatodṛṣṭaṃ ca / tatra pūrvamiti kāraṇamucyate / yasya hi yat kāraṇaṃ sa loke tatpūrvaka ityucyate / yathā tantupūrvakaḥ paṭo,",
  "GSP31yuktdipu:810": "devadattapūrvako yajñadatta iti / pūrvamasyāstīti pūrvavat / śeṣa iti vikāranāma,",
  "GSP31yuktdipu:811": "śiṣyata iti kṛtvā / tathā coktam- na śeṣo 'gneranyasya jātamityasti / nāpatyamanyena jātaṃ sambhavatītyarthaḥ / śeṣo 'syāstīti śeṣavat /",
  "GSP31yuktdipu:812": "tatra pūrvavat yadā kāraṇamabhyuditaṃ bhaviṣayattvaṃ kāryasya pratipadyate / tadyathā meghodaye bhaviṣyattvaṃ vṛṣṭeḥ /",
  "GSP31yuktdipu:813": "āha- naitadastyudāharaṇamanekāntāt / na hi meghodayo 'vaśyaṃ vṛṣṭeḥ kāraṇaṃ bhavati,",
  "GSP31yuktdipu:814": "vāyvādinimittapratibandhasambhavāt /",
  "GSP31yuktdipu:815_0": "ucyate- yadi tarhi kāraṇaśaktiṃ sahakāriśaktyantarānugṛhītāmapratiyoginīṃ dṛṣṭvā",
  "GSP31yuktdipu:815_1": "kāryasya vyaktiṃ pratipadyate / tadyathā yadā lauhadaṇḍādisādhanasampanne vyāpāravatā",
  "GSP31yuktdipu:815_2": "kumbhakāreṇādhiṣṭhitāṃ mṛdamupalabhya ghaṭasya, tadā pūrvavat /",
  "GSP31yuktdipu:816": "śeṣavat- yadā kāryanirvṛtiṃ dṛṣṭvā kāraṇasadbhāvaṃ pratipadyate / tadyathā kumārakaṃ dṛṣṭvā dvayasamāpattim /",
  "GSP31yuktdipu:817": "āha- naitadastyudāharaṇam / anekāntāt / na hi dvayasamāpattipūrvaka eva prāṇabhṛtāṃ prādurbhāvo,",
  "GSP31yuktdipu:818": "droṇādīnāmanyathotpattiviśeṣaśravaṇāt /",
  "GSP31yuktdipu:819": "ucyate- yadā tarhi prabhānuraṃjitamantarikṣaṃ dṛṣṭvā candrārkayorudayaṃ pratipadyate tadā śeṣavat /",
  "GSP31yuktdipu:820": "āha- etadapi nāstyudāharaṇam / anekāntāt / na hi prabhānurāgo 'ntarikṣe candrārkanimitta eva bhavati / kintarhi digdāhādinimitto 'pi /",
  "GSP31yuktdipu:821": "ucyate - yadā tu nadīpūraṃ dṛṣṭvā vṛṣṭiṃ pratipadyate tadā śeṣavat /",
  "GSP31yuktdipu:822": "etadapi nāstyudāharaṇam / anekāntāt / nadīpūrasya hi nimittamanekavidhaṃ bhavatīti himilayanasetubhaṃgagajakrīḍādi / tasmādayuktametat /",
  "GSP31yuktdipu:823": "ucyate yadā tarhi parṇaṃ dṛṣṭvā śālūkaṃ pratipadyate, aṃkuraṃ vā dṛṣṭvā bījamiti tadā śeṣavat /",
  "GSP31yuktdipu:824_0": "athavā punarastu pūrvakamevodāharaṇam / yattūktaṃ- anekāntāditi atra brūmaḥ- vītāvītasāmarthyāt /",
  "GSP31yuktdipu:824_1": "vītāvītābhyāṃ hetubhūtābhyāmabhipretārthasiddhiriti vakṣyāmaḥ / prasaṃgidharmāntaranivṛttimukhena",
  "GSP31yuktdipu:824_2": "cāvītaprayogaḥ / tatra yadā prasaṃgināṃ himavilayanādīnāṃ deśakālaliṅgaiḥ pratiṣedhaḥ",
  "GSP31yuktdipu:824_3": "kriyate tadā muktasaṃśayaṃ pratipattirbhavati / deśastāvattad yathā- dakṣiṇāpathe",
  "GSP31yuktdipu:824_4": "nāsti himavilayanasambhavaḥ / kālato yathā prāvṛṭkāle / liṅgato 'pi yasmānmudgagavedhukaśyāmākakāṣṭhasūtraśakṛtprabhṛtīnāmanupalambhastathoṣmakaluṣatvādīnāmupalambhaḥ /",
  "GSP31yuktdipu:824_5": "tasmāt pariśeṣato medhyā evāpa iti / tasmānnānekāntaḥ / evaṃ kṛtvā pūrvāṇyapyudāharaṇāni",
  "GSP31yuktdipu:824_6": "upapannāni bhavanti / deśādivicārasāmarthyāt /",
  "GSP31yuktdipu:825_0": "sāmānyatodṛṣṭaṃ nāma yatraikadārthayoravyabhicāramupalabhya deśāntare kālāntare ca",
  "GSP31yuktdipu:825_1": "tajjātīyayoravyabhicāraṃ pratipadyate / tadyathā kvaciddhūmāgnisambandhaṃ dṛṣṭvā",
  "GSP31yuktdipu:825_2": "kvaciddhūmāntareṇāgnyantarasyāstitvaṃ pratipadyate /",
  "GSP31yuktdipu:826_0": "āha- naitadastyudāharaṇam / aviśeṣaprasaṅgāt / sarvatraiva hyanumāne kvacidarthayoravyabhicāramupalabhyānyatra",
  "GSP31yuktdipu:826_1": "tajjātīyayorarthayoravyabhicāraṃ pratipadyate / tadyathā kvacit sādhanavato mṛtpiṇḍād",
  "GSP31yuktdipu:826_2": "ghaṭaniṣpattimupalabhyānyatra sādhanavataḥ piṇḍāntarādghaṭāntaraniṣpattiṃ pratipadyate,",
  "GSP31yuktdipu:827": "tathaikatra nadīpūrād vṛṣṭimupalabhyānyatra nadīpūrāntarādvṛṣṭyantaramavasīyate / tathā ca sati trayāṇāmaviśeṣaprasaṃgaḥ /",
  "GSP31yuktdipu:828_0": "ucyate- yadā tarhi sahabhuvāmekasya viśiṣṭaguṇamupalabhya śeṣāṇāmapi tadvattvamanumīyate",
  "GSP31yuktdipu:828_1": "tadā sāmānyatodṛṣṭam / tadyathā vṛkṣādekasya phalasya pākamupalabhya śeṣāṇāṃ vṛkṣāntarāṇāṃ",
  "GSP31yuktdipu:828_2": "ca pāko 'numīyate / āha- etadapi nāstyudāharaṇam / anekātantāt / na hi sarveṣāṃ phalānāṃ",
  "GSP31yuktdipu:828_3": "tulyakālaṃ pāko bhavati / pūrvāparakālaniṣpannatvāt,",
  "GSP31yuktdipu:829_0": "nimittabhedācca / ucyate- yadā tarhi samudrādekamudababinduṃ prāśya śeṣasya lavaṇatānumīate /",
  "GSP31yuktdipu:829_1": "sthālyāṃ vaikaṃ pulākamupalabhya śeṣāṇāṃ pāko 'numīyate tadā sāmānyatodṛṣṭam / āha-",
  "GSP31yuktdipu:829_2": "naitadastyudāharaṇam / akṛtsnasaṅgrahāt / vakṣyatyayamupariṣṭādācāryaḥ “sāmānyatastu",
  "GSP31yuktdipu:829_3": "dṛṣṭādatīndriyāṇāṃ pratītiranumānāditi” (ISk 6)",
  "GSP31yuktdipu:830": "/ tatraivaṃ pramāṇe parikalpyamāne kāryakāraṇayostatsaṃghātānāṃ ca sukhaduḥkhamohasvabhāvopalambhāttanmātrāhaṅakārapradhānānāṃ samadhigamaḥ syāt / na puruṣasya,",
  "GSP31yuktdipu:831": "tajjātīyārthānupalambhāt /",
  "GSP31yuktdipu:832_0": "ucyate- yadā tarhi kvaciddharmeṇa dharmāntarasyāvyabhicāramupalabhyaikadharmopalambhādbhinnajātīye",
  "GSP31yuktdipu:832_1": "'tyantānupalabdhasya dharmāntarasya pratipattistadā sāmānyatodṛṣṭam / tadyathā -",
  "GSP31yuktdipu:832_2": "devadatte gamanāddeśāntaraprāptimupalabhyātyantādṛṣṭajyotiṣāṃ deśāntaraprāptergamanamanumīyate /",
  "GSP31yuktdipu:832_3": "tathā prāsādādīnāṃ vṛddhipūrvakaṃ dīrghatvamupalabhyauṣadhivanaspatīnāṃ dīrghatvadarśanādvṛddhiranumīyate /",
  "GSP31yuktdipu:833_0": "āha- naitadapyastyudāharaṇam / pūrveṇāviśeṣāt / kāryāt kāraṇasyādhigamaḥ śeṣavaditi",
  "GSP31yuktdipu:833_1": "pūrvamatisṛṣṭaṃ bhavatā / atrāpi ca deśāntaraprāptilakṣaṇāt kāryād gatilakṣaṇasya",
  "GSP31yuktdipu:833_2": "kāraṇasyādhigamaḥ / tasmāt śeṣavatsāmānyatodṛṣṭayorabhedaprasaṃgaḥ /",
  "GSP31yuktdipu:834": "ucyate- na,",
  "GSP31yuktdipu:835": "aniyamāt / yatra hi niyamataḥ kāryeṇa kāraṇamadhigamyate taccheṣavaditi ayamasmadabhisandhiḥ / na tu tadasti sāmānyatodṛṣṭe / kasmāt ?",
  "GSP31yuktdipu:836": "saṃghātatvasāmānyāt / pārārthyasāmānyasādhanamapi dṛśyate / yathāha- avyabhicārādviśeṣāstu pratītāḥ pratipādakāḥ iti / sādhyasādhanasāmānyayorapi dṛśyate,",
  "GSP31yuktdipu:837_0": "yathānityaḥ śabdaḥ kṛtakatvāditi / tatraivaṃ sati niyamavādinaḥ pratijñāhāniḥ / etenāsiddhaviruddhānaikāntikasādhanābhāsāḥ",
  "GSP31yuktdipu:837_1": "pratyuktāḥ / te hi saṃśayaviparyayājñānahetukatvādagamakā iti vyākhyātamanumānam /",
  "GSP31yuktdipu:838": "āha- āptavacanasya kiṃ lakṣaṇamiti ?",
  "GSP31yuktdipu:839": "ucyate-",
  "GSP31yuktdipu:840": "āptaśrutirāptavacanantu // ISk_5 //",
  "GSP31yuktdipu:841_0": "āptā nāma rāgādiviyuktasyāgṛhyamāṇakāraṇaparārthāḥ vyāhṛtiḥ / śravaṇaṃ śrutiḥ / āptā",
  "GSP31yuktdipu:841_1": "cāsau śrutirāptaśrutiḥ / athavā āptāsyāstītyāptaḥ / akāro matvarthīyaḥ / tadyathā",
  "GSP31yuktdipu:841_2": "tundo ghaṭa iti / āptebhyaḥ śrutirāptaśrutiḥ / āptaśrutiścāptaśrutiḥ / sarūpāṇimityekaśeṣaḥ /",
  "GSP31yuktdipu:841_3": "tatra pūrveṇāptaśrutigrahanena pratipādayati apuruṣabuddhipūrvaka āmnāyaḥ,",
  "GSP31yuktdipu:842_0": "svatantraḥ puruṣaniḥśreyasārthaṃ pravartamāno niḥsaṃśayaṃ pramāṇamiti / dvitīyena",
  "GSP31yuktdipu:842_1": "manvādinibandhanānāṃ ca smṛtīnāṃ vedāṅgatarketihāsapurāṇānāṃ śiṣṭānāṃ nānāśilpābhiyuktānāṃ",
  "GSP31yuktdipu:842_2": "cāduṣṭamanasāṃ yadvacastatpramāṇamityetasiddhaṃ bhavati / tuśabdo 'vadhāraṇārthaḥ /",
  "GSP31yuktdipu:842_3": "āptaśrutirevāptavacanaṃ na śabdamātram /",
  "GSP31yuktdipu:843_0": "evaṃ sati yaduktaṃ tantrāntarīyaiḥ śiṃśapādiśabdānāṃ nirvikalpamanumāne 'ntarbhāvastrilakṣaṇatvāditi",
  "GSP31yuktdipu:843_1": "tadayatnataḥ pratikṣiptaṃ bhavatīti vyākhyātāni pramāṇāni / etaiḥ pūrvoktaṃ prameyaṃ",
  "GSP31yuktdipu:843_2": "yathāsvaṃ pratipattavyamiti // 5 //",
  "GSP31yuktdipu:844": "-----------------------------------------------------------------------",
  "GSP31yuktdipu:845": "kārikā 6-7",
  "GSP31yuktdipu:846": "-----------------------------------------------------------------------",
  "GSP31yuktdipu:847_0": "āha- astu tāvadakṣarānnikarṣabhājāmarthānāṃ pratyakṣeṇopalabdhiḥ / asannikarṣabhājāmapi",
  "GSP31yuktdipu:847_1": "copalabdhasambandhānāmanumānena / ye tvatīndriyā bhāvāsteṣāmubhayavailakṣaṇyānnāsti",
  "GSP31yuktdipu:847_2": "pratyakṣānumānābhyāmupalabdhiḥ / āgamikatve sarvavādasiddhiprasaṃgaḥ / ityato 'tyantamevāgrahaṇaṃ",
  "GSP31yuktdipu:847_3": "prāptam / tatra yaduktametāvadbhiḥ pramāṇaiḥ sakalapadārthāvabodha iti etadayuktam /",
  "GSP31yuktdipu:848": "ucyate- syādetadevaṃ yadyekarūpamevānumānamadhītaṃ syāt,",
  "GSP31yuktdipu:849": "kiṃ tarhi trividham / tatra satyameva pūrvavaccheṣavatī prāganubhūtasambandhaviṣayaphale iti kṛtvā na tābhyāmaśeṣapadārthādhigamo 'bhyupagamyate /",
  "GSP31yuktdipu:850": "sāmānyatastu dṛṣṭādatīndriyāṇāṃ prasiddhiranumānāt // ISk_6a //",
  "GSP31yuktdipu:851": "yattvetatsāmānyatodṛṣṭamanumānametasmādatīndriyāṇāmarthānāṃ samadhigamaḥ pratyavagantavyaḥ / katham ?",
  "GSP31yuktdipu:852": "yathā hi kṛtakatvānityatvayorghaṭe sahabhāvamupalabhyānyatra śabdādau kṛtakatvadarśanādanityatvamanumīyate / evaṃ śakalādīnāṃ tajjātīyatā candanādipūrvakatvasiddheḥ,",
  "GSP31yuktdipu:853": "kāryakāraṇasya sukhādijātīyatayā tatpūrvakatvasiddheḥ,",
  "GSP31yuktdipu:854": "śayanādīnāṃ ca saṃghātatvātpārārthyasiddheḥ,",
  "GSP31yuktdipu:855_0": "kāryakāraṇasyāpi saṃghātatvātpārārthyasiddhiriti sarvamiṣṭaṃ saṅgṛhītaṃ bhavatīti /",
  "GSP31yuktdipu:855_1": "yeṣāṃ tu śeṣavadeva sāmānyatodṛṣṭaṃ teṣāṃ tasya kāryadvāreṇa samadhigamahetutvāt",
  "GSP31yuktdipu:855_2": "puruṣasyāgrahaṇaprasaṃgaḥ / vṛttau kāryopacārādadoṣa iti cet syānmatam,",
  "GSP31yuktdipu:856": "yadyapi puruṣasya kāryābhāvastathāpi puruṣāvyaktamahadahaṅkāraviśeṣāṇāṃ sāmprate kāle svavṛttibhyasteṣāṃ grahaṇamityuktam / kasmāt ?",
  "GSP31yuktdipu:857": "vṛttiśaktireṣāṃ kāryatvenopacaritā svamātmānaṃ yunaktīti / taccāyuktam / kasmāt ?",
  "GSP31yuktdipu:858_0": "hetvantarābhidhānāt / yadi vṛttyā grahaṇaṃ puruṣasya sūpapādamabhaviṣyat saṃhatapārārthyamācāryo",
  "GSP31yuktdipu:858_1": "hetutvena nāvakṣyat / taccāvṛttibhūtamityavaśyaṃ śeṣavatsāmānyatodṛṣṭayorarthāntarabhāvo",
  "GSP31yuktdipu:858_2": "'bhyupagantavyaḥ / tasmāt siddhaṃ sāmānyatodṛṣṭādatīndriyāṇāmarthānāṃ samadhigamaḥ /",
  "GSP31yuktdipu:859": "tasya prayogamātrabhedāddvaividhyam / vītaḥ avīta iti / tayorlakṣaṇamāmananti-",
  "GSP31yuktdipu:860": "yadā hetuḥ svarūpeṇa sādhyasiddhau prayujyate /",
  "GSP31yuktdipu:861": "sa vīto 'rthānarākṣepāditaraḥ pariśeṣitaḥ //",
  "GSP31yuktdipu:862_0": "svarūpaṃ hi sādhanasya dvividham- sādhāraṇamasādhāraṇaṃ ca / tatra sādhāraṇaṃ sādhyasahabhāvī",
  "GSP31yuktdipu:862_1": "tatpratipattihetutvena yathāvadāśrīyamāṇo 'rthātmā / asādhāraṇaṃ punaḥ parimāṇamanvayaḥ",
  "GSP31yuktdipu:862_2": "saṃghātaparārthatvamityādi / tatra yadā hetuḥ parapakṣamapekṣya yathārthena svarūpeṇa",
  "GSP31yuktdipu:862_3": "sādhyasiddhāvupadiśyate tadā vītākhyo bhavati / yadā tu svasādhyādarthāntarabhūtānāṃ",
  "GSP31yuktdipu:862_4": "prasaṃgināṃ kṣepamapohaṃ kṛtvā pariśeṣataḥ sādhyasiddhāvapadiśyate tadāvītākhyo bhavati /",
  "GSP31yuktdipu:862_5": "tadyathā na cet paramāṇupuruṣeśvarakarmadaivakālasvabhāvayadṛcchābhyo jagadutpattiḥ",
  "GSP31yuktdipu:862_6": "sambhavati pariśeṣataḥ pradhānāditi tadā punaravītākhyo bhavati / tatra yadā vīto",
  "GSP31yuktdipu:862_7": "hetuḥ svabuddhāvavahitavijñānasarūpaṃ vijñānāntaramādadhānena vaktrā pratipādyādau",
  "GSP31yuktdipu:862_8": "vākyabhāvamupanīyate /vākyamantareṇārthasya buddhyantare saṃkrāmayitumaśakyatvāt,",
  "GSP31yuktdipu:863": "tadāvayavivākyaṃ parikalpyate /",
  "GSP31yuktdipu:864": "tasya punaravayavāḥ jijñāsāsaṃśayaprayojanaśakyaprāptisaṃśayavyudāsalakṣaṇāśca vyākhyāṅgam / pratijñāhetudṛṣṭāntopasaṃhāranigamanāni parapratipādanāṅgamiti /",
  "GSP31yuktdipu:865": "tatra jñātumicchā jijñāsā / kaścit kaṃcidupasadyāha- puruṣaṃ jñātumicchāmi / kimasti nāstīti ?",
  "GSP31yuktdipu:866_0": "kutaḥ saṃśaya iti paryanuyuktaḥ pratyāha- anupalabhyamānasyobhayathā dṛṣṭatvāt /",
  "GSP31yuktdipu:866_1": "ihānupalabhyamānamubhayathā dṛṣṭam- sadbhūtamasadbhūtaṃ ceti / sadbhūtaṃ cārkendumaṇḍalāparabhāgādi,",
  "GSP31yuktdipu:867": "asadbhūtaṃ ca śaśaviṣāṇādi / ayamapi cātmā nopalabhyate / ataḥ saṃśayaḥ kimasti nāstīti ?",
  "GSP31yuktdipu:868": "kimasyāścintāyāḥ prayojanamiti pṛṣṭo vyācaṣṭe - śāstratattvādhigamaḥ,",
  "GSP31yuktdipu:869": "tataśca mokṣāvāptiḥ / kathamiti ?",
  "GSP31yuktdipu:870_0": "yadi tāvadayamātmāsti tato 'sya aprakṛtitvaudāsīnyavibhutvādisattvavijñānānnairātmyabhrāntivipakṣabhūtādapavargaprāptiravaśyaṃbhāvinīti",
  "GSP31yuktdipu:870_1": "yaduktam vyaktāvyaktajñavijñānānmokṣo 'vāpyata iti tacchāstramarthavad bhavatīti /",
  "GSP31yuktdipu:870_2": "atha nāstīti niścīyate tena sāmānyatodṛṣṭādanumānāttadvadanye 'pi padārthā na santīti",
  "GSP31yuktdipu:870_3": "vipralambhabhūyiṣṭhamārṣaṃ darśanamapahāyātmagrahadṛṣṭivigamāllokottarmavalambanaṃ",
  "GSP31yuktdipu:870_4": "śūnyaṃ dhyānaviṣayamupasamprāptastraidhātukakleśanirodhalakṣaṇamātyantikaṃ nirvāṇamavāpsyatīti /",
  "GSP31yuktdipu:870_5": "śakyaścāyamartho niścetum,",
  "GSP31yuktdipu:871": "pramāṇatrayaparigrahāditi vyavasthite,",
  "GSP31yuktdipu:872": "vyudāsya saṃśayaṃ sādhyāvadhāraṇaṃ pratijñā / sādhyasya yadavadhāraṇamasti puruṣa iti sā pratijñā /",
  "GSP31yuktdipu:873_0": "sādhanasamāsavacanaṃ hetuḥ / sādhyate 'neneti sādhanaṃ liṅgam / samāsaḥ saṃkṣepaḥ /",
  "GSP31yuktdipu:873_1": "sādhanasya samāsavacanaṃ sādhanasamāsavacanam / sādhanagrahaṇaṃ tadābhāsapratiṣedhārtham /",
  "GSP31yuktdipu:873_2": "na hi tāni sādhanaṃ,",
  "GSP31yuktdipu:874_0": "saṃśayaviparyayahetutvāt / samāsagrahaṇamavayavāntarāvakāśapradānārtham / liṅganirdeśamātraṃ",
  "GSP31yuktdipu:874_1": "hetuḥ / yastu tasya sādhyasahabhāvitvalakṣaṇaḥ prapañcaḥ so 'vayavāntarāṇītyuktaṃ bhavati /",
  "GSP31yuktdipu:875": "udāharaṇantvatra nidarśanaṃ dṛṣṭāntaḥ / tasya sādhanasya sādhyena sahabhāvitvanidarśanaṃ yadasau dṛṣṭāntaḥ / tadyathā saṃhatyakāriṇāṃ parārthatvaṃ dṛṣṭaṃ,",
  "GSP31yuktdipu:876": "yathā śayanāsanarathaśaraṇānām / vyatirekastvavītasya prasaṅgidharmāntaranivṛttirūpatvāttadantarbhūta iti tadarthaṃ vaidharmyadṛṣṭānta ucyate /",
  "GSP31yuktdipu:877": "sādhyadadṛṣṭāntayorekakriyopasaṃhāraḥ upanayaḥ / sādhyasya cakṣurādipārārthyalakṣaṇasya,",
  "GSP31yuktdipu:878_0": "dṛṣṭāntasya ca śayanāderekakriyopasaṃhāraḥ / tatrārthāntarabhūtatvāt sādhyadṛṣṭāntayorañjasā",
  "GSP31yuktdipu:878_1": "naikakriyopapadyate / tenaiva tasyānidarśanādityato dharmasāmānyādyathedaṃ tathedamityekakriyopacaryate /",
  "GSP31yuktdipu:878_2": "yathā śayanādayaḥ saṃhatatvātparārthā evaṃ cakṣurādibhirapi parārthairbhavitavyam /",
  "GSP31yuktdipu:878_3": "yo 'sau paraḥ sa puruṣaḥ /",
  "GSP31yuktdipu:879_0": "tadvaśātpratijñābhyāso nigamanam / hetudṛṣṭāntopasaṃhārāpekṣayā yaḥ punarabhyāsaḥ",
  "GSP31yuktdipu:879_1": "tannigamanam / tadyathā- tasmādasti puruṣa ityeṣāmavayavānāṃ parasparasambandhādviśiṣṭārthaḥ",
  "GSP31yuktdipu:879_2": "samudāyo vākyamityupadiśyate / vākyamapyanekaṃ yadā guṇībhūtasvārthamarthāntaropakāritvāditareṇa",
  "GSP31yuktdipu:879_3": "saṃsṛjyate tadā śāstramapyekaṃ vākyamityavasīyate /",
  "GSP31yuktdipu:880_0": "āha- jijñāsādyanabhidhānam / tadvyatirekeṇāpi svayamarthagateḥ / svaniścayavacca",
  "GSP31yuktdipu:880_1": "parapratipādanāt / yathā hi svayamutpadyate niścetuḥ pratyayastathaivānyaḥ pratyāyya",
  "GSP31yuktdipu:880_2": "ityetannyāyyam / na ca svayamevārthaṃ pratipadyamānasya jijñāsādīnāṃ tatra vyāpāraḥ /",
  "GSP31yuktdipu:880_3": "tasmāt parārthamapyeṣāmupādānaṃ na kalpyate / saṃśayavacanānarthakyam ca,",
  "GSP31yuktdipu:881": "pratītārthatvāt / niścitau hi vādiprativādinau svapakṣayoḥ,",
  "GSP31yuktdipu:882_0": "tayoritaretarasaṃśayaparyanuyoge nāsti prayojanam / kiṃcānyat- prayojanaśakyaprāptyavacanaṃ",
  "GSP31yuktdipu:882_1": "ca / sādhanābhyupagamādeva tatpratīteḥ / na hi mahatāṃ niṣprayojanā pravṛttirupapadyate /",
  "GSP31yuktdipu:882_2": "na cāśakye 'rthe himavatsamīkaraṇādiṣu pravṛtteḥ / tasmādanarthakaṃ tadabhidhānam /",
  "GSP31yuktdipu:882_3": "tadbhāve bhāvāditi cet syādetat satsu jijñāsādiṣu tattvādhigamaṃ prati pravṛttirbhavati,",
  "GSP31yuktdipu:883": "asatsu na bhavati / tasmādetānyapi sādhanaṃ bhaviṣyantīti / etaccānupapannam / kasmāt ?",
  "GSP31yuktdipu:884": "atiprasaṃgāt / satsvātmāntaḥkaraṇendriyālokaviṣayeṣu pravṛttidarśanātteṣāmapi sādhanatvaṃ syāt / aniṣṭaṃ caitat / tasmājjijñāsādayo 'narthakāḥ / pratijñādayo durvihitāḥ / katham ?",
  "GSP31yuktdipu:885": "sādhyāvadhāraṇasyāvayavāntareṣvapyupapatteḥ / yadi sādhyāvadhāraṇaṃ pratijñetyucyate tena sādhyasya hetordṛṣṭāntasya vā yadavadhāraṇaṃ tadapi pratijñā prāpnoti,",
  "GSP31yuktdipu:886": "nimittāviśeṣāt / sādhyaśabdo hyayaṃ sāmānyavṛttiḥ / na yatnamantareṇa viśeṣe 'vasthāpayituṃ śakyata iti / kiṃ ca hetulakṣaṇānupapattiśca,",
  "GSP31yuktdipu:887_0": "sādhanānupadeśāt / yo hi sādhanasamāsavacanaṃ heturityetallakṣaṇamācaṣṭe tena prāksādhanamabhidheyaṃ",
  "GSP31yuktdipu:887_1": "syāt / tato vaktavyamamuṣya samāsavacanaṃ heturiti na caivamuktam / tasmādalakṣaṇametat / kiṃcānyat,",
  "GSP31yuktdipu:888_0": "samāsavacanaṃ ca vistaraniṣedhaprasaṅgāt / yadi hi samāsagrahaṇaṃ kriyate kiṃ prāptaṃ",
  "GSP31yuktdipu:888_1": "yo 'yamādhyātmikānāṃ bhedānāṃ kāryakāraṇātmakānāṃ caikajātisamanvayo dṛṣṭa ityevamādiḥ",
  "GSP31yuktdipu:888_2": "sādhanaprapañcaḥ so 'heturityuktaṃ bhavati / tasmāt samāsagrahaṇamaniṣṭam / liṅgābhidhānādadoṣa iti cet syānmatam,",
  "GSP31yuktdipu:889": "liṅgaṃ hi naḥ sādhanam / tasyātra nirdeśaḥ kṛtaḥ / tasmātsvamatijāḍyādidamaniṣṭamadhyāropyate,",
  "GSP31yuktdipu:890": "na tvasmatpramādāditi / etadapyayuktam / kasmāt ?",
  "GSP31yuktdipu:891_0": "tasya dvidhā bhinnasya pañcadhā sādhanabhāvāt / taddhi liṅgaṃ vītāvītatveneṣṭam /",
  "GSP31yuktdipu:891_1": "tena dvidhā bhinnam / tatrāpi vītaḥ pañcaprabhedaḥ ityataḥ samudāyānniṣkṛṣṭasyaikasya",
  "GSP31yuktdipu:891_2": "liṅgatvamaśakyaṃ vaktumiti / kiñcānyat,",
  "GSP31yuktdipu:892": "dṛṣṭāntalakṣaṇāyogaśca,",
  "GSP31yuktdipu:893": "śabdārthalakṣaṇe 'niṣṭaprasaṅgāt / tannidarśanaṃ dṛṣṭānta iti / atra śabdo vā yena sādhyasādhane nidarśyete sa dṛṣṭāntaḥ syāt ?",
  "GSP31yuktdipu:894": "artho vā yatra nidarśyate ?",
  "GSP31yuktdipu:895": "kiñcātaḥ ?",
  "GSP31yuktdipu:896": "na tadyadi tāvacchabdaḥ parigṛhyate tata upanayalakṣaṇaṃ bādhyate / kasmāt ?",
  "GSP31yuktdipu:897_0": "na hi yathābhidhānaṃ tathā sādhyamityekakriyā yujyate iti / athārthaḥ parigṛhyate",
  "GSP31yuktdipu:897_1": "tenābhidheyasya vākyānavayavatvātpañcāvayavatvavirodhaḥ / kiñcānyat- dṛṣṭāntopanayanigamanābhedaśca",
  "GSP31yuktdipu:897_2": "hetupratijñārthābhidhānāt / sādhanatvameva sādhyāvinābhāvitvalakṣaṇaṃ dṛṣṭāntopanayayoḥ pratyāyaya(yya)",
  "GSP31yuktdipu:898": "te / pratijñārthaṃ ca nigamanasya nāvayavāntaratvaṃ yujyate /",
  "GSP31yuktdipu:899": "ucyate- yaducyate svaniścayenāṅgabhāvagamanātparapratyāyanārthaṃ jijñāsādyanabhidhānamiti atra brūmaḥ- na,",
  "GSP31yuktdipu:900": "uktatvāt / uktametat purastādvyākhyāṅgaṃ jijñāsādayaḥ / sarvasya cānugrahaḥ kartavya ityevamarthaṃ śāstravyākhyānaṃ vipaścidbhiḥ pratāyate,",
  "GSP31yuktdipu:901_0": "na svārthaṃ svasadṛṣabuddhyarthaṃ vā / tatraivaṃ kalpyamāne ye vyutpādyāstānprati",
  "GSP31yuktdipu:901_1": "naivaiṣāmānarthakyam / athaitadaniṣṭam- yaduktaṃ sandigdhaviparyastāvyutpannabuddhyanugrahārtho",
  "GSP31yuktdipu:901_2": "hi satāṃ viniścayaḥ śāstrakathetyasya vyāghātaḥ / kiṃ ca niyamānabhyupagamāt / na",
  "GSP31yuktdipu:901_3": "hi vayameṣāmāvaśyakamabhidhānamācakṣmahe,",
  "GSP31yuktdipu:902": "kintarhi yadā prativādī paryanuyuṅkte- kiṃ jijñāsasa iti avaśyamabhidhānīyaṃ śabdamiti / kena dharmeṇa,",
  "GSP31yuktdipu:903": "kiṃ nityo 'nitya iti ?",
  "GSP31yuktdipu:904": "kutaḥ saṃśayaḥ ?",
  "GSP31yuktdipu:905_0": "mūrtatvāt / yastu na paryanuyuṅkte na taṃ pratyete vācyāḥ / kvacidānarthakyāt sarvatra",
  "GSP31yuktdipu:905_1": "prasaṅga iti cenna itareṣāmapi tatprasaṅgāt / pratijñādīnāmapi tarhi kvacidanabhidhānamatasteṣāmapi",
  "GSP31yuktdipu:905_2": "sarvatrāvacanaṃ prasajyate / tathā ca bhavatoktaṃ kasyacittu kiñcit prasiddhameva",
  "GSP31yuktdipu:905_3": "bhavatītyanyataroktirapi sādhanaṃ bhavati,",
  "GSP31yuktdipu:906": "śabda ivārthadvayapratītatvādubhayānabhidhānamiti / yadapyuktaṃ niścitatvāt saṃśayāvacanamiti asadetat / kasmāt ?",
  "GSP31yuktdipu:907_0": "uktatvāt / uktametat sati paryanuyoge tadvacanamiti / etena prayojanaśakyaprāptī",
  "GSP31yuktdipu:907_1": "pratyukte / yo hi paryanuyuñjīta kiṃ prayojano 'yaṃ śakyo vāyamartha iti taṃ prati",
  "GSP31yuktdipu:907_2": "vācyametat / yadapyuktaṃ tadbhāve bhāvāditi- na,",
  "GSP31yuktdipu:908_0": "anabhyupagamāt / na brūmo yasmāt satsu jijñāsādiṣu tattvādhigamasadbhāvastasmādeteṣāmavayavatvamiti /",
  "GSP31yuktdipu:908_1": "kintarhi yaṃ pratyeṣāṃ pratipattāvaṅgabhāvagamanaṃ taṃ pratyetāni sādhanamiti / yadapyuktaṃ",
  "GSP31yuktdipu:908_2": "sādhyābhidhāyinaḥ pratijñābhyupagamāddhetudṛṣṭāntayorapi tatprasaṅga iti ayuktametat / kasmāt ?",
  "GSP31yuktdipu:909_0": "jijñāsādeḥ sadbhāve sati tatpratīteḥ / yadyapi sādhyaśabdo 'yamaviśeṣeṇa siddhatvādarthāntaramācaṣṭe",
  "GSP31yuktdipu:909_1": "tathāpi yaṃ prati jijñāsāsaṃśayaprayojanaśakyaprāptayastasya vyudasya saṃśayaṃ sādhyasyāvadhāraṇaṃ pratijñā,",
  "GSP31yuktdipu:910": "na hetudṛṣṭāntayostadastītyasadetat / kiṃcānyat tadbhāve 'virodhāt / yadā tu jijñāsādayo hetau dṛṣṭānte vā bhavanti",
  "GSP31yuktdipu:911": "tadā kiṃ kṛtakaḥ śabdo 'tha na kṛtako 'tha buddhirnityā kṣaṇikā veti bhavatyeva tadavadhāraṇaṃ pratijñā / yadapyuktam sādhanānupadeśāddhetulakṣaṇāyoga iti asadetat / kasmāt ?",
  "GSP31yuktdipu:912": "lokaprasiddhatvāt / yathā sādhyavatvenepsitaḥ pakṣa iti pratijñālakṣaṇamācakṣāṇo bhavānna sādhyalakṣaṇamācaṣṭe, kasmāt ?",
  "GSP31yuktdipu:913": "sādhanīyaṃ sādhyamiti loke siddhatvāt,",
  "GSP31yuktdipu:914": "evaṃ sādhanasamāsavacanaṃ hetulakṣaṇamācakṣāṇā vayaṃ na sādhanamācakṣmahe / kasmāt ?",
  "GSP31yuktdipu:915": "sādhyate 'neneti kṛtvā sādhanamiti loke siddhatvāt / upetya vānumānanirdeśāt / liṅgaṃ hi naḥ sādhanaṃ,",
  "GSP31yuktdipu:916": "tacca nirdiṣṭaimiti / yattūktaṃ vītāvītabhede sati pañcadhā sādhanabhāvāditi,",
  "GSP31yuktdipu:917": "atra brūmaḥ,",
  "GSP31yuktdipu:918": "ayuktametat / kasmāt ?",
  "GSP31yuktdipu:919": "samāsagrahaṇasāmarthyāt / ataeva samāsagrahaṇaṃ kriyate,",
  "GSP31yuktdipu:920": "sādhanasvarūpābhidhānamātraṃ heturiti yathā vijñāyate / prapañcastvavayavāntarāṇīti / etena vistarapratiṣedhaprasaṅgaḥ prayuktaḥ / katham ?",
  "GSP31yuktdipu:921": "na hi samāsaśabdasyāyamartha iti kṛtvā / yatpunaretaduktaṃ śabdārthakalpane 'niṣṭaprasaṅgād dṛṣṭāntalakṣaṇāyoga iti,",
  "GSP31yuktdipu:922": "astu tāvacchabdo dṛṣṭāntaḥ / yattūktaṃ upanayalakṣaṇaṃ bādhyata iti anupapannametat / kasmāt ?",
  "GSP31yuktdipu:923_0": "asambhave sati sambandhyantare kāryavijñānāt / śabde 'sambhavādarthe kāryaṃ vijñāsyāmaḥ /",
  "GSP31yuktdipu:923_1": "athavā punarastvartho dṛṣṭāntaḥ / yattūktamabhidheyasya vākyānavayavatvātpañcāvayavatvavirodha",
  "GSP31yuktdipu:923_2": "iti arthe 'sambhavācchabde kāryaṃ vijñāsyāmaḥ / yadapyuktam pratijñāhetvarthābhidhānād",
  "GSP31yuktdipu:923_3": "dṛṣṭāntopanayanigamanānāṃ nāvayavāntaratvamiti ayamadoṣaḥ / kasmāt ?",
  "GSP31yuktdipu:924_0": "apratijñānāt / na hyetadasmābhiḥ pratijñāyate / kiṃ tarhi prameyavacanaṃ pratijñā /",
  "GSP31yuktdipu:924_1": "pramāṇarūpamātravacanaṃ hetuḥ / tasya prameyasahabhāvitvanidarśanaṃ dṛṣṭāntaḥ / sādhyadṛṣṭāntayordharmasāmānyādekakriyopasaṃhāra",
  "GSP31yuktdipu:924_2": "upanayaḥ / samudāyasya sādhyasiddhaye vyāpāranirdeśo nigamanam / tasmādayuktametat /",
  "GSP31yuktdipu:924_3": "kiṃcānyat / ekasya sādhanabhāvaparikalpanāvattatparikalpane doṣābhāvāt / yathā vākyam",
  "GSP31yuktdipu:924_4": "evaṃ ca tadarthaśca mukhyau śabdārthau,",
  "GSP31yuktdipu:925": "tayorabhinnārthatvādityabhyupagamādekamevārthamabhāgamakramaṃ ca buddhāvavasthāpya",
  "GSP31yuktdipu:926": "śrotragrāhyatvānityatvakṛtakatvaprameyatvādilakṣaṇānāṃ śaktīnāmapoddhārātsādhyasādhanasaṃśayarūpāpannaṃ vaktāro bhinnamācakṣate,",
  "GSP31yuktdipu:927_0": "na caikārthadharmatvātsādhyasādhanasaṃśayābhidhānānāmekatvamanuṣajyate / tathaikasya",
  "GSP31yuktdipu:927_1": "sādhanasya sādhyadharmatatsahabhāvitvalakṣaṇānāṃ śaktīnāmabhidhānaṃ hetudṛṣṭāntādināvayavāntaraṃ",
  "GSP31yuktdipu:927_2": "naḥ syāt / tatra yaduktaṃ pratijñāhetvarthābhidhānād dṛṣṭāntopanayanigamanānāṃ nāvayavāntaratvamiti",
  "GSP31yuktdipu:927_3": "etadayuktam / tasmātsūktaṃ daśāvayavo vītaḥ /",
  "GSP31yuktdipu:928": "tasya purastātprayogaṃ nyāyyamācāryā manyante / kiṃ kāraṇam ?",
  "GSP31yuktdipu:929_0": "avītalakṣaṇāvirodhāt / avītasya hi lakṣaṇaṃ pariśeṣataḥ sādhyānugrahaḥ / tatrānvayadinā",
  "GSP31yuktdipu:929_1": "svarūpeṇādhigate pradhānalakṣaṇe dharmiṇi parapakṣapratiṣedhamātreṇopasaṃhāre kriyamāṇe",
  "GSP31yuktdipu:929_2": "pariśeṣalakṣaṇaṃ bādhyate / kasmāt ?",
  "GSP31yuktdipu:930_0": "iha pratiṣedhamātramādāvucyate / tena yathā hetuvirodhātparamāṇvadibhyo na vyaktamutpadyate",
  "GSP31yuktdipu:930_1": "tathā hetvabhāvāt pradhānādapi notpadyate iti śakyaṃ kalpayitum / atastadvyavacchedo",
  "GSP31yuktdipu:930_2": "'pi cāvītādgamyate / tathā sati kaḥ pariśeṣaḥ syāt ?",
  "GSP31yuktdipu:931_0": "svarūpeṇa tu paricchinne dharmiṇi upasaṃhāro yathāvadavakalpyate / na cetparamāṇvādibhyo",
  "GSP31yuktdipu:931_1": "vyaktamutpadyate pariśeṣataḥ pradhānādeva vyaktamutpadyate iti yathoktebhyo 'nvayādibhya",
  "GSP31yuktdipu:931_2": "ityuktaṃ bhavati / tasmātprāgvītaprayoga iti siddhaṃ sāmānyatodṛṣṭādanumānādatīndriyāṇāmarthānāṃ samadhigama iti /",
  "GSP31yuktdipu:932": "āha- na,",
  "GSP31yuktdipu:933_0": "kāraṇāntarato 'nupalabhyamānānāmagrahaṇāt / yadi sāmānyatodṛṣṭādanumānātsarvaṃ parokṣamadhigamyate",
  "GSP31yuktdipu:933_1": "ityabhyupagamyate prāptamidaṃ yeṣāmapyarthānāṃ kāraṇāntarato 'nupalabdhisteṣāmapi",
  "GSP31yuktdipu:933_2": "tasmādeva grahaṇam / tadyathā-",
  "GSP31yuktdipu:934": "atidūrātsāmīpyādindriyaghātānmano 'navasthānāt /",
  "GSP31yuktdipu:935": "saukṣmyādvyavadhānādabhibhavātsamānābhihārācca // ISk_7 //",
  "GSP31yuktdipu:936_0": "tatrātidūrāttāvat tadyathā proḍḍīnasya śakuneḥ / atisāmīpyādañjanaprabhṛtīnām / indriyaghātācchabdādīnām /",
  "GSP31yuktdipu:936_1": "mano 'navasthānācchakaṭādīnām / saukṣmyāttruṭyādīnām / vyavadhānāddhiraṇyādīnām /",
  "GSP31yuktdipu:936_2": "abhibhavātsūryaprakāśādgrahādīnām / samānābhihārādanekapradīpaprabhāṇām / caśabdādaiśvaryayogāddevādīnām /",
  "GSP31yuktdipu:936_3": "na cārhati bhavituṃ dharmasāmānyānupapatteḥ / tasmādayuktaṃ sarvamatīndriyamanumānagrāhyamiti /",
  "GSP31yuktdipu:937": "ucyate- śakyaṃ tāvatkāraṇāntarato 'nupalabhyamānaṃ kiṃcitsāmānyatodṛṣṭādanumānādadhigantum / tadyathā samīpāvasthitasya śakunerayatnena cakṣuṣā grahaṇaṃ,",
  "GSP31yuktdipu:938_0": "yathā yathā tu viprakarṣaṃ pratipadyate praṇidhāya cakṣurgṛhyate tāvadyāvatkrameṇādarśanamupasaṃprāptaḥ /",
  "GSP31yuktdipu:938_1": "tatra deśaviprakarṣe pracīyamāne 'darśanamupacīyamānamavagamyātyantādarśanamapi paścāttaddhetukamanumīyate /",
  "GSP31yuktdipu:938_2": "tathā nātisamīpāvasthitasya dravyasyāsphuṭamākāramavadhārya paścādyathā yathārādupasaṃpadyate",
  "GSP31yuktdipu:938_3": "tathā tathā pratipadyamānadarśanaśaktayo 'numātāraḥ kṛṣṇasārāñjanaprabhṛtīnāmagrahaṇamatisāmīpyādanumīyate /",
  "GSP31yuktdipu:938_4": "tathā girisaritsamudrasamīpavartinaṃ śravaṇapratighātinaṃ prāk śabdamupalabhya paścāttasminneva",
  "GSP31yuktdipu:938_5": "deśe śabdamagṛhṇānāḥ śravaṇopaghātamanumimate /",
  "GSP31yuktdipu:939": "tasmādapi cāsiddhaṃ parokṣamāptāgamātsādhyam // ISk_6b //",
  "GSP31yuktdipu:940_0": "tasmādapi cāsiddhamityanenāgamaviṣaye sāmānyatodṛṣṭasyānavatāramācaṣṭe / parokṣamiti",
  "GSP31yuktdipu:940_1": "viṣayaṃ prati nirdiśati / āptāgamātsādhyamiti viṣayiṇamāha / etaduktaṃ bhavati- tasmādapi",
  "GSP31yuktdipu:940_2": "sāmānyatodṛṣṭādanumānādyanna siddhyati pratyakṣagrāhyamapi svayamadṛṣṭaṃ kāraṇāntarapratibaddhaviṣayabhāvamatyantaparokṣaṃ",
  "GSP31yuktdipu:940_3": "vā svargāpavargadevatādi dharmasāmānyarahitaṃ tadāptāgamātsādhyam /",
  "GSP31yuktdipu:941": "sarvavādasiddhiprasaṅgādaprāmāṇyamiti cet syādetat,",
  "GSP31yuktdipu:942_0": "yadi tarhyāgamaḥ pramāṇīkriyate tena pratiśāstraṃ ye 'bhiyuktāsteṣāṃ prāmāṇyamityavaśyamabhyupagantavyam /",
  "GSP31yuktdipu:942_1": "evaṃ sati sarvācāryaprāmāṇyādanekavikalpavicitrā tarkavṛttirityapariniścitatvādbhrāntiḥ",
  "GSP31yuktdipu:942_2": "prasajyeta / tathā ca sati jijñāsūnāmapavargaprāptivighātaḥ syāt / tasmādbhiṣajeva",
  "GSP31yuktdipu:942_3": "bhavatā paropadeśaḥ prayukto nāsmānayaṃ prīṇāti / etaccāyuktam / kasmāt ?",
  "GSP31yuktdipu:943": "āptalakṣaṇasyānavadhāritatvāt / vyapagatarāgādidoṣāṇāmasandigdhamatīnāmatīndriyārthadṛśvanāmīśvaramaharṣīṇāmāptatvamācakṣmahe,",
  "GSP31yuktdipu:944_0": "na sarveṣām / yadi cānyo 'pyevaṃdharmo 'sti bhavatu pramāṇam / kiṃcānyat / svaviṣaye",
  "GSP31yuktdipu:944_1": "ca tatprāmāṇyasyādoṣavattvāt / yasya khalvapi yo viṣayastasya tasminviṣaye vaco 'ntareṇāpi",
  "GSP31yuktdipu:944_2": "sādhanaṃ pramāṇamityavaśyamabhyupagantavyam / itarathā pratiśāstramācārasthitiniyamānāmadṛṣṭārthānāmapratipattiḥ",
  "GSP31yuktdipu:944_3": "syāt / etenākhilaliṅgādāgamo 'rthāntaram / yasmānmahatābhidhānena yuktiranviṣyate",
  "GSP31yuktdipu:944_4": "tasmādyuktyapekṣālliṅgādāgamo 'rthāntaramiti /",
  "GSP31yuktdipu:945": "āha na,",
  "GSP31yuktdipu:946_0": "anvayavyatirekābhyāmadhigamahetutvāt / yathā kṛtakatvādidharmo 'nityatvādau viṣaye",
  "GSP31yuktdipu:946_1": "dṛṣṭastadabhāve cādṛṣṭa ityanitye 'rthe niścayamādadhāti evaṃ śabdo 'pi svārthe tajjātīye",
  "GSP31yuktdipu:946_2": "na dṛṣṭaḥ pratipattiheturbhavati / tasmādanumānādabhinna evāyamiti /",
  "GSP31yuktdipu:947": "ucyate- candrādiṣvidānīmasādhāraṇaviṣayeṣu kā pratipattiḥ syāditi ?",
  "GSP31yuktdipu:948": "āha- avayavāpekṣatvāccandraśabdo hyanekeṣu vacaneṣu vartate,",
  "GSP31yuktdipu:949": "jātidravyaguṇakriyāsu ca,",
  "GSP31yuktdipu:950": "tathā ḍitthādiśabdaḥ,",
  "GSP31yuktdipu:951": "tasmādevaṃjātīyakānāmapi cānumānādabhedaḥ /",
  "GSP31yuktdipu:952": "ucyate- svargādīnāṃ tarhi kathamanumānatvamiti ?",
  "GSP31yuktdipu:953_0": "āha- āptavaco 'visaṃvādasāmarthyāt / yathā hairaṇyakaprabhṛtīnāmāptānāṃ vākyamavyabhicāri",
  "GSP31yuktdipu:953_1": "evamīśvaramaharṣayo 'pi cāptāḥ / tasmādeṣāmapi vākyamavyabhicārīti śakyamatrāpi sāmānyaviṣayatvaṃ",
  "GSP31yuktdipu:953_2": "kalpayitum / evamanumānamevāgama iti /",
  "GSP31yuktdipu:954": "ucyate- yaduktamanvayavyatirekābhyāmadhigamahetutvācchabdo 'numānamiti atra brūmaḥ na,",
  "GSP31yuktdipu:955": "apratijñānāt / na hi vayaṃ vyavahārānupātināṃ vṛkṣādīnāmāgamatvamācakṣmahe,",
  "GSP31yuktdipu:956_0": "kiṃ tarhi svargādīnāmatyantaparokṣaviṣayāṇām / tasmādapratijñānādanupālambho 'yamiti /",
  "GSP31yuktdipu:956_1": "upetya vā vaktrapekṣatvāt / athavopetyāpi sarvaśabdānāmāgamatvamanumānādarthāntarabhāvaṃ",
  "GSP31yuktdipu:956_2": "brūmaḥ / tathā hi kṛtakatvāditi liṅgaṃ caṇḍālakāpālikairapi prayujyamānaṃ sāhacaryāpekṣaṃ",
  "GSP31yuktdipu:956_3": "niścayamādadhāti / na vaktṛviśeṣamapekṣate / vaktṛviśeṣāpekṣastu śabdaḥ / tasmānna",
  "GSP31yuktdipu:956_4": "liṅgam / kiṃ cānyat viparyayāt / na hi liṅgaṃ deśāntare viparyeti / śabdasya tu dṛṣṭo",
  "GSP31yuktdipu:956_5": "viparyayaḥ / sa eva hi śabdo deśāntare,",
  "GSP31yuktdipu:957": "kālāntare tu svārthaṃ na pratyāyayati arthāntaraṃ ca praśaṃsati /",
  "GSP31yuktdipu:958": "sambandhānupalabdheriti cet syādetat,",
  "GSP31yuktdipu:959_0": "sambandhāntaraṃ deśāntare 'nupalakṣitam / tasmācchabdārthaviparyaya iti / etadanupapannam /",
  "GSP31yuktdipu:959_1": "liṅgavaidharmyāt / na hi pratyakṣābhimatasya liṅgina upalabdhau gavāderliṅgaṃ nopalabhyate /",
  "GSP31yuktdipu:959_2": "śabdastūpalabhyamāno gavādau nopalabhyate / tasmānna liṅgam / kiṃcānyat / deśaniyamāt /",
  "GSP31yuktdipu:959_3": "na hi liṅgasya deśaniyamo dṛṣṭaḥ / asti tu śabdasya deśaniyamaḥ / tadyathā śavatirgatikarmā",
  "GSP31yuktdipu:959_4": "kāmbojeṣveva bhāṣyate / raṃhatiḥ prācyeṣu,",
  "GSP31yuktdipu:960": "tathā dātirlavanārthaḥ,",
  "GSP31yuktdipu:961": "dātramudīcyeṣu nānyatra / tasmānna śabdo liṅgam / kiṃcānyat,",
  "GSP31yuktdipu:962_0": "iṣṭato viniyogāt / svābhāvikaṃ liṅgam / na hi dhūmognerapakṛṣya śakyate 'psu vāyāvākāśe",
  "GSP31yuktdipu:962_1": "'nyatra vā niveśayitum / śabdastu yatra vakturabhiprāyastatra tatra viniveśyate /",
  "GSP31yuktdipu:962_2": "yatha vṛddhyādayaḥ śabdāḥ svārthābhyuccayādiṣu prasiddhā ādaikṣu viniveśyante / tasmānna te liṅgam /",
  "GSP31yuktdipu:963": "sarvābhidhānaśaktitvācchabdasyādoṣa iti cet syānmataṃ sarvābhidhānaśaktiḥ śabdaḥ sarvābhidheyaśaktiścārthastayoḥ puruṣavyāpāreṇa śaktyavavacchedaḥ kriyate / katham ?",
  "GSP31yuktdipu:964_0": "ayameva śabdo 'syārthasya pratyāyako bhavatu / ayameva cārtho 'nena śabdenābhidhīyatām /",
  "GSP31yuktdipu:964_1": "etāvati puruṣavyāpāraḥ / tasmācchabdasya svābhāvikaḥ sambandho vaktrapekṣayā vyajyata",
  "GSP31yuktdipu:964_2": "iti / etadapyanyupapannam / kasmāt ?",
  "GSP31yuktdipu:965": "sutarāmanumānādarthāntaratvaprasaṃgāt / evamapi kalpayitvānumānātsutarāṃ śabdasyārthāntaratvamāpadyate / kasmāt ?",
  "GSP31yuktdipu:966_0": "na hi yathā vakrapekṣayā sarvārthasya sataḥ śabdasya śaktyavacchedastathā sarvārthaṃ",
  "GSP31yuktdipu:966_1": "liṅgaṃ vaktrapekṣayārthāntarādavacchidyate / yathā caikaḥ śabdo jagatyevamuditaḥ",
  "GSP31yuktdipu:966_2": "puruṣaviniyogāpekṣaḥ sarvamarthamabhidhātuṃ samarthastathaikaṃ liṅgaṃ kayācidyuktyā",
  "GSP31yuktdipu:966_3": "sarvārthapratyāyanasamartham / tasmānna śabdo liṅgam / yatpunaretaduktam candrādīnāmavayavāpekṣaṃ",
  "GSP31yuktdipu:966_4": "sāmānyamabhyupagamyate / tadayuktam / asādhāraṇatvāt / anumānābhāve śabdaprasiddho",
  "GSP31yuktdipu:966_5": "'rtha iti vyāghātaḥ / kiṃ cānyat / jātyādisādhyatvāt jātiguṇadravyakriyāṇāṃ ca parasparato 'rthāntaratvaṃ,",
  "GSP31yuktdipu:967": "samudāyaśca sādhyaḥ / tasmādayuktameṣāṃ tadapekṣayā sāmānyaviṣayatvam / yadapyuktamāptavādāvisaṃvādasāmānyātsvargādiśabdānāmanumānatvamiti,",
  "GSP31yuktdipu:968": "atra brūmaḥ- etadapyanupapannam / kasmāt ?",
  "GSP31yuktdipu:969": "pramāṇaviṣayatvāt / satyamastyeṣāṃ sāmānyaparikalpanā,",
  "GSP31yuktdipu:970_0": "sā tu pramāṇaviṣayā na tu prameyaviṣayā / prameyaṃ tu sāmānyamanumānamasyetyayamabhyupagamo",
  "GSP31yuktdipu:970_1": "vaḥ / taccāsādhāraṇatvātsvargādīnāṃ pratiṣiddham / tasmāttyajyatāmiyamāśaṅkānumānamevāgama iti /",
  "GSP31yuktdipu:971": "anyaḥ punaranumānāgamayorabhedapratijña idamāha / svargādayaḥ śabdā na pramāṇam / kasmāt ?",
  "GSP31yuktdipu:972": "pramāṇāntareṇa tadarthānupalabdheḥ / yasya hi śabdasyārthaḥ pratyakṣato 'numānato vā nopalabhyate sa na pramāṇam / itarastu pramāṇam / tadyathā nadyāstīre pakvamāmravanaṃ,",
  "GSP31yuktdipu:973_0": "pathi guḍaśakaṭaṃ viparyastamiti / na ca svargādiśabdānāmarthaḥ pramāṇāntareṇopalabhyate /",
  "GSP31yuktdipu:973_1": "tasmādyathā vibhurātmā sarvatra sukhādisambhavādityevamādayo bauddhaṃ prati dharmyasiddhatvādayo",
  "GSP31yuktdipu:973_2": "yathārthāstathā vedaśabdā api prāyeṇeti / etattu na yuktarūpam / kasmāt ?",
  "GSP31yuktdipu:974": "anyāyena sarvaśabdāpavādāt / kā hyatra yuktiryadasmadādibhiranupalabhyamānārthaṃ pramāṇabhūtānāmapi vākyamayathārthaṃ syāt ?",
  "GSP31yuktdipu:975_0": "saveṇa cāvaśyaṃ kaścidāptastasya ca vākyamadṛṣṭārthamityabhyupagantavyam / ato 'yaṃ",
  "GSP31yuktdipu:975_1": "tavātrāpi samānaḥ prasaṃgaḥ / na ca pramāṇaṃ svārthasiddhaye pramāṇāntaramapekṣate /",
  "GSP31yuktdipu:975_2": "tatra yadi śabdasya pramāṇāntarāpekṣaṃ yathārthatvamāśrīyate tena na kevalaṃ svargādayaḥ",
  "GSP31yuktdipu:975_3": "kiṃ tarhi śabdā evāpramāṇamiti prāptam / anumānasya ca pramāṇāntaranirapekṣasya gamakatvābhyupagamādāgamasya",
  "GSP31yuktdipu:975_4": "tato 'rthāntaratvaṃ sutarāṃ prasajyate / tasmādyuktāgamavirodhina evaṃvidhā nāstikavādāḥ",
  "GSP31yuktdipu:975_5": "śreyo 'rthibhirdūrādapohyā iti sthitametat- anumānādasiddhaṃ vastu yattadāptāgamātsādhyamiti /",
  "GSP31yuktdipu:976": "evamasya trividhasya pramāṇasyaindriyikaṃ kāraṇāntarato 'nupalabhyamānaṃ ca prameyaṃ vyākhyātam / etasmāttu yadanyattadasaditi pratyavagantavyam // 6-7 //",
  "GSP31yuktdipu:977": "----------------------------------------------------------------------",
  "GSP31yuktdipu:978": "kārikā 8",
  "GSP31yuktdipu:979": "----------------------------------------------------------------------",
  "GSP31yuktdipu:980": "āha,",
  "GSP31yuktdipu:981_0": "yadyevaṃ pradhānasyāsattvaprasaṅgaḥ / anupalabdau kāraṇāntaratvānupalabdheḥ / taddhi",
  "GSP31yuktdipu:981_1": "pratyakṣāviṣayatve satyatidūrādibhiranupalabdhikāraṇairnopalabhyate / tanna tāvat",
  "GSP31yuktdipu:981_2": "atidūrātsāmīpyādvyavadhānāccāsyāgrahaṇam / kasmāt ?",
  "GSP31yuktdipu:982": "vibhutvāt / nendriyaghātāt,",
  "GSP31yuktdipu:983": "avikalendriyairagrahaṇāt / na mano 'navasthānāt,",
  "GSP31yuktdipu:984": "avasthitamanobhiragrahaṇāt / na saukṣmyāt,",
  "GSP31yuktdipu:985": "śaśaviṣāṇādīnāṃ sattvaprasaṅgāt / nābhibhavāt,",
  "GSP31yuktdipu:986_0": "asambhavāt / na samānābhihārādekatvāt / tasmāt kāraṇāntarābhāvato 'nupalabhyamānasyāsattvamicchataḥ",
  "GSP31yuktdipu:986_1": "pradhānasyāpi śaśaviṣāṇādīnāmapi sattvaprasaṅgaḥ / athaitanneṣyate kāraṇāntaraṃ tarhyanupalabdhau vaktavyamiti /",
  "GSP31yuktdipu:987": "ucyate- yattāvaduktaṃ anupalabdhau kāraṇāntarānupapatteḥ pradhānasyāsattvaprasaṅga iti, atrāstu /",
  "GSP31yuktdipu:988": "saukṣmyāt tadanupalabdhirnābhāvāt /",
  "GSP31yuktdipu:989": "yattūktaṃ śaśaviṣāṇādīnāmapi sattvaprasaṅga iti tadayuktam / kasmāt ?",
  "GSP31yuktdipu:990": "sādhanopapatteḥ / asti hi pradhānasya saukṣmyāttadanupalabdhau sādhanaṃ,",
  "GSP31yuktdipu:991": "na śaśaviṣāṇādīnām / kiṃ tat ? ucyate",
  "GSP31yuktdipu:992": "kāryatastadupalabdhiḥ /",
  "GSP31yuktdipu:993": "pradhānasya hi kāryata upalabdhirityetadupariṣṭātpratipādayiṣyāmaḥ / na tu śaśaviṣāṇādīnāṃ kāryamasti / tasmādviṣamo 'yamupanyāsaḥ /",
  "GSP31yuktdipu:994": "āha- evamapi pratijñāntarānarthakyam,",
  "GSP31yuktdipu:995": "ekena kṛtatvāt / saukṣmyāttadanupalabdhirityukte gamyata etannābhāvāditi / tasmāttadvacanamanarthakamiti /",
  "GSP31yuktdipu:996": "ucyate- na,",
  "GSP31yuktdipu:997_0": "vītāvītaparigrahārthatvāt / evaṃ siddhe yatpratijñādvayaṃ karoti tat jñāpayatyācāryaḥ",
  "GSP31yuktdipu:997_1": "vītāvītābhyāmabhipretārthasiddhiḥ / prākca saukṣmyātiśayāttadanupalabdhirityācakṣāṇaḥ",
  "GSP31yuktdipu:997_2": "pratipādayati purastādvītaḥ prayoktavyava iti / ekasmiṃśca viṣaye dvau prayuṃjānaḥ",
  "GSP31yuktdipu:997_3": "samuccayena siddhiṃ dyotayati / kiṃ siddhaṃ bhavati ?",
  "GSP31yuktdipu:998_0": "yaduktaṃ tantrāntarīyaiḥ na pṛthakpratipattihetū vītāvītāviti tadiṣṭamevaṃ saṃgṛhītaṃ",
  "GSP31yuktdipu:998_1": "bhavati / tatra vītasya pratijñā saukṣmyāttadanupalabdhiḥ / tasya cāvītasya prasaṅgidharmāntaranivṛttirūpeṇa,",
  "GSP31yuktdipu:999": "nābhāvāt heturubhayayogī / katham ?",
  "GSP31yuktdipu:1000": "yasya pratyakṣato 'nupalabhyamānasya kāryastadupalabdhistasya saukṣmyāttadanupalabdhirdṛṣṭā / tadyathendriyāṇi / yadi punarasyābhāvādanupalabdhissyāt,",
  "GSP31yuktdipu:1001": "kāryato 'nupalabdhiprasaṅgaḥ / asti ceyaṃ kāryata upalabdhiḥ / tasmānnābhāvāt / na cedabhāvāt,",
  "GSP31yuktdipu:1002": "pariśeṣataḥ saukṣmyāt tadanupalabdhiriti //",
  "GSP31yuktdipu:1003": "āha, kiṃ punastatkāryaṃ yadbhavānpradhānasyāstitve liṅgamācaṣṭa iti ?",
  "GSP31yuktdipu:1004": "ucyate-",
  "GSP31yuktdipu:1005": "mahadādi tacca kāryaṃ prakṛtivirūpaṃ sarūpaṃ ca // ISk_8 //",
  "GSP31yuktdipu:1006": "taddhi mahadahaṃkārendriyaviśeṣāviśeṣalakṣaṇaṃ kāryaṃ pradhānena visadṛśaṃ sadṛśaṃ cetyupariṣṭātpravedayiṣyāmaḥ /",
  "GSP31yuktdipu:1007": "āha- prastāvābhāvādayuktametat / kiṃ punaradhikṛtyedamucyate prakṛtivirūpaṃ sarūpaṃ ca mahadādi kāryamiti ?",
  "GSP31yuktdipu:1008_0": "ucyate- vyaktāvyaktajñavijñānānmokṣo 'vāpyata ityetatprakṛtam / etāni ca parasparavaidharmyasādharmyapratipattimantareṇa",
  "GSP31yuktdipu:1008_1": "na śakyāni vijñātumityevamarthamidaṃ prastūyate / tasmānnākasmiko vairūpyasārūpyopanyāsa iti // 8 //",
  "GSP31yuktdipu:1009": "// iti śrīyuktidīpikāyāṃ saptatipaddhatau dvitīyamāhnikam //",
  "GSP31yuktdipu:1010": "----------------------------------------------------------------------",
  "GSP31yuktdipu:1011": "kārikā 9",
  "GSP31yuktdipu:1012": "----------------------------------------------------------------------",
  "GSP31yuktdipu:1013": "āha- āstāṃ tāvadvairūpyasārūpyacintā / kāryamidameva tāvanmahadādi parīkṣiṣyāmahe / kiṃ prāgutpatterasti nāstīti ?",
  "GSP31yuktdipu:1014_0": "kutaḥ saṃśaya iti cet syānmatam- asaṅgatārthaṃ prakaraṇāntaramupakṣipyate bhavatā /",
  "GSP31yuktdipu:1014_1": "na cāvidyamānasambandhasya saṃśayasya prakaraṇāntare 'bhidhīyamānasya nirṇītiṃ sādhvīmācāryā",
  "GSP31yuktdipu:1014_2": "manyante / avakāśāsambhavāditi /",
  "GSP31yuktdipu:1015": "ucyate- asti saṃśayāvakāśaḥ / kasmāt ?",
  "GSP31yuktdipu:1016": "ācāryavipratipatteḥ / prāgutpatteḥ kāryamasadityācāryāḥ kaṇādākṣapādaprabhṛtayo manyante / sadasaditi bauddhāḥ / naiva sannāsadityanye / tasmādupapannaḥ saṃśayaḥ /",
  "GSP31yuktdipu:1017": "tatredānīṃ bhavataḥ kā pratipattiriti ?",
  "GSP31yuktdipu:1018": "ucyate /",
  "GSP31yuktdipu:1019": "nāvidyamānasya mahadādervikārasya pradhānādāvirbhāva iti pratijānīmahe / kasmāt ?",
  "GSP31yuktdipu:1020_0": "sanniveśaviśeṣamātrābhyupagamāt / na hi naḥ kāraṇādarthāntarabhūtaṃ kāryamutpadyata",
  "GSP31yuktdipu:1020_1": "ityabhyupagamaḥ / kiṃ tarhi viśvātmakānāṃ sattvarajastamasāmapagataviśeṣāviśeṣāḥ",
  "GSP31yuktdipu:1020_2": "sanmātralakṣaṇopacayāḥ pratinivṛttapariṇāmavyāpārāḥ paramavibhāgamupasaṃprāptāḥ sūkṣmāḥ",
  "GSP31yuktdipu:1020_3": "śaktayaḥ / tāsāmadhikārasāmarthyādupajātapariṇāmavyāpārāṇāṃ sanmātrānukrameṇa pracayamupasaṃpadyamānānāṃ",
  "GSP31yuktdipu:1020_4": "sanniveśaviśeṣamātraṃ vyaktam / etasyāṃ kalpanāyāmasata utpattau kaḥ prasaṅga iti ?",
  "GSP31yuktdipu:1021": "etenaiva bāhyānāṃ tantvādikāryāṇāṃ paṭādīnāṃ sanniveśaviśeṣamātratvādasata utpattiḥ pratiṣiddhā boddhavyā /",
  "GSP31yuktdipu:1022": "āha- avidyamānametat / kasmāt ?",
  "GSP31yuktdipu:1023": "asiddhe,",
  "GSP31yuktdipu:1024_0": "nārthāntarasiddheḥ / yadi hi sanniveśaviśeṣamātratvaṃ kāryasya siddhaṃ syādata etadyujyate",
  "GSP31yuktdipu:1024_1": "vaktum- tadabhyupagamādasadutpatteraprasaṅga iti / tattvasiddham / dravyāntarabhūtasyāvayavino",
  "GSP31yuktdipu:1024_2": "niṣpattipratijñānāt / tasmāt kākaviṣāṇāt śaśaviṣāṇasiddhivadayuktaṃ sanniveśaviśeṣamātrābhyupagamātsatkāryasiddhiriti /",
  "GSP31yuktdipu:1025": "itaścāsat kāryam,",
  "GSP31yuktdipu:1026_0": "agrahaṇāt / iha śrotrādīnāṃ viṣayabhūtasya tatsannidhānādavaśyaṃ grahaṇena bhavitavyam /",
  "GSP31yuktdipu:1026_1": "yadi ca prāgutpatteḥ satkāryaṃ syāt tadapi śrotrādisannidhānāt gṛhyeta / na tu gṛhyate / tasmādasatkāryam /",
  "GSP31yuktdipu:1027": "anupalabdhikāraṇasadbhāvāditi cet,",
  "GSP31yuktdipu:1028": "tatraitatsyāt,",
  "GSP31yuktdipu:1029": "asti prāgutpatteḥ kāryasyānupalabdhikāraṇaṃ tasmādasya sato 'pyagrahaṇaṃ bhavati / uttarakālaṃ tadvigamāt grahaṇamiti / etaccānupapannam / kasmāt ?",
  "GSP31yuktdipu:1030_0": "anupalabdhyasambhavāt / taddhi pratyakṣāviṣayatve satyatidūrādibhiranupalabdhikāraṇairnopalabhyate /",
  "GSP31yuktdipu:1030_1": "na caiṣāṃ tatra sambhavaḥ / tasmādasadetat / kāraṇāntarānabhidhānāt / na cātidūrādivyatiriktamanupalabdhau",
  "GSP31yuktdipu:1030_2": "kāraṇāntaramadhīdhve yato 'syāgrahaṇaṃ syāt / ataścāsadeva / kiṃ cānyat kāraṇānupalabdhiprasaṅgāt /",
  "GSP31yuktdipu:1030_3": "anupalabdhikāraṇasadbhāvātkāryasyāgrahaṇamicchataḥ kāraṇāgrahaṇaprasaṅgaḥ / kasmāt ?",
  "GSP31yuktdipu:1031": "abhinnadeśatvāt / ekendriyagrāhyatvāt sthūlatvācca / tattvaniṣṭam / tasmādayuktamanupalabdhikāraṇasadbhāvātsataḥ kāryasyāgrahaṇamiti / pramāṇāntaranivṛttiprasaṅgādayuktamiti cet,",
  "GSP31yuktdipu:1032_0": "syādetat yadi tarhi pratyakṣaviṣayamevāsti / tato 'nyatrāstītyetadupagamyate / tenātīndriyaviṣayasyānumānasya",
  "GSP31yuktdipu:1032_1": "nivṛttiprasaṅgaḥ / aniṣṭaṃ caitat / tasmānnānupalabdherasatkāryamiti / etadapyayuktam / kasmāt ?",
  "GSP31yuktdipu:1033": "kriyāguṇavyapadeśāsambhavāt / yaddhi pratyakṣato nopalabhyate tatkriyayāstīti saṃsūcyate / yathā harmyāvasthitānāṃ tṛṇānāmudvahanādvāyuḥ guṇena,",
  "GSP31yuktdipu:1034": "yathā mālatīlatāgandhena vyapadeśena vā,",
  "GSP31yuktdipu:1035": "kāryādinā yathendriyāṇi / na tu prāgutpatteḥ kāryasya kriyāguṇavyapadeśasambhavaḥ tasmādasatkāryam /",
  "GSP31yuktdipu:1036_0": "itaścāsatkāryam / kartṛprayāsasāphalyāt / iha prāgvyāpāropakramāt kartārastasmātphalamupalipsamānāḥ",
  "GSP31yuktdipu:1036_1": "kāryaviśeṣaniyatasāmārthyaṃ sādhanamupādāya vyāpriyante / taccetprāgapi vyāpārāt",
  "GSP31yuktdipu:1036_2": "syāttadarthasya parispandasyānarthakyaṃ prāptam / aniṣṭaṃ caitat / tasmāt kartṛprayāsasāphalyāt",
  "GSP31yuktdipu:1036_3": "asatkāryam / pariṇāmādyupapatterna doṣa iti cet syānmataṃ kāraṇasya pariṇāmavyūhasaṃśleṣavyaktipracayakṣaṇāndharmān",
  "GSP31yuktdipu:1036_4": "yasmāt kartrādīni kurvanti nānarthakāni syuḥ / sattvaṃ ca kāryasya na nirupyate /",
  "GSP31yuktdipu:1036_5": "ka evaṃ sati doṣaḥ syāditi ?",
  "GSP31yuktdipu:1037": "ucyate- na śakyamevaṃ kalpayitum / kasmāt ?",
  "GSP31yuktdipu:1038_0": "mārgāntarānupapatteḥ / pariṇāmo hi nāmāvasthitasya dravyasya dharmāntaranivṛttiḥ",
  "GSP31yuktdipu:1038_1": "dharmāntarapravṛttiśca / tatra sato dharmāntarasya nirodhābhyupagamādasataścotpattipratijñānānnedamarthāntaramārabhyate /",
  "GSP31yuktdipu:1038_2": "evaṃ vyūhādayo 'pyupasaṃhartavyāḥ / tasmāt pariṇāmādibhirabhibhavāt kartrādīnāmarthavattvādasatkāryam / tathā coktam-",
  "GSP31yuktdipu:1039": "jahaddharmāntaraṃ pūrvamupādatte yadā param /",
  "GSP31yuktdipu:1040": "tattvādapracyuto dharmo pariṇāmaḥ sa ucyate //",
  "GSP31yuktdipu:1041": "kutaśca na satkāryam ?",
  "GSP31yuktdipu:1042": "ārambhoparamayorādyantāviśeṣaprasaṃgāt / yadi satkāryaṃ syāt tena yaḥ kriyārthaḥ sādhanānāmādau parispandaḥ so 'nte 'pi syāt / vā yo 'nte virāmaḥ sa ādāvapi syāt / kasmāt ?",
  "GSP31yuktdipu:1043": "sadaviśeṣāt / na tu tadasti / tasmādasatkāryam /",
  "GSP31yuktdipu:1044_0": "itaścāsatkāryam utpattidharmasyādyantayoraviśeṣaprasaṅgāt / yadi satkāryaṃ syāt tena",
  "GSP31yuktdipu:1044_1": "yathā niṣpannasyotpattidharmeṇābhisambandhaḥ tathā ādāvapi syāt / yathaivādāvabhisambandhaḥ",
  "GSP31yuktdipu:1044_2": "tathānte 'pi syāt / dṛṣṭastvabhisambandho nābhisambandhaścādyantayoḥ / tasmādasatkāryam /",
  "GSP31yuktdipu:1045_0": "itaścāsatkāryam / janmasacchabdayorvirodhāt / iha janmaśabdaḥ prāgabhūtasyārthasya",
  "GSP31yuktdipu:1045_1": "bhāvakramamāha / sacchabdastu kriyāntarahetutvamāha / yadi sato janma syādaikārthyamanayoḥ",
  "GSP31yuktdipu:1045_2": "syāt / na tvetadasti / tasmādayuktaṃ sajjāyata iti /",
  "GSP31yuktdipu:1046": "ucyate- yaduktaṃ dravyāntarabhūtasyāvayavino niṣpattipratijñānānna sanniveśaviśeṣamātratvāt satkāryamityatra brūmaha- tadasiddhiḥ,",
  "GSP31yuktdipu:1047_0": "bhedenāgrahaṇāt / yadi tantvādibhyo dravyāntarabhūtasyāvayavino niṣpattiḥ syāt tena",
  "GSP31yuktdipu:1047_1": "yathā tantukalāpe paṭastatraiva vā paṭāntaramāhitaṃ bhedenopalabhyate tathaivopalabhyeta /",
  "GSP31yuktdipu:1047_2": "na tūpalabhyate / tasmāt na dravyāntaram /",
  "GSP31yuktdipu:1048": "samavāyādagrahaṇamiti cet syādetat,",
  "GSP31yuktdipu:1049": "saṃyoginordravyayoḥ satyādhārādheyabhāve bhedena grahaṇaṃ bhavati / samavāyalakṣaṇā tu prāptistantupaṭayoḥ / tasmānnāsti bhedena grahaṇamiti /",
  "GSP31yuktdipu:1050": "taccānupapannam / kasmāt ?",
  "GSP31yuktdipu:1051_0": "asiddhatvāt / siddhe satyarthāntarabhāve 'vayavinastatprāptau ca samavāye sarvametatsyāt /",
  "GSP31yuktdipu:1051_1": "tattvasiddhamubhayam / tasmādayuktametat / kiṃcānyat dṛṣṭāntābhāvāt / mahāparimāṇaṃ",
  "GSP31yuktdipu:1051_2": "dravyamanyatrāhitaṃ samavāyāt bhedena nopalabhyate ityetasminnarthe paryanuyuktasya kaste dṛṣṭāntaḥ ?",
  "GSP31yuktdipu:1052": "na cāstyanudāhṛto vādaḥ /",
  "GSP31yuktdipu:1053_0": "vyāpte na grahaṇamiti cet syānmatamakāryakāraṇabhūtaṃ dravyaṃ satyapi sambandhe na",
  "GSP31yuktdipu:1053_1": "dravyāntaraṃ vyaśnuta ityato bhedena gṛhyate / tantupaṭayostu kāryakāraṇabhūtatvāt",
  "GSP31yuktdipu:1053_2": "vyāptiḥ / tasmānnāsti bhedena grahaṇamiti /",
  "GSP31yuktdipu:1054": "etadapyayuktam / kasmāt ?",
  "GSP31yuktdipu:1055": "sādhyatvāt / satyarthāntarabhāve 'vayavidravyāntaravat kāryakāraṇabhāvaḥ sādhyaḥ samavāyaśca / ata iyaṃ vyāptiḥ syāt / sā cāprasiddhā ityato na samyagetat /",
  "GSP31yuktdipu:1056": "vemādivat iti cet syādetat- yathā satyarthāntarabhāve vemādayo 'vayavinaḥ kāraṇam evaṃ tantavo 'pi /",
  "GSP31yuktdipu:1057": "etadanupapannam / kasmāt ?",
  "GSP31yuktdipu:1058": "anabhyupagamāt / karaṇaṃ vemādayaḥ paṭasya,",
  "GSP31yuktdipu:1059_0": "na kāraṇamityayamabhyupagamo naḥ / tasmāt viṣamo 'yaṃ dṛṣṭāntaḥ / kiṃ cānyat / tadvadavyāptiprasaṅgāt /",
  "GSP31yuktdipu:1059_1": "vemādivadarthāntaraṃ paṭāttantava ityevaṃ bruvatastadvadavyāptiprasaṅgaḥ / kiṃ cānyat /",
  "GSP31yuktdipu:1059_2": "sparśakriyāmūrtigurutvāntaravatastadvati pratighātāditi / iha sparśāntaravati sparśāntaravatpratīghāto",
  "GSP31yuktdipu:1059_3": "dṛṣṭaḥ / tadyathā ghaṭasyāśmani / sparśāntaravāṃśca te paṭastantubhya ityato 'sya",
  "GSP31yuktdipu:1059_4": "tadvyāpitvamayuktam / evaṃ ca kriyādayo vaktavyāḥ / tasmādyuktametat bhedānāṃ grahaṇānnāvayavī dravyāntaramiti /",
  "GSP31yuktdipu:1060": "itaśca nāvayavī dravyāntaram / kṛtsnaikadeśavṛttyanupapatteḥ / sa hyavayaveṣu vartamānaḥ kṛtsneṣu vā vartate pratyavayavaṃ vā ?",
  "GSP31yuktdipu:1061": "kiṃ cātaḥ ?",
  "GSP31yuktdipu:1062": "tanna tāvat kṛtsneṣu vartate / kasmāt ?",
  "GSP31yuktdipu:1063_0": "ekadeśagrahaṇe grahaṇābhāvaprasaṅgāt / yadanekeṣu vartate tasya kṛtsnādhāragrahaṇe",
  "GSP31yuktdipu:1063_1": "sati grahaṇaṃ dṛṣṭam / tadyathā dvitvādīnām / evaṃ ca sati viṣāṇādigrahaṇe gograhaṇaprasaṅgaḥ /",
  "GSP31yuktdipu:1063_2": "kiṃ cāvayavānavasathāprasaṅgāt / sa hyavayavān vyāpnuvaṃstaddvyatirekeṇāvayavāntarābhāvāt kena vyāpnuyāt ?",
  "GSP31yuktdipu:1064": "avayavāntarābhyupagame cānavasthāprasaṃgaḥ / kṛtsnaikadeśavṛttiprasaṅgaśca samānaḥ / tasmānna sarveṣu parisamāpyate,",
  "GSP31yuktdipu:1065_0": "na pratyekamanekatvaprasaṅgāt / anekādhāraparisamāptaṃ hyanekaṃ rūpādi dṛṣṭamiti /",
  "GSP31yuktdipu:1065_1": "kiṃcānyat śāstrahāneḥ / pratyavayavaṃ parisamāpto 'vayavītyetadicchato mūrtimatāvayavena",
  "GSP31yuktdipu:1065_2": "samānadeśaḥ syāt / tataśca yacchāstraṃ mūrtimatāmasamānadeśatvamiti tasya vyāghāto",
  "GSP31yuktdipu:1065_3": "'vayavaparimāṇaṃ ca prāpnoti / na mahattvādiparisamāptatvādekadravyaṃ ca prāpnoti /",
  "GSP31yuktdipu:1065_4": "tataśca yacchāstraṃ dravyamanekadravyamadravyaṃ vā tasya hāniretāvatā cāsya vṛttirbhavantī",
  "GSP31yuktdipu:1065_5": "bhavet / sarvathā ca doṣaḥ / tasmānnāvayavī dravyāntaram /",
  "GSP31yuktdipu:1066_0": "arthāntarāvasthāne 'rthāntarotpattivināśadarśanādanyatvamiti cet syādetat - vidyamāneṣu",
  "GSP31yuktdipu:1066_1": "tantuṣu paṭo na bhavati saṃyogalakṣaṇasya kāraṇāntarasyānutpatteḥ / saṃyogottarakālaṃ",
  "GSP31yuktdipu:1066_2": "tu bhavati / kāraṇasāmagryā vidhamāneṣveva ca tantuṣu vināśamupayāti / vibhāgādarthāntarāvasthāne",
  "GSP31yuktdipu:1066_3": "cārthāntarotpattivināśau dṛṣṭau / tadyathā himavadavasthāne davāgneḥ / tasmādarthāntaraṃ",
  "GSP31yuktdipu:1066_4": "paṭastantubhya iti /",
  "GSP31yuktdipu:1067": "etadapyayuktam / kasmāt ?",
  "GSP31yuktdipu:1068": "sādhyatvāt / sādhyaṃ tāvadetat- kimatrārthāntaramutpadyate vinaśyati vā ?",
  "GSP31yuktdipu:1069": "āhosvittantuṣveva samavasthānaviśeṣāpekṣasya paṭābhidhānasya pravṛtinivṛttī senāvanavadbhavataḥ ?",
  "GSP31yuktdipu:1070": "tasmādetadapi nāvayavino dravyāntarabhāve liṅgam /",
  "GSP31yuktdipu:1071": "tatpuruṣabahuvrīhidvandvasamāsopapatteranya iti cet syānmatam,",
  "GSP31yuktdipu:1072_0": "ihārthāntaratve sati tatpuruṣo dṛṣṭaḥ / tadyathā rājñaḥ puruṣo rājapuruṣa iti / bahuvrīhiśca",
  "GSP31yuktdipu:1072_1": "citraguḥ śabalaguḥ / dvandvaśca plakṣanyagrodhāviti / asti cehāpi tatpuruṣastantūnāṃ",
  "GSP31yuktdipu:1072_2": "paṭaḥ / bahuvrīhiśca dṛḍhatantuḥ śuklatantuḥ / dvandvaśca tantupaṭāviti / tasmāccāvayavyarthāntaram /",
  "GSP31yuktdipu:1073": "etaccāyuktam / kasmāt ?",
  "GSP31yuktdipu:1074_0": "anekāntāt / ananyatve 'pi hi tatpuruṣo dṛṣṭaḥ / tadyathā senāgajaḥ kānanavṛkṣa iti /",
  "GSP31yuktdipu:1074_1": "bahuvrīhiśca vīrapuruṣā mattagajā senā iti / dvandvastu yadi syātsatyamevārthāntaramavayavī",
  "GSP31yuktdipu:1074_2": "syāt / na tu kaścitpaṭāvasthāyāmevaṃ prayuṅkte- tantupaṭāvānayeti / tasmānmanorathamātrametat /",
  "GSP31yuktdipu:1074_3": "etena samākhyāsāmarthyabhedāḥ prayuktāḥ / te cāpi cānarthānatve sati senādiṣu dṛṣṭāḥ /",
  "GSP31yuktdipu:1074_4": "tasmānnāvayavī dravyāntaram / dravyāntarabhūtasyāvayavino niṣpattipratijñānāt,",
  "GSP31yuktdipu:1075": "na sanniveśaviśeṣamātratvāt satkāryamityetadayuktam /",
  "GSP31yuktdipu:1076": "yatpunaretaduktamanupalabdherasatkāryamiti, atra brūmaḥ / etadapyayuktam / kasmāt ?",
  "GSP31yuktdipu:1077_0": "saṃśayakāraṇatvāt / sa ca sadviṣayānupalabdhiḥ / ityetasmādeva hetossāṃśayikā vayam /",
  "GSP31yuktdipu:1077_1": "tāmeva tu niścayārthamavalambamāno na yuktimārgamanuyāti / yat punaretaduktaṃ kāraṇāntarānabhidhānāditi-",
  "GSP31yuktdipu:1077_2": "etadapyanupapannam / kasmāt ?",
  "GSP31yuktdipu:1078_0": "abhiprāyānavabodhāt / yo hi yathā kuṇḍe badarāṇyarthāntarabhūtānyāhitāni tathā kāraṇe",
  "GSP31yuktdipu:1078_1": "kāryamastītyetadācaṣṭe taṃ pratyayamupālambhaḥ syāt / vayantu anekaśaktadharmiṇaḥ",
  "GSP31yuktdipu:1078_2": "sahakāriśaktyantarānugṛhītasya pūrvasyāśśaktestirobhāvamuttarasyāścāvirbhāvamupādadhānāḥ",
  "GSP31yuktdipu:1078_3": "kāraṇameva kāryamityanumanyāmahe / tayostu śaktyoryugapadagrahaṇam / itaretarapratibandhahetutvāt /",
  "GSP31yuktdipu:1078_4": "vastrasyāyāmavistāravat,",
  "GSP31yuktdipu:1079": "kūrmāṅgamiva draṣṭavyam / yathā vastrasyopasaṃhārapratibandhādāyāmavistārau na grahaṇaviṣayatāṃ pratipadyete,",
  "GSP31yuktdipu:1080": "sattāṃ vā na jihītaḥ kūrmasyevāṅgāni,",
  "GSP31yuktdipu:1081": "tatha tantvādīnāmapi bhāvānāṃ kāraṇābhimatā kāryābhimatā cāvasthā krameṇa vā sthiraśca bhavat tannimittastadgrahaṇāgrahaṇavikalpaḥ /",
  "GSP31yuktdipu:1082": "etena kāraṇagrahaṇaṃ pratyuktam / yadapyuktaṃ pramāṇāntaranivṛttiprasaṅgāditi satyametat / yattūktaṃ kriyāguṇavyapadeśāsambhavādanumānābhāva iti tadanupapannam / kasmāt ?",
  "GSP31yuktdipu:1083_0": "pṛthaktvānabhyupagamāt / kāryakāraṇapṛthaktvavādinastatkriyāguṇānāṃ pṛthaktvamanumātuṃ",
  "GSP31yuktdipu:1083_1": "yuktamityatastantvavasthāne paṭakriyāguṇagrahaṇādanumānābhāva ityayamupālambhaḥ sāvakāśaḥ",
  "GSP31yuktdipu:1083_2": "syāt / asmākantu kāraṇamātrasyaiva saṃghātādākārāntaraparigrahādvā kriyāguṇānāṃ pracitirvyaktiviśeṣo",
  "GSP31yuktdipu:1083_3": "bhavatīti bruvatāmadoṣaḥ / vyapadeśastu kāryakāraṇaparyāyaḥ / so 'yuktaḥ / kasmāt ?",
  "GSP31yuktdipu:1084": "anekāntāt / dravyaguṇatvakarmatvādīnāṃ kriyāguṇakāryakāraṇabhāvo 'tha ca satyamiṣyate 'tha liṅgaparyāyaḥ / na tarhi vayaṃ paryanuyojyā vyapadeśābhāvādasatkāryamiti / kiṃ kāraṇam ?",
  "GSP31yuktdipu:1085_0": "prakaraṇāt / vipratipattau hi satyāṃ liṅgataḥ prāgutpatteḥ kāryasya samadhigamaṃ",
  "GSP31yuktdipu:1085_1": "kariṣyāma iti prakṛtamevaitat / anaikāntikatvaṃ ca samānam / niṣpattyanantaraṃ dravyasyāstitvābhyupagamādaguṇavato",
  "GSP31yuktdipu:1085_2": "dravyasya guṇārambhaḥ / karmaguṇā aguṇā iti vacanādutpannamātraṃ dravyaṃ niṣkriyaṃ",
  "GSP31yuktdipu:1085_3": "nirguṇamavatiṣṭhate iti vaḥ pakṣaḥ / na cāsya tathābhūtasya liṅgamasti / atha cāstitvaṃ",
  "GSP31yuktdipu:1085_4": "bhavadbhirabhyupagamyate / siddhergrahaṇātsadbhāva iti cenna / sarvavivādasiddhiprasaṅgāt /",
  "GSP31yuktdipu:1085_5": "dṛṣṭāntaviruddhamarthaṃ pratijñāya pratiṣidhyamānena siddhabuddhiviṣayatā smartavyetyetasyāṃ",
  "GSP31yuktdipu:1085_6": "kalpanāyāṃ sarvavivādasiddhiprasaṃgaḥ syāt / kiṃ cānyat / pratipakṣe samānatvāt /",
  "GSP31yuktdipu:1085_7": "asmatpakṣe 'pi tarhi bhagavatpañcaśikhādīnāṃ pratyakṣatvātsatkāryamabhyupagantavyam /",
  "GSP31yuktdipu:1085_8": "tasmānna kriyāguṇavyapadeśāsambhavādasatkāryam /",
  "GSP31yuktdipu:1086": "yatpunaretaduktaṃ- kartṛprayāsasāphalyādasatkāryamiti, atra brūmaḥ- etadapyayuktam / kasmāt ?",
  "GSP31yuktdipu:1087": "asadakaraṇāt",
  "GSP31yuktdipu:1088_0": "yadyubhayapakṣaprasiddhasyāsataḥ kriyāyogaḥ syāt ata etadyujyate vaktum kārye sati",
  "GSP31yuktdipu:1088_1": "kartuḥ prayāso 'narthaka iti / tattvasataḥ karaṇamanupapannam / tasmādayuktametat /",
  "GSP31yuktdipu:1088_2": "hetvabhidhānādasiddhiriti cet syādetat- yathā niṣpannatvānmadhvādīnāṃ dhāraṇasamartho",
  "GSP31yuktdipu:1088_3": "ghaṭo na kriyata ityayamapadiṣṭo heturasmābhiḥ evamitthaṃ kāryasyāsataḥ kāraṇaṃ nopapannamiti",
  "GSP31yuktdipu:1088_4": "noktaṃ bhavatā / tasmādasiddhiriti / etaccānupapannam / kasmāt ?",
  "GSP31yuktdipu:1089": "satyasati vā sambandhe doṣaprasaṅgāt / taddhi kriyamāṇaṃ sati vā sambandhe kārakaiḥ kriyate 'sati vā ?",
  "GSP31yuktdipu:1090": "sambandhaścāsya bhavanpravṛttikāle vā kāraṇānāṃ syāt, niṣpattikāle vā ?",
  "GSP31yuktdipu:1091": "kiṃ cātaḥ ?",
  "GSP31yuktdipu:1092": "tanna tāvatpravṛttikāle sambandho yuktaḥ / kasmāt ?",
  "GSP31yuktdipu:1093_0": "adravyatvāt / pravṛttikāle kartrādīnāṃ kriyāguṇavyapadeśābhāvādavastubhūtaṃ śaśaviṣāṇasthānīyaṃ",
  "GSP31yuktdipu:1093_1": "vaḥ kāryam / na cāsti tathābhūtasya vastubhūtena sambandhaḥ / atha niṣpattikāle 'bhisambadhyate",
  "GSP31yuktdipu:1093_2": "yaduktaṃ sato niṣpannatvātkriyānutpattiriti tasya vyāghātaḥ / atha matamasatyapi",
  "GSP31yuktdipu:1093_3": "sambandhe niṣpattirbhavatīti tena kārakavyāpāravaiyarthyaprasaṃgaḥ / prāgapi ca kārakopādānātkāryaniṣpattiprasaṅga iti / uktaṃ ca",
  "GSP31yuktdipu:1094": "asattvānnāsti sambandhaḥ kārakaiḥ sattvasaṃgibhiḥ /",
  "GSP31yuktdipu:1095": "asambandhasya cotpattimicchato na vyavasthitiḥ //",
  "GSP31yuktdipu:1096": "iti /",
  "GSP31yuktdipu:1097": "āha, nanu ca madhyame kāle kartrādibhiḥ kāryaṃ kriyate /",
  "GSP31yuktdipu:1098": "kaḥ punarasau madhyamaḥ kāla iti ?",
  "GSP31yuktdipu:1099": "āha-",
  "GSP31yuktdipu:1100": "ārambhāya prasṛtā yasminkāle bhavanti karttāraḥ /",
  "GSP31yuktdipu:1101": "kāryasyāniṣpādāttaṃ madhyamaṃ kālamicchanti // iti /",
  "GSP31yuktdipu:1102": "yadā hetavaḥ pravṛttārambhā bhavantyuddiśya kāryaṃ na ca tāvannaimittikasyātmalābhaḥ saṃvartate sa madhyamaḥ kālaḥ / tasminkriyate kārakaiḥ kāryamiti /",
  "GSP31yuktdipu:1103": "ucyate,",
  "GSP31yuktdipu:1104": "na,",
  "GSP31yuktdipu:1105_0": "avasthāntarānupatteḥ / prāṅniṣpatterasattā / niṣpannasya sattetyavasthādvayam / sadasadrūpā",
  "GSP31yuktdipu:1105_1": "cāvasthā nāsti yo madhyamaḥ syāt / ato na yuktametaditi / kiṃcānyat / pūrvadoṣāparihārāduddiśya",
  "GSP31yuktdipu:1105_2": "kāryaṃ tasyātmano lābhātmakena saha sambandha iti ?",
  "GSP31yuktdipu:1106": "atrāpyayaṃ paryanuyogo naiva nivartata iti / tasmāccitramapi vākyaṃ prasārya na kiṃcitparihṛtaṃ bhavatā / tasmādyuktametat satyasati vā sambandhe doṣaprasaṃgādasanna kriyata iti /",
  "GSP31yuktdipu:1107": "yasya punaḥ satkāryaṃ tasya doṣo nāsti / kasmāt ?",
  "GSP31yuktdipu:1108": "upādānagrahaṇāt",
  "GSP31yuktdipu:1109_0": "upādānamiti kāraṇaṃ tantvādyācakṣmahe / taddhi tasya kārakairgṛhyate abhisambadhyata",
  "GSP31yuktdipu:1109_1": "ityarthaḥ / tasmācca nārthāntaraṃ kāryam ityataḥ kāraṇenābhisambaddhānāṃ kārakāṇāṃ",
  "GSP31yuktdipu:1109_2": "kāryeṇaiva sambandho bhavatītyadoṣaḥ /",
  "GSP31yuktdipu:1110": "āha- nanu ca yasyāpi satkāryaṃ tasyopādānādarthāntaraṃ tatkāryaṃ syāt / kasmāt ?",
  "GSP31yuktdipu:1111_0": "kāryārthirupādānāt / yadyadarthamupādīyate tattasmādarthāntara yathā vemādibhyaḥ",
  "GSP31yuktdipu:1111_1": "paṭaḥ / tantavaśca paṭādibhirupādīyante / tasmāttebhyo 'pyarthāntaraṃ paṭa iti /",
  "GSP31yuktdipu:1111_2": "etena sattvaṃ prayuktam / yadyadarthamupādīyate tattasminnasat / yathā vemādiṣu paṭa iti /",
  "GSP31yuktdipu:1112": "ucyate,",
  "GSP31yuktdipu:1113": "na avayavipratiṣedhāt / pratiṣiddhastāvadavayavī dravyāntarabhūtastasmādanupapannārthametat / kiṃ cānyat /",
  "GSP31yuktdipu:1114": "sarvasambhavābhāvāt",
  "GSP31yuktdipu:1115_0": "upādānasāmānyādvemādivadarthāntaraṃ paṭastantubhya iti brūvato 'rthāntaratvasāmānyāttantuvatsarvasmātkāraṇātkāryasya",
  "GSP31yuktdipu:1115_1": "sambhavaḥ syāt / na tvevamasti / tasmātsarvasambhavābhāvādasamyagetat / kiṃcānyat,",
  "GSP31yuktdipu:1116": "jātibhedaprasaṃgādarthāntarārambhaprasaṅgācca upādānasāmānyādvemādivadarthāntaraṃ paṭastantubhya iti brūvato yathā vemādibhyo bhinnajātīyo bhinnadeśaśca,",
  "GSP31yuktdipu:1117_0": "tathā tantubhyaḥ paṭaḥ syāt yathā cāvasthite paṭe vemādayaḥ paṭāntaraṃ kurvanti tathā",
  "GSP31yuktdipu:1117_1": "hyavasthite paṭe tantavo 'pi paṭāntaramārabheran / na caitadiṣṭam / na tarhyupādānasāmānyādvemādivattantubhyaḥ",
  "GSP31yuktdipu:1117_2": "paṭasyārthāntaratvam /",
  "GSP31yuktdipu:1118": "yatpunaretaduktaṃ yadyadarthamupādīyate na tat tatrāstīti, atra brūmaḥ- ayuktametat / kasmāt ?",
  "GSP31yuktdipu:1119_0": "ādhārādheyabhāvānabhyupagamāt / asakṛduktamasmābhirna tantuṣu paṭo nāma kaścidasti /",
  "GSP31yuktdipu:1119_1": "kiṃ tarhi tantava eva paṭaḥ / tattu sanmārgavidveṣādbhavatā na gṛhyate / kiṃ cānyat /",
  "GSP31yuktdipu:1119_2": "anekāntāt / upetya vā brūmaḥ kathaṃ tāvattilāstailārthamupādīyante,",
  "GSP31yuktdipu:1120": "bhavati cātra tailam / mṛdvīkā rasārthamupādīyate,",
  "GSP31yuktdipu:1121": "bhavati cāsyāṃ rasaḥ / godhukca payo 'rthaṃ gāmādatte,",
  "GSP31yuktdipu:1122": "bhavati ca tasyāṃ kṣīram / śālikalāpaśca taṇḍulārthamupādīyate,",
  "GSP31yuktdipu:1123": "santi cātra taṇḍulā ityanaikāntiko hetuḥ /",
  "GSP31yuktdipu:1124_0": "āha- āvaraṇopalabdherayuktam / tilādiṣvāvaraṇaṃ pratyakṣata upalabhyate / tatpratibandhāttailādīnāmagrahaṇam /",
  "GSP31yuktdipu:1124_1": "vyāpāraśca kartustadvigamārtho na tu kāryasyāvaraṇamasti / tasmādviṣamo dṛṣṭāntaḥ /",
  "GSP31yuktdipu:1125": "ucyate na,",
  "GSP31yuktdipu:1126_0": "mārgāntaratvāt / yadyatrāsti tatra tadarthamupādīyate iti pūrvaṃ bhavatātisṛṣṭam /",
  "GSP31yuktdipu:1126_1": "idānīṃ tvavagamavigamārthaṃ sato 'pyupādānamiti brūvato mārgāntaragamanaṃ pūrvavādatyāgo",
  "GSP31yuktdipu:1126_2": "'naikāntikasya cāparihāra iti / yatpunaretaduktaṃ pariṇāmādyupapatteradoṣa iti tathā",
  "GSP31yuktdipu:1126_3": "tadastu / yattūktaṃ mārgāntarānupapatteriti atra brūmaḥ- etadapyayuktam / kasmāt ?",
  "GSP31yuktdipu:1127_0": "pariṇāmadharmānavabodhāt / sato dharmāntarasya nirodhamasataścotpattiṃ pariṇāmamabhidadhato",
  "GSP31yuktdipu:1127_1": "vyaktamayamupālambhaḥ syāt / na tvanayānusṛtyā pratiṣṭhāmahe / kiṃ tarhi sādhanānugṛhītasya",
  "GSP31yuktdipu:1127_2": "dharmiṇo dharmāntarasyāvirbhāvaḥ pūrvasya ca tirobhāvaḥ pariṇāmaḥ / na cāvirbhāvatirobhāvāvutpattinirodhau /",
  "GSP31yuktdipu:1127_3": "vyūhasaṃśleṣavyaktipracayāstu kimasato dharmā uta svato 'santa iti vicāryam / kiṃ",
  "GSP31yuktdipu:1127_4": "cātaḥ / yadi tāvadasato dharmāḥ yathā kasyeti vācyam / atha svayamasantaḥ paścādbhavanti",
  "GSP31yuktdipu:1127_5": "tadapyayuktam / kasmāt ?",
  "GSP31yuktdipu:1128": "anarthāntaratvāt / satyarthāntarabhāve prāgasantaḥ paścādupalabhyamānāḥ satkāryavādaṃ nirākuryuḥ / sa caiṣāmarthāntarabhāvo na prasiddhaḥ / tasmātkimatropapannam ?",
  "GSP31yuktdipu:1129_0": "grahaṇāgrahaṇavikalpe coktaḥ parihāraḥ / kiṃ cānyat / dravyāntarotpattivyāghātāt /",
  "GSP31yuktdipu:1129_1": "upetya vaiṣāmutpattiṃ brūmaḥ- yadi hi pariṇāmavyūhasaṃśleṣavyaktipracayamātraṃ kāryamiṣyate",
  "GSP31yuktdipu:1129_2": "yaduktaṃ dravyāṇi dravyāntaramārabhanta iti tasya vyāghātaḥ / kasmāt ?",
  "GSP31yuktdipu:1130": "na hyete bhāvā dravyāntaram / tasmāddinakarakiraṇapratāpamūrchitasyeva dāvāgnyupasarpaṇadoṣonutāpāyaiva bhavataḥ pratipattiḥ /",
  "GSP31yuktdipu:1131": "etenārambhoparamotpattyaviśeṣaprasaṅgo janmasacchabdaḥ pratyuktaḥ / katham ?",
  "GSP31yuktdipu:1132_0": "ātmabhūtaṃ hi tantūnāṃ paṭākhyaṃ vyūhasthānīyaṃ sanniveśaviśeṣaṃ yadā kārakāṇi svena",
  "GSP31yuktdipu:1132_1": "svena vyāpāreṇāviṣkurvanti tadā kriyate utpadyate jāyata ityevamādirlokasya vyavahāraḥ",
  "GSP31yuktdipu:1132_2": "pravartate / yadā tu kārakāṇi śaktyantarāvirbhāvātsaṃsthānāntareṇautsukyavartitāmavasthāmupasaṃharanti",
  "GSP31yuktdipu:1132_3": "tadā prāgupalabdhaṃ saṃsthānaṃ vināśaśabdavācyatāṃ pratipadyate / paramārthatastu",
  "GSP31yuktdipu:1132_4": "na kasyacidutpādo 'sti na vināśaḥ / yatpunaretaduktaṃ janmaśabdaḥ prāgabhūtasyārthasya",
  "GSP31yuktdipu:1132_5": "bhāvopakramamāheti tadapīcchāmātram / kasmāt ?",
  "GSP31yuktdipu:1133_0": "vivādāt / sadasadviṣayaṃ janmeti vivāde 'nuṣakte janmaśabdaḥ prāgabhūtasya sadbhāvamācaṣṭa",
  "GSP31yuktdipu:1133_1": "iti brūvato 'nuktasamam / puruṣādāvadṛṣṭatvādasiddhiriti cet syādetat yadi tarhi",
  "GSP31yuktdipu:1133_2": "kriyate utpadyate jāyata ityeṣorthaḥ sadviṣayaḥ kalpyate,",
  "GSP31yuktdipu:1134": "pradhānapuruṣayorapi tatprasaṃgaḥ,",
  "GSP31yuktdipu:1135": "sadasadaviśeṣāditi / ataśca vivādāvasthamevaitatprakaraṇamiti / etaccāyuktam / kasmāt ?",
  "GSP31yuktdipu:1136_0": "saṃsthānaviṣayatvāt / yadā bhāvaḥ svato 'narthāntarabhūtaṃ saṃsthānaṃ bhajate tadaite",
  "GSP31yuktdipu:1136_1": "śabdāḥ pravartanta ityuktam / dṛṣṭaṃ ca loke tadyathā muṣṭigranthikuṇḍalāni karoti janayatyutpādayati,",
  "GSP31yuktdipu:1137": "abhivyaktātmasu ca mūlodakādiṣu bhavatyutpannaṃ jātamiti / ubhayapakṣaprasiddhe tu śaśaviṣāṇādau naite śabdāḥ pravartante / tasmādbhavata evāniṣṭaprasaṅga iti / uktaṃ ca",
  "GSP31yuktdipu:1138": "yadyasattvaṃ ghaṭādīnāmutpattau heturiṣyate /",
  "GSP31yuktdipu:1139": "śaśaśṛṅge 'pi tulyatvādutpattiste prasajyate //",
  "GSP31yuktdipu:1140": "iti siddhaṃ satkāryam /",
  "GSP31yuktdipu:1141": "itaśca satkāryam /",
  "GSP31yuktdipu:1142": "śaktyasya śakyakaraṇāt",
  "GSP31yuktdipu:1143": "śakyamidamasya,",
  "GSP31yuktdipu:1144_0": "śaktaścāyamasyetyayaṃ niyamaḥ satāṃ dṛṣṭaḥ / tadyathā cakṣuṣo rūpasya / āsti cāyaṃ",
  "GSP31yuktdipu:1144_1": "paṭasya vemādīnāṃ ca niyamaḥ / tasmācca satkāryam / sahakārivattanniyama iti cet",
  "GSP31yuktdipu:1144_2": "syānmatam yathāpo bījāṅkurasyotpattau samarthā bhavanti na kāṣṭhādagnervā / ubhayaṃ",
  "GSP31yuktdipu:1144_3": "ca tattāsu ca vidyate / bījādapāṃ vicchinnatvāt / yathā ca sūryaḥ sūryakāntādagnimutpādayituṃ",
  "GSP31yuktdipu:1144_4": "samartho na candrakāntācca pānīyam / ubhayaṃ tattatra na vidyate / tathā ca tattvādīnāṃ",
  "GSP31yuktdipu:1144_5": "paṭasyaiva śaktiniyamaḥ syāt / na ca paṭasya tantuṣu sattvaṃ syāditi / etaccāyuktam / kasmāt ?",
  "GSP31yuktdipu:1145_0": "sādhyatvāt / aṃkurādayo 'pi kāryamabādīnām / ataḥ sādhyam / kimaṅkuro 'styatha nāstyeva /",
  "GSP31yuktdipu:1145_1": "tathā sūryakānte 'gniḥ / tadarthameva cāyaṃ vivādo 'nuṣaktaḥ / yattūktamapāṃ vicchinnavānna",
  "GSP31yuktdipu:1145_2": "tāsvaṅkuro 'stīti tatrāpi yāsāmapāṃ bījānupraveśadaṅkurabhāvena vipariṇāmastābhyastasyānanyatvaṃ",
  "GSP31yuktdipu:1145_3": "sādhyam / ato na kiṃcidetat / kiṃ cānyat / rūpavyavasthānācca / tadyathā vijñānotpattihetutve",
  "GSP31yuktdipu:1145_4": "sati na rūpaṃ dṛṣṭamiti nedānīṃ tatsāmānyāt rūpamapyarūpaṃ bhavati / evaṃ paṭakāraṇatvādvemādayo",
  "GSP31yuktdipu:1145_5": "na paṭa iti nedānīṃ tantavopyapaṭaḥ / tasmādyuktametacchaktasya śakyakaraṇātsatkāryam /",
  "GSP31yuktdipu:1146": "kāraṇabhāvācca satkāryam // ISk_9 //",
  "GSP31yuktdipu:1147_0": "ihāsati kārye kāraṇabhāvo nāsti / tadyathā vandhyāyāḥ / asti ceha kāraṇabhāvastantupaṭayostasmātsatkāryam /",
  "GSP31yuktdipu:1147_1": "kāraṇāntarātkāryotpattidarśanādanyatra tadbuddhiriti cet syānmataṃ prākkāraṇāntarātkāryāntarasyāsata",
  "GSP31yuktdipu:1147_2": "utpattimupalabhya paścātkāraṇāntare kāraṇabuddhirbhavatīti / etaccāyuktam / kasmāt ?",
  "GSP31yuktdipu:1148": "anabhyupagamāt / asataḥ kāryasyotpattireva na siddhā śaśaviṣāṇādiṣvasiddhatvāt / kutaḥ punastannimittākārabuddhiḥ ?",
  "GSP31yuktdipu:1149": "kāraṇabhāvāditi cet - syādetat,",
  "GSP31yuktdipu:1150": "asattvāviśeṣe 'pi paṭasya kāraṇaṃ samavāyyasamavāyinimittalakṣaṇamasti / tasmātpaṭa ucyate,",
  "GSP31yuktdipu:1151": "na śaśaviṣāṇasyeti / etaccāyuktam / kutaḥ hetvabhāvāt / asattvāviśeṣe 'pi paṭasya kāraṇamasti na śaśaviṣāṇasyetyatra heturanuktaḥ / puruṣavaditi cet syādetat,",
  "GSP31yuktdipu:1152": "yathā tulyatve sattve paṭasya kāraṇamasti na puruṣasya,",
  "GSP31yuktdipu:1153": "evamasattve paṭasya saṃsthānaṃ na śaśaviṣāṇasyetyetadapyayuktam / kasmāt ?",
  "GSP31yuktdipu:1154_0": "uktatvāt / saṃsthānaṃ kāryaṃ paṭasya / saṃsthānaṃ na puruṣasyetyuktaṃ prāk / saṃsthānavattadviśeṣa",
  "GSP31yuktdipu:1154_1": "iti cet syānmataṃ yathā sattvāviśeṣe paṭaḥ saṃsthānaṃ na puruṣa evamasattvāviśeṣe",
  "GSP31yuktdipu:1154_2": "paṭaḥ kāryaṃ na śaśaviṣāṇamiti / etadapyayuktam / kasmāt ?",
  "GSP31yuktdipu:1155_0": "sāmānyaviśeṣabhāvāt / sāmānyasya hi viśeṣaparigrahaḥ saṃsthānam / na tvayamasti cetanāśaktau",
  "GSP31yuktdipu:1155_1": "vikalpaḥ / tasmānna puruṣaḥ saṃsthānam / asatastu nirātmakatvādviśeṣo durupapādaḥ /",
  "GSP31yuktdipu:1155_2": "tadupapattau vā sattvaprasaṃga iti / āha ca-",
  "GSP31yuktdipu:1156": "nirātmakatvādasatāṃ sarveṣāmaviśiṣṭatā /",
  "GSP31yuktdipu:1157": "viśeṣaṇaṃ cedbhinnaṃ te sattvamabhyupagamyatām //",
  "GSP31yuktdipu:1158": "tasmādyuktametatkāraṇabhāvācca satkāryam / evaṃ tāvadvaiśeṣikamatenāsatkāryavādo na vimardasahaḥ /",
  "GSP31yuktdipu:1159": "bauddhapakṣe tu bhūyāndoṣaḥ / kathaṃ tarhi dravyāntaraṃ paṭo neṣyate ?",
  "GSP31yuktdipu:1160_0": "“tantuṣveva tathāstheṣu paṭa ityādibuddhayaḥ” ityevamādinā nyāyenāvayavipratiṣedhātsaṃyogo",
  "GSP31yuktdipu:1160_1": "'pi na saṃyogibhyasteṣāmarthāntaramiṣṭaḥ / tatraitāvatī parikalpanā syāt- yaduta",
  "GSP31yuktdipu:1160_2": "tantusaṃyogo vā paṭaḥ,",
  "GSP31yuktdipu:1161": "saṃyogakāraṇaṃ vā dravyāntaram ?",
  "GSP31yuktdipu:1162_0": "ubhayaṃ ca teṣāṃ nārthāntaram / athotpattivināśau kasyāpīti māyākāraceṣṭitam / tadapi",
  "GSP31yuktdipu:1162_1": "citrataro 'yamupanyāsaḥ / kāṇādānāṃ tu dravyāntarottpativināśābhyupagamānna tārkikasadṛśo",
  "GSP31yuktdipu:1162_2": "vicāraḥ / tasmātpāramarṣa eva pakṣo jyāyān / yathā cāsatkāryaṃ na saṃbhavati tathā",
  "GSP31yuktdipu:1162_3": "caśabdātsadasatkāryamapi /",
  "GSP31yuktdipu:1163": "parasparavirodhāt naiva sannāsaditi eke / etadapyanupapannam / kasmāt ?",
  "GSP31yuktdipu:1164": "sattve hetvabhidhānānniścitaḥ prāgutpatteḥ kāryasya sadbhāvaḥ // 9 //",
  "GSP31yuktdipu:1165": "-----------------------------------------------------------------------",
  "GSP31yuktdipu:1166": "kārikā 10",
  "GSP31yuktdipu:1167": "-----------------------------------------------------------------------",
  "GSP31yuktdipu:1168": "prakṛtamidānīṃ vakṣyāmaḥ / kiṃ ca prakṛtam ?",
  "GSP31yuktdipu:1169": "mahadādi tacca kāryaṃ prakṛtivirūpaṃ sarūpaṃ ceti vacanādvairūpyam /",
  "GSP31yuktdipu:1170": "āha- prāksārūpyagrahaṇaṃ,",
  "GSP31yuktdipu:1171_0": "sukhapratipattihetutvāt / adhigatasārūpyasya hi sukhaṃ vairūpyasya pratipattirbhavatīti",
  "GSP31yuktdipu:1171_1": "prāksārūpyagrahaṇaṃ kartavyam / yathā tantrāntarīyāṇāṃ sadanityaṃ dravyavatkāryaṃ",
  "GSP31yuktdipu:1171_2": "kāraṇaṃ sāmānyaviśeṣavaditi dravyaguṇakarmaṇāmaviśeṣasāmānyamuktvā dravyāṇi dravyāntaramārabhante",
  "GSP31yuktdipu:1171_3": "guṇāśca guṇāntaramityevamādiḥ viśeṣo 'bhidhīyate /",
  "GSP31yuktdipu:1172": "ucyate- tadanupapattiḥ / aviśeṣāt / yathaivādhigatasārūpyasya laghīyasī vairūpyapratipattirevamadhigatavairūpyasya laghīyasī sārūpyapratipattiḥ / kasmāt ?",
  "GSP31yuktdipu:1173": "parasparāpekṣatvāt / vairūpyāpekṣaṃ hi sārūpyaṃ, sārūpyāpekṣaṃ ca vairūpyamiti /",
  "GSP31yuktdipu:1174": "āha- evamapi vairūpyasya prāgabhidhāne prayojanavacanam / dvayoraviśeṣe 'nyatarasya prāgabhidhāne niyamaheturvaktavya iti /",
  "GSP31yuktdipu:1175": "ucyate na,",
  "GSP31yuktdipu:1176_0": "vairūpyasya prakaraṇānaṅgabhāvāt / vicchinnaṃ hi vairūpyamatastatpūrvamabhidhāya",
  "GSP31yuktdipu:1176_1": "prakaraṇāṅgaṃ sārūpyaṃ sukhamabhidhātumityevamarthamācāryeṇaivaṃ kriyate / kathaṃ",
  "GSP31yuktdipu:1176_2": "sārūpyasya prakaraṇāṅgatvamiti cet traiguṇyābhidhānadvāreṇa guṇalakṣaṇopadeśāt /",
  "GSP31yuktdipu:1177": "tatsiddhau cāvivekyādīnāṃ vyaktasiddheḥ,",
  "GSP31yuktdipu:1178": "kāraṇaguṇātmakatvācca kāryasya pradhāne traiguṇyādipratipatteḥ,",
  "GSP31yuktdipu:1179_0": "kāryakāraṇabhāvāsandehācca pradhānāstitvaprasiddhyapadeśāttatsiddhau ca bhogyasya",
  "GSP31yuktdipu:1179_1": "bhoktrapekṣatvāt puruṣasiddheradhigatabhoktṛbhogyasya tatsaṃyogasya ca sukhapratipādyatvāttādarthyācca",
  "GSP31yuktdipu:1179_2": "tattvabhūtabhāvasargāṇām / tasmādyuktametatprakaraṇāṅgatvātsārūpyaṃ paścānnirdiśyate /",
  "GSP31yuktdipu:1179_3": "tadasambandhāditaratprāgiti /",
  "GSP31yuktdipu:1180": "āha- yadi tarhi bhavānprāgvairūpyābhidhānaṃ nyāyyaṃ manyate tadvaktavyaṃ kiṃ punaridaṃ vairūpyamiti /",
  "GSP31yuktdipu:1181": "ucyate-",
  "GSP31yuktdipu:1182": "hetumadanityamavyāpi sakriyamanekamāśritaṃ liṅgam /",
  "GSP31yuktdipu:1183": "sāvayavaṃ paratantraṃ vyaktaṃ viparītamavyaktam // ISk_10 //",
  "GSP31yuktdipu:1184_0": "tatra hetuḥ kāraṇamityanarthāntaram / tadasyāstīti hetumat / nityaṃ dhruvam / na",
  "GSP31yuktdipu:1184_1": "nityamanityam / vyāpnotīti vyāpi / na vyāpyavyāpi / asarvagatamityarthaḥ / saha kriyayā",
  "GSP31yuktdipu:1184_2": "sakriyam / anekaṃ bhinnam / āśritamādheyam / liṅgaṃ tallakṣaṇopapannam / avayūyanta",
  "GSP31yuktdipu:1184_3": "ityavayavāḥ / pṛthagupalabhyanta ityarthaḥ / sahāvayavaiḥ sāvayavam / paratantramanyādhīnam /",
  "GSP31yuktdipu:1184_4": "ete hetumadādayaḥ paratantrāntā nirapavādāḥ vyaktasyāsādhāraṇā pradhānapuruṣābhyāṃ dharmāḥ /",
  "GSP31yuktdipu:1185": "āha- hetumadityaviśeṣaḥ sarvatra sadbhāvāt / vyaktāvyaktapuruṣāṇāṃ hi sarveṣāṃ heturastīti aviśeṣa evāyaṃ paṭhitavyaḥ /",
  "GSP31yuktdipu:1186": "ucyate na,",
  "GSP31yuktdipu:1187_0": "kārakaparigrahāt / yadyapi vyaktāvyaktapuruṣāṇāmaviśiṣṭaṃ hetumattvaṃ tathāpi viśiṣṭasya",
  "GSP31yuktdipu:1187_1": "kārakasya hetoḥ parigrahaṃ kariṣyāmaḥ / sa ca vyaktasyaiva nānyasyeti nāyamaviśeṣo bhaviṣyati /",
  "GSP31yuktdipu:1188": "āha- tadanupapattiḥ,",
  "GSP31yuktdipu:1189_0": "viśeṣānupādānāt / heturiti sāmānyaśabdo 'yam / sāmānyaśabdāśca nārthaprakaraṇaśabdāntarābhisambandhamantareṇa",
  "GSP31yuktdipu:1189_1": "viśeṣe 'vatiṣṭhanta iti viśeṣa upādeyaḥ syāt / sa tu nopādīyate / tasmātte aviśeṣā eveti /",
  "GSP31yuktdipu:1190": "ucyate na,",
  "GSP31yuktdipu:1191_0": "sarvasambhavino 'bhidhānasya prakarṣārthatvāt / iha yaḥ sarvasaṃbhavī dharma ekaviṣaya",
  "GSP31yuktdipu:1191_1": "upādīyate tasmātprakarṣo vijñāyate / tadyathā bhoktā māṇavaka ityukte sarveṣāṃ bhoktṛtvasya",
  "GSP31yuktdipu:1191_2": "saṃbhavādevaṃ vijñāyate prakarṣeṇāyaṃ bhokteti,",
  "GSP31yuktdipu:1192": "evamihāpi sarvasambhavītyāhācāryo vyaktaṃ hetumaditi / tena vayamasmātprakarṣaṃ vijñāsyāmaḥ / kaśca prakarṣaḥ ?",
  "GSP31yuktdipu:1193_0": "kārakajñāpakayorubhayorapi sambhave kārakasyaiva grahaṇam / anityaśabdasambandhādvā /",
  "GSP31yuktdipu:1193_1": "athavāyamācāryo hetumadityuktvānityamiti paṭhati / śabdāntarābhisambandhāt / yo 'nityasahacaro",
  "GSP31yuktdipu:1193_2": "hetustasyeha grahaṇaṃ gamyate / kaścānityasahacaro hetuḥ ? kārakaḥ /",
  "GSP31yuktdipu:1194": "āha evamapyanupapannametat / kasmāt ?",
  "GSP31yuktdipu:1195": "ubhayatra tatsaṃbhavāt / utpādyavyaṅgyayorhi vināśaṃ paṭādiṣu dṛṣṭatvāt avyabhicārāttantrāntarīyā manyante / tasya vā parihāro vaktavyaḥ / na vā vaktavyo viśeṣe sthitirastīti /",
  "GSP31yuktdipu:1196": "ucyate na,",
  "GSP31yuktdipu:1197_0": "ekāntavādaprasaṅgāt / sarveṇa hi vādināvaśyaṃ kiṃcinnityamabhyupagantavyam / antato",
  "GSP31yuktdipu:1197_1": "vināśe 'pi na kaścidarthaḥ śabdabuddhibhyāṃ na vyajyate / tathā satyekāntavādo 'yaṃ",
  "GSP31yuktdipu:1197_2": "syāt / sa ca yuktimadbhirneṣyate / tathā ca saṃskṛtamapyevaṃ kalpyamāne vināśi syāt /",
  "GSP31yuktdipu:1197_3": "tasmādutpādyavyaṅgyayorvināśaṃ bruvato 'tisāhasam /",
  "GSP31yuktdipu:1198_0": "āha- anityatvānupapattiḥ satkāryavādābhyupagamāt / yathaiva hi nāsata utpattirastyevaṃ",
  "GSP31yuktdipu:1198_1": "sato 'pi vināśena na bhavitavyam / atha sato 'pi vināśo 'bhyupagamyate tena pralayakāle",
  "GSP31yuktdipu:1198_2": "vinaṣṭānāṃ tattvādīnāṃ praścādasatāmutpattiḥ satkāryavādaṃ nirākuryāt / tasmādanityaṃ vyaktamityayuktam /",
  "GSP31yuktdipu:1199": "ucyate- na, vyaktyapagamapratijñānāt / sadā vayaṃ sato 'vināśamācakṣāṇāḥ (na ?)",
  "GSP31yuktdipu:1200_0": "satkāryavādaṃ pratyācakṣīmahi / kāraṇānāṃ tu yaḥ parasparaṃ saṃsargāt saṃsthānaviśeṣaparigrahastasya",
  "GSP31yuktdipu:1200_1": "virodhiśaktyantarāvirbhavādvyaktistirodhīyata ityetad vināśaśabdena vivakṣitam /",
  "GSP31yuktdipu:1200_2": "tathā ca vārṣagaṇāḥ paṭhanti- “tadetat trailokyaṃ vyakterapaiti,",
  "GSP31yuktdipu:1201_0": "na sattvādapetamapyasti vināśapratiṣedhāt / asaṃsargāccāsya saukṣmyaṃ saukṣmyāccānupalabdhistasmādvyaktyapagamo",
  "GSP31yuktdipu:1201_1": "vināśaḥ / sa tu dvividhaḥ- ā sargapralayāt tattvānāṃ kiñcitkālāntarāvasthānāditareṣām” iti /",
  "GSP31yuktdipu:1202": "āha- ayuktametat / kasmāt ?",
  "GSP31yuktdipu:1203": "vipratipatteḥ / sarvameva kṣaṇikaṃ buddhibodhyamākāśanirodhavarjitamiti śākyaputrīyāḥ pratipannāḥ / teṣāṃ pratiṣedho vaktavyo vā na vaktavyaṃ dvividhamanityamiti / ucyate- na,",
  "GSP31yuktdipu:1204": "hetvanupagamāt / pratikṣaṇamucchidyate trailokyamityatra liṅgamabhiyuktā api nopalabhāmahe / tasmāt naitadasmākaṃ buddhāvavatiṣṭhata iti /",
  "GSP31yuktdipu:1205": "āha- ante kṣayadarśanāt,",
  "GSP31yuktdipu:1206": "iha yasyānte kṣayastasya kṣaṇikatvaṃ dṛṣṭam / tadyathā,",
  "GSP31yuktdipu:1207": "pradīpajvālābuddhiśabdānām / asti cānte kṣayaḥ saṃskārāṇāṃ tasmāt kṣaṇikāḥ ucyante / tadanupapattiḥ,",
  "GSP31yuktdipu:1208": "sādhyatvāt / iha tu siddhenātideśo bhavati / tad yathā gavā gavayasya / na tu pradīpajvālābuddhiśabdānāṃ kṣaṇikatvaṃ prasiddham / ato na kiñcidetat /",
  "GSP31yuktdipu:1209": "āha- naitadaprasiddham / kasmāt ?",
  "GSP31yuktdipu:1210": "vṛddhyadarśanāt / yadi hi avinaṣṭāyāṃ jvālāyāmindhanāntarāle jvālāntaramutpadyeta vṛddhirapi syāt,",
  "GSP31yuktdipu:1211_0": "na tu dṛśyate / tasmādanavasthitā pradīpajvālā / kiñcāśrayābhāvāt / yadāśrayā jvālotpattistadutpadyamānaivāsau",
  "GSP31yuktdipu:1211_1": "niruṇaddhīti na yuktamasyā vināśrayeṇāvasthātum / upayuktendhanāyā apyavasthānaprasaṅgāt /",
  "GSP31yuktdipu:1211_2": "kiñcāvaraṇoparipātena prabhābhedaprasaṅgāt / jvālānāmavasthānamicchata upariṣṭādāvaraṇopanipātāt",
  "GSP31yuktdipu:1211_3": "prabhāyāstantoriva dvaidhīkaraṇaṃ syāt / aniṣṭañcaitat / tasmānna dīpe jvālānāmavasthitirastīti /",
  "GSP31yuktdipu:1211_4": "etena śabdo 'pi pratyuktaḥ / katham ?",
  "GSP31yuktdipu:1212": "tasyāpi yadi vināśo na syāt,",
  "GSP31yuktdipu:1213": "drutapavanāmbudhārābhighātāt pratikṣaṇamapūrvaśabdāvirbhāvāt pūrvaśabdavināśācca vṛddhiḥ syāt / adṛṣṭā cāsau / kiñca,",
  "GSP31yuktdipu:1214": "pratyakṣata upalabdheḥ / pāṇyupaghātajo hi śabda utpatterūrdhvaṃ na bhavatīti pratyakṣasiddham / abhivyaktiriti cenna,",
  "GSP31yuktdipu:1215_0": "niyamādarśanāt / śabdānāṃ vācyavaktṛbhedabhinnānāṃ kāraṇaniyamo dṛṣṭaḥ / na caitadasti",
  "GSP31yuktdipu:1215_1": "samānendriyagrāhyāṇām / kiñca- pṛthak śruteḥ / abhivyaktikāraṇadeśācca pṛthak śrūyate",
  "GSP31yuktdipu:1215_2": "śabdaḥ / na caitadabhivyaṅgyānāṃ ghaṭādīnāṃ dṛṣṭamiti / kṣaṇikabuddhestu prāgevoktā",
  "GSP31yuktdipu:1215_3": "nāśahetavaḥ / tatra yaduktaṃ sādhyatvāt pradīpajvālābuddhiśabdādīnāṃ kṣaṇikatvasya",
  "GSP31yuktdipu:1215_4": "na saṃskārāḥ kṣaṇikā ityetadayuktam /",
  "GSP31yuktdipu:1216": "ucyate- yaduktaṃ vṛddhyadarśanāditi, atra brūmaḥ- ayuktametat / kasmāt ?",
  "GSP31yuktdipu:1217": "viśeṣapratipatteḥ / kṣaṇikamityuktaparimāṇo 'yaṃ kālanirdeśa āśrīyate,",
  "GSP31yuktdipu:1218_0": "vṛddhyabhāvādibhyaśca kadācidvināśamātraṃ pratīyate / sa tu vināśa ekakṣaṇamavasthitānāṃ",
  "GSP31yuktdipu:1218_1": "jvālānāṃ bhavati na punaḥ kṣaṇadvayamityetadapramāṇakamājñāmātrañca gṛhītaśikṣākaḥ",
  "GSP31yuktdipu:1218_2": "kaḥ pratipattumutsaheta ?",
  "GSP31yuktdipu:1219": "yattūktamāvaraṇopanipātāt prabhābhedaprasaṅga iti, etadapyayuktam / kasmāt ?",
  "GSP31yuktdipu:1220": "ubhayathānupapatteḥ / kiṃ tāvadyasya dvaidhībhāvo dṛṣṭastadakṣaṇikamāhosvid yasya na dṛṣṭastat kṣaṇikamiti / kiñcātaḥ ?",
  "GSP31yuktdipu:1221_0": "tadyadi tāvadevamabhyupagamyate yasya dvaidhībhāvastadakṣaṇikamiti tantorakṣaṇikatvaprasaṅgaḥ /",
  "GSP31yuktdipu:1221_1": "atha mataṃ yasya dvaidhīkaraṇaṃ na dṛṣṭaṃ tat kṣaṇikamiti yathā kimatrodāharaṇam / kutaḥ ?",
  "GSP31yuktdipu:1222": "yasmāt na hyanudāhṛto vādaḥ / etena śabdavṛddhiḥ pratyuktā / yatpunaretaduktaṃ pāṇyupaghātajaśabdānavasthānāditi,",
  "GSP31yuktdipu:1223": "tatra bhavataivoktaṃ vyaṅgyatvāditi / yattūktaṃ niyamadarśanānna vyaṅgyaḥ śabda iti tadayuktam,",
  "GSP31yuktdipu:1224": "anekāntāt / yathā śuklakṛṣṇau niyamataḥ śuklakṛṣṇaśabdābhyāṃ pratyāyyete,",
  "GSP31yuktdipu:1225": "na ca tau tayorna vyaṅgyau / evaṃ śabdasyāpi vaktyavādiniyamaḥ syāt,",
  "GSP31yuktdipu:1226": "na cāvyaṅgyaḥ syāt / yadapyuktaṃ vyaṅgyavyañjakayordeśabhedānupapatterna vyaṅgyaḥ śabda iti,",
  "GSP31yuktdipu:1227": "tadapyayuktam / kasmāt ?",
  "GSP31yuktdipu:1228": "cakṣurvat tatsiddheḥ / tadyathā- cakṣuṣo rūpasya ca deśabhede 'pi vyaṅgyavyañjakabhāvaḥ,",
  "GSP31yuktdipu:1229": "evaṃ śabdasyāpi syāt / tasmānna śabdo 'pi kṣaṇikaḥ / buddhestu svādhikāra eva kṣaṇikatve heturiti karaṇo (kāraṇam ?)",
  "GSP31yuktdipu:1230": "vakṣyāmaḥ / tatra yaduktamante kṣayadarśanāt pradīpajvālābuddhiśabdavat kṣaṇikāḥ saṃskārā ityetadayuktamiti / āha- itastarhi pradīpādīnāmanyeṣāṃ ca bhāvānāṃ kṣaṇikatvam / kutaḥ ?",
  "GSP31yuktdipu:1231": "anavasthānahetvabhāvāt / naṣṭaścedartho 'bhyupagamyate nanu prāptamidamutpannamātrasyāsya vināśavighno nāstīti kauṭasthyaṃ sarvabhāvānāṃ prāptamiti / ucyate- na,",
  "GSP31yuktdipu:1232": "kāraṇopapatteḥ / adhikāro hi sarvabhūtānāṃ saṃskāravaśādutpattistadavasthānameva",
  "GSP31yuktdipu:1233_0": "teṣāmalaṃ sthitaye / sati vinaśvaratve saṃskāropayoge tu sthityapabhraṃśa ityato",
  "GSP31yuktdipu:1233_1": "'sti kiñcitkālamavasthānaṃ bhāvānām / na ca kauṭasthyaprasaṅgaḥ / kiñcānyat- santativināśaprasaṅgāt /",
  "GSP31yuktdipu:1233_2": "naṃṣṭuścedutpattisamanantaraṃ vināśa iṣyate,",
  "GSP31yuktdipu:1234_0": "santatirapyante kṣayadarśanāt naṃṣṭrī / tasyā api tathaiva vināśaḥ prāptaḥ / tataśca",
  "GSP31yuktdipu:1234_1": "taḍidvilasitavatkṣaṇadṛṣṭanaṣṭasya trailokyasyābhāve saṃsārocchedaprasaṅgaḥ / tasmādayuktaṃ",
  "GSP31yuktdipu:1234_2": "naṃṣṭurutpattisamakālameva vināśa iti / kāraṇāvasthānāt na doṣa iti cet- syānmatam,",
  "GSP31yuktdipu:1235": "asti kāraṇaṃ pūrvotpanno bhāva uttarasyotpattau / sa cāpyuttarasya,",
  "GSP31yuktdipu:1236": "ityevaṃ santateranucchedo virodhibhāvāntarasaṃsargāt tūbhayatastathotpatterbhraṃśa iti / etadapyayuktam / kasmāt ?",
  "GSP31yuktdipu:1237_0": "pūrvahetutyāgāt / prāguktaṃ yena naṃṣṭavyamasau mantrauṣadhaprayogairapi kṣaṇādūrddhvaṃ",
  "GSP31yuktdipu:1237_1": "nāvatiṣṭhate / sāmprataṃ tu naṃṣṭrī santatiḥ kāraṇavaśādeva tiṣṭhatīti so 'yaṃ pūrvahetutyāgaḥ /",
  "GSP31yuktdipu:1237_2": "vināśahetvabhāvāt kṣaṇikatvamiti cet,",
  "GSP31yuktdipu:1238": "syādetat nāsti bhāvānāṃ vināśahetorupalambha iti / ataḥ svābhāvikaḥ pradhvaṃsaḥ / tasmādutpattisamakālamasau kena vāryate / idamapyayuktam / kasmāt ?",
  "GSP31yuktdipu:1239_0": "anabhyupagamāt / ko hyetadavamaṃsyati ahetuko vināśaḥ / kiṃ tarhi prāgevoktamarthavaśādbhāvānāṃ",
  "GSP31yuktdipu:1239_1": "sthitistadava....virodhidravyāntarasambandhenādhyātmikādinā bhavatīti / vināśasya",
  "GSP31yuktdipu:1239_2": "vināśaprasaṅgādayuktamiti cet,",
  "GSP31yuktdipu:1240": "yadi tarhyabhāvo 'pi hetumān parikalpyate;",
  "GSP31yuktdipu:1241": "prāptamasyāpi ghaṭavad vināśitvam / aniṣṭaṃ caitat / tasmādahetuko vināśa ityetadayuktam / kasmāt ?",
  "GSP31yuktdipu:1242_0": "vyaktyapagamapratijñānāt / bhāvavināśinaṃ prati satyamevāyamupālambhaḥ syāt / vyaktyapagamastu",
  "GSP31yuktdipu:1242_1": "no vināśaḥ / sa tu hetumattvena kathaṃ virotsyata iti / tasmānna vināśahetvabhāvāt",
  "GSP31yuktdipu:1242_2": "kṣaṇikaṃ saṃskṛtamiti / itaśca na kṣaṇikam / kasmāt ?",
  "GSP31yuktdipu:1243_0": "agrahaṇaprasaṅgāt / ihāsato 'grahaṇaṃ dṛṣṭam / tadyathā dvitīyasya śirasaḥ / kṣaṇādūrdhvaṃ",
  "GSP31yuktdipu:1243_1": "ca te ghaṭādayo na bhavanti / tasmātteṣāmapyagrahaṇaprasaṅgaḥ / tatsadṛśotpatteradoṣa",
  "GSP31yuktdipu:1243_2": "iti cet syādetat - utpattisamakālaṃ nirodhe 'pi ghaṭasyānyasya tādṛśasyotpattirbhavati,",
  "GSP31yuktdipu:1244": "tannirodhe 'nyasyetyevamavicchedena",
  "GSP31yuktdipu:1245": "grahaṇaṃ bhavati, jvālānadīsroto 'nusandhānavaditi / etadapyayuktam / kutaḥ ?",
  "GSP31yuktdipu:1246": "kāraṇābhāvāt / syādetadevaṃ yadi tadānīṃ sadṛśotpattau kāraṇaṃ syāt / na tu tadasti,",
  "GSP31yuktdipu:1247": "prāgeva nirodhāt / tasmādasadetat / pūrvotpannasya kāraṇabhāvāttatsiddhiriti cenna,",
  "GSP31yuktdipu:1248_0": "upādānāt tanniṣpattiprasiddheḥ / ihopādānānmṛtpiṇḍakasaṃjñakālloke ghaṭaniṣpattiḥ",
  "GSP31yuktdipu:1248_1": "prasiddhā / na ca tadānimasti mṛtpiṇḍaḥ / kiñca kramanupalabdheḥ / iha śibikādīnāmanukrameṇa",
  "GSP31yuktdipu:1248_2": "ghaṭotpattirupalabhyate / na cānukramo 'sti / kiñca kārakasāmagryābhavāt / iha kumbhakāradaṇḍacakrasūtropalasāmagryād",
  "GSP31yuktdipu:1248_3": "ghaṭaniṣpattiḥ prasiddhā / na cāstyeṣāṃ tatra sambhavaḥ / kiñca tadutpādyāntarotpādyasyāniṣpatteḥ /",
  "GSP31yuktdipu:1248_4": "iha ghaṭād ghaṭe nirvṛttirna prasiddhā loke / na cāprasiddho 'sti dṛṣṭāntaḥ / buddhiśabdavaditi",
  "GSP31yuktdipu:1248_5": "cet syādetat yathā buddhirbuddhyantaraṃ sadṛśaṃ sūte,",
  "GSP31yuktdipu:1249": "śabdaśca śabdāntaramevaṃ ghaṭādghaṭaniṣpattirbhavati iti / etadapyasat / kasmāt ?",
  "GSP31yuktdipu:1250_0": "siddhaṃ hi buddherbuddhyantaraṃ śabdācca śabdāntaraṃ jāyata ityetadapyasmākaṃ prasiddham /",
  "GSP31yuktdipu:1250_1": "tasmātpralāpamātrametat / tatra yaduktaṃ sadṛśotpatteḥ so 'yamiti grahaṇamavicchinnaṃ",
  "GSP31yuktdipu:1250_2": "kṣaṇikatve 'pi bhāvānāmityetadayuktam / kiñcānyat / kāryotpattikāle kāraṇanivṛtteḥ /",
  "GSP31yuktdipu:1250_3": "yadā na kāraṇamasti na tadā kāryamutpadyate dvayorghaṭayoryugapadupalabdhiprasaṅgāt /",
  "GSP31yuktdipu:1250_4": "yadā tu kāryamutpadyate tadā kāraṇaṃ niruddhamiti nirbījaḥ pradurbhāvaḥ prāpnoti / aniṣṭaṃ caitat,",
  "GSP31yuktdipu:1251_0": "satatotpattiprasaṃgāt / anutpanne hetusāmarthyādadoṣa iti cet syāttadanutpanne kārye",
  "GSP31yuktdipu:1251_1": "kāraṇena prayojanam / utpanne tadvyāpārānarthakyāt / asti cānutpanne kārye kāraṇam /",
  "GSP31yuktdipu:1251_2": "ato na nirbījaḥ prādurbhāva iti / etadapyayuktam / kasmāt ?",
  "GSP31yuktdipu:1252": "abhāve 'pi tadutpattiprasaṅgāt / aṃga tāvat aṇuśo vibhajyatāmagnau vā kṣipyantām,",
  "GSP31yuktdipu:1253": "tantavastadāpi prasiddhavināśānāmabhūvanniti śakyamupadeṣṭuṃ,",
  "GSP31yuktdipu:1254": "yadi tebhyaḥ paṭa utpadyate / tasmādbhrāntiriyam / yugapatkāryakāraṇayorutpattinirodhau tulānatonnatavaditi cet syādetadyathā nāmonnāmau tulāntaryā (?)",
  "GSP31yuktdipu:1255": "yaugapadyena bhavata evamutpattivināśau kāryakāraṇayoriti / tadapyayuktam / kasmāt ?",
  "GSP31yuktdipu:1256": "kāryakāraṇabhāvādarśanāt / kimidamudake nimajjadbhiḥ phenamavalambyate ?",
  "GSP31yuktdipu:1257": "tulyā tasya hyekasyāvanatiravasthā tad dvitīyasyonnataye heturbhavati,",
  "GSP31yuktdipu:1258_0": "bhavataḥ kāraṇavināśaḥ kāryotpattiśca yaugapadyena bhavataḥ / na ca tayorhetumadbhāvaḥ",
  "GSP31yuktdipu:1258_1": "śakyaḥ kalpayitum / tasmādayuktametat / viśeṣagrahaṇāt kṣaṇikatvasiddhiriti cet syānmatam-",
  "GSP31yuktdipu:1258_2": "yadyutpannamātroparatirnāsti bhāvānāṃ,",
  "GSP31yuktdipu:1259": "kiṃkayutaḥ śarīrādīnāṃ prāṇāpānaśramarūpādikṛto 'bjāśmaprabhṛtīnāṃ ca śītoṣṇasparśakṛto bhedaḥ ?",
  "GSP31yuktdipu:1260": "ghaṇṭādīnāṃ cāśabdakānāṃ paścācchabdavatāṃ grahaṇam,",
  "GSP31yuktdipu:1261": "tasmādaniṣiddhaḥ kṣaṇabhaṅga ityetaccāyuktam / kasmāt ?",
  "GSP31yuktdipu:1262_0": "uktatvāt / uktamatrottaraṃ kāraṇābhāve 'nutpattiprasaṅgāediti / kiñca saṃsthānāntarānupaladheḥ /",
  "GSP31yuktdipu:1262_1": "na hyatra pūrvasaṃśānaviparītaṃ saṃsthānāntaraṃ gṛhṇīmahe / tasmādaviśiṣṭāsta ityevamavagamyatām /",
  "GSP31yuktdipu:1262_2": "viśeṣagrahaṇantvavastvantarānugrahe śaktyantarāvirbhāvāt / uuktaṃ ca- “vyakterapagamo",
  "GSP31yuktdipu:1262_3": "'bhīṣṭaḥ pūrvasaṃsthānahānitaḥ / tadabhāvādasidho 'sya viśe....",
  "GSP31yuktdipu:1263": "********************** Here in the Ms,",
  "GSP31yuktdipu:1264": "a considerable portion is left blank and it is apparent that discussion on the karikas 11 and 12 has been left out **********************",
  "GSP31yuktdipu:1265": "----------------------------------------------------------------------",
  "GSP31yuktdipu:1266": "kārikā 13",
  "GSP31yuktdipu:1267": "----------------------------------------------------------------------",
  "GSP31yuktdipu:1268": "sattvaṃ laghu prakāśakamiṣṭamupaṣṭambhakaṃ calaṃ ca rajaḥ /",
  "GSP31yuktdipu:1269": "guru varaṇakameva tamaḥ",
  "GSP31yuktdipu:1270_0": "evaśabdaḥ pratyekaṃ pariśamāpyate / sattvaṃ laghu prakāṣakameveṣṭam / yat kiṃcitkāryakaraṇe",
  "GSP31yuktdipu:1270_1": "laghu prakāśaṃ ca tatsattvarūpamiti pratyavagantavyam / tatra kāryasya tāvadudgamaheturdharmo laghutvam,",
  "GSP31yuktdipu:1271_0": "karaṇasya vṛttipaṭutvahetuḥ / prakāśastu pṛthivīdharmasya cchāyālakṣaṇasya tamasastiraskāreṇa",
  "GSP31yuktdipu:1271_1": "dravyāntaraprakāśanam / karaṇasyāpi grahaṇaṃ saṅkalpābhimānādhyavasāyaviṣayeṣu yathāsvaṃ pravartamānam /",
  "GSP31yuktdipu:1272": "upaṣṭambhakaṃ calameva rajaḥ / yaḥ kaścidupastambhaścalatā copalabhyate tadrajorūpamityavagantavyam / tatropastambhaḥ prayatnaḥ,",
  "GSP31yuktdipu:1273": "calatā kriyā / sā ca dvividhā,",
  "GSP31yuktdipu:1274_0": "pariṃṇāmalakṣaṇā praspandalakṣaṇā ca / tatra pariṇāmalakṣaṇayā sahakāribhāvāntarānugṛhītasya",
  "GSP31yuktdipu:1274_1": "dharmiṇaḥ pūrvadharmātpracyutiḥ / praspandalakṣaṇā prāṇādayaḥ karmendriyavṛttayaśca",
  "GSP31yuktdipu:1274_2": "vacanādyāḥ / bāhyānāṃ dravyāṇāmutpatananipatanabhramaṇādīni /",
  "GSP31yuktdipu:1275_0": "guru varaṇakameva tamaḥ / yatkiṃcid gauravaṃ varaṇaṃ copalabhyate tattamorūpamiti",
  "GSP31yuktdipu:1275_1": "pratyavagantavyam / tatra gurutvaṃ kāryasyādhogamanaheturdharmaḥ karaṇasya vṛttimandatā /",
  "GSP31yuktdipu:1275_2": "varaṇamapi kāryagataṃ ca dravyāntaratirodhānam / karaṇagatā cāśuddhiḥ prakāśapratidvandvibhūtā /",
  "GSP31yuktdipu:1275_3": "ityeṣa sattvādīnāmavyatikareṇa svabhāvopalambho yata eṣāṃ nānātvamavasīyate /",
  "GSP31yuktdipu:1276": "yatpunaretaduktaṃ strīkṣatramegheṣu svabhāvavyatikaropalambhādeko guṇastrirūpaḥ,",
  "GSP31yuktdipu:1277": "sarve vā sarvarūpā,",
  "GSP31yuktdipu:1278": "rūpāntarasya vā sata utpattiriti atra brūmaḥ na,",
  "GSP31yuktdipu:1279_0": "guṇabhūtasya bhaktita upakārātpradhānarūpopapatteḥ / iha guṇabhūtasya bhaktitaḥ pradhānopakāritve",
  "GSP31yuktdipu:1279_1": "sati bhaktitastadrūpopapattirdṛṣṭā / tadyathā kṣīrādeḥ / taddhi mukhādiṣu dṛṣṭapratilabdhapravṛttiḥ",
  "GSP31yuktdipu:1279_2": "pittasya svena rūpeṇāṅgabhāvaṃ gacchaṃstasyopakārāttiktaṃ saṃpadyate / na ca tathā",
  "GSP31yuktdipu:1279_3": "sadeva / sattvamapi straiṇaguṇabhūtaṃ sapatnīrajasaḥ svena rūpeṇāṅgabhāvaṃ gacchaṃstasyopakārādduḥkhaṃ",
  "GSP31yuktdipu:1279_4": "saṃpadyate / tamaso mohaḥ / evaṃ kṣātraṃ rajaḥ āryadāralakṣaṇasya sattvasya dasyulakṣaṇasya",
  "GSP31yuktdipu:1279_5": "ca tamasaḥ / evaṃ medhyaṃ tamaḥ kārṣike sattvasya proṣitadayitāyāśca rajasaḥ / tasmānnāsti",
  "GSP31yuktdipu:1279_6": "guṇānāṃ svābhāvavyatikaraḥ / kiṃ cānyat / aguṇabhūtānāṃ svabhāvagrahaṇāt / yadā caite",
  "GSP31yuktdipu:1279_7": "'ṅgabhāvamapagacchanto madhyasthāstulyasaṃskārāśca pratipadyante tadā svarūpeṇaiva /",
  "GSP31yuktdipu:1279_8": "tasmādasaṃkīrṇaṃ guṇarūpam /",
  "GSP31yuktdipu:1280": "āha- na,",
  "GSP31yuktdipu:1281_0": "sandehāt / ubhayathā hi rūpāntaragrahaṇaṃ kṣīrādiṣu dṛṣṭam / tādrūpyāttaiśca vipariṇatānāṃ",
  "GSP31yuktdipu:1281_1": "guṇabhāvācca / yathoktaṃ tatra kathamidamekāntena niścīyante guṇabhāvātsattvādīnāṃ",
  "GSP31yuktdipu:1281_2": "rūpāntaragrahaṇaṃ na punastādrūpyādeveti ?",
  "GSP31yuktdipu:1282_0": "ucyate- grahaṇavikalpopalambhāt / yadi straiṇaṃ sattvaṃ tādrūpyādeva sapatnyā tena",
  "GSP31yuktdipu:1282_1": "gṛhyate tena bharturapi tathā grahaṇaprasaṃgo madhyasthānāṃ tulyasaṃskārāṇāṃ ca /",
  "GSP31yuktdipu:1282_2": "aniṣṭaṃ caitat / tasmād bhākto 'yaṃ guṇavikalpopalambhaḥ / kiṃ cānyat / uttarakālaṃ",
  "GSP31yuktdipu:1282_3": "svarūpagrahaṇānnivṛttānuśayābhiścaikārthatāmupagatābhiḥ sapatnībhiḥ svenaiva rūpeṇa",
  "GSP31yuktdipu:1282_4": "straiṇasya sattvasya grahaṇamupalabhyate / svagṛhasamavasthitaiścāryadāraiḥ kṣatriyāṇām /",
  "GSP31yuktdipu:1282_5": "niṣpannaśasyaiśca kṛṣīvalairmeghānām / tasmādbhākto 'yaṃ grahaṇavikalpopalambhaḥ /",
  "GSP31yuktdipu:1282_6": "tasmādyuktametat anyo 'nyajananavṛttayo guṇāḥ,",
  "GSP31yuktdipu:1283": "na ca saṃkīrṇasvabhāvā iti /",
  "GSP31yuktdipu:1284": "yatpunaretaduktam anyonyamithunatvānupapattiḥ,",
  "GSP31yuktdipu:1285": "sattvasyetaravirodhāt,",
  "GSP31yuktdipu:1286": "ityatra brūmaḥ - asti cāyaṃ virodho guṇānāṃ",
  "GSP31yuktdipu:1287": "pradīpavaccārthato vṛttiḥ // ISk_13 //",
  "GSP31yuktdipu:1288_0": "kimutpadyata iti vākyaśeṣaḥ / tadyathā vartijyotistailānāṃ parasparavirodhe 'pi pradīpakaraṇaikakāryasādhanabhāvopagatānāṃ",
  "GSP31yuktdipu:1288_1": "vṛttaya ekatra saṃmūrchitāḥ sahabhāvaḥ prakṛṣṭamapi kālamanubhavanti evaṃ sattvarajastamasāṃ",
  "GSP31yuktdipu:1288_2": "sati virodhe mahadādyekakāryasādhanabhāvopagatānāṃ vṛttaya ekatra mūrchitāḥ saha bhavantīti /",
  "GSP31yuktdipu:1289": "yuktyabhāvādasiddhiriti cet syānmatam - kā punaratra yuktiryena virodhināmekakāryatā bhavatīti ?",
  "GSP31yuktdipu:1290_0": "ucyate- guṇapradhānabhāvāt / guṇabhūto hi pratiyogī pradhānabhūtena tadupakarakatvānna",
  "GSP31yuktdipu:1290_1": "virudhyata iti saṃsargeṇa varttitumutsahate / tulyabalayostu dvayoḥ satyameva sahāvasthānasya",
  "GSP31yuktdipu:1290_2": "nāsti sambandhaḥ / tathā ca bhagavān vārṣagaṇyaḥ paṭhati rūpātiśayā vṛttyatiśayāśca",
  "GSP31yuktdipu:1290_3": "virudhyante / sāmānyāni tvatiśayaiḥ saha vartante / tadyathā jalāgnī pacanīyasvedanīyeṣu kāryeṣu,",
  "GSP31yuktdipu:1291": "chāyātapau ca sūkṣmarūprakāśane,",
  "GSP31yuktdipu:1292": "śītoṣṇe ca prajāvasthitau / evaṃ tatsiddhaḥ pradīpavatsattvarajastamasāṃ virodhe 'pi sahabhāvaḥ /",
  "GSP31yuktdipu:1293": "āha, yaduktaṃ laghvādibhāvasvabhāvabhedād guṇanānātvamityatra brūmaḥ",
  "GSP31yuktdipu:1294": "bhinnā lakṣaṇabhedāścenmithaḥ sattvādayo guṇāḥ /",
  "GSP31yuktdipu:1295": "tarhi lakṣaṇayuktatvātṣaḍguṇāḥ prāpnuvanti te //",
  "GSP31yuktdipu:1296_0": "yadi laghvādilakṣaṇabhedātsattvādīnāṃ nānātvaṃ mitho 'bhyupagamyate tena laghutvaprakāśatvayorapi",
  "GSP31yuktdipu:1296_1": "bhedo 'sti guṇadvayaprasaṃgaḥ / evamupastambhacalatābhyāṃ gauravavaraṇābhyāṃ ca dvayaṃ",
  "GSP31yuktdipu:1296_2": "dvayamiti ṣaḍguṇāḥ prāpnuvanti / atha mataṃ laghutvaprakāśayorabheda iti pṛthaganabhidhānaṃ",
  "GSP31yuktdipu:1296_3": "prāptam / tadbhede vā grahaṇabhedamanicchataḥ prāpto laghutvādibhede 'pi guṇābhedastathā",
  "GSP31yuktdipu:1296_4": "caiko guṇa iti prāptam / yatpunaretaduktaṃ guṇabhūtasya bhaktita upakārātpradhānarūpāpattiriti,",
  "GSP31yuktdipu:1297": "aṅgabhāvaṃ vrajatsattvaṃ duḥkhaṃ sampadyate yadi /",
  "GSP31yuktdipu:1298": "vairūpyasyopasaṃhārātpūrvadoṣānivartanam //",
  "GSP31yuktdipu:1299_0": "yadi hi rajaso 'ṅgabhāvamupagacchatsattvamupakārāttadrūpaṃ bhavati tena pratijñātasya",
  "GSP31yuktdipu:1299_1": "rūpāntarasyopasaṃhārāttrairūpyaṃ guṇānāmekaikasya prāptam rūpāntarasya vā sata utpattiḥ /",
  "GSP31yuktdipu:1299_2": "tasmātpūrvadoṣāparihārātpratijñāmātramevāyaṃ samādhiḥ / yadapyuktaṃ aguṇabhūtānāṃ",
  "GSP31yuktdipu:1299_3": "svabhāvagrahaṇāditi /",
  "GSP31yuktdipu:1300": "aṅgabhāvānapekṣaṃ tu grahaṇaṃ nāstyṛṣerapi /",
  "GSP31yuktdipu:1301_0": "paramarṣerapi guṇānāṃ kāryameva pratyakṣaṃ na śaktimātreṇāvasthānamasaṃvedyatvāt /",
  "GSP31yuktdipu:1301_1": "tatra cāṅāṅgibhāvagamanamanivāryam / tasmāddoṣamanicchatā guṇā parityājyāḥ / nāsti",
  "GSP31yuktdipu:1301_2": "vā sudūramapi gatvā tatsaṃkaradoṣaparihāraḥ /",
  "GSP31yuktdipu:1302": "ucyate- yattāvaduktaṃ lakṣaṇabhedād guṇanānātvavādino lakṣaṇadvayayogādekaikasya guṇaṣaṭtvaprasaṃga iti tanna / kasmāt ?",
  "GSP31yuktdipu:1303_0": "dvayorguṇapradhānabhāvānupapatteḥ / ihārthāntarasyārthāntareṇa guṇapradhānabhāvo",
  "GSP31yuktdipu:1303_1": "bhavati / yathā strīkṣatramegheṣu vyākhyātam / na ca laghutvaprakāśayorupastambhacalanayorgauravavaraṇayośca",
  "GSP31yuktdipu:1303_2": "mithau guṇapradhānabhāvo 'sti,",
  "GSP31yuktdipu:1304_0": "tadanarthāntaraṃ dharmāsta iti nāsti ṣaṭtvaprasaṃga iti / kiṃ ca aprasiddhatvāt /",
  "GSP31yuktdipu:1304_1": "na hyetatkvacitprasiddham yathā yāvanto dharmāstāvanto dharmiṇa iti / na cāprasiddhena",
  "GSP31yuktdipu:1304_2": "vyavahāraḥ / kiṃca pṛthaktvaikāntaprasaṅgāt / lakṣaṇabhedānnānātvapratijñasya sarvārthānāṃ",
  "GSP31yuktdipu:1304_3": "svasāmānyalakṣaṇayogātsvato 'rthāntaramiti pṛthaktvaikāntaprasaṃgaḥ / athaitadaniṣṭaṃ",
  "GSP31yuktdipu:1304_4": "na tarhi vaktavyaṃ lakṣaṇabhedād guṇānāṃ ṣaṭtvamiti / yatpunaretaduktaṃ aṅgabhūtasya",
  "GSP31yuktdipu:1304_5": "pradhānarūpāpatteḥ pūrvadoṣānivṛttiriti tadapyayuktam / kasmāt ?",
  "GSP31yuktdipu:1305_0": "bhaktyabhidhānāt / asakṛdadhītamasmābhirbhākto 'yaṃ guṇānāṃ grahaṇavikalpa iti /",
  "GSP31yuktdipu:1305_1": "na ca bhaktiḥ paramārtha ityasthāne yatnaḥ / yatpunaretaduktaṃ aguṇabhūtānāṃ sattvādīnāmṛṣerapyaviṣayatvamiti",
  "GSP31yuktdipu:1305_2": "satyametat / yattūktaṃ kāryasya viṣayabhūtatvādaṅgāṅgibhāvagamanaṃ guṇānāṃ sakalasatkāryamapekṣate /",
  "GSP31yuktdipu:1305_3": "tathā strīkṣatrameghāḥ prakṛtāsteṣvaṅgabhāvamagacchata iti vijñāyata iti / sāmānyaśabdānāṃ",
  "GSP31yuktdipu:1305_4": "hi prakaraṇādviśeṣe 'vasthānaṃ bhavati / tadyathā bhojanakāle saindhavamānayetyukte",
  "GSP31yuktdipu:1305_5": "lavaṇe saṃpratipattirnāśvādiṣu / tasmātprakaraṇamanapekṣya mahati tantre doṣābhidhānaṃ",
  "GSP31yuktdipu:1305_6": "bālavākyasthānīyam / evaṃ guṇalakṣaṇopadeśātsiddhaṃ traiguṇyam // 13 //",
  "GSP31yuktdipu:1306": "----------------------------------------------------------------------",
  "GSP31yuktdipu:1307": "kārikā 14",
  "GSP31yuktdipu:1308": "----------------------------------------------------------------------",
  "GSP31yuktdipu:1309": "āha- avivekyādiridānīṃ gaṇaḥ kathaṃ pratipattavya iti ?",
  "GSP31yuktdipu:1310": "ucyate-",
  "GSP31yuktdipu:1311": "avivekyādiḥ siddhastraiguṇyāt",
  "GSP31yuktdipu:1312": "yattriguṇaṃ tadaviveki viṣayaḥ sāmānyamacetanaṃ prasavadharmīti (ISk 11) / kathamavagamyata iti cet",
  "GSP31yuktdipu:1313": "tadviparyayābhāvāt /",
  "GSP31yuktdipu:1314": "yasmādguṇaviparyayaḥ kṣetrajñaḥ / tatra viṣayatvamacetanatvaṃ prasavadharmitvaṃ ca na bhavatīti purastātpratipādayiṣyāmaḥ / tasmātpariśeṣato vyakte eteṣāṃ dharmāṇāmavirodhaḥ /",
  "GSP31yuktdipu:1315": "āha, tathā pradhānamiti prāguktaṃ (ka- 11)",
  "GSP31yuktdipu:1316": "bhavatā / tadidānīṃ kathaṃ pratipattavyam pradhānamapi triguṇādiyuktamiti ?",
  "GSP31yuktdipu:1317": "ucyate",
  "GSP31yuktdipu:1318": "kāraṇaguṇātmakatvātkāryasyāvyaktamapi siddham // ISk_14 //",
  "GSP31yuktdipu:1319_0": "iha kāraṇaguṇātmakaṃ kāryaṃ dṛṣṭaṃ paṭādi / vyakte ca traiguṇyādyupalabhyate / tasmātkāraṇamapyasya",
  "GSP31yuktdipu:1319_1": "tathājātīyakamiti śakyamanumātum / siddhāntamātropadarśanametadācāryaḥ karoti / nyāyaṃ",
  "GSP31yuktdipu:1319_2": "tu yathokteṣu pradeśeṣūpapādayiṣyāmaḥ // 14 //",
  "GSP31yuktdipu:1320": "----------------------------------------------------------------------",
  "GSP31yuktdipu:1321": "kārikā 15",
  "GSP31yuktdipu:1322": "----------------------------------------------------------------------",
  "GSP31yuktdipu:1323": "āha,",
  "GSP31yuktdipu:1324": "kāryadharmasya kāraṇopalabdhau hetumadādiprasaṃgaḥ,",
  "GSP31yuktdipu:1325_0": "aviśeṣāt / yadi kārye dṛṣṭasya dharmasya kāraṇe sadbhāvo 'bhyupagamyate prāptau hetumadādīnāmapi",
  "GSP31yuktdipu:1325_1": "dharmāṇāṃ kāryadṛṣṭatvātpradhāne prasaṃgaḥ / atha kāryopalabdhau tulyāyāṃ hetumadādayo",
  "GSP31yuktdipu:1325_2": "neṣyante na tarhītareṣāmapi kāraṇāvasthitirastīti /",
  "GSP31yuktdipu:1326": "ucyate na,",
  "GSP31yuktdipu:1327_0": "svarūpavirodhitve tadapavādavijñānāt / kāraṇaguṇātmakatvātkāryasyetyanena liṅgena",
  "GSP31yuktdipu:1327_1": "hetumadādayo 'pi kāraṇe prasajyante / teṣāṃ tu kāryakāraṇarūpavirodhitvādapavādo",
  "GSP31yuktdipu:1327_2": "vijñāyate / katham ?",
  "GSP31yuktdipu:1328": "yadi tāvaddhetumadādayo vyakte dṛṣṭatvātpradhāne vyañjante,",
  "GSP31yuktdipu:1329_0": "kṛtakatvātkāryameva tanna kāraṇamiti prāptam / anityatvācca svayamucchidyamānamananugrāhakamavyāpitvādibhiścānantavikārotpādanaśaktihīnam /",
  "GSP31yuktdipu:1329_1": "ahetumadādayaḥ pradhāne 'bhyupagamādvyakterapi prāpyante tādṛśāḥ kāraṇāsambhavātkāryameva",
  "GSP31yuktdipu:1329_2": "tanna bhavatīti prāptam / avivekyādayastūbhayatrāpi bhavanto netaretarasvarūpavirodhinaḥ /",
  "GSP31yuktdipu:1329_3": "tasmātkāryakāraṇabhāvābhyupagamāddhetumadādyapavādaḥ,",
  "GSP31yuktdipu:1330": "itareṣāṃ ca kāraṇasadbhāvaḥ siddhaḥ /",
  "GSP31yuktdipu:1331": "yaduktaṃ kāraṇaguṇātmakatvātkāryasyāvyaktamapi siddhamiti tadayuktam / kasmāt ?",
  "GSP31yuktdipu:1332": "vyaktāvyaktayoḥ kāryakāraṇabhāvāprasiddheḥ / siddhe hi vyaktāvyaktayoḥ kāraṇatve etadevaṃ syāt / tattvasiddham / tasmādayuktametat /",
  "GSP31yuktdipu:1333": "viśeṣānabhidhānādubhayasāmyamiti cet syānmatam,",
  "GSP31yuktdipu:1334": "yathā bhavānāha vyaktāvyaktayoḥ kāryakāraṇabhāvo 'prasiddhaḥ,",
  "GSP31yuktdipu:1335": "evaṃ vayaṃ vakṣyāmaḥ- tayoḥ kāryakāraṇabhāvāprasiddhirapyasiddhā / na ca kvacidviśeṣo 'styubhayasāmyaṃ bhaviṣyatīti / taccāyuktam / kasmāt ?",
  "GSP31yuktdipu:1336": "sadbhāvāsiddheḥ / satyam,",
  "GSP31yuktdipu:1337": "anabhidhīyamāne viśeṣe syādubhayasāmyam / avyaktasya tu sadbhāva evāsiddha ityayaṃ viśeṣaḥ / tasmādayuktametadapīti /",
  "GSP31yuktdipu:1338_0": "kāryasya kāraṇapūrvakatvādvyaktasya ca kāryatvādavyaktasadbhāve pratipattiriti cet",
  "GSP31yuktdipu:1338_1": "syādetat / kāryaṃ kāraṇapūrvakaṃ dṛṣṭam / ghaṭādikāryaṃ cedavyaktaṃ pramitatvāttasmādidamapi",
  "GSP31yuktdipu:1338_2": "kāraṇapūrvakaṃ bhavitumarhati / yacca tasya kāraṇaṃ tadavyaktamiti / taccānupapannam / kasmāt ?",
  "GSP31yuktdipu:1339_0": "anekāntāt / ihākasmikī ca kāryasyotpattirdṛṣṭā / tadyathendradhanuṣaḥ / asataśca",
  "GSP31yuktdipu:1339_1": "bhrāntimātrāt / tadyathā māyāsvapnendrajālamṛgatṛṣṇikālātacakragandharvanagarāṇām /",
  "GSP31yuktdipu:1339_2": "sataśca kāraṇāt / tadyathā mṛdādibhyo ghaṭādīnām / kāryaṃ cedavyaktamataḥ saṃśayaḥ",
  "GSP31yuktdipu:1339_3": "kimindradhanurvadakasmādasya prādurbhāvo 'tha māyādivadasato 'tha kāraṇātsato ghaṭavaditi ?",
  "GSP31yuktdipu:1340": "ucyate- nākasmikamasatpūrvaṃ vyaktam / kasmāt ?",
  "GSP31yuktdipu:1341": "bhedānāṃ parimāṇāt",
  "GSP31yuktdipu:1342_0": "yatparimitaṃ tasya sata utpattirdṛṣṭā / tadyathā mūlāṅkuraparṇanāladaṇḍavusatuṣaśūkapuṣpakṣīrataṇḍulakaṇānām /",
  "GSP31yuktdipu:1342_1": "parimitā mahadahaṃkārendriyatanmātramahābhūtalakṣaṇabhedāḥ / tasmātsatkāraṇapūrvakāḥ /",
  "GSP31yuktdipu:1342_2": "yadeṣāṃ kāraṇaṃ tadavyaktam /",
  "GSP31yuktdipu:1343": "// iti yuktidīpikāyāṃ sāṃkhyasaptatipaddhatau tṛtīyamāhnikaṃ prathamaṃ ca prakaraṇaṃ samāptam //",
  "GSP31yuktdipu:1344": "______________________________________________________________________",
  "GSP31yuktdipu:1345": "āha- kasmādastyavyaktam ?",
  "GSP31yuktdipu:1346": "asadbhedānāmapi parimāṇadarśanāt / anekānta iti cet syānmatam,",
  "GSP31yuktdipu:1347": "asti hi māyāsvapnendrajālānuvidhāyināmapi bhedānāṃ parimāṇamiti / tasmādanaikāntiko heturiti /",
  "GSP31yuktdipu:1348": "tacca naivam / kasmāt ?",
  "GSP31yuktdipu:1349": "na hi teṣāṃ niyamo 'sti,",
  "GSP31yuktdipu:1350": "etāvadbhirevotpattavyaṃ nānyairiti / mahadādayastu pralayakāle tirobhūtāstāvanta evotpadyante /",
  "GSP31yuktdipu:1351": "āha,",
  "GSP31yuktdipu:1352": "parimāṇānavasthānaṃ kāladvayānupalabdheḥ / satyaṃ,",
  "GSP31yuktdipu:1353": "sāmprate kāle mahadādayo yuktaparimāṇāḥ pratyakṣānumānopalabdheḥ / atītānāgatayostu kālayornāsti prasiddhiḥ / tasmādayuktametat /",
  "GSP31yuktdipu:1354": "ucyate na,",
  "GSP31yuktdipu:1355": "viparyaye pramāṇānupalabdheḥ / idānīmetāvanto bhedā ityetacchakyamanumātum atītānāgatayostu kālayornāsti prasiddhiḥ / tasmānna bhedānavasthāprasaṃgaḥ /",
  "GSP31yuktdipu:1356": "āha,",
  "GSP31yuktdipu:1357": "bhedābhedānavasthānāt / mahadādīnāṃ ye bhedā devamanuṣyatiryañco ghaṭādayaśca teṣāmaśakyaṃ parimāṇaṃ paricchettum / sāmānye 'ntarbhāvādayuktamiti cet syānmatam,",
  "GSP31yuktdipu:1358": "asti śarīrāṇāṃ mahābhūtasāmānyaṃ ghaṭādīnāṃ ca pṛthivīsāmānyaṃ,",
  "GSP31yuktdipu:1359": "tatparimāṇādete 'pi parimitā iti / tadayuktam / kasmāt ?",
  "GSP31yuktdipu:1360": "abhāvāt / nahi vaḥ sāmānyaṃ dravyādarthāntarabhūtamasti / sārūpyamātre sāmānyaparikalpanāt /",
  "GSP31yuktdipu:1361": "ucyate na,",
  "GSP31yuktdipu:1362_0": "tattvāntarānupapatteḥ / tattvabhedena parimitā bhedā ityetadvivakṣitaṃ yathoktamasmābhiruktaṃ",
  "GSP31yuktdipu:1362_1": "ca yadyasti tattvāntaramucyatām / yatpunaretaduktaṃ sāmānyasyārthāntarabhūtasya bhavatpakṣe",
  "GSP31yuktdipu:1362_2": "'nupapattiriti satyametat / tathāvidhenāpi tu tena saṃvyavahāro na pratiṣidhyate",
  "GSP31yuktdipu:1362_3": "iti vakṣyāmaḥ / tasmātsiddhaṃ bhedānāṃ parimāṇādastyavyaktam /",
  "GSP31yuktdipu:1363": "kiṃ cānyat /",
  "GSP31yuktdipu:1364": "samanvayāt",
  "GSP31yuktdipu:1365_0": "iha yena bhedānāṃ samanupagatistasya sattvaṃ dṛṣṭam / tadyathā mṛdā ghaṭādīnām /",
  "GSP31yuktdipu:1365_1": "asti ceyaṃ sukhaduḥkhamohaiḥ śabdādīnāṃ samanugatiḥ / tasmātte 'pi santi ye ca sukhādayo",
  "GSP31yuktdipu:1365_2": "'stamitaviśeṣāstadavyaktam / tasmādastyavyaktam /",
  "GSP31yuktdipu:1366": "āha,",
  "GSP31yuktdipu:1367": "nāsiddhatvāt / sukhādibhiḥ śabdādayo 'nugamyanta ityetadaprasiddham kena kāraṇena pratipattavyamiti ?",
  "GSP31yuktdipu:1368_0": "ucyate- tadbuddhinimittatvāt / iha śabdasparśarūparasagandhānāṃ sannidhāne svasaṃskāraviśeṣayogātsukhaduḥkhamohākārāḥ",
  "GSP31yuktdipu:1368_1": "prāṇināṃ buddhaya utpadyante / yacca yādṛśīṃ buddhimutpādayati tattenānvitam / tadyathā",
  "GSP31yuktdipu:1368_2": "candanādibhiḥ śakalādayaḥ / tasmānnāsiddhiḥ samanvayasyeti /",
  "GSP31yuktdipu:1369": "āha, asiddha evāyaṃ samanvayaḥ / kasmāt ?",
  "GSP31yuktdipu:1370": "vilakṣaṇakāryotpattidarśanāt / na hyayaṃ niyamaḥ kāraṇasadṛśameva kāryamutpadyate / kiṃ tarhi vilakṣaṇaṃ agnidhūmaśabdādi / katham ?",
  "GSP31yuktdipu:1371": "na hyagnistṛṇādisvabhāvako 'gnisvabhāvako vā dhūmaḥ / na ca bherīdaṇḍādisvabhāvaḥ śabdaḥ / tasmātsukhādyanugatāḥ śabdādaya itīcchāmātram /",
  "GSP31yuktdipu:1372": "ucyate na,",
  "GSP31yuktdipu:1373": "viśeṣitatvāt / sukhādisvarūpāḥ śabdādayaḥ,",
  "GSP31yuktdipu:1374_0": "tatsannidhāne sukhādyākārapratyayotpattirityetadādita evāsmābhirviśeṣitam / tasmānna",
  "GSP31yuktdipu:1374_1": "bhinnajātīyāsta iti / yattu khalvidamucyate 'gnyādīnāṃ vilakṣaṇānāmutpattidarśanātpradhānabhedānāmatajjātīyaprasaṃga",
  "GSP31yuktdipu:1374_2": "iti tadayuktam / kasmāt ?",
  "GSP31yuktdipu:1375_0": "abhiprāyānavabodhāt / naiva brūmo yo yasya vikāraḥ sa tajjātīyaka iti / kiṃ tarhi",
  "GSP31yuktdipu:1375_1": "yo yajjātīyakaḥ sa tasya vikāra iti / tasmādayuktametat / kiṃcānyat udāharaṇāprasiddheḥ /",
  "GSP31yuktdipu:1375_2": "na caitadudāharaṇaṃ prasiddhaṃ agnyādayaḥ svakāraṇajātiṃ nānuvidadhatīta / kasmāt ?",
  "GSP31yuktdipu:1376_0": "balavīryānuvidhānāt / tadyathā agnerdhūmasya ca tvakcandananalikādisnigdhatānuvṛttestaikṣṇyādyanuvṛtteśca /",
  "GSP31yuktdipu:1376_1": "bherīvikāraḥ śabdo na tu yathā bherīrūpamavasthitam / pradīpeneva tu daṇḍābhighātena",
  "GSP31yuktdipu:1376_2": "vyajyata iti sādhyametat / na caikaiko rūpādīnāṃ dravyākāraḥ samudāyadharmatvāt /",
  "GSP31yuktdipu:1376_3": "tasmānna bherīvikāraḥ śabdaḥ / tatra yaduktaṃ vilakṣaṇakāryotpattidarśanādasiddho",
  "GSP31yuktdipu:1376_4": "'nvaya ityetadayuktam / tasmādyuktametat samanvayādastyavyaktamiti /",
  "GSP31yuktdipu:1377": "kiṃ cānyat /",
  "GSP31yuktdipu:1378": "śaktitaḥ pravṛtteśca /",
  "GSP31yuktdipu:1379_0": "iha yāvatī kācilloke pravṛttirupalabhyate sā sarvā śaktitaḥ / tadyathā kumbhakārasya",
  "GSP31yuktdipu:1379_1": "daṇḍādisādhanavinyāsalakṣaṇāyāśca śakteḥ sannidhānād ghaṭakaraṇe pravṛttirasti /",
  "GSP31yuktdipu:1379_2": "vyaktasya ceyaṃ kāryatvāttadbhāve pravṛttiriti / atastasyāpi śaktyā bhavitavyam /",
  "GSP31yuktdipu:1379_3": "yāsau śaktistadavyaktam / tasmādastyavyaktamiti /",
  "GSP31yuktdipu:1380": "āha,",
  "GSP31yuktdipu:1381": "prākpravṛtteḥ śaktyabhāvaḥ,",
  "GSP31yuktdipu:1382": "pravṛttyanupalabdheḥ / yadi śaktipūrvikā pravṛttiriti manyadhvaṃ tena yāvatpravṛttirnopalabhyate tāvacchaktirnāstītyetadāpannam / kasmāt ?",
  "GSP31yuktdipu:1383_0": "satyāṃ śaktyāṃ kāryābhāve svarūpābhāvaprasaṃgāt / yadi khalvapi vidyamānā śaktiḥ",
  "GSP31yuktdipu:1383_1": "kenacitprabandhena kāryaṃ notpādayecchaktitaraśaktetyetadāpannam / tasmātsahakāribhāvāntarasannidhānātpravruttisamakalāmevārthānāṃ",
  "GSP31yuktdipu:1383_2": "śaktaya utpadyante / tāśca tāvadeva pradhvaṃsante /",
  "GSP31yuktdipu:1384_0": "tatra yaduktaṃ prākpravṛtteḥ śaktidarśanādvyaktasyāpi niṣpādikā śaktirastītyetadayuktam /",
  "GSP31yuktdipu:1384_1": "kiṃ cānyat bhedābhedakalpanānupapatteḥ / iha pradhānameva vā śaktiḥ syāt pradhānādvā bhinnā ?",
  "GSP31yuktdipu:1385": "kiṃ cātaḥ ?",
  "GSP31yuktdipu:1386_0": "tadyadi tāvatpradhānameva śaktistena kārye bhedācchaktibhedo 'vasīyata iti śaktibhedātpradhānanānātvaprasaṃgaḥ /",
  "GSP31yuktdipu:1386_1": "pradhānaikatvādvā tadavyatiriktānāṃ śaktīnāmekatvaprasaṃgaḥ / tataśca kāryanānātvābhāvaḥ /",
  "GSP31yuktdipu:1386_2": "atha mā bhūdayaṃ doṣa iti pradhānādarthāntarabhāvaḥ śaktīnāmabhyupagamyate tena bhinnānāṃ",
  "GSP31yuktdipu:1386_3": "śaktīnāṃ pravṛttitaḥ siddhau pradhānasiddhirnāstītyetadāpannam / kiṃ cānyat / svarūpābhidhānaṃ",
  "GSP31yuktdipu:1386_4": "ca / pradhānasya śaktimātrādapyarthāntaratvamabhyupagamya rūpamīdṛkpradhānaṃ svāvasthāyāmiti,",
  "GSP31yuktdipu:1387": "taccāśakyamabhidhātum / tasmād bhedābhedakalpanānupapatterakalpanīyā śaktiriti /",
  "GSP31yuktdipu:1388": "ucyate- yaduktaṃ prākpravṛtteḥ śaktyabhāvaḥ pravṛttyanupalabdheriti,",
  "GSP31yuktdipu:1389_0": "atra brūmaḥ nāprasiddhatvāt / kāraṇaṃ śaktiḥ kāryaṃ pravṛttiḥ / na ca kāryānupalabdhau",
  "GSP31yuktdipu:1389_1": "kāryābhāva ityetalloke prasiddham / yatpunaruktaṃ kāryaniṣpattau śakteḥ svarūpahānamiti atra brūmaḥ na,",
  "GSP31yuktdipu:1390_0": "pradīpadṛṣṭāntāt / yadyathā pradīpasya ghaṭādiprakāśanaśaktirasti / atha ca kuḍyādyāvaraṇasāmarthyānna",
  "GSP31yuktdipu:1390_1": "ghaṭādīnprakāśayituṃ śaknoti / na ca śakyate vaktuṃ pradīpasya prakāśanaśaktiraśakteti /",
  "GSP31yuktdipu:1390_2": "evamanyeṣāmapi bhāvānāṃ prākprarutterapi śaktiḥ syāt / na cāpravṛttidarśanādasyāḥ",
  "GSP31yuktdipu:1390_3": "svarūpahānaṃ syāt / yattūktaṃ sahakāribhāvāntarasannidhānātpravṛttisamakālamevārthānāṃ",
  "GSP31yuktdipu:1390_4": "śaktiprādurbhāva iti atra brūmaḥ- tadaprasiddhiḥ śaktyapekṣatvāt / iha sarvaḥ kartā",
  "GSP31yuktdipu:1390_5": "svagatāṃ śaktimapekṣya tadyogyatayā sahakāribhāvāntaramupādatte,",
  "GSP31yuktdipu:1391_0": "sā cetprākpravṛtterna syātsādhanānāṃ viṣayasvabhāvānavadhāraṇādanupādānaprasaṃgaḥ /",
  "GSP31yuktdipu:1391_1": "aniṣṭaṃ caitat / tasmātprākpravṛtteḥ śaktiḥ / yatpunaretaduktaṃ tāvadeva pradhvaṃsaṃ iti atra brūmaḥ na,",
  "GSP31yuktdipu:1392": "kāryaniṣṭhādarśanāt / yadi pravṛttisamakālameva pradhvaṃsaḥ iti atra brūmaḥ na,",
  "GSP31yuktdipu:1393_0": "kāryaniṣṭhādarśanat / yadi pravṛttisamakālameva pradhvaṃsaḥ syātkāryaniṣṭhaiva na",
  "GSP31yuktdipu:1393_1": "syāt / tannimittatvātkāryasya asti tvasau / tasmānna pravṛttisamakālameva śatipradhvaṃsaḥ /",
  "GSP31yuktdipu:1393_2": "sadṛśasandhānotpatyā kāryaniṣṭheti cenna / vināśasamakālotpattyasambhavāt / athāpi",
  "GSP31yuktdipu:1393_3": "syādekasyāṃ śaktau kṣaṇasādhyamaṃśamavasāya vinaṣṭāyāmanyattatsadṛśaṃ śaktyantaramutpadyate,",
  "GSP31yuktdipu:1394": "tasminvinaṣṭe 'nyaditi / evaṃ śaktisantānātkāryaniṣṭhā bhavatīti / etadapyayuktam / kasmāt ?",
  "GSP31yuktdipu:1395": "vināśakālotpattyasambhavāt / ko hyatra heturyena vināśasamakālamanyacchaktirūpaṃ kāryamavasīyayati na punaḥ prāktanamevāvasthitamiti ?",
  "GSP31yuktdipu:1396_0": "kiṃ cānyat / kauṭasthyadoṣaparihārāt / kṣaṇottarakālāvasthāne ca bhāvānāṃ yo doṣa",
  "GSP31yuktdipu:1396_1": "upāttaḥ kauṭasthyaprasaṃga iti tasya parihāra uktaḥ / tasmānnāsti śaktīnāṃ pravṛttikāle",
  "GSP31yuktdipu:1396_2": "vināśaḥ / pravṛttyuttarakālamapi nāsti / kasmāt",
  "GSP31yuktdipu:1397": "?",
  "GSP31yuktdipu:1398": "punaḥ pravṛttidarśanāt / śaktyantarotpattau pravṛtyuttarakālamapi iti cet na,",
  "GSP31yuktdipu:1399": "hetvabhāvāt / ko hyatra nirbandhaḥ tasyāṃ vinaṣṭāyāmanyā pravṛttyantaraheturbhavati naiva punaḥ saiveti ?",
  "GSP31yuktdipu:1400_0": "kṛtārthatvādi cet na anabhyupagamāt / na hyekaghaṭārthā śaktirabhyupagamyate / tatra",
  "GSP31yuktdipu:1400_1": "yenaiva hetunā ekaṃ ghaṭamavasāya na vinaśyati tenaiva yāvanti kartavyānīti / tasmāttriṣu",
  "GSP31yuktdipu:1400_2": "kāleṣu śaktayo 'vatiṣṭhante /",
  "GSP31yuktdipu:1401": "yatpunaretaduktaṃ bhedābhedakalpanānupapattiriti,",
  "GSP31yuktdipu:1402": "atra brūmaḥ- astu pradhānādabhinnā śaktiḥ / na tasya nānātvaṃ śaktyekatvaṃ vā prasajyate / kasmāt ?",
  "GSP31yuktdipu:1403": "saṃkhyāvyavahārasya buddhyapekṣatvādbuddhinimittasya cāsatkāreṇa pradhānaśaktisvabhāvāt,",
  "GSP31yuktdipu:1404": "ihāyaṃ saṃkhyāvyavahāro buddhyapekṣaḥ / katham ?",
  "GSP31yuktdipu:1405": "yadabhinnāṃ buddhimutpādayati tadekaṃ,",
  "GSP31yuktdipu:1406": "pradhānāvasthāyāṃ ca śaktayo 'stamitaviśeṣatvādabhinnāṃ buddhimutpādayanti / tasmādekaṃ tatpravṛttikāle viśeṣāvagrahaṇe bhedaṃ pratipadyate,",
  "GSP31yuktdipu:1407_0": "devaśaktirmanuṣyaśaktirityādi / tasmānnāsāmekatvamato na bhedābhedakalpanānupapattiriti /",
  "GSP31yuktdipu:1407_1": "vyakte darśanācchaktīnāmavyakte pratipattiriti cet syādetat / vyakte śaktipravṛttī",
  "GSP31yuktdipu:1407_2": "dṛṣṭe na cāvyakte / kvacidanyato vyaktamevaitasmāddhetoḥ siddhyati nāvyaktamityetaccāyuktam / kasmāt ?",
  "GSP31yuktdipu:1408_0": "sāmānyatodṛṣṭāntātsiddheḥ / yathaiva hi devadattādhārayā kriyayā tasya deśāntaraprāptimupalabhyātyantādṛṣṭaṃ",
  "GSP31yuktdipu:1408_1": "jyotiṣāṃ deśāntaraprāptergamanamanumīyate evaṃ pravṛtteḥ śaktiniyamitatvādvyaktasya",
  "GSP31yuktdipu:1408_2": "ca pravṛttibhūtatvādavaśyamatyantādṛṣṭā śaktirabhyupagantavyeti siddhaṃ śaktitaḥ",
  "GSP31yuktdipu:1408_3": "pravṛtterastyavyaktam /",
  "GSP31yuktdipu:1409": "kiṃ cānyat /",
  "GSP31yuktdipu:1410": "kāraṇakāryavibhāgāt",
  "GSP31yuktdipu:1411_0": "kāraṇaṃ ca kāryaṃ ca kāraṇakārye tayorvibhāgaḥ kāryakāraṇavibhāgaḥ / idaṃ kāraṇamidaṃ",
  "GSP31yuktdipu:1411_1": "kāryamiti buddhyā dvidhāvasthāpanaṃ vibhāgo yaḥ sa kāraṇakāryavibhāgaḥ / tadavasthitabhāvapūrvakaṃ",
  "GSP31yuktdipu:1411_2": "dṛṣṭam / tadyathā śayanāsanarathacaraṇādiḥ / asti cāyaṃ vyaktasya kāraṇakāryavibhāgastasmādidamapyavasthitabhāpūrvakaṃ,",
  "GSP31yuktdipu:1412": "yo 'sāvavasthito bhāvastadavyaktam /",
  "GSP31yuktdipu:1413": "āha,",
  "GSP31yuktdipu:1414": "tadanupalabdherayuktam / na hi śayanādīnāṃ kāraṇakāryavibhāgaḥ kaścidupalabhyate / tasmādayuktametat /",
  "GSP31yuktdipu:1415_0": "ucyate na kāryakāraṇayorupakārakopakāryaparyāyatvātkāraṇaṃ kāryamiti nirvatyanirvartakabhāvo",
  "GSP31yuktdipu:1415_1": "'bhipretaḥ / kiṃ tarhyupakārakopakāryabhāvaḥ / sa cāsti śayanādīnāṃ vyaktasya ca /",
  "GSP31yuktdipu:1415_2": "ato na pramādābhidhānanetat /",
  "GSP31yuktdipu:1416": "āha, kaḥ punarvyaktasya parasyaparasya kāryakāraṇabhāva iti ?",
  "GSP31yuktdipu:1417": "ucyate guṇānāṃ tāvatsattvarajastamasāṃ prakāśapravṛttiniyamalakṣaṇairdharmairitaretaropakāreṇa yathā pravṛttirbhavati,",
  "GSP31yuktdipu:1418": "tatha prītyaprītiviṣādātmakā ityetasminsūtre (ISk 12)",
  "GSP31yuktdipu:1419_0": "vyākhyātam / tathā śabdādīnāṃ pṛthivyādiṣu parasparārthamekādhāratvam / śrotrādīnāmitaretarārjanarakṣaṇasaṃskārāḥ /",
  "GSP31yuktdipu:1419_1": "karaṇasya kāryātsthānasādhanaprakhyāpanādikāryasya karaṇādvṛttikṣatabhaṃgasaṃrohaṇasaṃśoṣaṇaparipālanāni /",
  "GSP31yuktdipu:1419_2": "pṛthivyādīnāṃ vṛttisaṃgrahaṇapanthivyūhāvakāśadānairgavādibhāvo daivamānuṣatiraścāṃ",
  "GSP31yuktdipu:1419_3": "yathartuvidhānejyāpoṣaṇābhyavahārasaṃvyavahārairitaretarādhyayanaṃ varṇānāṃ svadharmapravṛttiviṣayabhāvaḥ /",
  "GSP31yuktdipu:1419_4": "anyaśca lokādyathāsaṃbhavaṃ draṣṭavyaḥ /",
  "GSP31yuktdipu:1420": "āha, tadanupapattiḥ / kramayaugapadyāsambhavāt /",
  "GSP31yuktdipu:1421": "yo 'yaṃ guṇānāṃ prakāśapravṛttiniyamairitaretaropakāro 'bhyupagamyate sa khalu krameṇa vā syāt yugapadvā ?",
  "GSP31yuktdipu:1422": "kiṃ cātaḥ ?",
  "GSP31yuktdipu:1423": "tanna tāvatkrameṇa saṃbhavati / kasmāt ?",
  "GSP31yuktdipu:1424_0": "ekasya nirapekṣasya pravṛttāvitarayorapi tatprasaṃgāt / yadi tāvatsattvaṃ pūrvaṃ",
  "GSP31yuktdipu:1424_1": "guṇāntaranirapekṣaṃ svaśaktita eva prakāśate tayorupakārakamityāśrīyate / tena yathā",
  "GSP31yuktdipu:1424_2": "sattvamevamitarāvapyupakāranirapekṣau svakāryaṃ kariṣyata ityupakārānarthakyam /",
  "GSP31yuktdipu:1424_3": "atha mā bhūdayaṃ doṣa ityato yaugapadyamāśrīyate / tadapyanupapannam / kasmāt ?",
  "GSP31yuktdipu:1425": "sahabhūtānāmanupakārakatvād,",
  "GSP31yuktdipu:1426": "goviṣāṇavat / kiṃ cānyat / sadasadvikalpānupapatteḥ / iha sattvaṃ prakāśamānaṃ rajastamasorvidyamānaṃ vā prakāśamāviṣkuryāt avidyamānaṃ vā ?",
  "GSP31yuktdipu:1427": "kiṃ cātaḥ ?",
  "GSP31yuktdipu:1428_0": "tadyadi tāvadvidyamānamabhivyanakti tena sarveṣāmekasvābhāvyādguṇatvaprasaṃgaḥ /",
  "GSP31yuktdipu:1428_1": "kiṃca sattvavaccetarayoḥ svātaṃtryaprasaṃgaḥ / yathā sattvasya prakāśaktirastītyatastad",
  "GSP31yuktdipu:1428_2": "guṇāntaranirapekṣaṃ prakāśate tadvaditarāvapītyadoṣaḥ / atha vāvidyamānā prakāśaśaktiḥ",
  "GSP31yuktdipu:1428_3": "sattvasmbandhādrajastamasorupajāyate / tena yaduktaṃ prākpravṛttereva tiṣṭhante śaktaya",
  "GSP31yuktdipu:1428_4": "iti tad hīnam / tataśca satkāryavādavyāghātaḥ / kiṃ cāyamanekāntāt / na hyayamekāntaḥ",
  "GSP31yuktdipu:1428_5": "parasparopakāriṇāmavasthitabhāvapūrvakatvamiti / tathā hi sattvādayaḥ parasparopakāriṇo",
  "GSP31yuktdipu:1428_6": "na cāvasthitabhāvapūrvakāḥ / tena yaduktaṃ kāraṇakāryavibhāgādbhedānāmavyaktamasti etadayuktam /",
  "GSP31yuktdipu:1429": "ucyate- yaduktamupakārābhāvaḥ,",
  "GSP31yuktdipu:1430": "kramayaugapadyāsambhavāditi,",
  "GSP31yuktdipu:1431": "astu yugapadupakāraḥ / yattūktam sahabhūtānāmanupakārakatvaṃ goviṣāṇādivaditi,",
  "GSP31yuktdipu:1432": "atra brūmaḥ na,",
  "GSP31yuktdipu:1433_0": "anyathānupapatteḥ / na hi goviṣāṇayoḥ sahabhūtatvādaukārānupapattiḥ / kiṃ tarhi ekakāryābhāvāt /",
  "GSP31yuktdipu:1433_1": "yeṣāṃ tu kāryamekaṃ sahabhāve tu teṣāmupakāro na pratiṣidhyate / tadyathā pṛthivyādīnāṃ",
  "GSP31yuktdipu:1433_2": "dhṛtisaṃgrahaśaktivyūhāvakāśadānaiḥ / śarīrasthitayorakramabhāvinorapi khuraviṣāṇayornāsti",
  "GSP31yuktdipu:1433_3": "parasparopakāraḥ / tasmānna sahabhāvāsahabhāvāvupakārānupakārahetū / kiṃ ca dṛṣṭatvāt /",
  "GSP31yuktdipu:1433_4": "dṛṣṭaḥ khalu vegenordhvagamane vāyoraraghaṭṭādīnāṃ yugapadupakāraḥ na kaściddoṣaḥ",
  "GSP31yuktdipu:1433_5": "tathā guṇānāmapi syāt / saṃyoganimitta iti cet sādhyaṃ kimarthāntarabhūtamuta prāptimātraṃ",
  "GSP31yuktdipu:1433_6": "saṃyoga iti / yatpunaretaduktaṃ sadasadvikalpānupapatteriti atra brūmaḥ ayuktametat / kasmāt ?",
  "GSP31yuktdipu:1434_0": "paṅgvandhavattadupakāre doṣānupapatteḥ / tadyathā paṅgvandhayoritaretarasambandhānna",
  "GSP31yuktdipu:1434_1": "vidyamānayordṛggatiśaktyoranyonyātmani vyaktiḥ na cāvidyamānayoratha caikakāryasiddhiryathā",
  "GSP31yuktdipu:1434_2": "ca pṛthivyādīnāṃ parasparopakāritvaṃ śaktayorabhivyajyate na paraśaktyā evaṃ guṇānāmapīti /",
  "GSP31yuktdipu:1434_3": "yatpunaretaduktamanekāntāditi tadayuktam / kasmāt ?",
  "GSP31yuktdipu:1435_0": "śāstrānavabodhāt / ihāsmākaṃ kāryakāraṇayorarthānabhyupagamādguṇānāmavasthāntaramevāvasthāntarānapekṣaṃ",
  "GSP31yuktdipu:1435_1": "kāryakāraṇaśabdavācyatāṃ labhate / tatra ye tāvatpradhānāvasthānubhāvino guṇāsteṣāṃ",
  "GSP31yuktdipu:1435_2": "śaktimātrarūpatvādanirdeśyaprakāśādisvabhāvānāṃ nāsti tannibandhana upakāraḥ / yadā",
  "GSP31yuktdipu:1435_3": "vaiṣamyamāpadyante tadānivāritaprakāśādirūpāstannimittamupakāraṃ pratipadyante /",
  "GSP31yuktdipu:1435_4": "tasmādvyaktānāmupakārābhyupagamādavasthitabhāvapūrvakatvaṃ na virudhyata iti śāstramanavagamyaivamucyate",
  "GSP31yuktdipu:1435_5": "'naikāntiko 'yaṃ hetuḥ / pradhānāvasthāyāmupakārānabhyupagamāduttarakālamapi tatprasaṃga iti cet syānmatam,",
  "GSP31yuktdipu:1436_0": "yadi guṇānāmādye prakope svasāmarthyādeva pūrvasmātpracyutistenottarakālamapi tadvadeva",
  "GSP31yuktdipu:1436_1": "bhaviṣyati / atha pradhānāvasthāyāmapi copakāro na tarhi nānaikāntiko heturiti / tacca naivam /",
  "GSP31yuktdipu:1437": "kasmāt ?",
  "GSP31yuktdipu:1438": "agnivatsvaśaktinimittatvāt / tadyathā sūkṣmo 'gniḥ sūkṣmaṃ prakāśaṃ svayameva karoti,",
  "GSP31yuktdipu:1439": "ghaṭādiprakāśane tu tailavarttyādyapekṣate / tadvadguṇānāmādyaḥ prakopaḥ svaśaktitaḥ / mahadādyapekṣastūpakārataḥ / tasmādyuktametat kāraṇakāryavibhāgādastyavyaktamiti /",
  "GSP31yuktdipu:1440": "kiṃ cānyat /",
  "GSP31yuktdipu:1441": "avibhāgādvaiśvarūpyasya // ISk_15 //",
  "GSP31yuktdipu:1442_0": "iha yadviśvarūpaṃ tasyāvibhāgo dṛṣṭaḥ / tadyathā salilādīnām / jalabhūmī viśvarūpāśca",
  "GSP31yuktdipu:1442_1": "mahadādayaḥ / tasmādeṣāmapyavibhāgena bhavitavyam / yo 'sāvavibhāgastadavyaktam /",
  "GSP31yuktdipu:1442_2": "tasmādastyavyaktam /",
  "GSP31yuktdipu:1443": "āha, kiṃ punastadvaiśvarūpyaṃ, ko vā viśvarūpa iti ?",
  "GSP31yuktdipu:1444": "ucyate- vaiśvarūpyamiti viśiṣṭamavasthānamācakṣmahe,",
  "GSP31yuktdipu:1445_0": "astamitaviśeṣatvamavibhāga iti / viśeṣasya sāmānyapūrvakatvāditi yo 'rthastaduktaṃ",
  "GSP31yuktdipu:1445_1": "bhavati avibhāgādvaiśvarūpyasyeti / evametaiḥ pañcabhirvītairvyaktasya kāraṇamastyavyaktamiti siddham /",
  "GSP31yuktdipu:1446_0": "āha- vipratiṣedhaprasaṃgaḥ / kāraṇāntarapratiṣedhāvacanāt / yathā bhavānāha- pradhānaṃ",
  "GSP31yuktdipu:1446_1": "jagadutpattisamarthaṃ kāraṇamasti / evaṃ tantrāntarīyāḥ paramāṇupuruṣeśvarakarmadaivasvabhāvakālayadṛcchābhāvānkāraṇatvenābhidadhati,",
  "GSP31yuktdipu:1447": "teṣāṃ ca pratiṣedho nocyata iti / ato vipratiṣedhaḥ prāpnoti / kiṃ pradhānameva kāraṇaṃ āhosvidetānyeva vobhayamiti ?",
  "GSP31yuktdipu:1448_0": "anvayadarśanāttadanupapattiriti cet syānmatam pradhānānvaya eva pṛthivyādiṣu sukhādilakṣaṇa",
  "GSP31yuktdipu:1448_1": "upalabhyate / yacca yenānvitaṃ tasyāsau vikāra iti yuktametatprāgapadiṣṭam / tasmātpradhānavikāra",
  "GSP31yuktdipu:1448_2": "eva vyaktamiti / taccānupapannam / kasmāt ?",
  "GSP31yuktdipu:1449_0": "anekānvayasaṃbhavāt / paramāṇvanvayo 'pi hi vyakta upalabhyate rūpādisattvāt / puruṣānvayaḥ",
  "GSP31yuktdipu:1449_1": "karaṇasya saṃvedakatvāt / īśvarānvayaḥ śaktiviśeṣayuktānāmupalabdheḥ / karmadaivānvayaḥ",
  "GSP31yuktdipu:1449_2": "jagadvaicitryopalambhāt / svabhāvānvayo dravyāntarasaṃsarge 'pi bhāvānāṃ tasmādapracyuteḥ /",
  "GSP31yuktdipu:1449_3": "kālānvayaḥ yugādyanuvidhānāt / yadṛcchānvayo niyamābhāvāt / abhāvānvayo gavādīnāṃ",
  "GSP31yuktdipu:1449_4": "parasparātmasvadarśanāditaretarāṇi prayuktāni / kāraṇāntarapūrvakatve 'pi khalu vyaktasya",
  "GSP31yuktdipu:1449_5": "śaktyāḥ parimāṇādayaḥ pūrvameva kalpayitum / tasmādayuktamanvayādibhyaḥ kāraṇamastyavyaktamiti /",
  "GSP31yuktdipu:1450": "ucyate- yattāvaduktaṃ paramāṇūnāmapratiṣedhāt vipratiṣedhaprasaṃga iti,",
  "GSP31yuktdipu:1451": "atra brūmaḥ- tadanupapattirastitvānabhyupagamāt / astitve hi paramāṇūnāmabhyupagamyamāne sati satyamevaṃ syādiyamāśaṃkā,",
  "GSP31yuktdipu:1452": "kiṃ paramāṇupūrvakamidaṃ viśvamatha pradhānapūrvakamiti ?",
  "GSP31yuktdipu:1453_0": "na tu teṣāṃ sadbhāvo niścitaḥ / tasmādayuktametat / yattu khalvidamucyate pṛthivyādiṣu",
  "GSP31yuktdipu:1453_1": "rūpādyupalambhādanvayadarśanādaṇūnāṃ sadbhāvaḥ pradhānavadeva kalpayitavya ityetadapi",
  "GSP31yuktdipu:1453_2": "cānupapannam / kasmāt ?",
  "GSP31yuktdipu:1454": "anyathāpi tadupapatteḥ / tanmātrapūrvakatve 'pi hi pṛthivyādīnāṃ kalpyamāne rūpādisattvādato na yuktametat / sukhādīnāmātmaguṇatvenābhyupagamātpradhāne 'pi tatprasaṃga iti cet,",
  "GSP31yuktdipu:1455": "athāpi syādyathā tanmātrāṇāṃ rūpādimattvaṃ kalpyate tatpūrvakatvaṃ ca pṛthivyādīnāṃ dṛśyamapi teṣu rūpādisattvaliṅgena paramāṇubhyo niṣkṛṣyate,",
  "GSP31yuktdipu:1456": "evamasmābhiḥ sukhādīnāmātmaguṇatvābhyupagamāttadbuddhinimittatve pṛthivyādīnāṃ pradhānapūrvatvākṣepaḥ kariṣyata iti / etaccānupapannam / kasmāt ?",
  "GSP31yuktdipu:1457": "ātmaguṇatvatiṣedhāt / tasmācca viparyāsādityatra (ISk 19)",
  "GSP31yuktdipu:1458": "sukhādīnāmātmaguṇatvapratiṣedhaṃ kariṣyāmaḥ tasmādasamyagetat /",
  "GSP31yuktdipu:1459": "āha, yadi punastanmātrāṇāmeva paramāṇutvamabhyupagamyate ka evaṃ sati doṣaḥ syāt ?",
  "GSP31yuktdipu:1460": "ucyate- na śakyamevaṃ bhavitum / kiṃ kāraṇam ?",
  "GSP31yuktdipu:1461": "vṛddhimatyastanmātralakṣaṇāḥ prakṛtayo 'smābhirabhyupagamyante / kasmāt ?",
  "GSP31yuktdipu:1462_0": "svakāryāddhi prathīyasī prakṛtirbhavatīti ca naḥ samayaḥ / mahānti ca pṛthivyādīni",
  "GSP31yuktdipu:1462_1": "mahābhūtāni / tasmātteṣāṃ tadatiriktatayā pṛthivyā bhavitavyam / paricchinnadeśāśca",
  "GSP31yuktdipu:1462_2": "paramāṇavaḥ / tasmānna tanmātrābhyupagamātteṣāmabhyupagamaḥ / upetya vā tadasambhavaḥ",
  "GSP31yuktdipu:1462_3": "kṛtakatvāt / astu vā paramāṇūnāṃ sadbhāvastathāpi tebhyo jagadutpatterasambhavaṃ",
  "GSP31yuktdipu:1462_4": "brūmaḥ / kiṃ kāraṇam ?",
  "GSP31yuktdipu:1463": "kṛtakatvāt / akṛtakena hi jagatkāraṇena yuktaṃ bhavituṃ,",
  "GSP31yuktdipu:1464": "kṛtakāśca paramāṇavaḥ / tasmātsatyapi sadbhāve na teṣāṃ jagatkāraṇamiṣyate iti ?",
  "GSP31yuktdipu:1465_0": "ucyate- tasyaiva kāraṇatvaprasaṃgāt / yaddhi tatparamāṇūnāṃ kāraṇaṃ tadeva jagatkāraṇatvena",
  "GSP31yuktdipu:1465_1": "yuktaṃ kalpayituṃ syāt na tanniṣādimatāḥ paramāṇavaḥ / kṛtakatvāsiddherayuktamiti",
  "GSP31yuktdipu:1465_2": "cet syānmataṃ yadi paramāṇūnāṃ kṛtakatvaṃ prasiddhamata etadyujyate vaktumamuṣmāddhetorakāraṇaṃ",
  "GSP31yuktdipu:1465_3": "paramāṇava iti / tattvasiddham / tasmānna kiṃcidetat / ucyate- paricchinnadeśatvāt /",
  "GSP31yuktdipu:1465_4": "iha yatparicchinnadeśaḥ tatkṛtakaṃ dṛṣṭam / tadyathā ghaṭaḥ,",
  "GSP31yuktdipu:1466": "paricchinnadeśaśca / tasmātparamāṇavaḥ kṛtakāḥ / kiṃ cānyat rūpādimattvāt / iha yadrūpādimattatkṛtakaṃ dṛṣṭam / tadyathā ghaṭāḥ,",
  "GSP31yuktdipu:1467": "rūpādimantaśca paramāṇavaḥ / tasmātkṛtakāḥ / kiṃ cānyat auṣṇyayogāt / yadauṣṇyayuktaṃ tatkṛtakam / tadyathā pradīpaḥ,",
  "GSP31yuktdipu:1468": "tadvantaścāgneyāḥ paramāṇavaḥ / tasmātkṛtakāḥ / kiṃca vegavattvāt / iha yadvegavattatkṛtakam / tadyathā iṣurvegavān,",
  "GSP31yuktdipu:1469_0": "tadvanto vāyavīyāḥ paramāṇavaḥ / tasmātkṛtakāḥ / kiṃca snehadravatvayogāt / iha yatsnehadravatvayuktaṃ",
  "GSP31yuktdipu:1469_1": "tatkṛtakam / yathā kedārādiṣvāpaḥ / itthaṃ cāpyāḥ paramāṇavaḥ / tasmātkṛtakāḥ / kiṃcādheyatvāt /",
  "GSP31yuktdipu:1469_2": "iha yadanyasminnādhīyate tatkṛtakam / tadyathā ṭhaghavam / ādhīyante ca paramāṇavaḥ pṛthivyām,",
  "GSP31yuktdipu:1470": "tasmātkṛtakāḥ / kiṃca arthāntarādhāratvāt / iha yadarthāntarasyādhāratvaṃ pratipadyate tatkṛtakam",
  "GSP31yuktdipu:1471_0": "/ tadyathā ghaṭaḥ / arthāntarasya ca dvyaṇukāderādhāratvamaṇavaḥ pratipadyante tasmātkṛtakāḥ /",
  "GSP31yuktdipu:1471_1": "kiṃca prāptivyavadhānāt / iha yayormadhye antarā dravyamavasthitam prāptervyavadhāyakaṃ bhavati,",
  "GSP31yuktdipu:1472": "tau kṛtakau / tadyathā,",
  "GSP31yuktdipu:1473": "dvyaṅgulī / tathā cāṇū dvāvantarāṇvantaramavasthitaṃ,",
  "GSP31yuktdipu:1474": "yo yaḥ prāptervyavadhāyakaṃ tau kṛtakau tasmāttāvapi kṛtakau / kiṃca dravyāntarārambhakatvāt / iha yad dravyāntarārambhakaṃ tatkṛtakaṃ vaḥ / tadyathā tantuḥ,",
  "GSP31yuktdipu:1475": "dravyārambhakāśca paramāṇavaḥ / tasmātkṛtakāḥ / kiṃca pratyakṣatvāt / iha yatpratyakṣaṃ tatkṛtakaṃ dṛṣṭam / tadyathā ghaṭaḥ,",
  "GSP31yuktdipu:1476_0": "pratyakṣāśca yogināṃ paramāṇavaḥ / tatkṛtakāḥ / ataeva kṛtakatvamiti cet syānmataṃ",
  "GSP31yuktdipu:1476_1": "yata eva yogināṃ pratyakṣāḥ paramāṇavastata eva kṛtakāḥ / kiṃ kāraṇam / asmadādipratyakṣaṃ",
  "GSP31yuktdipu:1476_2": "ghaṭādi hi kṛtakaṃ dṛṣṭamiti kṛtvā / etadapyanupapannam / kasmāt ?",
  "GSP31yuktdipu:1477": "śarīrakṛtakatvaprasaṅgāt / śarīramapi hi yogināṃ pratyakṣaṃ,",
  "GSP31yuktdipu:1478_0": "kāmaṃ tadapyakṛtakamastu / atha naitadeva tarhi nākṛtakāḥ paramāṇavaḥ / pradhānādiṣu",
  "GSP31yuktdipu:1478_1": "prasaṃga iti cenna anabhyupagamāt / śrīkapilabrāhmaṇairapi pradhānapuruṣāvapratyakṣāviti",
  "GSP31yuktdipu:1478_2": "naḥ śāstram / tasmādyatkiṃcidetat / sattādivaditi cet syānmatam,",
  "GSP31yuktdipu:1479": "yathā sattāguṇatvarūpatvādīnāṃ sati pratyakṣatve 'kṛtakatvam evaṃ paramāṇūnāṃ bhaviṣyatīti / tadapyayuktam / kasmāt ?",
  "GSP31yuktdipu:1480": "sādhyatvāt / paramāṇvakṛtakatvavatsattādīnāṃ sadbhāvo 'siddhaḥ / tasmācchaśaviṣāṇātpuruṣaviṣāṇasiddhivadagrāhyametat / saukṣmyādaṇūnāṃ kṛtakatvāprasaṃga iti cet syānmatam,",
  "GSP31yuktdipu:1481_0": "na hi paramāṇubhyaḥ sūkṣmataramanyad bhāvāntaramasti yadeṣāmārambhakaṃ syāt / parā",
  "GSP31yuktdipu:1481_1": "khalveṣā kāṣṭhā saukṣmyasya yatparamāṇavaḥ / tasmādeṣāṃ kṛtakatvamanupapannamiti /",
  "GSP31yuktdipu:1481_2": "etaccāyuktam / kasmāt ?",
  "GSP31yuktdipu:1482_0": "pākajeṣvatiprasaṃgāt / saukṣmyādakṛtakatvaprasaṃgaḥ / te 'pi paramāṇavaḥ sūkṣmāḥ /",
  "GSP31yuktdipu:1482_1": "yattu khalvatisaukṣmyātpradhānapuruṣayorakṛtakatvaṃ dṛṣṭaṃ tatsati vibhutve / na",
  "GSP31yuktdipu:1482_2": "ca yathā pradhānapuruṣāvevamaṇavo 'pi viśvaṃ vyaśnuvate / tasmātsati",
  "GSP31yuktdipu:1483_0": "saukṣmye pākajavadeṣāṃ kṛtakatvamanivāryam / yeṣāṃ tu kāryadravyaṃ pacyata iti pakṣasteṣāmayamanupālambha",
  "GSP31yuktdipu:1483_1": "ityataḥ paramāṇusamavetaṃ karmodāhāryam / taddhi sūkṣmamatīndriyaṃ kṛtakaṃ ceti siddhaṃ",
  "GSP31yuktdipu:1483_2": "kṛtakāḥparamāṇavaḥ / kṛtakatvāccaiṣāmanityatāpyanapātinīti kṛtvāntarālapralayamahāpralayeṣu",
  "GSP31yuktdipu:1483_3": "pradhvaṃsātparamāṇūnāṃ kāraṇābhāvātkāryābhāva iti svaśāstrasiddhādanumānājjagaducchittidoṣaprasaṃgaḥ /",
  "GSP31yuktdipu:1483_4": "tathā bhogināmupacitasya svakarmaṇo 'nupabhogātkṛtasya vipraṇāśaḥ / aniṣṭaṃ caitat /",
  "GSP31yuktdipu:1483_5": "tasmānna jagatkāraṇaṃ paramāṇavaḥ /",
  "GSP31yuktdipu:1484": "yāpi khalviyamāśaṃkā puruṣājjagadutpattirbhaviṣyatīti sāpyayuktā / kasmāt ?",
  "GSP31yuktdipu:1485": "pratiṣedhāt / tasmācca viparyāsādityatra (ISk 19)",
  "GSP31yuktdipu:1486": "puruṣasyākartṛtvamupapādayiṣyāmaḥ / caitanyāviśeṣādīśvarasyāpi sa eva vidhiḥ kāraṇatvapratiṣedhe boddhavyaḥ /",
  "GSP31yuktdipu:1487": "āha astyevamīśvara iti pāśupatavaiśeṣikāḥ / kasmāt ?",
  "GSP31yuktdipu:1488_0": "kāryaviśeṣasyātiśayabuddhipūrvakatvāt / iha kāryaviśeṣaḥ prāsādavimānādiratiśayabuddhipūrvako",
  "GSP31yuktdipu:1488_1": "dṛṣṭaḥ / asti cāyaṃ mahābhūtendriyabhuvanavinyāsādilakṣaṇaḥ kāryaviśeṣaḥ / tasmādanenāpyatiśayabuddhipūrvakeṇa",
  "GSP31yuktdipu:1488_2": "bhavitavyam / yatpūrvako 'yaṃ sa īśvaraḥ / tasmādastīśvara iti / kiṃ cānyat cetanācetanayorabhisambandhasya",
  "GSP31yuktdipu:1488_3": "cetanakṛtatvāt / iha cetanācetanayorabhisambandhaścetanakṛto dṛṣṭaḥ,",
  "GSP31yuktdipu:1489": "tadyathā gośakaṭayoḥ / asti cāyaṃ cetanācetanayoḥ śarīraśarīriṇorabhisambandhaḥ / tasmādanenāpi cetanakṛtena bhavitavyam / yatkṛto 'yaṃ sa īśvaraḥ / tasmādastīśvaraḥ kāraṇam /",
  "GSP31yuktdipu:1490": "ucyate- yattāvaduktaṃ kāryaviśeṣasyātiśayabuddhipūrvakatvādīśvarasadbhāvasiddhiriti atra brūmaḥ na,",
  "GSP31yuktdipu:1491": "sādhyatvāt / asmadādibuddhipūrvikāḥ prāsādādayaḥ,",
  "GSP31yuktdipu:1492_0": "atiśayabuddhipūrvikā vā iti sādhyametat / tasmādanuttaram / kiṃca prākpradhānapravṛtterbuddhyasambhavātkāraṇāntarapratiṣedhāt",
  "GSP31yuktdipu:1492_1": "pradhānādayaṃ buddhipūrvakaṃ kāryaviśeṣaṃ kurvīta / prākca pradhānavipariṇāmād buddhireva",
  "GSP31yuktdipu:1492_2": "nāstītyupapannametat / śaktimattvātsvata iti cet syātpunaretat sarvaśaktipracita",
  "GSP31yuktdipu:1492_3": "īśvaraḥ / tasya prāgapi pradhānavipariṇāmātsvata evecchāyogād buddhisadbhāvo na pratiṣidhyata",
  "GSP31yuktdipu:1492_4": "iti / etadapyanupapannam / kasmāt ?",
  "GSP31yuktdipu:1493": "dṛṣṭāntābhāvāt / buddhiḥ svata evetyatra paryanuyukta(sya)",
  "GSP31yuktdipu:1494": "kaste dṛṣṭāntaḥ ?",
  "GSP31yuktdipu:1495": "tasmādasadetat / śaktiviśeṣādadoṣa iti cet,",
  "GSP31yuktdipu:1496": "athāpi syāt nānyeṣāṃ buddhimatāmīśvaratulyā śaktiḥ / ata eṣāṃ pradhānāccharīravyūhasamakālamātmādisannikarṣādvā buddhaya utpadyanta iti,",
  "GSP31yuktdipu:1497": "īśvarasya tu svata iti / etadapyanupapannam / kasmāt ?",
  "GSP31yuktdipu:1498_0": "sarvavādasiddhiprasaṃgāt / dṛṣṭāntaviruddhamarthamādāya pratibadhyamānena śaktiviśeṣaḥ",
  "GSP31yuktdipu:1498_1": "smartavya ityetasyāṃ kalpanāyāṃ sarvavādasiddhiprasaṃgaḥ syāt / tasmād grahamātrametat /",
  "GSP31yuktdipu:1498_2": "evaṃ svata īśvarasya buddhisambhavo na cedbhavet yuktamucyate prākpradhānapravṛtterbuddhyasambhavānna",
  "GSP31yuktdipu:1498_3": "buddhimatpūrvako 'yaṃ kāryaviśeṣaḥ / kiṃca phalānupapatteḥ / dṛṣṭamadṛṣṭaṃ vā phalamuddiśya",
  "GSP31yuktdipu:1498_4": "buddhimantaḥ kāryaviśeṣānprāsādavimānādīnārabhamāṇā dṛśyante / anupahataścāyamaiśvaryāt /",
  "GSP31yuktdipu:1498_5": "kiṃ ca prayojakānupapatteḥ / kiṃ ca anekāntāt / na ca sarvaḥ kāryaviśeṣo buddhipūrvakaḥ /",
  "GSP31yuktdipu:1498_6": "vṛkṣādīnāṃ tadvyatirekeṇotpatteḥ / sarvasyeśvarabuddhipūrvakatvābhyupagame dṛṣṭāntābhāvaḥ /",
  "GSP31yuktdipu:1498_7": "na cāstyanudāhṛto vādaḥ / tasmādanekānna buddhimatpūrvakaṃ vyaktam / kiṃ ca duḥkhottaratvāt /",
  "GSP31yuktdipu:1498_8": "buddhipūrvakaścedasya kāryaviśeṣaḥ syātkarturduḥkhottaravidhāne prayojanaṃ nāsti /",
  "GSP31yuktdipu:1498_9": "śaktimāṃścāyamiti sukhottarameva vidadhyāt / duḥkhottaraścāyaṃ,",
  "GSP31yuktdipu:1499": "tasmānna buddhipūrvakaḥ kāryaviśeṣaḥ / kiṃca duḥkhopāyatvāt",
  "GSP31yuktdipu:1500": "/ buddhipūrvakaścedayaṃ kāryaviśeṣaḥ syāddharmārthakāmamokṣaprāptayaḥ sukhopāyāḥ syuḥ,",
  "GSP31yuktdipu:1501": "duḥkhopāyāśca,",
  "GSP31yuktdipu:1502": "tasmādabuddhipūrvakaḥ / dharmādharmanimittatvādadoṣa iti cet syānmatam,",
  "GSP31yuktdipu:1503_0": "yadyapīśvarapūrvako 'yaṃ kāryaviśeṣaḥ tathāpyādisarge sukhottarāṇāmasmadutpannānāṃ",
  "GSP31yuktdipu:1503_1": "prāṇināṃ dharmādharmaparigrahād hīnamadhyamotkṛṣṭavayojātisvabhāvādiyogo bhavati /",
  "GSP31yuktdipu:1503_2": "tataśca nāparādho 'yamīśvarasyeti / etadapyayuktam / kasmāt ?",
  "GSP31yuktdipu:1504": "adharmotpattihetvabhāvāt / īśvaraśceddharmādharmayorutpattāvīṣṭe dharmameva prāṇināṃ sukhahetutvādutpādayet nādharmaṃ,",
  "GSP31yuktdipu:1505": "prayojanābhāvāt / atha matam svābhāvikī dharmādharmayoḥ svakāraṇādutpattiḥ,",
  "GSP31yuktdipu:1506_0": "yaduktaṃ sarvamīśvarabuddhipūrvakaṃ vyaktamiti tu tasya vyāghātaḥ / tasmādīśvaro",
  "GSP31yuktdipu:1506_1": "na kāraṇam / yatpunaretaduktaṃ cetanācetanayorabhisambandhasya cetanakṛtatvādīśvarasya sadbhāva iti,",
  "GSP31yuktdipu:1507": "atra brūmaḥ- ayuktametat / kasmāt ?",
  "GSP31yuktdipu:1508": "sādhyatvāt / yo 'yaṃ cetanācetanayorgośakaṭayorabhisambandhaḥ sa kena cetanena kṛtaḥ ?",
  "GSP31yuktdipu:1509": "yadi caitreṇa,",
  "GSP31yuktdipu:1510": "tasya kāryakāraṇasaṃghātatvādācetanyam / atha caitraśabdavācyasya piṇḍasyopadraṣṭā kṣetrajñaḥ tatkṛta iṣyate tadayuktam,",
  "GSP31yuktdipu:1511_0": "sādhyatvāt / na hi puruṣakartṛtvamasmatpakṣe prasiddham / ubhayapakṣaprasiddhena",
  "GSP31yuktdipu:1511_1": "vyavahāraḥ / kiṃ cānyat anavasthāprasaṃgāt / cetanācetanayorabhisambandhasya cetanakṛtatvaṃ",
  "GSP31yuktdipu:1511_2": "bruvataḥ prāptamīśvarakāryakāraṇayorabhisambandhasya cetanakṛtatvam / tathā cānavasthāprasaṃgaḥ /",
  "GSP31yuktdipu:1511_3": "atha mā bhūdayaṃ doṣa iti svābhāvika īśvarasya kāryakāraṇayorabhisambandha iṣyate,",
  "GSP31yuktdipu:1512": "na tarhyaikāntiko hetuḥ / tayorācetanyādadoṣa iti cet,",
  "GSP31yuktdipu:1513": "syātpunaretat īśvarasya yatkāryakāraṇaṃ tadapi cetanamīśvaro 'pi,",
  "GSP31yuktdipu:1514": "tasmātsambandhena pratyudāharaṇamupapadyata iti / etadayuktam / kasmāt ?",
  "GSP31yuktdipu:1515_0": "asambandhaprasaṃgāt / caitanyāviśeṣādātmana ātmāntareṇābhisambandho nāsti / evamīśvarakāryakāraṇayorapi",
  "GSP31yuktdipu:1515_1": "na syāt / aniṣṭaṃ caitat / kiṃ ca aviparyayaprasaṃgāt / ubhayacaitanyapratijñasya",
  "GSP31yuktdipu:1515_2": "yatheśvarasya karaṇaṃ buddhyādayaḥ,",
  "GSP31yuktdipu:1516": "evamīśvaro 'pi buddhyādīnāṃ karaṇaṃ syāt / kasmāt ?",
  "GSP31yuktdipu:1517": "aviśeṣāt / athaitadaniṣṭaṃ, na",
  "GSP31yuktdipu:1518_0": "tarhyubhayoścaitanyam / kāryakāraṇavattānabhyupagamādadoṣa iti cet vyāpī niravayavo",
  "GSP31yuktdipu:1518_1": "'nantaśaktiḥ sūkṣmebhyaḥ sūkṣmatamo mahadbhyo mahattamo 'dhikaraṇadharmānādirityevamanantalakṣaṇamīśvarapadārtha",
  "GSP31yuktdipu:1518_2": "tadvido vyācakṣate / tasya kutaḥ kāryakāraṇamavalambyedamādhyāropitamiti ?",
  "GSP31yuktdipu:1519": "etadapyanupapannam / kasmāt ?",
  "GSP31yuktdipu:1520": "anumānavirodhāt / itthaṃ cedīśvaro yadidamanumānaṃ kāryaviśeṣasyātiśayabuddhipūrvakatvācca cetanācetanayorabhisambandhasya cetanakṛtatvāditi tadvyāhanyate / kasmāt ?",
  "GSP31yuktdipu:1521": "na hyetāvadīdṛśārthena sahaitaddṛṣṭamiti / upetya vā,",
  "GSP31yuktdipu:1522": "mūrtiparigrahavyāghātāt / yadyekāntenaivaṃrūpa īśvaraḥ,",
  "GSP31yuktdipu:1523": "kṣityādimūrtiparigraho vyāhanyeta / kiṃ cānyat- śruteḥ / śrutirapi cāsya mūrtimācaṣṭe kṛttivāsāḥ pinākahasto vitatadhanvā nīlaśikhaṇḍītyādi / tadabhyupagamātsvapakṣahāniriti cet,",
  "GSP31yuktdipu:1524": "syānmataṃ yadi tarhi śrutivacanānmūrtimānīśvaraḥ parigṛhyate / tena siddhamasyāstitvam / kasmāt ?",
  "GSP31yuktdipu:1525": "na hyasato mūrtimattvamupapadyata iti kṛtvā / etadapyayuktam / abhiprāyānavabodhāt / na hyekāntena vayaṃ bhagavataḥ śaktiviśeṣaṃ pratyācakṣmahe,",
  "GSP31yuktdipu:1526": "māhātmyaśarīrādiparigrahāt / yathā tu bhavatocyate pradhānapuruṣavyatiriktaḥ tayoḥ prayoktā nāstītyayamasmadabhiprāyaḥ,",
  "GSP31yuktdipu:1527": "tasmādetasya bādhakam / ato na pradhānapuruṣayorabhisambandho 'nyakṛtaḥ / kiṃ cānyat aśakyatvāt / kurvāṇaḥ khalvapyayamabhisambandhaṃ śarīramātreṇa vā śarīriṇaḥ kuryāt,",
  "GSP31yuktdipu:1528": "śarīrakāraṇena vā ?",
  "GSP31yuktdipu:1529": "kiṃ cātaḥ ?",
  "GSP31yuktdipu:1530": "tanna tāvaccharīramātreṇa karoti / kasmāt ?",
  "GSP31yuktdipu:1531": "anapekṣasya śarīrotpattau nimittābhāvāt / na śarīrakāraṇena,",
  "GSP31yuktdipu:1532": "vibhutvāt / paricchinnayorgośakaṭayorabhisambandho 'nyakṛtaḥ,",
  "GSP31yuktdipu:1533": "vibhū ca pradhānapuruṣau / kiṃ ca pārārthyāt / gośakaṭayorabhisambandhaḥ parārtho dṛṣṭaḥ / na tu pradhānapuruṣayorabhisambandhaḥ parārtha iti / īśvarārtha iti cenna,",
  "GSP31yuktdipu:1534": "uktatvāt / dṛṣṭādṛṣṭārtha īśvarasyānupapanna ityādāvevoktametat / evaṃ tāvatpāśupatānāmīśvaraparigrahe doṣaḥ /",
  "GSP31yuktdipu:1535": "vaiśeṣikāṇāṃ cāyaṃ doṣaḥ / kiṃ ca dravyādipadārthāntarabhāvābhāvaparikalpanānupapattiśca / tairīśvaro dravyaguṇakarmasāmānyaviśeṣasamavāyabhūto vā parikalpyamānaḥ parikalpyate,",
  "GSP31yuktdipu:1536": "padārthāntarabhūto vā ?",
  "GSP31yuktdipu:1537": "kiṃ cātaḥ ?",
  "GSP31yuktdipu:1538": "tanna tāvad dravyādibhūtaḥ / kasmāt ?",
  "GSP31yuktdipu:1539": "dvividhaṃ hi dravyaṃ anekadravyamadravyaṃ ca / tatra nānekadravyamīśvaraḥ,",
  "GSP31yuktdipu:1540": "kṛtakatvādidoṣaprasaṃgāt / nādravyaṃ,",
  "GSP31yuktdipu:1541_0": "parisaṃkhyānāt / pṛthivyādīni manaḥparyantāni navaiva dravyāṇi vaḥ siddhāntaḥ / itikaraṇasya",
  "GSP31yuktdipu:1541_1": "parisamāptyarthatvāt / kiṃ ca guṇakarmanirdeśāt / sati cāsya dravyatve vaiśeṣikaguṇanirdeśa",
  "GSP31yuktdipu:1541_2": "ācāryeṇa kṛtaḥ syāt / kāraṇāntaraprayogasamarthasya ca karma nirdiṣṭaṃ syāt / na",
  "GSP31yuktdipu:1541_3": "tu tathā / tasmānna dravyaguṇādayaḥ / āśrayaparatantrā hi guṇādayaḥ parārthāḥ / evaṃ",
  "GSP31yuktdipu:1541_4": "na dravyādibhūto nāpi padārthāntarabhūtaḥ / padārthatve hi sati dravyādivallakṣaṇamuktamabhaviṣyat /",
  "GSP31yuktdipu:1541_5": "ācāryeṇa tu noktam / tasmāsūtrakāramate nāstīśvaraḥ / liṅgāditi cet,",
  "GSP31yuktdipu:1542": "syānmatam- saṃjñākarmatvamasmadviśiṣṭānāṃ liṅgam / pratyakṣapūrvakatvādvā saṃjñākarmaṇa ityetasmālliṅgādīśvaraparigraha ācāryasya siddha iti / tadapyayuktam / kasmāt ?",
  "GSP31yuktdipu:1543_0": "abhipretāsiddheḥ / satyamanena liṅgenāsmadādibhyo viśiṣṭaśakteḥ kasyacideva māhātmyaśarīrasyānyasya",
  "GSP31yuktdipu:1543_1": "vā pratipattiḥ syāt / saṃjñāmātraṃ tu yathā bhavadbhiḥ sarvakāraṇānāṃ sṛṣṭyupasaṃhārapravṛttiheturekaḥ",
  "GSP31yuktdipu:1543_2": "svatantra iṣyate / tathā cāsmālliṅgātpratipattiḥ / kiṃ cānyat / prāganupadeśe 'kauśalaprasaṃgāt /",
  "GSP31yuktdipu:1543_3": "īśvaraparatantre cedaṇūnāṃ pravṛttinivṛttī syātāṃ tameva prāgupadiśet / dharmavatpradhānapadārthasya",
  "GSP31yuktdipu:1543_4": "vā prāganupadeśādakuśalaḥ sūtrakāra ityetadāpadyate / na caitadiṣṭamubhayam / kiṃ",
  "GSP31yuktdipu:1543_5": "cānyat asaṃkīrtanāt / śāstrapradeśe cāyamīśvaro na kasmiṃścidapyācāryeṇa saṃkīrtitaḥ /",
  "GSP31yuktdipu:1543_6": "na cāsya vadhvā iva śvaśuranāmasaṃkīrtane doṣopapattiḥ syāt / doṣasaṃvibhāgārthamidamācāryasyāniṣṭamadhyāropyate,",
  "GSP31yuktdipu:1544": "na tu matamasyaitat / evaṃ kāṇādānāmīśvaro 'stīti pāśupatopajñametat",
  "GSP31yuktdipu:1545": "/ tasmādīśvaro 'pyakāraṇam /",
  "GSP31yuktdipu:1546": "karmāṇubhirvyākhyātam / katham ?",
  "GSP31yuktdipu:1547": "yathā kṛtakatvānna jagatkāraṇamaṇavaḥ,",
  "GSP31yuktdipu:1548": "evaṃ karmāpi na śarīranimittaṃ,",
  "GSP31yuktdipu:1549": "tasmāttadapyakāraṇam / itaretaranimittatvādadoṣa iti cet syānmatam,",
  "GSP31yuktdipu:1550_0": "yathāntareṇa śarīraṃ karma notpadyamānaṃ dṛṣṭamevamantareṇa karma śarīrasyāpi kāraṇāntaramaśakyaṃ",
  "GSP31yuktdipu:1550_1": "kalpayitumiti parasparanimittatvānnāsya parivartasya pūrvakoṭiḥ prajñāyate / tasmānnāstyanayoḥ",
  "GSP31yuktdipu:1550_2": "kāraṇāntaramiti / etaccāyuktam / kasmāt ?",
  "GSP31yuktdipu:1551": "anavasthānāmavasthānapūrvakatvadarśanāt / tadyathā śukraśoṇitāccharīraṃ śarīrācchukraśoṇitamityasya parivartasya pūrvakoṭiradṛṣṭā,",
  "GSP31yuktdipu:1552_0": "pratijñāyate cāyonijatvamīśvaraśarīrāṇāmādisarge ca / tathā ca bījāṅkurādayo 'ṅkurādibhyo",
  "GSP31yuktdipu:1552_1": "bījamityanavasthā / bhāti cātrādisarge paramāṇumātrādapi bījaprādurbhāvastathā śarīrakarmaṇoranavasthā /",
  "GSP31yuktdipu:1552_2": "idānīmapi cādisarge cādhikāramātravaśāccharīrotpattiḥ syāt / sādhāraṇavigrahatvaprasaṃga iti cet syādetat,",
  "GSP31yuktdipu:1553_0": "yadyadhikāranimittā śarīrotpattirādisarge 'bhyupagamyate prāptamekena śarīreṇa sarvapuruṣāṇāmabhisambandho",
  "GSP31yuktdipu:1553_1": "niyamahetvabhāvāt / tataśca śarīrāntarānarthakyam / tenaiva sarveṣāmupabhogasāmarthyāditi /",
  "GSP31yuktdipu:1553_2": "etadanupapannam / kasmāt ?",
  "GSP31yuktdipu:1554": "pratyakṣavirodhāt / satyametadanumānataḥ / pratyakṣatastu śarīrāṇi pratipuruṣam,",
  "GSP31yuktdipu:1555": "tasmānnāyaṃ prasaṃgaḥ / apavarganiyamaprasaṃga iti cet syānmataṃ yadyadhikāramātravaśāccharīrotpattiḥ paramarṣerevāpavargasādhanaṃ śarīrādutpadyeteti / ucyate- na tasyaiva,",
  "GSP31yuktdipu:1556_0": "kiṃ tarhi sarveṣāṃ guṇānāṃ prādhānyāttannimittāni śarīrāṇyādisarge sāṃsiddhikānyutpadyante /",
  "GSP31yuktdipu:1556_1": "tatra yasya sattvapradhānaṃ kāryakaraṇaṃ sa paramarṣiḥ / yasya sattvaṃ rajobahulaṃ",
  "GSP31yuktdipu:1556_2": "sa māhātmyaśarīraḥ / evaṃ guṇasamparkād guṇapradhānāpradhānabhāvena yāvatsthāvaraśarīraprādurbhāva",
  "GSP31yuktdipu:1556_3": "ityato nāsti guṇānāṃ śarīraviniyogapakṣapātaḥ / tasmādyuktametatkṛtakatvānna karma",
  "GSP31yuktdipu:1556_4": "jagatkāraṇamiti / etena caivaṃ vyākhyām / tadapi hi karmaṇāmeva prāptaparipākāṇāmabhidhānamarthāntarameveti",
  "GSP31yuktdipu:1556_5": "cetsādhyam / tasmādapyakalpanīyamiti /",
  "GSP31yuktdipu:1557": "yadapyuktaṃ kālājjagadutpattirbhaviṣyatīti tadanupapannam / kasmāt ?",
  "GSP31yuktdipu:1558": "kāraṇaparispandasyaiva tadabhidhānasanniveśāt / na hi naḥ kālo nāma kaścidasti,",
  "GSP31yuktdipu:1559": "kiṃ tarhi kriyamāṇakriyāṇāmevādityagatigodohaghaṭāstanitādīnāṃ viśiṣṭāvadhisarūpapratyayanimittatvat / parāparādiliṅgasadbhāvātpratipattiriti cenna,",
  "GSP31yuktdipu:1560_0": "akṛtakeṣu tadanupapatteḥ / yadeva kṛtakaṃ tatraiva paramaparamityādiḥ pratyayo dṛṣṭaḥ /",
  "GSP31yuktdipu:1560_1": "sa yadi kriyāvyatiriktanimittaḥ syādaviśeṣānnityānityeṣu syāt / kvacitsāmarthādapākajavadadoṣa",
  "GSP31yuktdipu:1560_2": "iti cet syānmatam- yathāgnisaṃyogaḥ pākajahetuḥ tathā cāviśeṣe 'pi pṛthivyāmeva pākajotpattinimittaṃ",
  "GSP31yuktdipu:1560_3": "bhavati nākāśādiṣu / evaṃ kālo 'pi parāparādiheturatha cānityeṣveva syānna nityeṣviti /",
  "GSP31yuktdipu:1560_4": "taccāyuktam / kasmāt ?",
  "GSP31yuktdipu:1561": "viśeṣopapatteḥ / rūpādivikriyāheturagnistadyuktaṃ yadasau tadvati dravye pākajānādadyāt, (nā)",
  "GSP31yuktdipu:1562": "tadvatyākāśādau / kālastu sambandhamātropakārī na vikriyāhetuḥ / tasmādasadetat / evaṃ yadi kriyābhyo 'nyaḥ kāla iṣyate kāraṇaparispandasya jagatkāraṇatvamathānyatsādhyam /",
  "GSP31yuktdipu:1563_0": "yadṛcchāpi na kāraṇaṃ karmavat kāryakāraṇabhāvāt / kāryakāraṇabhūtaṃ hīdaṃ vyaktamiti",
  "GSP31yuktdipu:1563_1": "prāgvyākhyātam / sa ca kāryakāraṇabhāvaḥ prekṣāpūrvakṛtānāṃ śayanādīnāmupalabdhau",
  "GSP31yuktdipu:1563_2": "yādṛcchikeṣu cānupalabdhau na tasyā liṅgamiti śakyaṃ vaktum /",
  "GSP31yuktdipu:1564": "abhāvo 'pyakāraṇam,",
  "GSP31yuktdipu:1565": "parimāṇādidarśanāt / na hi tata utpannānāṃ parimāṇamupapadyata ityato nāpyanvayaḥ / sātmakanirātmakayoratyantajātibhedāt /",
  "GSP31yuktdipu:1566": "nāpi śaktistadabhāvāt / nopakāro 'navasthānāt / na vibhāgo nirātmakatvāt /",
  "GSP31yuktdipu:1567": "tasmānna paramāṇupuruṣeśvarakarmadaivakālasvabhāvayadṛcchābhāvebhyo vyaktamutpadyate / na cedebhyaḥ,",
  "GSP31yuktdipu:1568": "pariśeṣataḥ pradhānasyaivāstitvaliṅgamidam / tasmādyuktametat bhedānāṃ parimāṇādibhyaḥ kāraṇamastyavyaktamiti // 15 //",
  "GSP31yuktdipu:1569": "-----------------------------------------------------------------------",
  "GSP31yuktdipu:1570": "kārikā 16",
  "GSP31yuktdipu:1571": "-----------------------------------------------------------------------",
  "GSP31yuktdipu:1572": "āha evamapyasya vyaktahetutvamanupapannam,",
  "GSP31yuktdipu:1573": "ekatvāt / bahūnāṃ kāryārambho dṛṣṭastantvādīnām / ekaṃ pradhānaṃ,",
  "GSP31yuktdipu:1574": "tasmānna tadārambhaśaktiyuktamiti /",
  "GSP31yuktdipu:1575_0": "ucyate- yadyapi guṇānāṃ pradhānalakṣaṇamavasthāntaramabhinnabuddhinimittatvādekamapi",
  "GSP31yuktdipu:1575_1": "kāryakāle kiṃcidvaiṣamyopajanitavyapadeśyarūpābhiritaretaropakāriṇībhiḥ śaktibhiḥ",
  "GSP31yuktdipu:1575_2": "smudāyatvamāpadyate / tasmādidānīṃ",
  "GSP31yuktdipu:1576": "pravartate triguṇataḥ samudayācca",
  "GSP31yuktdipu:1577_0": "pravartate ityanenotpattimācaṣṭe / triguṇata ityavyapadeśyarūpāṇāṃ pradhānāpradhānabhāvena",
  "GSP31yuktdipu:1577_1": "guṇaśaktīnāṃ vaiṣamyādvyapadeśyarūpāntaramāha / yatraitacchakyate vaktuṃ trayaḥ sattvādaya",
  "GSP31yuktdipu:1577_2": "iti tadavasthānaṃ kāryārambhakamiti / samudayādityanena parasparāpekṣāṇāmārambhaśaktimavadyotayati /",
  "GSP31yuktdipu:1577_3": "etaduktaṃ bhavati- kāryakāle guṇāḥ parityaktapūrvāvasthā bhedaṃ pratilabhya parasparopakāreṇa",
  "GSP31yuktdipu:1577_4": "saṃhanyate / saṃhatāśca vyaktamutpādayanti / tasmānnāvasthāntarasyābhinnabuddhinimittatvātpradhānaikatvadoṣaḥ",
  "GSP31yuktdipu:1577_5": "guṇabhedānnaikasya kāryārambha iti /",
  "GSP31yuktdipu:1578": "āha,",
  "GSP31yuktdipu:1579": "niṣkriyatvāttarhi prakṛteḥ kāryārambho 'nupapannaḥ / kriyātvānabhyupagame vā vyaktavaidharmyavirodha iti /",
  "GSP31yuktdipu:1580": "ucyate- na,",
  "GSP31yuktdipu:1581": "kriyāvaidharmyabhedāt / dvividhā hi kriyā praspandalakṣaṇā pariṇāmalakṣaṇā ca / tatra praspandaḥ pradhānasya saukṣmyātpratiṣidhyate /",
  "GSP31yuktdipu:1582": "pariṇāmataḥ",
  "GSP31yuktdipu:1583": "tu tatkāryamārabhate iti /",
  "GSP31yuktdipu:1584": "āha- nanu ca pariṇāmo 'pi saukṣmyātpradhānasya nopapadyate / kasmāt ?",
  "GSP31yuktdipu:1585": "na hi saukṣmyātsūkṣmasyākāśādervipariṇāmo dṛṣṭa iti /",
  "GSP31yuktdipu:1586": "ucyate-",
  "GSP31yuktdipu:1587": "saṃskārasya saukṣmye 'pi pariṇāmo 'bhyupagantavyaḥ / tasmād yuktaḥ sūkṣmapariṇāmīti //",
  "GSP31yuktdipu:1588": "āha, kaḥ punarayaṃ pariṇāmo nāma ?",
  "GSP31yuktdipu:1589": "ucyate-",
  "GSP31yuktdipu:1590": "jahaddharmāntaraṃ pūrvamādatte yadā param /",
  "GSP31yuktdipu:1591": "tattvādapracyuto dharmī pariṇāmaḥ sa ucyate // iti /",
  "GSP31yuktdipu:1592": "yadā śaktyantarānugrahātpūrvadharmān tirobhāvya svarūpādapracyuto dharmī dharmāntareṇāvirbhavati tadavasthānamasmākaṃ pariṇāma ityucyate /",
  "GSP31yuktdipu:1593": "āha, naitadabhidhānamātraṃ dṛṣṭāntamantareṇa pratipadyāmahe / tasmādyathā kimiti vaktavyam /",
  "GSP31yuktdipu:1594": "ucyate- yathā pālāśaṃ palāśādapracyutanimittāntarasyātapāderanugrahācchyāmatāṃ tirobhāvya pītatāṃ vrajati tathedaṃ draṣṭavyam /",
  "GSP31yuktdipu:1595": "āha na,",
  "GSP31yuktdipu:1596": "anyathotpatterapratiṣedhāt / kathaṃ punaretavagamyate pālāśaṃ svarūpādapracyutaṃ dharmāntarasya parityāgamupādānaṃ ca karoti,",
  "GSP31yuktdipu:1597": "na punaranyathā cānyathā copapadyata iti ?",
  "GSP31yuktdipu:1598": "ucyate- kṣaṇabhaṅgapratiṣedhāt prāgeva kṣaṇabhaṅganirdiṣṭaṃ vinaṣṭānāṃ bhāvānāṃ punarutpattau nāsti kāraṇam / tadabhāve cotpattirayukteti /",
  "GSP31yuktdipu:1599": "āha,",
  "GSP31yuktdipu:1600_0": "dharmadharmiṇorananyatvābhyupagamāddharmotpattivināśe dharmyutpattivināśaprasaṃgaḥ /",
  "GSP31yuktdipu:1600_1": "na hi vo dharmebhyo 'nyo dharmī / tatra yadi dharmasya nivṛttirabhyupagamyate dharmiṇo",
  "GSP31yuktdipu:1600_2": "'pi nivṛttirananyatvātprāptā / dharmotpattau tadutpattiḥ / tatra yaduktaṃ dharmotpattivirodhe",
  "GSP31yuktdipu:1600_3": "dharmīsvarūpāvasthānamiti etadayuktam /",
  "GSP31yuktdipu:1601": "ucyate na,",
  "GSP31yuktdipu:1602_0": "senādivadvyavasthānopapatteḥ / tadyathā senāṅgebhyo 'nanyatvaṃ senāyāḥ / na ca senāṅgānāṃ",
  "GSP31yuktdipu:1602_1": "vināśe senāvināśaḥ / tadyathā nānyaḥ paṭaḥ / bauddhānāṃ saṃyogāvayavipratiṣedhāt /",
  "GSP31yuktdipu:1602_2": "na ca paṭavināśe tantuvināśaḥ / tatra yaduktaṃ dharmivināśe dharmavināśa iti etadayuktam /",
  "GSP31yuktdipu:1603": "āha, evamapyayuktam / tatkasmāt ?",
  "GSP31yuktdipu:1604": "sāmānyaviśeṣayordharmisvarūpaparikalpanānupapatteḥ / iha rūpādisāmānyaṃ vā dharmirūpatvena parikalpyamānaṃ parikalpyeta rūpādiviśeṣo vā ?",
  "GSP31yuktdipu:1605": "kiṃ cātaḥ / tatra tāvadrūpādisāmānyaṃ dharmisvarūpamiti śakyaṃ kalpayitum / kasmāt ?",
  "GSP31yuktdipu:1606_0": "asambhavāt / yadi tāvatpṛthivī sāmānyaṃ ghaṭādirviśeṣastena pṛthivyapi tanmātrāpekṣayā",
  "GSP31yuktdipu:1606_1": "viśeṣaḥ / yāvatpradhānamiti nāsti sāmānyam / tadabhāvād dharmisvarūpābhāvaḥ / atha",
  "GSP31yuktdipu:1606_2": "viśeṣā ghaṭādayasteṣāṃ viśeṣāntareṇa sahāvasthānāddharmisvarūpānavasthānāt / tataśca",
  "GSP31yuktdipu:1606_3": "yaduktaṃ svarūpādapracyuto dharmī dharmāntaraṃ vijahāti,",
  "GSP31yuktdipu:1607": "dharmāntaramupādatte iti tadvyāhanyata iti /",
  "GSP31yuktdipu:1608": "ucyate- yaduktaṃ rūpādisāmānyaviśeṣayordharmisvarūpaparikalpanānupapattiriti,",
  "GSP31yuktdipu:1609": "astu sāmānyam / yattūktaṃ sāmānyaṃ sāmānyāntarāpekṣaṃ viśeṣatvamiti na pratyayanivṛttau sāmānyābhāvāvasthitestataśca dharmisvarūpasiddheḥ,",
  "GSP31yuktdipu:1610": "yāvatpṛthivītyayaṃ pratyayo na nivartate sāmānyaṃ ghaṭādirviśeṣaḥ,",
  "GSP31yuktdipu:1611": "dravyatvaṃ cāsau,",
  "GSP31yuktdipu:1612_0": "dharmāntaraparivarteṣu tadākārapratyayotpattitaḥ svarūpāvasthānasiddherdharmā ghaṭādayaḥ /",
  "GSP31yuktdipu:1612_1": "yadā tu pṛthivīpratyayanivṛttistadā tanmātrāṇāṃ sāmānyabhāvo dravyatvaṃ ca viśeṣo",
  "GSP31yuktdipu:1612_2": "dharma iti yāvatpradhānaṃ tasya tu sāmānyāntarānupapatteḥ kauṭasthyameva / yatra",
  "GSP31yuktdipu:1612_3": "sarvaviśeṣābhāvastatpradhānam / yadi tu pṛthivyādīnāṃ nityamavyāvṛtaṃ sati kauṭasthyameṣāṃ",
  "GSP31yuktdipu:1612_4": "prāptam / tasmānna dharmisvarūpābhāvaḥ / śaktervā sāmānyabhāvābhyupagamāt / athavā",
  "GSP31yuktdipu:1612_5": "sukhaduḥkhamohaśaktaya eveha mahadādinā viśeṣāntena liṅgena pariṇāmaṃ pratipadyante /",
  "GSP31yuktdipu:1612_6": "tāsāṃ ca satataṃ sāmānyapratyayanimittatvātsvarūpādapracyute taddravyatvaṃ liṅgasya",
  "GSP31yuktdipu:1612_7": "dharmatvam / aprasiddherayuktamiti cennoktatvāt / prāguktametatsukhādipūrvakaṃ viśvamiti /",
  "GSP31yuktdipu:1613": "āha- evamapi vaiśvarūpyānupapattiḥ / kāraṇaviśeṣāt / yadi sukhādiśaktaya eva pariṇāminyo yadidaṃ brahmādi sthāvarāntaṃ vaiśvarūpyaṃ tannopapadyate /",
  "GSP31yuktdipu:1614": "kasmāt ? na hyabhinnaṃ kāryamutpadyata iti /",
  "GSP31yuktdipu:1615": "ucyate- śaktitaśca pariṇāmini, bhavati tena vaiśvarūpyam / katham ?",
  "GSP31yuktdipu:1616": "salilavatprati pratiguṇāśrayaviśeṣāt // ISk_16 //",
  "GSP31yuktdipu:1617": "yathāntarikṣāviśiṣṭasyāmbhasaḥ pracyutirāśrayeṇa gobhujaṅgamoṣṭrādīnāṃ,",
  "GSP31yuktdipu:1618_0": "viśeṣātkṣīramūtraviṣādivaiśvarūpyaṃ copapadyate / tathā guṇaśaktayo viśiṣṭāḥ parasparāśrayaviśeṣād",
  "GSP31yuktdipu:1618_1": "brahmādi stambāntaṃ jātyākṛtivāgbuddhisvabhāvāhāravihārarūpaṃ vaiśvarūpyaṃ pratipadyante /",
  "GSP31yuktdipu:1618_2": "tasmātsiddhametat prakṛtireva sarvabhāvanāṃ prasavitrī / na ca kaściddoṣa iti // 16 //",
  "GSP31yuktdipu:1619": "// yuktidīpikāyāṃ sāṃkhyasaptatipaddhatau caturthamāhnikam //",
  "GSP31yuktdipu:1620": "-----------------------------------------------------------------------",
  "GSP31yuktdipu:1621": "kārikā 17",
  "GSP31yuktdipu:1622": "-----------------------------------------------------------------------",
  "GSP31yuktdipu:1623": "āha,",
  "GSP31yuktdipu:1624_0": "samadhigataṃ pradhānam / puruṣa idānīṃ kāryakāraṇavyatirikto 'stītyetatpratipādyam /",
  "GSP31yuktdipu:1624_1": "kutaḥ saṃśaya iti cet anupalabhyamānasyobhayathā dṛṣṭatvādityuktam / kiṃ cānyat /",
  "GSP31yuktdipu:1624_2": "ācāryavipratipatteḥ / vijñānaskandhavyatirikto nāsti kaścidartha iti śākyaputrīyāḥ",
  "GSP31yuktdipu:1624_3": "pratipannāḥ / kasmāt ?",
  "GSP31yuktdipu:1625": "sarvapramāṇānupalabdheḥ / iha yadasti tatpratyakṣādinā pramāṇenopalabhyate,",
  "GSP31yuktdipu:1626": "tadyathā rūpādi / tataśca tāvadayamātmā na pratyakṣata upalabhyate / kasmāt ?",
  "GSP31yuktdipu:1627": "aśabdādilakṣaṇāt / nāntaḥpratyakṣataḥ / kasmāt ?",
  "GSP31yuktdipu:1628_0": "triguṇādiviparītasya tadaviṣayatvāt / na pūrvavaccheṣavadbhyām / kāryakāraṇānupapatteḥ /",
  "GSP31yuktdipu:1628_1": "na ca sāmānyatodṛṣṭāt / dharmasāmānyābhāvāt / nāptavacanāt / anabhyupagamāt / na",
  "GSP31yuktdipu:1628_2": "hi bauddhānāṃ śrutismṛtipurāṇetihāsāḥ pramāṇam / yaścaiṣāmāgamaḥ, sa evamāha",
  "GSP31yuktdipu:1629": "“ātmaiva hyātmano nāsti viparītena kalpyate /",
  "GSP31yuktdipu:1630": "naiveha sattvamātmāsti dharmāstvete sahetukāḥ //",
  "GSP31yuktdipu:1631": "dvādaśaiva tavāṅgāni skandhāyatanadhātavaḥ /",
  "GSP31yuktdipu:1632": "vicintya sarvāṇyetāni pudgalo nopalabhyate //",
  "GSP31yuktdipu:1633": "śūnyamādhyātmikaṃ viddhi śūnyaṃ paśya bahirgatam /",
  "GSP31yuktdipu:1634": "na dṛśyate so 'pi kaścidyo bhāvayati śūnyatām //",
  "GSP31yuktdipu:1635": "punarapyāha “asti karmāsti vipākaḥ,",
  "GSP31yuktdipu:1636": "kārakastu nopalabhyate ya imānsvāndharmānākṣipati / anyāṃśca prati sandadhāti,",
  "GSP31yuktdipu:1637": "anyatra dharmasaṃketāt / tasmātsarvapramāṇānupalabdhernāstyātmeti /",
  "GSP31yuktdipu:1638": "ucyate- yattāvaduktaṃ pratyakṣataḥ pūrvavaccheṣavadbhyāṃ cātmano nopalabdhiriti,",
  "GSP31yuktdipu:1639": "satyametat / yattūktaṃ sāmānyatodṛṣṭādanupalabdhirātmasāmānyānupapatteriti, tadayuktam /",
  "GSP31yuktdipu:1640": "kasmāt ?",
  "GSP31yuktdipu:1641": "saṃghātaparārthatvāt",
  "GSP31yuktdipu:1642_0": "iha saṃghātāḥ parārthā dṛṣṭāḥ / tadyathā śayanāsanarathacaraṇādayaḥ / asti cāyaṃ",
  "GSP31yuktdipu:1642_1": "śarīralakṣaṇaḥ saṃghātaḥ / tasmādanenāpi parārthena bhavitavyam / yo 'sau paraḥ sa",
  "GSP31yuktdipu:1642_2": "puruṣaḥ / tasmādasti puruṣaḥ /",
  "GSP31yuktdipu:1643": "āha,",
  "GSP31yuktdipu:1644_0": "saṃghātaparārthatvopalabdheḥ / śayanādayo hi satyapi parārthatve saṃghātārthāḥ /",
  "GSP31yuktdipu:1644_1": "yadi ca tairatideśaḥ kāryakāraṇasaṃghātasya kriyate prāptamasya tadvatsaṃghātārthatvam /",
  "GSP31yuktdipu:1644_2": "evaṃ puruṣaviparītārthasiddhiprasaṃgaḥ / athaitadaniṣṭaṃ,",
  "GSP31yuktdipu:1645": "na tarhi cakṣurādayaḥ parārthāḥ /",
  "GSP31yuktdipu:1646": "ucyate- na śakyametadāpādayitum / kasmāt ?",
  "GSP31yuktdipu:1647": "asaṃhatatvasiddhau vādapravṛtteḥ / siddhe satyasaṃhatatve puruṣasyāyaṃ vādaḥ pravṛttaḥ / tasmānna pārārthyamanena bādhyate / kathamavagamyata iti cet,",
  "GSP31yuktdipu:1648_0": "pratyakṣato 'nupalabdheḥ / sati hi saṃghātatve devadattādivadayaṃ puruṣaḥ pratyakṣata",
  "GSP31yuktdipu:1648_1": "evopalabhyeta / tathā ca sati saṃśayābhāvātpravṛttirevāsya vādasya na syāt / tasmādayuktaṃ",
  "GSP31yuktdipu:1648_2": "saṃhatārthāḥ śayanādivaccakṣurādayaḥ /",
  "GSP31yuktdipu:1649": "āha,",
  "GSP31yuktdipu:1650": "parasparopakāritvātpārārthyasiddhiḥ / iha kṣetrodakasūryādayaḥ śasyādīnāmupakārakāḥ / tathā kāryakāraṇatvātsaṃghātaśca / yathoktaṃ tasmādayuktameteṣāṃ pāratantryamiti /",
  "GSP31yuktdipu:1651_0": "ucyate- na śayanādivattato 'nyenārthavattvāt / tadyathā śayanādyaṅgānāṃ sati parasparopakāritve",
  "GSP31yuktdipu:1651_1": "tato 'nyenārthavattvāttadabhāve cārthānarthakyam / evaṃ cakṣurādīnāṃ sati parasparopakāritve",
  "GSP31yuktdipu:1651_2": "tato 'nyenārthavattvaṃ bhavitumarhati / tadabhāve cārthānarthakyamiti /",
  "GSP31yuktdipu:1652": "āha,",
  "GSP31yuktdipu:1653": "śayanādīnāṃ devadattārthatvāttasya ca bhedā bahirbhāvātparasparārthatvaprasaṃgaḥ / evaṃ śayanādayo devadattārthāḥ,",
  "GSP31yuktdipu:1654": "kāryakāraṇasaṃghātaśca devadattaśabdavācyastatra bhedānāmeva bhedārthatvātpuruṣārthasiddhiḥ / dṛṣṭāntābhāvo vā / atha mataṃ śayanādayo na devadattārthāḥ,",
  "GSP31yuktdipu:1655": "kiṃ tarhi kṣetrajñārthāḥ / tathā sati sādhyasamo dṛṣṭānta iti /",
  "GSP31yuktdipu:1656": "ucyate- na,",
  "GSP31yuktdipu:1657_0": "prasiddhyanurodhāt / satyaṃ kāryakāraṇasaṃghātasya pārārthyam / bhoktṛtvaṃ nopapadyate /",
  "GSP31yuktdipu:1657_1": "loke tu devadattārthatvaṃ śayanādīnāṃ prasiddham / atastadanugacchanto vayamapyevaṃ brūmaḥ / kasmāt ?",
  "GSP31yuktdipu:1658": "prasiddheḥ / prasiddhena hyaprasiddhaṃ taddharmatāmāpadyate bhavadbhirapyuktaṃ “yasya hi pratikṣaṇamanyathātvaṃ nāsti tasya bāhyapratyayayoḥ bhedaḥ,",
  "GSP31yuktdipu:1659": "paścādviśeṣagrahaṇe nāsti / tadyathā bhūmerapacyamānāyāḥ pākajānām /” na ca bhūmeḥ pratikṣaṇamanyathātvaṃ nāsti,",
  "GSP31yuktdipu:1660": "akṣaṇikatvaprasaṃgāt / saukṣmyādduradhigamo bheda iti dṛṣṭāntaḥ prayuktaḥ / tasmātsiddhaṃ saṃghātaparārthatvādasti puruṣaḥ /",
  "GSP31yuktdipu:1661": "itaśca-",
  "GSP31yuktdipu:1662": "triguṇādiviparyayāt",
  "GSP31yuktdipu:1663": "triguṇamaviveki viṣayaḥ sāmānyamacetanaṃ prasavadharmi ca bāhyādhyātmikaṃ tathā pradhānam / tatra yadyetāvadetatsyāt kimapekṣya vyaktāvyaktayostraiguṇyāditi ?",
  "GSP31yuktdipu:1664": "kiṃ cānyat /",
  "GSP31yuktdipu:1665": "adhiṣṭhānāt /",
  "GSP31yuktdipu:1666_0": "ihākasmikyāṃ pradhānapravṛttāvarthavaśaḥ sanniveśaniyamo na syāt / śrotrādi pṛthivyādīnāṃ",
  "GSP31yuktdipu:1666_1": "devamānuṣatiryakṣu hitayogārthaścāpratiṣedhārthaśca saḥ / tasmādasti tadvyatirikto",
  "GSP31yuktdipu:1666_2": "yadadhiṣṭhitānāṃ guṇānāmayaṃ citrarūpo vipariṇāmaḥ /",
  "GSP31yuktdipu:1667": "kartṛtvaprasaṃgādadhiṣṭhānānupapattiriti cet,",
  "GSP31yuktdipu:1668": "syānmataṃ yadi guṇānāṃ puruṣādhiṣṭhitānāṃ pravṛttirabhyupagamyate,",
  "GSP31yuktdipu:1669": "kartṛtvamasya prāptam / athākartā na tarhyastyadhiṣṭhātṛtvamiti / etaccāyuktam / kasmāt ?",
  "GSP31yuktdipu:1670": "arthe tadupacārāt / yathāpuruṣārthaḥ siddhyati tathā guṇā kāryakāraṇabhāvena vyūhyanta ityatastatpāratantryādeṣāmadhiṣṭhitatvamupapadyate,",
  "GSP31yuktdipu:1671": "puruṣasya cādhiṣṭhitṛtvam / ato nāsya kartṛtvaprasaṃgaḥ / tasmādyuktametat adhiṣṭhānātpuruṣaḥ /",
  "GSP31yuktdipu:1672": "kiñcānyat /",
  "GSP31yuktdipu:1673": "puruṣo 'sti bhoktṛbhāvāt",
  "GSP31yuktdipu:1674": "iha sukhaduḥkhamohātmakatvādacetanaṃ vyaktamavyaktaṃ ca,",
  "GSP31yuktdipu:1675": "tasmādasya paraspareṇa bhogo nopapadyate,",
  "GSP31yuktdipu:1676": "ityavaśyaṃ bhoktrā bhavitavyam / yo 'sau bhoktā sa puruṣaḥ /",
  "GSP31yuktdipu:1677": "āha, kaḥ punarayaṃ bhogo nāma ?",
  "GSP31yuktdipu:1678": "ucyate- bhoga upalabdhisadbhāvāt /",
  "GSP31yuktdipu:1679": "vijñānameva hi viṣayopalabdhisamarthamityatastāvanmātramevāstu kiṃ puruṣeṇa parikalpiteneti ?",
  "GSP31yuktdipu:1680": "ucyate- kiṃ punaridaṃ vijñānaṃ nāmeti ?",
  "GSP31yuktdipu:1681": "āha,",
  "GSP31yuktdipu:1682": "cittaṃ mano vijñānamiti / tacca ṣaḍvidhaṃ jñānaṃ- cakṣurvijñānaṃ,",
  "GSP31yuktdipu:1683": "śrotravijñānaṃ,",
  "GSP31yuktdipu:1684": "ghrāṇavijñānaṃ,",
  "GSP31yuktdipu:1685": "jihvāvijñānaṃ,",
  "GSP31yuktdipu:1686": "kāyavijñānaṃ,",
  "GSP31yuktdipu:1687": "manovijñānamiti / tatra rūpaṃ pratītya cakṣuścotpadyate cakṣurvijñānam / evaṃ śrotraśabdaghrāṇagandhajihvārasamanodharmāścittamutpādayanti / tasya dharmāḥ - vedanā,",
  "GSP31yuktdipu:1688": "saṃjñā,",
  "GSP31yuktdipu:1689": "sparśo,",
  "GSP31yuktdipu:1690": "manaḥ,",
  "GSP31yuktdipu:1691": "saṃskāra evamādayaḥ tasmādvijñānaskandhasyaivopabhogasāmarthānnāstyātmeti /",
  "GSP31yuktdipu:1692": "ucyate- na,",
  "GSP31yuktdipu:1693": "acetanavikārasya cetanānupatteḥ / tattu khalvidamiṣyate rūpaṃ pratītya cakṣuścotpadyate cakṣurvijñānamityādi,",
  "GSP31yuktdipu:1694": "tenācetanavikāratvāttadacetanaṃ ghaṭādivadityāpannam / tasmānmanodharmaścetaneti manorathamātrametat / vilakṣaṇakāryotpattidarśanāttatsiddhiriti cet,",
  "GSP31yuktdipu:1695": "syānmataṃ nāyaṃ niyamaḥ yaduta yajjātīyaṃ kāraṇaṃ tajjātīyakena kāryeṇa bhavitavyam / kiṃ tarhi vilakṣaṇakāryotpattiriti bhāvānāmupalabhyate / tadyathā- śṛṅgāccharo jāyate,",
  "GSP31yuktdipu:1696_0": "golomāvilomabhyo dūrvā / vatsatarānmuka_yaścandrakāntendusaṃyogātsalilam / sūryakāntagomayārkasamparkāt",
  "GSP31yuktdipu:1696_1": "sudhodakasamparkādaraṇīnirmathanāccāgniḥ / evamacetanebhyo rūpādibhyaścetanamutpadyata iti / etaccāyuktam,",
  "GSP31yuktdipu:1697": "cetanācetanotpattiniyamavattanniyamāt / yathā satyetasminvilakṣaṇakāryaprādurbhāve bhavataścetanāccittānnācetanaṃ ghaṭādyutpadyata iti niyamaḥ,",
  "GSP31yuktdipu:1698_0": "tathā satyetasminvilakṣaṇakāryaprādurbhāve nācetanebhyo rūpādibhyaścetanaṃ cittamutpadyata",
  "GSP31yuktdipu:1698_1": "ityayaṃ niyamo naḥ / tasmādeṣāṃ dṛṣṭānāṃ sati bahutve māyākāranagaravinyāsavadayathārthajñānaviṣayatvādasādhīyastvam /",
  "GSP31yuktdipu:1698_2": "pradīpavattadvyavastheti cet,",
  "GSP31yuktdipu:1699_0": "syādetat yathācetanebhyaḥ sattvādibhyo 'vyavasāyakaṃ ghaṭādyutpadyata iti nedānīṃ",
  "GSP31yuktdipu:1699_1": "vyavasāyako mahānnotpadyate / evaṃ rūpādibhyo 'cetanaṃ ghaṭādyutpadyata iti nedānīṃ",
  "GSP31yuktdipu:1699_2": "cetanaṃ cittaṃ notpadyata iti / etadapyanupapannam / kasmāt ?",
  "GSP31yuktdipu:1700_0": "śaktibhedāt / prakāśasvābhāvyādvyavasāyātmakaṃ sattvam / tadyuktaṃ yadi tatprānyādvyavasāyātmako",
  "GSP31yuktdipu:1700_1": "mahānutpadyate / tamaḥ prādhānyādvyavasāyakā ghaṭādayaḥ / bhavatastvekākārāḥ rūpādayaḥ",
  "GSP31yuktdipu:1700_2": "tasmādāyamasamaḥ samādhiriti /",
  "GSP31yuktdipu:1701": "āha, kiṃ vyavasāyacaitanyayoḥ kaścidrūpabhedo 'sti na veti ?",
  "GSP31yuktdipu:1702_0": "ucyate- kiṃ tarhi traiguṇyātsati pratyayarūpatve saṃvedyā buddhiryathā tu vyavasāyarūpaṃ",
  "GSP31yuktdipu:1702_1": "tathā caitanyarūpamiti / tathā ca vārṣagaṇāḥ paṭhanti- buddhivṛttyāviṣṭo hi pratyayatvenānuvartamānāmanuyāti puruṣa iti / āha ca",
  "GSP31yuktdipu:1703": "arthākāra ivābhāti yathā buddhistathā pumān /",
  "GSP31yuktdipu:1704": "ābhāsamāno buddhyāto boddhā maṇivaducyate //",
  "GSP31yuktdipu:1705": "yathā yathā manovṛttiḥ puruṣo 'sti tathā tathā /",
  "GSP31yuktdipu:1706": "buddhirūpamavāpnoti cetanatvātparāśrayam //",
  "GSP31yuktdipu:1707": "āha,",
  "GSP31yuktdipu:1708": "rūpābhedātpuruṣāntaḥkaraṇayoranyataraparikalpanānarthakyam / yadi tarhi yathā vyavasāyarūpaṃ tathā caitanyarūpam,",
  "GSP31yuktdipu:1709": "evaṃ sati vyavasāyamātraṃ parikalpanīyaṃ caitanyamātraṃ vā ?",
  "GSP31yuktdipu:1710": "kasmāt ?",
  "GSP31yuktdipu:1711": "na hyekāntakāriṇoryugapat kalpane sāmarthyamasti / rūpāntarābhidhānaṃ vā / atha vyavasāyacaitanyayoḥ padārthānāmantarameveti nityato viśeṣyate,",
  "GSP31yuktdipu:1712": "tarhi vaktavyamidamamuṣyaiva rūpaṃ nāmuṣyeti /",
  "GSP31yuktdipu:1713": "ucyate- ya evamāha rūpābhedādarthābheda iti sa tāvadidaṃ praṣṭavyaḥ- atha kim ?",
  "GSP31yuktdipu:1714": "bhavataḥ kiṃ vijñānaviṣayayorākārahedo 'sti uta nāstīti ?",
  "GSP31yuktdipu:1715": "netyāha / kasmāt ?",
  "GSP31yuktdipu:1716_0": "ākārāntare sati viṣayaparicchedānupapatteḥ / na hi viṣayasya vijñānapratyavabhāsamantareṇa",
  "GSP31yuktdipu:1716_1": "śakyaṃ svarūpaṃ paricchettum / tatra yadanyākāro gauranyākāraṃ govijñānaṃ syāttena",
  "GSP31yuktdipu:1716_2": "yathānyākāreṇāśvavijñānenānyākārasya goraparicchedaḥ,",
  "GSP31yuktdipu:1717": "evamanyākāreṇa govijñānenānyākārasya goparicchedaḥ syāt / tasmānnāsti viṣayavijñānayorākārabheda iti /",
  "GSP31yuktdipu:1718": "ucyate- tayoridānīṃ viṣayaviṣayavijñānayoḥ kimubhayatvamutābheda iti ?",
  "GSP31yuktdipu:1719": "āha, kasmāt ? jñāpyajñāpakabhāvāditi /",
  "GSP31yuktdipu:1720": "ucyate-",
  "GSP31yuktdipu:1721": "jñānavijñeyayoryadvadrūpābhede 'pi bhinnatā /",
  "GSP31yuktdipu:1722": "grāhyagrāhakabhāvena tathaivātmaprakāśayoḥ //",
  "GSP31yuktdipu:1723": "yathaiva tarhi bhavataḥ satyapyākārabhede jñānavijñeyayorgrāhyagrāhakabhāvaparikalpanādbheda evaṃ puruṣāntaḥkaraṇayorapīti / grāhyagrāhakabhāvāsiddherayuktamiti cet syādetat,",
  "GSP31yuktdipu:1724": "yathā gotadvijñānayorgrāhyagrāhakabhāvo niścito naivaṃ puruṣāntaḥkaraṇayoḥ / tasmādvaiṣamyamiti / etadanupapannam / kasmāt ?",
  "GSP31yuktdipu:1725_0": "mārgāntaragamanāt / prāguktaṃ yeṣāmākārabhedo nāsti teṣāmekatvam / idānīṃ tu rūpābhede",
  "GSP31yuktdipu:1725_1": "'pi grāhyagrāhakabhāvādevaṃ bruvato mārgāntaram / jñānamātrābhyupagamādaśākyīyamiti cet syānmatam,",
  "GSP31yuktdipu:1726_0": "jñānamevāntarāsadviṣayabhūtānurañjitaṃ viṣayaviṣayirūpeṇa pratyavabhāsate / na tu",
  "GSP31yuktdipu:1726_1": "kiṃcidbāhyaṃ kiṃcid grāhyarūpāpannamasti / tasmājjñānavijñeyayorgrāhyagrāhakabhedādbheda",
  "GSP31yuktdipu:1726_2": "ityaśākyīyametat iti / tadapyayuktam / kasmāt ?",
  "GSP31yuktdipu:1727": "siddhāntabhedāt / yeṣāṃ bāhyo viṣayo 'sti tatpakṣe 'yaṃ doṣaḥ / itareṣāṃ tu jñānamātrasya viṣayaviṣayibhāvaṃ pratiṣetsyāma iti /",
  "GSP31yuktdipu:1728": "āha,",
  "GSP31yuktdipu:1729": "evamapi viṣayānavasthāprasaṃgaḥ / viṣayiṇo viṣayatvapratijñānāt / yadi viṣayiṇo 'pyadhyavasāyasya viṣayabhāvaḥ pratijñāyate,",
  "GSP31yuktdipu:1730": "tena puruṣasyāpi viṣayiṇo 'nyo viṣayīti prāptam,",
  "GSP31yuktdipu:1731": "tasyāpyanya ityanavasthāḥ / atha mā bhūdayaṃ doṣa iti puruṣo niścayarūpatvānna viṣayo na tarhyadhyavasāyādapi niśceturarthāntaraṃ kalpayitavyamiti /",
  "GSP31yuktdipu:1732_0": "ucyate- cetanātvātpuruṣe tadanupapattiḥ / indriyāṇi tāvadgrahaṇamātrarūpatvādapratyayānīti",
  "GSP31yuktdipu:1732_1": "pratyayavadantastāvatkaraṇaṃ parikalpyate / anaḥkaraṇamapyupāttaviṣayendriyavṛttyupanipātāttadrūpāpattāvapi",
  "GSP31yuktdipu:1732_2": "satyāmacetanatvātsvayamupalabdhumasamarthameva viṣayamityato bhoktāraṃ cetanaṃ puruṣamapekṣate /",
  "GSP31yuktdipu:1732_3": "puruṣasya tu cetanatvād draṣṭrantaramaśakyaṃ kalpayitum / tasmānnānavasthāprasaṃgaḥ /",
  "GSP31yuktdipu:1733": "āha,",
  "GSP31yuktdipu:1734": "puruṣasyādhyavasāyakartṛtvaprasaṃgaḥ,",
  "GSP31yuktdipu:1735": "caitanyāt / yadyacetanā buddhistena tasyā adhyavasāyo vṛttirghaṭādivanna prāpnoti / ataḥ puruṣasyādhyavasāyaḥ prāptaḥ / tataśca buddhyabhāva iti /",
  "GSP31yuktdipu:1736": "ucyate- na,",
  "GSP31yuktdipu:1737": "kaivalyādapratibandhaprasaṃgāt / anāmiśrarūpaṃ puruṣatattvamiti etadupariṣṭādvakṣyāmaḥ / sa yadi vyavasāyātmakaḥ syāt,",
  "GSP31yuktdipu:1738_0": "apratibandhena diṅniścayādiṣu suptamattamūrcchitānāṃ ca vyavasāyaḥ syāt / dṛṣṭastvevamavasthasya",
  "GSP31yuktdipu:1738_1": "vyavasāyapratibandhaḥ / tasmānna puruṣasya vyavasāyaha / yasya punarantaḥkaraṇaṃ",
  "GSP31yuktdipu:1738_2": "vyavasāyakaṃ tasyaivaṃ doṣo nāsti / kasmāt ?",
  "GSP31yuktdipu:1739": "traiguṇyāt / sattvādisaṃsthānaviśeṣo hi buddhiḥ,",
  "GSP31yuktdipu:1740": "karaṇāntarapratiṣedhāt / tatra yadādhyavasāyalakṣaṇaṃ sattvaṃ guṇābhāvātpradhānabhūtena tamasā tiraskṛtaśakti bhavati tadādhyavasāyapratibandhaḥ /",
  "GSP31yuktdipu:1741": "āha, kathaṃ punaretad gamyate sarvamidamacetanamiti ?",
  "GSP31yuktdipu:1742": "ucyate- prakṛtivikārabhūtatvāt / iha yatprakṛtivikārabhūtaṃ tadacetanam / tadyathā tantupaṭādayaḥ prakṛtivikārabhūtaṃ tasmādacetanam / ākāśe darśanānnaikānta iti cenna,",
  "GSP31yuktdipu:1743_0": "asiddhatvāt / na hyākāśasyātmapakṣe prakṛtivikāratvābhāvaḥ siddhaḥ / tasmādyuktametatprakṛtivikārabhūtatvādacetanaṃ",
  "GSP31yuktdipu:1743_1": "sarvam / ata eva ca cetanasyāprakṛtivikārabhūtatvaṃ parasparavaidharmyāt / tasmānnānyasya",
  "GSP31yuktdipu:1743_2": "paramārthasya bhoktṛtvamācetanyādupapadyate,",
  "GSP31yuktdipu:1744": "na cet sūktaṃ bhoktṛbhāvādasti puruṣaḥ /",
  "GSP31yuktdipu:1745": "kaivalyārthaṃ pravṛtteśca // ISk_17 //",
  "GSP31yuktdipu:1746": "iha pravṛttimatāṃ nimittamantareṇa nivṛttirnopapadyate / pradhānamapi ca pravṛttimad,",
  "GSP31yuktdipu:1747": "vyaktadarśanāt / tasmādyasya kaivalyaṃ pradhānapravṛttihetuḥ sa puruṣaḥ / pradhānānabhyupagamādubhayāprasiddhiriti cet syādetat,",
  "GSP31yuktdipu:1748": "pradhānaṃ cetanavadasmākamaprasiddham / yāvattasya kaivalyārthaṃ pravṛttirbhavatā puruṣāstitve liṅgamapadiśyate tadidamasiddhaṃ pradipādyata iti / etaccāyuktam / kasmāt ?",
  "GSP31yuktdipu:1749": "pūrvaṃ tatpratipādanāt / prākpradhānamapratipādyaivamācakṣāṇaḥ satyamevaṃ paryanuyogārhaḥ syāt,",
  "GSP31yuktdipu:1750": "sādhitaṃ tu pradhānaṃ parimāṇādibhirityato na kiṃcidetat /",
  "GSP31yuktdipu:1751": "sarvācāryavipratipatteḥ puruṣārthasiddhiriti cet syānmatam,",
  "GSP31yuktdipu:1752": "yadi puruṣasya sattvameva syāttena taṃ pratyācāryāṇāṃ na dharmavivādaḥ syāt / asti cāsau / tathā hi keṣāṃcinnirguṇaḥ,",
  "GSP31yuktdipu:1753": "keṣāṃcitparavān / ataḥ sarveṣāṃ vibhuḥ,",
  "GSP31yuktdipu:1754": "parimito 'nyeṣāṃ,",
  "GSP31yuktdipu:1755": "tathaiko naika iti / tasmādbhrāntimātraṃ puruṣakalpaneti / etadanupapannam / kasmāt ?",
  "GSP31yuktdipu:1756": "sarvapadārthābhāvaprasaṃgāt / rūpādiṣvapi vipratipatteḥ / keṣāṃcitkṣaṇikāḥ,",
  "GSP31yuktdipu:1757": "keṣāṃcitkālāntarāvasthāyinaḥ,",
  "GSP31yuktdipu:1758": "tathāśritāḥ,",
  "GSP31yuktdipu:1759": "svatantrā ityādi / tathā śrotādīni bhautikāni,",
  "GSP31yuktdipu:1760": "āhaṃkārikāṇi,",
  "GSP31yuktdipu:1761_0": "pauruṣāṇīti vipratipattiḥ / evaṃ sarvapadārthābhāvaḥ syāt / tasmādasti puruṣaḥ /",
  "GSP31yuktdipu:1761_1": "tatra yuktaṃ sarvapramāṇānupalabdhernāsti puruṣa iti etadayuktam / yadapyuktam “śūnyakamādhyātmikaṃ",
  "GSP31yuktdipu:1761_2": "paśyeti” tasya paścātpratiṣedhaṃ vakṣyāmaḥ / yatpunaretaduktaṃ “asti karmāsti vipākaḥ",
  "GSP31yuktdipu:1761_3": "kārakastu nopalabhyata” iti satyametat / na hi puruṣaskandhānāṃ nikṣepe pratisaṃdhāne",
  "GSP31yuktdipu:1761_4": "'nyatra vā kāraka iti naḥ pakṣaḥ / tasmācchreyo 'rthibhiḥ sarvāgamatarkaviruddhāṃ",
  "GSP31yuktdipu:1761_5": "nairātmyavādaparikalpanābhrāntimasamañjasāmapohya puruṣasattvaparijñānādeva jananamaraṇādisarvopadravapratipakṣabhūtaṃ",
  "GSP31yuktdipu:1761_6": "paramamṛtaṃ dhruvaṃ sthānamavāptavyamiti // 17 //",
  "GSP31yuktdipu:1762": "----------------------------------------------------------------------",
  "GSP31yuktdipu:1763": "kārikā 18",
  "GSP31yuktdipu:1764": "----------------------------------------------------------------------",
  "GSP31yuktdipu:1765": "āha,",
  "GSP31yuktdipu:1766": "gṛhṇīmahe tāvadastyayamātmeti / idānīmaneko 'thaika iti vicāryam / kutaḥ saṃśaya iti cet,",
  "GSP31yuktdipu:1767_0": "sambandhināmubhayathā dṛṣṭatvāt / iha kasyacidanekasyānekena sambandha upalabhyate /",
  "GSP31yuktdipu:1767_1": "tadyathā śrotrādinā śarīrasya / kasyacidekasyānekena / tadyathākāśasya ghaṭādinā /",
  "GSP31yuktdipu:1767_2": "ayamapi cātmā kāryakāraṇasambandhītyataḥ saṃśayaḥ kiṃ śrotrādivadanekaḥ, ākāśavadeko veti ?",
  "GSP31yuktdipu:1768_0": "kiṃ cānyat / ācāryavipratipatteḥ / aupaniṣadāḥ khalu eka ātmeti pratipannāḥ / kāṇādākṣapādārhataprabhṛtayaḥ",
  "GSP31yuktdipu:1768_1": "punareka iti / yathā caikānekatvaṃ pratyātmano vipratipattirevaṃ sākṣitvaudāsīnyadraṣṭṛtvākartṛtveṣu /",
  "GSP31yuktdipu:1768_2": "tasmādvaktavyaṃ kathamete dharmāḥ puruṣe 'vatiṣṭhanta iti ?",
  "GSP31yuktdipu:1769": "ucyate- yattāvaduktaṃ sambandhitvādātmapadārthe sandehaḥ kimaneko 'thaika iti,",
  "GSP31yuktdipu:1770": "atra brūmaḥ- bahavaḥ puruṣā iti pratijñā / kasmāt ?",
  "GSP31yuktdipu:1771": "janmamaraṇakaraṇānāṃ pratiniyamāt",
  "GSP31yuktdipu:1772_0": "janmeti mahadādeḥ sūkṣmaśarīrāśritasya liṅgasya yathāsaṃskāraṃ bāhyena śarīreṇa sambandhaḥ /",
  "GSP31yuktdipu:1772_1": "maraṇamiti pūrvakṛtasya karmaṇaḥ phalabhogaparisamāpteḥ sāmpratasya ca phalabhogasya",
  "GSP31yuktdipu:1772_2": "pratyupasthāne liṅgasya pūrvaśarīratyāgaḥ / karaṇaṃ trayodaśavidhamiti (ISk 32)",
  "GSP31yuktdipu:1773_0": "vakṣyati / janma ca maraṇaṃ ca karaṇāni ca janmamaraṇakaraṇāni / teṣāṃ pratipuruṣaṃ",
  "GSP31yuktdipu:1773_1": "niyamaḥ /etasmālliṅgādātmano bahutvamavasīyate / etaduktaṃ bhavati- janmalakṣaṇaṃ",
  "GSP31yuktdipu:1773_2": "ca maraṇalakṣaṇaṃ ca kāryakāraṇasyāvasthāntaram / parasparavirodhinī tamaḥprakāśavat /",
  "GSP31yuktdipu:1773_3": "tatra yadyeka ātmā syāt tena yathaikaṃ dravyaṃ tamaḥprakāśāvekapradeśopanipātinau",
  "GSP31yuktdipu:1773_4": "na śaknotyanubhavitumasambhavāt,",
  "GSP31yuktdipu:1774": "evamayaṃ janmamaraṇe api na śaknuyādupabhoktum / asti cāyaṃ kenacitkāryakaraṇena janmopabhogaḥ kenacinmaraṇopabhogaḥ / tena manyāmahe nānā ātmānaḥ,",
  "GSP31yuktdipu:1775": "yeṣāṃ virodhidharmopabhogasāmarthyamiti / tathā karaṇānāṃ prakāśātiśayo viṣayagrahaṇalakṣaṇāśuddhyatiśayaścāṣṭāviṃśatidhāśaktiḥ,",
  "GSP31yuktdipu:1776_0": "tayoḥ parasparavirodhādekenātmanā yugapadupabhogo nopapadyate / na hi śakyamekenātmanā",
  "GSP31yuktdipu:1776_1": "prakāśātiśayo viṣayagrahaṇalakṣaṇo 'śuddhyatiśayaścāśaktilakṣaṇo virodhitvādyugapadupabhoktum /",
  "GSP31yuktdipu:1776_2": "asti cāyaṃ karaṇanimittaḥ pratipuruṣaṃ niyamaḥ / tena manyāmahe nānā ātmāna iti /",
  "GSP31yuktdipu:1777": "kiṃ cānyat /",
  "GSP31yuktdipu:1778": "ayugapatpravṛtteśca /",
  "GSP31yuktdipu:1779": "puruṣabahutvaṃ siddham",
  "GSP31yuktdipu:1780": "kasmāt ? ayugapatpravṛtteḥ pradhānasyetiśeṣaḥ, yasya pravṛttirupapadyate /",
  "GSP31yuktdipu:1781": "kasya pravṛttirupapadyate ?",
  "GSP31yuktdipu:1782": "pradhānasya /",
  "GSP31yuktdipu:1783": "kathamiti ?",
  "GSP31yuktdipu:1784_0": "ucyate- yadyeka ātmā syāttenaikapuruṣādhikāranibaddhaṃ pradhānam / śaktaścāsau yugapadanekāni",
  "GSP31yuktdipu:1784_1": "śarīrāṇi upabhoktumityato yāvadbhiḥ śarīrairapacitāsu kālamātrāsvasminbhavaparivarte",
  "GSP31yuktdipu:1784_2": "bhavitavyaṃ sarveṣāmutpattiṃ prati yugapatpravarteta / dṛṣṭā tu pradhānasyāyugapaccharīrabhāvena",
  "GSP31yuktdipu:1784_3": "pravṛttiḥ / tasmādayugapatpravṛtteśca nānā ātmāna iti /",
  "GSP31yuktdipu:1785": "anye punarāhuḥ- bahiṣkaraṇāmevāyugapatpravṛtteḥ / katham ?",
  "GSP31yuktdipu:1786_0": "yadyeka ātmā syāttena tatsaṃskāropanibaddhānyeva sarvāṇi karaṇānītyataḥ pratipaṇḍitamavasthitaiḥ",
  "GSP31yuktdipu:1786_1": "karaṇairyugapadviṣayāngṛhṇīyāt / bādhiryādyupaghāte vā sati piṇḍāntarasambandhinā",
  "GSP31yuktdipu:1786_2": "karaṇenāsya śabdādikaraṇamapratiṣiddhaṃ syāt / na tu tathā bhavati / tasmātkaraṇānāmayugapatpravṛtternānā",
  "GSP31yuktdipu:1786_3": "ātmāna iti / tadayuktam / kasmāt ?",
  "GSP31yuktdipu:1787": "pūrveṇāviśeṣāt / karaṇānāṃ pratiniyamādityanenāyamupasaṃgṛhīto 'rthaḥ / tasmādyathoktamevāstu /",
  "GSP31yuktdipu:1788": "kiṃ cānyat /",
  "GSP31yuktdipu:1789": "triguṇādiviparyayāccaiva // ISk_18 //",
  "GSP31yuktdipu:1790_0": "iha triguṇamaviveki viṣayaḥ sāmānyamacetanaṃ prasavadharmītyete dharmāḥ pratipiṇḍamupalabhyante /",
  "GSP31yuktdipu:1790_1": "yathā caite tathā tatpratiyogino nairguṇyādayaḥ puruṣadharmāḥ / tatra yathaiva guṇasvabhāvaviparītasvabhāvasyopalambhādekasmātpiṇḍādekapuruṣasiddhiḥ",
  "GSP31yuktdipu:1790_2": "evaṃ pratipiṇḍaṃ guṇasvabhāvaviparītasvabhāvasyopalambhātpuruṣanānātvamavaseyam /",
  "GSP31yuktdipu:1790_3": "tasmādavasthitametannānātmāna iti // 18 //",
  "GSP31yuktdipu:1791": "-----------------------------------------------------------------------",
  "GSP31yuktdipu:1792": "kārikā 19",
  "GSP31yuktdipu:1793": "-----------------------------------------------------------------------",
  "GSP31yuktdipu:1794": "āha, siddhamātmano nānātvam /",
  "GSP31yuktdipu:1795": "sākṣitvakaivalyamādhyasthyadraṣṭṛtvākartṛtvānāmidānīṃ kasmāddhetoḥ pratipattiriti ?",
  "GSP31yuktdipu:1796": "ucyate-",
  "GSP31yuktdipu:1797": "tasmācca viparyāyātsiddhaṃ sākṣitvamasya puruṣasya /",
  "GSP31yuktdipu:1798": "kaivalyaṃ mādhyasthyaṃ draṣṭṛtvamakartṛbhāvaśca // ISk_19 //",
  "GSP31yuktdipu:1799_0": "tasmādityanena hetusāmānyamācaṣṭe / caśabdo 'vadhāraṇe / viparyāsāditi sāmānyena",
  "GSP31yuktdipu:1799_1": "hetumupāttaṃ viśeṣe 'vasthāpayati / siddhaṃ sākṣitvamasya puruṣasyetyevamādinā sādhyadharmanirdeśaṃ",
  "GSP31yuktdipu:1799_2": "karoti / tatra sākṣitvamityanena guṇānāṃ pravṛttāvastvātantryaṃ khyāpayati,",
  "GSP31yuktdipu:1800": "pradhānasya tadarthanibandhanatvātpravṛtteḥ /",
  "GSP31yuktdipu:1801": "adhiṣṭhātṛtvaṃ kathamiti ?",
  "GSP31yuktdipu:1802": "ucyate- yathā hi kriyāsākṣiṇi kasmiṃścidavasthite kartā tadicchānuvidhāyī kāryaṃ nirvartayati,",
  "GSP31yuktdipu:1803": "na svatantraḥ,",
  "GSP31yuktdipu:1804": "evaṃ pradhānamapi / pravṛttinivṛttyoryathā puruṣasyārthaḥ sidhyati tathā mahadahaṅkāratanmātrendriyabhūtadevamanuṣyatiryaksthāvarabhāvena vyūhate,",
  "GSP31yuktdipu:1805": "na yadṛcchātaḥ / tasmātpuruṣastadarthaparatantratvātpradhānapravṛttinivṛttyoḥ sākṣī / kaivalyamityanena saṃsargadharmatvamātmano nivartayati,",
  "GSP31yuktdipu:1806": "na yathā sattvādīnāṃ paraspareṇa prakāśādidharmāpekṣāṇāṃ saṃsargaḥ,",
  "GSP31yuktdipu:1807_0": "evaṃ puruṣasya tairbhavati / mādhyasthyamityanenātiśayanihrāsānupapatteḥ puruṣasya",
  "GSP31yuktdipu:1807_1": "guṇaiḥ saha bādhānugrahānupapattiṃ svakāryapravṛttau cāpakṣapātaṃ darśayati / draṣṭṛtvamityanenodāsīnasya",
  "GSP31yuktdipu:1807_2": "kāryakāraṇapiṇḍavyūhasamakālaṃ caitanyaśaktisadbhāvātsukhaduḥkhamohasvabhāvānāṃ guṇaceṣṭānāmanivṛttārthānāṃ",
  "GSP31yuktdipu:1807_3": "sannidhānamātrādupalabdhimātraṃ pratijānāti / akartṛbhāvaścetyanena saptavidhamakartṛtvamāśrayati /",
  "GSP31yuktdipu:1807_4": "na hyayaṃ viṣayeṣu bāhyāntaḥkaraṇasānnidhye 'dhyavasāyaṃ kurute / na ca sattvādīnāṃ",
  "GSP31yuktdipu:1807_5": "prakāśapravṛttiniyamalakṣaṇairdharmairitaretaropakāreṇa pravartamānānāṃ svena caitanyalakṣaṇena",
  "GSP31yuktdipu:1807_6": "dharmeṇāṅgabhāvaṃ pratipadyate,",
  "GSP31yuktdipu:1808_0": "nāpyaṅgibhāvam / evaṃ saha guṇaiḥ kāryaṃ na kurute strīkumāravat / sthitaprayogaṃ",
  "GSP31yuktdipu:1808_1": "na kurute rathaśakaṭayantraprerakavat / na svātmano mṛtpiṇḍavat / na parataḥ kumbhakāravat /",
  "GSP31yuktdipu:1808_2": "nāpyadeśānmāyākāravat / nobhayato mātṛpitṛvat / tadevamanena sūtreṇācāryaḥ puruṣasyādhiṣṭhātṛtvaṃ",
  "GSP31yuktdipu:1808_3": "nairguṇyamaudāsīnyaṃ bhoktṛtvamakartṛtvaṃ ca sādhyatāmāpādya triguṇayādiviparyayaṃ",
  "GSP31yuktdipu:1808_4": "sādhanatvenopanyati / taiḥ pañcabhistriguṇādiviparītaiḥ karmabhiḥ pañcānāmeṣāṃ yathāsaṃbhavaṃ",
  "GSP31yuktdipu:1808_5": "pravṛttiravagantavyā /",
  "GSP31yuktdipu:1809": "yasmādayaṃ sukhādibhyo 'rthāntarabhūtaḥ tasmādayaṃ tatkriyāsākṣī / tatra nairguṇyātsākṣitvam /",
  "GSP31yuktdipu:1810": "āha,",
  "GSP31yuktdipu:1811_0": "tadasiddheḥ / nairguṇyāsiddheḥ / yadyasya sukhādidharmatvamātmanaḥ prasiddhaṃ syādata",
  "GSP31yuktdipu:1811_1": "etadyujjate vaktum / tattvasiddham / tasmādayuktametat / viśeṣānabhidhānāditarātsiddhirapīti cet syānmatam,",
  "GSP31yuktdipu:1812": "ātmaguṇāḥ sukhādayo na śabdaguṇā ityatrāpi bhavatā viśeṣo nābhidhīyate / tasmādetadapyasiddham / etadapyayuktam / kasmāt ?",
  "GSP31yuktdipu:1813": "ahaṃkāreṇaikavākyatve bhinnādhikaraṇatvaṃ syāt / dṛṣṭaṃ tu sukhito 'haṃ duḥkhito 'hamiti / tasmātsukhaduḥkhayoḥ śabdādyātmabhāvo na yuktaḥ /",
  "GSP31yuktdipu:1814": "ucyate- na,",
  "GSP31yuktdipu:1815": "gaurādiṣvanekāntāt / tadyathā gauraḥ kṛṣṇo 'hamiti śarīradharmerātmano bhinnādhikaraṇatvamahaṅkāreṇa evaṃ sukhaduḥkhayorapi syāt / na cātmaguṇatvaṃ syāditi /",
  "GSP31yuktdipu:1816": "āha,",
  "GSP31yuktdipu:1817_0": "pṛthagupalabdherayuktam / yadyapi gaurādīnāmavibhaktamahaṃkāreṇa grahaṇaṃ tathāpi",
  "GSP31yuktdipu:1817_1": "pṛthagayaṃ prāgetānātmano gṛhītvā paścādavibhaktāngṛhṇanśaktnoti vyavasthāpayitumuṣyaite",
  "GSP31yuktdipu:1817_2": "na punaramuṣyeti / na tvevaṃ sukhaduḥkhayoḥ pṛthagupalabdhiḥ / tasmādasadetaditi /",
  "GSP31yuktdipu:1818": "ucyate- naivamutpadyate / kasmāt ?",
  "GSP31yuktdipu:1819_0": "mārgāntaragamanāt / ahaṃkāreṇāvibhaktagrahaṇādātmaguṇatvamiti prāgapadiṣṭam / idānīṃ",
  "GSP31yuktdipu:1819_1": "tu satyapi tasminpṛthaggrahaṇādabhāvaṃ bruvato mārgāntaragamanamanaikāntikasya cāparihāraḥ / kiṃ cānyat,",
  "GSP31yuktdipu:1820_0": "saṃśayāvyatirekāt / yata eva gaurādayaḥ pṛthagupalabhyante na sukhādayo eva saṃśayaḥ /",
  "GSP31yuktdipu:1820_1": "na ca yata eva saṃśayastata eva nirṇayo yuktaḥ / tasmādyuktametad gaurādivadahaṅkāreṇāpyabhinnagrahaṇācchabdādyātmabhūtāḥ",
  "GSP31yuktdipu:1820_2": "sukhādayaḥ / kiṃ cānyat / svabhāvānavadhāraṇādanupādānaprasaṃgāt / sukhādyātmakāḥ",
  "GSP31yuktdipu:1820_3": "śabdādaya iti cet syānmataṃ,",
  "GSP31yuktdipu:1821": "yathāgniḥ pākajanimittamupādīyate 'tha caiṣāṃ pārthivatvamevaṃ śabdādayo 'pi sukhādinimittatvenopādīyeran atha caiṣāmātmaguṇatvameva syāditi / tadapyanupapannam / kasmāt ?",
  "GSP31yuktdipu:1822_0": "sāmānādhikaraṇyadarśanāt / yathā nimittasyāgnerna pākajaiḥ sāmānādhikaraṇyaṃ pakvo",
  "GSP31yuktdipu:1822_1": "'gniḥ pacyate 'gniriti evaṃ śabdādīnāṃ nimittatvānna sāmānādhikaraṇyaṃ syāt / sukhaśabdo",
  "GSP31yuktdipu:1822_2": "duḥkha iti dṛṣṭaṃ tu / tasmānna teṣāṃ nimittārthenopādānamiti /",
  "GSP31yuktdipu:1823": "āha, evamapi sukhādīnāṃ śabdādyātmabhāvo na yuktaḥ / kasmāt ?",
  "GSP31yuktdipu:1824": "vipratipatteḥ / yathā hi śabdāḥ śabdātmakā eti sarvaiḥ śabdarūpeṇa gṛhyante,",
  "GSP31yuktdipu:1825": "evaṃ sukhātmako 'yamiti sarvaistadrūpeṇa gṛhyate / dṛṣṭā tu vipratipattiḥ / tasmādātmaguṇā iti /",
  "GSP31yuktdipu:1826": "ucyate- na,",
  "GSP31yuktdipu:1827_0": "saṃskāraviśeṣanimittatvāt / tadyathā pittādisāmarthānmādhuryādiṣu vipratipattiḥ /",
  "GSP31yuktdipu:1827_1": "na caiṣāmaśabdādiguṇatvasaṃskāraviśeṣayogātsukhādiṣu vipratipattiḥ / na caiṣāmaśabdādiguṇatvamiti /",
  "GSP31yuktdipu:1827_2": "kiṃ cānyat / nimittatve 'pi tatprasaṃgāt / nimittavādino 'pyetatsamānam / na hi nimittanaimittikayorvipratipattirasti /",
  "GSP31yuktdipu:1827_3": "tadyathā pradīpaprakāśayoḥ / tataśca vipratipatternimittatvamapi śabdādīnāmakalpanīyaṃ",
  "GSP31yuktdipu:1827_4": "syāt / yaśca dvayordoṣo na tamekaścodyata iti / ātmaguṇākāṃkṣitvādadoṣa iti cet syānmatam",
  "GSP31yuktdipu:1827_5": "nimittapradhānatvādanyaparipākavaśena sukhaduḥkhenotpādayatyātmanaḥ / tanmayatve",
  "GSP31yuktdipu:1827_6": "tu nirākāṃkṣatvātpradhānasya vyavasthābhedo na yukta iti / tacca naivam / kasmāt ?",
  "GSP31yuktdipu:1828": "uktatvāt / tanmayatve 'pi guṇabhāvānmādhuryādiṣu vipratipattirityādāvevoktametat / tasmāttanmayatve prādhānyamiti cāniścitābhidhānametat /",
  "GSP31yuktdipu:1829": "āha, evamapyayuktametat / kasmāt ?",
  "GSP31yuktdipu:1830": "atītānāgateṣvapi tu dṛṣṭeḥ / tasmātsukhādīnāṃ śabdādyātmabhāvo na yukta iti /",
  "GSP31yuktdipu:1831": "ucyate- na,",
  "GSP31yuktdipu:1832_0": "smṛtinimittatvād buddheḥ / ayamatītānāgateṣvapi śabdādiṣu smārtasukhaduḥkhayogo bhavati /",
  "GSP31yuktdipu:1832_1": "tatsaṃparkāttu puruṣeṇa tathānubhūyate / puruṣaguṇatve tu pākajavannimittādutpannānāṃ",
  "GSP31yuktdipu:1832_2": "sukhādīnāṃ viśeṣabhāvāttīvramandatānupapattiḥ syāt / tasmātsukhaduḥkhayoḥ śabdādyātmabhāvo",
  "GSP31yuktdipu:1832_3": "na yuktaḥ / kiṃcānyat / anirmokṣaprasaṃgāt / dravyasya guṇairaviprayogātsukhaduḥkhayorātmaguṇatve",
  "GSP31yuktdipu:1832_4": "satyātmanastābhyāmanirmokṣaprasaṃgaḥ / tasmāttayorātmaguṇatvamayuktamiti / śyāmādivattadvinivṛttiriti cet syānmatam,",
  "GSP31yuktdipu:1833": "yathā śyāmaguṇatve satyaṇoragnisambandhāttadvinivṛttiḥ,",
  "GSP31yuktdipu:1834": "śabdādiguṇatve cākāśasyāśabdakasyāvasthānamevamātmano 'pi / etadayuktam / kasmāt ?",
  "GSP31yuktdipu:1835": "viśeṣopādānaprasaṃgāt / sādhyatvācca,",
  "GSP31yuktdipu:1836": "yathā hyaṇuḥ śyāmatāṃ parityajya rūpaviśeṣameva raktalakṣaṇamupādatte,",
  "GSP31yuktdipu:1837": "na rūpavattāṃ tyajati,",
  "GSP31yuktdipu:1838_0": "evamātmāpi bāhyanimittasāmarthyātsukhāntaraṃ duḥkhād duḥkhāntaramupādadīta / na te",
  "GSP31yuktdipu:1838_1": "atyantaṃ jahyāt / tathā ākāśaṃ śabdalakṣaṇaṃ kasyāṃcidavasthāyāmaśabdakaṃ bhavatītyasmānprati",
  "GSP31yuktdipu:1838_2": "sādhyo 'yamarthaḥ / bheryādiśabdāstu tadguṇa eveti pratipādayiṣyāmaḥ tasmātsukhaduḥkhayoḥ",
  "GSP31yuktdipu:1838_3": "śabdādyātmabhāvo 'yuktaḥ / evamanāmiśrarūpa ātmā / tataścecchādveṣaprayatnadharmajñānasaṃskārāṇāmanekasvabhāvānāṃ",
  "GSP31yuktdipu:1838_4": "parasparavirodhināṃ ca tadguṇatvamanupapannam / tasmādyuktametannirguṇa ātmā nairguṇyācca",
  "GSP31yuktdipu:1838_5": "sākṣimātra iti kevalo viviktatvāt /",
  "GSP31yuktdipu:1839": "tasmādayaṃ guṇebhyaḥ pṛthagbhūtaḥ tasmātkevalaḥ na taiḥ saha saṃsargeṇa vartate /",
  "GSP31yuktdipu:1840": "āha, kaḥ punarasyātmano guṇebhyaḥ pṛthagbhāvo 'bhipreta iti ?",
  "GSP31yuktdipu:1841_0": "ucyate- tadupakāranirapekṣāṇāṃ sattvādīnāṃ svakāryasāmarthyapṛthagbhāvaḥ / na hi",
  "GSP31yuktdipu:1841_1": "sattvādayaḥ prakāśādibhirdharmairitaretaropakāreṇa vartamānāḥ puruṣakṛtamupakāramapekṣante /",
  "GSP31yuktdipu:1841_2": "prakāśādidharmasannidhānamātrādeva tu pravartante / tathā ca vārṣagaṇāḥ paṭhanti",
  "GSP31yuktdipu:1841_3": "“pradhānapravṛttirapratyayā puruṣeṇāparigṛhyamāṇādisarge vartante” iti / yasmādguṇāstadupakāranirapekṣāḥ",
  "GSP31yuktdipu:1841_4": "pravartante tasmādasāvapi tatsaṃsarga nānubhavati / dṛṣṭā tu loke 'pyekakāryatvāpṛthakpṛthagbhāvaparikalpanā /",
  "GSP31yuktdipu:1841_5": "tadyathā ime bhrātaraḥ pṛthak,",
  "GSP31yuktdipu:1842": "eṣāṃ naikaṃ kāryam / na pṛthagime yeṣāmekamiti /",
  "GSP31yuktdipu:1843": "madhyastho viṣayitvāt / yasmādayaṃ puruṣo viṣayī tasmānmadhyasthaḥ / kiṃ kāraṇam ?",
  "GSP31yuktdipu:1844": "viṣayāṇāṃ hyatulyabalatvāt,",
  "GSP31yuktdipu:1845_0": "nyūnātiśayopapatteśca paraspareṇa bādhānugrahāvutpannau / viṣayī cāyam / tasmānnāsti",
  "GSP31yuktdipu:1845_1": "nyūnatādyupapattiḥ / tataścetanābhāvaḥ / na cāmiśrarūpatvātsaṅgadveṣau guṇaviṣayau, ato madhyasthaḥ ?",
  "GSP31yuktdipu:1846_0": "draṣṭṛtvaṃ caitanyāt / prakṛtivikārabhūtatvāt sattvādibhyaścaitanyamapoddhṛtya puruṣe",
  "GSP31yuktdipu:1846_1": "vyavasthāpanīyam / na cācetanānāṃ draṣṭṛtvamupapadyate ityataḥ puruṣa eva caitanyād",
  "GSP31yuktdipu:1846_2": "dṛṣṭā nānyattattvāntaram /",
  "GSP31yuktdipu:1847": "akartṛbhāvaḥ, aprasavadharmitvāt / prasavārtho dharmaḥ prasavadharmaḥ so 'syāstīti prasavadharmī /",
  "GSP31yuktdipu:1848": "kaḥ punarasau prasavārtho dharma iti ?",
  "GSP31yuktdipu:1849": "ucyate- praspandanapariṇāmau / niṣkriyatvādakarteti yāvat / tadidamaprasavadharmitvādakarteti / kathamasya niṣkriyatvamiti cet ?",
  "GSP31yuktdipu:1850": "caitanyāt / acetanānāṃ hi kṣīrādīnāṃ kriyāvattvamupalabdhaṃ,",
  "GSP31yuktdipu:1851": "cetanasya na kasyacidityato niṣkriyaḥ puruṣaḥ / kiṃca anāmiśrarūpatvāt / anāmiśrarūpaṃ hi kriyādimatkṣīrādi / anāmiśrarūpaścāyam / tasmānniṣkriyaḥ / vibhutvāditi cet syādetat,",
  "GSP31yuktdipu:1852": "yathā vibhutve sati pradhānasya sakriyatvamevaṃ puruṣasya iti vibhutve sakriyatvena bhavitavyamiti / tacca naivam / kasmāt ?",
  "GSP31yuktdipu:1853": "dharmadvayasahitasya sāhacaryopalabdheḥ / tadvibhutvamācetanyānekarūpatvasahitaṃ kriyāvati dṛṣṭaṃ,",
  "GSP31yuktdipu:1854": "na kevalam / na tu tathā puruṣe / tasmādviṣamametat / evaṃ niṣkriyaḥ puruṣaḥ niṣkriyatvācca pradhānātkāryakāraṇaṃ na kurute / kasmāt ?",
  "GSP31yuktdipu:1855": "kriyāvataḥ kumbhakārasya mṛtpiṇḍātkāryaniṣpattisāmarthyadarśanāt / syādetat / utpāditasyānyena sthitiṃ kurute,",
  "GSP31yuktdipu:1856": "dhātrīkumāravat / sthitasya vā prayogaṃ rathaśakaṭayantraprerakavaditi / etadapyanupapannaṃ,",
  "GSP31yuktdipu:1857": "pūrvasmādeva hetoḥ athāpi syātsvataḥ puruṣaḥ kāryakaraṇaṃ kuruta iti tadapyayuktam / cetanācetanayoratyantabhedātprakṛtivikārabhāvānupapatteḥ / atha matamubhayata iti,",
  "GSP31yuktdipu:1858": "tadapi naiva saṃbhavati,",
  "GSP31yuktdipu:1859": "ubhayadoṣaprasaṃgāt / syātpunaretat avyapadiśya yoniṃ puruṣo 'bhidhyānamātreṇa kāryakaraṇaṃ kurute ityasadetat / kasmāt ?",
  "GSP31yuktdipu:1860": "anutpattāvabhidhyānānupapatteḥ / īśvarakāraṇapratiṣedhe 'bhihitaṃ prāk pradhānavipariṇāmādbuddhimato buddhirnāsti / na ca buddhimantareṇābhidhyānamupapadyate,",
  "GSP31yuktdipu:1861": "tadvṛttibhūtatvāt tathā buddhimatpūrvakasṛṣṭipratiṣedhaḥ kṛtaḥ / sa ihāpi yojyaḥ,",
  "GSP31yuktdipu:1862": "adhyavasāyakartṛtvaṃ ca prākpratiṣiddham / evaṃ saptavidhenākartṛtvenākartā puruṣaḥ / uktaṃ ca",
  "GSP31yuktdipu:1863": "nādhyavasāyaṃ kurute puruṣo naivaṃ sthitiṃ prayogaṃ vā /",
  "GSP31yuktdipu:1864": "na svātmano na parato na vyapadeśānna cobhayataḥ //",
  "GSP31yuktdipu:1865": "tadyuktametat",
  "GSP31yuktdipu:1866": "tasmācca viparyāsātsiddhaṃ sākṣitvamasya puruṣasya /",
  "GSP31yuktdipu:1867": "kaivalyaṃ mādhyasthyaṃ draṣṭṛtvamakartṛbhāvaśca // iti //",
  "GSP31yuktdipu:1868": "// 19 //",
  "GSP31yuktdipu:1869": "-----------------------------------------------------------------------",
  "GSP31yuktdipu:1870": "kārikā 20",
  "GSP31yuktdipu:1871": "-----------------------------------------------------------------------",
  "GSP31yuktdipu:1872": "yataścetanāśaktisambandhātpuruṣa eva draṣṭā nānyattattvāntaraṃ, guṇāśca kartāro, na puruṣaḥ",
  "GSP31yuktdipu:1873": "tasmāttatsaṃyogādacetanaṃ cetanāvadiva liṅgam /",
  "GSP31yuktdipu:1874": "guṇakartṛtve ca tathā karteva bhavatyudāsīnaḥ // ISk_20 //",
  "GSP31yuktdipu:1875_0": "puruṣasamparkād hi grahaṇadhāraṇavijñānavacanohāpohakriyā yathānyāyābhiniveśānāṃ",
  "GSP31yuktdipu:1875_1": "karaṇadharmāṇāṃ pratyayarūpāṇāmivopalabdheścetanāśakteścādhyavasāyavṛttimanurudhyamānāyāstadbhāvasanniveśināṃ",
  "GSP31yuktdipu:1875_2": "sattvādīnāṃ vyāpāravatāmabhisambandhād vyāpārāviṣṭāyā ivopalabdhiḥ / yatastatrāyamanekakālapravṛttamithyāpratyayābhyāsavāsanāpekṣo",
  "GSP31yuktdipu:1875_3": "bhavabījaheturjñānaviśeṣaḥ prāṇabhṛtāmavabhāsate / śrotramupalabhyate tvakcakṣurjihvā",
  "GSP31yuktdipu:1875_4": "ghrāṇamityādi / tathā puruṣaḥ karmaṇāṃ kartā,",
  "GSP31yuktdipu:1876": "puruṣaḥ sukhaduḥkhayoriti / tasmātkaraṇasya grahaṇarūpatā puruṣasya ca kartṛrūpatā,",
  "GSP31yuktdipu:1877": "sambandhyantarasamparkādanyagatānyatropalabhyamānā bhaktyādhyavasātavyā,",
  "GSP31yuktdipu:1878": "na paramārthataḥ / uktaṃ ca",
  "GSP31yuktdipu:1879": "cetanādhiṣṭhātā buddhiścetaneva vibhāvyate /",
  "GSP31yuktdipu:1880": "kartṛṣvavasthitaścātmā bhoktā karteva lakṣyate //",
  "GSP31yuktdipu:1881": "āha,",
  "GSP31yuktdipu:1882": "saṃyogātpararūpatāpattāvatiprasaṃgaḥ,",
  "GSP31yuktdipu:1883_0": "aviśeṣāt / yadi cetanasaṃyogād buddhyādīnāṃ pratyayavadupacāraḥ vyāpitvādasya ghaṭādibhirapi",
  "GSP31yuktdipu:1883_1": "saṃyogo na pratiṣidhyata ityataḥ prāptasteṣāmapi pratyayavadupacāraḥ / atha saṃyogāviśeṣātkaraṇānāmeva",
  "GSP31yuktdipu:1883_2": "pratyayavadupacāro na ghaṭādīnāṃ,",
  "GSP31yuktdipu:1884": "viśeṣastarhi vaktavya iti /",
  "GSP31yuktdipu:1885": "ucyate- tadaprasaṃgaḥ / śaktyapekṣatvāt sphaṭikādivat / yathopadhānasaṃyogaviśeṣe satyākāśasphaṭikayoḥ sphāṭikamevopadhanasarūpaṃ pratyavabhāsate śaktito nākāśam,",
  "GSP31yuktdipu:1886": "evaṃ puruṣasaṃyogāviśeṣe buddhighaṭayoḥ śaktito buddhireva cetanārūpāpannevopalabhyate, na ghaṭaḥ /",
  "GSP31yuktdipu:1887": "āha,",
  "GSP31yuktdipu:1888": "puruṣasya vikāryatvaprasaṃgaḥ,",
  "GSP31yuktdipu:1889": "rūpāntaropādanāt / yadi tarhi karaṇasambandhātpuruṣaḥ kartṛtvopacāraṃ viṣayasarūpatāṃ ca pratipadyate,",
  "GSP31yuktdipu:1890": "prāptamasyāpi sphaṭikavadrūpāntaropādānādvikāryatvam / atha nāsya viṣayarūpāpattiḥ,",
  "GSP31yuktdipu:1891": "na tarhi karaṇasvarūpaḥ puruṣa iti /",
  "GSP31yuktdipu:1892": "ucyate- na,",
  "GSP31yuktdipu:1893_0": "bhaktito 'bhyupagamāt / buddhirupāttaviṣayendriyavṛttyupanipātāttādrūpyaṃ pratipadyate /",
  "GSP31yuktdipu:1893_1": "buddhirūpaṃ tu sannidhānamātrācchaktiviśeṣayogātphalabhoktṛtvācca rājani bhṛtyajayaparājayopacāravatpuruṣa",
  "GSP31yuktdipu:1893_2": "upacaryate / na tvasau buddhisaṃparkāttadrūpo bhavati / ata evāsya satyāṃ cetanāśaktau",
  "GSP31yuktdipu:1893_3": "vyavasāyakartṛtvaṃ pratiṣidhyate,",
  "GSP31yuktdipu:1894": "mā bhūt viṣayarūpāpattau satyāmanekasvabhāvatvādikāryatvaprasaṃgaḥ / tasmādviṣayasamparkādapyavikāryaḥ puruṣaḥ,",
  "GSP31yuktdipu:1895": "na hyasya nityatvātkiṃcidanugrahāya nāpaghātāya / āha ca",
  "GSP31yuktdipu:1896": "muṣṭiryathā vikīrṇaḥ sūcyagre sarṣapādīnām /",
  "GSP31yuktdipu:1897": "tiṣṭhanti na sūkṣmabhāvāttadvad dvandvāni sarvajñe //",
  "GSP31yuktdipu:1898": "iti / cetanāśaktiyogāttu draṣṭṛtvamasya svābhāvikam / evaṃ cedyayuktaṃ",
  "GSP31yuktdipu:1899": "varṣātapābhyāṃ kiṃ vyomnaścarmaṇyasti tayoḥ phalam /",
  "GSP31yuktdipu:1900": "carmopamaścetso 'nityaḥ khatulyaścedasatsamaḥ //",
  "GSP31yuktdipu:1901": "iti tadayuktam / kiṃ kāraṇam ?",
  "GSP31yuktdipu:1902": "yasmādavikāryarūpasyākāśasya sannidhānamātrānmeghapayorajodhūmaprabhṛtibhirabhinnadeśatvādatyantaśuddhasyāpi malinamiva rūpamupalakṣyate,",
  "GSP31yuktdipu:1903": "na ca vikāryatvam,",
  "GSP31yuktdipu:1904": "evamanātmano 'pi syāt / tadyuktametatpuruṣasaṃyogātkaraṇasya pratyayopacāraḥ,",
  "GSP31yuktdipu:1905": "puruṣasya ca guṇasaṃyogātkartṛtvopacāra iti /",
  "GSP31yuktdipu:1906": "āha, ayuktametat / kasmāt ?",
  "GSP31yuktdipu:1907": "saṃyogānupapatteḥ / puruṣasya hi guṇānāṃ ca saṃyogaḥ parikalpyamāno 'nyatarakarmajo vā parikalpyate yathā sthāṇuśyenayoḥ,",
  "GSP31yuktdipu:1908": "ubhayakarmajo yathā meṣayoḥ,",
  "GSP31yuktdipu:1909": "saṃyogajo vā dvyaṅgulākāśayoḥ,",
  "GSP31yuktdipu:1910": "svābhāviko vā yathāgnyuṣṇayoḥ,",
  "GSP31yuktdipu:1911": "śaktinimitto vā yathā cakṣurūpayoḥ,",
  "GSP31yuktdipu:1912": "yogyatālakṣaṇo vā yathā matsyodakayoriti ?",
  "GSP31yuktdipu:1913": "tanna tāvadanyatarakarmaja ubhyakarmajaśca saṃyoga eṣāmupapadyate / kasmāt ?",
  "GSP31yuktdipu:1914": "vibhutvāt / na svābhāvikaḥ anirmokṣaprasaṃgāt / yathāgneḥ svābhāvikādauṣṇyānmokṣo na bhavati evamātmanaḥ svābhāvikatvādguṇasaṃyogādanirmokṣaprasaṃgaḥ syāt / śaktinimittaśca / kim ?",
  "GSP31yuktdipu:1915": "anirmokṣaprasaṃgādeva,",
  "GSP31yuktdipu:1916_0": "sa na bhavatītyanuvartate / svasvāmiśaktinimitte hi saṃyoge parikalpyamāne śaktyoḥ",
  "GSP31yuktdipu:1916_1": "satatāvasthānādanirmokṣa eva prasajyeta / yogyatālakṣaṇaḥ śaktimātrarūpatvādasaṃvedyo",
  "GSP31yuktdipu:1916_2": "'tastadasiddhiḥ / kiṃca prayojanāntarānupapatteḥ / pravṛttyanuguṇaṃ hi yogyamityucyate /",
  "GSP31yuktdipu:1916_3": "tasyā eva tu pravṛtte puruṣārthamapohya nimittāntaraṃ śakyaṃ kalpayitum / ākasmikatve",
  "GSP31yuktdipu:1916_4": "ca niyamadvaitānupapattiḥ / tasmādayuktaṃ puruṣasya guṇānāṃ ca yogyatālakṣaṇaḥ sambandhaḥ /",
  "GSP31yuktdipu:1916_5": "na yādṛcchikaḥ / mokṣakāraṇaniyamānupapatteḥ / saṃyogakāraṇapratidvandvaṃ kaivalyakāraṇam /",
  "GSP31yuktdipu:1916_6": "yadi ca yādṛcchiko guṇapuruṣasaṃyogaḥ syāttasyājñānānnivṛttirnāstīti tadarthasyābhyutthānasyānarthakyaṃ",
  "GSP31yuktdipu:1916_7": "prāptaṃ viśeṣānupapatteśca kāraṇāntaraṃ kalpayitum / ata etadapyayuktamiti / na vaiṣayikaḥ,",
  "GSP31yuktdipu:1917_0": "anirmokṣaprasaṃgāt / satatameva hi puruṣasya viṣayitvamavyāvṛttaṃ guṇānāṃ ca viṣayatvamityanirmokṣaprasaṃga",
  "GSP31yuktdipu:1917_1": "eva syāt / etāvāṃśca saṃyogaḥ parikalpyamānaḥ parikalpyeta / sarvathā ca nopapadyate /",
  "GSP31yuktdipu:1917_2": "tasmāttatsaṃyogādityayuktamabhidhātumiti /",
  "GSP31yuktdipu:1918_0": "ucyate- saṃyogānityatvādiha caupakārikaparikalpanādadoṣaḥ / ihānekavidhaḥ saṃyogaḥ /",
  "GSP31yuktdipu:1918_1": "tadyathā prāptipūrvikā prāptiḥ / yathodāhṛtaṃ anyataraja ubhayakarmajaḥ saṃyoga ityādi /",
  "GSP31yuktdipu:1918_2": "yatrāsau na saṃbhavati tatra sannidhimātrasāmānyād bhaktyā kalpyate / tadyathākāśasya",
  "GSP31yuktdipu:1918_3": "gavādibhiḥ / pradeśairiti cenna abhāvāt / te 'pi hi niravayavatvādākāśasya bhaktyā kalpyante,",
  "GSP31yuktdipu:1919_0": "mā bhūtkṛtakatvānityatvadoṣaprasaṃgaḥ / tasmātpradeśopacārātkāryamapyupacaritam /",
  "GSP31yuktdipu:1919_1": "anyastu śāstrīyaḥ saṃyogo 'rthanimittaḥ / tatrānekasaṃyogopapatteriha puruṣāntaḥkaraṇayorabhinnadeśatvātsannidhimātrasāmānyādbhāktaṃ",
  "GSP31yuktdipu:1919_2": "saṃyogaṃ parikalpyaivamucyata ityadoṣaḥ // 20 //",
  "GSP31yuktdipu:1920": "-----------------------------------------------------------------------",
  "GSP31yuktdipu:1921": "kārikā 21",
  "GSP31yuktdipu:1922": "-----------------------------------------------------------------------",
  "GSP31yuktdipu:1923": "āha,",
  "GSP31yuktdipu:1924": "vijñātaṃ saṃyogadvayam / ayaṃ tvanyo 'rthanimittaḥ śāstrīyaḥ saṃyogo bhavatā paribhāṣyate / tatra vaktavyaṃ kimartho 'sāviti ?",
  "GSP31yuktdipu:1925": "ucyate",
  "GSP31yuktdipu:1926": "puruṣasya darśanārthaḥ",
  "GSP31yuktdipu:1927_0": "dṛṣṭirdarśanam / arthaśabdo nimittavacanaḥ / darśanamartho 'syāsau darśanārthaḥ /",
  "GSP31yuktdipu:1927_1": "darśananimitto darśanahetuḥ darśanakāraṇa ityarthaḥ / etaduktaṃ bhavati- sannidhānāviśeṣe",
  "GSP31yuktdipu:1927_2": "sati ātmana ākāśādeśca yasmāddṛkchaktiyuktaḥ puruṣaḥ tasmātkāryakāraṇatāmāpannena",
  "GSP31yuktdipu:1927_3": "pradhānena saha bhoktṛtvena saṃbadhyate,",
  "GSP31yuktdipu:1928": "nācaitanyādākāśādaya iti / athavā arthaśabdaḥ phalavacanaḥ / yathā tṛptyarthā bhujikriyā tṛptyau satyāṃ nivartate prāptyarthā gamikriyā prāptau satyām,",
  "GSP31yuktdipu:1929": "evaṃ puruṣasya pradhānena darśanārthaḥ saṃyogaḥ darśane sati nivartate / tathā ca vakṣyati dṛṣṭā mayetiyupekṣaka eko dṛṣṭāhamityuparataiketi (ISk 66) /",
  "GSP31yuktdipu:1930": "āha, evamapi śabdādyupalabdhisamakālameva nivṛttiprasaṃgaḥ / kiṃ kāraṇam ?",
  "GSP31yuktdipu:1931": "tasyāmapyavasthāyāṃ śakyaṃ vaktuṃ dṛṣṭā prakṛtiriti /",
  "GSP31yuktdipu:1932": "ucyate yadyapyetadevaṃ tathāpi yathā puruṣasya darśanārthaḥ saṃyogaḥ",
  "GSP31yuktdipu:1933": "kaivalyārthastathā pradhānasya",
  "GSP31yuktdipu:1934": "kaivalyamiti vivekaparicchinnaṃ sattvādibhirasaṃsargadharmitvamātmanaḥ,",
  "GSP31yuktdipu:1935_0": "so 'rtho 'sya so 'yaṃ kaivalyārthaḥ / satyapi hi darśanāviśeṣe pradhānaṃ puruṣasya",
  "GSP31yuktdipu:1935_1": "kaivalyārthaṃ pravartate / yadāsya buddhistamaso 'ṅgitvādye guṇāḥ kāryarūpāpannāḥ",
  "GSP31yuktdipu:1935_2": "śiraḥpāṇyādaya ādhyātmikā,",
  "GSP31yuktdipu:1936": "bāhyāśca gavādayaḥ,",
  "GSP31yuktdipu:1937": "kāraṇarūpāpannāścālocanakriyāsaṃkalpābhimānādhyavasāyalakṣaṇāḥ,",
  "GSP31yuktdipu:1938_0": "so 'hamityaviśiṣṭapratyayopasaṃhāraṃ karoti tadā pravartata eva / yadā tvanye guṇāḥ",
  "GSP31yuktdipu:1938_1": "prakṛtibhūtā vikārabhūtāḥ kāryabhūtāḥ kāraṇabhūtā acetanāḥ parārthā anyo 'haṃ na",
  "GSP31yuktdipu:1938_2": "prakṛtirna vikṛtirna kāryaṃ na kāraṇaṃ nācetanaḥ svārtha iti bhinnapratyayopasaṃhāraṃ",
  "GSP31yuktdipu:1938_3": "karoti tadā nivartate / so 'yaṃ puruṣasya dṛkchaktinimittaḥ pradhānasya ca kaivalyāvadhiparicchinnaḥ puruṣārthaḥ /",
  "GSP31yuktdipu:1939": "satyapi pāribhāṣikatve",
  "GSP31yuktdipu:1940": "paṅgvandhavadubhayorapi saṃyogaḥ",
  "GSP31yuktdipu:1941_0": "etaduktaṃ bhavati / prāgapi kāryakāraṇasambandhātpuruṣe caitvanyamavasthitam / tadyathā",
  "GSP31yuktdipu:1941_1": "agnerdahanaṃ paraśośchedanamasati dāhye chedye na vyajyate / tatsannidhānasamakālameva",
  "GSP31yuktdipu:1941_2": "tu vyajyate / ityataḥ pradhānamapekṣate / tathā pradhānamapyantareṇa puruṣopakāraṃ",
  "GSP31yuktdipu:1941_3": "svakādasarmarthamaniṣpannakāryasamaṃ cetitamanarthakama syādityataḥ puruṣamapekṣate /",
  "GSP31yuktdipu:1941_4": "tatra ubhayoritaretarāpekṣā taṃ saṃyogamadhikārabandhamāhurācāryāḥ / paṅgvandhadṛṣṭāntastu",
  "GSP31yuktdipu:1941_5": "nāntarīyakamātrapradarśanārtham / yathā paṅgurnāntareṇāndhaṃ dṛkchaktyā viśiṣṭenārthenārthavānbhavati",
  "GSP31yuktdipu:1941_6": "andhaśca nāntareṇa paṅguṃ viśiṣṭenārthena,",
  "GSP31yuktdipu:1942_0": "evaṃ pradhānaṃ nāntareṇa puruṣaṃ kṛtamapi kāryaṃ draṣṭuṃ śaktamanavadhikaṃ ca pravartamānaṃ",
  "GSP31yuktdipu:1942_1": "viśeṣābhāvānnaiva nivartate / tathā puruṣaḥ satyapi cetanatve nāntareṇa pradhānamupalabhyābhāvādupalabdhā",
  "GSP31yuktdipu:1942_2": "bhavediti pradhānamapekṣate / tasmāditaretarāpekṣayā saṃyogatve kalpyamāne yaduktaṃ",
  "GSP31yuktdipu:1943": "vinā sargeṇa bandho hi puruṣasya na yujyate /",
  "GSP31yuktdipu:1944": "sargastasyaiva mokṣārthamaho sāṃkhyasya sūktatā //",
  "GSP31yuktdipu:1945": "iti tadayuktam / kasmāt ? na hyasau vinā sargeṇa na yujyata iti / āha ca",
  "GSP31yuktdipu:1946": "dṛśyadarśanabhāvena prakṛteḥ puruṣasya ca /",
  "GSP31yuktdipu:1947": "apekṣā śāstratattvajñairbandha ityabhidhīyate //",
  "GSP31yuktdipu:1948": "evaṃ vināpi sargeṇa yasmādbaddhaḥ pumānguṇaiḥ /",
  "GSP31yuktdipu:1949": "tasmādviphalatāṃ yātu manorathamanorathaḥ //",
  "GSP31yuktdipu:1950": "iti siddhaḥ saṃyogaḥ /",
  "GSP31yuktdipu:1951": "tatkṛtaḥ sargaḥ // ISk_21 //",
  "GSP31yuktdipu:1952": "pradhānapuruṣayorhi bhoktṛbhogyabhāvāpekṣanimitto 'yaṃ tattvasargo mahadādiḥ,",
  "GSP31yuktdipu:1953": "bhāvasargaśca dharmādiḥ,",
  "GSP31yuktdipu:1954": "bhūtasargaśca brāhmādiḥ pravartate / sā cāpekṣā puruṣānantyānna nivartata ityato 'rthavatīnāṃ hi prakṛtīnāṃ tadaparisamāpterna nivṛtirasti // 21 //",
  "GSP31yuktdipu:1955": "// iti śrīyuktidīpikāyāṃ saptatipaddhatau pañcamamāhnikaṃ dvitīyaṃ ca prakaraṇam //",
  "GSP31yuktdipu:1956": "-----------------------------------------------------------------------",
  "GSP31yuktdipu:1957": "kārikā 22",
  "GSP31yuktdipu:1958": "-----------------------------------------------------------------------",
  "GSP31yuktdipu:1959_0": "evaṃ kāraṇāntarapratiṣedhātprakṛteḥ puruṣārtho 'yaṃ vyaktabhāvena vipariṇāma iti",
  "GSP31yuktdipu:1959_1": "sthitam / tatredānīṃ vipratipattirācāryāṇām / kecidāhuḥ pradhānādanirdeśyasvarūpaṃ",
  "GSP31yuktdipu:1959_2": "tattvāntaramutpadyate / tato mahāniti / patañjalipañcādhikaraṇavārṣagaṇānāṃ tu pradhānānmahānutpadyata",
  "GSP31yuktdipu:1959_3": "iti / tadanyeṣāṃ purāṇetihāsapraṇetḥṇāṃ mahato 'haṃkāro vidyata iti pakṣaḥ- mahato",
  "GSP31yuktdipu:1959_4": "'smipratyayakartṛtvābhyupagamāt / ahaṃkārātpañca tanmātrāṇīti sarve / mahataḥ ṣaḍaviśeṣāḥ",
  "GSP31yuktdipu:1959_5": "sṛjyante pañca tanmātrāṇyahaṃkāraśceti vindhyavāsimatam / tathā ahaṃkārādindriyāṇīti",
  "GSP31yuktdipu:1959_6": "sarve / bhautikānīndriyāṇīti pañcādhikaraṇamatam / ekarūpāṇi tanmātrāṇītyanye / ekottarāṇīti",
  "GSP31yuktdipu:1959_7": "vārṣagaṇyaḥ / indriyāṇi saṃskāraviśeṣayogātparigṛhītarūpāṇīti kecit / paricchinnaparimāṇānītyapare /",
  "GSP31yuktdipu:1959_8": "vibhūnīti vindhyavāsimatam / adhikaraṇamapi kecittrayodaśavidhamāhuḥ / ekādaśakamiti",
  "GSP31yuktdipu:1959_9": "vindhyavāsī / tathānyeṣāṃ mahati sarvārthopalbdhiḥ,",
  "GSP31yuktdipu:1960": "manasi vindhyavāsinaḥ / saṃkalpābhimānādhyavasāyanānātvamanyeṣām,",
  "GSP31yuktdipu:1961": "ekatvaṃ vindhyavāsinaḥ / tathā karaṇaṃ nirlikhitasvarūpaṃ śūnyagrāmanadīkalpam,",
  "GSP31yuktdipu:1962": "prākṛtavaikṛtikāni tu jñānāni prerakāṅgasaṃgṛhītāni pradhānādāgacchanti ceti pañcādhikaraṇaḥ,",
  "GSP31yuktdipu:1963": "na tu tathetyanye / kāraṇānāṃ mahatī svabhāvātivṛttiḥ pradhānāt,",
  "GSP31yuktdipu:1964_0": "svalpā ca svata iti vārṣagaṇyaḥ / sarvā svata iti patañjaliḥ / sarvā parata iti pañcādhikaraṇaḥ /",
  "GSP31yuktdipu:1964_1": "buddhiḥ kṣaṇiketi ca kālāntarāvasthāyinītyapare / evamanekaniścayeṣvācāryeṣu ye tāvatpradhānamahatorantarāle",
  "GSP31yuktdipu:1964_2": "tattvāntaramicchanti tatpratikṣepāyācāryaḥ svamatamupanyasyati /",
  "GSP31yuktdipu:1965": "prakṛtermahān",
  "GSP31yuktdipu:1966": "prakṛtermahānutpadyate / mahānbuddhirmatirbrahmāpūrtiḥ khyātirīśvaro vikhara iti paryāyāḥ / sa tu deśamahattvātkālamahattvācca mahān / sarvotpādyebhyo mahāparimāṇayuktatvānmahān /",
  "GSP31yuktdipu:1967": "anyasya tu pakṣe naivāhaṃkāro vidyata iti pratiṣedhavivakṣayedamāha /",
  "GSP31yuktdipu:1968": "tato 'haṅkāraḥ",
  "GSP31yuktdipu:1969": "tasmānmahato 'haṃkāra utpadyate /",
  "GSP31yuktdipu:1970": "yaḥ punarāha, mahataḥ ṣaḍaviśeṣāḥ sṛjyante pañca tanmātrāṇyahaṃkāraśceti tannirāsārthamāha",
  "GSP31yuktdipu:1971": "tasmādgaṇaśca ṣoḍaśakaḥ /",
  "GSP31yuktdipu:1972": "tasmādahaṃkārātṣoḍaśako gaṇa utpadyate,",
  "GSP31yuktdipu:1973": "pañca tanmātrāṇi ekādaśendriyāṇi ca / anenaiva ca bhautikendriyavādī pratikṣipto boddhavyaḥ /",
  "GSP31yuktdipu:1974": "tasmādapi ṣoḍaśakāt pañcabhyaḥ pañca bhūtāni // ISk_22 //",
  "GSP31yuktdipu:1975_0": "tasmādapi ṣoḍaśakādgaṇādyaḥ pañcako gaṇastataḥ pañca mahābhūtānyutpadyante / pūrvapadalopenātra",
  "GSP31yuktdipu:1975_1": "mahābhūtānīti vaktavye bhūtānītyucyate / bhūtasaṃjñā hi tanmātrāṇāṃ na pṛthivyādīnāmatra",
  "GSP31yuktdipu:1975_2": "tu sāṃkhyācāryāṇāmavipratipattiḥ bhūtakauṭasthyavādinastu mīmāṃsakā ārhatāśca / tatpratikṣepeṇedamucyata iti // 22 //",
  "GSP31yuktdipu:1976": "-----------------------------------------------------------------------",
  "GSP31yuktdipu:1977": "kārikā 23",
  "GSP31yuktdipu:1978": "-----------------------------------------------------------------------",
  "GSP31yuktdipu:1979": "āha, uktaṃ pradhānādbuddhirutpadyata iti / tatra vaktavyaṃ kiṃlakṣaṇā punarbuddhirityucyate",
  "GSP31yuktdipu:1980": "adhyavasāyo buddhiḥ",
  "GSP31yuktdipu:1981": "ko 'yamadhyavasāyaḥ ?",
  "GSP31yuktdipu:1982": "gaurevāyaṃ, puruṣa evāyamiti yaḥ pratyayo niścayo 'rthagrahaṇaṃ so 'dhyavasāyaḥ /",
  "GSP31yuktdipu:1983": "atra kṣaṇikavādyāha yadyarthagrahaṇaṃ buddhiḥ, anityā / kasmāt ?",
  "GSP31yuktdipu:1984_0": "hetvapekṣaṇāt / arthagrahaṇaṃ hīndriyādiviṣayasannidhānamāvaraṇādyabhāvaṃ cāpekṣate /",
  "GSP31yuktdipu:1984_1": "na ca nityasya kāraṇāpekṣopapadyate / tasmādanityā buddhiḥ / abhivyakteradoṣa iti",
  "GSP31yuktdipu:1984_2": "cetsyādetannendriyasannidhānādibhirarthagrahaṇaṃ janyate kiṃ tarhyabhivyajyata iti /",
  "GSP31yuktdipu:1984_3": "tacca naivam / dvidhā doṣāt / sā hyabhivyaktiḥ svarūpalābho vā syāt grahaṇapratibandhavyudāso vā / kiṃ cātaḥ ?",
  "GSP31yuktdipu:1985_0": "tadyadi tāvatsvarūpalābhaḥ kriyate 'rthagrahaṇamiti prāptam / arthagrahaṇapratibandhasyāndhakārasya",
  "GSP31yuktdipu:1985_1": "vyudāsastadapyayuktam / vipratiṣedhāt / grahaṇaṃ ca syāttatpratibandhaśceti vipratiṣiddham /",
  "GSP31yuktdipu:1985_2": "kiṃca bhedāt / vyaṅgyaṃ hi ghaṭādi candrārkauṣadhimaṇiratnapradīpabhedānna bhidyate /",
  "GSP31yuktdipu:1985_3": "asti buddhīnāmarthabhedād bhedaḥ / vṛttibhedādadoṣo mṛdvaditi cet syānmatam ,",
  "GSP31yuktdipu:1986": "yathā mṛddravyasya ghaṭādisaṃsthānavṛttibhede 'pyabheda evaṃ buddheriti / tadapyayuktam / ananyatvāt / yadā buddhiranyā vṛttibhyaḥ,",
  "GSP31yuktdipu:1987": "prāptastadbhede buddhibhedaḥ / kiṃca dṛṣṭāntāsiddheḥ / sādhyaṃ caitat kiṃ tadeva mṛddravyaṃ ghaṭādivṛttibhedamanubhavati āhosvitpratyayāntaravaśādanyaccānyaccotpadyate iti ?",
  "GSP31yuktdipu:1988": "avayavabhedācca / upetya vānuvṛttiṃ brūmaḥ- na hi tadekaṃ mṛddravyam,",
  "GSP31yuktdipu:1989": "kiṃ tarhi bahavo mṛtparamāṇavo 'nekadeśāvacchinnavṛttaya iti / kiṃ cānyat / nivṛttivibhaktigrahaṇāt / taddhi mṛddravyaṃ saṃsthānamapekṣyāpi gṛhyate,",
  "GSP31yuktdipu:1990_0": "na tvarthagrahaṇamanapekṣya buddhergrahaṇamasti / tasmādviṣamo dṛṣṭāntaḥ / parimāṇādadoṣa",
  "GSP31yuktdipu:1990_1": "iti cet syānmatam sattvādīnāmaṅgāṅgibhāvaniyamāttena tenārthagrahaṇātmanā vipariṇāmo",
  "GSP31yuktdipu:1990_2": "vṛttiriti / etaccāyuktam / ubhayakalpane doṣaprasaṃgāt / yadi dharmāntaropādānaparityāgau vyaktavyaktī,",
  "GSP31yuktdipu:1991": "dattottara eṣa pakṣaḥ / atha nāśotpādau tena dharmadharmiṇorananyatvāddharmāṇāṃ nāśotpādādbuddherapi nāśotpādaprasaṃgaḥ / tadanabhyupagame vānyatvamiti doṣaḥ / āha ca",
  "GSP31yuktdipu:1992": "naṣṭotpannamananyatvādanityaṃ nityameva vā /",
  "GSP31yuktdipu:1993": "naṣṭotpannāvinaṣṭānāṃ nityaṃ to nāsti caikadā //",
  "GSP31yuktdipu:1994": "yadapyuktam- sattvādīnāmaṅgāṅgibhāvaniyamāditi,",
  "GSP31yuktdipu:1995_0": "tadayuktam / ata evānityatvasiddheḥ / tulyānāṃ guṇapradhānabhāvānupapatteḥ / sattvādīnānaṅgāṅgibhāvābhyupagamāt",
  "GSP31yuktdipu:1995_1": "vṛddhikṣayāvabhyupagantavyau / tataśca buddhiranityeti prāptam / tebhyo 'nanyatvāt /",
  "GSP31yuktdipu:1995_2": "atha mataṃ tadavasthāpyasau nityeti,",
  "GSP31yuktdipu:1996": "na tarhi satvādyātmabhūtā buddhiriti prāptam / tataśca kāryakāraṇayoraviveka ityasya virodhaḥ / tasmādanityā buddhiriti /",
  "GSP31yuktdipu:1997": "ucyate- yattāvaduktaṃ hetvapekṣaṇādanityā buddhiriti tadayuktam / kasmāt ?",
  "GSP31yuktdipu:1998": "siddhasādhanāt / kasyātra vipratipattiranityā vā buddhiḥ syānnityā veti ?",
  "GSP31yuktdipu:1999": "kiṃ tarhi hetumadanityaṃ vyaktamiti vacanādanityaiva / tasmādiṣṭamevaitatsaṅgṛhītam / ataeva kṣaṇikatvamiti cet,",
  "GSP31yuktdipu:2000_0": "athāpi syāddhetvapekṣā hi saṃskṛtatvam / saṃskṛtaṃ tu kṣaṇikam / tadyathā pradīpa",
  "GSP31yuktdipu:2000_1": "iti / tasmādanitye satyapi viśeṣānabhidhāne kṣaṇikatvamevānena hetunā buddheḥ pratipādyata iti / kasmāt ?",
  "GSP31yuktdipu:2001_0": "uttaravacanavirodhaprasaṃgāt / evamapi yaduttaraṃ kṣaṇikatvaprasiddhyarthamucyate",
  "GSP31yuktdipu:2001_1": "pratyarthagrahaṇānyatvādanityetyādi tasyānarthakyam / tasmāt pūrvottaraviruddhatvātsakalamevedaṃ",
  "GSP31yuktdipu:2001_2": "prakaraṇaṃ nādhyayanaṃ,",
  "GSP31yuktdipu:2002": "na pratyākhyānamarhati / pareṣāṃ tvabhiniṣṭā buddhiratretyasaṃgatārthottarāpavādadoṣamanapekṣyāpi pratyekamapyetadasādhanam,",
  "GSP31yuktdipu:2003": "vṛttiviṣayatvāt / svakāraṇapariniṣpannāyā hi buddhervyāpāro 'rthagrahaṇasaṃjñaka indriyādisannidhānāpekṣo na buddhiḥ / tadananyatvātprasaṃganivṛttiriti cedatha matam,",
  "GSP31yuktdipu:2004": "vṛttivṛttimatorananyatvāditthamapi kalpayitvāyaṃ prasaṃgo na nivartate / tathā coktam- svālakṣaṇyaṃ vṛttistrayasyeti (ISk 29)",
  "GSP31yuktdipu:2005": "/ tadapyabādhakam / kasmāt ?",
  "GSP31yuktdipu:2006": "upacārāt / satyamananyā,",
  "GSP31yuktdipu:2007": "vṛttivṛttimatorbhedenāgrahaṇāt,",
  "GSP31yuktdipu:2008": "tathāpyuparatavyāpārasyāpi paraśvādervṛttimataḥ svarūpa noparamatīti bhedamupacarya vyavahāro nānākāryaviṣayaḥ pravartate / ataevānyatvamapi syāditi tadayuktam,",
  "GSP31yuktdipu:2009": "ekāntāt / tadyathā senāpaṅktisenākuṇḍalādyuparame na tatsanniveśināmuparamaḥ kāryabhedaśca,",
  "GSP31yuktdipu:2010": "na cānyatvam / evaṃ vṛttitadvatorapi ca syāt / tasmādyuktametaddhetvapekṣaṇasya vṛttiviṣayatvānna buddheranityatvamiti / etena vyaktivikalpaḥ prayuktaḥ,",
  "GSP31yuktdipu:2011_0": "so 'pi vṛttiviṣaya iti kṛtvā tadapyuktamindriyādibhede bhedāditi / tadapyanenaivoktam /",
  "GSP31yuktdipu:2011_1": "vṛttibhedo 'tra na bheda iti / kiṃ cānekāntāt / yathodakādibhedātpratibimbabhedo",
  "GSP31yuktdipu:2011_2": "na cāvyaṅgyatvamevamanyatrāpi syāt / dravyāntarotpatteradoṣa iti cetsyānmatam,",
  "GSP31yuktdipu:2012": "udakasyānanasaṃyogāddravyāntarameva pratibimbalakṣaṇamutpadyate na tu mukhaṃ bhidyate iti asadetat / kasmāt ?",
  "GSP31yuktdipu:2013": "ubhayoḥ kāraṇatvena kalpanānupapatteḥ / na",
  "GSP31yuktdipu:2014": "hi mukhaḥ nimittaṃ śakyaṃ vaktum ,",
  "GSP31yuktdipu:2015_0": "viprakṛṣṭatvānnāsādayo mukhāpagame 'pyupalabdhiprasaṃgātpākajavat / yatpunaretaduktaṃ",
  "GSP31yuktdipu:2015_1": "vṛttibhedādadoṣo mṛdvaditi tathā tadastu / yattūktamananyatvāddṛṣṭāntāsiddheśceti",
  "GSP31yuktdipu:2015_2": "vṛttyananyatvamidānīmeva pratyuktam / kṣaṇabhaṅgapratiṣedhe coktaṃ na pṛthivyādīnāmanyathā",
  "GSP31yuktdipu:2015_3": "cānyathā cotpattiḥ / yatpunaretaduktaṃ naikaṃ mṛddravyamiti tatra buddhiḥ pramāṇam /",
  "GSP31yuktdipu:2015_4": "yadekabuddhinimittaṃ tadekaṃ,",
  "GSP31yuktdipu:2016": "tatra yadi mṛdo 'nekatvena prayojanaṃ buddhirupalabhyate- vayamiti / yatpunaretaduktam,",
  "GSP31yuktdipu:2017": "mṛddravyasya saṃsthānavyatirekeṇa svabhāvo 'vadhāryate na tu buddherarthagrahaṇamantareṇa svarūpagrahaṇamiti,",
  "GSP31yuktdipu:2018": "tadayuktam / abhāvasyārūpatvāt / upetya vā",
  "GSP31yuktdipu:2019": "yathā bāhyādyavasthāsu vyākārā cittasantatiḥ /",
  "GSP31yuktdipu:2020": "vidyate bījamātrā vastathā dhīriti gṛhyatām //",
  "GSP31yuktdipu:2021": "yathā bāhyārthākāravaccittasantatiratha ca suptamūrchitavirodhasamāpannānāmartharūpādṛte bījamātrāstītyupagamyate sā citi kāpi vāvastheti vacanāt,",
  "GSP31yuktdipu:2022": "na ca gṛhyate tathā buddhirapīti kasmānna parikalpyate ?",
  "GSP31yuktdipu:2023_0": "yatpunaretaduktam yadi dharmāntaropādānaparityāgau vyaktavyaktī dattottara eṣa pakṣa",
  "GSP31yuktdipu:2023_1": "iti / taditaratra tulyam / asmābhirapi tarhyasatkāryapratyākhyāne dattottara eṣa",
  "GSP31yuktdipu:2023_2": "pakṣo vyaktitarna kriyate iti / nāśotpādau tu aniṣṭāveveti na parihāraṃ pratyādaraḥ",
  "GSP31yuktdipu:2023_3": "kriyate / yadapyuktaṃ naṣṭādutpannāccānaṣṭamanutpannaṃ cānyannāstīti tadayuktam,",
  "GSP31yuktdipu:2024": "anabhyupagamāt / nāśotpādau kaḥ pratijānīte yaṃ pratyetadarthavatsyāt ?",
  "GSP31yuktdipu:2025_0": "kiṃ ca tvatpakṣaprāpteḥ / bhavata eva naṣṭotpannebhyaḥ skandhebhyo nānyā santatiratha",
  "GSP31yuktdipu:2025_1": "ca nāsti doṣaḥ / kayāpi yuktayā syādetadanyaivāsāviti tataścaikā santatiriti hīnam /",
  "GSP31yuktdipu:2025_2": "yadapyuktaṃ guṇavṛddhikṣaye 'nityatvamiti tadanupapannam / kasmāt ?",
  "GSP31yuktdipu:2026": "rūpāntarāpyāyanāt / sattvaṃ hi prakarṣamanubhavadrajastamasī ca nyūnatāṃ dharmādirūpāṃ buddherāpyāyanti,",
  "GSP31yuktdipu:2027": "nārthāntaraṃ kurvanti no khalvapyabhāvam,",
  "GSP31yuktdipu:2028": "evaṃ rahastamo vā prakarṣamanubhavatsattvaṃ ca nyūnatādharmādirūpaṃ buddherāpyāyanti,",
  "GSP31yuktdipu:2029_0": "nārthāntaraṃ kurvanti nābhāvam / evaṃ guṇavṛddhikṣaye 'pi rūpāntarāpyāyanānnāsti",
  "GSP31yuktdipu:2029_1": "kṣayo buddheḥ / tatra yaduktaṃ hetvapekṣaṇādanityā buddhiriti etadayuktam /yatpunaretaduktaṃ",
  "GSP31yuktdipu:2029_2": "pratyakṣagrahaṇānyatvātpratikṣaṇaṃ dīpāditailadhārāsu śabdabhedācca kṣaṇiketi,",
  "GSP31yuktdipu:2030": "atra brūmaḥ- grahaṇānyatve coktaṃ vṛttibhedo na vṛttimadbhedaḥ / kiṃ cānyat / bhinnārthagrahaṇaikatvāt / upetya vā brūmaḥ- yadi pratyarthamanyadanyadgrahaṇaṃ kalpyate,",
  "GSP31yuktdipu:2031": "vikalpabādhasamuccayasaṃśayadvitvātiśayanivāraṇeṣu,",
  "GSP31yuktdipu:2032": "tathā kalmāṣaṃ śabalaṃ citramityanekārtharūpamekaṃ grahaṇaṃ na syāt / dṛṣṭaṃ tat / tasmānnāyaṃ kṣaṇikatve hetuḥ / evamavasthitamidaṃ- adhyavasāyo buddhirna kṣaṇiketi /",
  "GSP31yuktdipu:2033": "buddhestu triguṇātmakatvāttasya guṇasya prakarṣe tattadrūpāntaramutpadyata iti /",
  "GSP31yuktdipu:2034": "āha, kasya guṇasya prakarṣe buddheḥ kiṃ lakṣaṇaṃ rūpāntaramupajāyate ?",
  "GSP31yuktdipu:2035": "ityucyate",
  "GSP31yuktdipu:2036": "dharmo jñānaṃ virāga aiśvaryam /",
  "GSP31yuktdipu:2037": "sāttvikametad rūpam",
  "GSP31yuktdipu:2038_0": "atra tvetadrūpamiti satyapi dharmādibhede buddhirityabhedavivakṣāviṣaya ekavacananirdeśaḥ",
  "GSP31yuktdipu:2038_1": "kriyate / etaduktaṃ bhavati yadā rajastamasī vaśamāpādya buddhigataṃ sattvamutkṛṣṭaṃ",
  "GSP31yuktdipu:2038_2": "bhavati tadā dharmo jñānaṃ virāga aiśvaryamityetadrūpaṃ bhavati / tatra śrutismṛtivihitānāṃ",
  "GSP31yuktdipu:2038_3": "karmaṇāmanuṣṭhānādbuddhyavasthaḥ sattvāvayava āśayabhūto dharma ityucyate / sa tu",
  "GSP31yuktdipu:2038_4": "dvividhaḥ / brahmādisthāneṣvabhipretaśarīrendriyaviṣayopabhoganirvartako jñānādyaṅgabhūtaśca",
  "GSP31yuktdipu:2038_5": "prathamaḥ / agnihotrahavanādikriyānuṣṭhānasādhano yamaniyamasādhana itaraḥ / tatrāhiṃsā",
  "GSP31yuktdipu:2038_6": "satyamasteyamakalkatā brahmacaryamiti pañca yamāḥ / akrodho guruśuśrūṣā śaucamāhāralāghavamapramāda",
  "GSP31yuktdipu:2038_7": "iti pañca niyamāḥ / eteṣāmavilopenānuṣṭhānādyaterevaṃvidhottaraṇe sattvadharma āśayatāṃ pratipadyate,",
  "GSP31yuktdipu:2039_0": "yo jñānādīnāṃ rūpāṇāmāpyāyanaṃ karoti / etadabhyudayaniḥśreyasayoḥ sopānabhūtaṃ prathamaṃ",
  "GSP31yuktdipu:2039_1": "parva / yatrāyamavasthito yatiritareṣāṃ parvaṇāmanuṣṭhāne yogyo bhavati / jñānaṃ",
  "GSP31yuktdipu:2039_2": "dvividhaṃ śabdādyupalabdhilakṣaṇaṃ guṇapuruṣāntaropalabdhilakṣaṇaṃ ca / tatra śabdādyupalabdhilakṣaṇaṃ",
  "GSP31yuktdipu:2039_3": "pratyakṣānumānāgamarūpam / guṇapuruṣāntaropalabdhilakṣaṇaṃ ca dvividhaṃ apūrvamabhyāsajaṃ",
  "GSP31yuktdipu:2039_4": "ca / tayorapūrvam- ūhaḥ śabdo 'dhyayanamiti (ISk 51)",
  "GSP31yuktdipu:2040": "siddhikāṇḍānupatitāni pramāṇāni / abhyāsajaṃ punaḥ vairāgyapūrvāvajayapṛṣṭhalabdhaṃ śāntamamalaṃ dhruvaṃ sakalabhavābhavapratipakṣabhūtam / yadācāryo vakṣyati-",
  "GSP31yuktdipu:2041": "evaṃ tattvābhyāsānnāsmi na me nāhamityapariśeṣam /",
  "GSP31yuktdipu:2042": "aviparyayādviśuddhaṃ kevalamutpadyate jñānamiti // (ISk 64)",
  "GSP31yuktdipu:2043_0": "virāgastu rāgapratipakṣabhūto jñānābhyāsopajanito buddheḥ prasādaḥ / tasya tu yatamānavyatirekaikendriyavaśīkāralakṣaṇāścatasro",
  "GSP31yuktdipu:2043_1": "'vasthā bhavanti / tatrendriyāṇāṃ viṣayābhilāṣalakṣaṇakaṣāyapācanaṃ prati yaḥ prayatna",
  "GSP31yuktdipu:2043_2": "utsāhaḥ sā yatamānasaṃjñā / yatamānako hyayamasminparvaṇyavasthito yatirbhavati /",
  "GSP31yuktdipu:2043_3": "yadā tu keṣāṃcidindriyāṇāṃ paripakvaṃ sā vyatirekasaṃjñā / vyatiricyante hi tadā",
  "GSP31yuktdipu:2043_4": "yaterindriyāṇi paripakvāṇyaparipakvebhyo viśiṣṭatarāṇi bhavantītyarthaḥ / viparipakvasarvendriyastu",
  "GSP31yuktdipu:2043_5": "saṃkalpamātrāvasthitakaṣāyo yadā bhavati tadaikendriyasaṃjñā / nivṛttasarvendriyaviṣayecchasya",
  "GSP31yuktdipu:2043_6": "yaterekameva manolakṣaṇamindriyaṃ tadā paripakvaṃ bhavati / saṃkalpamātrāvasthitasyāpi",
  "GSP31yuktdipu:2043_7": "paripāko vaśīkārasaṃjñā / saṃkalpamūlocchinnaviṣayamṛgatṛṣṇo hi ayaṃ yatirindriyāṇāmantaḥkaraṇasya",
  "GSP31yuktdipu:2043_8": "ca pravṛttinivṛttyorīṣṭe / ekāgra ekarāmo 'vidyāparvaṇo 'tikrāntaḥ,",
  "GSP31yuktdipu:2044_0": "parasya brahmaṇaḥ pratyanantaro bhavati / tadevaṃ caturavasthaṃ vairāgyaparva vijñāya",
  "GSP31yuktdipu:2044_1": "tadanuṣṭhānāya yatiḥ prayateta / tasyopāyo dṛṣṭānuśravikaviṣayapratyākhyāne ya upadiṣṭo",
  "GSP31yuktdipu:2044_2": "yaśca tuṣṭiṣu vakṣyamāṇastamekīkṛtyottarottarāṃ tattvabhūmiṃ vijñānasya viṣayīkurvanpūrvasyāṃ",
  "GSP31yuktdipu:2044_3": "tattvabhūmau madhyasthaḥ syāt / aiśvaryamapratighātalakṣaṇam,",
  "GSP31yuktdipu:2045": "yatpunaraṣṭavidhaṃ aṇimā mahimā laghimā garimā prāptiḥ prākāmyamīśitvaṃ vaśitvaṃ yatrakāmāvasāyitvamiti / atrāṇimā,",
  "GSP31yuktdipu:2046": "mahimā,",
  "GSP31yuktdipu:2047": "laghimā,",
  "GSP31yuktdipu:2048": "garimeti bhūtavaiśeṣikam / buddhestu prāptyādi / evametaccaturvidhaṃ mahataḥ sāttvikaṃ rūpamiti /",
  "GSP31yuktdipu:2049": "āha, atha guṇāntararūpaṃ kim ?",
  "GSP31yuktdipu:2050": "ucyate",
  "GSP31yuktdipu:2051": "tāmasamasmādviparyastam // ISk_23 //",
  "GSP31yuktdipu:2052_0": "etat asmāddharmādeḥ sattvarūpādiviparyastaṃ tāmasaṃ tamaḥprakarṣopajanitamityarthaḥ /",
  "GSP31yuktdipu:2052_1": "atra śāstracoditānuṣṭhānādāśayaniṣpannasattvāvayavo dharma ityuktam / śāstracoditasya",
  "GSP31yuktdipu:2052_2": "nityasya ca karmaṇo 'nuṣṭhānād buddhyavasthastamo 'vayava āśayatāṃ pratipanno 'dharmaḥ /",
  "GSP31yuktdipu:2052_3": "sa cāpi dvividhaḥ- aniṣṭaśarīrendriyaviṣayopabhoganirvartakaḥ,",
  "GSP31yuktdipu:2053_0": "khyātivārakaśca / yathā ca jñānaṃ dvividhaṃ śabdādyupalabdhilakṣaṇaṃ guṇapuruṣāntaropalabdhilakṣaṇaṃ",
  "GSP31yuktdipu:2053_1": "caivamajñānamapi viparyayeṇa vācyam / yathā ca caturavasthaṃ vairāgyaṃ tathā yatamānādikaścaturavastho",
  "GSP31yuktdipu:2053_2": "rāgaḥ yathā cāṣṭaguṇamaiśvaryamaṇimādi tathāṣṭaguṇamanaiśvaryamevametattāmasaṃ mahato",
  "GSP31yuktdipu:2053_3": "rūpam / yaccaitadadharmādinimittabhūtamutkṛṣṭaṃ tamorūpaṃ tadrajasā sahāvirodhādekatāmivāpannamaśuddhirityācāryaiḥ",
  "GSP31yuktdipu:2053_4": "paṭhyate / sattvarūpaṃ tu prakāśa iti / anayoścābhidhānādyaḥ pañcādhikaraṇapakṣaḥ",
  "GSP31yuktdipu:2053_5": "prākṛtavaikṛtānāṃ jñānānāṃ pradhānavacchuṣkanadīsthānīyāntaḥkaraṇe bāhye ca prerakajñānāṃśakakṛta",
  "GSP31yuktdipu:2053_6": "upanipātaḥ tathā sāttvikasthityātmakakṛtamapratyayasyāvasthānamiti tatpratikṣiptaṃ",
  "GSP31yuktdipu:2053_7": "bhavati / kiṃ kāraṇaṃ ?",
  "GSP31yuktdipu:2054": "yasmādaśuddhireva prakāśamalamatipravṛttaṃ nivartayituṃ prakarṣāpannānyābhūtā ca pravartayitum / ityevamaṣṭarūpā buddhirvyākhyātā // 23 //",
  "GSP31yuktdipu:2055": "-----------------------------------------------------------------------",
  "GSP31yuktdipu:2056": "kārikā 24",
  "GSP31yuktdipu:2057": "-----------------------------------------------------------------------",
  "GSP31yuktdipu:2058": "yastvasāvanantaramukto 'haṅkārastaṃ vyākhyāsyāmaḥ /",
  "GSP31yuktdipu:2059": "āha, yadyevaṃ tasmādidameva tāvaducyatāṃ kimasyāhaṅkārasya lakṣaṇamiti ?",
  "GSP31yuktdipu:2060": "ucyate-",
  "GSP31yuktdipu:2061": "abhimāno 'haṅkāraḥ",
  "GSP31yuktdipu:2062": "kartuḥ svātmapratyavamarśātmako yo 'yamahamiti pratyaya utpadyate sa khalvahaṃkāraḥ,",
  "GSP31yuktdipu:2063": "mahatastattvāntaram / kasmāt ?",
  "GSP31yuktdipu:2064": "tasya sarvaviṣayādhyavasāyarūpatvāt, asya tu svātmapratyavamarśāt / na tvarthāntaram / kasmāt ?",
  "GSP31yuktdipu:2065": "prakṛtivikārayorananyatvābhyupagamāt na hi naḥ prakṛterarthāntarabhūto vikāra iti prāgvistareṇa pratipāditam / sa ca mūrtipratyayābhyāṃ mahataḥ sthūlataraḥ / kasmāt ?",
  "GSP31yuktdipu:2066": "avibhāgāt, vibhāganiṣpatteḥ kālādivat / triguṇasya ca mahato vikāratvādasāvapi triguṇaḥ / kasmāt ?",
  "GSP31yuktdipu:2067_0": "prakṛtirūpasya vikāre dṛṣṭatvāt tantupaṭavat / tadbhāvasanniviṣṭāstu ye sattvādayasya",
  "GSP31yuktdipu:2067_1": "ācāryairvaikārikataijasabhūtādiśabdenākhyāyante / tathā ca śāstramāha “etasmāddhi",
  "GSP31yuktdipu:2067_2": "mahata ātmana ime traya ātmānaḥ sṛjyante vaikārikataijasabhūtādayo 'haṃkāralakṣaṇāḥ /",
  "GSP31yuktdipu:2067_3": "ahamityevaiṣāṃ sāmānyalakṣaṇaṃ bhavati / guṇapravṛttau ca punarviśeṣalakṣaṇamiti” /",
  "GSP31yuktdipu:2068": "āha, kā punarguṇapravṛttiryasyāmasmipratyayaikarūpasyāhaṅkārasya viśeṣapratipattirbhavatīti ?",
  "GSP31yuktdipu:2069": "ucyate- yo 'yaṃ",
  "GSP31yuktdipu:2070": "tasmāddvividhaḥ pravartate sargaḥ /",
  "GSP31yuktdipu:2071": "dvividha indriyalakṣanastanmātralakṣaṇaśca / sā guṇavṛttirityucyate / kasmāt ?",
  "GSP31yuktdipu:2072": "tatkāryatvāt / guṇapravṛttikāryo hi sargaḥ / dṛśyate ca khalu loke kāryakāraṇamupacaryamāṇam / tadyathā śālīnbhuṅkta iti /",
  "GSP31yuktdipu:2073": "āha,",
  "GSP31yuktdipu:2074": "prāguktamahaṃkārātṣoḍaśako gaṇa utpadyate / idānīṃ punarucyate tasmāddvividhaḥ pravartate sargaḥ / tadidaṃ pūrvottaravyāghātādayuktamiti /",
  "GSP31yuktdipu:2075": "ucyate- na, sāmānyena vivakṣitatvāt /",
  "GSP31yuktdipu:2076": "abhedavivakṣāyāṃ hi kṛtvā kāryakāraṇalakṣaṇamevamasmābhirupadiṣṭaṃ dvividhaḥ sarga iti / bhedavivakṣāyāṃ punaḥ",
  "GSP31yuktdipu:2077": "aindriya ekādaśakastānmātraḥ pañcakaścaiva // ISk_24 //",
  "GSP31yuktdipu:2078_0": "indriyāṇāmayamaindriyaḥ ekādaśa parimāṇamasya ekādaśakaḥ / evaṃ tanmātreṣu vaktavyam /",
  "GSP31yuktdipu:2078_1": "tanmātrāṇāṃ śabdasparśādīnāmayaṃ tānmātraḥ sargaḥ / pañcakaśca pañca parimāṇamasyeti",
  "GSP31yuktdipu:2078_2": "pañcakaḥ / asya tu ṣoḍaśakasya vikārasya saṃjñālakṣaṇaprayojanānyuttaratra vakṣyati /",
  "GSP31yuktdipu:2078_3": "eṣā guṇapravṛttirvyākhyātā / yasyāmasmipratyayasya viśeṣagrahaṇaṃ bhavati- śabde",
  "GSP31yuktdipu:2078_4": "'haṃ sparśe 'haṃ rūpe 'haṃ rase 'haṃ gandhe 'hamiti /",
  "GSP31yuktdipu:2079": "āha,",
  "GSP31yuktdipu:2080": "ahaṅkāre sattvādīnāṃ saṃjñāntarāvacanam,",
  "GSP31yuktdipu:2081": "ānarthakyāt / yadidamahaṃkāre sattvādīnāṃ saṃjñāntaramārabhyate vaikārikastaijaso bhūtādiriti,",
  "GSP31yuktdipu:2082": "tanna vaktavyam / kasmāt ?",
  "GSP31yuktdipu:2083": "ānarthakyāt / na hi tattvāntarasanniveśināṃ sattvādīnāṃ saṃjñāntarābhidhāne kiṃcitprayojanamastīti,",
  "GSP31yuktdipu:2084": "saṃjñābhūyastvāt / athāyaṃ nirbandhastattvāntaram,",
  "GSP31yuktdipu:2085": "saṃjñābhūyastvaṃ prāpnoti / prayojanābhidhānaṃ vā / viśiṣṭayatnānāmanākasmikatvāt / athavā prayojanaṃ vaktavyam- evamarthamahaṅkāre saṃjñāntarābhidhānamiti / kasmāt ?",
  "GSP31yuktdipu:2086": "na hi viśiṣṭayatnānāmākasmikatvamupapadyata iti /",
  "GSP31yuktdipu:2087": "ucyate- na,",
  "GSP31yuktdipu:2088_0": "kāryaviśeṣahetutvāt / mahadādilakṣaṇānāṃ hi guṇānāmanekarūpastattvārambha iti hi",
  "GSP31yuktdipu:2088_1": "na saṃjñāntaramārabhyate / ahaṃkārastu sattvatamobahulayorindriyatanmātraparvaṇoḥ",
  "GSP31yuktdipu:2088_2": "prakṛtiḥ tadarthamācāryāṇāṃ yatnaviśeṣaḥ / dharmādiviśeṣābhyupāmānmahati prasaṃga",
  "GSP31yuktdipu:2088_3": "iti cet na viśeṣitatvāt / tattvāntarārambha iti viśeṣitam,",
  "GSP31yuktdipu:2089": "na tu dharmādayastattvāntaramato na mahati prasaṃgaḥ / viśeṣānabhidhānādayuktamiti cet syādetat,",
  "GSP31yuktdipu:2090": "kaḥ punaratra viśeṣo yena dharmādi na tattvāntaram,",
  "GSP31yuktdipu:2091": "tattvāntaraṃ tu śrotrādīti ?",
  "GSP31yuktdipu:2092": "etacca naivam kutaḥ ?",
  "GSP31yuktdipu:2093_0": "vṛttimātre tadupacārāt / vṛttimātre hi mahato dharmādyupacāraḥ / tathā ca tantrāntare",
  "GSP31yuktdipu:2093_1": "'pyuktam “prakāśavṛttirdharma” iti / vṛttiniṣpāditastu saṃsthānaviśeṣo vṛttimatastattvāntaramityanayorviśeṣaḥ /",
  "GSP31yuktdipu:2093_2": "tasmādyuktametat kāryaviśeṣahetutvamiti // 24 //",
  "GSP31yuktdipu:2094": "-----------------------------------------------------------------------",
  "GSP31yuktdipu:2095": "kārikā 25",
  "GSP31yuktdipu:2096": "-----------------------------------------------------------------------",
  "GSP31yuktdipu:2097": "āha, yadyevamidaṃ tarhi vaktavyamuṣya kāryaviśeṣasyaivaṃ saṃjñakādahaṃkārātpravṛttiriti /",
  "GSP31yuktdipu:2098": "ucyate-",
  "GSP31yuktdipu:2099": "sāttvika ekādaśakaḥ pravartate vaikṛtādahaṅkārāt /",
  "GSP31yuktdipu:2100": "sarga ityanuvartate / ekādaśendriyāṇi sattvabahulāni vaikṛtādahaṃkārātpravartante niṣpadyanta ityarthaḥ / ekādaśābhidhānādeva cendriyapratītiḥ,",
  "GSP31yuktdipu:2101": "pūrvasūtre tatsāmānādhikaraṇyāt / ato na punarindriyagrahaṇam /",
  "GSP31yuktdipu:2102": "āha, tanmātrasargaḥ punaḥ kiṃguṇaḥ, kasmāccāhaṅkārātpravartate iti ?",
  "GSP31yuktdipu:2103": "ucyate-",
  "GSP31yuktdipu:2104": "bhūtādestānmātraḥ sa tāmasaḥ",
  "GSP31yuktdipu:2105": "bhūtāderbhūtādisaṃjñakāttamaḥpradhānāttānmātraḥ sargaḥ / tānmātrastu tamobahulo bhūtādisaṃjñakādahaṅkārātpravartate / tatra punastanmātragrahaṇātsaṃkhyā śasyata iti nocyate /",
  "GSP31yuktdipu:2106": "āha,",
  "GSP31yuktdipu:2107_0": "prakṛtiviśeṣanirdeśānarthakyam / prāguktaṃ sattvādīnāmahaṅkārāvasthitānāṃ vaikārikādyāḥ",
  "GSP31yuktdipu:2107_1": "saṃjñā ucyante / tadyadi sattvaṃ vaikārikaśabdenocyate vaikārikāṇi caindriya ekādaśakaḥ",
  "GSP31yuktdipu:2107_2": "sargaḥ pravartata ityukte gamyata etat sāttviko 'sau,",
  "GSP31yuktdipu:2108": "bhūtādestānmātra ityukte gamyata etat tāmasa iti / kasmāt ?",
  "GSP31yuktdipu:2109": "na hyasti sambhavo yatsattvāttamobahulaḥ sargaḥ syāttamasaśca sattvabahula iti /",
  "GSP31yuktdipu:2110": "ucyate- na,",
  "GSP31yuktdipu:2111": "aprasiddhatvajñāpanāt / yasyaivārthasya jñāpanārthamevamiha kriyate,",
  "GSP31yuktdipu:2112": "kathaṃ gamyate sattvaṃ vaikārikaśabdenocyate,",
  "GSP31yuktdipu:2113": "tamo bhūtādiśabdena,",
  "GSP31yuktdipu:2114": "rajastaijasaśabdena ?",
  "GSP31yuktdipu:2115": "aprasiddhārthā hi tāntrikī paribhāṣeyamanirṇītā na gamyata iti /",
  "GSP31yuktdipu:2116": "āha, taijasasaṃjñānarthakyamiti /",
  "GSP31yuktdipu:2117": "ucyate na,",
  "GSP31yuktdipu:2118": "taijasādubhayam // ISk_25 //",
  "GSP31yuktdipu:2119": "ubhayatra tatsāmarthyāt / syādetadevaṃ yadyasya kāryasāmarthyameva na syāt / asmāttu taijasādubhayamapyetattanmātrendriyasaṃjñakaṃ pravartata ityanuvartate / katham ?",
  "GSP31yuktdipu:2120": "yadā hi vaikāriko 'haṅkāra indriyabhāvena pravartate tadā niṣkriyatvāttaijasaṃ pravartakatvenākāṃkṣati,",
  "GSP31yuktdipu:2121": "bhūtādi bhedakatvena / kasmāt ?",
  "GSP31yuktdipu:2122": "tenaiva tadbhedāt / tadyathāgnināgnau prakṣipto 'gnireva bhavati,",
  "GSP31yuktdipu:2123": "āpo vāpsu prakṣiptā āpa eva bhavanti,",
  "GSP31yuktdipu:2124_0": "evaṃ sattvameva sattve tu bhedaṃ janayati guṇāntarasaṃsargamapekṣate / bhūtādilakṣaṇasya",
  "GSP31yuktdipu:2124_1": "tu tamasaḥ saṃsargād bhidyamānaṃ taijasena ca rajasā kriyātmakenānugṛhītamekādaśendriyabhāvamapekṣate /",
  "GSP31yuktdipu:2124_2": "tathā bhūtādilakṣaṇaṃ tamo 'haṅkārāttanmātrabhāvena pravartamānaṃ pravṛttyarthaṃ taijasamākāṃkṣati,",
  "GSP31yuktdipu:2125": "vaikārikaṃ bhedatvena / kasmāt ?",
  "GSP31yuktdipu:2126_0": "tenaiva tasya bhedāditi yojyam / śāsraṃ caivamāha- “tadetasminvaikārike strakṣyamāṇa",
  "GSP31yuktdipu:2126_1": "eṣa bhūtādistaijasenopaṣṭabdha evaṃ vaikārikamabhidhāvati / tathaiva tasminbhūtādau",
  "GSP31yuktdipu:2126_2": "srakṣyamāṇe eṣa bhūtādistaijasenoṣṭabdha etaṃ bhūtādimabhibhavati /” ityanena nyāyena",
  "GSP31yuktdipu:2126_3": "taijasādubhayaniṣpattiriti vyākhyāto 'haṅkāraḥ // 25 //",
  "GSP31yuktdipu:2127": "-----------------------------------------------------------------------",
  "GSP31yuktdipu:2128": "kārikā 26",
  "GSP31yuktdipu:2129": "-----------------------------------------------------------------------",
  "GSP31yuktdipu:2130": "āha,",
  "GSP31yuktdipu:2131": "prāgapadiṣṭa aindriya ekādaśakaḥ pravartate vaikṛtādahaṃkārāditi,",
  "GSP31yuktdipu:2132": "tatsāmānyābhidhānānna pratipadyāmahe / tasmādvaktavyaṃ kānīndriyāṇi bhavato 'bhipretāni ?",
  "GSP31yuktdipu:2133": "ucyate- dvividhānīndriyāṇi, buddhīndriyāṇi, karmendriyāṇi ca / tatra",
  "GSP31yuktdipu:2134": "buddhīndriyāṇi karṇatvakcakṣūrasananāsikākhyāni /",
  "GSP31yuktdipu:2135_0": "karṇau tvakcakṣuṣī ca rasanaṃ ca nāsikā ca karṇatvakcakṣūrasananāsikāḥ / ākhyānamākhyā",
  "GSP31yuktdipu:2135_1": "pratyāyanamityarthaḥ / etaiḥ śabdairākhyā yeṣāṃ tānīmāni karṇatvakcakṣūrasananāsikākhyāni /",
  "GSP31yuktdipu:2135_2": "adhiṣṭhānabhedāddvivacanena vigrahaḥ kriyate / etāni buddhīndriyāṇi pratyavagantavyāni /",
  "GSP31yuktdipu:2135_3": "buddherindriyāṇi buddhīndriyāṇi /",
  "GSP31yuktdipu:2136": "kiṃ punaretāni buddheriti ?",
  "GSP31yuktdipu:2137": "ucyate- śabdādiviṣayapratipattau dvāram / kasmāt ?",
  "GSP31yuktdipu:2138_0": "abahirvṛttitvāt / antaḥkaraṇasya nāsti bahirvṛttirityato nālametatsākṣācchabdādīnarthānpratipattum /",
  "GSP31yuktdipu:2138_1": "tasmācchrotrādilakṣaṇaṃ sākṣād bāhyaviṣayaprakāśanasamarthaṃ kāraṇāntaramapekṣate /",
  "GSP31yuktdipu:2138_2": "tatpraṇālikayā tasya viṣayagrahaṇam / tasmādyuktamuktaṃ buddherbāhyaviṣayapratipattau",
  "GSP31yuktdipu:2138_3": "dvārabhūtatvādbuddhīndriyāṇīti /",
  "GSP31yuktdipu:2139": "āha, karmendriyāṇi punaḥ kānīti ?",
  "GSP31yuktdipu:2140": "vākpāṇipādapāyūpasthāḥ karmendriyāṇyāhuḥ // ISk_26 //",
  "GSP31yuktdipu:2141": "vākca pāṇī ca pādau pāyuścopasthaśca vākpāṇipādapāyūpasthāḥ / etāni karmendriyāṇyāhurācakṣate / karmārthānīndriyāṇi karmendriyāṇi / kiṃ punaḥ karma ?",
  "GSP31yuktdipu:2142": "vacanādi vakṣyamāṇam / etadvikurvat iti karmendriyāṇi /",
  "GSP31yuktdipu:2143": "āha, kathametadupalabhyate adhiṣṭhānādarthāntarabhūtānīndriyāṇi, na punaradhiṣṭhānamātramiti ?",
  "GSP31yuktdipu:2144": "ucyate- adhiṣṭhānādindriyapṛthaktvam,",
  "GSP31yuktdipu:2145": "śaktiviśeṣopalambhāt / yathā śarīrāsambhavino viṣayavyavasāyalakṣaṇasya śaktiviśeṣasyopalambhādarthāntaraṃ buddhiranumīyate,",
  "GSP31yuktdipu:2146": "evamadhiṣṭhānāsambhavino viṣayagrahaṇalakṣaṇasya śaktiviśeṣasyopalambhādarthāntaramindriyamiti /",
  "GSP31yuktdipu:2147": "āha,",
  "GSP31yuktdipu:2148": "na,",
  "GSP31yuktdipu:2149": "asambhavāsiddheḥ / adhiṣṭhānamātrasya viṣayagrahaṇaṃ na sambhavati,",
  "GSP31yuktdipu:2150": "arthāntarasya ca sambhavati ityetadubhayamapi cāprasiddhamiti /",
  "GSP31yuktdipu:2151_0": "ucyate- naitadaprasiddham / tulyajātīyeṣu tadanupapatteḥ / yasmād bhautikeṣvanyeṣu",
  "GSP31yuktdipu:2151_1": "ghaṭādiṣu viṣayagrahaṇasāmarthyāsambhavaḥ āhaṃkāravikāravattatsāmarthyāpratiṣedhānnendriyāṇāṃ",
  "GSP31yuktdipu:2151_2": "nastatpratiṣedho 'numātavya iti / etaccāyuktam / kasmāt ?",
  "GSP31yuktdipu:2152": "śaktibhedāpatteḥ / vaikārikaṃ sattvamāhaṅkārikaṃ prakāśarūpaṃ,",
  "GSP31yuktdipu:2153": "tacchaktiviśeṣādindriyāṇi utpadyante / bhūtādilakṣaṇasya tamasaḥ sāmarthyāt tanmātrāṇi parasya,",
  "GSP31yuktdipu:2154": "pṛthivyādīnāmekarūpatvāt / tasmādayamasamaḥ samādhiriti / etena bhautikatvaṃ pratyuktam /",
  "GSP31yuktdipu:2155": "āha,",
  "GSP31yuktdipu:2156": "kathamavagamyate bahūnīndriyāṇi,",
  "GSP31yuktdipu:2157": "na punarekamevendriyaṃ manovatsarvārthamanekādhiṣṭhānaṃ syāditi ?",
  "GSP31yuktdipu:2158": "ucyate- na,",
  "GSP31yuktdipu:2159_0": "yugapatpravṛttyapravṛttiprasaṃgāt / yadyekamevendriyaṃ manovatsarvārthamanekādhiṣṭhānaṃ",
  "GSP31yuktdipu:2159_1": "syādekaviṣayapratipattau vā sarvaviṣayapratipattiḥ / dṛṣṭastu grahaṇabhedastasmānnaikamindriyamiti /",
  "GSP31yuktdipu:2159_2": "bhautikairanugrahopaghātadarśanādindriyāṇāṃ bhautikatvamiti cet syānmatam,",
  "GSP31yuktdipu:2160": "iha bhautikānāṃ ghaṭādīnāṃ bhautikairmṛddaṇḍacakrasūtrodakamudgarādibhiranugrahopaghāto dṛṣṭaḥ / yadi ca bhautikānīndriyāṇi na syuḥ naiṣāṃ bhautikairañjanādibhiranugrahaḥ kriyate,",
  "GSP31yuktdipu:2161": "upaghātaśca rajaḥprabhṛtibhiriti / etaccāyuktam / kasmāt ?",
  "GSP31yuktdipu:2162": "anekāntāt / tadyathā bhautikairvadanādibhirantaḥkaraṇasya grahaṇadhāraṇasmṛtilakṣaṇo 'nugrahaḥ kriyate,",
  "GSP31yuktdipu:2163_0": "upaghātaścopalādibhiḥ / na cāsya bhautikatvam / evamindriyasyāpi syāt / vaiśeṣikaguṇavyañjakatvādvikārapratītiriti",
  "GSP31yuktdipu:2163_1": "cet atha matam- pṛthivyādivaiśeṣiko gandho ghrāṇenābhivyajyate / audako rase rasanena",
  "GSP31yuktdipu:2163_2": "ca / āgneyaṃ rūpaṃ vīkṣaṇena / vāyavīyaḥ sparśastvacā /ākāśīyaḥ śabdaḥ śrotreṇa /",
  "GSP31yuktdipu:2163_3": "yena ca yasya vaiśeṣikaguṇābhivyaktistasya tadvikāratvaṃ dṛṣṭam / tadyathā pradīpasya",
  "GSP31yuktdipu:2163_4": "rūpābhivyañjakatve sati taijasatvamiti / etaccānupapannam / kasmāt ?",
  "GSP31yuktdipu:2164": "aniṣṭaprasaṃgāt / vaiśeṣikaguṇavyañjakānāṃ tadvikāramicchataḥ prāptamapāṃ gandhābhivyaktihetutvāt pārthivattvam / athaitadaniṣṭaṃ,",
  "GSP31yuktdipu:2165": "na tarhyaikāntiko heturiti / tatra yaduktaṃ vaiśeṣikaguṇābhivyañjakatvād bhautikānīndriyāṇīti etadayuktam // 26 //",
  "GSP31yuktdipu:2166": "-----------------------------------------------------------------------",
  "GSP31yuktdipu:2167": "kārikā 27",
  "GSP31yuktdipu:2168": "-----------------------------------------------------------------------",
  "GSP31yuktdipu:2169": "āha,",
  "GSP31yuktdipu:2170": "ekādaśendriyāṇi ahaṅkārādutpadyanta iti prāgapadiṣṭam / idānīṃ buddhīndriyakarmendriyāṇi daśāpadiśyante / tadidaṃ padārthanyūnamiti /",
  "GSP31yuktdipu:2171": "ucyate- syādetadevam, yadyetāvadindriyaparva syāt / kiṃ tarhīti-",
  "GSP31yuktdipu:2172": "saṅkalpakamatra manaḥ",
  "GSP31yuktdipu:2173_0": "atrendriyaparvaṇi mano bhavadbhiḥ pratyavagantavyam / tatra saṃkalpakamiti lakṣaṇamācakṣmahe /",
  "GSP31yuktdipu:2173_1": "saṃkalpo 'bhilāṣa icchātṛṣṇetyādyanarthāntaram / saṃkalpayatīti saṃkalpakam / etanmanaso lakṣaṇam /",
  "GSP31yuktdipu:2174": "tasmādasya pratyakṣato 'nupalabhyamānasyāstitvamavasīyate / kasmāt ?",
  "GSP31yuktdipu:2175": "vyastasamastānāmindriyāntarāṇāṃ tadasambhavāt / apohya hi manaḥ saṃkalpaṃ vyastānāmindriyāntarāṇāṃ bhavānparikalpayet samastānāṃ vā ?",
  "GSP31yuktdipu:2176": "kiṃ cātaḥ ?",
  "GSP31yuktdipu:2177": "tanna tāvadvyasthānāmindriyāṇāṃ saṃkalpo bhavati / kiṃ kāraṇam ?",
  "GSP31yuktdipu:2178_0": "aniyataviṣayatvāt / niyato hi śrotrādīnāṃ śabdādirviṣayaḥ / aniyataviṣayaśca saṃkalpaḥ /",
  "GSP31yuktdipu:2178_1": "kiṃca trikālaviṣayatvāt / vartamānaviṣayā śrotrādivṛttiḥ trikālaviṣayaśca saṃkalpaḥ /",
  "GSP31yuktdipu:2178_2": "tasmānna vyastānāṃ nāpi samastānām / badhirādiṣu tadabhāvaprasaṃgāt / yadi samastendriyavṛttiḥ",
  "GSP31yuktdipu:2178_3": "saṃkalpaḥ syātprāṇādivaditi cet syānmatam,",
  "GSP31yuktdipu:2179": "yathā samastendriyavṛttiḥ prāṇādiḥ,",
  "GSP31yuktdipu:2180": "na cānyataravaikalye tadabhāvaḥ,",
  "GSP31yuktdipu:2181_0": "evaṃ samastendriyavṛttiḥ saṃkalpaḥ syānna cānyataravaikalye tadabhāvaḥ syāditi /",
  "GSP31yuktdipu:2181_1": "etaccānupapannam / viśeṣitatvāt / nirviṣayā prāṇādivṛttiḥ / śabdādiviṣayastu saṃkalpa",
  "GSP31yuktdipu:2181_2": "iti viśeṣitam / tasmādvyastasamastānāmindriyāṇāṃ saṃkalpānupapattermanaso liṅgametadastitve iti siddham /",
  "GSP31yuktdipu:2182": "āha,",
  "GSP31yuktdipu:2183": "tadavadhāraṇīyam,",
  "GSP31yuktdipu:2184": "indriyadvaividhyāt / dviprakārāṇi hīndriyāṇi purastādupadiṣṭāni / tatra mano 'pyavadhāraṇīyaṃ kiṃ buddhīndriyamatha karmendriyamiti ?",
  "GSP31yuktdipu:2185": "ucyate-",
  "GSP31yuktdipu:2186": "taccendriyamubhayathā samākhyātam /",
  "GSP31yuktdipu:2187": "hyarthe caḥ paṭhitaḥ / taddhīndriyamubhayathetyarthaḥ / mano na kevalaṃ buddhīndriyamapi tu karmendriyamapi /",
  "GSP31yuktdipu:2188": "niyamahetvabhāvādayuktamiti cet syātpunaretat,",
  "GSP31yuktdipu:2189": "ko 'tra niyamahetuḥ yadindriyatvāviśeṣe manasa evobhayapracāratvamabhyupagamyate, nānyeṣāmiti ?",
  "GSP31yuktdipu:2190": "ucyate-",
  "GSP31yuktdipu:2191": "antastrikālaviṣayaṃ tasmādubhayapracāraṃ tat // ISk_27 //",
  "GSP31yuktdipu:2192": "trikālaviṣayatvāt / iha yasyāntastriṣu ca kāleṣu karaṇasya vṛttistadubhayapracāram,",
  "GSP31yuktdipu:2193": "tadyathā buddhiḥ / sākṣāt viṣayānabhisandhānādatītānāgatavartamānaviṣayatvācca mano 'ntastrikālaviṣayam / tasmādubhayapracāraṃ taditi siddham // 27 //",
  "GSP31yuktdipu:2194": "// yuktidīpikāyāṃ sāṃkhyasaptatipaddhatau ṣaṣṭhamāhnikam //",
  "GSP31yuktdipu:2195": "-----------------------------------------------------------------------",
  "GSP31yuktdipu:2196": "kārikā 28",
  "GSP31yuktdipu:2197": "-----------------------------------------------------------------------",
  "GSP31yuktdipu:2198": "samadhigataṃ karaṇaparva / tasyedānīṃ vyastasamastavṛttayo vaktavyāḥ / sati cobhayābhidhāne vyastavṛttireva tāvaducyate,",
  "GSP31yuktdipu:2199": "na samastavṛttiḥ / kiṃ kāraṇam ?",
  "GSP31yuktdipu:2200_0": "prakaraṇaśeṣabhūtatvāt / śrotrādīnāṃ hi sadbhāvaprakaraṇamidamanukrāntam / sa caiṣāṃ",
  "GSP31yuktdipu:2200_1": "sadbhāvaḥ śaktiviśeṣopālambhādityuktam / idānīmasau śaktiviśeṣo 'smākaṃ vyastavṛttirityucyate /",
  "GSP31yuktdipu:2200_2": "tasmāttadanukramaṇaṃ kariṣyāmaḥ /",
  "GSP31yuktdipu:2201": "āha, yadyevaṃ tasmāducyatāṃ tasya karaṇasya kasminnarthe vṛttiḥ, kiṃ lakṣaṇaṃ veti ?",
  "GSP31yuktdipu:2202": "ucyate- yaduktaṃ tasya kasminnarthe vṛttirityatra brūmaḥ",
  "GSP31yuktdipu:2203": "rūpādiṣu pañcānāmālocanamātramiṣyate vṛttiḥ /",
  "GSP31yuktdipu:2204_0": "rūpādiṣu śabdasparśarūparasagandheṣu svabhedabhinneṣu pañcānāṃ śrotratvakcakṣurjihvāghrāṇānāṃ",
  "GSP31yuktdipu:2204_1": "śravaṇasparśanadarśanarasanaghrāṇalakṣaṇo vyāpāro vṛttirityucyate / tatra karaṇanirdeśe",
  "GSP31yuktdipu:2204_2": "śrotrendriyasya prākpāṭhāttadviṣayanirdeśātilaṃghane prayojanaṃ nāstīti kṛtvā śabdādiṣu",
  "GSP31yuktdipu:2204_3": "pañcānāmityeva paṭhitavyam / prāktanastu pramādapāṭhaḥ /",
  "GSP31yuktdipu:2205_0": "yatpunaretaduktaṃ kiṃlakṣaṇeti atra brūmaḥ- ālocanamātramiṣyate / ālocanaṃ grahaṇamityanarthāntaram /",
  "GSP31yuktdipu:2205_1": "mātraśabdo viśeṣanivṛttyarthaḥ / tadyathā bhaikṣamātramasmingrāme labhyata ityukte",
  "GSP31yuktdipu:2205_2": "nānyo viśeṣa iti jñāyate / chandromātramadhīte māṇavaka ityukte nānyadadhīta iti /",
  "GSP31yuktdipu:2205_3": "evamālocanamātramindriyāṇāmiṣyate vṛttirityukte nānyo viśeṣa iti gamyate / tena kiṃ siddhaṃ bhavati ?",
  "GSP31yuktdipu:2206": "yaduktamanyairācāryaiḥ sāmānyajñānamindriyāṇāṃ viśeṣajñānaṃ buddheriti tatpratiṣiddhaṃ bhavati /",
  "GSP31yuktdipu:2207": "āha, kaḥ punarasmindarśane doṣo yata etatpratiṣidyata iti ?",
  "GSP31yuktdipu:2208_0": "ucyate- sāmānyaviśeṣayoritaretarāpekṣatve satyekasminnavirodhādanyataraparikalpanānarthakyam /",
  "GSP31yuktdipu:2208_1": "yadi khalvindriyasya sāmānyajñānaṃ na syāttena viśeṣāpekṣaṃ sāmānyaṃ sāmānyāpekṣaśca",
  "GSP31yuktdipu:2208_2": "viśeṣa iti yatra sāmānyajñānaṃ tatra viśeṣajñānamapi na pratiṣidhyata ityubhayamapīndriyasya",
  "GSP31yuktdipu:2208_3": "syāt / tataścāntaḥkaraṇaparikalpanānarthakyam / viśeṣavato vāntaḥkaraṇasya kaḥ sāmānyena",
  "GSP31yuktdipu:2208_4": "virodha ityubhayasyāpi tatra sambhavādindriyānarthakyam / tasmādapratyayamindriyamiti /",
  "GSP31yuktdipu:2208_5": "indriyasya cetpratyayaḥ syādyathā pratyayavato 'ntaḥkaraṇasyāniyataviṣayatvam,",
  "GSP31yuktdipu:2209_0": "evamasyāpi syāt na tu tadasti / tasmādapratyayamindriyamiti / kiṃca kālātivṛttiprasaṃgāt /",
  "GSP31yuktdipu:2209_1": "indriyasya cetpratyayaḥ syādyathā pratyayavato 'ntaḥkaraṇasya trikālaviṣayatvamevamasyāpi",
  "GSP31yuktdipu:2209_2": "syāt / na tu tadasti / tasmādapratyayamindriyamiti / kiṃ cānyat smṛtyadarśanāt /",
  "GSP31yuktdipu:2209_3": "indriyasya cetpratyayaḥ syādyathā pratyayavato 'ntaḥkaraṇasyādirūpopapattirevamatrāpi",
  "GSP31yuktdipu:2209_4": "syāt / na tu tadasti / tasmādapratyayamindriyaṃ siddhamiti /",
  "GSP31yuktdipu:2210_0": "ucyate- na kāraṇāntaraprasaṃgāt / yadi pradīpavadindriyaṃ prakāśakaṃ syāttena yathā",
  "GSP31yuktdipu:2210_1": "tatprakāśiteṣu ghaṭādiṣvartheṣu karaṇāntaramārgaṇamevamatrāpi syāt / na caitadiṣṭam /",
  "GSP31yuktdipu:2210_2": "ato na pradīpavadindriyaṃ prakāśakamiti / antaḥkaraṇasadbhāvādayuktamiti cet syānmatam-",
  "GSP31yuktdipu:2210_3": "asti kāraṇāntaraṃ buddhilakṣaṇaṃ yadindriyeṇa pradīpavatprakāśitamarthaṃ gṛhṇāti /",
  "GSP31yuktdipu:2210_4": "tasmātparavādānuvādo 'yaṃ kriyate,",
  "GSP31yuktdipu:2211": "na pratiṣedha iti / tacca naivam / kasmāt ?",
  "GSP31yuktdipu:2212": "pradīpendriyayoranyatarānupādānaprasaṃgāt / indriyamapi prakāśakam,",
  "GSP31yuktdipu:2213": "pradīpo 'pi / tatrānyatarasyānupādānaṃ prasaktam / kasmāt ?",
  "GSP31yuktdipu:2214_0": "na hyekārthakāriṇo yugapatkaraṇe sāmarthyamastīti / kiṃ cānyat / antaḥkaraṇahāneḥ /",
  "GSP31yuktdipu:2214_1": "indriyeṇa pradīpavatprakāśitānbāhyānarthānsākṣādantaḥkaraṇaṃ gṛhṇātīti vadato 'ntaḥkaraṇameva",
  "GSP31yuktdipu:2214_2": "hīyate / tasmādayuktamantaḥkaraṇasya sāmarthyam / puruṣasyeti cenna karaṇānarthakyaprasaṃgāt /",
  "GSP31yuktdipu:2214_3": "sākṣādviṣayagrahaṇasamarthaṃ puruṣamicchataḥ karaṇānarthakyaṃ prasajyate / tasmādyuktametat",
  "GSP31yuktdipu:2214_4": "grāhakamindriyaṃ na tu pradīpavatprakāśakamiti /",
  "GSP31yuktdipu:2215": "āha, bhavatu tāvad grahaṇamātramindriyavṛttirapratyayā / grahaṇapratyayaprakāśābhedaḥ ?",
  "GSP31yuktdipu:2216": "ucyate- viṣayasamparkāttādrūpyāpattirindriyavṛttigrahaṇaṃ,",
  "GSP31yuktdipu:2217": "tathā viṣayendriyavṛttyanukāreṇa niścayo gaurayaṃ śuklo dhāvatītyevamādiḥ pratyayaḥ / tathā viṣayasamparkāgame śrotrādivṛtteḥ tādrūpyāgamo vartamānakālatā,",
  "GSP31yuktdipu:2218_0": "grahaṇasyānubhavāttu saṃskārādhānaṃ tatpūrvikā ca smṛtiriti trikālaviṣayā pratyayasyetyayamanayorviśeṣaḥ /",
  "GSP31yuktdipu:2218_1": "bāhyastu prakāśo na viṣayarūpāpannaḥ / saṃskārāttu ghaṭādīnāṃ vyavadhānarūpaṃ pārthivaṃ",
  "GSP31yuktdipu:2218_2": "chāyālakṣaṇaṃ vyañjakatvāya kalpate,",
  "GSP31yuktdipu:2219": "cakṣuṣo 'nugrahāya / ubhayorvā cakṣurviṣayayorityapare / tasmādupapannametat prakāśakaṃ pradīpādi,",
  "GSP31yuktdipu:2220": "grāhakaṃ śrotrādi,",
  "GSP31yuktdipu:2221": "vyavasāyakamantaḥkaraṇamiti /",
  "GSP31yuktdipu:2222_0": "atha karmendriyāṇāṃ kā vṛttirityucyate- naiyāyikāstvevamāhuḥ- ghrāṇarasanacakṣustvakcchrotrāṇīndriyāṇi",
  "GSP31yuktdipu:2222_1": "bhūtebhyaḥ / bhūtebhya ityanena svaviṣayopalabdhilakṣaṇaṃ hīndriyāṇāṃ bhūtaprakṛtitve sati nirvahati (?)",
  "GSP31yuktdipu:2223_0": "nānyathā / tāni punarindriyakāraṇāni pṛthivyaptejovāyurākāśamiti bhūtāni / ebhyaḥ",
  "GSP31yuktdipu:2223_1": "pañcabhyo yathāsaṃkhyaṃ ghrāṇarasanacakṣustvakcchrotrāṇi pañcendriyāṇi bhavanti /",
  "GSP31yuktdipu:2223_2": "bhūtaprakṛtitvamiti bhūtasvabhāvaṃ vyākhyāyamānaṃ pañcasvapi sambhavati / bhūtakāraṇatvaṃ",
  "GSP31yuktdipu:2223_3": "tvanyeṣu caturṣu tathaiva / śrotre tu kathaṃcitkarṇaśaṣkulyavacchinnanabhobhāgābhiprāyeṇa",
  "GSP31yuktdipu:2223_4": "vyavahārataḥ samarthanīyam / evaṃ bhautikānīndriyāṇi svasvaviṣayamadhigantumutsahanta",
  "GSP31yuktdipu:2223_5": "iti tallakṣaṇatvameṣāṃ sidhyatīti,",
  "GSP31yuktdipu:2224_0": "ato bhūtebhya ityuktam / etattu sāṃkhyācāryāṇāṃ neṣṭam / evaṃ hi sāṃkhyavṛddhā āhuḥ-",
  "GSP31yuktdipu:2224_1": "āhaṅkārikāṇīndriyāṇi arthaṃ sādhayitumarhanti nānyathā / tathā hi kārakaṃ kārakatvādeva",
  "GSP31yuktdipu:2224_2": "prāpyakāri bhavati / bhautikāni cendriyāṇi kathaṃ prāpyakārīṇi duravartini viṣaye bhaveyuḥ ?",
  "GSP31yuktdipu:2225_0": "āhaṃkārikāṇāṃ tu teṣāṃ vyāpakatvāt / viṣayākārapariṇāmātmikā vṛttirvṛttimato 'nanyā",
  "GSP31yuktdipu:2225_1": "satī sambhavatyeveti suvacaṃ prāpyakāritvam api ca mahadaṇuguṇagrahaṇamāhaṅkāritve teṣāṃ kalpate,",
  "GSP31yuktdipu:2226": "na bhautikatve / bhautikatve hi yatparimāṇaṃ karaṇaṃ tatparimāṇaṃ grāhyaṃ gṛhṇīyāt /",
  "GSP31yuktdipu:2227": "āha, atha karmendriyāṇāṃ kā vṛttiriti ?",
  "GSP31yuktdipu:2228": "ucyate-",
  "GSP31yuktdipu:2229": "vacanādānaviharaṇotsargānandāśca pañcānām // ISk_28 //",
  "GSP31yuktdipu:2230_0": "vākpāṇipādapāyūpasthānāṃ tu vacanādānaviharaṇotsargānandalakṣaṇā yathākramaṃ vṛttayaḥ",
  "GSP31yuktdipu:2230_1": "pratyavagantavyāḥ / tatrocyate 'neneti vacanam / tasmādya evārthapratyāyanasamartho",
  "GSP31yuktdipu:2230_2": "varṇasamudāyaḥ padavākyaślokagranthalakṣaṇaḥ sa vāgindriyasyārtho nānyaḥ / ādīyate",
  "GSP31yuktdipu:2230_3": "'nenetyādānam / āṅabhividhyarthe prayujyate / tataśca yadeva prakṣālanaparimārjanopasparśanādhyayanapraharaṇaśilpavyāyāmādi",
  "GSP31yuktdipu:2230_4": "kṛtsnaṃ grahaṇaṃ sa indriyārthā nānyaḥ / viśiṣṭaṃ haraṇaṃ viharaṇam / ataśca yadeva",
  "GSP31yuktdipu:2230_5": "samaviṣamanimnonnatacaṅkramaṇaparivartananāṭyavyāyāmādiḥ sa indriyārtho nānyaḥ /",
  "GSP31yuktdipu:2230_6": "evamutkṛṣṭaḥ sarga utsargaḥ / nānyaḥ / ataśca ya evāśitapītavipariṇāmasya samyakstrotomārgānusāriṇo",
  "GSP31yuktdipu:2230_7": "visargaḥ sa indriyārtho nānyaḥ / evamabhivyāpyānandamānandaḥ / tataśca ya evāsādhāraṇaprītinayanābhiniṣpattilakṣaṇaḥ",
  "GSP31yuktdipu:2230_8": "sa indriyārtho nānyaḥ // 28 //",
  "GSP31yuktdipu:2231": "-----------------------------------------------------------------------",
  "GSP31yuktdipu:2232": "kārikā 29",
  "GSP31yuktdipu:2233": "-----------------------------------------------------------------------",
  "GSP31yuktdipu:2234": "āha,",
  "GSP31yuktdipu:2235": "prāgantaḥkaraṇavṛttinirdeśaḥ,",
  "GSP31yuktdipu:2236": "sargakramānugamātpūrvaṃ buddhyahaṃkāramanasāṃ vṛttinirdeśaḥ kartavyaḥ / kiṃ kāraṇam ?",
  "GSP31yuktdipu:2237": "evaṃ hi sargakramo 'nugato bhavati / kramabhede vā prayojanaṃ vaktavyamiti /",
  "GSP31yuktdipu:2238": "ucyate- na,",
  "GSP31yuktdipu:2239": "indriyavṛttipūrvakatvāt / antaḥkaraṇasya hi indriyavṛttipravartakaḥ pratyayaḥ / tathā ca vakṣyati- dṛṣṭe tathāpyadṛṣṭe trayasya tatpūrvikā vṛttiriti (ISk 30)",
  "GSP31yuktdipu:2240": "/ tasmātsargakrameṇa vinā tannirdeśaḥ prāgācāryeṇa kriyate iti /",
  "GSP31yuktdipu:2241": "āha,",
  "GSP31yuktdipu:2242": "tadasambhavaḥ,",
  "GSP31yuktdipu:2243": "śāstre prāgabhimānābhidhānāt / śāstraṃ hyevamāha- kā nu bhoḥ saṃjñā māturudare 'vasthitaṃ kumāraṃ pratyabhinirviśata iti ?",
  "GSP31yuktdipu:2244_0": "asmītyeṣā māhātmī saṃviditi / tathā kāryakāraṇavyūhasamakālaṃ māhātmyaśarīro 'smīti",
  "GSP31yuktdipu:2244_1": "pratibuddhyate / pravṛttāścaiva hyavyaktā bhavantyasmītyasmitāmātrāḥ / pramāṇaṃ ca",
  "GSP31yuktdipu:2244_2": "śāstram / tasmātprāgantaḥkaraṇanirdeśaḥ kartavyaḥ /",
  "GSP31yuktdipu:2245_0": "ucyate- tannimittārthena vivakṣitatvāt / satyametat kāryakāraṇavyūhaniṣpattisamakālamasmītyeṣā",
  "GSP31yuktdipu:2245_1": "māhātmī saṃvit pratyupadhīyate / śabdādiviṣayastvantaḥkaraṇapratyayaḥ śrotrādinimitta",
  "GSP31yuktdipu:2245_2": "iti / etatpūrvaśabdena vivakṣitam / na ca nimittamatikramya naimittikābhidhānaṃ nyāyyam /",
  "GSP31yuktdipu:2246": "athavā naiva vayamidaṃ praṣṭavyā yathā prāgantaḥkaraṇavṛttinirdeśaḥ kartavya iti / kiṃ kāraṇam ? yasmāt",
  "GSP31yuktdipu:2247": "svālakṣaṇyaṃ vṛttistrayasya",
  "GSP31yuktdipu:2248": "svalakṣaṇameva svālakṣaṇyam / svārthe taddhitavṛttiḥ,",
  "GSP31yuktdipu:2249_0": "anyabhāvastu kālaśabdavyavāyāditi / yathā buddhyahaṃkāramanasāṃ hi saukṣmyānna śakyaṃ",
  "GSP31yuktdipu:2249_1": "svarūpamabhidhātumityato vṛttireva lakṣaṇabhāvenopadiśyate / śrotrādīnāmapi ca saukṣmyāllakṣaṇamapadeṣṭumaśakyamiti vṛttirevocyate,",
  "GSP31yuktdipu:2250_0": "na lakṣaṇam / tadeva caiṣā lakṣaṇaṃ bhavati / yacchabdālocanasamarthaṃ tacchrotram /",
  "GSP31yuktdipu:2250_1": "evamitareṣvapi vaktavyam / buddhyahaṃkāramanasāṃ ca lakṣaṇamadhyavasāyādyuktam /",
  "GSP31yuktdipu:2250_2": "tadeva vṛttitvenācakṣāṇaḥ śrotrādīnāmeva cābhidadhānaṃ lakṣaṇaṃ cāpyācakṣāṇo vṛttivṛttimatorananyatvaṃ",
  "GSP31yuktdipu:2250_3": "jñāpayati / anyathā tu yathādhyavasāyādi lakṣaṇamevaṃ rūpādiṣu pañcānāmalocanamātraṃ lakṣaṇamityucyate,",
  "GSP31yuktdipu:2251": "na tu vṛttiriti / śrotrādivad buddhyādīnāmapi vyavasāyādayo vṛttirityucyate,",
  "GSP31yuktdipu:2252": "na tu lakṣaṇam / tasmādanyathā nirdeśo jñāpakaṃ vṛttivṛttimatoranyatvasyeti vyākhyātā karaṇavṛttiḥ /",
  "GSP31yuktdipu:2253": "saiṣā bhavatyasāmānyā /",
  "GSP31yuktdipu:2254_0": "seti pūrvakṛtāṃ vṛttimabhisambadhnāti / eṣeti sarvanāmnā pratyākṛṣṭāṃ tāmeva pratyakṣaṃ",
  "GSP31yuktdipu:2254_1": "prati nirdiśati / bhavatīti vakṣyamāṇena dharmāntareṇāsyāstadvattānubhāvitaṃ khyāpayati /",
  "GSP31yuktdipu:2254_2": "asāmānyeti dharmamācaṣṭe / sāmānyā sādhāraṇetyarthaḥ / na sāmānyāsāmānyā / pratikaraṇaṃ",
  "GSP31yuktdipu:2254_3": "niyatetyuktaṃ bhavati / yā hīyamanukrāntā karaṇaparvaṇo 'dhyavasayādikā vṛttiriyaṃ",
  "GSP31yuktdipu:2254_4": "vyastānāṃ karaṇānāṃ pratisvaṃ niyatā / tataścaiṣāṃ buddhyādīnāṃ kāryaviśeṣanimittabhāvasaṃsūcitasya",
  "GSP31yuktdipu:2254_5": "svarūpasyāsaṃkaraḥ siddhaḥ /",
  "GSP31yuktdipu:2255": "āha,",
  "GSP31yuktdipu:2256_0": "sāmānyaviśeṣayoritaretarāpekṣatvādasāmānyābhidhānena sāmānyasyāpyabhidhānādadhyavasāyādikā",
  "GSP31yuktdipu:2256_1": "karaṇānāmasāmānyā vṛttirityukte 'rthādāpannameṣāṃ sāmānyāpi vṛttirastīti / tasmādasāvapi vaktavyeti /",
  "GSP31yuktdipu:2257": "ucyate-",
  "GSP31yuktdipu:2258": "sāmānyakaraṇavṛttiḥ prāṇādyā vāyavaḥ pañca // ISk_29 //",
  "GSP31yuktdipu:2259": "sāmānyā cāsau karaṇavṛttiḥ sāmānyakaraṇavṛttiḥ / prāṇaścādyo yeṣāṃ te prāṇādyāḥ,",
  "GSP31yuktdipu:2260": "prāṇāpānasamānodānavyānāḥ pañca samastakaraṇavṛttiḥ pratyavagantavyeti / taiḥ sarvaiḥ sahitaḥ prāṇa iti vedānteṣvapi /",
  "GSP31yuktdipu:2261": "āha, ayuktametat / kasmāt ?",
  "GSP31yuktdipu:2262": "dharmiṇo dharmyantaravṛttibhāvānupapatteḥ / vṛttirityayaṃ śabdo vyāpāramācaṣṭe / na ca dharmāntaraṃ dharmāntarasya vyāpāro bhavitumarhatīti /",
  "GSP31yuktdipu:2263_0": "ucyate- na kārye kāraṇopacārāt / satyametat / dharmī dharmyantarasya vṛttitvenāśakyaḥ",
  "GSP31yuktdipu:2263_1": "parikalpayitum / kiṃ tu sāmānyakaraṇavṛttyā preryamāṇo vāyustatpravaṇatvāttatkāryatāṃ",
  "GSP31yuktdipu:2263_2": "pratipadyate / tatra prāṇādikārye vāyau prāṇopacāraṃ kṛtvā evamucyate- prāṇādyā vāyavaḥ pañca /",
  "GSP31yuktdipu:2264": "tatpreraṇāsiddherayuktamiti cet syādetat,",
  "GSP31yuktdipu:2265": "kathametadavagamyate 'rthāntarapreritasya vāyoriyaṃ kriyā bhavati na punaḥ svatantrasyeti ?",
  "GSP31yuktdipu:2266": "ucyate- na svataḥ,",
  "GSP31yuktdipu:2267": "tadvyatiriktatvānupapatteḥ / iheyamakasmādbhinnā kriyāvāyoḥ svato vā syāt,",
  "GSP31yuktdipu:2268": "karaṇavṛttivyatiriktatvādvā / kiṃ cātaḥ ?",
  "GSP31yuktdipu:2269": "tatra tāvatsvata upapadyate / kasmāt ?",
  "GSP31yuktdipu:2270": "sarvatra prasaṃgāt svābhāvike hi vāyordiksaṃcāre 'bhyupagamyamāne sarvatra tatsaṃbhavaḥ syāt / tataśca tiryakpātādivṛttirhanyeta,",
  "GSP31yuktdipu:2271": "na cānyataḥ / kasmāt ?",
  "GSP31yuktdipu:2272": "adarśanāt / na hi pṛthivyādīnāṃ vāyupreraṇasāmarthyaṃ kvacidupalabdham / bhastrādiṣu dṛṣṭamiti cenna,",
  "GSP31yuktdipu:2273": "anyanimittatvāt / atrāpi caitravyāpāra upalabhyate ityavaśyamanyannimittamupalabhyate ityabhyupagantavyam / ātmeti cenna,",
  "GSP31yuktdipu:2274_0": "kriyāpratiṣedhāt / upapāditametatpūrvamātmā niṣkriya iti / na ca niṣkriyasya preraṇamupapadyate /",
  "GSP31yuktdipu:2274_1": "na ca nirnimittā svabhāvabhedānāmanākasmikatvāt / tasmādyattannimittaṃ sā samastakaraṇavṛttiḥ /",
  "GSP31yuktdipu:2275": "sa cāyaṃ vāyureka eva sthānasaṃcāraviśeṣānnānākhyo bhavati / yathaiko devadattaḥ pācako lāvaka iti kvacit / tadayuktam / kasmāt ?",
  "GSP31yuktdipu:2276": "yugapatparasparātiśayavirodhāt / pūrvasmātpūrvasmāduttara uttaro vāyurbalīyāniti hyabhyupagamaḥ / tadetadekasyaikasminkāle nopapadyate / tasmādupapannaṃ prāṇādyā vāyavaḥ pañca /",
  "GSP31yuktdipu:2277": "kiṃ punareṣāṃ prāṇādīnāṃ lakṣaṇamiti ?",
  "GSP31yuktdipu:2278_0": "ucyate- dvividhāḥ prāṇādayaḥ / antarvṛttayo bahirvṛttayaśca / tatra mukhanāsikābhyāṃ",
  "GSP31yuktdipu:2278_1": "pragamanātpraṇateśca prāṇaḥ / yo 'yaṃ mukhanāsikābhyāṃ sañcarati so 'ntarvṛttirvāyuḥ",
  "GSP31yuktdipu:2278_2": "prāṇa ityabhidhīyate / yā kācitpraṇatirnāma bhūteṣu tadyathā praṇateyaṃ senā,",
  "GSP31yuktdipu:2279": "praṇato 'yaṃ vṛkṣaḥ,",
  "GSP31yuktdipu:2280": "praṇato 'yaṃ dharme,",
  "GSP31yuktdipu:2281": "praṇato 'yamarthe,",
  "GSP31yuktdipu:2282": "praṇato 'yaṃ kāme,",
  "GSP31yuktdipu:2283_0": "praṇato 'yaṃ vidyāyām / tadviparīteṣu vā bāhyaprāṇavṛttireṣā / prāṇiviṣaya evaiṣā",
  "GSP31yuktdipu:2283_1": "bhavati / sa khalvayamatrābhivyakto bhavati / tadyathā mahatā vā duḥkhenābhiplutasya",
  "GSP31yuktdipu:2283_2": "mahatā vā bandhunā viyuktasya,",
  "GSP31yuktdipu:2284": "sahitasya vā saurabheyasya,",
  "GSP31yuktdipu:2285": "nipānāvatīrṇasya vā mahiṣasyāvagateḥ /",
  "GSP31yuktdipu:2286_0": "apakramaṇāccāpānaḥ / yo 'yaṃ rasaṃ dhātūn śukraṃ mūtraṃ purīṣaṃ vātārtavagarbhāṃścākarṣannadhogacchannayamantarvṛttirvāyurapāna",
  "GSP31yuktdipu:2286_1": "ityabhidhīyate / yaccāpi kiṃcidapakramaṇaṃ nāma bhūteṣu tadyathā apakrānto 'yaṃ dharmādibhyastadviparītebhyo",
  "GSP31yuktdipu:2286_2": "vā iti bāhyā khalvapānavṛttireṣā / apānaviṣaya evaiṣa bhavati / balavattaraścāyaṃ",
  "GSP31yuktdipu:2286_3": "prāṇodvāyoḥ kasmāt ?",
  "GSP31yuktdipu:2287_0": "eṣā hyetaṃ prāṇamūrdhvaṃ vartamānamarvāgeva sanniyacchati arvāgeva sanniruṇaddhi /",
  "GSP31yuktdipu:2287_1": "eṣo 'trābhivyakto bhavati / tadyathā upakūpamupaśvabhraṃ vā parivartamānasyā__śatapadīṃ laṅghayataḥ /",
  "GSP31yuktdipu:2288_0": "hṛdyavasthānātsaha bhāvācca samānaḥ / yastvayaṃ prāṇāpānayormadhye hṛdyavatiṣṭhate",
  "GSP31yuktdipu:2288_1": "sa samāno vāyurantarvṛttiḥ yaścāpi kaścitsaha bhāvo nāma bhūteṣu dvandvārāmatā /",
  "GSP31yuktdipu:2288_2": "tadyathā saha dāsye,",
  "GSP31yuktdipu:2289": "saha yakṣye,",
  "GSP31yuktdipu:2290_0": "saha tapaścariṣyāmi saha bhāryāputrairbandhubhiḥ suhṛdbhiśca vartiṣya bāhyā samānavṛttireṣā /",
  "GSP31yuktdipu:2290_1": "samānaviṣaya evaiṣa bhavati iti / balavattaraḥ khalvayaṃ prāṇāpānābhyām / eṣa hyetau",
  "GSP31yuktdipu:2290_2": "prāṇāpānau ūrdhvamarvākca vartamānau madhya eva sanniyacchati,",
  "GSP31yuktdipu:2291": "madhya eva sanniruṇaddhi,",
  "GSP31yuktdipu:2292": "sa caiṣau 'trābhivyakto bhavati / tadyathā srutasārasya vā sārameyasya,",
  "GSP31yuktdipu:2293": "anaḍuho voḍhabhārasya,",
  "GSP31yuktdipu:2294": "dharmābhitaptāyā vā eḍakāyā ardhārdhakāyaṃ śakaśaketi / prāṇānte sarvaprāṇināṃ prāṇāpānāvutsṛjyordhvamadhaśca muktayoktrau hayāviva viṣamaṃ saṃcārayan śarīraṃ sa parāsyati /",
  "GSP31yuktdipu:2295_0": "mūrdhārohaṇadātmotkarṣaṇāccodānaḥ / yastvayaṃ prāṇāpānasamānānāṃ sthānānyatikramya",
  "GSP31yuktdipu:2295_1": "rasaṃ dhātūṃścādāya mūrdhānamārohati tataśca pratihato nivṛttaḥ sthānakaraṇānupradānaviśeṣādvarṇapadavākyaślokagranthalakṣaṇasya",
  "GSP31yuktdipu:2295_2": "śabdasyābhivyaktinimittaṃ bhavati ayamantarvṛttirvāyurudāna ityucyate / yaścāpi kaścidātmotkarṣo",
  "GSP31yuktdipu:2295_3": "nāma bhūteṣu tadyathā hīnādasmi śreyān,",
  "GSP31yuktdipu:2296": "sadṛśena vā sadṛśaḥ,",
  "GSP31yuktdipu:2297": "sadṛśādasmi śreyān,",
  "GSP31yuktdipu:2298": "śreyasā vā sadṛśaḥ,",
  "GSP31yuktdipu:2299_0": "śreyaso vā śreyān / etasmiṃstathā rūpābhimāno vā prāptavidyastu / tadyathā bahvantaraviśeṣādalpāntaraviśeṣo",
  "GSP31yuktdipu:2299_1": "'smyaguṇavato vā guṇavānasmīti bāhyodānavṛttireṣā / udānaviṣaya evaiṣa bhavati /",
  "GSP31yuktdipu:2299_2": "balavattaraḥ khalvayaṃ pūrvabhyaḥ / katham ?",
  "GSP31yuktdipu:2300": "eṣa hyetānprāṇādīnūrdhvamavāṅmadhye ca vartamānānūrdhvamevonnayati,",
  "GSP31yuktdipu:2301": "ūrdhvamevotkarṣati / sa caiṣo 'trābhivyakto bhavati śītodakena vā paryukṣitasya prāsamasiṃ vikośaṃ codyatamabhipaśyataḥ /",
  "GSP31yuktdipu:2302_0": "śarīravyāpteratyantāvinābhāvācca vyānaḥ / yastvayamālomanakhāccharīraṃ vyāpya rasādīnāṃ",
  "GSP31yuktdipu:2302_1": "dhātūnāṃ pṛthivyādināṃ vyūhaṃ marmaṇāṃ ca praspandanaṃ prāṇādīnāṃ ca sthitiṃ karoti",
  "GSP31yuktdipu:2302_2": "so 'ntarvṛttirvyānaḥ / yaścāpi kaścidatyantāvinābhāvo nāma bhūteṣu tadyathā pativratā",
  "GSP31yuktdipu:2302_3": "bhartāraṃ mṛtamapyanugacchati bhavāntare 'pyayameva bhartā syāt tathā dharmādibhistadviparītaiśceti",
  "GSP31yuktdipu:2302_4": "bāhyo vyānaviṣaya evaiṣa prabhavati / balavattamaścāyaṃ sarvebhyaḥ / katham ?",
  "GSP31yuktdipu:2303_0": "anena hi vyāpte śarīradaṇḍake tadvaśīkṛtānāṃ prāṇādīnāṃ samā sthitirbhavati / sa",
  "GSP31yuktdipu:2303_1": "eṣo 'ntakāle prāṇabhṛtāmavinābhāvena vartamāno 'bhivyajyate / tadyathā hā tarhi pādau",
  "GSP31yuktdipu:2303_2": "haimau śītībhūtau gulphe jaṅghe urū kaṭirudaramuraḥkaṇṭhe 'sya khuraghuro vartate hū(?)",
  "GSP31yuktdipu:2304": "ityavaiṣo bāhyo vyāna iti / evamete prāṇādyāḥ sthānakāryaviśeṣasūcitāḥ pañca vāyavo vyākhyātāḥ teṣāṃ prerikā sāmānyakaraṇavṛttiḥ /",
  "GSP31yuktdipu:2305": "eṣā ca tantrāntareṣu prayatna ityucyate / sa ca dharmādisaṃskārabhāvanāvaśādanuparato jīvanam / āha ca",
  "GSP31yuktdipu:2306": "vṛttirantaḥ samastānāṃ karaṇānāṃ pradīpavat /",
  "GSP31yuktdipu:2307": "aprakāśā kriyārūpā jīvanaṃ kāyadhārikā //",
  "GSP31yuktdipu:2308": "sā yāvadaniruddhā tu hanti vāyuṃ rajo 'dhikā /",
  "GSP31yuktdipu:2309": "dharmādyanāvṛttivaśāttāvajjīvati mānavaḥ //",
  "GSP31yuktdipu:2310_0": "atra ca sāmānyakaraṇavṛttigrahaṇasāmarthyātprāṇādyāḥ pañca vāyavaḥ / buddhīndriyāṇi",
  "GSP31yuktdipu:2310_1": "ṣaṣṭham / karmendriyāṇi saptamam / pūraṣṭamam / pūrityahaṃkārāvasthāsaṃvidhamadhikurute / yasmādāha- tatra",
  "GSP31yuktdipu:2311": "saṃvidahaṃkāragataṃ kāryaṃ kāraṇaṃ pūrayati yasmāt /",
  "GSP31yuktdipu:2312": "tasmātpūrityuktā pratyavabhāsāṣṭamaṃ bhoktuḥ //",
  "GSP31yuktdipu:2313": "sā cāhaṅkāragatā saṃvid buddhigataiva puruṣeṇopalabhyate /",
  "GSP31yuktdipu:2314": "yasmādvakṣyati-",
  "GSP31yuktdipu:2315": "ete pradīpakalpāḥ parasparavilakṣaṇā guṇaviśeṣāḥ /",
  "GSP31yuktdipu:2316": "kṛtsnaṃ puruṣasyārthaṃ prakāśya buddhau prayacchanti // (ISk 36)",
  "GSP31yuktdipu:2317": "sarvapratyupabhogaṃ yasmātpuruṣasya sādhayati buddhiḥ // (ISk 37)",
  "GSP31yuktdipu:2318_0": "tasmātsaiva pūriti / śāstraṃ caivamāha- prāṇāpānasamānodānavyānāḥ pañca vāyavaḥ /",
  "GSP31yuktdipu:2318_1": "ṣaṣṭhaṃ manaḥ / saptamī pūraṣṭamī vāk / vāggrahaṇena karmendriyaparvaṇo grahaṇam /",
  "GSP31yuktdipu:2318_2": "manograhaṇena buddhīndriyaparvaṇaḥ / tadetatprāṇāṣṭamaṃ vaikārikaṃ guṇaśarīrasya",
  "GSP31yuktdipu:2318_3": "paridraṣṭuḥ kṣetrajñasya śarīramādadānasya nityaṃ stambhasthānīyaṃ pratyaṅgaṃ bhavati,",
  "GSP31yuktdipu:2319": "acchedyamabhedyamadāhyamavināśyamavikampyam / anityāni punarbhautikāni bāhyāni kuśamṛttikāsthānīyāni upacīyante ceti /",
  "GSP31yuktdipu:2320": "āha, kutaḥ punariyaṃ prāṇādivṛttiḥ pravartata iti ?",
  "GSP31yuktdipu:2321": "ucyate- sā karmayonibhyaḥ / mahataḥ pracyutaṃ hi rajo vikṛtam aṇḍasthānīyāḥ pañca karmayonayo bhavanti- dhṛtiḥ śraddhā sukhā vividiṣā avividiṣeti / āha ca",
  "GSP31yuktdipu:2322": "pracyuto mahato yastu na prāpto jñānalakṣaṇam /",
  "GSP31yuktdipu:2323": "vyāpāro jñānayonitvātsā yoniḥ kukkuṭāṇḍavat //",
  "GSP31yuktdipu:2324_0": "tāsāṃ lakṣaṇaviṣayasatattvaguṇasamanvayā bhavanti / tatra lakṣaṇaṃ tāvat vyavasāyādapracyavanaṃ",
  "GSP31yuktdipu:2324_1": "dhṛtiḥ / phalamanabhisandhāya śāstrokteṣu kāryeṣvavaśyakartavyatābījabhāvaḥ śraddhā /",
  "GSP31yuktdipu:2324_2": "dṛṣṭānuśravikaphalābhilāṣadvārako hi buddherābhogaḥ sukhā / vettumicchā vividiṣā /",
  "GSP31yuktdipu:2324_3": "tannivṛttiravividiṣā / tatra yadāyaṃ jantuḥ śubhāśubheṣu kāryeṣu vṛttyanusārī jijñāsurajijñāsurvā",
  "GSP31yuktdipu:2324_4": "śarīraṃ parityajati tāmeva karmayonimupapadyate / tasyāmupapannastāmeva bhāvayati /",
  "GSP31yuktdipu:2324_5": "etattāvallakṣanasatattvam / āha ca",
  "GSP31yuktdipu:2325": "vāci karmaṇi saṃkalpe pratijñāṃ yo na rakṣati /",
  "GSP31yuktdipu:2326": "tanniṣṭhastatpratijñaśca dhṛteretaddhi lakṣaṇam //",
  "GSP31yuktdipu:2327": "anasūyā brahmacaryaṃ yajanaṃ yājanaṃ tapaḥ /",
  "GSP31yuktdipu:2328": "dānaṃ parigrahaḥ śaucaṃ śraddhāyāṃ lakṣaṇaṃ smṛtam //",
  "GSP31yuktdipu:2329": "sukhārthī yastu seveta vidyāṃ karma tapāṃsi vā /",
  "GSP31yuktdipu:2330": "prāyaścittaparo nityaṃ sukhāyāṃ sa tu vartate //",
  "GSP31yuktdipu:2331": "dvitvaikatvapṛthaktvaṃ nityaṃ cetanamacetanaṃ sūkṣmam /",
  "GSP31yuktdipu:2332": "satkāryamasatkāryavividiṣitavyaṃ vividiṣāyāḥ //",
  "GSP31yuktdipu:2333": "viṣapītasuptamattavadavividiṣā dhyāyināṃ sadā yoniḥ /",
  "GSP31yuktdipu:2334": "kāryakaraṇakṣayakarī prākṛtikā gatiḥ samākhyātā //",
  "GSP31yuktdipu:2335_0": "viṣayasatattvaṃ punaḥ sarvaviṣayiṇī dhṛtiḥ / āśramaviṣayiṇī śraddhā / dṛṣṭānuśravikaviṣayiṇī",
  "GSP31yuktdipu:2335_1": "sukhā / vyaktaviṣayiṇī vividiṣā / avyaktaviṣayiṇyavividiṣā / guṇasamanvayastu rajastamobahulā",
  "GSP31yuktdipu:2335_2": "dhṛtiḥ / sattvarajobahulā śraddhā / sattvatamobahulā sukhā / rajobahulā vividiṣā /",
  "GSP31yuktdipu:2335_3": "tamobahulāvividiṣā iti / uktaṃ ca",
  "GSP31yuktdipu:2336": "lakṣaṇaviṣayasatattvaṃ traiguṇyasamanvayaṃ ca pañcānām /",
  "GSP31yuktdipu:2337": "yonīnāṃ yo vidyādyativṛṣabhaṃ taṃ tvahaṃ manye //",
  "GSP31yuktdipu:2338": "ityuktāḥ prāṇādayo yonayaśca /",
  "GSP31yuktdipu:2339_0": "etad dvayamadhigamya samyaṅmārgānugamanaṃ kuryāt / rajastamodharmādisādhanabhāvavinivṛttitastvatra",
  "GSP31yuktdipu:2339_1": "prāṇānāmantarvṛttiranupādhikatvādanivartyā / bahirvṛttistu mārgāmārgaviṣayatayā prayoktavyā /",
  "GSP31yuktdipu:2339_2": "kathamityucyate- prāṇaviṣayā tāvatpraṇatirdharmādiviṣaya evāparoddhavyā / tato hyasya sattvavṛddhiḥ,",
  "GSP31yuktdipu:2340_0": "sattvavṛddheścottarottarabuddhirūpādhigamaḥ / apānaviṣayastvapakramaṇaṃ dharmādiviṣaya",
  "GSP31yuktdipu:2340_1": "evāparoddhavyamevaṃ hyasya khyātiviṣayākārasya tamaso nirhrāsaḥ / tataścottarottarabuddhirūpādhigamaḥ /",
  "GSP31yuktdipu:2340_2": "tathā samānaviṣayaṃ sāhacaryasattvadharmānuguṇaṃ kuryāt / yasmācchāstramāha- sattvārāmaḥ",
  "GSP31yuktdipu:2340_3": "sattvamithunaśca sadā syāditi / ātmotkarṣa tūdānaviṣayam / avidyāparvaṇo 'ntyaṃ rūpaṃ",
  "GSP31yuktdipu:2340_4": "vivarjya tatpratipakṣairnivartayet / atyantāvinābhāvaṃ ca vyānaviṣayaṃ jñānaviṣaya",
  "GSP31yuktdipu:2340_5": "eva bhāvayet / yonīnāṃ catasṛṇāṃ dharmatābījatāmevādadyāt / avividiṣāmapi aniṣṭaphalahetuṣu",
  "GSP31yuktdipu:2340_6": "bhāvayet / so 'yaṃ dharmādiṣu pravaṇastatpratipakṣāpakrāntaḥ sattvārāmo vinivṛttābhimāno",
  "GSP31yuktdipu:2340_7": "jñānaniṣṭhaḥ saviśuddhayoniracireṇa parama brahmopapadyata iti / āha ca",
  "GSP31yuktdipu:2341": "bāhyāṃ prāṇavivṛttiṃ samyaṅmārge budhaḥ pratiṣṭhāpya /",
  "GSP31yuktdipu:2342": "vinivṛttavikharakaluṣo dhruvamamṛtaṃ sthānamabhyeti //",
  "GSP31yuktdipu:2343": "pañcānāṃ yonīnāṃ dharmādinimittatāṃ ca saṃsthāpya /",
  "GSP31yuktdipu:2344": "paripakvamityadhastānna punastadbhāvito gacchet //",
  "GSP31yuktdipu:2345": "iti vyākhyātā vyastasamastā karaṇānāṃ vṛttiḥ // 29 //",
  "GSP31yuktdipu:2346": "-----------------------------------------------------------------------",
  "GSP31yuktdipu:2347": "kārikā 30",
  "GSP31yuktdipu:2348": "-----------------------------------------------------------------------",
  "GSP31yuktdipu:2349": "āha, yeyamekaikasmin rūpādāvarthe karaṇacatuṣṭayasya vṛttiḥ sā kiṃ yugapat āhosvit krameṇeti ?",
  "GSP31yuktdipu:2350_0": "kutaḥ saṃśaya iti cet ubhayathā dṛṣṭatvāt / ihaikārthaviṣayāṇāṃ yugapadapi vṛttirdṛṣṭā /",
  "GSP31yuktdipu:2350_1": "tadyathā candramaṇḍale cakṣuṣāṃ manaso vā / kramaśaśca tadyathā ghaṭe madhūdakapayasām /",
  "GSP31yuktdipu:2350_2": "ekārthaviṣayaṃ ca karaṇacatuṣṭayam / ato naḥ saṃśayaḥ kiṃ cakṣurmanovadyugapadasya vṛttiḥ,",
  "GSP31yuktdipu:2351": "āhosvinmadhvādivatkrameṇeti ?",
  "GSP31yuktdipu:2352": "ucyate- yathādarśanamapi tāvaducyatām / kimatra yuktaṃ bhavān manyate ?",
  "GSP31yuktdipu:2353": "sa cetsapyagupadekṣyasi ko nirbandhastadeva pratipadyāmahe iti /",
  "GSP31yuktdipu:2354": "yadyavaṃ tasmādidamasmaddarśanam",
  "GSP31yuktdipu:2355": "yugapaccatuṣṭayasya tu vṛttiḥ",
  "GSP31yuktdipu:2356_0": "tuśabdo 'vadhāraṇārthaḥ yugapadevetyarthaḥ / buddhyahaṃkāramanasāṃ hi buddhīndriyāṇāṃ",
  "GSP31yuktdipu:2356_1": "ca samānadeśatvam / tatra na śakyata etadvaktuṃ sati śaktisadbhāve viṣayasambandhe",
  "GSP31yuktdipu:2356_2": "ca kasyacittatra vṛttiḥ kasyacinneti / kiṃ cānyat / meghastanitādiṣu kramānupalabdheḥ /",
  "GSP31yuktdipu:2356_3": "yadi hi krameṇa śrotrādīnāmantaḥkaraṇasya ca bāhye 'rthe vṛttiḥ syādapi tarhi meghastanitakṛṣṇasarpālocanādiṣvapyupalabhyate",
  "GSP31yuktdipu:2356_4": "kramaḥ / na tūpalabhyate / tasmādyugapadeva bāhye 'rthe catuṣṭayavṛttiriti /",
  "GSP31yuktdipu:2357": "ucyate- yaduktaṃ śrotrādīnāmantaḥkaraṇasya cābhinnakālaṃ vṛttirityatra brūmaḥ,",
  "GSP31yuktdipu:2358": "ayuktametat / kiṃ kāraṇam ? yasmādasmākaṃ",
  "GSP31yuktdipu:2359": "kramaśaśca tasya nirdiṣṭā /",
  "GSP31yuktdipu:2360": "tasyeti catuṣṭayamapi sambadhyate / caśabdo 'vadhāraṇārthaḥ / kramaśa evetyarthaḥ / kramaśa eva hi bāhyāntaḥkaraṇavṛttyorekārthanipātaḥ /",
  "GSP31yuktdipu:2361": "yattūktaṃ samānadeśānāṃ śaktisambandhasadbhāve vṛttyabhāvānupapattiriti,",
  "GSP31yuktdipu:2362": "atra brūmaḥ- cakṣurādivadetatsyāt / tadyathā cakṣustvacoḥ samānadeśatve śaktiviṣayasambandhopapattau rajodhūmātapādigataḥ sparśa evopalabhyate,",
  "GSP31yuktdipu:2363": "na rūpam / evamihāpi syāt / tasmāt",
  "GSP31yuktdipu:2364": "dṛṣṭe tathāpyadṛṣṭe",
  "GSP31yuktdipu:2365": "kramaśa eva catuṣṭayasya vṛttiḥ / adṛṣṭagrahaṇena punaratrātīnāgatavyavahitaviṣayagrahaṇam / tatrātītaṃ dvividham,",
  "GSP31yuktdipu:2366": "dṛṣṭaviṣayadṛṣṭaviṣayaṃ ca / atrāpi dṛṣṭaviṣayaṃ pratyabhijñānamityabhipretam,",
  "GSP31yuktdipu:2367": "adṛṣṭaviṣayaṃ smṛtiḥ / sā tu liṅgāgamābhyāmakasmādvā bhavati / tathā ca vṛṣagaṇavīreṇāpyuktaṃ bhavati ___ anāgatavyavahitaviṣayajñānaṃ tu liṅgagāgamābhyām / āha ca",
  "GSP31yuktdipu:2368": "viṣayendriyasaṃyogātpratyakṣajñānamucyate /",
  "GSP31yuktdipu:2369": "tadevātīndriyaṃ jātaṃ punarbhāvanayā smṛtiḥ //",
  "GSP31yuktdipu:2370": "tadeva bhāvanāpekṣajñānaṃ kālāntare punaḥ /",
  "GSP31yuktdipu:2371": "tatraiva sendriyaṃ jātaṃ pratyabhijñānamucyate //",
  "GSP31yuktdipu:2372": "tatra duṣṭe kramaḥ prati nāsti sandehaḥ /",
  "GSP31yuktdipu:2373": "yatpunaretaduktaṃ dṛṣṭe meghastanitakṛṣṭasarpālocanādau kramānupalabdheryugapaccatuṣṭayasya vṛttirityatra brūmaḥ- etadapyayuktam / kiṃ kāraṇam ? yasmāt",
  "GSP31yuktdipu:2374": "trayasya tatpūrvikā vṛttiḥ // ISk_30 //",
  "GSP31yuktdipu:2375": "na tāvad buddhyahaṃkāramanasāṃ sākṣād bāhyārthagrahaṇasāmarthyamasti,",
  "GSP31yuktdipu:2376": "antaḥkaraṇānupapattiprasaṃgāt,",
  "GSP31yuktdipu:2377": "śrotrādivaiyarthyaprasaṃgāt,",
  "GSP31yuktdipu:2378_0": "dvāridvārabhāvavyāghātaprasaṅgācca / tasmātpūrvaṃ śrotrādīnāmarthasambandho 'sti",
  "GSP31yuktdipu:2378_1": "meghastanitādāvapyavaśyametadabhyupagantavyam / paścāttu tadvṛttyupanipātādantaḥkaraṇasyetyasti",
  "GSP31yuktdipu:2378_2": "kramo 'trāpi / tatra yaduktaṃ meghastanitādiṣu kramānanugate yugapaccatuṣṭayasya",
  "GSP31yuktdipu:2378_3": "vṛttirityetadayuktam /",
  "GSP31yuktdipu:2379_0": "anyaistvanyathānvayo darśitaḥ / tadyathā catuṣṭayasya mano 'haṃkārabuddhīnāmantaḥkaraṇānāṃ",
  "GSP31yuktdipu:2379_1": "bāhyenaikena karaṇena śrotreṇa vā cakṣuṣā vā saha catuṣṭayasyetyarthaḥ / asya dṛṣṭe",
  "GSP31yuktdipu:2379_2": "vartamāne yugapadvṛttiḥ pūrvācāryairnirdiṣṭā / ācāryeṇa tu krameṇetyarthaḥ / adṛṣṭe",
  "GSP31yuktdipu:2379_3": "'tītādāvapi kramaśaśca krameṇaiva,",
  "GSP31yuktdipu:2380": "yatastrayasyāntaḥkaraṇasya tatpūrvikā bāhyendriyapūrvikā vṛttiḥ / yadā yathānubhavastathā saṃskāraḥ,",
  "GSP31yuktdipu:2381": "yathā ca saṃskārastathā smṛtirityevaṃ vṛttirbāhyendriyapūrviketi // 30 //",
  "GSP31yuktdipu:2382": "-----------------------------------------------------------------------",
  "GSP31yuktdipu:2383": "kārikā 31",
  "GSP31yuktdipu:2384": "-----------------------------------------------------------------------",
  "GSP31yuktdipu:2385": "āha, kiṃ punareṣāṃ karaṇānāṃ svaviṣayaniyamena vṛttirbhavati āhosvidvyatikareṇeti ?",
  "GSP31yuktdipu:2386": "ucyate- nanu ca prāgeva rūpādiṣu pañcānāmālocanamātramiṣyate vṛttiriti (ISk 28)",
  "GSP31yuktdipu:2387": "coktvācāryeṇānte 'padiṣṭaṃ saiṣā bhavatyasāmānyeti (ISk 29)",
  "GSP31yuktdipu:2388": "/ tatraivaṃ gate bhavataḥ saṃśayaḥ /",
  "GSP31yuktdipu:2389": "kutaḥ ityucyate- satyamevaitat / tathāpi jāyate saṃśayaḥ / kutaḥ ?",
  "GSP31yuktdipu:2390_0": "karaṇāntareṇa svaviṣayopalabdhau karaṇāntarautsukyadarśanāt / iha karaṇāntareṇa cakṣuṣāmradāḍimādirūpopalabdhau",
  "GSP31yuktdipu:2390_1": "satyāṃ karaṇāntarasya jihvālakṣaṇasyautsukyaṃ pravṛttiścopalabdhā / tadyadi svaviṣayaniyatānīndriyāni,",
  "GSP31yuktdipu:2391": "naiṣāṃ karaṇāntaraviṣayopalambhāttatsāhacaryāpekṣaḥ svaviṣayagrahaṇabhāvaḥ syāt / asti ca / tasmādupapannaḥ saṃśayaḥ / tatredānīṃ bhavataḥ pratipattiriti /",
  "GSP31yuktdipu:2392": "ucyate- atrāpi nāstīndriyāṇāṃ svaviṣayagrahaṇavyatikaraḥ / kiṃ tarhi",
  "GSP31yuktdipu:2393": "svāṃ svāṃ pratipadyante parasparākūtahetukīṃ vṛttim /",
  "GSP31yuktdipu:2394": "puruṣārtha eva heturna kenacit kāryate karaṇam // ISk_31 //",
  "GSP31yuktdipu:2395": "yasya karaṇasya yā vṛttirapadiṣṭā tadyathā śrotrasya śabdagrahaṇam,",
  "GSP31yuktdipu:2396_0": "cakṣuṣo rūpagrahaṇam ityādi / tāmeva pratipadyante- svaviṣayajidhṛkṣayāvalambanta",
  "GSP31yuktdipu:2396_1": "ityarthaḥ / parasparasyākūtaṃ parasparākūtam / ākūtamabhiprāyo 'bhisandhirityarthaḥ /",
  "GSP31yuktdipu:2396_2": "parasparākūtaṃ hetuḥ pratipatterasyāḥ,",
  "GSP31yuktdipu:2397_0": "seyaṃ parasparākūtahetukī / parasparākūtaṃ pratipatteḥ kāraṇamiti kṛtvā tācchabdyaṃ",
  "GSP31yuktdipu:2397_1": "labhate / tadyathā dadhitrapusaṃ jvaraḥ / etaduktaṃ bhavati yadā cakṣuṣāmradāḍimādi",
  "GSP31yuktdipu:2397_2": "rūpamupalabdhaṃ bhavati tadā rasanendriyamupāttaviṣayasya cakṣuṣo vṛttiṃ saṃvedya",
  "GSP31yuktdipu:2397_3": "svaviṣayajighṛkṣayautsuktavadvikāramāpadyate,",
  "GSP31yuktdipu:2398": "rasanasya vṛtiṃ saṃvedya pādau viharaṇamārabhete hastāvādānaṃ,",
  "GSP31yuktdipu:2399": "tāvadyāvadasau viṣayo rasanendriyayogyatāṃ nītaḥ / tato rasanaṃ svaviṣaye pravartate / evamitareṣvapi vaktavyam /",
  "GSP31yuktdipu:2400": "āha,",
  "GSP31yuktdipu:2401": "yadyevaṃ tena tarhīndriyāntaravṛttisaṃvedane 'kṣapratyayavatvaprasaṃgaḥ / yadi tarhīndriyāntareṇendriyāntarasya vṛttiḥ saṃvedyate,",
  "GSP31yuktdipu:2402": "prāptamasya pratyayavattvam / athāpratyayamindriyaṃ parasparākūtasaṃvedanaṃ,",
  "GSP31yuktdipu:2403": "tarhi na vācyamiti / kiṃ ca parasparadvāridvārabhāvaprasaṃgaśca / indriyāntaraṃ cedindriyāntarasya vṛttiṃ saṃvedya svārthamākāṃkṣet,",
  "GSP31yuktdipu:2404": "prāptamasya dvāritvamitarasya ca dvāratvam / tadayuktamindriyāṇāṃ parasparākūtasaṃvedanamiti /",
  "GSP31yuktdipu:2405": "ucyate- na,",
  "GSP31yuktdipu:2406_0": "upacārāt / prāgevopadiṣṭamasmābhirapratyayamindriyamiti / kiṃ tarhi svaviṣayasya",
  "GSP31yuktdipu:2406_1": "paṭoḥ sahacāriṇamarthamindriyāntaraviṣayatāmāpannaṃ saṃspṛśya svabhāvata indriyāntaraṃ",
  "GSP31yuktdipu:2406_2": "svaviṣayaṃ prati sākāṃkṣaṃ bhavati,",
  "GSP31yuktdipu:2407_0": "tatsannidhau vikriyādarśanāt / tatra saṃvedanamupacaryaivamucyate ityadoṣaḥ / kiṃ",
  "GSP31yuktdipu:2407_1": "cānyat / bhautikāvayavapratyayavivṛttivattadvivṛtteḥ / yathā buddheḥ prasādamanantaraṃ",
  "GSP31yuktdipu:2407_2": "bhautikānāmavayavānāṃ mukhanayanādīnāṃ prasādo bhavati,",
  "GSP31yuktdipu:2408": "na caiṣāṃ pratyayavattvam,",
  "GSP31yuktdipu:2409": "evamihāpi syāt / na ca pratyayavattvam / etena dvāridvārabhāvaḥ pratyuktaḥ /",
  "GSP31yuktdipu:2410": "mano 'dhiṣṭhānasāmarthyādvā / athavā parasparaviṣayamākūtaṃ parasparākūtam,",
  "GSP31yuktdipu:2411": "yathā jalaviṣayaḥ puruṣaḥ jalapuruṣaḥ / ākūtamicchā saṃkalpaḥ mana ityarthaḥ / sa heturasyāḥ seyaṃ parasparākūtahetukī tām / etaduktaṃ bhavati,",
  "GSP31yuktdipu:2412_0": "yathā kiṃcidindriyaṃ viṣaye pravṛttaṃ bhavati tadā taddvāreṇa samastamarthamupalabhya",
  "GSP31yuktdipu:2412_1": "tatsahacāriṇamarthāntaramākāṃkṣadindriyāntaraṃ vṛttyā pratitiṣṭhate / tenākāṃkṣāvatā",
  "GSP31yuktdipu:2412_2": "manasādhiṣṭhitāmindriyaṃ vikriyāmāpadyate / tathā ca tantrāntare 'pyuktaṃ- “yasya",
  "GSP31yuktdipu:2412_3": "yasyendriyasya viṣayaṃ manodhyāyatyabhisampattyarthena tasya tasyautsukyaṃ pravṛttiśca",
  "GSP31yuktdipu:2412_4": "bhavatīti /” etaduktaṃ svāṃ svāṃ pratipadyante parasparākūtahetukīṃ vṛttiriti /",
  "GSP31yuktdipu:2413": "kimindriyaṃ manovṛttyādhiṣṭhāya svaviṣaye pravartayati yathā paraśvādīṃścaitra iti ?",
  "GSP31yuktdipu:2414": "netyucyate / kiṃ tarhi svaviṣayasaṃkalpānugṛhītasya manasaḥ saṃsparśātsvayamevendriyaṃ svaviṣayaṃ pratipadyate / kasmāt ?",
  "GSP31yuktdipu:2415": "prayogaśaktyasiddheḥ / na hi yathā caitrasya paraśvādiprayogaśaktiḥ siddhā evaṃ manasa indriyaprayogaśaktiḥ / tasmādayuktamindriyasya manaḥ prerakamiti / raja iti cetsyānmatam,",
  "GSP31yuktdipu:2416": "rajaso hīndriyāntaraprayogasāmarthyaṃ vidyate / tasmādayuktamuktaṃ prayogaśaktyasiddhernendriyāṇāṃ manaḥprayojakamiti / etaccāyuktam ?",
  "GSP31yuktdipu:2417": "kasmāt ?",
  "GSP31yuktdipu:2418": "aviśeṣāt / indriyāntare 'pi hi tarhi rajo 'stītyata ātmabhūtenaivāsya nimittena pravṛttirapratiṣiddhā,",
  "GSP31yuktdipu:2419": "kiṃ manasā parikalpiteneti ?",
  "GSP31yuktdipu:2420": "kiṃ cānyat,",
  "GSP31yuktdipu:2421_0": "karaṇāntarānupapatteḥ / caitro hi paraśvādīnāṃ prayogaṃ karaṇāntareṇa karoti / na",
  "GSP31yuktdipu:2421_1": "tu manasaḥ karaṇāntaramastītyasamānam / pāṇivaditi cenna caitravyāpārāpekṣatvāt /",
  "GSP31yuktdipu:2421_2": "tadapi hi caitravyāpārāpekṣaṃ pravartate na svataḥ / kiṃca tadvyatirekeṇa pravṛttyupalabdheḥ /",
  "GSP31yuktdipu:2421_3": "yasya hi prayojakāntarāpekṣā pravṛttiḥ na tasya kadācidapi svatantrasya bhavati /",
  "GSP31yuktdipu:2421_4": "asti tu saṃkalpavyatirekeṇa meghastanitādiṣvindriyasya pravṛttiḥ / tasmānnendriyāntarasya",
  "GSP31yuktdipu:2421_5": "manaḥ kārakam / na cetkārakaṃ yathā maulānāṃ guṇānāmevamihāpi puruṣārtha evaṃ heturna",
  "GSP31yuktdipu:2421_6": "kena citkāryate karaṇamiti siddham // 31 //",
  "GSP31yuktdipu:2422": "-----------------------------------------------------------------------",
  "GSP31yuktdipu:2423": "kārikā 32",
  "GSP31yuktdipu:2424": "-----------------------------------------------------------------------",
  "GSP31yuktdipu:2425": "āha,",
  "GSP31yuktdipu:2426_0": "karaṇaṃ pratyācāryavipratipatteḥ / tadavadhāraṇaṃ karttavyam / ācāryāṇāṃ karaṇaṃ",
  "GSP31yuktdipu:2426_1": "prati vipratipattiḥ / ekādaśavidhamiti vārṣagaṇāḥ / daśavidhamiti tāntrikāḥ pañcādikaraṇaprabhṛtayaḥ /",
  "GSP31yuktdipu:2426_2": "dvādaśavidhamiti patañjaliḥ / tasmādbhavataḥ katividhaṃ karaṇamabhipretamiti vaktavyametat /",
  "GSP31yuktdipu:2427": "ucyate-",
  "GSP31yuktdipu:2428": "karaṇaṃ trayodaśavidhaṃ tadāharaṇadhāraṇaprakāśakaram /",
  "GSP31yuktdipu:2429": "pañca karmendriyāṇi pañca buddhīndriyāṇi mano 'haṅkāro buddhiścetyetatsarvaṃ puruṣārthopayogikaraṇam / kasmāt ?",
  "GSP31yuktdipu:2430": "apuruṣārthopayogitve tattvāntarānupapattiprasaṃgāt / yadi yathā vārṣagaṇā āhuḥ- liṅgamātre mahānasaṃvedyaḥ kāryakāraṇarūpeṇa viśiṣṭāviśiṣṭalakṣaṇena,",
  "GSP31yuktdipu:2431": "tathā syāttattvāntaram / tanna syāt, anarthakatvāt /",
  "GSP31yuktdipu:2432": "āha,",
  "GSP31yuktdipu:2433": "satyam,",
  "GSP31yuktdipu:2434": "pradhānalakṣaṇānāṃ guṇānāṃ vaiṣamyamātrarūpatve 'pi tattvāntaramasau bhaviṣyatīti / kasmāt ?",
  "GSP31yuktdipu:2435": "sāmyādvaiṣamyamupākhyāntaramiti /",
  "GSP31yuktdipu:2436": "etaccāyuktam / kasmāt ?",
  "GSP31yuktdipu:2437_0": "tattvānavasthāprasaṃgāt / evaṃ hi parikalpyamāne pradhānamahatoryadantarālaṃ tadapi",
  "GSP31yuktdipu:2437_1": "ca kriyārūpatvādakriyāvata upākhyāntaramiti tattvāntarānavasthāprasaṃgaḥ / abhyupagame",
  "GSP31yuktdipu:2437_2": "vā mahatastattvāntarāṇāṃ ca kriyākālavirodhaḥ / tasmāttattvāntarānupapattiranavasthā vā,",
  "GSP31yuktdipu:2438": "trayodaśavidhaṃ karaṇamityanyataravadavaśyamabhyupagantavyam / tatra cāsmatpratijñātameva nirdoṣaṃ lakṣyate / tasmādupapannametat trayodaśavidhaṃ karaṇamiti /",
  "GSP31yuktdipu:2439": "āha, karaṇamiti kriyākārakasambandhagarbho 'yaṃ nirdeśaḥ / katham ?",
  "GSP31yuktdipu:2440": "yena tatkaraṇamiti / tatra vaktavyam kā kriyā,",
  "GSP31yuktdipu:2441": "kiṃ ca tatkriyate yadapekṣya buddhyādīnāṃ karaṇatvamiti ?",
  "GSP31yuktdipu:2442": "ucyate- yaduktaṃ kā kriyetyatra brūmaḥ- tannirvartakamihābhipretāt na daṇḍādivat,",
  "GSP31yuktdipu:2443": "kiṃ tarhi tadāharaṇadhāraṇaprakāśakaram / tatrāharaṇaṃ karmendriyāṇi kurvanti,",
  "GSP31yuktdipu:2444": "viṣayārjanasamarthatvāt / dhāraṇaṃ buddhīndriyāṇi kurvanti,",
  "GSP31yuktdipu:2445": "viṣayasannidhāne sati śrotrādivṛttestadrūpāpatteḥ / prakāśamantaḥkaraṇaṃ karoti,",
  "GSP31yuktdipu:2446": "niścayasāmarthyāt /",
  "GSP31yuktdipu:2447": "apara āha- āharaṇaṃ karmendriyāṇi kurvanti / dhāraṇaṃ mano 'haṃkāraśca / prakāśanaṃ buddhīndriyāṇi buddhiśceti / etadabhisandhāya buddhyādīnāṃ karaṇatvamucyata iti /",
  "GSP31yuktdipu:2448": "yattūktaṃ kiṃ kāryamiti, ucyate-",
  "GSP31yuktdipu:2449": "kāryaṃ ca tasya daśadhā",
  "GSP31yuktdipu:2450": "daśadheti pañca viśeṣāḥ pañcāviśeṣāḥ / tadapyata eva kāryaśabdaṃ labhate /",
  "GSP31yuktdipu:2451": "āhāryaṃ dhāryaṃ prakāśyaṃ ca // ISk_32 //",
  "GSP31yuktdipu:2452": "taddhyāhartavyaṃ dhāraṇīyaṃ prakāśayitavyaṃ ca / ataḥ kāryamityucyate, na nirvartyatvāt // 32 //",
  "GSP31yuktdipu:2453": "-----------------------------------------------------------------------",
  "GSP31yuktdipu:2454": "kārikā 13",
  "GSP31yuktdipu:2455": "-----------------------------------------------------------------------",
  "GSP31yuktdipu:2456": "etasmiṃstrayodaśavidhe tu karaṇe trayodaśaṃ kataraditi ?",
  "GSP31yuktdipu:2457": "ucyate- buddhirahaṃkāro manaśca / tasmāt /",
  "GSP31yuktdipu:2458": "antaḥkaraṇaṃ trividham",
  "GSP31yuktdipu:2459": "kasmāt ?",
  "GSP31yuktdipu:2460": "viṣayānabhisandhānāt / śrotrādipraṇālikayā ca viṣayasaṃpratipatteḥ / aviśeṣābhidhānād buddhyādipratipattirayukteti cetsyānmatam,",
  "GSP31yuktdipu:2461": "aviśeṣeṇedamuktamācāryeṇa antaḥkaraṇaṃ trividhamiti / tatra kathamidamavagamyate buddhyahaṃkāramanasāṃ grahaṇābhipretaṃ,",
  "GSP31yuktdipu:2462": "na punaranyeṣāmiti ?",
  "GSP31yuktdipu:2463": "ucyate- na,",
  "GSP31yuktdipu:2464_0": "prathamasaṃkhyāvyatikramahetvanupapatteḥ / buddhyādisaṃkhyāṃ hi vyatikramamāṇasya",
  "GSP31yuktdipu:2464_1": "pratipattau nāsti hetuḥ / tasmātteṣāmeva grahaṇam / yathā vasantāya kapiñjalānālabhata",
  "GSP31yuktdipu:2464_2": "iti / śrotrasyāntaḥkaraṇatvaprasaṃgādayuktamiti cet syādetat- buddhimahaṃkāraṃ coktvā",
  "GSP31yuktdipu:2464_3": "tata āha buddhīndriyāṇi karṇatvakcakṣūrasananāsikākhyānīti (ISk 26)",
  "GSP31yuktdipu:2465": "/ tasmācchrotramantaḥkaraṇaṃ prasajyata iti / etadanupapannam / kasmāt ?",
  "GSP31yuktdipu:2466": "manasaḥ pṛthagabhidhānāt / ata evedamācāryeṇāpekṣya manaso 'ntaḥkaraṇatvaṃ pṛthaguktam- taccendriyamubhayathā samākhyātam,",
  "GSP31yuktdipu:2467": "antastrikālaviṣayamiti (ISk 27)",
  "GSP31yuktdipu:2468": "tasmādupapannamantaḥkaraṇaṃ trividhaṃ buddhyādīni /",
  "GSP31yuktdipu:2469": "daśadhā bāhyam /",
  "GSP31yuktdipu:2470": "pañca buddhīndriyāṇi pañca karmendriyāṇītyetadbāhyaṃ daśaprakāramācāryairākhyāyate /",
  "GSP31yuktdipu:2471": "āha,",
  "GSP31yuktdipu:2472": "daśadhā bāhyamityasyānarthakyam,",
  "GSP31yuktdipu:2473": "pariśeṣabuddheḥ / antaḥkaraṇaṃ trividhamityukte gamyata etatpariśeṣādeva daśadhā bāhyamiti / tasmāttadgrahaṇamanarthakamiti /",
  "GSP31yuktdipu:2474": "ucyate- na,",
  "GSP31yuktdipu:2475": "viṣayārthatvāt / trayasya viṣayākhyamityevaṃ vakṣyāmītyācārya ārabhate / akriyamāṇe tvasmin kintat trayasya viṣayākhyamiti na jñāyate /",
  "GSP31yuktdipu:2476": "āha, evamapi viṣayagrahaṇātsiddherbāhyagrahaṇapārthakamiti /",
  "GSP31yuktdipu:2477": "ucyate- vaktavyaṃ tāvadidamavaśyaṃ viṣayabhāvapratipattyartham / tatra śeṣe vā yathānyāsaṃ vocyamāne na kaścidviśeṣaḥ / athavā nedaṃ bāhyasaṃjñāpratipattyarthamārabhyate,",
  "GSP31yuktdipu:2478": "kiṃ tarhi niyamārtham / katham ?",
  "GSP31yuktdipu:2479": "daśadhā bāhyaṃ śabdādiviṣayagrahaṇabhūtameva trayasyāpi viṣayākhyaṃ yathā syāt,",
  "GSP31yuktdipu:2480": "mā bhūdantaḥprāṇādibhūtam / athavā daśadhaiva bāhyam / bhedaviṣayaṃ bāhyamityarthaḥ / prāṇādibhūtasya tu bhedo nāstītyadoṣaḥ /",
  "GSP31yuktdipu:2481": "tadetat",
  "GSP31yuktdipu:2482": "trayasya viṣayākhyam /",
  "GSP31yuktdipu:2483_0": "buddhyahaṃkāramanolakṣaṇasya hi trayasyopāttaviṣayā buddhīndriyakarmendriyavṛttayaḥ",
  "GSP31yuktdipu:2483_1": "samparkādviṣayarūpapratyavabhāsanimittatāmupagacchantyo viṣayākhyatāṃ labhante /",
  "GSP31yuktdipu:2483_2": "tathā mano 'haṃkārāvapi buddheḥ / buddhistu niścayarūpatvātkaraṇāntaranirapekṣā sarvamarthaṃ",
  "GSP31yuktdipu:2483_3": "pravṛttau prati niścayarūpeṇādhyastaṃ puruṣāyopasaṃharati /",
  "GSP31yuktdipu:2484": "tatra śabdādisannidhāne vṛttīnāṃ tādrūpyāpattestadapagame ca tādrūpyāpagamāt prāpyakāri /",
  "GSP31yuktdipu:2485": "sāmpratakālaṃ bāhyam /",
  "GSP31yuktdipu:2486": "upāttaviṣayendriyavṛttisannidhānāttu tadākārasaṃskārādhānanimittasmṛtipratyayavaśāt",
  "GSP31yuktdipu:2487": "trikālamābhyantaraṃ karaṇam // ISk_33 //",
  "GSP31yuktdipu:2488": "-----------------------------------------------------------------------",
  "GSP31yuktdipu:2489": "kārikā 34",
  "GSP31yuktdipu:2490": "-----------------------------------------------------------------------",
  "GSP31yuktdipu:2491": "āha,",
  "GSP31yuktdipu:2492": "prākchabdādiṣu śrotrādīnāmālocanamātraṃ vṛttirityaviśeṣeṇoktam / tatra kiṃ tathaiva pratipattavyamathendriyāṇāṃ viṣayaviśeṣo 'stīti ?",
  "GSP31yuktdipu:2493": "atha coktaṃ kāryaṃ ca tasya daśadhā viśeṣalakṣaṇamaviśeṣalakṣaṇaṃ ca / tatra kena karaṇena kasya viṣayasya grahaṇamiti ?",
  "GSP31yuktdipu:2494": "ucyate-",
  "GSP31yuktdipu:2495": "buddhīndriyāṇi teṣāṃ pañca viśeṣāviśeṣaviṣayāṇi /",
  "GSP31yuktdipu:2496_0": "teṣāṃ pūrvoktānāmindriyāṇāṃ yāni buddhīndriyāṇi pañca śrotrādīni tāni viśeṣāviśeṣaviṣayāṇi",
  "GSP31yuktdipu:2496_1": "pratipattṛbhedena / tatra devānāṃ yāni indriyāṇi tāni dharmotkarṣādviśuddhānyaviśeṣānapi",
  "GSP31yuktdipu:2496_2": "gṛhṇanti prāgeva viśeṣāt,",
  "GSP31yuktdipu:2497": "yogināṃ ca saṃprāptaviśeṣāṇām / asmadādīnāṃ tu viśeṣāneva tamasā parivṛtatvāt /",
  "GSP31yuktdipu:2498": "āha, kiṃ karmendriyāṇāmapi pratipattṛbhedādgrahaṇabhedo bhavati ?",
  "GSP31yuktdipu:2499": "netyucyate / kiṃ tarhi sarveṣāmeva",
  "GSP31yuktdipu:2500": "vāgbhavati śabdaviṣayā /",
  "GSP31yuktdipu:2501": "vāgindriyasya vāyvabhihateṣu vadanapradeśeṣu tālvādiṣu dhvanervarṇapadavākyaślokagranthabhāvena vikārāpādanaṃ sarvaprāṇināmaviśiṣṭam /",
  "GSP31yuktdipu:2502": "āha, athetarāni karmendriyāṇi kathamiti ?",
  "GSP31yuktdipu:2503": "ucyate-",
  "GSP31yuktdipu:2504": "śeṣāṇyapi pañcaviṣayāṇi // ISk_34 //",
  "GSP31yuktdipu:2505": "pāṇipādapāyūpasthāstu ādānaviharaṇotsargānandalakṣaṇaiḥ karmabhiḥ śabdasparśarasarūpagandhasamudāyarūpā mūrtīrvikurvantīti /",
  "GSP31yuktdipu:2506": "āha,",
  "GSP31yuktdipu:2507": "yadi pañcaviṣayāṇyevāviśeṣāṇīti niyamo 'bhyupagamyate tenaikakaraṇeṣvādānādikriyānupapattiprasaṃga iti /",
  "GSP31yuktdipu:2508": "ucyate na,",
  "GSP31yuktdipu:2509_0": "niyamapratiṣedhārthatvāt / svaviṣayaniyamo buddhīndriyavatkarmendriyāṇāmapi mā vijñāyītyato",
  "GSP31yuktdipu:2509_1": "niyamapratiṣedhārthamidamārabhyate / tadarthameva cāpiśabdamācāryo 'dhijage / sambhāvanārthamapi",
  "GSP31yuktdipu:2509_2": "ca pañcaviṣayāṇyetāni prāgeva tu catustriviṣayāṇīti /",
  "GSP31yuktdipu:2510": "āha, kathametadavagamyate viśeṣāviśeṣaviṣayāṇīndriyāṇi, na punarasadviṣayāṇi iti ?",
  "GSP31yuktdipu:2511": "ucyate- viśeṣāṇāmasattvāsiddheḥ / pratyakṣatastāvadviśeṣā upalabhyante / tasmādeṣāmasattvamaśakyaṃ pratijñātum / athāpi syātsādhyametatpratyakṣamevaitadanavadyam,",
  "GSP31yuktdipu:2512": "bāhyavastuviṣayamayamṛgatṛṣṇikādivijñānavatpratyakṣābhāsam / etaccāyuktam / kasmāt ?",
  "GSP31yuktdipu:2513_0": "vikalpānupapatteḥ / sarvamabhūtamabhyupagantavyam / yatra nāsti kiṃcid bhūtārthena",
  "GSP31yuktdipu:2513_1": "pratyakṣaṃ yadapyekṣyetarat pratyakṣābhāsaṃ syāt / uktastvayaṃ vikalpaḥ / tasmādayuktaṃ",
  "GSP31yuktdipu:2513_2": "jñānamātramidamiti / kiṃ cānyat / viparītadarśanaprasaṃgāt / mṛgatṛṣṇikāsvapnaviṣayairasadbhiḥ",
  "GSP31yuktdipu:2513_3": "satāmasattvamicchatastadvadeva viparītadarśanaprasaṃgaḥ / tathā hi gandharvanagarādiṣu",
  "GSP31yuktdipu:2513_4": "kadācittamevārthaṃ gāṃ paśyati,",
  "GSP31yuktdipu:2514": "kaścidgajaṃ paśyati,",
  "GSP31yuktdipu:2515_0": "kadācitpatākām / svapne caikamūrtipatitānāṃ gopuruṣāśvarāsabhanadīvṛkṣaprabhṛtīnāṃ",
  "GSP31yuktdipu:2515_1": "darśanaṃ smaraṇe viparyayeṇa dṛṣṭam / tathā vātāyanena hastiyūthapraveśane___ / vicchinnānāṃ",
  "GSP31yuktdipu:2515_2": "cāvayavānāṃ punaḥ sandhānaṃ ākāśagamanamanīśvarasyānimittaṃ rājyalābha iti / taditaratrāpi",
  "GSP31yuktdipu:2515_3": "syāt / na tvasti / tasmādayuktaṃ mṛgatṛṣṇikāsvapnādivadasattvaṃ bhāvānām / arthakriyā",
  "GSP31yuktdipu:2515_4": "ca na syāt / yathā svapne snātānuliptāśitapītavastrācchāditānāmaphalatvaṃ dṛṣṭam,",
  "GSP31yuktdipu:2516": "evamihāpi syāt / śukravisargavaditi cet,",
  "GSP31yuktdipu:2517": "syādetat- yathā dvayasamāptipūrvakaḥ śukravisargaḥ sa ca tadabhāve 'pi svapne bhavati,",
  "GSP31yuktdipu:2518": "evamitaratsyāditi / tadayuktam,",
  "GSP31yuktdipu:2519": "rāgādinimittatvāt / tathāhi jāgrato 'pi tat dvayasamāpattimantareṇa bhavati / tasmānmanorañjanānimittaṃ tat / pretavaditi cet syādiyaṃ mama sadbuddhiḥ,",
  "GSP31yuktdipu:2520": "yathā pretānāmasadbhiḥpūyanadyādibhirarthakriyā,",
  "GSP31yuktdipu:2521_0": "narakapālaiśca bādhanam / evamatrāpi syāditi / tadayuktam / asiddhatvāt / na hyetadasaditi",
  "GSP31yuktdipu:2521_1": "siddham / kiṃca pratyakṣeṇa cāpratyakṣabādhanāt / iha pratyakṣaṃ balīya ityapratyakṣasya",
  "GSP31yuktdipu:2521_2": "tena pratyākhyānamupapadyate / bhavantastvapratyakṣena pratyakṣaṃ pratyācakṣate /",
  "GSP31yuktdipu:2521_3": "tasmādayuktaṃ narakalāpādivadasatāmarthakriyeti / svabhāvabhedāttadasattvamiti cet,",
  "GSP31yuktdipu:2522": "syādetat- yadi paramārthato narakapālāḥ syusteṣāmapi duḥkhasambandhaḥ syāt,",
  "GSP31yuktdipu:2523": "mūrtimattvāviśeṣāt / na",
  "GSP31yuktdipu:2524": "tu teṣāṃ bādhāsti / tasmād bhrāntirasāviti / etadayuktam / kasmāt ?",
  "GSP31yuktdipu:2525": "karmaśaktivaicitryāt / pratyakṣameva tāvatkarmanimitto vāgbuddhisvabhāvāhāravihāraśaktibhedabhinno vicitraḥ saṃsāra upalabhyate / sa nipuṇamavekṣitumaśakyaḥ,",
  "GSP31yuktdipu:2526": "gambhīratvāt / kiṃ punarapratyakṣakarmaṇāṃ vipākavaiśvarūpyamatarkagocaramasmadādibuddhayaḥ paricchetsyanti ?",
  "GSP31yuktdipu:2527": "tasmānmanorathamātrametat / dharmādharmānupapattiśca syāt / yathā svapne brahmahatyāsurāpānāgamyagamanādīnāmaphalatvam,",
  "GSP31yuktdipu:2528": "evamitaratrāpi syāt,",
  "GSP31yuktdipu:2529": "asadaviśeṣāt / middhopaghātāttadviśeṣa iti cet na,",
  "GSP31yuktdipu:2530_0": "aviśeṣāt / asattve tulye kvacidupaghātaḥ kvacinnetīcchāmātrametat / evaṃ cet nāsantaḥ",
  "GSP31yuktdipu:2530_1": "pṛthivyādayaḥ / na cedasanto yuktamupadiṣṭaṃ buddhīndriyāṇi teṣāṃ pañca viśeṣāviśeṣaviṣayāṇīti // 34 //",
  "GSP31yuktdipu:2531": "// iti śrīyuktidīpikāyāṃ saptamamāhnikam //",
  "GSP31yuktdipu:2532": "-----------------------------------------------------------------------",
  "GSP31yuktdipu:2533": "kārikā 35",
  "GSP31yuktdipu:2534": "-----------------------------------------------------------------------",
  "GSP31yuktdipu:2535": "dvāridvārabhāvameṣāmidānīṃ vakṣyāmaḥ / tatra bāhyaṃ karaṇaṃ dvāram, antaḥkaraṇaṃ dvārīti /",
  "GSP31yuktdipu:2536": "āha,",
  "GSP31yuktdipu:2537": "karaṇāviśeṣādayuktam antaḥkaraṇasya hīndriyānāṃ ca karaṇatvamaviśiṣṭam / tatra ko heturantaḥkaraṇaṃ dvāri,",
  "GSP31yuktdipu:2538": "dvārāṇīndriyāṇīti ?",
  "GSP31yuktdipu:2539": "ucyate-",
  "GSP31yuktdipu:2540": "sāntaḥkaraṇā buddhiḥ sarvaṃ viṣayamavagāhate yasmāt /",
  "GSP31yuktdipu:2541": "tasmāt trividhaṃ karaṇaṃ dvāri dvārāṇi śeṣāṇi // ISk_35 //",
  "GSP31yuktdipu:2542_0": "sahāntaḥkaraṇena vartate yā sāntaḥkaraṇā buddhiḥ / ahaṃkāramanobhyāṃ sahitā buddhirityarthaḥ /",
  "GSP31yuktdipu:2542_1": "atra cāntaḥkaraṇagrahaṇenaiva buddhergrahaṇe siddhe bhūyo buddhigrahaṇaṃ prādhānyakhyāpanārtham /",
  "GSP31yuktdipu:2542_2": "bhavati hi pradhānasya sāmānye 'ntarbhūtasyāpi pṛthagupadeśaḥ / tadyathā",
  "GSP31yuktdipu:2543": "jagāma taṃ vanoddeśaṃ vyāsaḥ saha maharṣibhiḥ /",
  "GSP31yuktdipu:2544": "iti maharṣigrahaṇe vyāso 'pyantarbhūtaḥ prādhānyātpṛthagucyate,",
  "GSP31yuktdipu:2545": "evaṃ sāntaḥkaraṇā buddhiḥ sarvaṃ viṣayamavagāhate,",
  "GSP31yuktdipu:2546": "viśiṣṭānaviśiṣṭāṃśca śabdādīnsannikṛṣṭaviprakṛṣṭavyavahitānpramāṇabalena svavṛtte viṣayīkarotītyarthaḥ / etaduktaṃ bhavati aniyataviṣayo dvārī,",
  "GSP31yuktdipu:2547": "niyataviṣayāṇi dvārāṇi / tadyathā prāsādasya pūrvottaradakṣiṇapaścimānāṃ svadiṅniyamo na pūrvamuttaraṃ dakṣiṇaṃ paścimaṃ vā kadācidbhavati,",
  "GSP31yuktdipu:2548_0": "tathetarāṇyapi dvārīṇi / tatrāniyatāḥ sarvadigavasthitairdvāraiḥ pravartanta evamihāpi",
  "GSP31yuktdipu:2548_1": "śrotrādīni svaviṣayaniyatāni / sāntaḥkaraṇā tu buddhiḥ sarvaṃ viṣayamavagāhate yasmāt",
  "GSP31yuktdipu:2548_2": "tasmādaniyataviṣayatvādupapannamettrividhaṃ karaṇaṃ dvāri,",
  "GSP31yuktdipu:2549": "dvārāṇi śeṣāṇīti // 35 //",
  "GSP31yuktdipu:2550": "-----------------------------------------------------------------------",
  "GSP31yuktdipu:2551": "kārikā 36",
  "GSP31yuktdipu:2552": "-----------------------------------------------------------------------",
  "GSP31yuktdipu:2553": "ete pradīpakalpāḥ parasparavilakṣaṇā guṇaviśeṣāḥ /",
  "GSP31yuktdipu:2554": "kṛtsnaṃ puruṣasyārthaṃ prakāśya buddhau prayacchanti // ISk_36 //",
  "GSP31yuktdipu:2555": "ete ityanena trayamabhisambadhnāti śrotrādīnāmanyatamaṃ mano 'haṃkāraśca / pradīpakalpā ityanena prakāśasāmyaṃ karaṇaparvaṇa ācaṣṭe,",
  "GSP31yuktdipu:2556": "yathā pradīpaḥ prakāśaka evaṃ karaṇamapi,",
  "GSP31yuktdipu:2557": "tadvyāpāre sati viṣayāvirbhāvānupapatteḥ / parasparavilakṣaṇa ityanena vyastavṛttiṃ pūrvoktāmākarṣati / tayā hyeṣāṃ vailakṣaṇyamanumīyate,",
  "GSP31yuktdipu:2558_0": "ālocanasaṃkalpābhimānabhedāt / guṇaviśeṣā ityanena sattvādīnāṃ puruṣavijñānamuddiśya",
  "GSP31yuktdipu:2558_1": "tadbhāvena pariṇāmaṃ khyāpayati / kṛtsnaṃ puruṣasyārthamiti viśeṣāviśeṣalakṣaṇaṃ",
  "GSP31yuktdipu:2558_2": "kāryaṃ āhāryadhāryaprakāśyatayā yathāsambhavaṃ prakāśya svavṛttyanuguṇaṃ kṛtvā viṣayavyāpāreṇānubhūya buddhāvādhatte,",
  "GSP31yuktdipu:2559_0": "atadviṣayatāmāpādayatītyarthaḥ / kadācittu buddhireva bāhyakaraṇasaṃkalpābhimānagṛhītam /",
  "GSP31yuktdipu:2559_1": "sarvathā tvayaṃ śāstrārtho yena vā tena karaṇena viṣayamupāttaṃ buddhiradhyavasyati /",
  "GSP31yuktdipu:2559_2": "tayā cādhyavasāyarūpāpannayā cetanāśaktiranugṛhyate na karaṇāntarasya puruṣeṇa samabandho",
  "GSP31yuktdipu:2559_3": "'sti / tataśca dvāriṇāṃ bahutvāttaddarśanaviśeṣasvātantryasamuccayāntaḥkaraṇapuruṣakartṛtvadoṣāṇāmaprasaṃgaḥ // 36 //",
  "GSP31yuktdipu:2560": "-----------------------------------------------------------------------",
  "GSP31yuktdipu:2561": "kārikā 37",
  "GSP31yuktdipu:2562": "-----------------------------------------------------------------------",
  "GSP31yuktdipu:2563": "āha,",
  "GSP31yuktdipu:2564": "kaḥ punaratra heturyena dvāritvāviśeṣe satyahaṃkāramanasī buddhau viṣayādhānaṃ kuruto na punaranayoḥ sākṣātpuruṣeṇa sambandha iti ?",
  "GSP31yuktdipu:2565": "ucyate-",
  "GSP31yuktdipu:2566": "sarva pratyupabhogaṃ yasmāt puruṣasya sādhayati buddhiḥ /",
  "GSP31yuktdipu:2567": "ahaṃkāramanasorhi,",
  "GSP31yuktdipu:2568": "nāsti niścayarūpatā,",
  "GSP31yuktdipu:2569_0": "saṃkalpābhimānamātrarūpatvāt / aniścitaviṣayayā ca karaṇavṛttyā puruṣasya samandho",
  "GSP31yuktdipu:2569_1": "'narthakaḥ syāt / svayaṃ vā niśceturasya kartṛtvaṃ syāt / tataścāmiśraniścayakāraṇatvādayamapyāmiśrarūpaḥ",
  "GSP31yuktdipu:2569_2": "syāt / sarvaṃ caitaduktottaraṃ niścayarūpā hi buddhiḥ / atastadvṛttyupanipātī viṣayaḥ",
  "GSP31yuktdipu:2569_3": "sannidhānamātrātpuruṣeṇa saṃcetito nāsyaudāsīnyaṃ bādhitumutsahate,",
  "GSP31yuktdipu:2570": "no khalvapyānarthakyamanuṣajyate / etaduktaṃ sarvaṃ pratyupabhogaṃ yasmātpuruṣasya sādhayati buddhiriti /",
  "GSP31yuktdipu:2571": "āha,",
  "GSP31yuktdipu:2572": "evamapi śabdādilakṣaṇo viṣayaḥ prakṛtaḥ,",
  "GSP31yuktdipu:2573_0": "sa ca buddhyā sarvaḥ pratipādyate / tatra viṣayāntaramapyasti pradhānapuruṣāntaralakṣaṇam /",
  "GSP31yuktdipu:2573_1": "tathā cāhuḥ / “upabhogasya śabdādyupalabdhirādiḥ guṇapuruṣopalabdhirantaḥ” / tasmāttatpratipattyarthaṃ",
  "GSP31yuktdipu:2573_2": "karaṇāntaraṃ vaktavyamiti /",
  "GSP31yuktdipu:2574": "ucyate- na vaktavyam / kiṃ kāraṇam / yasmāt",
  "GSP31yuktdipu:2575": "saiva ca viśinaṣṭi punaḥ pradhānapuruṣāntaraṃ sūkṣmam // ISk_37 //",
  "GSP31yuktdipu:2576_0": "yato yasmātkāraṇāt sā buddhireva hi kāṣṭhāpannena tamasābhibhūtatvāddharmādīnāṃ sattvadharmāṇāṃ",
  "GSP31yuktdipu:2576_1": "prakṛtibhūtānvikārabhūtānparatantrānupakāryānupakārakānacetanānsaṃsargadharmiṇaśca",
  "GSP31yuktdipu:2576_2": "guṇānātmatvenādhyavasya puruṣāyopaharati / sa ca mithyājñānābhyāsavāsanānurañjitaṃ",
  "GSP31yuktdipu:2576_3": "buddhipratyayamanurudhyamāno darśitaviṣayatvāttathaiva pratipadyate / yadā tu dharmādyabhyāsāttamorūpāgame",
  "GSP31yuktdipu:2576_4": "satyuttarottarāṇāṃ sattvadharmāṇamutkarṣastadā vinivṛttamithyāpratyayā vṛttiḥ / na",
  "GSP31yuktdipu:2576_5": "prakṛtivikārabhūtaḥ svatantro 'nupakāryo 'nupakārakaścetano 'saṃsargadharmā ca /",
  "GSP31yuktdipu:2576_6": "tato viparītāśca guṇā iti śuddhādhyavasāyaṃ karoti / puruṣaśca paropahṛtapravṛttitvāttathaiva",
  "GSP31yuktdipu:2576_7": "pratipadyate / tadetad guṇānāṃ puruṣasya cāntaraṃ dvayorapi niścayasvabhāvatvādasmātpūrvoktadharmabhede",
  "GSP31yuktdipu:2576_8": "'pi sati sūkṣmaṃ gambhīraṃ durjñeyam / ataśca sūkṣmaṃ yad buddhimātramavalambya tadaviśiṣṭāyāścetanāśakaktergrāhyagrāhaka_____ // 37 //",
  "GSP31yuktdipu:2577": "-----------------------------------------------------------------------",
  "GSP31yuktdipu:2578": "kārikā 38",
  "GSP31yuktdipu:2579": "-----------------------------------------------------------------------",
  "GSP31yuktdipu:2580": "vyākhyātaṃ karaṇaparva / kāryaparvedānīṃ vaktavyam / tasya ca purastāduddeśaḥ kṛtaḥ- kāryaṃ ca tasya daśadhā pañca viśeṣā iti / sāmprataṃ tu nirdeśaṃ kariṣyāmaḥ /",
  "GSP31yuktdipu:2581": "āha, yadyevaṃ tasmādidameva tāvaducyatāṃ ke viśeṣāḥ, ke 'viśeṣā iti /",
  "GSP31yuktdipu:2582": "ucyate-",
  "GSP31yuktdipu:2583": "tanmātrāṇyaviśeṣāḥ",
  "GSP31yuktdipu:2584": "yāni tanmātrāṇi pañcāhaṃkārādutpadyante iti prāgapadiṣṭam / te khalvaviśeṣāḥ / kāni punastanmātrāṇītyucyate śabdatanmātraṃ,",
  "GSP31yuktdipu:2585": "sparśatanmātraṃ,",
  "GSP31yuktdipu:2586": "rūpatanmātraṃ,",
  "GSP31yuktdipu:2587": "rasatanmātraṃ,",
  "GSP31yuktdipu:2588": "gandhatanmātramiti /",
  "GSP31yuktdipu:2589": "kathaṃ punastanmātrāṇīti ?",
  "GSP31yuktdipu:2590": "ucyate- tulyajātīyaviśeṣānupapatteḥ / anye śabdajātyabhede 'pi /",
  "GSP31yuktdipu:2591_0": "sati viśeṣā udātānudāttasvaritānunāsikādayastatra na santi tasmācchabdatanmātram /",
  "GSP31yuktdipu:2591_1": "evaṃ sparśatanmātre mṛdukaṭhinādayaḥ / evaṃ rūpatanmātre śuklakṛṣṇādayaḥ / evaṃ rasatanmātre",
  "GSP31yuktdipu:2591_2": "madhurāmlādayaḥ / evaṃ gandhatanmātre surabhyādayaḥ / tasmāttasya tasya guṇasya sāmānyamevātra,",
  "GSP31yuktdipu:2592": "na viśeṣa iti tanmātrāsvete 'viśeṣāḥ /",
  "GSP31yuktdipu:2593": "āha, atha ke punarviśeṣā iti ?",
  "GSP31yuktdipu:2594": "ucyate- yāni khalu",
  "GSP31yuktdipu:2595": "tebhyo bhūtāni pañca pañcabhyaḥ /",
  "GSP31yuktdipu:2596": "utpadyante",
  "GSP31yuktdipu:2597": "ete smṛtā viśeṣāḥ",
  "GSP31yuktdipu:2598": "tatra śabdatanmātrādākāśam,",
  "GSP31yuktdipu:2599": "sparśatanmātrādvāyuḥ,",
  "GSP31yuktdipu:2600": "rūpatanmātrāttejaḥ,",
  "GSP31yuktdipu:2601": "rasatanmātrādāpaḥ,",
  "GSP31yuktdipu:2602_0": "gandhatanmātrātpṛthivī / tebhyo bhūtānītyetāvati vaktavye pañca pañcabhya iti grahaṇaṃ",
  "GSP31yuktdipu:2602_1": "samasaṃkhyākatastadutpattijñāpanārtham / tenaikaikasmāttanmātrādekaikasya viśeṣasyotpattiḥ",
  "GSP31yuktdipu:2602_2": "siddhā / tataśca yadanyeṣāmācāryāṇāmabhipretam ekalakṣaṇebhyastanmātrebhyaḥ parasparānupraveśādekottarā",
  "GSP31yuktdipu:2602_3": "viśeṣāḥ sṛjyanta iti tatpratiṣiddhaṃ bhavati / kintarhi antareṇāpi tanmātrānupraveśamekottarebhyo",
  "GSP31yuktdipu:2602_4": "bhūtebhya ekottarāṇāṃ bhūtaviśeṣāṇāmutpattiḥ / tatra śabdaguṇācchabdatanmātrādākāśamekaguṇam,",
  "GSP31yuktdipu:2603": "śabdasparśaguṇātsparśatanmātrāddviguṇo vāyuḥ,",
  "GSP31yuktdipu:2604": "śabdasparśarūpaguṇādrūpatanmātrāttriguṇaṃ tejaḥ,",
  "GSP31yuktdipu:2605": "śabdasparśarūparasaguṇādrasatanmātrāccaturguṇā āpaḥ,",
  "GSP31yuktdipu:2606": "śabdasparśarūparasagandhād gandhatanmātrātpañcaguṇā pṛthivī / atra ca vāyoḥ śītaḥ sparśa apāṃ ca,",
  "GSP31yuktdipu:2607": "tejasa uṣṇaḥ,",
  "GSP31yuktdipu:2608": "anuṣṇāśītaḥ pṛthivyāḥ / rūpaṃ ca śuklaṃ bhāsvaraṃ ca tejaso 'pāṃ ca,",
  "GSP31yuktdipu:2609": "kṛṣṇaṃ pṛthivyāḥ / raso madhuro 'pām,",
  "GSP31yuktdipu:2610": "sādhāraṇaḥ pṛthivyāḥ / gandhastu pārthiva eva tadavayavānupraveśādbhūtāntareṣūpalabhyate / ityete pṛthivyādīnāṃ dharmāḥ / anye ca parasparānugrāhakāḥ / ke punasta ityāha-",
  "GSP31yuktdipu:2611": "ākāro gaurāṃ raukṣyaṃ varaṇaṃ sthairyameva ca /",
  "GSP31yuktdipu:2612": "sthitibhedaḥ kṣamā kṛṣṇacchāyā sarvopabhogyate //",
  "GSP31yuktdipu:2613": "iti te pārthivā dharmāstadviśiṣṭāstathā pare /",
  "GSP31yuktdipu:2614": "jalāgnipavanākāśavyāpakāstānnibodhata //",
  "GSP31yuktdipu:2615": "snehaḥ saukṣmyaṃ prabhā śauklyaṃ mārdavaṃ gauravaṃ ca yat /",
  "GSP31yuktdipu:2616": "śaityaṃ rakṣā pavitratvaṃ santānaścaudakā guṇāḥ //",
  "GSP31yuktdipu:2617": "ūrdhvagaṃ pāvakaṃ dagdhṛ pācakaṃ laghu bhāsvaram /",
  "GSP31yuktdipu:2618": "pradhvaṃsyojasvitā jyotiḥ pūrvābhyāṃ savilakṣaṇam //",
  "GSP31yuktdipu:2619": "tiryaggatiḥ pavitratvamākṣepo nodanaṃ balam /",
  "GSP31yuktdipu:2620": "raukṣyamacchāyatā śaityaṃ vāyordharmāḥ pṛthagvidhāḥ //",
  "GSP31yuktdipu:2621": "sarvatogatiravyūho viṣkambhaśceti te trayaḥ /",
  "GSP31yuktdipu:2622": "ākāśadharmā vijñeyāḥ pūrvadharmavirodhinaḥ //",
  "GSP31yuktdipu:2623": "saṃhatānāṃ tu yatkāryaṃ sāmānyaṃ te gavādayaḥ /",
  "GSP31yuktdipu:2624": "itaretaradharmebhyo viśeṣānnātra saṃśayaḥ //",
  "GSP31yuktdipu:2625_0": "tatrākārādidharmaiḥ pṛthivyā lokasya copakriyate bhūtāntarāṇāṃ ca / tatrākārāttāvat",
  "GSP31yuktdipu:2625_1": "gavādīnāṃ ghaṭādīnāṃ cākāranirvṛttiḥ gauravādeṣāmavasthānam / raukṣyādapāṃ saṃgraho",
  "GSP31yuktdipu:2625_2": "vaiśadyaṃ ca bhūtānām / varaṇādanabhipretānāṃ chādanam / sthairyādvṛttiḥ prajānāṃ",
  "GSP31yuktdipu:2625_3": "bhūtāntarāṇāṃ ca / sthitermātrādisannidhānādyanugrahaḥ / bhedādghaṭādiniṣpattiḥ /",
  "GSP31yuktdipu:2625_4": "vyūhaścāvayavānām / kṣānterupabhogabhogyatā / kṛṣṇacchāyatvādrātrisampacchāyākāryaprasiddhiśca /",
  "GSP31yuktdipu:2625_5": "sarvopabhogyatvātsarvabhūtānugrahaḥ / evaṃ snehādibhirlokasyopakāraḥ kriyate bhūtāntarāṇāṃ",
  "GSP31yuktdipu:2625_6": "ca / snehādrūpasaṃpadvāyupratīkāro 'gniśamanaṃ saṃgrahaśca pṛthivyāḥ / saukṣmyādanupraveśaḥ /",
  "GSP31yuktdipu:2625_7": "śauklyāccandrādvinirvṛttiḥ / mārdavātsnānāvagāhanamekakriyā kaṭhinānām cāvanāmanam /",
  "GSP31yuktdipu:2625_8": "gauravātsantānācca bhūtānugrahārthaṃ srotastvam / śaityāduṣṇapratīkāraḥ / rakṣātaḥ",
  "GSP31yuktdipu:2625_9": "prajāsu ghoraśamanam / pavitratvāddharmopacayaḥ śaucavidhiralakṣyopaghātaśca / santānāddravyasaṃghātaḥ /",
  "GSP31yuktdipu:2625_10": "tathordhvagatyādibhirdharmamātraistejasāṃ lokasya copakriyate bhūtāntarāṇāṃ ca /",
  "GSP31yuktdipu:2625_11": "ūrdhvagateḥ pākaprakāśasiddhiḥ / pāvakatvād dravyaśaucaṃ ca / dāhakatvātkṣārotpattiḥ /",
  "GSP31yuktdipu:2625_12": "śītapratīkāro nabhasaścoṣṇatvaṃ śabdaniṣpattyartham / pācakatvātsvedya svedanamannapaktiḥ",
  "GSP31yuktdipu:2625_13": "pṛthivyavayavānāṃ kriyāyogyatā,",
  "GSP31yuktdipu:2626": "tathā bāhyāntarapariṇāmaḥ,",
  "GSP31yuktdipu:2627_0": "rasalohitamāṃsasnāyvasthimajjāśukrāṇāṃ lāghavāddāhyātikramaḥ / bhāsvaratvāddravyāntaraprakāśanam /",
  "GSP31yuktdipu:2627_1": "pradhvaṃsitvāddagdhapakvānāmupabhogaḥ / taijasaḥ prajāpālanam / tathā tiryakpātādibhirdharmairvāyunā",
  "GSP31yuktdipu:2627_2": "lokasya copakāraḥ kriyate bhūtāntarāṇāṃ ca / tiryakpātāddṛṣṭivikṣepo gandhasaṃvahanaṃ",
  "GSP31yuktdipu:2627_3": "ca / pavitratvātpūtidravyapavanam / ākṣepanodanābhyāmutkarṣaḥ prathamaṃ dharmāmbhasaḥ /",
  "GSP31yuktdipu:2627_4": "vyūhaśca śarīre rasādīnāṃ dhātūnāṃ ca / agneścopadhmānamabhidhātaścākāśasya / balātsamīkaraṇaṃ",
  "GSP31yuktdipu:2627_5": "sarveṣām / raukṣyādviśoṣaṇam / acchāyatvādahorātraprasiddhiḥ /",
  "GSP31yuktdipu:2628_0": "śaityāduṣṇapratīkāraḥ / tathā sarvatogatyādibhirdharmairnabhasā lokasyopakāraḥ kriyate",
  "GSP31yuktdipu:2628_1": "bhūtāntarāṇāṃ ca / sarvatogateḥ samantāttulyadeśaśravaṇanāmekaśrutitvam / avyūhaviṣkambhābhyāṃ",
  "GSP31yuktdipu:2628_2": "sarveṣāmavakāśatādānamityuktāḥ pṛthivyādayaḥ / ete viśeṣā ityucyanta iti /",
  "GSP31yuktdipu:2629": "āha, kathaṃ punarete viśeṣā ityucyante ?",
  "GSP31yuktdipu:2630": "yasmāt",
  "GSP31yuktdipu:2631": "śāntā ghorāśca mūḍhāśca // ISk_38 //",
  "GSP31yuktdipu:2632_0": "tatra śāntāstāvat svasaṃskāraviśeṣayogāttatsannidhau prasādādidharmotpatteḥ / ghorāstu",
  "GSP31yuktdipu:2632_1": "śeṣādidharmanimittatvāt / mūḍhāśca varaṇādidharmahetutvāt / tanmātrāṇi punaraśāntaghoramūḍhāni",
  "GSP31yuktdipu:2632_2": "ato 'viśeṣā ityucyante / tadete yathā vyākhyātā aviśeṣā viśeṣāḥ puruṣārthasiddhyarthaṃ",
  "GSP31yuktdipu:2632_3": "bahudhā vyavatiṣṭhante / kasmāt ?",
  "GSP31yuktdipu:2633": "na hyeteṣāmekadhāvasthāne puruṣārthaḥ siddhyatīti // 38 //",
  "GSP31yuktdipu:2634": "-----------------------------------------------------------------------",
  "GSP31yuktdipu:2635": "kārikā 39",
  "GSP31yuktdipu:2636": "-----------------------------------------------------------------------",
  "GSP31yuktdipu:2637": "āha, atisāmānyoktamidamityato na pratipadyāmahe / tasmādvaktavyaṃ kathaṃ viśeṣaṇāmavasthānamiti ?",
  "GSP31yuktdipu:2638": "ucyate-",
  "GSP31yuktdipu:2639": "sūkṣmā mātāpitṛjāḥ saha prabhūtaistridhā viśeṣāḥ syuḥ /",
  "GSP31yuktdipu:2640_0": "tatra sūkṣmā nāma ceṣṭāśritaṃ prāṇāṣṭakaṃ saṃsarati / mātṛpitṛjāstu dvividhāḥ / jarāyujā",
  "GSP31yuktdipu:2640_1": "aṇḍajāśca / teṣāṃ kośopahṛtāḥ kośāḥ lomarudhiramāṃsāsthisnāyuśukralakṣaṇaḥ / tatra",
  "GSP31yuktdipu:2640_2": "lomarudhiramāṃsānāṃ mātṛtaḥ sambhavaḥ / asthisnāyuśukrāṇāṃ pitṛtaḥ / tatraivāśitapītādhyāsā",
  "GSP31yuktdipu:2640_3": "daṣṭau kośānapare vyācakṣate /",
  "GSP31yuktdipu:2641": "kathaṃ punareṣāṃ kośatvam ?",
  "GSP31yuktdipu:2642": "āveṣṭanasāmarthyāt / yathā kośakāraḥ kośenāveṣṭito 'svatantraḥ,",
  "GSP31yuktdipu:2643": "evaṃ sūkṣmaśarīraṃ saprāṇametairāveṣṭitamasvatantraṃ tattatkarmopacinoti /",
  "GSP31yuktdipu:2644": "prabhūtāstūdbhijjāḥ svedajāśca tadetaistrividhairdaivamānavatairyagyonalakṣaṇastrividho bhūtasarga ārabhyate / tatra devānāṃ caturvidhaṃ śarīraṃ pradhānānugrahāt,",
  "GSP31yuktdipu:2645_0": "yathā paramarṣerviriñcasya ca / tatsiddhibhyo yathā brahmaṇaḥ putrāṇāṃ tatputraputrāṇāṃ",
  "GSP31yuktdipu:2645_1": "ca / mātāpitṛto yathāditeḥ kaśyapasya ca putrāṇām / kevalādvā yathā pitṛto mitrāvaruṇābhyāṃ",
  "GSP31yuktdipu:2645_2": "vaśiṣṭhasya / manuṣyāṇāṃ tu jarāyujam / dharmaśaktiviśeṣāttu kasyacidanyathāpi bhavati /",
  "GSP31yuktdipu:2645_3": "yathā droṇakṛpakṛpīdhṛṣṭadyumnādīnām / tiryagyonīnāmapi caturvidham",
  "GSP31yuktdipu:2646": "jarāyujaṃ gavādīnāmaṇḍajaṃ caiva pakṣiṇām /",
  "GSP31yuktdipu:2647": "tṛṇādeścodbhijjaṃ kṣudrajantūnāṃ svedajaṃ smṛtam //",
  "GSP31yuktdipu:2648": "evaṃ trividhā viśeṣā vyākhyātāḥ /",
  "GSP31yuktdipu:2649": "tatra kecinniyatāḥ kecidaniyatā ityāha- ke punaratra niyatāḥ, ke vāniyatāḥ ?",
  "GSP31yuktdipu:2650": "sūkṣmāsteṣāṃ niyatā mātāpitṛjā nivartante // ISk_39 //",
  "GSP31yuktdipu:2651_0": "sūkṣmā āsargapralayānnityāḥ mātṛpitṛjā nivartante / saha prabhūtairiti vartate /",
  "GSP31yuktdipu:2651_1": "kecittu prabhūtagrahaṇena bāhyānāmeva viśeṣāṇāṃ grahaṇamicchanti / teṣāmudbhijjasvedajayoragrahaṇam /",
  "GSP31yuktdipu:2651_2": "tasmādubhayathā prabhūtā ityetadanavadyam /",
  "GSP31yuktdipu:2652": "āha,",
  "GSP31yuktdipu:2653": "sūkṣmābhidhānamaprasiddhatvāt / mātāpitṛjāśca prabhūtāśca ityato yukta eṣāṃ parigrahaḥ / sūkṣmāstvaprasiddhā / tasmādvaktavyaṃ kathameṣāmutpattirastitvaṃ veti ?",
  "GSP31yuktdipu:2654_0": "ucyate- pūrvasarge prakṛterupapannānāṃ prāṇināṃ sattvadharmotkarṣādantareṇa dvayasamāpattiṃ",
  "GSP31yuktdipu:2654_1": "manasaivāpatyamanyadvā yathepsitaṃ prādurbabhūva / priyaṃ khalvapi cakṣuṣā nirīkṣya",
  "GSP31yuktdipu:2654_2": "kṛtārthamātmānaṃ manyate / tasyāmapi kṣīṇāyāṃ vāksiddhirbabhūva / abhibhāṣya prāṇino",
  "GSP31yuktdipu:2654_3": "yadicchanti tadāpādayanti / tadadyāpyanuvartate- yacchaṅkhī virutenāpatyaṃ bibharti /",
  "GSP31yuktdipu:2654_4": "priyaṃ khalvapi sambhāṣya mahatīṃ prītimanubhavati / tasyāmupakṣīṇāyāṃ hastasiddhirbabhūva /",
  "GSP31yuktdipu:2654_5": "saṃspṛśya pāṇimīpsitamarthamupapādayanti / tadetadadyāpyanuvartate- yatpriyaṃ cirādālokya",
  "GSP31yuktdipu:2654_6": "pāṇau saṃspṛśya prītirbhavati / asyāmupakṣīṇāyāmāśleṣasiddhirbabhūva / āliṅganena",
  "GSP31yuktdipu:2654_7": "prāṇina īpsitaṃ labhante / tadetadadyāpyanuvartate- yatpriyamāliṅgya nirvṛttirbhavati /",
  "GSP31yuktdipu:2654_8": "tasyāmupakṣīṇāyāṃ dvandvasiddhirārabdhā / strīpuṃsau saṃdhṛṣyāpatyamutpādayetāṃ mamedaṃ",
  "GSP31yuktdipu:2654_9": "mamedamiti ca parigrahāḥ pravṛttāḥ / etasminnevāvasare saṃsāro varṇyate /",
  "GSP31yuktdipu:2655_0": "tatra cācāryāṇāṃ vipratipattiḥ / pañcādhikaraṇasya tāvadvaivartaṃ śarīraṃ mātāpitṛsaṃsargakāle",
  "GSP31yuktdipu:2655_1": "karaṇāviṣṭaṃ śukraśoṇitamanupraviśati / tadanupraveśācca kalalādibhāvena vivardhate /",
  "GSP31yuktdipu:2655_2": "vyūḍhāvayavaṃ tūpalabdhapratyayaṃ māturudarānnissṛtya yau dharmādharmau ṣaṭsiddhyupabhogakāle",
  "GSP31yuktdipu:2655_3": "kṛtau tadvaśādavatiṣṭhate / yāvattatkṣayāccharīrapātastāvat / yadi dharmasaṃskṛtaṃ",
  "GSP31yuktdipu:2655_4": "karaṇaṃ tato dyudeśaṃ sūkṣmaśarīreṇa prāpyate,",
  "GSP31yuktdipu:2656": "tadviparyayāttu yātanāsthānaṃ tiryagyoniṃ vā,",
  "GSP31yuktdipu:2657_0": "miśrībhāvena mānuṣyam / evamātivāhikaṃ sūkṣmaśarīramindriyāṇāṃ dhāraṇaprāpaṇasamarthaṃ",
  "GSP31yuktdipu:2657_1": "nityaṃ bāhyenāpāyinā pariveṣṭyate parityajyate ca / patañjalestu sūkṣmaśarīraṃ yatsiddhikāle",
  "GSP31yuktdipu:2657_2": "pūrvamindriyāṇi bījadeśaṃ nayati tatra tatkṛtāśayavaśāt dyudeśaṃ yātanāsthānaṃ vā",
  "GSP31yuktdipu:2657_3": "karaṇāni vā prāpayya nivartate / tatra caivaṃ yuktāśayasya karmavaśādanyadutpadyate",
  "GSP31yuktdipu:2657_4": "yadindriyāṇi bījadeśaṃ nayati tadapi nivartate,",
  "GSP31yuktdipu:2658_0": "śarīrapāte cānyadutpadyate / evamanekāni śarīrāṇi / vindhyavāsinastu vibhutvādindriyāṇāṃ",
  "GSP31yuktdipu:2658_1": "bījadeśe vṛttyā janma / tattyāgo maraṇam / tasmānnāsti sūkṣmaśarīram / tasmānnirviśeṣaḥ",
  "GSP31yuktdipu:2658_2": "saṃsāra iti pakṣaḥ / eṣā sūkṣmaśarīrasyotpattiḥ // 39 //",
  "GSP31yuktdipu:2659": "-----------------------------------------------------------------------",
  "GSP31yuktdipu:2660": "kārikā 40",
  "GSP31yuktdipu:2661": "-----------------------------------------------------------------------",
  "GSP31yuktdipu:2662": "āha, evamanekaniścayeṣvācāryeṣu bhavataḥ kā pratipattiriti ?",
  "GSP31yuktdipu:2663": "ucyate- yattāvatpatañjalirāha sūkṣmaśarīraṃ vinivartate punaścānyadutpadyate,",
  "GSP31yuktdipu:2664": "tat sūkṣmāsteṣāṃ niyatā iti vacanādasmābhirnābhyupagamyate / tasmāt",
  "GSP31yuktdipu:2665": "pūrvotpannamasaktaṃ niyataṃ mahadādisūkṣmaparyantam /",
  "GSP31yuktdipu:2666": "saṃsarati nirupabhogaṃ bhāvairadhivāsitaṃ liṅgam // ISk_40 //",
  "GSP31yuktdipu:2667": "tatra pūrvotpannamityanena mahadādeḥ sūkṣmaparyantasya liṅgasyāsargapralayānnityatvamāha / asaktamityanena gūḍhasthirabījānupraveśamācaṣṭe / na hi liṅgaṃ kvacidvyāhanyate,",
  "GSP31yuktdipu:2668_0": "kiṃ tarhi likṣādi bījamapyāviśati / badaragolamapi bhitvā praviśati / niyatamityanena",
  "GSP31yuktdipu:2668_1": "pratipuruṣavyavasthāṃ pratijānāti / sādhāraṇo hi mahānprakṛtitvāditi vārṣagaṇānāṃ",
  "GSP31yuktdipu:2668_2": "pakṣaḥ / mahadādītyanena prāṇāṣṭakaṃ parigṛhṇāti pūrvātmānaḥ prāṇādyāśca pañca vāyava",
  "GSP31yuktdipu:2668_3": "iti / sūkṣmaparyantamiti tattvāntarapratiṣedhamāha,",
  "GSP31yuktdipu:2669": "etāvadeva nāto 'nyaditi / saṃsaratīti gatimācaṣṭe,",
  "GSP31yuktdipu:2670_0": "tataścāvibhutvād bījāveśatyāgau prakhyāto bhavataḥ / nirupabhogamiti śarīrāntarasyāvakāśaṃ",
  "GSP31yuktdipu:2670_1": "karoti / sūkṣmaśarīrasya hyupabhogasāmarthye 'bhyupagamyamāne śarīrāntarasya niravakāśatvādanutpattiprasaṃgaḥ",
  "GSP31yuktdipu:2670_2": "syāt / bhāvairadhivāsitamityanena bhāvāṣṭakaparigrahaṃ dyotayati / buddhirūpairiha",
  "GSP31yuktdipu:2670_3": "dharmādibhiradhivāsitam / tatsāmarthyātsarvatrāpratihataṃ prāṇāṣṭakaṃ sūkṣmaśarīre",
  "GSP31yuktdipu:2670_4": "'vasthānagamanamātraphale vyavasthitam / dyutiryakpreteṣu saṃsaratīti tenaiva cārthasiddhau",
  "GSP31yuktdipu:2670_5": "śarīrāntaraparikalpanānarthakyamato na bahūni śarīrāṇi // 40 //",
  "GSP31yuktdipu:2671": "-----------------------------------------------------------------------",
  "GSP31yuktdipu:2672": "kārikā 41",
  "GSP31yuktdipu:2673": "-----------------------------------------------------------------------",
  "GSP31yuktdipu:2674": "yatpunaretaduktam- vibhutvādindriyāṇāṃ svātmanyavasthānaṃ vṛttilābho vṛttinirodhaśca saṃsāra iti,",
  "GSP31yuktdipu:2675": "ayuktametat / kasmāt ?",
  "GSP31yuktdipu:2676": "vibhutvāsiddheḥ / na hi vibhutvamindriyāṇāṃ kaścidabhyupagacchati / kiṃ kāraṇam ?",
  "GSP31yuktdipu:2677_0": "satatopalabdhiprasaṃgāt / yugapadupalabdhiprasaṃgācca / kāryakaraṇapuruṣāṇāṃ hi vibhutve",
  "GSP31yuktdipu:2677_1": "satatopalabdhiprasaṃgaḥ / viṣayāṇāṃ pratibandhābhāvātprasajyate / prātpyaviśeṣācca",
  "GSP31yuktdipu:2677_2": "sarvaviśeṣāṇāṃ yugapadupalabdhiprasaṃgaḥ / vyavahitaviṣayagrahaṇaṃ ca / sarvatra",
  "GSP31yuktdipu:2677_3": "sannidhānātsannikṛṣṭaviprakṛṣṭayoḥ pratyakṣānumānāgamānāṃ cāviśeṣaḥ prasajyate /",
  "GSP31yuktdipu:2677_4": "vṛttiviśeṣāttadviśeṣa iti cet na,",
  "GSP31yuktdipu:2678": "hetvabhāvāt / vibhūnāmihāsti vṛttiviśeṣa ityatra heturanuktaḥ / tasmānna karaṇānāṃ vibhutvamupapadyate / tasmāt",
  "GSP31yuktdipu:2679": "citraṃ yathāśrayamṛte sthāṇvādibhyo vinā yathā cchāyā /",
  "GSP31yuktdipu:2680": "tadvadvinā viśeṣairna tiṣṭhati nirāśrayaṃ liṅgam // ISk_41 //",
  "GSP31yuktdipu:2681": "yathā hi citrasya kuḍyamṛte 'vasthānaṃ nāsti,",
  "GSP31yuktdipu:2682": "sthāṇupuruṣādibhyo vā vinā cchāyāyāḥ tadvadvinā viśeṣairna tiṣṭhati nirāśrayaṃ liṅgam / tasmādupapannametat saviśeṣaḥ saṃsāraḥ /",
  "GSP31yuktdipu:2683": "āha, yadi saviśeṣaḥ saṃsārabījadeśagamane śarīramupalabhyeta / na tvevam / tasmādayuktametat /",
  "GSP31yuktdipu:2684": "ucyate- na, viśeṣitatvāt / sūkṣmaṃ taccharīramiti viśeṣitam / tato nāsyāhetukamagrahaṇamiti /",
  "GSP31yuktdipu:2685": "āha, sūkṣmaśarīrayogātpūrveśvaratvaprasaṃgaḥ / tasmādayuktaṃ tannimittamasyāgrahaṇamiti /",
  "GSP31yuktdipu:2686": "ucyate- na anekāntāt / tadyathā kṣudrajantūnāṃ sūkṣmaśarīraṃ laghimā ca,",
  "GSP31yuktdipu:2687_0": "na caiṣāmīśvaratvamevaṃ sarvaprāṇināṃ syāt / atha matamagṛhyamāṇena sambandhāt sthūlasyāpi",
  "GSP31yuktdipu:2687_1": "śarīrasyāgrahaṇaṃ pretāñjanasiddhamālyādivat / tadapyanupapannam / anekāntāt / tadyathā",
  "GSP31yuktdipu:2687_2": "karaṇairagṛhyamāṇaiḥ śarīrasya sambandhaḥ / na cāgrahaṇam,",
  "GSP31yuktdipu:2688_0": "piśācādibhirvā tathaitadapi syāt / kiṃca antaḥkaraṇānuvidhāne caiśvaryābhimānāt /",
  "GSP31yuktdipu:2688_1": "yasya cādhyavasāyamanuvidadhatyaṇimādīni tasyaiśvaryamabhipretam / na tu yasya svabhāvasiddhāni /",
  "GSP31yuktdipu:2688_2": "anyathā tu pipīlikādīnāmapyākāśagamanādaiśvaryaṃ syāt /",
  "GSP31yuktdipu:2689": "āha,",
  "GSP31yuktdipu:2690": "na,",
  "GSP31yuktdipu:2691": "śarīrānupapattiprasaṃgāt / sūkṣmaśarīrotpattau tarhi caritārthayoḥ śarīrāntarasāmarthyaṃ virudhyate / tasmādayuktam saviśeṣaḥ saṃsāraḥ /",
  "GSP31yuktdipu:2692": "ucyate- na anabhyupagamāt / na dharmādharmanimittaṃ vaivartaṃ śarīram,",
  "GSP31yuktdipu:2693_0": "kiṃ tarhi ādhikārikamityadoṣaḥ / na cānekaśarīratvamabhyupagamyate / tasmātpakṣāntaropālambho",
  "GSP31yuktdipu:2693_1": "'yam / kiṃ ca kṛtsnāśayapariṇāmāpratijñānāt / kṛtsnasyāśayasya pariṇāmaṃ jānannevamupālabhyaḥ",
  "GSP31yuktdipu:2693_2": "syādekadeśastu no vipariṇāmī / tasmānna kiṃcidetat / nimittāvaśeṣādāśayaikadeśābhivyaktirayukteti cet,",
  "GSP31yuktdipu:2694_0": "syānmatam- iha nimittānāmalpabahutvaviśeṣādāśayābhivyaktiviśeṣo dṛṣṭaḥ / tadyathā",
  "GSP31yuktdipu:2694_1": "vāyvādikrodhādiṣu / prāyaṇakālaścāyaṃ phalābhivyaktau nimittam / aviśiṣṭaścāsau /",
  "GSP31yuktdipu:2694_2": "tasmādāśayaikadeśapariṇāmo 'nupapanna iti / etaccāyuktam / kasmāt ?",
  "GSP31yuktdipu:2695": "naimittikatvāt / pūrvakṛtasya karmaṇaḥ phalabhogaparisamāptiḥ,",
  "GSP31yuktdipu:2696_0": "sāmpratasya ca phalopabhogārthavipariṇāmaḥ prāyaṇasya nimittam / na tu prāyaṇo vipariṇamasyeti /",
  "GSP31yuktdipu:2696_1": "kiṃca śarīrāntarābhāvaśca / kṛtsnasyāśayasyābhivyaktimicchataḥ śarīrāntarābhāvo nimittāntarābhāvātprāpnoti /",
  "GSP31yuktdipu:2696_2": "tatra kṛteneti cet na,",
  "GSP31yuktdipu:2697_0": "kalalādyavasthānāśe tadasambhavāt / tatra kṛtābhyāṃ hi bījāveśaḥ karaṇasya niṣpādito",
  "GSP31yuktdipu:2697_1": "yāvatkalalādyasthāyāmeva taccharīraṃ vinaṣṭamiti tatra kṛtāśayasyāsambhavāccharīrāntarānupapattiprasaṃgaḥ /",
  "GSP31yuktdipu:2697_2": "kiṃ ca sthāvarāṇāṃ ca śarīrāntarāsambhavaḥ / āśayasya sthāvaraśarīrārambhe caritārthatvātsthāvaraśarīreṇa",
  "GSP31yuktdipu:2697_3": "cāśayopādānasambhavāttasya saṃsārābhāvaḥ prāptaḥ / tasmādupapannametatpuruṣārthamādisargotpannaṃ",
  "GSP31yuktdipu:2697_4": "sūkṣmaśarīraṃ saṃsarati / yāvacca sa puruṣārtho na parisamāpyate tāvattiṣṭhata iti // 41 //",
  "GSP31yuktdipu:2698": "-----------------------------------------------------------------------",
  "GSP31yuktdipu:2699": "kārikā 42",
  "GSP31yuktdipu:2700": "-----------------------------------------------------------------------",
  "GSP31yuktdipu:2701": "āha,",
  "GSP31yuktdipu:2702": "yadi puruṣārthā liṅgasyotpattirabhyupagamyate tatsamanantaramevānena puruṣārtho 'vasāyayitavyo na punardevamānuṣatiryagbhāvena punaḥ punarājañjavībhāvo 'nuṣṭhātavya iti /",
  "GSP31yuktdipu:2703": "ucyate-",
  "GSP31yuktdipu:2704": "puruṣārthahetukamidaṃ nimittanaimittikaprasaṅgena /",
  "GSP31yuktdipu:2705": "prakṛtervibhutvayogānnaṭavad vyavatiṣṭhate liṅgam // ISk_42 //",
  "GSP31yuktdipu:2706": "yadyapi puruṣārthasiddhyarthaṃ liṅgamutpadyate,",
  "GSP31yuktdipu:2707_0": "tathāpi sattvarajastamasāṃ trayāṇāmapi prādhānyādrajastamobhyāmabhibhūte sattve tatpreritaṃ",
  "GSP31yuktdipu:2707_1": "nimittanaimittikaśarīrendriyaviṣayopabhoganirvartakaṃ śṛṇoti / tadyathā agnihotraṃ juhuyātsvargakāmo,",
  "GSP31yuktdipu:2708_0": "yamarājyamagniṣṭomenābhijayatīti / tatra phalecchayā yonīḥ prāṇādīṃśca sammukhīkṛtya",
  "GSP31yuktdipu:2708_1": "kriyāmārabhate / guṇavṛttavaicitryācca prayatnavānapi manovāgdehairmalinamapi karma",
  "GSP31yuktdipu:2708_2": "karoti / tataśca prakṛtervibhutvayogāttena tena nimittenopasthāpitaṃ devamanuṣyatiryakpretādiśarīramekasvabhāvamapi",
  "GSP31yuktdipu:2708_3": "sannaṭavadvyavatiṣṭhate liṅgamākṛtiviśeṣopādānatyāgasāmyataḥ / vibhutvaṃ guṇānāṃ",
  "GSP31yuktdipu:2708_4": "trayāṇāmapi sāmyāditaretarābhibhavo dṛṣṭaḥ / tasmādbhāvanimittaḥ saṃsāraḥ / tannimittānupādānānmokṣaḥ // 42 //",
  "GSP31yuktdipu:2709": "-----------------------------------------------------------------------",
  "GSP31yuktdipu:2710": "kārikā 43",
  "GSP31yuktdipu:2711": "-----------------------------------------------------------------------",
  "GSP31yuktdipu:2712": "āha,",
  "GSP31yuktdipu:2713": "bhāvā iti tatra bhavatābhidhīyate,",
  "GSP31yuktdipu:2714": "na cāsya śabdasyārthaṃ pratipadyāmahe / tasmādvaktavyamidaṃ ke punaramī bhāvā iti ?",
  "GSP31yuktdipu:2715": "ucyate- dharmādyā bhāvāḥ / dharmo jñānaṃ vairāgyamaiśvaryamadharmo 'jñānamavairāgyamanaiśvaryamityete bhāvāḥ /",
  "GSP31yuktdipu:2716_0": "tatrācāryāṇāṃ vipratipattiḥ / pañcādhikaraṇasya tāvaddvividhaṃ jñānaṃ prākṛtikaṃ",
  "GSP31yuktdipu:2716_1": "vaikṛtikaṃ ca / prākṛtikaṃ trividhaṃ- tattvasamakālaṃ sāṃsiddhikamābhiṣyandikaṃ ca /",
  "GSP31yuktdipu:2716_2": "tatra tattvasamakālaṃ saṃhataśca mahāṃstattvātmanā mahati pratyayo bhavati / utpannakāryakāraṇasya",
  "GSP31yuktdipu:2716_3": "tu sāṃsiddhikamābhiṣyandikaṃ ca bhavati / sāṃsiddhikaṃ yatsaṃhatavyūhasamakālaṃ niṣpadyate,",
  "GSP31yuktdipu:2717_0": "yathā paramarṣerjñānam / ābhiṣyandikaṃ ca saṃsiddhakāryakaraṇasya kāraṇāntareṇotpadyate /",
  "GSP31yuktdipu:2717_1": "vaikṛtaṃ tu dvividhaṃ svavaikṛtaṃ paravaikṛtaṃ ca / svavaikṛtaṃ tārakam / paravaikṛtaṃ",
  "GSP31yuktdipu:2717_2": "siddhyantarāṇi / āha ca",
  "GSP31yuktdipu:2718": "tattvasamaṃ vaivartam tatrābhiṣyandikaṃ dvitīyaṃ syāt /",
  "GSP31yuktdipu:2719": "vaikṛtamatastṛtīyaṃ ṣāṭkauśikametadākhātam //",
  "GSP31yuktdipu:2720": "atra tu sattvaiḥ sahotpattyaviśeṣātsāṃsiddhikamabhedenāha-",
  "GSP31yuktdipu:2721": "vaikṛtamapi ca dvividhaṃ svavaikṛtaṃ tatra tārakaṃ bhavati /",
  "GSP31yuktdipu:2722": "syātsaptavidhaṃ paravaikṛtaṃ svatārādi nirdiṣṭam //",
  "GSP31yuktdipu:2723": "iti yathā jñānamevaṃ dharmādayo 'pīti /",
  "GSP31yuktdipu:2724_0": "vindhyavāsinastu nāsti tattvasamaṃ sāṃsiddhikaṃ ca / kiṃ tarhi siddhirūpameva / tatra",
  "GSP31yuktdipu:2724_1": "paramarṣerapi sargasaṃghātavyūhottarakālameva jñānaṃ niṣpadyate yasmād gurumukhābhipratipatteḥ",
  "GSP31yuktdipu:2724_2": "pratipatsyata ityapītyāha- siddhaṃ nimittaṃ naimittikasyānugrahaṃ kurute,",
  "GSP31yuktdipu:2725_0": "nāpūrvamutpādayatīti / nimittanaimittikabhāvāccaivamupapadyate / tatra paramarṣeḥ",
  "GSP31yuktdipu:2725_1": "paṭurūhaḥ anyeṣāṃ kliṣṭa ityayaṃ viśeṣaḥ / sarveṣāmeva tu tārakādyaviśiṣṭamācārya",
  "GSP31yuktdipu:2725_2": "āha- trividhā bhāvāḥ sāṃsiddhikāḥ prākṛtikā vaikṛtikāśceti / tatra sāṃsiddhikagrahaṇāttattvasamakālaṃ pratyācaṣṭe,",
  "GSP31yuktdipu:2726": "naiva tadastīti / katham ?",
  "GSP31yuktdipu:2727": "yadi hi tathā syāttattvāntarānutpattisaṃghāto vyūhaścānarthakaḥ syāt / mahatyutpannaṃ jñānaṃ tatraivopalabdhamiti kaḥ saṃghātārthaḥ ?",
  "GSP31yuktdipu:2728": "tathā carṣerūho nopapadyate,",
  "GSP31yuktdipu:2729_0": "pratibandhābhāvāt / na hyasya kāryakāraṇavyūhasamakālajñānotpattau kaścitpratibandho",
  "GSP31yuktdipu:2729_1": "'sti / aparivṛtakhalatvādyataḥ kālāntaraṃ pratīkṣate / tasmādasya sahaiva kāryakāraṇābhyāṃ",
  "GSP31yuktdipu:2729_2": "jñānamabhiniṣpadyate pradīpaprakāśādityataḥ sāṃsiddhikam / anyeṣāṃ tu sattvasyāpaṭutvātkālāntareṇa",
  "GSP31yuktdipu:2729_3": "prakṛtyabhiṣyandād drāgiti bhavati / kṛṣṇasarpadarśanavat / tatprākṛtam / vaikṛtaṃ",
  "GSP31yuktdipu:2729_4": "tu dvividhaṃ pūrvavat / yathā ca paramarṣerjñānaṃ sāṃsiddhikamevaṃ māhātmyaśarīrasyaiśvaryaṃ,",
  "GSP31yuktdipu:2730": "bhṛgvādīnāṃ dharmaḥ,",
  "GSP31yuktdipu:2731_0": "sanakādīnāṃ vairāgyam / adharmo yakṣarakṣaḥprabhṛtīnām / anaiśvaryaṃ ṣaṭsiddhikṣayakālotpannānāṃ",
  "GSP31yuktdipu:2731_1": "manuṣyāṇāṃ tiraścāñca / rāgo 'jñānaṃ paramarṣivarjyānām / prākṛtāstu tadyathā vairāgyaṃ",
  "GSP31yuktdipu:2731_2": "bhagavadāsureḥ / tasya hi paramarṣisambhāvanādutpanno dharmaḥ,",
  "GSP31yuktdipu:2732_0": "aśuddhiṃ pratidvandvibhāvādapajagāma / tasyāmapahatāyāṃ prakṛteḥ śuddhisrotaḥ pravṛttaṃ",
  "GSP31yuktdipu:2732_1": "yenānugṛhīto duḥkhatrayābhighātādutpannajijñāsaḥ pravrajitaḥ / tathā maheśvarasamparkānnandina",
  "GSP31yuktdipu:2732_2": "aiśvaryam / nahuṣasyāgastyasamparkāddharma ityādi / vaikṛtāstu bhāvā asmadādīnām /",
  "GSP31yuktdipu:2732_3": "evaṃ trividhabhāvaparigrahāttvācāryasya na sarvaṃ svataḥ patañjalivat,",
  "GSP31yuktdipu:2733": "na sarvaṃ parataḥ pañcādhikaraṇavat",
  "GSP31yuktdipu:2734": "/ kintarhi mahatī svabhāvātivṛttiḥ prakṛtito 'lpā svato vikṛtitaḥ /",
  "GSP31yuktdipu:2735": "evam",
  "GSP31yuktdipu:2736": "sāṃsiddhikāśca bhāvāḥ prākṛtikā vaikṛtāśca dharmādyāḥ /",
  "GSP31yuktdipu:2737": "dṛṣṭāḥ karaṇāśrayiṇaḥ",
  "GSP31yuktdipu:2738": "yathā caite tathā",
  "GSP31yuktdipu:2739": "kāryāśrayiṇaśca kalalādyāḥ // ISk_43 //",
  "GSP31yuktdipu:2740_0": "trividhā eveti kalalādigrahaṇena śarīrāṇyāha / teṣāmākṛtivaiśvarūpyaṃ caturdaśavidhe",
  "GSP31yuktdipu:2740_1": "saṃsāre trividham / tatra sāṃsiddhikastāvat vaivarttānāṃ grahanakṣatratārādīnām /",
  "GSP31yuktdipu:2740_2": "jātikṛtaśca viśeṣaḥ haṃsānāṃ śauklyam,",
  "GSP31yuktdipu:2741_0": "tittiramayūrādīnāṃ citracchadatvamiti / prākṛtaṃ yathāmāhātmyaṃ śarīrābhimānāt tasya",
  "GSP31yuktdipu:2741_1": "hyabhimāno bhavati- hantāhaṃ putrānsrakṣye ye me karma kariṣyanti / ye māṃ paraṃ",
  "GSP31yuktdipu:2741_2": "ca jñāsyanti / sa yādṛksargamabhidhyāyati tādṛkpradhānādutpadyate / tadyathā maheśvarasya",
  "GSP31yuktdipu:2741_3": "rudrakoṭisṛṣṭāviti / vaikṛtāstu kalalādyāḥ / yathā bhiṣagvede 'bhihitam- kṣīraṃ pītvā",
  "GSP31yuktdipu:2741_4": "garbhiṇī gauraṃ putraṃ janayatīti / ete bhāvā vyākhyātāḥ / eṣāṃ vaiśvarūpyālliṅgasya",
  "GSP31yuktdipu:2741_5": "gativiśeṣaḥ saṃsāro bhavatīti // 43 //",
  "GSP31yuktdipu:2742": "-----------------------------------------------------------------------",
  "GSP31yuktdipu:2743": "kārikā 44",
  "GSP31yuktdipu:2744": "-----------------------------------------------------------------------",
  "GSP31yuktdipu:2745": "āha, kasya punarbhāvasyānuṣṭhānātko gamanaviśeṣo liṅgasya niṣpadyata iti ?",
  "GSP31yuktdipu:2746": "ucyate-",
  "GSP31yuktdipu:2747": "dharmeṇa gamanamūrdhvam",
  "GSP31yuktdipu:2748": "ukto dharmaḥ / tadanuṣṭhānādaṣṭavikalpāyāṃ devabhūmāvutpattirbhavati /",
  "GSP31yuktdipu:2749": "gamanamadhastād bhavatyadharmeṇa /",
  "GSP31yuktdipu:2750": "adharmo 'pyuktaḥ / tadanuṣṭhānāpañcavikalpāyāṃ tiryagbhūmāvutpattirbhavati /",
  "GSP31yuktdipu:2751": "āha,",
  "GSP31yuktdipu:2752": "ekabhūmiviśeṣānupapattiḥ,",
  "GSP31yuktdipu:2753": "gativiśeṣāt / yadi bhāvānāṃ bhūmiviśeṣanimittatvaṃ niyamyate tenaikasyāṃ bhūmau hīnamadhyamotkṛṣṭatvaṃ jātyākṛtisvabhāvānugrahopaghātānāṃ na prāpnoti /",
  "GSP31yuktdipu:2754": "ucyate- na tarhyanena bhūmiviśeṣo niyamyate,",
  "GSP31yuktdipu:2755": "kiṃ tarhi ūrdhvaśabda utkṛṣṭavacanaḥ / dharmeṇa deveṣu mānaveṣu tiryakṣu cordhvagamanamutkṛṣṭaṃ janma bhavati / tathādharmādadhogamanamapakṛṣṭaṃ janma bhavati /",
  "GSP31yuktdipu:2756": "jñānena cāpavargaḥ",
  "GSP31yuktdipu:2757": "caśabdo 'vadhāraṇārthaḥ / jñānenaivāpavargaḥ,",
  "GSP31yuktdipu:2758": "na bhāvāntareṇeti / yaduktamanyairācāryaiḥ- vairāgyātpuruṣakaivalyaṃ jñānavairāgyābhyāṃ ceti tatpratiṣiddhaṃ bhavati /",
  "GSP31yuktdipu:2759": "āha, yadi punarvairāgyātpuruṣakaivalyamabhyupagamyate ka evaṃ sati doṣaḥ syāt ?",
  "GSP31yuktdipu:2760": "ucyate- na śakyamevaṃ pratipattum / kasmāt ?",
  "GSP31yuktdipu:2761": "saṃsāranimittāpratipakṣatvāt / yadi rāganimittaḥ pradhānapuruṣasaṃyogaḥ syāt prāptamidaṃ tatpratipakṣeṇa vairāgyeṇa viyogo bhaviṣyatīti / na tvevam / kutaḥ ?",
  "GSP31yuktdipu:2762": "saṃyogakṛte kāryakaraṇasarge niṣpatteḥ / kāryakaraṇavyūhottarakālaṃ hi rāgo bhavati / tasmānnāsau kāryakaraṇaniṣpatternimittamiti śakyamāśrayitum / yasya tu jñānānmokṣa iti pakṣaḥ,",
  "GSP31yuktdipu:2763": "tasya pratipakṣādajñānādbandha iti prāptamasti,",
  "GSP31yuktdipu:2764": "na cāsau prāgapi kāryakaraṇaniṣpatteḥ / tasmānna vairāgyānmokṣaḥ / ataeva na jñānavairāgyābhyāṃ mokṣo 'sti / ubhayanimittāsambhavāt / tasmātsūktaṃ jñānenaivāpavargaḥ /",
  "GSP31yuktdipu:2765": "viparyayādiṣyate bandhaḥ // ISk_44 //",
  "GSP31yuktdipu:2766": "jñānaviparyayo 'jñānam / tasmād bandhastrividho bhavati prakṛtibandho dakṣiṇābandho vaikārikabandhaśceti // 44 //",
  "GSP31yuktdipu:2767": "-----------------------------------------------------------------------",
  "GSP31yuktdipu:2768": "kārikā 45",
  "GSP31yuktdipu:2769": "-----------------------------------------------------------------------",
  "GSP31yuktdipu:2770": "āha, kasmād bhāvātprakṛtibandho bhavati ?",
  "GSP31yuktdipu:2771": "ucyate-",
  "GSP31yuktdipu:2772": "vairāgyāt prakṛtilayaḥ",
  "GSP31yuktdipu:2773": "vairāgyādaṣṭasu prakṛtiṣu layaṃ gacchati, asāvucyate prakṛtibandha iti /",
  "GSP31yuktdipu:2774": "āha,",
  "GSP31yuktdipu:2775": "yadi vairāgyātprakṛtilayaḥ prāpto yadetatprakṛtau vairāgyamāñjasam / anyā prakṛtistriguṇā,",
  "GSP31yuktdipu:2776": "kāraṇabhūtā,",
  "GSP31yuktdipu:2777": "kāryabhūtā,",
  "GSP31yuktdipu:2778": "kāryakāraṇabhūtā,",
  "GSP31yuktdipu:2779": "akāryakāraṇabhūtā acetanā paratantrā ceti / anyaḥ puruṣo nirguṇo,",
  "GSP31yuktdipu:2780": "na kāryaṃ,",
  "GSP31yuktdipu:2781": "na kāraṇaṃ,",
  "GSP31yuktdipu:2782": "na kāryakāraṇaṃ,",
  "GSP31yuktdipu:2783": "tadviparītaḥ cetanaḥ svatantraśceti tato 'pi prakṛtau layaḥ tataścānirmokṣaprasaṃga iti /",
  "GSP31yuktdipu:2784_0": "ucyate- viparyayāditi vartate / tadihābhisambhantsyāmaḥ / tataśca viparītaṃ yadeva",
  "GSP31yuktdipu:2784_1": "vairāgyaṃ tuṣṭikāṇḍānupatitaṃ prakṛtyādiṣu paratvābhimānaḥ tata eva prakṛtilayo bhavati",
  "GSP31yuktdipu:2784_2": "nānyasmāt / athavātrāpi yattatprakṛtāvanyatvajñānaṃ tata eva mokṣo na vairāgyāt / kutaḥ ?",
  "GSP31yuktdipu:2785": "bhavabījāpratipakṣatvāditi hyuktam / āmbhasikasya ca mokṣaprasaṃgāt / tulyā hyasya nānātvasaṃvid,",
  "GSP31yuktdipu:2786": "āsaṃgadoṣanivṛtteḥ / na caitadiṣṭam / tasmādyuktametat vairāgyātprakṛtilaya iti /",
  "GSP31yuktdipu:2787": "āha, atha dakṣiṇābandhaḥ kutaḥ ?",
  "GSP31yuktdipu:2788": "ucyate-",
  "GSP31yuktdipu:2789": "saṃsāro bhavati rājasād rāgāt /",
  "GSP31yuktdipu:2790_0": "yo 'yaṃ dṛṣṭānuśravikaviṣayābhilāṣaḥ sa rāgaḥ / tatra dṛṣṭaviṣayarāgāttatprāptinirvartakaṃ",
  "GSP31yuktdipu:2790_1": "karma karoti / tataśca tatropapadyate / ānuśravikaviṣayābhilāṣādagnihotrādiṣu pravartate /",
  "GSP31yuktdipu:2790_2": "tataśca svargādiṣūpapattirbhavati / asau dakṣiṇābandhaḥ / dṛṣṭānuśravikaviṣayābhilāṣadvāreṇa",
  "GSP31yuktdipu:2790_3": "tannirvartake karmaṇi pravartamāno guṇavṛttivaicitryādaniṣṭaphalanirvartakamapi karma",
  "GSP31yuktdipu:2790_4": "karoti / evaṃ mānuṣye gatyantare yopapattiḥ sarvāsau rāgāt /",
  "GSP31yuktdipu:2791": "āha,",
  "GSP31yuktdipu:2792": "rājasaṃgrahaṇānarthakyam tatpūrvakatvādrāgasya / rajonimitta eva hi rāgaḥ / tatra saṃsāro rāgādityeva vaktavyam,",
  "GSP31yuktdipu:2793": "rājasagrahaṇamanarthakamiti /",
  "GSP31yuktdipu:2794": "ucyate- na,",
  "GSP31yuktdipu:2795_0": "viṣayaviśeṣaṇatvāt / viṣaye yo rāgaḥ sa saṃsāraheturityasyārthasya jñāpanārthamidamucyate /",
  "GSP31yuktdipu:2795_1": "anyathā yo yateḥ sāttviko yamaniyamadhyānādyanuṣṭhānānurāgaḥ pravacanarāgo vā so",
  "GSP31yuktdipu:2795_2": "'pi saṃsārāya syāt /",
  "GSP31yuktdipu:2796": "aiśvaryādavighātaḥ",
  "GSP31yuktdipu:2797": "yadaṣṭaguṇamaiśvaryamaṇimādi prāgupadiṣṭaṃ tasmātsve sve viṣaye 'vighāta utpadyate / tadabhiratirvaikāriko bandhaḥ /",
  "GSP31yuktdipu:2798": "āha,",
  "GSP31yuktdipu:2799": "yadi tribhistribhirnimittairvairāgyādibhistrividho bandho nirvartyate yaduktamajñānād bandha iti tadayuktam / bhāvāntaraṃ hyajñānamataḥ phalāntareṇa bhavitavyamiti /",
  "GSP31yuktdipu:2800": "ucyate- na,",
  "GSP31yuktdipu:2801_0": "mūlakāraṇatvāt / jñānavarjitānāṃ hi bhāvānāṃ yatphalaṃ tatrājñānaṃ mūlam / tannimittatvātsarveṣām /",
  "GSP31yuktdipu:2801_1": "na hi jñānivairāgyamalaṃ prakṛtilayāya / tathetarāṇi paramarṣyādāvadṛṣṭatvād vicitraṃ",
  "GSP31yuktdipu:2801_2": "kāryamekasmātkāraṇādayuktamiti vairāgyādīnyasādhāraṇāni pṛthak kalpyante,",
  "GSP31yuktdipu:2802": "sādhāraṇaṃ tvajñānamato na kaściddoṣaḥ /",
  "GSP31yuktdipu:2803": "viparyayāttadviparyāsaḥ // ISk_45 //",
  "GSP31yuktdipu:2804_0": "anaiśvaryāttu aṇimāderaṣṭavidhādavighātaviparyayo vighāto bhavati / tadevametadaṣṭavidhaṃ",
  "GSP31yuktdipu:2804_1": "dharmādividhānamupādāyāṣṭavidhaṃ naimittikamupapadyate / evameṣa tattvasargo bhāvasargaśca",
  "GSP31yuktdipu:2804_2": "vyākhyātaḥ / etacca vyaktasya rūpaṃ pravṛttiśca parikalpyate / phalamidānīṃ vakṣyāmaḥ // 45 //",
  "GSP31yuktdipu:2805": "// iti yuktidīpikāyāmaṣṭamamāhnikaṃ tṛtīyaṃ ca prakaraṇam //",
  "GSP31yuktdipu:2806": "______________________________________________________________________",
  "GSP31yuktdipu:2807": "-----------------------------------------------------------------------",
  "GSP31yuktdipu:2808": "kārikā 46",
  "GSP31yuktdipu:2809": "-----------------------------------------------------------------------",
  "GSP31yuktdipu:2810": "āha, kiṃ punastatphalamiti ?",
  "GSP31yuktdipu:2811": "ucyate- yaḥ khalu",
  "GSP31yuktdipu:2812": "eṣa pratyayasargo viparyayāśaktituṣṭisiddhyākhyaḥ /",
  "GSP31yuktdipu:2813": "tatphalamiti vākyaśeṣaḥ / eṣa iti vakṣyamāṇasya sammukhīkaraṇārthamucyate / pratyayasarga iti pratyayaḥ padārtho lakṣaṇamiti paryāyāḥ,",
  "GSP31yuktdipu:2814_0": "pratyayānāṃ sargaḥ pratyayasargaḥ padārthasargo lakṣaṇasarga ityarthaḥ / athavā pratyayo",
  "GSP31yuktdipu:2814_1": "buddhirniścayo 'dhyavasāya iti paryāyāḥ / tasya sargo 'yamataḥ pratyayasargaḥ pratyayakāryaṃ",
  "GSP31yuktdipu:2814_2": "pratyayavyāpāra ityarthaḥ / athavā pratyayapūrvakaḥ sargaḥ pratyayasargaḥ / buddhipūrvaka ityuktaḥ / katham ?",
  "GSP31yuktdipu:2815_0": "evaṃ hi śāstram- “mahadādiviśeṣāntaḥ sargo buddhipūrvakatvāt / utpannakāryakaraṇastu",
  "GSP31yuktdipu:2815_1": "māhātmyaśarīra ekākinamātmānamavekṣyābhidadhyau hantāhaṃ putrānsrakṣye ye me karma",
  "GSP31yuktdipu:2815_2": "kariṣyanti / ye māṃ paraṃ cāparaṃ ca jñāsyanti / tasyābhidhyāyataḥ pañca mukhyasrotaso",
  "GSP31yuktdipu:2815_3": "devāḥ prādurbabhūvuḥ / teṣūtpanneṣu na tuṣṭiṃ lebhe / tato 'nye tiryaksrotaso 'ṣṭāviṃśatiḥ",
  "GSP31yuktdipu:2815_4": "prajajñe / teṣvapyasya matirnaiva tasthe / athāpare navordhvasrotaso devāḥ prādurbabhūvuḥ /",
  "GSP31yuktdipu:2815_5": "teṣvapyutpanneṣu naiva kṛtārthamātmānaṃ mene / tato 'nye 'ṣṭāvarvāksrotasa utpeduḥ /",
  "GSP31yuktdipu:2815_6": "evaṃ tasmād brahmaṇo 'bhidhyānādutpannastasmātpratyayasargaḥ / sa viparyayākhyaḥ",
  "GSP31yuktdipu:2815_7": "aśaktyākhyaḥ tuṣṭyākhyaḥ siddhyākhyaśceti /” tatrāśreyasaḥ śreyastvenābhidhānaṃ viparyayaḥ /",
  "GSP31yuktdipu:2815_8": "vaikalyādasāmarthyamaśaktiḥ / cikīrṣitādūnena nirvṛtistuṣṭiḥ / yatheṣṭasya sādhanaṃ",
  "GSP31yuktdipu:2815_9": "siddhiḥ / tadyathā dharmārthapravṛtto 'gniṣṭomādīnparityajya saṃkaraṃ kurvīta so",
  "GSP31yuktdipu:2815_10": "'sya viparyayaḥ / sādhanavaikalyādasāmarthyamaśaktiḥ / ādhānamātrasantoṣastuṣṭiḥ /",
  "GSP31yuktdipu:2815_11": "kṛtsnasya kriyātiśeṣasyānuṣṭhānaṃ siddhiḥ / evamarthādiṣu yojyam / yaścāyaṃ caturvidhaḥ",
  "GSP31yuktdipu:2815_12": "phalaviśeṣo viparyayādirākhyātaḥ /",
  "GSP31yuktdipu:2816": "guṇavaiṣamyavimardāt tasya bhedāstu pañcāśat // ISk_46 //",
  "GSP31yuktdipu:2817": "guṇānāṃ vaiṣamyaṃ guṇavaiṣamyam / guṇavaiṣamyaṃ prādhānyaguṇabhāvayoga ityarthaḥ / guṇavaiṣamyādvimardo guṇavaiṣamyavimardaḥ,",
  "GSP31yuktdipu:2818": "pratyayaparyāyeṇa sattvarajastamasāmitaretarabhāvaḥ / tannimittā eṣāṃ pratyayāṇāṃ pañcāśadbhedā bhavanti // 46 //",
  "GSP31yuktdipu:2819": "-----------------------------------------------------------------------",
  "GSP31yuktdipu:2820": "kārikā 47",
  "GSP31yuktdipu:2821": "-----------------------------------------------------------------------",
  "GSP31yuktdipu:2822": "kathamityucyate-",
  "GSP31yuktdipu:2823": "pañca viparyayabhedā bhavanti",
  "GSP31yuktdipu:2824_0": "tamo moho mahāmohastāmisro 'ndhatāmisra iti / tatrāśreyasi pravṛttasya pratyayāvare",
  "GSP31yuktdipu:2824_1": "śreyo 'bhimāne ādyo viparyayastama ityabhidhīyate / bhautikeṣvākāreṣu śiraḥpāṇyādiṣvātmagraho",
  "GSP31yuktdipu:2824_2": "yo 'yaṃ vyūḍhoraskaḥ sitadaśanastāmrākṣaḥ pralambabāhuḥ so 'hamiti / tathā śravaṇasparśanarasanaghrāṇavacanādānaviharaṇotsargānandasaṃkalpābhimānādhyavasāyalakṣaṇāsu",
  "GSP31yuktdipu:2824_3": "karaṇavṛttiṣvahaṃ śrotā draṣṭā cetyevamādirādyakālapravṛtto grahaḥ sarvasmādavaro",
  "GSP31yuktdipu:2824_4": "moha ityucyate / kathaṃ punarayamavaraḥ ityucyate pūrvaṃ śarīrendriyavyatiriktamupalabdhumicchansaukṣmyāttattadanadhigame",
  "GSP31yuktdipu:2824_5": "bhūtākāramabhūtaṃ pramāṇaṃ paraparikalpitaṃ vānumanyeta,",
  "GSP31yuktdipu:2825": "svayaṃ vā parikalpayediti na mārgād dūrāpagatametat / ayaṃ tu pratyakṣādigatotpattisthitivināśeṣvanekarūpakeṣu kāryakaraṇeṣvahamiti abhimanyate,",
  "GSP31yuktdipu:2826_0": "tasmātpūrvasyādavaraḥ / bāhye tu viṣaye mamedamityabhiniveśaḥ pūrvasmādavara ityucyate /",
  "GSP31yuktdipu:2826_1": "pūrvaḥ śarīriṇo 'pratyakṣatvātkaraṇavṛttyaviśeṣād vātmavṛtteḥ kāryakaraṇe kuryādātmabuddhimiti",
  "GSP31yuktdipu:2826_2": "śakyametad bhinnanimittākāradeśasvabhāvaprayojanānugrahopaghātotpattisthitivināśāṃśca",
  "GSP31yuktdipu:2826_3": "mātṛpitṛputrabhrātṛputradāragohirāyavasanācchādanādīnayamakasmādātmatvena paśyati,",
  "GSP31yuktdipu:2827": "tasmātpūrvasmādavaraḥ / krodhaścaturtho viparyayaḥ pūrvasmādavaraḥ tāmisra ityabhidhīyate / kathaṃ punarayaṃ pūrvasmādavara iti ?",
  "GSP31yuktdipu:2828_0": "ucyate- pūrvo 'bhiniveśapratiṣedhamabhyanujānāti / yadāsya bāhyadravyaviyoge kaścitkuśalasaṃsṛṣṭa",
  "GSP31yuktdipu:2828_1": "evaṃ bravīti saṃsārasya ___ buddhāvavasthāpya vimṛśyatāṃ yāvadayaṃ kālo yadi kaścitpriyeṇāviyuktapūrvaḥ /",
  "GSP31yuktdipu:2828_2": "tasmādāgamāpāyiṣu bāhyeṣu dravyeṣu viduṣā nābhiniveśaḥ kārya iti,",
  "GSP31yuktdipu:2829_0": "tadā pratyāha satyamevametaditi / sannikṛṣṭastu viyogakāla iti na buddhiravasthāpayituṃ",
  "GSP31yuktdipu:2829_1": "śakyate / krodhāviṣṭastu svavikalpitagrāhaviparītabuddhiraśakyo daṇḍenāpinivartayitum /",
  "GSP31yuktdipu:2829_2": "tasmātpūrvasmādavaraḥ / maraṇaviṣādaḥ pañcamo viparyayaḥ pūrvasmādavaro 'ndhatāmistra",
  "GSP31yuktdipu:2829_3": "ityabhidhīyate / kathaṃ punarayaṃ pūrvasmādavara ityucyate- pūrvo 'bhiniveśātpratiṣidhyamānaḥ pratīkāramantato",
  "GSP31yuktdipu:2830": "jihvākṣinirīkṣato (?)",
  "GSP31yuktdipu:2831_0": "nāpi tāvadārabhate / na tu brahmādau stambaparyante saṃsāre svanimittaniyatatamapātasya",
  "GSP31yuktdipu:2831_1": "vināśasya kenacitpratīkāraḥ kṛtaḥ / tasmādaparihāryaṃ maraṇamanuśocatpūrvasmādavara",
  "GSP31yuktdipu:2831_2": "iti / ete pañca viparyayabhedā bhavanti /",
  "GSP31yuktdipu:2832": "aśaktiśca karaṇavaikalyāt /",
  "GSP31yuktdipu:2833": "aṣṭāviṃśatibhedā",
  "GSP31yuktdipu:2834": "bhavatītyanuvartate / tatra bāhyakaraṇavaikalyaṃ saha manasaikādaśaprakāram / saptadaśavidhaṃ buddhivaikalyam / ete 'śaktibhedāḥ /",
  "GSP31yuktdipu:2835": "tuṣṭirnavadhāṣṭadhā siddhiḥ // ISk_47 //",
  "GSP31yuktdipu:2836": "evaṃ caturvidhasya pratyayasargasya guṇavaiṣamyavimardena pañcāśadbhedā bhavanti // 47 //",
  "GSP31yuktdipu:2837": "-----------------------------------------------------------------------",
  "GSP31yuktdipu:2838": "kārikā 48",
  "GSP31yuktdipu:2839": "-----------------------------------------------------------------------",
  "GSP31yuktdipu:2840": "vistareṇa tu padārthaśatasahasramānantyaṃ vā lakṣaṇānām /",
  "GSP31yuktdipu:2841": "kathamityucyate yasmāt-",
  "GSP31yuktdipu:2842": "bhedastamaso 'ṣṭavidhaḥ",
  "GSP31yuktdipu:2843": "ya ete pañca viparyayabhedā vyākhyātāḥ teṣu tamaso 'ṣṭavidho bhedaḥ / katham ?",
  "GSP31yuktdipu:2844": "paravijñānamāśritya pravṛttasyāṣṭāsu prakṛtiṣvaparāsu parābhimānagrahāt /",
  "GSP31yuktdipu:2845": "mohasya ca",
  "GSP31yuktdipu:2846": "kim ? aṣṭavidho bheda iti / caśabdātkāryakaraṇasāmarthye 'ṣṭavidhe 'ṇimādāvahamiti pratyayaḥ /",
  "GSP31yuktdipu:2847": "daśavidho mahāmohaḥ /",
  "GSP31yuktdipu:2848_0": "mātṛpitṛbhrātṛsvasṛpatnīputraduhitṛgurumitropakārilakṣaṇe daśavidhe kuṭumbe yo 'yaṃ",
  "GSP31yuktdipu:2848_1": "mametyabhiniveśaḥ / dṛṣṭānuśravikeṣu vā śabdādiṣvityapare / sa daśavidho mahāmohaḥ parisaṃkhyāyate /",
  "GSP31yuktdipu:2849": "tāmisro 'ṣṭādaśadhā",
  "GSP31yuktdipu:2850": "aṣṭavidhe kāryakaraṇasāmarthye daśavidhe ca kuṭumbe viṣayeṣu vā yaḥ pratihanyamānasyāveśaḥ /",
  "GSP31yuktdipu:2851": "tathā bhavatyandhatāmisraḥ // ISk_48 //",
  "GSP31yuktdipu:2852": "tatheti sāmānyātideśārthaḥ / andhatāmisro 'ṣṭādaśadhaiveti / katham ?",
  "GSP31yuktdipu:2853": "asāvapyaṣṭavidhātkāryakaraṇasāmarthyāddaśavidhācca kuṭumbātpratyavasānasya viṣādaḥ /",
  "GSP31yuktdipu:2854_0": "evamete pañca viparyayabhedāḥ svalakṣaṇato viṣayaviśeṣā lakṣitāḥ / tatrāpi cāṣṭāsu",
  "GSP31yuktdipu:2854_1": "prakṛtiṣu sattvarajastamasāṃ saṃhataviviktapariṇatavyastasamastānāṃ paratvābhimānabhedādekaikā",
  "GSP31yuktdipu:2854_2": "prakṛtiḥ pañcadaśabhedā / ata eva te 'ṣṭau pañcadaśa viṃśaṃ śataṃ ca bhavanti / yathā",
  "GSP31yuktdipu:2854_3": "mokṣe pravṛttasya evaṃ dharmakāmeṣvapi / ekaḥ padārtho vistareṇa parisaṃkhyāyamāno",
  "GSP31yuktdipu:2854_4": "'nantabhedaḥ sampadyate / nidarśanamātrametadācāryeṇa kṛtam / evamaśaktyādiṣvapi",
  "GSP31yuktdipu:2854_5": "lakṣaṇāntareṣu yojyam / seyamavidyā pañcaparvā saprapañcā vyākhyātā / tadanantaroddiṣṭānaśaktibhedānvakṣyāmaḥ // 48 //",
  "GSP31yuktdipu:2855": "-----------------------------------------------------------------------",
  "GSP31yuktdipu:2856": "kārikā 49",
  "GSP31yuktdipu:2857": "-----------------------------------------------------------------------",
  "GSP31yuktdipu:2858": "āha,",
  "GSP31yuktdipu:2859": "ativyāsābhihitamidamiti nāsmākaṃ buddhāvavatiṣṭhate / tasmādviparyayoktaṃ bhedābhidhānaṃ parityajya vaktavyam kathamaśaktiraṣṭāviṃśatibhedeti ?",
  "GSP31yuktdipu:2860": "ucyate-",
  "GSP31yuktdipu:2861": "ekādaśendriyavadhāḥ saha buddhivadhairaśaktiruddiṣṭā /",
  "GSP31yuktdipu:2862": "indriyāṇāṃ vadhā indriyavadhāḥ / svasaṃskāraviṣayayogātprakarṣāpannena tamasā grahaṇarūpasya sattvasyābhibhavātsvaviṣayeṣvapravṛttayaḥ / tadyathā",
  "GSP31yuktdipu:2863": "bādhiryamāndhyamaghratvaṃ mūkatā jaḍatā ca yā /",
  "GSP31yuktdipu:2864": "unmādakauṣṭhyakauṇyāni klaibyodāvartapaṅgutāḥ //",
  "GSP31yuktdipu:2865": "tatra bādhiryaṃ śrotrasya,",
  "GSP31yuktdipu:2866": "āndhyaṃ cakṣuṣaḥ,",
  "GSP31yuktdipu:2867": "aghratvaṃ nāsikāyāḥ,",
  "GSP31yuktdipu:2868": "mūkatā vācaḥ,",
  "GSP31yuktdipu:2869": "jaḍatā rasanasya,",
  "GSP31yuktdipu:2870": "unmādo manasaḥ,",
  "GSP31yuktdipu:2871": "kauṣṭhyaṃ tvacaḥ,",
  "GSP31yuktdipu:2872": "kauṇyaṃ pāṇeḥ,",
  "GSP31yuktdipu:2873": "klaibyamupasthasya,",
  "GSP31yuktdipu:2874": "udāvartaḥ pāyoḥ,",
  "GSP31yuktdipu:2875": "paṅgutā pādayorityevamindriyavadhā ekādaśa /",
  "GSP31yuktdipu:2876": "anye tu",
  "GSP31yuktdipu:2877": "saptadaśa vadhā buddherviparyayāttuṣṭisiddhīnām // ISk_49 //",
  "GSP31yuktdipu:2878": "tatra tuṣṭayaḥ prakṛtyādyā vakṣyamāṇāḥ,",
  "GSP31yuktdipu:2879": "tāsāṃ dvividho viparyayaḥ / avyutpannasya yogadharmeṇa tasyāṃ bhūmāvapravṛttiḥ,",
  "GSP31yuktdipu:2880_0": "vyutpannasya cottarabhūmyaparijñānātpūrvasyāṃ bhūmāvakṣemarūpeṇa grahaṇam / ātmavido",
  "GSP31yuktdipu:2880_1": "vā sarvāsu bhūmiṣu / teṣu yatpūrvaṃ tadaśaktibhāvābhipretam / yanmadhyamaṃ tadāpekṣikam / katham ?",
  "GSP31yuktdipu:2881": "tanmātrabhūmyavastho hi yogyasmitādibhūmyanavajayāttuṣṭo mahābhūtātikramātsiddhaḥ / tathā vijitāsmitārūpo mahadādyavasthāpekṣayā tuṣṭaḥ,",
  "GSP31yuktdipu:2882_0": "pūrvabhūmyapekṣayā siddhaḥ / evaṃ mahadavasthaḥ pradhānāpekṣayā pūrvāpekṣayā ca /",
  "GSP31yuktdipu:2882_1": "pradhānāvasthaḥ puruṣāpekṣayā pūrvāpekṣayā ca / guṇapuruṣāntarajñastu siddha eva /",
  "GSP31yuktdipu:2882_2": "tasmādavyutpannasyāmbhaḥprabhṛtiṣu navānambhaḥprabhṛtayo buddhivadhāḥ / tārakādiviparyayeṇāṣṭāvatārakādayaḥ /",
  "GSP31yuktdipu:2882_3": "eṣā khalvaśaktiraṣṭāviṃśatibhedā /",
  "GSP31yuktdipu:2883": "tuṣṭistu sannihitaviṣayasantoṣāccikīrṣitādarthādūnena nivṛttiḥ sāmānyata ekaiva,",
  "GSP31yuktdipu:2884": "pratyarthamanantā,",
  "GSP31yuktdipu:2885": "śatena tuṣṭaḥ sahasreṇeti / śāstre tu bāhyādhyātmikānāṃ sukhaduḥkhamohānāṃ prāptiṣvapagameṣu vācāvyavasthyalakṣaṇā upāyanavatvānnava tuṣṭayo bhavanti // 49 //",
  "GSP31yuktdipu:2886": "-----------------------------------------------------------------------",
  "GSP31yuktdipu:2887": "kārikā 50",
  "GSP31yuktdipu:2888": "-----------------------------------------------------------------------",
  "GSP31yuktdipu:2889": "tāsām",
  "GSP31yuktdipu:2890": "ādhyātmikyaścatasraḥ / prakṛtyupādānakālabhāgyākhyāḥ /",
  "GSP31yuktdipu:2891": "ādhyātmikī iti śarīraśarīriṇorviśeṣamupalipsamānena yoginā yadanātmanyātmabuddhiravasthāpyate sā khalvādhyātmikī siddhiḥ tuṣṭiḥ santoṣaḥ kṣema ityarthaḥ /",
  "GSP31yuktdipu:2892_0": "tāsāṃ prakṛtyākhyā / yadā vītāvītaiḥ pradhānamadhigamya tatpūrvakatvaṃ ca mahadādīnāṃ",
  "GSP31yuktdipu:2892_1": "vikārāṇāmānantyācca pradhānātmanaḥ kṛtsnasya mahadādibhāvena vipariṇāmāsambhavādekadeśasyāprakṛtivikārabhūtasya",
  "GSP31yuktdipu:2892_2": "bhoktṛtvamakartṛtvaṃ cādhyavasya saṅgadveṣanivṛttiṃ labhate,",
  "GSP31yuktdipu:2893": "sādyā tuṣṭirambha ityabhidhīyate / kasmāt ?",
  "GSP31yuktdipu:2894_0": "amitaṃ hi pradhānatattvaṃ bhāti jagadbījabhūtatvānmahadādibhāvapariṇāmena nyūnasyaikadeśasyātmana",
  "GSP31yuktdipu:2894_1": "evāpūrāt / tadvyatirekeṇa cānyasyaikadeśasyobhayadharmiṇo bhoktṛbhūtasya sadbhāvātsaṃprakṣālane 'pi cāpasaṃhṛtam,",
  "GSP31yuktdipu:2895_0": "vaiśvarūpyasyānucchedāt / tathā ca śāstramāha- ambha iti guṇaliṅgasannicayamevādhikurute /",
  "GSP31yuktdipu:2895_1": "guṇāśca sattvarajastamāṃsi / liṅgaṃ ca mahadādi atra sannihitaṃ bhavati / tadidaṃ",
  "GSP31yuktdipu:2895_2": "pradhānamamitaṃ bhātyamitamupalabhyata ityambhaḥ / sa khalvayaṃ yogī pradhānalakṣaṇāṃ",
  "GSP31yuktdipu:2895_3": "bhūmimavajitya tanmahimnā ca tadaśūnyaṃ dṛṣṭvā vyatiriktasya padārthāntarasyābhāvaṃ",
  "GSP31yuktdipu:2895_4": "manyamānastāmeva bhūmiṃ kaivalyamiti gṛhṇāti / bhinne ca dehe prakṛtau layaṃ gacchati,",
  "GSP31yuktdipu:2896_0": "tataśca punarāvartate / tasyāṃ ca tuṣṭāvanye sapta mahadādikāraṇino 'varuddhā draṣṭavyāḥ /",
  "GSP31yuktdipu:2896_1": "tatra yathā prādhānikasya puruṣe nāsti vijñānaṃ evamitareṣāmuttareṣu tattveṣu / mahatkāraṇinaḥ",
  "GSP31yuktdipu:2896_2": "pradhāne 'smitākāraṇino mahati,",
  "GSP31yuktdipu:2897": "tanmātrakāraṇino 'haṃkāre / tadekadeśāścaiṣāṃ bhoktāraḥ pūrvavat / atrāpi ca sattvādīnāṃ saṃhataviviktapariṇatavyastasamastānāṃ bhedādavidyāvacchedānantyamavaseyam /",
  "GSP31yuktdipu:2898": "āha,",
  "GSP31yuktdipu:2899": "tuṣṭyavidyayorabhedaḥ lakṣaṇaikatvāt / aṣṭāsu prakṛtiṣvātmabuddhistuṣṭiḥ / tadeva ca tama ityavidyākāṇḍe nirdiṣṭam / tasmātpadārthasaṃkara iti /",
  "GSP31yuktdipu:2900": "ucyate- na,",
  "GSP31yuktdipu:2901_0": "pratyayaviśeṣāt / tamaḥpradhānapuruṣopadeśe sati pratyayanirdidhārayiṣayā tayoḥ pradhānameva",
  "GSP31yuktdipu:2901_1": "jyāyo na puruṣa ityabhiniviśeta / tuṣṭistu kiṃ paramityāśritya pravṛttaḥ pradhānajñānamātre",
  "GSP31yuktdipu:2901_2": "santoṣātpadārthāntaraṃ vijñātumeva nādriyate / kiṃ ca prahāṇaviśeṣāt / nirūḍhamūlo",
  "GSP31yuktdipu:2901_3": "hyanātmani ātmagraho jñānottarakālabhāvanayā prahātavyaḥ / tamobahulatvāttama ityabhidhīyate /",
  "GSP31yuktdipu:2901_4": "pelavastu sattvabahulo darśanapraṇayastuṣṭiḥ / kiṃca tattvābhijayāt / vijitabhūmikasya",
  "GSP31yuktdipu:2901_5": "hi yoginastanmāhātmyavaśīkṛtatvād bhūmyantare pravṛttistuṣṭiḥ / itarasya tvabhiniveśamātramevetyanayorviśeṣaḥ /",
  "GSP31yuktdipu:2901_6": "tasmānna padārthasaṃkara iti vyākhyātā prakṛtyākhyā tuṣṭiḥ /",
  "GSP31yuktdipu:2902": "yadā tu satyapi prakṛtisāmarthye nānapekṣya yathāsvamupādānaṃ bhāvānāmutpattiḥ sambhavati prakṛtyaviśeṣe sarvakālamutpattiprasaṃgāt,",
  "GSP31yuktdipu:2903": "prakṛtikṛtyamevedaṃ viśvamityabhyupagacchatastadaviśeṣād goḥ puruṣādutpattiprasaṃgaḥ,",
  "GSP31yuktdipu:2904": "puruṣasya vā mahiṣāt / kiṃ ca jātyabhedaprasaṃgāt / prakṛtikṛtyamidaṃ viśvamityabhyupagacchato jātibhedo na syāt,",
  "GSP31yuktdipu:2905_0": "tadaviśeṣāt / dṛṣṭaṃ tūpādānājjātyanuvidhānaṃ bhāvānām / tasmāttadeva kāraṇatvena",
  "GSP31yuktdipu:2905_1": "parikalpayituṃ nyāyyam / upādānaikadeśa eva ca kāryakāraṇavidhātmā bhoktetyetasmād",
  "GSP31yuktdipu:2905_2": "darśanātsaṅgadveṣanivṛttiṃ labhate,",
  "GSP31yuktdipu:2906": "sā dvitīyā tuṣṭiḥ salilamityabhidhīyate / kathaṃ punaretatsalilam ?",
  "GSP31yuktdipu:2907": "satyupādāne vikāro līyata iti / tathā ca kṛtvā śāsramāha “salilaṃ salilamiti vaikārikopanipātamevādhikurute,",
  "GSP31yuktdipu:2908_0": "sati tasmiṃllīyate jagaditi” / sa khalvayaṃ yogī pārthivānavajitya tanmahimnā jagadaśūnyaṃ",
  "GSP31yuktdipu:2908_1": "dṛṣṭvā padārthāntarasyābhāvaṃ manyamānastāmeva bhūmiṃ kaivalyamiti gṛhṇāti / bhinne",
  "GSP31yuktdipu:2908_2": "ca dehe pṛthivyādiṣu līyate / tataśca punarāvartate /",
  "GSP31yuktdipu:2909": "yadā ca satyupādānasāmarthye na tāvataiva bhāvānāṃ prādurbhāvaḥ kiṃ tarhi sannihitasādhanānāmapi kālaṃ pratyapekṣā bhavati- kālaviśeṣādbījādaṅkuro jāyate,",
  "GSP31yuktdipu:2910": "aṅkurānnālaṃ,",
  "GSP31yuktdipu:2911": "nālātkāṇḍam,",
  "GSP31yuktdipu:2912_0": "kāṇḍātprasava ityādi / anyathā tūpādānānāṃ sannidhānamātrātkṣaṇenaivāmīṣāmavasthāviśeṣāṇāmabhivyaktiḥ",
  "GSP31yuktdipu:2912_1": "syāt / kiṃca kālaviparyayeṇotpattiprasaṃgāt / na caitadiṣṭam / kiṃ ca tadanabhidhānāt /",
  "GSP31yuktdipu:2912_2": "dṛśyante ca prāṇināṃ kālānurūpāḥ svābhāvāhāravihāravyavasthāḥ / tasmādasāveva kāraṇam /",
  "GSP31yuktdipu:2912_3": "tadekadeśaścāprakṛtivikārabhūto bhoktetyetasmāddarśanātsaṃgadveṣanivṛttiṃ labhate,",
  "GSP31yuktdipu:2913": "sā tṛtīyā tuṣṭirogha ityabhidhīyate / kathaṃ punarayaṃ kāla ogha ityucyate ?",
  "GSP31yuktdipu:2914": "salilaughavatsarvābhyāvahanāt / tadyathā salilaughastṛṇaṃ kāṣṭhamaśmānaṃ prāṇinaṃ vā svamūrtisaṃsṛṣṭaṃ sarvamevābhyāvahati,",
  "GSP31yuktdipu:2915": "evamayaṃ kālo garbhādbālyaṃ,",
  "GSP31yuktdipu:2916": "bālyātkaumāraṃ,",
  "GSP31yuktdipu:2917": "kaumārādyauvanaṃ,",
  "GSP31yuktdipu:2918": "yauvanātsthāviryam,",
  "GSP31yuktdipu:2919": "sthāviryānmaraṇaṃ,",
  "GSP31yuktdipu:2920": "tathā bījānmūlaṃ mūlādaṅkuramiti vahati / tathā cāha",
  "GSP31yuktdipu:2921": "yāmeva prathamāṃ rātriṃ garbhe bhavati pūruṣaḥ /",
  "GSP31yuktdipu:2922": "saṃprasthitastāṃ bhavati sa gacchanna nivartate //",
  "GSP31yuktdipu:2923_0": "tasmādoghasāmānyādoghaḥ kālaḥ / sa khalvayaṃ yogī kālamavajitya padārthāntarābhāvaṃ",
  "GSP31yuktdipu:2923_1": "manyamānastāmeva bhūmiṃ kaivalyamiti manyate / dehabhede ca kālamanupraviśati / tataśca punarāvartate /",
  "GSP31yuktdipu:2924": "yadā tu satyapi kālasāmarthye bhāvānāmutpattiḥ bhāgyānapekṣate / kasmāt ?",
  "GSP31yuktdipu:2925_0": "tatsannidhāne 'pyaprādurbhāvāt / satyapi sādhanasāmarthye kālaviśeṣe ca kasyacidutpattirbhavati",
  "GSP31yuktdipu:2925_1": "kasyacinneti / tasmādasti kāraṇāntaraṃ yadapekṣya bhāvānāmutpattiranutpattiśca /",
  "GSP31yuktdipu:2925_2": "kiṃ cābhyutthānānupapattiprasaṃgāt / kālamātrātphalaṃ bhavatītyetadicchataḥ śāstrokteṣu",
  "GSP31yuktdipu:2925_3": "kriyāviśeṣeṣvabhiṣecanavratopavāsāgnihotrādiṣvabhyutthānaṃ na syāt / kasmāt ?",
  "GSP31yuktdipu:2926": "ānarthakyāt / asti ca,",
  "GSP31yuktdipu:2927_0": "tasmānna kālanimittā bhāvānāmutpattiḥ / kiṃ ca tadanuvidhānāt / dṛśyante khalvapi",
  "GSP31yuktdipu:2927_1": "prakṛtyupādānakālāviśeṣe 'pi bhāgyaviśeṣātphalaviśeṣāḥ / tasmāttatsaṃkāra eva kāraṇam /",
  "GSP31yuktdipu:2927_2": "tadekadeśaścāprakṛtivikārabhūto bhoktetyetasmāddarśanātsaṃgadveṣanivṛttiṃ labhate /",
  "GSP31yuktdipu:2927_3": "sā caturthī tuṣṭirvṛṣṭirityabhidhīyate / kathaṃ punarvṛṣṭirityucyate / sarvasattvāpyāyanāt /",
  "GSP31yuktdipu:2927_4": "yathā hi śīrṇānāmapi tṛṇalatādīnāṃ vṛṣṭiṃ prāpya punarāpyāyanaṃ bhavati,",
  "GSP31yuktdipu:2928_0": "evameva sarveṣāṃ prāṇināṃ bhāgyavipariṇāmātpunarāpyāyanaṃ bhavati / tasmādvṛṣṭisāmyād",
  "GSP31yuktdipu:2928_1": "bhāgyākhyā tuṣṭirvṛṣṭirityabhidhīyate / śāstramapyāha- “vṛṣṭirvṛṣṭiriti śriya evopanipātamadhikurute /",
  "GSP31yuktdipu:2928_2": "sā hi vṛṣṭivatsarvamāpyāyatīti /” sa khalvayaṃ yogī bhāgyānyavajitya tanmahimnā jagadaśūnyaṃ",
  "GSP31yuktdipu:2928_3": "dṛṣṭvā padārthāntarasyābhāvaṃ manyamānastāmeva bhūmiṃ kaivalyamiti gṛhṇāti / sa tasyāmeva",
  "GSP31yuktdipu:2928_4": "dehabhede līyate / tataśca punarāvartata iti /",
  "GSP31yuktdipu:2929": "āha,",
  "GSP31yuktdipu:2930": "kālabhāgyayorapratipattiḥ,",
  "GSP31yuktdipu:2931_0": "samākhyāparijñānāt / prakṛtyātmakasya tāvadyogino 'ṣṭau prakṛtayo viṣaya ityuktaṃ",
  "GSP31yuktdipu:2931_1": "purastāt / upādānātmakasya ca pṛthivyādīni mahābhūtāni / kālabhāgyayostu na tathoktam /",
  "GSP31yuktdipu:2931_2": "tasmādvaktavyaṃ kasya tattvasyaiṣā samākhyeti ?",
  "GSP31yuktdipu:2932": "ucyate- na,",
  "GSP31yuktdipu:2933_0": "uktatvāt / prāgevaitadapadiṣṭaṃ na kālo nāma kaścitpadārtho 'sti / kiṃ tarhi kriyāsu",
  "GSP31yuktdipu:2933_1": "kālasaṃjñā / tāśca karaṇavṛttiriti / pratipāditam / na cānyā vṛttirvṛttimataḥ / tasmātkāraṇacaitanyapratijñaḥ",
  "GSP31yuktdipu:2933_2": "kālātmaka iti / bhāgyasaṃjñā tu dharmādharmayoḥ / tau ca buddhidharmāviti prāgapadiṣṭam /",
  "GSP31yuktdipu:2933_3": "tasmādbhāgyavādī buddhicaitanika iti /",
  "GSP31yuktdipu:2934": "āha,",
  "GSP31yuktdipu:2935": "na tuṣṭyantaratvāt / prakṛtitvānmahānpūrvaṃ prakṛtyākhyāyāṃ tuṣṭāvavaruddhaḥ / tasyedānīṃ tuṣṭyantaratvena parikalpanaṃ nātisamañjasamiti /",
  "GSP31yuktdipu:2936_0": "ucyate- mahāṃstarhi pūrvatuṣṭiviṣayabhāvādapakṛṣyata iti / kāryakaraṇavṛttikriyārūpāṃ",
  "GSP31yuktdipu:2936_1": "vṛttimaddyotyāṃ parikalpya tasyāṃ kālatvamayamāha / mahataśca rūpaṃ dharmādikaṃ mahato",
  "GSP31yuktdipu:2936_2": "'rthāntaraṃ bhāgyamiti bhāgyavān / athavā bāhya evāyaṃ kālaḥ karmakāraṇaṃ nirdiśyate /",
  "GSP31yuktdipu:2936_3": "tatra cānye 'pi svamatiparikalpitapadārthāntarātmabhāvagrahā eveti sāṅkhyāḥ pravādinaḥ",
  "GSP31yuktdipu:2936_4": "pratikṣiptā boddhavyā iti /",
  "GSP31yuktdipu:2937": "apara āha,",
  "GSP31yuktdipu:2938_0": "prakṛticaitanikaḥ pradhānabhāvāśādyupādānakālabhāgyavādino mahadahaṅkāratanmātravādina",
  "GSP31yuktdipu:2938_1": "iti / tadetadapasiddhatvādayuktam / na hi mahadahaṅkāratanmātralakṣaṇāḥ prakṛtaya",
  "GSP31yuktdipu:2938_2": "upādānakālabhāgyabhāvena prasiddhāḥ / tasmādidamapyayuktam / evametā ādhyātmikyaścatasrastuṣṭayaḥ /",
  "GSP31yuktdipu:2939": "bāhyā viṣayoparamāt pañca ca nava tuṣṭayo 'bhihitāḥ // ISk_50 //",
  "GSP31yuktdipu:2940_0": "caśabdo 'vadhāraṇārthaḥ / avyutpannātmavicārasya yogino viṣayadoṣadarśanamātrātsaṃgadoṣanivṛttirbāhyā",
  "GSP31yuktdipu:2940_1": "tuṣṭiḥ / tatra yadārjanadoṣamavagacchati na tāvatsarvasyābhijātirastīti arthināvaśyaṃ",
  "GSP31yuktdipu:2940_2": "viṣayārjane vartitavyam / teṣāmasvābhāvikatvātkvacidevāvasthitirityuktaṃ prāk / kiṃ",
  "GSP31yuktdipu:2940_3": "ca sapratyanīkatvāt / svābhāvikamavasthānaṃ viṣayāṇāmaparikalpyāpi yadā pratigrahādibhirarjanaṃ",
  "GSP31yuktdipu:2940_4": "pratyādriyate tadapyayuktam / kutaḥ ?",
  "GSP31yuktdipu:2941_0": "sapratyanīkatvāt / evamapi nāsti kaścidapratyanīka viṣayopārjanāya iti tadvighāte",
  "GSP31yuktdipu:2941_1": "'vaśyaṃ prayatitavyam / sa ca yadi pratiyatamānaḥ pratyanīkivighātaṃ kuryātparopaghātenātmānugrahānuṣṭhānācchāstravirodhaḥ / yasmādāha-",
  "GSP31yuktdipu:2942": "na tatparasya sandadhyātpratikūlaṃ yadātmanaḥ /",
  "GSP31yuktdipu:2943": "eṣa saṃkṣepato dharmaḥ kāmādanyaḥ pravartate //",
  "GSP31yuktdipu:2944": "punarapyāha-",
  "GSP31yuktdipu:2945": "prāṇināmupaghātena yo 'rthaḥ samupajāyate /",
  "GSP31yuktdipu:2946": "so 'napekṣaiḥ prahātavyo lokāntaravighātakṛt //",
  "GSP31yuktdipu:2947": "tasmātsaṃghātamātratvātsattvādīnāṃ ghaṭādivat /",
  "GSP31yuktdipu:2948": "ābrahmaṇaḥ parijñāya dehānāmanavasthitim //",
  "GSP31yuktdipu:2949": "satyaṃ sadbhirādīptaṃ tṛṇolkācapalaṃ sukham /",
  "GSP31yuktdipu:2950": "sudṛḍhairna nipātavyaṃ duḥkhairdehāntarodbhavaiḥ //",
  "GSP31yuktdipu:2951": "atha punarayaṃ pratyanīkairvihanyate,",
  "GSP31yuktdipu:2952": "tato 'sya viṣayābhāvaḥ / sukhārthaṃ ca pravṛttasya bhūyiṣṭhaṃ duḥkhamevetyetasmāddarśanānmādhyasthyaṃ labhate,",
  "GSP31yuktdipu:2953": "sā pañcamī tuṣṭiḥ sutāramityabhidhīyate / kathaṃ punaḥ sutāramityucyate ?",
  "GSP31yuktdipu:2954": "sukhamanenopāyena taranti viṣayasaṃkaṭamiti sutāram /",
  "GSP31yuktdipu:2955": "yadā tu yogī pūrvadoṣādhigame 'bhijātyā vā yatnārjitaviṣayatve sati rakṣādoṣamupanyasyati / katham ?",
  "GSP31yuktdipu:2956": "bhoktṛbhogyabhāvāvyatirekāt sarvaprāṇisādhāraṇā viṣayāḥ,",
  "GSP31yuktdipu:2957": "tasmātteṣāṃ rakṣā vidheyā / tasyāṃ ca pravartamāno yadi paramuparundhyāt tadā pūrvoktadoṣaḥ,",
  "GSP31yuktdipu:2958": "athātmānaṃ,",
  "GSP31yuktdipu:2959_0": "viṣayābhāvaḥ / rātrindivaṃ ca tadekāgramanasaḥ sukhārthaṃ pravṛtasya bhūyiṣṭhaṃ duḥkhamevetyetasmāddarśanānmādhyasthyaṃ",
  "GSP31yuktdipu:2959_1": "labhate / sā ṣaṣṭhī tuṣṭiḥ supāramityabhidhīyate / kathaṃ punaḥ supāramityucyate ?",
  "GSP31yuktdipu:2960": "sukhamanena pāraṃ viṣayārṇavasya prayāntīti /",
  "GSP31yuktdipu:2961": "yadā tu sati pūrvadoṣe,",
  "GSP31yuktdipu:2962": "sati vā grāmanagaranigamasanniveśādyupāyānuṣṭhānādvā kṛtaviṣayarakṣo yogī kṣayadoṣamupanyasyati / katham ?",
  "GSP31yuktdipu:2963": "yena dravyeṇa mohādvarantumicchanti dehinaḥ /",
  "GSP31yuktdipu:2964": "tadevaiṣāṃ vināśitvād bhavatyaratikāraṇam //",
  "GSP31yuktdipu:2965": "yatnopāttāḥ suguptāśca viṣayā viṣayaiṣiṇām /",
  "GSP31yuktdipu:2966": "paśyatāmeva naśyanti budbudāḥ salile yathā //",
  "GSP31yuktdipu:2967": "na tadasti jagatyasminbhūtaṃ sthāvarajaṅgamam /",
  "GSP31yuktdipu:2968": "pratyakṣato 'numānādvā vināśo yasya nekṣyate //",
  "GSP31yuktdipu:2969": "tasmādvināśiṣvāsaktānāṃ putradāragṛhādiṣu /",
  "GSP31yuktdipu:2970": "mameti buddhiṃ yatnena buddhimānvinivartayet //",
  "GSP31yuktdipu:2971": "iti etasmāddarśanānmādhyasthyaṃ labhate, sā saptamī tuṣṭiḥ sunetramityucyate /",
  "GSP31yuktdipu:2972": "kathaṃ punaḥ sunetramityucyate ?",
  "GSP31yuktdipu:2973": "sukhamanenātmānaṃ kaivalyāvasthāṃ nayantīti sunetram /",
  "GSP31yuktdipu:2974": "yadā tu satsu pūrvadoṣeṣu prasaṅgadoṣamupanyasyati / katham ?",
  "GSP31yuktdipu:2975": "prāptaviṣayāṇāmindriyāṇāṃ tadabhilāṣānnivṛtistatsukham / viṣayajighṛkṣayā ca duḥkham / prāptirapyeṣāmanupaśāntaye tadupabhogakauśalāya ca / yasmādāha-",
  "GSP31yuktdipu:2976": "yadā prabandhādviṣayī viṣayānupasevate /",
  "GSP31yuktdipu:2977": "tadāsyetastvabhiprāyaḥ sutarāṃ saṃpravartate //",
  "GSP31yuktdipu:2978": "ato 'pi yena puruṣaḥ śamayed vaḍavānalam /",
  "GSP31yuktdipu:2979": "nendriyāṇyupabhogena viṣayebhyo nivartayet //",
  "GSP31yuktdipu:2980": "tasmādviṣayasamparkamasamarthaṃ nivartane /",
  "GSP31yuktdipu:2981": "indriyāṇāṃ parijñāya nirāsaṅgamatiścaret //",
  "GSP31yuktdipu:2982": "ityetasmād darśanānmādhyasthyaṃ labhate sāṣṭamī tuṣṭiḥ sumārīcamityucyate / kathaṃ sumārīcamityucyate ?",
  "GSP31yuktdipu:2983": "arcateḥ pūjārthasya śobhanamarcitaṃ viṣayasaṃganivṛttasya yogino 'vasthānaṃ bhavati /",
  "GSP31yuktdipu:2984": "yadā tu pūrvadoṣeṣu hiṃsādoṣamupanyasyati / katham ?",
  "GSP31yuktdipu:2985": "anupahatyānyabhūtāni viṣayabhogānupapatteḥ / upabhogo hi nāma manojñābhyavahāraḥ,",
  "GSP31yuktdipu:2986": "strīsevā,",
  "GSP31yuktdipu:2987_0": "hayagajanarādibhiryānamityevamādi / tatra manojñābhyavahāracikīrṣuṣā tadaṅgānāṃ go",
  "GSP31yuktdipu:2987_1": "'jāvibalīvardastrīpuruṣādīnāmavaśyamupaghātaḥ kāryaḥ / anupaghāte vā viṣayānupapattiprasaṃgaḥ /",
  "GSP31yuktdipu:2987_2": "striyamāsevamānenānyāsāṃ strīṇāṃ mātṛpitṛbhrātṛprabhṛtīnāṃ ca,",
  "GSP31yuktdipu:2988": "anyathā tadabhāvo hayādīnām / tasmādupabhogārthināvaśyamanyopaghātaḥ kāryo nihitadaṇḍena vā viṣayopabhogastyājya iti / āha ca",
  "GSP31yuktdipu:2989": "yathā yathā hi viṣayo vṛddhiṃ gṛhṇāti dehinām /",
  "GSP31yuktdipu:2990": "apaghātastadaṅgānāṃ tathaivāsya vivardhate //",
  "GSP31yuktdipu:2991": "tasmādanicchannanyeṣāṃ prāṇināṃ dehapīḍanam /",
  "GSP31yuktdipu:2992": "santoṣeṇaiva varteta tyaktasarvaparicchadaḥ //",
  "GSP31yuktdipu:2993": "satyavācaḥ praśāntasya sarvabhūtānyanicchataḥ /",
  "GSP31yuktdipu:2994": "bhāvāndhakārāntajñānamacireṇa pravartate //",
  "GSP31yuktdipu:2995": "ityetasmāddarśanānmādhyasthyaṃ labhate, sā navamī tuṣṭiruttamābhayamityapadiśyate / katham ?",
  "GSP31yuktdipu:2996": "uttamaṃ hi prāṇināṃ sarvebhyo hiṃsābhayamiti tadapagamāduttamābhayamiti /",
  "GSP31yuktdipu:2997": "āha,",
  "GSP31yuktdipu:2998": "arjanarakṣaṇalakṣaṇayorapi tuṣṭyoḥ paropaghātadoṣāḥ,",
  "GSP31yuktdipu:2999": "apadiṣṭo 'syāmapi ca / tatra kathamanayorviśeṣaḥ pratipattavya iti ?",
  "GSP31yuktdipu:3000": "ucyate na,",
  "GSP31yuktdipu:3001_0": "viṣayabhedāt / tatra yeṣāmarjanarakṣaṇe pratyādriyate viṣayī tadarthinā pratyanīkānāmavaśyamabhighāto",
  "GSP31yuktdipu:3001_1": "'nuṣṭhātavya ityādāvuktam / iha tu yeṣāmevārjanarakṣaṇe tadanupaghātenāśakyo viṣayopabhoga",
  "GSP31yuktdipu:3001_2": "ityetadvivakṣitam / tasmādasaṃkīrṇametadityevamambhaḥprabhṛtayo nava viṣayebhyaḥ",
  "GSP31yuktdipu:3001_3": "saṃgadveṣanivṛttihetavo vyākhyātāḥ / te jñānavirahitānāṃ yogināṃ tuṣṭiśabdavācyatāṃ",
  "GSP31yuktdipu:3001_4": "labhante / jñānināṃ tu vairāgyaparvasaṃjñitā svāsu svāsu tattvabhūmiṣu siddhā eveti // 50 //",
  "GSP31yuktdipu:3002": "-----------------------------------------------------------------------",
  "GSP31yuktdipu:3003": "kārikā 51",
  "GSP31yuktdipu:3004": "-----------------------------------------------------------------------",
  "GSP31yuktdipu:3005": "āha- prāgapadiṣṭamaṣṭadhā siddhiriti tadidānīmabhidhīyatāmiti / ucyate-",
  "GSP31yuktdipu:3006": "ūhaḥ śabdo 'dhyayanaṃ duḥkhavighātāstrayaḥ suhṛtprāptiḥ /",
  "GSP31yuktdipu:3007": "dānañca siddhayo 'ṣṭau",
  "GSP31yuktdipu:3008": "tatroho nāma yadā pratyakṣānumānāgamavyatirekeṇābhipretamarthaṃ vicāraṇābalenaiva pratipadyate,",
  "GSP31yuktdipu:3009_0": "sādyā siddhiḥ tārakamityapadiśyate- tārayati saṃsārārṇavāditi tārakam / yadā tu svayaṃ",
  "GSP31yuktdipu:3009_1": "pratipattau pratihanyamāno gurūpadeśāt pratipadyate sā dvitīyā siddhiḥ sutāramityapadiśyate / katham ?",
  "GSP31yuktdipu:3010_0": "sukhamanenadyatve 'pi bhavasaṅkaṭāt tarantīti / yadā tvanyopadeśādapyasamarthaḥ pratipattumadhyayanena",
  "GSP31yuktdipu:3010_1": "sādhayati sā tṛtīyā siddhiḥ tārayantamityapadiśyate / tadetat tāraṇakriyāyā adyatve",
  "GSP31yuktdipu:3010_2": "'pi avyāvṛtatvāt mahāviṣayatvāt tārayantamityapadiśyate / ta ete trayaḥ sādhanopāyairābrāhmaṇaḥ",
  "GSP31yuktdipu:3010_3": "prāṇino 'bhipretamarthaṃ prāpnuvanti / āha ca- “sākṣātkṛtadharmāṇa ṛṣayo babhūvuḥ,",
  "GSP31yuktdipu:3011_0": "te 'parebhyo 'sākṣātkṛtadharmebhya upadeśena mantrān samprāhurupadeśāya glāyanto",
  "GSP31yuktdipu:3011_1": "'pare bilmagrahaṇāyemaṃ granthaṃ samāmnāsiṣurvedañca vedāṅgāni ceti” / bilmaṃ bhāsanam-",
  "GSP31yuktdipu:3011_2": "samyak pratibhāsāya viśiṣṭaḥ saṃketa uktaḥ / eṣāṃ tu sādhanopāyānāṃ pratyanīkapratiṣedhāya",
  "GSP31yuktdipu:3011_3": "duḥkhavighātatrayam / duḥkhāni trīṇi- ādhyātmikādīni /",
  "GSP31yuktdipu:3012": "tatra cādhyātmikānāṃ vātādīnāṃ siddhipratyanīkānāmāyurvedakriyānuṣṭhānena vighātaṃ kṛtvā pūrveṣāṃ trayāṇāmanyatamena sādhayati sā caturthī siddhiḥ pramodamityabhidhīyate / katham ?",
  "GSP31yuktdipu:3013_0": "nivṛttarogā hi prāṇinaḥ pramodanta iti kṛtvā / yadā tvādhibhautikānāṃ mānuṣādinimittānāṃ",
  "GSP31yuktdipu:3013_1": "siddhipratyanīkānāṃ sāmādinā yatidharmānuguṇena vopāyena pūrveṣāṃ trayāṇāmanyatamena sādhayati,",
  "GSP31yuktdipu:3014": "sā pañcamī siddhiḥ pramuditamityabhidhīyate / katham ?",
  "GSP31yuktdipu:3015": "anudvigno hi pramudita iti kṛtvā / yadā tu śītādīnyādhidaivikāni dvandvāni siddhipratyanīkāni svadharmānurodhena pratihatya pūrveṣāṃ trayāṇāmanyatamena sādhayati,",
  "GSP31yuktdipu:3016": "sā ṣaṣṭhī siddhirmodanāmamityabhidhīyate / katham ?",
  "GSP31yuktdipu:3017": "dvandvānupahatā hi prāṇino modanta iti kṛtvā / suhṛtprāptiḥ- yadā tu kṛśalaṃ saṃspṛṣṭaṃ sanmitramāśritya sandehanivṛttiṃ labhate,",
  "GSP31yuktdipu:3018": "sā ramyakamiti saptamī siddhirapadiśyate / ramyo hi loke sanmitrasamparkaḥ,",
  "GSP31yuktdipu:3019_0": "tasya saṃjñāyāṃ ramyameva ramyakam / dānam- yadā tu daurbhāgyaṃ dānenātītya pūrveṣāṃ",
  "GSP31yuktdipu:3019_1": "trayāṇāmanyatamena sādhayati sāṣṭāmī siddhiḥ sadāpramuditamityabhidhīyate / subhago",
  "GSP31yuktdipu:3019_2": "hi sadāpramudito bhavati,",
  "GSP31yuktdipu:3020_0": "tasmāddaurbhāgyanivṛttiḥ sadāpramuditam / ityevametāḥ siddhayo 'ṣṭau vyākhyātāḥ /",
  "GSP31yuktdipu:3020_1": "etāsāṃ saṃśrayeṇābhipretamarthaṃ yataḥ saṃsādhayantītyataḥ pūrvācāryāgataṃ mārgamārurukṣustatpravaṇaḥ syāditi /",
  "GSP31yuktdipu:3021": "āha, kaḥ punaratra heturyena puruṣārthatvāviśeṣe sati guṇānāṃ sarvasiddhinimittaṃ tvanubhavatīti ?",
  "GSP31yuktdipu:3022": "ucyate- yasmāt",
  "GSP31yuktdipu:3023": "siddheḥ pūrvo 'ṅkuśastrividhaḥ // ISk_51 //",
  "GSP31yuktdipu:3024": "sādhyapratipattisāmarthyasāmānyamaṅgīkṛtyāha siddheriti / pūrvo viparyayāśaktituṣṭilakṣaṇaḥ aṃkuśa ivāṃkuśaḥ,",
  "GSP31yuktdipu:3025_0": "nivartanasāmānyāt / nityapravṛttasyāpi pradhānātsiddhisrotaso viparyayāśaktituṣṭipratibandhātsarvaprāṇiṣvapravṛttirbhavati /",
  "GSP31yuktdipu:3025_1": "viparyayāttāvatsthāvareṣu / te hi mukhyāḥ srotaso viparyayātmānaḥ / aśaktestiryakṣu /",
  "GSP31yuktdipu:3025_2": "te hi tiryaksrotaso 'śaktyātmānaḥ / tuṣṭirdeveṣu / te hyūrdhvasrotasastuṣṭyātmānaḥ /",
  "GSP31yuktdipu:3025_3": "mānuṣāstvarvāksrotasaḥ saṃsiddhyātmānaḥ / tasmātta eva tārakādiṣu pravartante / sattvarajastamasāṃ",
  "GSP31yuktdipu:3025_4": "cāṅgāṅgibhāvaniyamādviparyayāśaktituṣṭibhiḥ pratihanyata iti na sarveṣāṃ sarvadā",
  "GSP31yuktdipu:3025_5": "siddhirbhavati / ata etaduktaṃ siddheḥ pūrvo 'ṅkuśāstrividha iti /",
  "GSP31yuktdipu:3026": "yathā ca sidddheḥ viparyayāśaktituṣṭayaḥ pratipakṣāḥ,",
  "GSP31yuktdipu:3027": "evaṃ siddhirapi viparyayādīnām / sā hyutpannā sarvānetānnivartayati / katham ?",
  "GSP31yuktdipu:3028_0": "aviparītajñānaṃ viparyayamatītānāgatavartamāneṣu sannikṛṣṭeṣu viprakṛṣṭeṣu indriyagrāhyeṣvatīndriyeṣu",
  "GSP31yuktdipu:3028_1": "cāpratighātādaśaktiṃ puruṣasya prakṛtivikāravyatiriktasya darśanātsarvāsu bhūmiṣu",
  "GSP31yuktdipu:3028_2": "tuṣṭim / evametāni srotāṃsi prāṇādayaḥ karmayonayaśca vyākhyātāḥ / eteṣāṃ mārge 'vasthāpanātparāṃ",
  "GSP31yuktdipu:3028_3": "siddhikaivalyalakṣaṇāmacireṇa prāpnoti / āha ca",
  "GSP31yuktdipu:3029": "yonīnāṃ sapramāṇānāṃ samyaṅmārge niyojanāt /",
  "GSP31yuktdipu:3030": "srotasāṃ ca viśuddhatvānnirāsaṅgamatiścaret // iti //",
  "GSP31yuktdipu:3031": "// 51 //",
  "GSP31yuktdipu:3032": "// iti yuktidīpikāyāṃ navamamāhnikam //",
  "GSP31yuktdipu:3033": "______________________________________________________________________",
  "GSP31yuktdipu:3034": "-----------------------------------------------------------------------",
  "GSP31yuktdipu:3035": "kārikā 52",
  "GSP31yuktdipu:3036": "-----------------------------------------------------------------------",
  "GSP31yuktdipu:3037": "evaṃ yatpūrvamapadiṣṭaṃ saṃyogakṛtaḥ sarga (ISk 21)",
  "GSP31yuktdipu:3038_0": "iti tadvyākhyātam / atredānīmācāryāṇāṃ vipratipattiḥ / dharmādīnāṃ śarīramantareṇānutpatteḥ /",
  "GSP31yuktdipu:3038_1": "śarīrasya ca dharmādyabhāve nimittantarāsambhavādubhayamidamanādi / tasmādekarūpa",
  "GSP31yuktdipu:3038_2": "evāyaṃ yathaivādyatve tathaivātikrāntāsvanāgatāsu kālakoṭiṣu sarga iti / ācārya āha- naitadevam,",
  "GSP31yuktdipu:3039_0": "kiṃ tarhi prākpradhānapravṛtterdharmādharmayorasambhavo buddhidharmatvāttasyāśca",
  "GSP31yuktdipu:3039_1": "pradhānavikāratvāt / tatastadvyatiriktaṃ śabdādyupalabdhiguṇalakṣaṇaṃ guṇapuruṣāntaropalabdhilakṣaṇaṃ",
  "GSP31yuktdipu:3039_2": "cārthamuddiśya sattvādayo mahadahaṅkāratanmātrendriyabhūtatvenāvasthāya paramarṣihiraṇyagarbhādīnāṃ",
  "GSP31yuktdipu:3039_3": "śarīramutpādayanti / ṣaṭsiddhikṣayakālottaraṃ tu guṇavimardavaicitryādrajastamovṛttyanupāti",
  "GSP31yuktdipu:3039_4": "saṃsāracakraṃ pravṛttam /",
  "GSP31yuktdipu:3040": "na vinā bhāvairliṅgam",
  "GSP31yuktdipu:3041": "devamanuṣyatiryagbhāvena vyavatiṣṭhata iti vākyaśeṣaḥ /",
  "GSP31yuktdipu:3042": "na vinā liṅgena bhāvasaṃsiddhiḥ /",
  "GSP31yuktdipu:3043": "saṃsiddhiratra niṣpattirabhipretā /",
  "GSP31yuktdipu:3044": "liṅgākhyo bhāvākhyastasmād dvividhaḥ pravartate sargaḥ // ISk_52 //",
  "GSP31yuktdipu:3045_0": "so 'yaṃ liṅgākhyo bhāvākhyaśca ṣaṭsiddhikṣayakālādūrdhvaṃ bhavati / guṇasamanantaraṃ",
  "GSP31yuktdipu:3045_1": "tu adhikāralakṣaṇaḥ / tasmād dvidhā sargaḥ adhikāralakṣaṇo bhāvākhyaśca / yeṣāṃ tu",
  "GSP31yuktdipu:3045_2": "dharmādharmaśarīrayoḥ paryāyeṇa hetuhetumadbhāvasteṣāṃ kāraṇamastyavyaktamityatra (ISk 16)",
  "GSP31yuktdipu:3046": "prativihitam / ye 'pi ca sāṃkhyā evamāhuḥ- “dharmādharmādhikāravaśātpradhānasya pravṛttiriti” teṣāmanyataraparikalpanānarthakyamiti / katham ?",
  "GSP31yuktdipu:3047": "yadi tāvadadhikāra evāyaṃ pradhānapravṛttaye 'lam, kiṃ dharmādharmābhyām ?",
  "GSP31yuktdipu:3048": "atha tāvadantareṇādhikārasya pradhānapravṛttāvasāmarthyam, evamapi kimadhikāreṇa ?",
  "GSP31yuktdipu:3049_0": "tayoreva pravṛttisāmarthyāt / tasmādadhikārabhāvanimitto dvidhā sargaḥ / tatra yathedaṃ",
  "GSP31yuktdipu:3049_1": "śarīramavibhaktaṃ dharmārthakāmamokṣalakṣaṇāsu kriyāsu vibhaktaṃ bhavedityataḥ pāṇyādivikalpo 'sya bhavati,",
  "GSP31yuktdipu:3050": "evaṃ sattvasargo 'pyavibhakto dharmārthakāmamokṣalakṣaṇāsu kriyāsu samartho bhavediti // 52 //",
  "GSP31yuktdipu:3051": "-----------------------------------------------------------------------",
  "GSP31yuktdipu:3052": "kārikā 53",
  "GSP31yuktdipu:3053": "-----------------------------------------------------------------------",
  "GSP31yuktdipu:3054": "aṣṭavikalpo daivastairyagyonaśca pañcadhā bhavati /",
  "GSP31yuktdipu:3055": "mānuṣyaścaikavidhaḥ",
  "GSP31yuktdipu:3056_0": "aṣṭau vikalpā asya so 'yamaṣṭavikalpaḥ / aṣṭaprakāro 'ṣṭabheda ityarthaḥ / tadyathā",
  "GSP31yuktdipu:3056_1": "brahmaprajāpatīndrapitṛgandharvanāgarakṣaḥpiśācāḥ / tairyagyonaśca pañcadhā bhavati-",
  "GSP31yuktdipu:3056_2": "paśumṛgapakṣisarīsṛpasthāvarāḥ / mānuṣyaścaikavidhaḥ ca jātyantarānupapatteḥ / āha",
  "GSP31yuktdipu:3056_3": "kimetāvāneva bhūtasargavikalpaḥ,",
  "GSP31yuktdipu:3057": "āhosvidanyo 'stīti ?",
  "GSP31yuktdipu:3058": "ucyate- vikalpāntaramastyeteṣāmeva sthānānāmantargaṇabhedāt / ayaṃ tu āhosvidanyo 'stīti ?",
  "GSP31yuktdipu:3059": "ucyate- vikalpāntaramastyeteṣāmeva sthānāmantaragaṇabhedāt / ayaṃ tu",
  "GSP31yuktdipu:3060": "samāsato bhautikaḥ sargaḥ // ISk_53 //",
  "GSP31yuktdipu:3061": "kim ?",
  "GSP31yuktdipu:3062_0": "upadiṣṭa ita vākyaśeṣaḥ / tatra devānāṃ sādhyamarudrudrādibhedāt / tiraścāṃ grāmyāraṇyādibhedāt /",
  "GSP31yuktdipu:3062_1": "mānuṣāṇāṃ ca brāhmaṇakṣatriyaviṭśūdrabhedāt / udbhidbhedaśca vistareṇāpadiśyamāna",
  "GSP31yuktdipu:3062_2": "ānantyamāpādayet / tasmātsamāsato bhūtasargo 'padiśyate // 53 //",
  "GSP31yuktdipu:3063": "-----------------------------------------------------------------------",
  "GSP31yuktdipu:3064": "kārikā 54",
  "GSP31yuktdipu:3065": "-----------------------------------------------------------------------",
  "GSP31yuktdipu:3066": "āha,",
  "GSP31yuktdipu:3067": "vikalpāntaravacanam,",
  "GSP31yuktdipu:3068": "srotobhedāt / daivamānuṣatairyagyonā iti trividho bhūtānāṃ vikalpa upadiśyate / srotāṃsi tu catvāryuktāni / tasmādvikalpāntaraṃ vaktavyamiti /",
  "GSP31yuktdipu:3069": "ucyate- na,",
  "GSP31yuktdipu:3070": "guṇadharmasaṃgrahasāmarthāt / sattvabahulā ūrdhvasrotasaḥ / rajobahulā arvāksrotasaḥ / tamobahulāstiryaksrotaso mukhyasrotasaśca / tasmādanayorabhedenopadeśaḥ /",
  "GSP31yuktdipu:3071": "āha,",
  "GSP31yuktdipu:3072": "asurādyupasaṃkhyānaṃ kartavyam / itareṣvanantarbhāvādabhedena vopadeśaḥ kāryā na tu daivamānuṣatiraśca iti /",
  "GSP31yuktdipu:3073": "ucyate- na,",
  "GSP31yuktdipu:3074": "ukteṣveva tatsaṃgrahāt / asurāṇāṃ tāvadaindra eva sthāne 'ntarbhāvaḥ,",
  "GSP31yuktdipu:3075": "pūrvadevatvāt / pūrvadevā hyasurāḥ / kiṃca paryāyeṇendratvāt / dhanviprabhṛtīnāṃ paryāyeṇendratvaṃ śrūyate / tathā yakṣāṇāṃ rakṣassvekarūpatvāt / kinnaravidyādharāṇāṃ gandharveṣu,",
  "GSP31yuktdipu:3076": "samānaśīlatvāt / pretānāṃ pitṛṣvadhipatisāmānyāt / tasmāttrivikalpa eva bhūtasargaḥ / sa cāyam",
  "GSP31yuktdipu:3077": "ūrdhvaṃ sattvaviśālaḥ",
  "GSP31yuktdipu:3078": "ūrdhvamityanenāṣṭau devasthānānyāha / tatrāyaṃ sargaṃ sattvaviśālaḥ / piśācebhyo rakṣasām,",
  "GSP31yuktdipu:3079": "rakṣobhyo nāgānām,",
  "GSP31yuktdipu:3080": "nāgebhyo gandharvāṇām,",
  "GSP31yuktdipu:3081": "gandharvebhyaḥ pitḥṇām,",
  "GSP31yuktdipu:3082": "pitṛbhyastridaśānām,",
  "GSP31yuktdipu:3083": "tebhyaḥ prajāpatīnām,",
  "GSP31yuktdipu:3084": "tebhyo 'pi brahmaṇaḥ / evaṃ viśālagrahaṇaṃ samarthitaṃ bhavati /",
  "GSP31yuktdipu:3085": "tamoviśālastu mūlataḥ sargaḥ /",
  "GSP31yuktdipu:3086": "mūlatastu sargastamoviśālaḥ / paśubhyo hi mṛgāṇāṃ prakṛṣṭataraṃ tamaḥ,",
  "GSP31yuktdipu:3087": "mṛgebhyaḥ pakṣiṇām,",
  "GSP31yuktdipu:3088": "pakṣibhyaḥ sarīsṛpāṇām,",
  "GSP31yuktdipu:3089": "sarīsṛpebhyaḥ sthāvarāṇām /",
  "GSP31yuktdipu:3090": "madhye rajoviśālaḥ",
  "GSP31yuktdipu:3091": "devebhyastiryagbhyaścāvakṛṣṭāsu bhūmiṣu yathā yathā sattvatamaso nirhrāsaḥ,",
  "GSP31yuktdipu:3092_0": "tathā tathā rajaso vṛddhiḥ / manuṣyāstūbhayormadhyamiti tatra paramaḥ prakarṣo rajasaḥ /",
  "GSP31yuktdipu:3092_1": "arvāk srotasaḥ siddhirūpatvādatyantaṃ kriyāpravṛttatvāt / yathā ca mānuṣeṣu rajaḥprakarṣa",
  "GSP31yuktdipu:3092_2": "evaṃ brahmaṇaḥ sthāne sattvasya,",
  "GSP31yuktdipu:3093": "sthāvareṣu tamasaḥ / sa khalvayam-",
  "GSP31yuktdipu:3094": "brahmādistambaparyantaḥ // ISk_54 //",
  "GSP31yuktdipu:3095": "caturdaśabhedastrivikalpaḥ sattvādyatiśayanirhrāsaviṣayabhāvena yaḥ sargo vyākhyātaḥ /",
  "GSP31yuktdipu:3096": "-----------------------------------------------------------------------",
  "GSP31yuktdipu:3097": "kārikā 55",
  "GSP31yuktdipu:3098": "-----------------------------------------------------------------------",
  "GSP31yuktdipu:3099": "atra jarāmaraṇakṛtaṃ duḥkhaṃ prānoti cetanaḥ puruṣaḥ /",
  "GSP31yuktdipu:3100": "jarākṛtaṃ maraṇakṛtaṃ jarāmaraṇakṛtam / tatra jarākṛtaṃ tāvadyathā balītaraṃgitagātratvam,",
  "GSP31yuktdipu:3101": "daṇḍamantareṇa caṅkramaṇādiṣvapravṛttiḥ,",
  "GSP31yuktdipu:3102": "sarvendriyāṇāṃ viṣayopabhogeṣvasāmarthyam,",
  "GSP31yuktdipu:3103": "prabalakāsaśvāsatā,",
  "GSP31yuktdipu:3104": "sāsrāvilekṣaṇatā,",
  "GSP31yuktdipu:3105": "daśanānāmasthiratvam,",
  "GSP31yuktdipu:3106": "varṇavikṛtiḥ,",
  "GSP31yuktdipu:3107": "śaithilyamabhivyāhārasaṃgo mandā smṛtirityevamādi /",
  "GSP31yuktdipu:3108_0": "maraṇakṛtamapi pṛthivyādīnāṃ śarīrabhāvenāvasthitau sahabhāvapratipakṣatā svabhāvabhedavṛttisaṃgrahapanthivyūhāvakāśadānāderupakārasya",
  "GSP31yuktdipu:3108_1": "pracyutiḥ / indriyādhiṣṭhānavikārācchabdasparśarūparasagandhānāṃ satāmagrahaṇamasatāṃ",
  "GSP31yuktdipu:3108_2": "ca grahaṇamabhūtākāraṃ sambhavaviparītaṃ vā sarvārthānāṃ grahaṇam / tadyathā paurṇamāsyāṃ",
  "GSP31yuktdipu:3108_3": "dakṣiṇataḥ khaṇḍasyendumaṇḍalasya piśācādīnāṃ pāṇḍarasya ca nabhasa ityādi / tathā",
  "GSP31yuktdipu:3108_4": "vātādivaiṣamyātsamupajanitānekaprakāravyādhiḥ prabhraśyamānasakalendriyavṛttiḥ srastāṅgaḥ",
  "GSP31yuktdipu:3108_5": "tāmrapītāsrāvilekṣaṇo bhramadāhaśvāsādiparigamāntarmarmasandhirjalārthaṃ diśo 'valokayan",
  "GSP31yuktdipu:3108_6": "sabrahmalokeṣvapi lokeṣu trātāramavindan rāgādyanekakālātpakvenātmagraheṇātmakāryakaraṇopahyimāṇabuddhirmandamandeṣvapi",
  "GSP31yuktdipu:3108_7": "smṛtipralambheṣu dayitajanasyātmanaścānusmarandaśavidhātkuṭumbādyaḥ prabhraśyate",
  "GSP31yuktdipu:3108_8": "so 'yamavaśyambhāvī sarvasattvānāṃ prakṛṣṭodvegakārī cāvyutpannaścāparihāryaścāniyatakālaśca",
  "GSP31yuktdipu:3108_9": "mahātmabhiḥ paramarṣyādibhirandhatāmisraśabdenāpadiṣṭo maraṇakṛtaṃ duḥkham / taccedaṃ",
  "GSP31yuktdipu:3108_10": "duḥkhaṃ pradhānamahadahaṃkāratanmātrendriyabhūtaviśeṣalakṣaṇasya tattvaparvaṇaścaitanyāsambhavātpuruṣa",
  "GSP31yuktdipu:3108_11": "eva caitanyaśaktiyogādupalabhyate / tadapi samīkṣyoktamācāryeṇa atra jarāmaraṇakṛtaṃ",
  "GSP31yuktdipu:3108_12": "duḥkhaṃ prāpnoti cetanaḥ puruṣa iti /",
  "GSP31yuktdipu:3109": "āha,",
  "GSP31yuktdipu:3110_0": "janmakṛtasyopasaṃkhyānam / yathaiva hi jarāmaraṇaṃ cātmanaḥ prakṛṣṭodvegakārakamevaṃ",
  "GSP31yuktdipu:3110_1": "janmāpi / tathā hyayaṃ māturudare jarāyupariveṣṭitaśarīro 'medhyaparisnuto vraṇamātrāyāṃ",
  "GSP31yuktdipu:3110_2": "garbhadhānyāṃ yathāsukhasambhavātparipītitagātro māturaśanādibhiḥ pīḍyamāno garbhāvāse",
  "GSP31yuktdipu:3110_3": "duḥkhamanubhūya paścātsaṃvṛtenāsthidvayavivareṇa nissṛto mūtrarudhirakalilaiḥ pariṣiktagātro",
  "GSP31yuktdipu:3110_4": "bāhyena vāyunā karaiśca saṃsparśadasibhiriva tudyamānaḥ svasaṃvedyaṃ duḥkhamātmani",
  "GSP31yuktdipu:3110_5": "vartamānamākhyātumasamarthaḥ svasukhaduḥkhasāmanyātparatra parikalpitasukhaduḥkhabuddhibhirdṛḍhagātrairupacitakleśaiśca",
  "GSP31yuktdipu:3110_6": "yātyamāno janmaduḥkhamanubhavati / tasmāttadapi vaktavyamiti /",
  "GSP31yuktdipu:3111": "ucyate- na, avyāpitavāt / mānuṣatiraścāmeva janmakṛtaṃ duḥkhaṃ bhavati na devānām / katham ?",
  "GSP31yuktdipu:3112": "taḍidvilasitavatkṣaṇamātreṇa śarīraprādurbhāvāt / jarāmaraṇakṛtaṃ tu teṣvapi na nivartate / tasmātprādhānyādetadevopadiṣṭaṃ netaraditi /",
  "GSP31yuktdipu:3113": "āha,",
  "GSP31yuktdipu:3114": "itaragrahaṇāprasaṃgaḥ,",
  "GSP31yuktdipu:3115": "tulyatvāt / na hi devasthāneṣu jarāmaraṇaṃ vā śrūyate,",
  "GSP31yuktdipu:3116": "tasmādavyāpitvāttayorapyagrahaṇaprasaṃgaḥ /",
  "GSP31yuktdipu:3117": "ucyate- na,",
  "GSP31yuktdipu:3118": "smṛtivacanāt / jīryate 'nayeti jarā kṣaya ityuktaṃ bhavati / sa ca devabhūmāvapi bhavati / kasmāt ? evaṃ hyāha-",
  "GSP31yuktdipu:3119": "rajoviṣaktiraṅgeṣu vaivarṇyaṃ mlānapuṣpatā /",
  "GSP31yuktdipu:3120": "patiṣyatāṃ devalokātprāṇināmupajāyate //",
  "GSP31yuktdipu:3121_0": "śakrādīnāṃ vyādhiśravaṇāccharīrakṣayaḥ / evaṃ hyāha- “tvāṣṭrīyaṃ sāma bhavati indraṃ",
  "GSP31yuktdipu:3121_1": "kṣāmamapi na sarvabhūtāni prasvāpayituṃ nāśaknuvaṃ stametena sāmnā tvāṣṭrīyeṇāsvāpayaditi /”",
  "GSP31yuktdipu:3121_2": "tathā prajāpatervāyurakṣayīt / dakṣābhiśāpācca somasya kṣayaḥ / tathā “prajāpatirvai",
  "GSP31yuktdipu:3121_3": "somāya rājñe duhitḥradānnakṣatrāṇi,",
  "GSP31yuktdipu:3122_0": "sa rohiṇyāmevāvasat / tānyapekṣyamāṇāni punaragacchan / tasmāt svānanupeyamānā punargacchati /",
  "GSP31yuktdipu:3122_1": "tānyanvāgacchattāni punarayācata / tānyasmai na punaradadāt / sābravītsarveṣveva",
  "GSP31yuktdipu:3122_2": "samāsata vasātha te punardāsyāmīti / sa rohiṇyāmevāvasattasminnanṛte yakṣmo 'gṛhṇāt /",
  "GSP31yuktdipu:3122_3": "candramā vai somo rāja yadrājānaṃ yakṣmogṛhṇāttadrājayakṣmasya janma / sa tṛṇamivāśuṣyat /",
  "GSP31yuktdipu:3122_4": "sa prajāpatā anāthata / so 'bravītsarveṣveva samāvadvasātha tvāto mokṣyāmīti / tasmāccandramāḥ",
  "GSP31yuktdipu:3122_5": "sarveṣu nakṣatreṣu samāvadvasati / taṃ vaiśvadevena caruṇāmāvasyāṃ rātrīmayā yajante",
  "GSP31yuktdipu:3122_6": "nainaṃ yakṣmodamuñcadityādi /” tasmāddevabhūmāvapi jarākṛtaṃ duḥkhamasti / tathā",
  "GSP31yuktdipu:3122_7": "maraṇakṛtaṃ bhūmyantaragamanāttatrotpannānāṃ yayātirudāharaṇam / yathā gopathabrāhmaṇam-",
  "GSP31yuktdipu:3122_8": "“devānāṃ ha vā pañcadaśaśatāni āsaṃstāni brahmakilbiṣādakṣīyanta / tatastrayastriṃśadevāsata",
  "GSP31yuktdipu:3122_9": "tadetadṛcāpyuktam / sodaryāṇāṃ pañcadaśānāṃ śatānāṃ trayastriṃśadudaśiṣyanta devāḥ /",
  "GSP31yuktdipu:3122_10": "śeṣāḥ prāsīyanteti /” śvetāraṇye cāntakasya rudreṇa kṛtaṃ duḥkhamastīti / udāharaṇamātrādvā /",
  "GSP31yuktdipu:3122_11": "athavodāharaṇamātrameva duḥkhānām / ādiśabdalopo vā vaktavyaḥ / jarāmaraṇakṛtamevodāharaṇatvenābhipretam /",
  "GSP31yuktdipu:3122_12": "na punarduḥkhāntaram / kasmāt ?",
  "GSP31yuktdipu:3123": "tatrāpi hyādiśabdalopa udāharaṇamātratvāt śaktyā parikalpayitumidamityucyate / na sarvaduḥkhāspadatvāt / sarveṣāṃ hi duḥkhānāmāspadaṃ jarāmaraṇakṛtaṃ sādhāraṇam / katham ?",
  "GSP31yuktdipu:3124": "tadbandhumitrāṇāmapyudvegahetutvāt / na tu janmakṛtam,",
  "GSP31yuktdipu:3125": "sambandhināṃ praharṣanimittatvāt / yataśca brahmādau stambaparyante jagati jarāmaraṇakṛtaṃ duḥkhaṃ na kaścidativartate /",
  "GSP31yuktdipu:3126": "liṅgasyavinivṛttestasmādduḥkhaṃ samāsena // ISk_55 //",
  "GSP31yuktdipu:3127": "sukhaleśasya tadvyāptatvāt / yāvadidaṃ liṅgaṃ na nivartate tāvadavaśyaṃ duḥkhena bhavitavyam / paryāyeṇa saṃskārasya sāmarthyāllokāntaropapatteḥ / tathā cāha-",
  "GSP31yuktdipu:3128": "sukhaṃ ca duḥkhaṃ ca hi saṃśayaṃ vāreṇāyaṃ sevate tatra tatra /",
  "GSP31yuktdipu:3129": "kathampunarduḥkhena vyāptaṃ sukhamiti cet,",
  "GSP31yuktdipu:3130": "ābrahmaṇo 'śuddhyātiśayopapatteḥ / tasyāśca duḥkhamūlatvāt / prajāpaterakṣirogaśravaṇāt,",
  "GSP31yuktdipu:3131": "indrasya kāmopatāpāt / gautamaparibhāvād rambhāyāścābhiśāpātpāṣāṇabhāvopapatteḥ,",
  "GSP31yuktdipu:3132": "nāgānāṃ sarpasatrāyāsāt,",
  "GSP31yuktdipu:3133": "vaiśravaṇasya yaskābhiśāpāddhastibhāvopapattiḥ / jaratkāro pitḥṇāṃ ca garte 'valambanāt,",
  "GSP31yuktdipu:3134_0": "piśācānāṃ mantrauṣadhimaṅgalaprayogairudvāsanānmānuṣatiraścāṃ pratyakṣata eva prāyeṇa",
  "GSP31yuktdipu:3134_1": "duḥkhāspadatvāt / tasmānnāsti saṃsāre kaścitpradeśo yatra saha liṅgenātmānaṃ duḥkhaṃ",
  "GSP31yuktdipu:3134_2": "nāvāpnuyādityata evaṃ prayatitavyaṃ yena liṅgasyaivātyantocchedaḥ / tato hi sarvaduḥkhānāmatyantopaśamaḥ /",
  "GSP31yuktdipu:3134_3": "samāsagrahaṇaṃ tu sukhamohayoravakāśadānārtham / anyathā saṃsāre tayorabhāva evābhyupagataḥ syāt // 55 //",
  "GSP31yuktdipu:3135": "-----------------------------------------------------------------------",
  "GSP31yuktdipu:3136": "kārikā 56",
  "GSP31yuktdipu:3137": "-----------------------------------------------------------------------",
  "GSP31yuktdipu:3138": "evaṃ yathāvatsargamupākhyāyopasaṃharannāha-",
  "GSP31yuktdipu:3139": "ityeṣa prakṛtivikṛtaḥ pravartate tattvabhūtabhāvākhyaḥ /",
  "GSP31yuktdipu:3140": "pratipuruṣavimokṣārthaṃ svārtha iva parārtha ārambhaḥ // ISk_56 //",
  "GSP31yuktdipu:3141_0": "itikaraṇena sargasamāptiṃ dyotayati / eṣa ityuktamapi pratyāmnāyārthaṃ punarapekṣate /",
  "GSP31yuktdipu:3141_1": "prakṛtyā kṛtaḥ prakṛtikṛtaḥ / anena vākyaparisamāptyarthaṃ vītāvītābhyāṃ siddhaṃ",
  "GSP31yuktdipu:3141_2": "pradhānāstitvam / aṇvādipratiṣedhaṃ cāpekṣate / prakṛtikṛta eva nāṇvādikṛtaḥ / pravartata",
  "GSP31yuktdipu:3141_3": "iti kriyāprabandhamāha / pravṛtto na pravartsyati kiṃ tarhi pravartata evānantānāṃ",
  "GSP31yuktdipu:3141_4": "śarīrādibhāvena parasparānugraheṇa ca / neyaṃ kriyā kadācidapi bhūtabhaviṣyadrūpā",
  "GSP31yuktdipu:3141_5": "bhavati / kintarhi vartamānarūpā / yathā vahanti nadyaḥ,",
  "GSP31yuktdipu:3142_0": "tiṣṭhanti parvatā iti / tattvabhūtabhāvākhya ityuktānāṃ nigamārthaṃ pratyāmnāyaṃ",
  "GSP31yuktdipu:3142_1": "karoti / tattvākhyo mahadādibhirbhāvākhyo vyomādiḥ / puruṣaṃ puruṣaṃ prati vimokṣaḥ",
  "GSP31yuktdipu:3142_2": "pratipuruṣavimokṣaḥ / tadarthaṃ pratipuruṣavimokṣārtham / sarvapuruṣādhikāranibaddhāyāḥ",
  "GSP31yuktdipu:3142_3": "sarvaśakternirākāṃkṣīkaraṇārthamityarthaḥ / svārtha iva parārtha ārambhaḥ / kāryakāraṇabhāvena /",
  "GSP31yuktdipu:3142_4": "tatra kāryasya tāvacchabdādeḥ svārtha ivendriyāṇāṃ viṣayabhāvaḥ / indriyāṇāmaprāptaviṣayāṇāṃ",
  "GSP31yuktdipu:3142_5": "laulyamadhiṣṭhānavikārānumeyaṃ svārthamiva / karaṇānāṃ ca saṃkalpābhimānādhyavasāyānāṃ",
  "GSP31yuktdipu:3142_6": "viṣayadvāribhāvopagamanaṃ manaḥprabhṛtīnāṃ ca svapravṛttiviṣayatvam / mano 'haṃkārayośca",
  "GSP31yuktdipu:3142_7": "buddhau svapravṛttyupasaṃhāro buddheśca śāntaghoramūḍhatvaṃ vyavasāyakartṛtvaṃ ca",
  "GSP31yuktdipu:3142_8": "sattarajastamasāṃ ca prakāśapravṛttiniyamalakṣaṇairdharmaiḥ parasparopakāritvam / na caiṣa svārthaḥ,",
  "GSP31yuktdipu:3143": "sarvasyāsyācaitanyāt / kiṃ tarhi parārtha evāyamārambhaḥ / saṃghātatvāditi /",
  "GSP31yuktdipu:3144": "āha,",
  "GSP31yuktdipu:3145_0": "yaduktaṃ pratipuruṣavimokṣārthamayamārambha iti tadayuktam / ācāryavipratipatteḥ /",
  "GSP31yuktdipu:3145_1": "pratipuruṣamanyatpradhānaṃ śarīrādyarthaṃ karoti / teṣāṃ ca māhātmyaśarīrapradhānaṃ",
  "GSP31yuktdipu:3145_2": "yadā pravartate tadetarāṇyapi / tannivṛttau ca teṣāmapi nivṛttiriti paurikaḥ sāṃkhyācāryo",
  "GSP31yuktdipu:3145_3": "manyate / tatkathamapratiṣidhyaikā prakṛtirabhyupagamyate iti ?",
  "GSP31yuktdipu:3146": "ucyate- na,",
  "GSP31yuktdipu:3147_0": "pramāṇābhāvāt / na tāvatpratyakṣata eva tacchakyaṃ niścetum / pradhānānāmatīndriyatvāt /",
  "GSP31yuktdipu:3147_1": "liṅgaṃ cāsandigdhaṃ nāsti / āptāśca no nābhidadhurato manyāmahe naitadevamiti / kiṃca",
  "GSP31yuktdipu:3147_2": "ekenārthaparisamāpteḥ / aparimitatvādetadekaṃ pradhānamalaṃ sarvapuruṣaśarīrotpādanāya /",
  "GSP31yuktdipu:3147_3": "tasmādanyaparikalpanānarthakyam / parimitamiti cedatha matam,",
  "GSP31yuktdipu:3148": "parimitaṃ pradhānamiti na,",
  "GSP31yuktdipu:3149_0": "ucchedaprasaṃgāt / evamapi tasyocchedaḥ prāptaḥ kṣīravat / tathā ca saṃsārocchedaprasaṃgaḥ /",
  "GSP31yuktdipu:3149_1": "kiṃ ca anavasthāprasaṃgāt / ekasyeśvarasya yogino vecchāyogādanekaśarīratvam / tatparimitādayuktam /",
  "GSP31yuktdipu:3149_2": "pratiśarīraṃ vā pradhānaparikalpane pradhānānavasthā bhavati / parimitaśarīrakāraṇatvābhyupagamādanyaparikalpanānarthakyam /",
  "GSP31yuktdipu:3149_3": "tataśca pradhānaikatvameva / tasmādayuktaṃ pratipuruṣaṃ pradhānānīti / yattūktaṃ",
  "GSP31yuktdipu:3149_4": "māhātmyaśarīrapradhānapravṛttāvitareṣāṃ pravṛtistannivṛttau nivṛttirityatra brūmaḥ- na,",
  "GSP31yuktdipu:3150": "atiśayābhāvāt / yathā kṣetrajñānāṃ niratiśayatvāditaretarāpravartakatvamevameṣāmapi sātiśayatve vā pradhānānupapattiprasaṃgaḥ,",
  "GSP31yuktdipu:3151": "vaiṣamyāt / tasmādyuktaṃ pratipuruṣavimokṣārthamekā prakṛtiḥ pravartata iti // 56 //",
  "GSP31yuktdipu:3152": "-----------------------------------------------------------------------",
  "GSP31yuktdipu:3153": "kārikā 57",
  "GSP31yuktdipu:3154": "-----------------------------------------------------------------------",
  "GSP31yuktdipu:3155": "āha,",
  "GSP31yuktdipu:3156_0": "tadanupapattirācetanyāt / ihācetanānāṃ ghaṭādīnāmuddiśya pravṛttiradṛṣṭā / sā cediyamacetanā",
  "GSP31yuktdipu:3156_1": "prakṛtirasyā apyuddiśya puruṣārthaṃ pravṛttirnopapadyate / bhavati ceccaitanyaṃ tarhi",
  "GSP31yuktdipu:3156_2": "prāptamasyā / tatra yaduktaṃ pratipuruṣavimokṣārtha prakṛteḥ pravṛttiriti etadayuktamiti /",
  "GSP31yuktdipu:3157": "ucyate- na, dṛṣṭāntopapatteḥ /",
  "GSP31yuktdipu:3158": "vatsavivṛddhinimittaṃ kṣīrasya yathā pravṛttirajñasya /",
  "GSP31yuktdipu:3159": "puruṣavimokṣanimittaṃ tathā pravṛttiḥ pradhānasya // ISk_57 //",
  "GSP31yuktdipu:3160": "yathā kṣīramacetanaṃ vatsavivṛddhimuddiśya pravartate,",
  "GSP31yuktdipu:3161": "evaṃ pradhānamapi puruṣavimokṣamuddiśya pravartate / na cāsya caitanyaṃ syāt / sādhyatvādayuktamiti cet syānmatam,",
  "GSP31yuktdipu:3162": "sādhyametat kiṃ kṣīrasyoddiśya vatsavivṛddhiṃ pravṛttiḥ, atha neti ?",
  "GSP31yuktdipu:3163": "tasmādudāharaṇaṃ sādhyatvādayuktamiti / etaccāyuktam / kasmāt ?",
  "GSP31yuktdipu:3164_0": "tadabhāve 'bhāvāt tadbhāve ca bhāvāt / yatra nāsti vatsavivṛddhistatra na kṣīrasya",
  "GSP31yuktdipu:3164_1": "pravṛttirupalabdhā / yatrāsti tatropalabdhā / yadyasmin sati bhavati tasya tadarthā",
  "GSP31yuktdipu:3164_2": "pravṛttirdṛṣṭā / tadyathā ghaṭe kumbhakārasya / sa cāyamīdṛśo 'smākamuddeśo 'bhipretaḥ",
  "GSP31yuktdipu:3164_3": "yaduta tādarthyam / tasmānnāstyudāharaṇasādhyatvamiti /",
  "GSP31yuktdipu:3165": "asadbhāvābhidhānātsatkāryavirodha iti cenna,",
  "GSP31yuktdipu:3166_0": "vyaktiparyāyatvāt / vyaktiparyāyo hi taditi śāstralokaprāmāṇyāt / śāstraṃ tāvat sattāmātro",
  "GSP31yuktdipu:3166_1": "mahān vyaktimātra ityarthaḥ / loke 'pi nāstyasminkūpe salilamityucyate / na kvacidapi",
  "GSP31yuktdipu:3166_2": "kūpe salilaṃ nāstyabhivyaktaṃ na tad bhavati / tasmānna satkāryavirodhaḥ /",
  "GSP31yuktdipu:3167": "adṛṣṭapreraṇatvādasiddhiriti cedatha matam / dharmādharmapreritaṃ kṣīraṃ pravartate na vatsavivṛddhyarthamiti,",
  "GSP31yuktdipu:3168": "tadapyayuktam / kasmāt ?",
  "GSP31yuktdipu:3169_0": "doṣasāmyāt / dharmādharmāvacetanau vivṛddhikāle kṣīraṃ pravartayatastadavasāne ca",
  "GSP31yuktdipu:3169_1": "nivartayataḥ / tasamāditthamapi parikalpyamāne samāno doṣaḥ / īśvarapreraṇāditi cet",
  "GSP31yuktdipu:3169_2": "syānmatam īśvarastatra kṣīraṃ pravartayate vatsārthaṃ,",
  "GSP31yuktdipu:3170": "na svayamiti / tadayuktam / kasmāt ?",
  "GSP31yuktdipu:3171_0": "pratiṣedhāt / prākpratiṣiddhamīśvarakarma / tasmādidamapyayuktam / evaṃ cedavasthito",
  "GSP31yuktdipu:3171_1": "dṛṣṭāntaḥ / vārṣagaṇānāṃ tu yathā strīpuṃśarīrāṇāmacetanānāmuddiśyetaretaraṃ pravṛttistathā",
  "GSP31yuktdipu:3171_2": "pradhānasyetyayaṃ dṛṣṭāntaḥ /",
  "GSP31yuktdipu:3172": "āha,",
  "GSP31yuktdipu:3173": "kathamavagamyate tādarthyādutpannena vyaktena puruṣasya sambandho na punaḥ sānnidhyamātrāt, bhikṣuvaditi ?",
  "GSP31yuktdipu:3174": "ucyate- na,",
  "GSP31yuktdipu:3175": "anapavargaprasaṃgāt / sānnidhyamātrātpuruṣopabhogamabhyupagacchato nāpavargaprasaṃgaḥ syānnityasānnidhyāt / tasmādayuktametat /",
  "GSP31yuktdipu:3176_0": "apravartayitāraṃ prati kāryakāraṇānāṃ pravṛttirayukteti cet syānmatam- apravartayitā",
  "GSP31yuktdipu:3176_1": "kṛṣṇādīnāṃ bhikṣurato na teṣāmapi taṃ prati pravṛttiḥ / evamapravartayitā kāryakaraṇānāṃ",
  "GSP31yuktdipu:3176_2": "puruṣaḥ / tasmātteṣāmapi taṃ prati pravṛttirayuktetyetadapyata evānaikāntikam / vatso",
  "GSP31yuktdipu:3176_3": "hi kṣīrasyāpravartayitātha ca taṃ prati tasya pravṛttiḥ / tasmādyuktametapuruṣavimokṣārthā",
  "GSP31yuktdipu:3176_4": "prakṛtteḥ pravṛttirna caitanyaprasaṃga iti // 57 //",
  "GSP31yuktdipu:3177": "-----------------------------------------------------------------------",
  "GSP31yuktdipu:3178": "kārikā 58",
  "GSP31yuktdipu:3179": "-----------------------------------------------------------------------",
  "GSP31yuktdipu:3180": "āha,",
  "GSP31yuktdipu:3181": "na,",
  "GSP31yuktdipu:3182_0": "apravṛttiprasaṃgāt / yadi pradhānasya puruṣakaivalyārthā pravṛttistena tadabhāve",
  "GSP31yuktdipu:3182_1": "kaivalyaṃ siddhamevetyapravṛttiprasaṃgaḥ / atha kevale puruṣe pradhānaṃ pravartate",
  "GSP31yuktdipu:3182_2": "na tarhyasya tadarthā pravṛttiriti /",
  "GSP31yuktdipu:3183": "autsukyanivṛttyarthaṃ yathā kriyāsu pravartate lokaḥ /",
  "GSP31yuktdipu:3184": "puruṣasya vimokṣārthaṃ pravartate tadvadavyaktam // ISk_58 //",
  "GSP31yuktdipu:3185_0": "prāgevaitadapadiṣṭam- yathā dṛśyadarśanaśaktiyuktatvādanyatarābhāve ca tayorānarthakyātpradhānapuruṣayoritaretarasambandhaṃ",
  "GSP31yuktdipu:3185_1": "pratyautsukyam / dṛṣṭā coparamārthāpi lokasyautsukyanivṛttyarthā pravṛttistathā pradhānasyāpyuparamārthā",
  "GSP31yuktdipu:3185_2": "pravṛttiḥ / atha dṛśyadarśanaśaktyorautsukyanivṛttyarthaṃ pravartata ityekatra kṛtārthatvāditareṣvapravṛttiprasaṃga",
  "GSP31yuktdipu:3185_3": "iti cet syādetat / pradhānamekasya puruṣasyātmānaṃ prakāśyoparamede dṛśyadarśanaśaktayorautsukyanivṛttirbhaviṣyati // 58 //",
  "GSP31yuktdipu:3186": "-----------------------------------------------------------------------",
  "GSP31yuktdipu:3187": "kārikā 59",
  "GSP31yuktdipu:3188": "-----------------------------------------------------------------------",
  "GSP31yuktdipu:3189": "apravṛttiścetyetadapi nopapannam / kasmāt ? dṛṣṭāntāntarasāmarthyāt / tadyathā kim ?",
  "GSP31yuktdipu:3190": "ucyate-",
  "GSP31yuktdipu:3191": "raṅgasya darśayitvā nivartate nartakī yathā nṛtyāt /",
  "GSP31yuktdipu:3192": "puruṣasya tathātmānaṃ prakāśya vinivartate prakṛtiḥ // ISk_59 //",
  "GSP31yuktdipu:3193_0": "tatra nānāvarṇasvabhāvavijñānānāṃ prekṣārthināṃ puruṣāṇāṃ saṃghāto raṅga ityucyate /",
  "GSP31yuktdipu:3193_1": "nartakyāśca tadārādhanā nṛttikriyānekapuruṣārthā / yadi vātra kaścid brūyāt nṛttācāryeṇa",
  "GSP31yuktdipu:3193_2": "kuśīlavairvā dṛṣṭaiveyaṃ kasmānna nivartate ?",
  "GSP31yuktdipu:3194": "katham ?",
  "GSP31yuktdipu:3195": "akṛtārthatvāt / evaṃ sarvapuruṣāṇāṃ kāryakāraṇasambandhenautsukyavatāṃ nirākāṃkṣīkaraṇārthaṃ pravṛttā prakṛtiḥ kathamekasya puruṣasyautsukyanivṛttau kṛtārthā syāt ?",
  "GSP31yuktdipu:3196": "tasmānnaikasya puruṣasyātmānaṃ prakāśya prakṛternivṛttiryukteti / atra ca-________",
  "GSP31yuktdipu:3197": "********************** commentary on kārikās 60 - 63 lost **********************",
  "GSP31yuktdipu:3198": "-----------------------------------------------------------------------",
  "GSP31yuktdipu:3199": "kārikā 64",
  "GSP31yuktdipu:3200": "-----------------------------------------------------------------------",
  "GSP31yuktdipu:3201_0": "______ kāryakāraṇakriyāsākṣī puruṣaḥ / tasmādye bhautikāḥ śiraḥpāṇyādayo ye cāhaṃkārikāḥ",
  "GSP31yuktdipu:3201_1": "śravaṇādayo vacanādayaḥ saṃkalpābhimānādhyavasāyāśca te lakṣaṇaviparyayāt- nāhaṃ",
  "GSP31yuktdipu:3201_2": "nāṣṭau prakṛtayaḥ / tadetadevaṃ tattvānāmabhyāsaikāgramanaso yateḥ punaḥ punarabhyāsāt",
  "GSP31yuktdipu:3201_3": "ekasyāpyasmitārūpasya parikalpitaviṣayabhedapratiṣedhamukhena",
  "GSP31yuktdipu:3202": "nāsmi na me nāhamityapariśeṣam /",
  "GSP31yuktdipu:3203": "āprakṛteḥ pratipakṣagrahaṇāt",
  "GSP31yuktdipu:3204": "aviparyayāt",
  "GSP31yuktdipu:3205": "pañcasrotaso 'syāvidyāparvaṇo nivṛtteḥ śāntaṃ dhruvaṃ sakalabhāvānubandhapratipakṣabhūtaṃ dharmādyāpyāyitasya buddhitattvasyāsandigdhamaviparītaṃ",
  "GSP31yuktdipu:3206": "viśuddhaṃ kevalamutpadyate jñānam // ISk_64 //",
  "GSP31yuktdipu:3207": "āha,",
  "GSP31yuktdipu:3208": "viśuddhaṃ kevalam / anyatarānabhidhānamarthābhedāt / yadeva viśuddhaṃ tadeva kevalamityarthābhedādanyataracchakyamavaktumiti /",
  "GSP31yuktdipu:3209": "ucyate- guṇāntararūpanivṛttihetutvāt / rajastamodharmāṇāṃ tāvad grahaṇācchuddhaṃ saṃśayaviparyayavyatiriktaṃ ca kevalaṃ kṣetrajñaparijñāne 'pūrvameva iti // 64 //",
  "GSP31yuktdipu:3210": "********************** commentary on kārikās 65 and 66 lost **********************",
  "GSP31yuktdipu:3211": "-----------------------------------------------------------------------",
  "GSP31yuktdipu:3212": "kārikā 67",
  "GSP31yuktdipu:3213": "-----------------------------------------------------------------------",
  "GSP31yuktdipu:3214": "āha, tatsamakālameva śarīrasya pātaḥ prāpnoti / sati dha____vasthānenājñānahetukaṃ śarīramiti /",
  "GSP31yuktdipu:3215": "ucyate- ajñānahetukaṃ śarīram / atha cāyaṃ nānātvadarśī /",
  "GSP31yuktdipu:3216": "dharmādīnāmakāraṇaprāptau /",
  "GSP31yuktdipu:3217": "tiṣṭhati saṃskāravaśāccakrabhramavad dhṛtaśarīraḥ // ISk_67 //",
  "GSP31yuktdipu:3218_0": "ya___ śarīrāntaropārjitā dharmādayo na tāvatkāraṇam / buddhi___mupasaṃprāptā akṛtārthatvād",
  "GSP31yuktdipu:3218_1": "buddhiśca pradhānaṃ tadā tiṣṭhatyayaṃ nānātvadarśī tasya saṃskārasya sāmarthyāt / ko dṛṣṭāntaḥ ?",
  "GSP31yuktdipu:3219_0": "cakrabhramavaddhṛtaśarīraḥ / tadyathā kumbhakāraprayatnaviśiṣṭena daṇḍena ghaṭādiniṣpattiyogyakriyā",
  "GSP31yuktdipu:3219_1": "cakrasya bhramaḥ / tena tulyaṃ cakrabhramavat / yathā cakrabhramaṇaṃ ghaṭārtham /",
  "GSP31yuktdipu:3219_2": "niṣpanne ghaṭādiniṣpattiyogyakriyā cakrasya bhramaḥ / tena tulyaṃ cakrabhramavat /",
  "GSP31yuktdipu:3219_3": "yathā cakrabhramaṇaṃ ghaṭārtham / niṣpanne ghaṭe pūrvasaṃskārānurodhānna nivartate",
  "GSP31yuktdipu:3219_4": "na ca tadā nivṛttamiti kṛtvā saṃskārakṣaye 'pyavatiṣṭhate,",
  "GSP31yuktdipu:3220": "evaṃ samyagdarśanārthaṃ śarīraṃ samyagjñānādhigame 'pi na nivartate pūrvasaṃskāravaśāt / na ca tadā nivṛttamiti kṛtvā saṃskārakṣaye 'pyavasthāpyata iti // 67 //",
  "GSP31yuktdipu:3221": "-----------------------------------------------------------------------",
  "GSP31yuktdipu:3222": "kārikā 68",
  "GSP31yuktdipu:3223": "-----------------------------------------------------------------------",
  "GSP31yuktdipu:3224": "yadā tu saṃskārakṣaye tannimittasya śarīrasya bhedaḥ, ataḥ",
  "GSP31yuktdipu:3225": "prāpte śarīrabhede",
  "GSP31yuktdipu:3226": "dharmādharmau kṛtārthau kāraṇe buddhilakṣaṇe layaṃ gacchataḥ / yaścāsya bhūtāvayavaḥ śarīrārambhakaḥ sa sarvabhūteṣu bhūtāni tanmātreṣu,",
  "GSP31yuktdipu:3227": "indriyāṇi tanmātrāṇi cāhaṃkāre,",
  "GSP31yuktdipu:3228_0": "ahaṃkāro buddhau buddhiravyakte / seyaṃ tattvānupūrvī tadarthapradhānādutpannā parisamāpte",
  "GSP31yuktdipu:3228_1": "punaḥ pradhāne pralayaṃ gacchatīti / pradhānamapyarthavaśādevāsya śarīrāṇi teṣu teṣu",
  "GSP31yuktdipu:3228_2": "jātyantaraparivarteṣu karoti / sa cāryaścaritārthaḥ /",
  "GSP31yuktdipu:3229": "ataḥ",
  "GSP31yuktdipu:3230": "caritārthatvāt pradhānavinivṛttau /",
  "GSP31yuktdipu:3231": "atīndriyamasaṃvedya laghu sarvatra sannihitaṃ praśastamanirmitaṃ viśuddhamakṣayaṃ niratiśayam",
  "GSP31yuktdipu:3232": "ekāntamātyantikamabhayaṃ kaivalyamāpnoti // ISk_68 //",
  "GSP31yuktdipu:3233_0": "etaccāvasthānaṃ bauddhairnirupadhiśeṣanirvāṇalakṣaṇamapavargo vyākhyātaḥ / etatparaṃ",
  "GSP31yuktdipu:3233_1": "brahmaṃ dhruvamamalamabhayamatra sarveṣāṃ guṇadharmāṇāṃ pratipralayaḥ / etatprāpya",
  "GSP31yuktdipu:3233_2": "sarvāyāsaiḥ sarvabandhanairanādikālapravṛttarāgadveṣaviyukto mukto bhavati / etadarthaṃ",
  "GSP31yuktdipu:3233_3": "brāhmaṇā dayitaputradāradhanasambandhamapahāya guruśuśrūṣāparāḥ śarīramaraṇyeṣu yātayanti /",
  "GSP31yuktdipu:3233_4": "kathaṃ nāmaikāntikamātyantikaṃ ca kaivalyaṃ syāditi yatraivotthānaṃ śāstrasya tatraivopasaṃhāra",
  "GSP31yuktdipu:3233_5": "ācāryeṇa kṛtaḥ // 68 //",
  "GSP31yuktdipu:3234": "-----------------------------------------------------------------------",
  "GSP31yuktdipu:3235": "kārikā 69",
  "GSP31yuktdipu:3236": "-----------------------------------------------------------------------",
  "GSP31yuktdipu:3237": "āha, kimarthaṃ punaridaṃ śāstraṃ kena vā pūrvaṃ prakāśitamiti ?",
  "GSP31yuktdipu:3238": "ucyate- yaduktaṃ kimarthamiti-",
  "GSP31yuktdipu:3239": "puruṣārthārthamidam",
  "GSP31yuktdipu:3240": "kathaṃ nāmājñānavaśāttatsaṃskāropanipatitānāṃ prāṇināmapavargaḥ syādityevamarthamidaṃ śāstraṃ vyākhyātam /",
  "GSP31yuktdipu:3241": "yattūktaṃ keneti, ucyate-",
  "GSP31yuktdipu:3242": "guhyaṃ paramarṣiṇā samākhyātam /",
  "GSP31yuktdipu:3243_0": "guhyamiti gūhanīyam / rahasyamakṛtātmanāṃ yamaniyameṣvanavasthitānāmādarādapyanadhyeyam /",
  "GSP31yuktdipu:3243_1": "paramarṣirbhagavānsāṃsiddhikairdharmajñānavairāgyaiśvaryairāviṣṭapiṇḍo viśvāgrajaḥ",
  "GSP31yuktdipu:3243_2": "kapilamuniḥ / tena kapilamuninā samākhyātam /",
  "GSP31yuktdipu:3244": "samyagākhyātam, cirābhyastasya vidyāsrotaso nirvacanasāmarthyāt syādetat, kathamidaṃ guhyamiti ?",
  "GSP31yuktdipu:3245": "ucyate- kathaṃ vedaṃ guhyaṃ na syāt ?",
  "GSP31yuktdipu:3246": "bhavāgrotpannairapi sanakasanātanasanandanasanatkumāraprabhṛtibhiranityānāṃ",
  "GSP31yuktdipu:3247": "sthityutpattipralayāścintyante ca yatra bhūtānām // ISk_69 //",
  "GSP31yuktdipu:3248_0": "tatra sthitistāvadrūpapravṛttiphalanirdeśenotpattirapi prakṛtermahānityādiḥ / pralayo",
  "GSP31yuktdipu:3248_1": "'pyavibhāgādvaiśvarūpyasyeti vacanāt / autsukyānuparamātprakṛtipuruṣayoḥ / sthitirutpattirdṛśyadarśanaśaktayoḥ",
  "GSP31yuktdipu:3248_2": "sāpekṣatvāt / tathā coktaṃ-",
  "GSP31yuktdipu:3249": "puruṣasya darśanārthaḥ kaivalyārthastathā pradhānasya /",
  "GSP31yuktdipu:3250": "paṅgvandhavadubhayorapi saṃyogastatkṛtaḥ sargaḥ // iti (ISk 21)",
  "GSP31yuktdipu:3251": "pralayaḥ prāpte śarīrabhede caritārthatvātpradhānavinivṛttāviti (ISk 68)",
  "GSP31yuktdipu:3252": "/ athavā sthitikṣaṇabhaṅgapratiṣedhātkālāntareṣvasyānāśādutpattirvipariṇāmānnābhūtaprādurbhāvādakasmādasambhavāt,",
  "GSP31yuktdipu:3253": "pralayo 'pi nimittāntarātsvābhāvyādeva bhūtānāmapi vyaktānāṃ niṣpattimatāmiti yāvat / evaṃ ca mahadādayo 'pi parigṛhītā iti /",
  "GSP31yuktdipu:3254": "āha, puruṣādayastarhi parityaktāḥ / kathaṃ vā bhūtaśabda iti ?",
  "GSP31yuktdipu:3255_0": "ucyate- vitathapratiṣedhārthatvāt / yāvat kiṃcidavitathaṃ bhūtaṃ tasya sarvasyeha",
  "GSP31yuktdipu:3255_1": "sthityādaya ucyanta iti / utpattivināśapratiṣedhāviśeṣāt / evamapi puruṣādīnāmutpattipralayāvapi",
  "GSP31yuktdipu:3255_2": "prāpnutaḥ / kiṃ kāraṇam ?",
  "GSP31yuktdipu:3256": "aviśeṣāditi / ucyate- sambhavato viśeṣaṇaṃ bhavati / tatra sthitireva puruṣādīnām / itareṣāṃ tu sthityutpattipralayā iti vijñāsyāmaḥ // 69 //",
  "GSP31yuktdipu:3257": "-----------------------------------------------------------------------",
  "GSP31yuktdipu:3258": "kārikā 70",
  "GSP31yuktdipu:3259": "-----------------------------------------------------------------------",
  "GSP31yuktdipu:3260": "āha, kasmai punaridaṃ śāstraṃ paramarṣiṇā prakāśitamiti ?",
  "GSP31yuktdipu:3261": "ucyate-",
  "GSP31yuktdipu:3262": "etatpravitramagryaṃ munirāsuraye 'nukampayā pradadau /",
  "GSP31yuktdipu:3263": "tatra pavitraṃ pāvanāt / agryaṃ sarvaduḥkhakṣapaṇasamarthatvāt / pavitrāntarāṇi punarekadeśaṃ kṣālayantyadhamarṣaṇagaṅgādīni / tasmādidamevāgryaṃ munirāsuraye 'nukampayā pradadau /",
  "GSP31yuktdipu:3264": "āha,",
  "GSP31yuktdipu:3265": "sampradānasyākasmikatvam,",
  "GSP31yuktdipu:3266": "dharmādinimittānupapatteḥ / na tāvatparamarṣerdharmārthaṃ śāstrapradānamupapadyate,",
  "GSP31yuktdipu:3267": "phalenānabhiṣvaṅgāt / nārthakāmārtham,",
  "GSP31yuktdipu:3268": "śiṣyāṇāmanāyāsaprasaṃgāt / na mokṣārtham,",
  "GSP31yuktdipu:3269": "sāṃsiddhikenaiva jñānena tatprāpteḥ / tasmādviparītārthāsambhavāt pariśeṣādakasmādācāryaḥ śāstranidhānaṃ pradadāviti /",
  "GSP31yuktdipu:3270": "ucyate- nākasmāt,",
  "GSP31yuktdipu:3271_0": "kiṃ tarhi anukampayā pradadau / ādhyātmikādhidaivikādhibhautikairduḥkhaiḥ pīḍyamānamāsurimupalabhya",
  "GSP31yuktdipu:3271_1": "svātmani ca jñānasāmarthyātsati kāryakāraṇasamprayoge duḥkhānāmapravṛttiṃ parijñāya",
  "GSP31yuktdipu:3271_2": "śiṣyaguṇāṃśca kathaṃ nāma yathā mama sukhaduḥkheṣu jñānopanipātātsāmyamevamāsurerapi",
  "GSP31yuktdipu:3271_3": "syāttaddvāreṇānyeṣāmapi puruṣāṇāmevamanukampayā bhagavānparamarṣiḥ śāstramākhyātavān /",
  "GSP31yuktdipu:3272": "yathā ca paramarṣirāsuraye tathā",
  "GSP31yuktdipu:3273": "āsurirapi",
  "GSP31yuktdipu:3274": "daśamāya kumārāya bhagavat-",
  "GSP31yuktdipu:3275": "pañcaśikhāya",
  "GSP31yuktdipu:3276": "tena ca bahudhā kṛtaṃ tantram // ISk_70 //",
  "GSP31yuktdipu:3277": "bahubhyo janakavaśiṣṭhādibhyaḥ samākhyātam / asya tu śāstrasya bhagavato 'gre pravṛttatvānna śāstrāntaravad vaṃśaḥ śakyo varṣaśatasahasrairapyākhyātum // 70 //",
  "GSP31yuktdipu:3278": "-----------------------------------------------------------------------",
  "GSP31yuktdipu:3279": "kārikā 71",
  "GSP31yuktdipu:3280": "-----------------------------------------------------------------------",
  "GSP31yuktdipu:3281": "saṃkṣepeṇa tu dvāva__ hārītavāddhalikairātapaurikārṣabheśvarapañcādhikaraṇapatañjalivārṣagaṇyakauṇḍinyamūkādika-",
  "GSP31yuktdipu:3282": "śiṣyaparamparayāgatam",
  "GSP31yuktdipu:3283": "bhagavānīśvarakṛṣṇaśca sāhāyakaṃ śāstram /",
  "GSP31yuktdipu:3284_0": "pūrvācāryasūtraprabandhe gurulāghavamanādriyamāṇaḥ paurastyānyākhyānavyā___na garbhamatipramādaṃ",
  "GSP31yuktdipu:3284_1": "dadātīti granthabhūyastvamupajāyate / taccedānīntanaiḥ prāṇibhiralpatvādāyuṣo granthata",
  "GSP31yuktdipu:3284_2": "eva na sūpapādaṃ kiṃ punaḥ śravaṇaprayogābhyām / āha ca- caturbhiḥ prakārairvidyā",
  "GSP31yuktdipu:3284_3": "sūpayuktā bhavati- āgamakālena svādhyāyakālena prayogakālena ca / tatra cāsyāgamanakālenaivāyuḥ",
  "GSP31yuktdipu:3284_4": "paryupayuktaṃ syāttataśca śāstrānarthakyam / ityasya mandadhiyāmapyāśu grahaṇadhāraṇaprayogasampatsyāditi",
  "GSP31yuktdipu:3284_5": "ṣaṣṭitantrādupākhyānagāthāvyavahitāni vākyānyekata upamṛdya śiṣyānukampārthaṃ yāvat",
  "GSP31yuktdipu:3285": "īśvarakṛṣṇena caitadāryābhiḥ /",
  "GSP31yuktdipu:3286": "saptatyā",
  "GSP31yuktdipu:3287": "saṃkṣiptamāryamatinā",
  "GSP31yuktdipu:3288": "sarvasattvahitapravṛttena",
  "GSP31yuktdipu:3289": "samyag vijñāya siddhāntam // ISk_71 //",
  "GSP31yuktdipu:3290": "kathaṃ cāsya samyaksiddhāntavijñānasyāpyanekagranthaśatasahasrākhyeyaṃ sāṃkhyapadārthaṃ satattvamakhaṇḍamācāryāṇāṃ saptatyā saṃkṣiptavān // 71 //",
  "GSP31yuktdipu:3291": "-----------------------------------------------------------------------",
  "GSP31yuktdipu:3292": "kārikā 72",
  "GSP31yuktdipu:3293": "-----------------------------------------------------------------------",
  "GSP31yuktdipu:3294": "āha ca-",
  "GSP31yuktdipu:3295": "saptatyāṃ kila ye 'rthāste 'rthāḥ kṛtsnasya ṣaṣṭitantrasya /",
  "GSP31yuktdipu:3296": "ākhyāyikāvirahitāḥ paravādavivarjitāścāpi // ISk_72 //",
  "GSP31yuktdipu:3297_0": "yataśca nārāyaṇamanujanakavaśiṣṭhadvaipāyanapravṛttibhirācāryaiḥ pradhānapuruṣādayaḥ",
  "GSP31yuktdipu:3297_1": "padārthāḥ parigṛhītāścopadiṣṭāśca praśastāścātaḥ svabhāvataḥ prasiddhamaiśvaryasya",
  "GSP31yuktdipu:3297_2": "phalata ṛddhyā āryamārgamalaṃkartumiti bhagavadīśvarakṛṣṇena padārthasvarūpanirūpaṇanipuṇasāramatinā",
  "GSP31yuktdipu:3297_3": "paramarṣyādiyathoktāgamena pramāṇatrayaṃ puraskṛtya tarkadṛśā vicāraḥ kṛtaḥ / na",
  "GSP31yuktdipu:3297_4": "cāsya mūlakanakapiṇḍasyeva svalpamapi doṣajātamastīti // 72 //",
  "GSP31yuktdipu:3298": "āha ca-",
  "GSP31yuktdipu:3299": "ajñānadhvāntaśāntyarthamṛṣicandramasaścyutā /",
  "GSP31yuktdipu:3300": "malinaistīrthajaladaiśchādyate jñānacandrikā //",
  "GSP31yuktdipu:3301": "iti sadbhirasambhrāntaiḥ kudṛṣṭitimirāpahā /",
  "GSP31yuktdipu:3302": "prakāśikeyaṃ sargasya dhāryatāṃ yuktidīpikā //",
  "GSP31yuktdipu:3303": "sphuṭābhidheyā madhurāpi bhāratī manīṣiṇo nopakhalaṃ virājate /",
  "GSP31yuktdipu:3304": "kṛśānugarbhāpyabhito himāgame kaduṣṇatāṃ yāti divākaradyutiḥ //",
  "GSP31yuktdipu:3305": "nayanti santaśca yataḥ svaśaktito guṇaṃ pareṣāṃ tanumapyudāratām /",
  "GSP31yuktdipu:3306": "iti prayātveṣa mama śramaḥ satāṃ vicāraṇānugrahamātrapātratām //",
  "GSP31yuktdipu:3307": "// iti yuktidīpikāyāṃ sāṃkhyasaptatipaddhatau caturthaṃ prakaraṇamekādaśaṃ cāhnikaṃ sampūrṇam //",
  "GSP31yuktdipu:3308": "kṛtiriyaṃ śrīvācaspatimiśrāṇām (?)"
}