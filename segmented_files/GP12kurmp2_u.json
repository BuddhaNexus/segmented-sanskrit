{
  "GP12kurmp2_u:0": "uparivibhāgaḥ",
  "GP12kurmp2_u:1": "ṛṣaya ūcuḥ",
  "GP12kurmp2_u:2": "bhavatā kathitaḥ samyak sargaḥ svāyaṃbhuvastataḥ /",
  "GP12kurmp2_u:3": "brahmāṇḍasyāsya vistāro manvantaraviniścayaḥ // KūrmP_2,1.1 //",
  "GP12kurmp2_u:4": "tatreśvareśvaro devo varṇibhirdharmatatparaiḥ /",
  "GP12kurmp2_u:5": "jñānayogaratairnityamārādhyaḥ kathitastvayā // KūrmP_2,1.2 //",
  "GP12kurmp2_u:6": "tadvadāśeṣasaṃsāraduḥ khanāśamanuttamam /",
  "GP12kurmp2_u:7": "jñānaṃ brahmaikaviṣayaṃ yena paśyema tatparam // KūrmP_2,1.3 //",
  "GP12kurmp2_u:8": "tvaṃ hi nārāyaṇātsākṣāt kṛṣṇadvaipāyanāt prabho /",
  "GP12kurmp2_u:9": "avāptākhilavijñānastattvāṃ pṛcchāmahe punaḥ // KūrmP_2,1.4 //",
  "GP12kurmp2_u:10": "śrutvā munīnāṃ tad vākyaṃ kṛṣṇadvaipāyanaṃ prabhum /",
  "GP12kurmp2_u:11": "sūtaḥ paurāṇikaḥ smṛtvā bhāṣituṃ hyupacakrame // KūrmP_2,1.5 //",
  "GP12kurmp2_u:12": "athāsminnantare vyāsaḥ kṛṣṇadvaipāyanaḥ svayam /",
  "GP12kurmp2_u:13": "ājagāma muniśreṣṭhā yatra satraṃ samāsate // KūrmP_2,1.6 //",
  "GP12kurmp2_u:14": "taṃ dṛṣṭvā vedavidvāṃsaṃ kālameghasamadyutim /",
  "GP12kurmp2_u:15": "vyāsaṃ kamalapatrākṣaṃ praṇemurdvijapuṅgavāḥ // KūrmP_2,1.7 //",
  "GP12kurmp2_u:16": "papāta daṇḍavad bhūmau dṛṣṭvāsau romaharṣaṇaḥ /",
  "GP12kurmp2_u:17": "pradakṣiṇīkṛtya guruṃ prāñjaliḥ pārśvago 'bhavat // KūrmP_2,1.8 //",
  "GP12kurmp2_u:18": "pṛṣṭāste 'nāmayaṃ viprāḥ śaunakādyā mahāmunim /",
  "GP12kurmp2_u:19": "samāśvāsyāsanaṃ tasmai tadyogyaṃ samakalpayan // KūrmP_2,1.9 //",
  "GP12kurmp2_u:20": "athaitānabravīd vākyaṃ parāśarasutaḥ prabhuḥ /",
  "GP12kurmp2_u:21": "kaccinna tapaso hāniḥ svādhyāyasya śrutasya ca // KūrmP_2,1.10 //",
  "GP12kurmp2_u:22": "tataḥ sa sūtaḥ svaguruṃ praṇamyāha mahāmunim /",
  "GP12kurmp2_u:23": "jñānaṃ tad brahmaviṣayaṃ munīnāṃ vaktumarhasi // KūrmP_2,1.11 //",
  "GP12kurmp2_u:24": "ime hi munayaḥ śāntāstāpasā dharmatatparāḥ /",
  "GP12kurmp2_u:25": "śuśrūṣā jāyate caiṣāṃ vaktumarhasi tattvataḥ // KūrmP_2,1.12 //",
  "GP12kurmp2_u:26": "jñānaṃ vimuktidaṃ divyaṃ yanme sākṣāt tvayoditam /",
  "GP12kurmp2_u:27": "munīnāṃ vyāhṛtaṃ pūrvaṃ viṣṇunā kūrmarūpiṇā // KūrmP_2,1.13 //",
  "GP12kurmp2_u:28": "śrutvā sūtasya vacanaṃ muniḥ satyavatīsutaḥ /",
  "GP12kurmp2_u:29": "praṇamya śirasā rudraṃ vacaḥ prāha sukhāvaham // KūrmP_2,1.14 //",
  "GP12kurmp2_u:30": "vyāsa uvāca",
  "GP12kurmp2_u:31": "vakṣye devo mahādevaḥ pṛṣṭo yogīśvaraiḥ purā /",
  "GP12kurmp2_u:32": "sanatkumārapramukhaiḥ svayaṃ yatsamabhāṣata // KūrmP_2,1.15 //",
  "GP12kurmp2_u:33": "sanatkumāraḥ sanakastathaiva ca sanandanaḥ /",
  "GP12kurmp2_u:34": "aṅgirā rudrasahito bhṛguḥ paramadharmavit // KūrmP_2,1.16 //",
  "GP12kurmp2_u:35": "kaṇādaḥ kapilo yogī vāmadevo mahāmuniḥ /",
  "GP12kurmp2_u:36": "śukro vasiṣṭho bhagavān sarve saṃyatamānasāḥ // KūrmP_2,1.17 //",
  "GP12kurmp2_u:37": "parasparaṃ vicāryaite saṃśayāviṣṭacetasaḥ /",
  "GP12kurmp2_u:38": "taptavantastapo ghoraṃ puṇye badarikāśrame // KūrmP_2,1.18 //",
  "GP12kurmp2_u:39": "apaśyaṃste mahāyogamṛṣiṃ dharmasutaṃ śucim /",
  "GP12kurmp2_u:40": "nārāyaṇamanādyantaṃ nareṇa sahitaṃ tadā // KūrmP_2,1.19 //",
  "GP12kurmp2_u:41": "saṃstūya vividhaiḥ stotraiḥ sarve vedasamudbhavaiḥ /",
  "GP12kurmp2_u:42": "praṇemurbhaktisaṃyuktā yogino yogavittamam // KūrmP_2,1.20 //",
  "GP12kurmp2_u:43": "vijñāya vāñchitaṃ teṣāṃ bhagavānapi sarvavit /",
  "GP12kurmp2_u:44": "prāha gambhīrayā vācā kimarthaṃ tapyate tapaḥ // KūrmP_2,1.21 //",
  "GP12kurmp2_u:45": "abruvan hṛṣṭamanaso viśvātmānaṃ sanātanam /",
  "GP12kurmp2_u:46": "sākṣānnārāyaṇaṃ devamāgataṃ siddhisūcakam // KūrmP_2,1.22 //",
  "GP12kurmp2_u:47": "vayaṃ saṃśayamāpannāḥ sarve vai brahmavādinaḥ /",
  "GP12kurmp2_u:48": "bhavantamekaṃ śaraṇaṃ prapannāḥ puruṣottamam // KūrmP_2,1.23 //",
  "GP12kurmp2_u:49": "tvaṃ hi tad vettha paramaṃ sarvajño bhagavānṛṣiḥ /",
  "GP12kurmp2_u:50": "nārāyaṇaḥ svayaṃ sākṣāt purāṇo 'vyaktapūruṣaḥ // KūrmP_2,1.24 //",
  "GP12kurmp2_u:51": "nahyanyo vidyate vettā tvāmṛte parameśvara /",
  "GP12kurmp2_u:52": "śuśrūṣāsmākamakhilaṃ saṃśayaṃ chettumarhasi // KūrmP_2,1.25 //",
  "GP12kurmp2_u:53": "kiṃ kāraṇamidaṃ kṛtsnaṃ ko 'nusaṃsarate sadā /",
  "GP12kurmp2_u:54": "kaścidātmā ca kā muktiḥ saṃsāraḥ kiṃnimittakaḥ // KūrmP_2,1.26 //",
  "GP12kurmp2_u:55": "kaḥ saṃsārayatīśānaḥ ko vā sarvaṃ prapaśyati /",
  "GP12kurmp2_u:56": "kiṃ tat parataraṃ brahma sarvaṃ no vaktumarhasi // KūrmP_2,1.27 //",
  "GP12kurmp2_u:57": "evamukte tu munayaḥ prāpaśyan puruṣottamam /",
  "GP12kurmp2_u:58": "vihāya tāpasaṃ rūpaṃ saṃsthitaṃ svena tejasā // KūrmP_2,1.28 //",
  "GP12kurmp2_u:59": "vibhrājamānaṃ vimalaṃ prabhāmaṇḍalamaṇḍitam /",
  "GP12kurmp2_u:60": "śrīvatsavakṣasaṃ devaṃ taptajāmbūnadaprabham // KūrmP_2,1.29 //",
  "GP12kurmp2_u:61": "śaṅkhacakragadāpāṇiṃ śārṅgahastaṃ śriyāvṛtam /",
  "GP12kurmp2_u:62": "na dṛṣṭastatkṣaṇādeva narastasyaiva tejasā // KūrmP_2,1.30 //",
  "GP12kurmp2_u:63": "tadantare mahādevaḥ śaśāṅkāṅkitaśekharaḥ /",
  "GP12kurmp2_u:64": "prasādābhimukho rudraḥ prādurāsīnmaheśvaraḥ // KūrmP_2,1.31 //",
  "GP12kurmp2_u:65": "nirīkṣya te jagannāthaṃ trinetraṃ candrabhūṣaṇam /",
  "GP12kurmp2_u:66": "tuṣṭuvurhṛṣṭamanaso bhaktyā taṃ parameśvaram // KūrmP_2,1.32 //",
  "GP12kurmp2_u:67": "jayeśvara mahādeva jaya bhūtapate śiva /",
  "GP12kurmp2_u:68": "jayāśeṣamunīśāna tapasābhiprapūjita // KūrmP_2,1.33 //",
  "GP12kurmp2_u:69": "sahasramūrte viśvātman jagadyantrapravartaka /",
  "GP12kurmp2_u:70": "jayānanta jagajjanmatrāṇasaṃhārakāraṇa // KūrmP_2,1.34 //",
  "GP12kurmp2_u:71": "sahasracaraṇeśāna śaṃbho yogīndravandita /",
  "GP12kurmp2_u:72": "jayāmbikāpate deva namaste parameśvara // KūrmP_2,1.35 //",
  "GP12kurmp2_u:73": "saṃstuto bhagavānīśastryambako bhaktavatsalaḥ /",
  "GP12kurmp2_u:74": "samāliṅgya hṛṣīkeśaṃ prāha gambhīrayā girā // KūrmP_2,1.36 //",
  "GP12kurmp2_u:75": "kimarthaṃ puṇḍarīkākṣa munīndrā brahmavādinaḥ /",
  "GP12kurmp2_u:76": "imaṃ samāgatā deśaṃ kiṃ vā kāryaṃ mayācyuta // KūrmP_2,1.37 //",
  "GP12kurmp2_u:77": "ākarṇya bhagavadvākyaṃ devadevo janārdanaḥ /",
  "GP12kurmp2_u:78": "prāha devo mahādevaṃ prasādābhimukhaṃ sthitam // KūrmP_2,1.38 //",
  "GP12kurmp2_u:79": "ime hi munayo deva tāpasāḥ kṣīṇakalmaṣāḥ /",
  "GP12kurmp2_u:80": "abhyāgatā māṃ śaraṇaṃ samyagdarśanakāṅkṣiṇaḥ // KūrmP_2,1.39 //",
  "GP12kurmp2_u:81": "yadi prasanno bhagavān munīnāṃ bhāvitātmanām /",
  "GP12kurmp2_u:82": "sannidhau mama tajjñānaṃ divyaṃ vaktumihārhasi // KūrmP_2,1.40 //",
  "GP12kurmp2_u:83": "tvaṃ hi vettha svamātmānaṃ na hyanyo vidyate śiva /",
  "GP12kurmp2_u:84": "tatastvamātmanātmānaṃ munīndrebhyaḥ pradarśaya // KūrmP_2,1.41 //",
  "GP12kurmp2_u:85": "evamuktvā hṛṣīkeśaḥ provāca munipuṅgavān /",
  "GP12kurmp2_u:86": "pradarśayan yogasiddhiṃ nirīkṣya vṛṣabhadhvajam // KūrmP_2,1.42 //",
  "GP12kurmp2_u:87": "saṃdarśanānmaheśasya śaṅkarasyātha śūlinaḥ /",
  "GP12kurmp2_u:88": "kṛtārthaṃ svayamātmānaṃ jñātumarhatha tattvataḥ // KūrmP_2,1.43 //",
  "GP12kurmp2_u:89": "praṣṭumarhatha viśveśaṃ pratyakṣaṃ purataḥ sthitam /",
  "GP12kurmp2_u:90": "mamaiva sannidhāveṣa yathāvad vaktumīśvaraḥ // KūrmP_2,1.44 //",
  "GP12kurmp2_u:91": "niśamya viṣṇuvacanaṃ praṇamya vṛṣabhadhvajam /",
  "GP12kurmp2_u:92": "sanatkumārapramukhāḥ pṛcchanti sma maheśvaram // KūrmP_2,1.45 //",
  "GP12kurmp2_u:93": "athāsminnantare divyamāsanaṃ vimalaṃ śivam /",
  "GP12kurmp2_u:94": "kimapyacintyaṃ gaganādīśvarārhaṃ samudbabhau // KūrmP_2,1.46 //",
  "GP12kurmp2_u:95": "tatrāsasāda yogātmā viṣṇunā saha viśvakṛt /",
  "GP12kurmp2_u:96": "tejasā pūrayan viśvaṃ bhāti devo maheśvaraḥ // KūrmP_2,1.47 //",
  "GP12kurmp2_u:97": "taṃ te devādideveśaṃ śaṅkaraṃ brahmavādinaḥ /",
  "GP12kurmp2_u:98": "vibhrājamānaṃ vimale tasmin dadṛśurāsane // KūrmP_2,1.48 //",
  "GP12kurmp2_u:99": "yaṃ prapaśyantiyogasthāḥ svātmanyātmānamīśvaramā /",
  "GP12kurmp2_u:100": "ananyatejasaṃ śāntaṃ śivaṃ dadṛśire kila // KūrmP_2,1.49 //",
  "GP12kurmp2_u:101": "yataḥ prasūtirbhūtānāṃ yatraitat pravilīyate /",
  "GP12kurmp2_u:102": "tamāsanasthaṃ bhūtānāmīśaṃ dadṛśire kila // KūrmP_2,1.50 //",
  "GP12kurmp2_u:103": "yadantarā sarvametad yato 'bhinnamidaṃ jagat /",
  "GP12kurmp2_u:104": "sa vāsudevamāsīnaṃ tamīśaṃ dadṛśuḥ kila // KūrmP_2,1.51 //",
  "GP12kurmp2_u:105": "provāca pṛṣṭo bhagavān munīnāṃ parameśvaraḥ /",
  "GP12kurmp2_u:106": "nirīkṣya puṇḍarīkākṣaṃ svātmayogamanuttamam // KūrmP_2,1.52 //",
  "GP12kurmp2_u:107": "tacchṛṇudhvaṃ yathānyāyamucyamānaṃ mayānaghāḥ /",
  "GP12kurmp2_u:108": "praśāntamānasāḥ sarve jñānamīśvarabhāṣitam // KūrmP_2,1.53 //",
  "GP12kurmp2_u:109": "iti śrīkūrmapurāṇe ṣaṭsāhastryāṃ saṃhitāyāmuparivibhāge (īśvaragītāsu) prathamo 'dhyāyaḥ",
  "GP12kurmp2_u:110": "_____________________________________________________________",
  "GP12kurmp2_u:111": "īśvara uvāca",
  "GP12kurmp2_u:112": "avācyametad vijñānamātmaguhyaṃ sanātanam /",
  "GP12kurmp2_u:113": "yanna devā vijānanti yatanto 'pi dvijātayaḥ // KūrmP_2,2.1 //",
  "GP12kurmp2_u:114": "idaṃ jñānaṃ samāśritya brahmabhūtā dvijottamāḥ /",
  "GP12kurmp2_u:115": "na saṃsāraṃ prapadyante pūrve 'pi brahmavādinaḥ // KūrmP_2,2.2 //",
  "GP12kurmp2_u:116": "guhyād guhyatamaṃ sākṣād gopanīyaṃ prayatnataḥ /",
  "GP12kurmp2_u:117": "vakṣye bhaktimatāmadya yuṣmākaṃ brahmavādinām // KūrmP_2,2.3 //",
  "GP12kurmp2_u:118": "ātmāyaḥ kevalaḥ svasthaḥ śāntaḥ sūkṣmaḥ sanātanaḥ /",
  "GP12kurmp2_u:119": "asti sarvāntaraḥ sākṣāccinmātrastamasaḥ paraḥ // KūrmP_2,2.4 //",
  "GP12kurmp2_u:120": "so 'ntaryāmī sa puruṣaḥ sa prāṇaḥ sa maheśvaraḥ /",
  "GP12kurmp2_u:121": "sa kālo 'gnistadavyaktaṃ sa evedamiti śrutiḥ // KūrmP_2,2.5 //",
  "GP12kurmp2_u:122": "asmād vijāyate viśvamatraiva pravilīyate /",
  "GP12kurmp2_u:123": "sa māyī māyayā baddhaḥ karoti vividhāstanūḥ // KūrmP_2,2.6 //",
  "GP12kurmp2_u:124": "na cāpyayaṃ saṃsarati na ca saṃsārayet prabhuḥ /",
  "GP12kurmp2_u:125": "nāyaṃ pṛthvī na salilaṃ na tejaḥ pavano nabhaḥ // KūrmP_2,2.7 //",
  "GP12kurmp2_u:126": "na prāṇe na mano 'vyaktaṃ na śabdaḥ sparśa eva ca /",
  "GP12kurmp2_u:127": "na rūparasagandhāśca nāhaṃ kartā na vāgapi // KūrmP_2,2.8 //",
  "GP12kurmp2_u:128": "na pāṇipādau no pāyurna copasthaṃ dvijottamāḥ /",
  "GP12kurmp2_u:129": "na kartā na ca bhoktā vā na ca prakṛtipūruṣau /",
  "GP12kurmp2_u:130": "na māyā naiva ca prāścaitanyaṃ paramārthataḥ // KūrmP_2,2.9 //",
  "GP12kurmp2_u:131": "yathā prakāśatamasoḥ sambandho nopapadyate /",
  "GP12kurmp2_u:132": "tadvadaikyaṃ na saṃbandhaḥ prapañcaparamātmanoḥ // KūrmP_2,2.10 //",
  "GP12kurmp2_u:133": "chāyātapau yathā loke parasparavilakṣaṇau /",
  "GP12kurmp2_u:134": "tadvat prapañcapuruṣau vibhinnau paramārthataḥ // KūrmP_2,2.11 //",
  "GP12kurmp2_u:135": "yadyātmā malino 'svastho vikārī syāt svabhāvataḥ /",
  "GP12kurmp2_u:136": "nahi tasya bhavenmuktirjanmāntaraśatairapi // KūrmP_2,2.12 //",
  "GP12kurmp2_u:137": "paśyanti munayo yuktāḥ svātmānaṃ paramārthataḥ /",
  "GP12kurmp2_u:138": "vikārahīnaṃ nirduḥ khamānandātmānamavyayam // KūrmP_2,2.13 //",
  "GP12kurmp2_u:139": "ahaṃ kartā sukhī duḥ khī kṛśaḥ sthūleti yā matiḥ /",
  "GP12kurmp2_u:140": "sā cāhaṅkārakartṛtvādātmanyāropyate janaiḥ // KūrmP_2,2.14 //",
  "GP12kurmp2_u:141": "vadanti vedavidvāṃsaḥ sākṣiṇaṃ prakṛteḥ param /",
  "GP12kurmp2_u:142": "bhoktāramakṣaraṃ śuddhaṃ sarvatra samavasthitam // KūrmP_2,2.15 //",
  "GP12kurmp2_u:143": "tasmādajñānamūlo hi saṃsāraḥ sarvadehinām /",
  "GP12kurmp2_u:144": "ajñānādanyathā jñānaṃ tacca prakṛtisaṃgatam // KūrmP_2,2.16 //",
  "GP12kurmp2_u:145": "nityoditaḥ svayaṃ jyotiḥ sarvagaḥ puruṣaḥ paraḥ /",
  "GP12kurmp2_u:146": "ahaṅkārāvivekena kartāhamiti manyate // KūrmP_2,2.17 //",
  "GP12kurmp2_u:147": "paśyanti ṛṣayo 'vyaktaṃ nityaṃ sadasadātmakam /",
  "GP12kurmp2_u:148": "pradhānaṃ prakṛtiṃ buddhvā kāraṇaṃ brahmavādinaḥ // KūrmP_2,2.18 //",
  "GP12kurmp2_u:149": "tenāyaṃ saṃgato hyātmā kūṭastho 'pi nirañjanaḥ /",
  "GP12kurmp2_u:150": "svātmānamakṣaraṃ brahma nāvabuddhyeta tattvataḥ // KūrmP_2,2.19 //",
  "GP12kurmp2_u:151": "anātmanyātmavijñānaṃ tasmād duḥ khaṃ tathetaram /",
  "GP12kurmp2_u:152": "ragadveṣādayo doṣāḥ sarve bhrāntinibandhanāḥ // KūrmP_2,2.20 //",
  "GP12kurmp2_u:153": "karmaṇyasya bhaved doṣaḥ puṇyāpuṇyamiti sthitiḥ /",
  "GP12kurmp2_u:154": "tadvaśādeva sarveṣāṃ sarvadehasamudbhavaḥ // KūrmP_2,2.21 //",
  "GP12kurmp2_u:155": "nityaḥ sarvatrago hyātmā kūṭastho doṣavarjitaḥ /",
  "GP12kurmp2_u:156": "ekaḥ sa bhidyate śaktyā māyayā na svabhāvataḥ // KūrmP_2,2.22 //",
  "GP12kurmp2_u:157": "tasmādadvaitamevāhurmunayaḥ paramārthataḥ /",
  "GP12kurmp2_u:158": "bhedo vyaktasvabhāvena sā ca māyātmasaṃśrayā // KūrmP_2,2.23 //",
  "GP12kurmp2_u:159": "yathā hi dhūmasaṃparkānnākāśo malino bhavet /",
  "GP12kurmp2_u:160": "antaḥ karaṇajairbhāvairātmā tadvanna lipyate // KūrmP_2,2.24 //",
  "GP12kurmp2_u:161": "yathā svaprabhayā bhāti kevalaḥ sphaṭiko 'malaḥ /",
  "GP12kurmp2_u:162": "upādhihīno vimalastathaivātmā prakāśate // KūrmP_2,2.25 //",
  "GP12kurmp2_u:163": "jñānasvūpamevāhurjagadetad vicakṣaṇāḥ /",
  "GP12kurmp2_u:164": "arthasvarūpamevājñāḥ paśyantyanye kudṛṣṭayaḥ // KūrmP_2,2.26 //",
  "GP12kurmp2_u:165": "kūṭastho nirguṇo vyāpī caitanyātmā svabhāvataḥ /",
  "GP12kurmp2_u:166": "dṛśyate hyartharūpeṇa puruṣairbhrāntidṛṣṭibhiḥ // KūrmP_2,2.27 //",
  "GP12kurmp2_u:167": "yathā saṃlakṣyate raktaḥ kevalaḥ sphaṭiko janaiḥ /",
  "GP12kurmp2_u:168": "raktikādyupadhānena tadvat paramapūruṣaḥ // KūrmP_2,2.28 //",
  "GP12kurmp2_u:169": "tasmādātmākṣaraḥ śuddho nityaḥ sarvagato 'vyayaḥ /",
  "GP12kurmp2_u:170": "upāsitavyo mantavyaḥ śrotavyaśca mumukṣubhiḥ // KūrmP_2,2.29 //",
  "GP12kurmp2_u:171": "yadā manasi caitanyaṃ bhāti sarvatragaṃ sadā /",
  "GP12kurmp2_u:172": "yogino 'vyavadhānena tadā saṃpadyate svayam // KūrmP_2,2.30 //",
  "GP12kurmp2_u:173": "yadā sarvāṇi būtāni svātmanyevābhipaśyati /",
  "GP12kurmp2_u:174": "sarvabhūteṣu cātmānaṃ brahma saṃpadyate tadā // KūrmP_2,2.31 //",
  "GP12kurmp2_u:175": "yadā sarvāṇi bhūtāni samādhistho na paśyati /",
  "GP12kurmp2_u:176": "ekībhūtaḥ pareṇāsau tadā bhavati kevalaḥ // KūrmP_2,2.32 //",
  "GP12kurmp2_u:177": "yadā sarve pramucyante kāmā ye 'sya hṛdi sthitāḥ /",
  "GP12kurmp2_u:178": "tadāsāvamṛtībhūtaḥ kṣemaṃ gacchati paṇḍitaḥ // KūrmP_2,2.33 //",
  "GP12kurmp2_u:179": "yadā bhūtapṛthagbhāvamekasthamanupaśyati /",
  "GP12kurmp2_u:180": "tata eva ca vistāraṃ brahma saṃpadyate tadā // KūrmP_2,2.34 //",
  "GP12kurmp2_u:181": "yadā paśyati cātmānaṃ kevalaṃ paramārthataḥ /",
  "GP12kurmp2_u:182": "māyāmātraṃ jagat kṛtsnaṃ tadā bhavati nirvṛtaḥ // KūrmP_2,2.35 //",
  "GP12kurmp2_u:183": "yadā janmajarāduḥ khavyādhīnāmekabheṣajam /",
  "GP12kurmp2_u:184": "kevalaṃ brahmavijñānaṃ jāyate 'sau tadā śivaḥ // KūrmP_2,2.36 //",
  "GP12kurmp2_u:185": "yathā nadīnadā loke sāgareṇaikatāṃ yayuḥ /",
  "GP12kurmp2_u:186": "tadvadātmākṣareṇāsau niṣkalenaikatāṃ vrajet // KūrmP_2,2.37 //",
  "GP12kurmp2_u:187": "tasmād vijñānamevāsti na prapañco na saṃsṛtiḥ /",
  "GP12kurmp2_u:188": "ajñānenāvṛtaṃ loko vijñānaṃ tena muhyati // KūrmP_2,2.38 //",
  "GP12kurmp2_u:189": "tajjñānaṃ nirmalaṃ sūkṣmaṃ nirvikalpaṃ yadavyayam /",
  "GP12kurmp2_u:190": "ajñānamitarat sarvaṃ vijñānamiti me matam // KūrmP_2,2.39 //",
  "GP12kurmp2_u:191": "etad vaḥ paramaṃ sāṃkhyaṃ bhāṣitaṃ jñānamuttamam /",
  "GP12kurmp2_u:192": "sarvavedāntasāraṃ hi yogastatraikacittatā // KūrmP_2,2.40 //",
  "GP12kurmp2_u:193": "yogāt saṃjāyate jñānaṃ jñānād yogaḥ pravartate /",
  "GP12kurmp2_u:194": "yogajñānābhiyuktasya nāvāpyaṃ vidyate kvacit // KūrmP_2,2.41 //",
  "GP12kurmp2_u:195": "yadeva yogino yānti sāṃkhyaistadadhigamyate /",
  "GP12kurmp2_u:196": "ekaṃ sāṃkhyaṃ ca yogaṃ ca yaḥ paśyati sa tattvavit // KūrmP_2,2.42 //",
  "GP12kurmp2_u:197": "anye ca yogino viprā aiśvaryāsaktacetasaḥ /",
  "GP12kurmp2_u:198": "majjanti tatra tatraiva na tvātmaiṣāmiti śrutiḥ // KūrmP_2,2.43 //",
  "GP12kurmp2_u:199": "yattat sarvagataṃ divyamaiśvaryamacalaṃ mahat /",
  "GP12kurmp2_u:200": "jñānayogābhiyuktastu dehānte tadavāpnuyāt // KūrmP_2,2.44 //",
  "GP12kurmp2_u:201": "eṣa ātmāhamavyakto māyāvī parameśvaraḥ /",
  "GP12kurmp2_u:202": "kīrtitaḥ sarvavedeṣu sarvātmā sarvatomukhaḥ // KūrmP_2,2.45 //",
  "GP12kurmp2_u:203": "sarvakāmaḥ sarvarasaḥ sarvagandho 'jaro 'maraḥ /",
  "GP12kurmp2_u:204": "sarvataḥ pāṇipādo 'hamantaryāmī sanātanaḥ // KūrmP_2,2.46 //",
  "GP12kurmp2_u:205": "apāṇipādo javano grahītā hṛdi saṃsthitaḥ /",
  "GP12kurmp2_u:206": "acakṣurapi paśyāmi tathākarṇaḥ śṛṇomyaham // KūrmP_2,2.47 //",
  "GP12kurmp2_u:207": "vedāhaṃ sarvamevedaṃ na māṃ jānāti kaścana /",
  "GP12kurmp2_u:208": "prāhurmahāntaṃ puruṣaṃ māmekaṃ tattvadarśinaḥ // KūrmP_2,2.48 //",
  "GP12kurmp2_u:209": "paśyanti ṛṣayo hetumātmanaḥ sūkṣmadarśinaḥ /",
  "GP12kurmp2_u:210": "nirguṇāmalarūpasya yattadaiśvaryamuttamam // KūrmP_2,2.49 //",
  "GP12kurmp2_u:211": "yanna devā vijānanti mohitā mama māyayā /",
  "GP12kurmp2_u:212": "vakṣye samāhitā yūyaṃ śṛṇudhvaṃ brahmavādinaḥ // KūrmP_2,2.50 //",
  "GP12kurmp2_u:213": "nāhaṃ praśāstā sarvasya māyātītaḥ svabhāvataḥ /",
  "GP12kurmp2_u:214": "prerayāmi tathāpīdaṃ kāraṇaṃ sūrayo viduḥ // KūrmP_2,2.51 //",
  "GP12kurmp2_u:215": "yanme guhyatamaṃ dehaṃ sarvagaṃ tattvadarśinaḥ /",
  "GP12kurmp2_u:216": "praviṣṭā mama sāyujyaṃ labhante yogino 'vyayam // KūrmP_2,2.52 //",
  "GP12kurmp2_u:217": "teṣāṃ hi vaśamāpannā māyā me viśvarūpiṇī /",
  "GP12kurmp2_u:218": "labhante paramāṃ śuddhiṃ nirvāṇaṃ te mayā saha // KūrmP_2,2.53 //",
  "GP12kurmp2_u:219": "na teṣāṃ punarāvṛttiḥ kalpakoṭiśatairapi /",
  "GP12kurmp2_u:220": "prasādānmama yogīndrā etad vedānuśāsanam // KūrmP_2,2.54 //",
  "GP12kurmp2_u:221": "nāputraśiṣyayogibhyo dātavyaṃ brahmavādibhiḥ /",
  "GP12kurmp2_u:222": "maduktametad vijñānaṃ sāṃkhyayogasamāśrayam // KūrmP_2,2.55 //",
  "GP12kurmp2_u:223": "iti śrīkūrmapurāṇe ṣaṭsāhastryāṃ saṃhitāyāmuparivibhāge (īśvaragītāsu) dvitīyo 'dhyāyaḥ",
  "GP12kurmp2_u:224": "_____________________________________________________________",
  "GP12kurmp2_u:225": "īśvara uvāca",
  "GP12kurmp2_u:226": "avyaktādabhavat kālaḥ pradhānaṃ puruṣaḥ paraḥ /",
  "GP12kurmp2_u:227": "tebhyaḥ sarvamidaṃ jātaṃ tasmād brahmamayaṃ jagat // KūrmP_2,3.1 //",
  "GP12kurmp2_u:228": "sarvataḥ pāṇipādaṃ tat sarvato 'kṣiśiromukham /",
  "GP12kurmp2_u:229": "sarvataḥ śrutimalloke sarvamāvṛtya tiṣṭhati // KūrmP_2,3.2 //",
  "GP12kurmp2_u:230": "sarvendriyaguṇābhāsaṃ sarvendriyavivarjitam /",
  "GP12kurmp2_u:231": "sarvādhāraṃ sadānandamavyaktaṃ dvaitavarjitam // KūrmP_2,3.3 //",
  "GP12kurmp2_u:232": "sarvopamānarahitaṃ pramāṇātītagocaram /",
  "GP12kurmp2_u:233": "nirvikalpaṃ nirābhāsaṃ sarvāvāsaṃ parāmṛtam // KūrmP_2,3.4 //",
  "GP12kurmp2_u:234": "abhinnaṃ bhinnasaṃsthānaṃ śāśvataṃ dhru vamavyayam /",
  "GP12kurmp2_u:235": "nirguṇaṃ paramaṃ vyoma tajjñānaṃ sūrayo viduḥ // KūrmP_2,3.5 //",
  "GP12kurmp2_u:236": "sa ātmā sarvabhūtānāṃ sa bāhyābhyantaraḥ paraḥ /",
  "GP12kurmp2_u:237": "so 'haṃ sarvatragaḥ śānto jñānātmā parameśvaraḥ // KūrmP_2,3.6 //",
  "GP12kurmp2_u:238": "mayā tatamidaṃ viśvaṃ jagadavyaktamūrtinā /",
  "GP12kurmp2_u:239": "matsthāni sarvabhūtāni yastaṃ veda sa vedavit // KūrmP_2,3.7 //",
  "GP12kurmp2_u:240": "pradhānaṃ puruṣaṃ caiva tattvadvayamudāhṛtam /",
  "GP12kurmp2_u:241": "tayoranādiruddiṣṭaḥ kālaḥ saṃyojakaḥ paraḥ // KūrmP_2,3.8 //",
  "GP12kurmp2_u:242": "trayametadanādyantamavyakte samavasthitam /",
  "GP12kurmp2_u:243": "tadātmakaṃ tadanyat syāt tadrūpaṃ māmakaṃ viduḥ // KūrmP_2,3.9 //",
  "GP12kurmp2_u:244": "mahadādyaṃ viśeṣāntaṃ saṃprasūte 'khilaṃ jagat /",
  "GP12kurmp2_u:245": "yā sā prakṛtiruddiṣṭā mohinī sarvadehinām // KūrmP_2,3.10 //",
  "GP12kurmp2_u:246": "puruṣaḥ prakṛtistho hi bhuṅkteyaḥ prākṛtān guṇān /",
  "GP12kurmp2_u:247": "ahaṅkāravimuktatvāt procyate pañcaviṃśakaḥ // KūrmP_2,3.11 //",
  "GP12kurmp2_u:248": "ādyo vikāraḥ prakṛtermahānātmeti kathyate /",
  "GP12kurmp2_u:249": "vijñānaśaktirvijñātā hyahaṅkārastadutthitaḥ // KūrmP_2,3.12 //",
  "GP12kurmp2_u:250": "eka eva mahānātmā so 'haṅkāro 'bhidhīyate /",
  "GP12kurmp2_u:251": "sa jīvaḥ so 'ntarātmeti gīyate tattvacintakaiḥ // KūrmP_2,3.13 //",
  "GP12kurmp2_u:252": "tena vedayate sarvaṃ sukhaṃ duḥkhaṃ ca janmasu /",
  "GP12kurmp2_u:253": "sa vijñānātmakastasya manaḥ syādupakārakam // KūrmP_2,3.14 //",
  "GP12kurmp2_u:254": "tenāvivekatastasmāt saṃsāraḥ puruṣasya tu /",
  "GP12kurmp2_u:255": "sa cāvivekaḥ prakṛtau saṅgāt kālena so 'bhavat // KūrmP_2,3.15 //",
  "GP12kurmp2_u:256": "kālaḥ sṛjati bhūtāni kālaḥ saṃharati prajāḥ /",
  "GP12kurmp2_u:257": "sarve kālasya vaśagā na kālaḥ kasyacid vaśe // KūrmP_2,3.16 //",
  "GP12kurmp2_u:258": "so 'ntarā sarvamevedaṃ niyacchati sanātanaḥ /",
  "GP12kurmp2_u:259": "procyate bhagavān prāṇaḥ sarvajñaḥ puruṣottamaḥ // KūrmP_2,3.17 //",
  "GP12kurmp2_u:260": "sarvendriyebhyaḥ paramaṃ mana āhurmanīṣiṇaḥ /",
  "GP12kurmp2_u:261": "manasaścāpyahaṅkāramahaṅkārānmahān paraḥ // KūrmP_2,3.18 //",
  "GP12kurmp2_u:262": "mahataḥ paramavyaktamavyaktāt puruṣaḥ paraḥ /",
  "GP12kurmp2_u:263": "puruṣād bhagavān prāṇastasya sarvamidaṃ jagat // KūrmP_2,3.19 //",
  "GP12kurmp2_u:264": "prāṇāt parataraṃ vyoma vyomātīto 'gnirīśvaraḥ /",
  "GP12kurmp2_u:265": "so 'haṃ sarvatragaḥ śānto jñānātmā parameśvaraḥ /",
  "GP12kurmp2_u:266": "nāsti mattaḥ paraṃ bhūtaṃ māṃ vijñāya vimucyate // KūrmP_2,3.20 //",
  "GP12kurmp2_u:267": "nityaṃ hi nāsti jagati bhūtaṃ sthāvarajaṅgamam /",
  "GP12kurmp2_u:268": "ṛte māmekamavyaktaṃ vyomarūpaṃ maheśvaram // KūrmP_2,3.21 //",
  "GP12kurmp2_u:269": "so 'haṃ sṛjāmi sakalaṃ saṃharāmi sadā jagat /",
  "GP12kurmp2_u:270": "māyī māyāmayo devaḥ kālena saha saṅgataḥ // KūrmP_2,3.22 //",
  "GP12kurmp2_u:271": "matsannidhāveṣa kālaḥ karoti sakalaṃ jagat /",
  "GP12kurmp2_u:272": "niyojayatyanantātmā hyetad vedānuśāsanam // KūrmP_2,3.23 //",
  "GP12kurmp2_u:273": "iti śrīkūrmapurāṇe ṣaṭsāhastryāṃ saṃhitāyāmuparivibhāge (īśvaragītāsu) tṛtīyo 'dhyāyaḥ",
  "GP12kurmp2_u:274": "_____________________________________________________________",
  "GP12kurmp2_u:275": "īśvara uvāca",
  "GP12kurmp2_u:276": "vakṣye samāhitā yūyaṃ śṛṇudhvaṃ brahmavādinaḥ /",
  "GP12kurmp2_u:277": "māhātmyaṃ devadevasya yenedaṃ saṃpravartate // KūrmP_2,4.1 //",
  "GP12kurmp2_u:278": "nāhaṃ tapobhirvividhairna dānena na cejyayā /",
  "GP12kurmp2_u:279": "śakyo hi puruṣairjñātumṛte bhaktimanuttamām // KūrmP_2,4.2 //",
  "GP12kurmp2_u:280": "ahaṃ hi sarvabhāvānāmantastiṣṭhāmi sarvagaḥ /",
  "GP12kurmp2_u:281": "māṃ sarvasākṣiṇaṃ loko na jānāti munīśvarāḥ // KūrmP_2,4.3 //",
  "GP12kurmp2_u:282": "yasyāntarā sarvamidaṃ yo hi sarvāntaraḥ paraḥ /",
  "GP12kurmp2_u:283": "so 'handhātā vidhātā ca kālo 'gnirviśvatomukhaḥ // KūrmP_2,4.4 //",
  "GP12kurmp2_u:284": "na māṃ paśyanti munayaḥ sarve 'pi tridivaukasaḥ /",
  "GP12kurmp2_u:285": "brahmā ca manavaḥ śakro ye cānye prathitaujasaḥ // KūrmP_2,4.5 //",
  "GP12kurmp2_u:286": "gṛṇanti satataṃ vedā māmekaṃ parameśvaram /",
  "GP12kurmp2_u:287": "yajanti vividhairagniṃ brāhmaṇā vaidikairmakhaiḥ // KūrmP_2,4.6 //",
  "GP12kurmp2_u:288": "sarve lokā namasyanti brahmā lokapitāmahaḥ /",
  "GP12kurmp2_u:289": "dhyāyanti yogino devaṃ bhūtādhipatimīśvaram // KūrmP_2,4.7 //",
  "GP12kurmp2_u:290": "ahaṃ hi sarvahaviṣāṃ bhoktā caiva phalapradaḥ /",
  "GP12kurmp2_u:291": "sarvadevatanurbhūtvā sarvātmā sarvasaṃsthitaḥ // KūrmP_2,4.8 //",
  "GP12kurmp2_u:292": "māṃ paśyantīha vidvāṃśo dhārmikā vedavādinaḥ /",
  "GP12kurmp2_u:293": "teṣāṃ sannihito nityaṃ ye bhaktyā māmupāsate // KūrmP_2,4.9 //",
  "GP12kurmp2_u:294": "brāhmaṇāḥ kṣatriyā vaiśyā dhārmikā māmupāsate /",
  "GP12kurmp2_u:295": "teṣāṃ dadāmi tat sthānamānandaṃ paramaṃ padam // KūrmP_2,4.10 //",
  "GP12kurmp2_u:296": "anye 'pi ye vikarmasthāḥ śūdrādyā nīcajātayaḥ /",
  "GP12kurmp2_u:297": "bhaktimantaḥ pramucyante kālena mayi saṃgatāḥ // KūrmP_2,4.11 //",
  "GP12kurmp2_u:298": "na madbhaktā vinaśyanti madbhaktā vītakalmaṣāḥ /",
  "GP12kurmp2_u:299": "ādāvetat pratijñātaṃ na me bhaktaḥ praṇaśyati // KūrmP_2,4.12 //",
  "GP12kurmp2_u:300": "yo vai nindati taṃ mūḍho devadevaṃ sa nindati /",
  "GP12kurmp2_u:301": "yo hi taṃ pūjayed bhaktyā sa pūjayati māṃ sadā // KūrmP_2,4.13 //",
  "GP12kurmp2_u:302": "patraṃ puṣpaṃ phalaṃ toyaṃ madārādhanakāraṇāt /",
  "GP12kurmp2_u:303": "yo me dadāti niyataḥ sa me bhaktaḥ priyo mataḥ // KūrmP_2,4.14 //",
  "GP12kurmp2_u:304": "ahaṃ hi jagatāmādau brahmāṇaṃ parameṣṭhinam /",
  "GP12kurmp2_u:305": "vidhāya dattavān vedānaśeṣānātmaniḥ sṛtān // KūrmP_2,4.15 //",
  "GP12kurmp2_u:306": "ahameva hi sarveṣāṃ yogināṃ gururavyayaḥ /",
  "GP12kurmp2_u:307": "dhārmikāṇāṃ ca goptāhaṃ nihantā vedavidviṣām // KūrmP_2,4.16 //",
  "GP12kurmp2_u:308": "ahaṃ vai sarvasaṃsārānmocako yogināmiha /",
  "GP12kurmp2_u:309": "saṃsāraheturevāhaṃ sarvasaṃsāravarjitaḥ // KūrmP_2,4.17 //",
  "GP12kurmp2_u:310": "ahameva hi saṃhartā straṣṭāhaṃ paripālakaḥ /",
  "GP12kurmp2_u:311": "māyāvī māmīkā śaktirmāyā lokavimohinī // KūrmP_2,4.18 //",
  "GP12kurmp2_u:312": "mamaiva ca parā śaktiryā sā vidyeti gīyate /",
  "GP12kurmp2_u:313": "nāśayāmi tayā māyāṃ yogināṃ hṛdi saṃsthitaḥ // KūrmP_2,4.19 //",
  "GP12kurmp2_u:314": "ahaṃ hi sarvaśaktīnāṃ pravartakanivartakaḥ /",
  "GP12kurmp2_u:315": "ādhārabhūtaḥ sarvāsāṃ nidhānamamṛtasya ca // KūrmP_2,4.20 //",
  "GP12kurmp2_u:316": "ekā sarvāntarā śaktiḥ karoti vividhaṃ jagat /",
  "GP12kurmp2_u:317": "āsthāya brahmāṇo rūpaṃ manmayī madadhiṣṭhitā // KūrmP_2,4.21 //",
  "GP12kurmp2_u:318": "anyā ca śaktirvipulā saṃsthāpayati me jagat /",
  "GP12kurmp2_u:319": "bhūtvā nārāyaṇo 'nanto jagannātho jaganmayaḥ // KūrmP_2,4.22 //",
  "GP12kurmp2_u:320": "tṛtīyā mahatī śaktirnihanti sakalaṃ jagat /",
  "GP12kurmp2_u:321": "tāmasī me samākhyātā kālākhyā rudrarūpiṇī // KūrmP_2,4.23 //",
  "GP12kurmp2_u:322": "dhyānena māṃ prapaśyanti kecijjñānena cāpare /",
  "GP12kurmp2_u:323": "apare bhaktiyogena karmayogena cāpare // KūrmP_2,4.24 //",
  "GP12kurmp2_u:324": "sarveṣāmeva bhaktānāmiṣṭaḥ priyataro mama /",
  "GP12kurmp2_u:325": "yo hi jñānena māṃ nityamārādhayati nānyathā // KūrmP_2,4.25 //",
  "GP12kurmp2_u:326": "anye ca ye trayo bhaktā madārādhanakāṅkṣiṇaḥ /",
  "GP12kurmp2_u:327": "te 'pi māṃ prāpnuvantyeva nāvartante ca vai punaḥ // KūrmP_2,4.26 //",
  "GP12kurmp2_u:328": "mayā tatamidaṃ kṛtsanaṃ pradhānapuruṣātmakam /",
  "GP12kurmp2_u:329": "mayyeva saṃsthitaṃ viśvaṃ mayā saṃpreryate jagat // KūrmP_2,4.27 //",
  "GP12kurmp2_u:330": "nāhaṃ prerayitā viprāḥ paramaṃ yogamāśritaḥ /",
  "GP12kurmp2_u:331": "prerayāmi jagatkṛtsnametadyo veda so 'mṛtaḥ // KūrmP_2,4.28 //",
  "GP12kurmp2_u:332": "paśyāmyaśeṣamevedaṃ vartamānaṃ svabhāvataḥ /",
  "GP12kurmp2_u:333": "karoti kālo bhagavān mahāyogeśvaraḥ svayam // KūrmP_2,4.29 //",
  "GP12kurmp2_u:334": "yogaḥ saṃprocyate yogī māyā śāstreṣu sūribhiḥ /",
  "GP12kurmp2_u:335": "yogeśvaro 'sau bhagavān mahādevo mahān prabhuḥ // KūrmP_2,4.30 //",
  "GP12kurmp2_u:336": "mahattvaṃ sarvatattvānāṃ paratvāt parameṣṭhinaḥ /",
  "GP12kurmp2_u:337": "procyate bhagavān brahmā mahān brahmamayo 'malaḥ // KūrmP_2,4.31 //",
  "GP12kurmp2_u:338": "yo māmevaṃ vijānāti mahāyogeśvareśvaram /",
  "GP12kurmp2_u:339": "so 'vikalpena yogena yujyate nātra saṃśayaḥ // KūrmP_2,4.32 //",
  "GP12kurmp2_u:340": "so 'haṃ prerayitā devaḥ paramānandamāśritaḥ /",
  "GP12kurmp2_u:341": "nṛtyāmi yogī satataṃ yastad veda sa vedavit // KūrmP_2,4.33 //",
  "GP12kurmp2_u:342": "iti guhyatamaṃ jñānaṃ sarvavedeṣu niṣṭhitam /",
  "GP12kurmp2_u:343": "prasannacetase deyaṃ dhārmikāyāhitāgnaye // KūrmP_2,4.34 //",
  "GP12kurmp2_u:344": "iti śrīkūrmapurāṇe ṣaṭsāhastryāṃ saṃhitāyāmuparivibhāge (īśvaragītāsu) caturtho 'dhyāyaḥ",
  "GP12kurmp2_u:345": "_____________________________________________________________",
  "GP12kurmp2_u:346": "vyāsa uvāca",
  "GP12kurmp2_u:347": "etāvaduktvā bhagavān yogināṃ parameśvaraḥ /",
  "GP12kurmp2_u:348": "nanarta paramaṃ bhāvamaiśvaraṃ saṃpradarśayan // KūrmP_2,5.1 //",
  "GP12kurmp2_u:349": "taṃ te dadṛśurīśānaṃ tejasāṃ paramaṃ nidhim /",
  "GP12kurmp2_u:350": "nṛtyamānaṃ mahādevaṃ viṣṇunā gagane 'male // KūrmP_2,5.2 //",
  "GP12kurmp2_u:351": "yaṃ viduryogatattvajñā yogino yatamānasāḥ /",
  "GP12kurmp2_u:352": "tamīśaṃ sarvabhūtānāmākaśe dadṛśuḥ kila // KūrmP_2,5.3 //",
  "GP12kurmp2_u:353": "yasya māyāmayaṃ sarvaṃ yenedaṃ preryate jagat /",
  "GP12kurmp2_u:354": "nṛtyamānaḥ svayaṃ viprairviśveśaḥ khalu dṛśyate // KūrmP_2,5.4 //",
  "GP12kurmp2_u:355": "yat pādapaṅkajaṃ smṛtvā puruṣo 'jñānajaṃ bhayam /",
  "GP12kurmp2_u:356": "jahati nṛtyamānaṃ taṃ bhūteśaṃ dadṛśuḥ kila // KūrmP_2,5.5 //",
  "GP12kurmp2_u:357": "yaṃ vinidrā jitaśvāsāḥ śāntā bhaktisamanvitāḥ /",
  "GP12kurmp2_u:358": "jyotirmayaṃ prapaśyanti sa yogī dṛśyate kila // KūrmP_2,5.6 //",
  "GP12kurmp2_u:359": "yo 'jñānānmocayet kṣipraṃ prasanno bhaktavatsalaḥ /",
  "GP12kurmp2_u:360": "tameva mocakaṃ rudramākāśe dadṛśuḥ param // KūrmP_2,5.7 //",
  "GP12kurmp2_u:361": "sahasraśirasaṃ devaṃ sahasracaraṇākṛtim /",
  "GP12kurmp2_u:362": "sahasrabāhuṃ jaṭilaṃ candrārdhakṛtaśekharam // KūrmP_2,5.8 //",
  "GP12kurmp2_u:363": "vasānaṃ carma vaiyāghraṃ śūlāsaktamahākaram /",
  "GP12kurmp2_u:364": "daṇḍapāṇiṃ trayīnetraṃ sūryasomāgnilocanam // KūrmP_2,5.9 //",
  "GP12kurmp2_u:365": "brahmāṇḍaṃ tejasā svena sarvamāvṛtya ca sthitam /",
  "GP12kurmp2_u:366": "daṃṣṭrākarālaṃ durdharṣaṃ sūryakoṭisamaprabham // KūrmP_2,5.10 //",
  "GP12kurmp2_u:367": "aṇḍasthaṃ cāṇḍabāhyasthaṃ bāhyamabhyantaraṃ param /",
  "GP12kurmp2_u:368": "sṛjantamanalajvālaṃ dahantamakhilaṃ jagat /",
  "GP12kurmp2_u:369": "nṛtyantaṃ dadṛśurdevaṃ viśvakarmāṇamīśvaram // KūrmP_2,5.11 //",
  "GP12kurmp2_u:370": "mahādevaṃ mahāyogaṃ devānāmapi daivatam /",
  "GP12kurmp2_u:371": "paśūnāṃ patimīśānaṃ jyotiṣāṃ jyotiravyayam // KūrmP_2,5.12 //",
  "GP12kurmp2_u:372": "pinākinaṃ viśālākṣaṃ bheṣajaṃ bhavarogiṇām /",
  "GP12kurmp2_u:373": "kālātmānaṃ kālakālaṃ devadevaṃ maheśvaram // KūrmP_2,5.13 //",
  "GP12kurmp2_u:374": "umāpatiṃ virūpākṣaṃ yogānandamayaṃ param /",
  "GP12kurmp2_u:375": "jñānavairāgyanilayaṃ jñānayogaṃ sanātanam // KūrmP_2,5.14 //",
  "GP12kurmp2_u:376": "śāśvataiśvaryavibhavaṃ dharmādhāraṃ durāsadam /",
  "GP12kurmp2_u:377": "mahendropendranamitaṃ maharṣigaṇavanditam // KūrmP_2,5.15 //",
  "GP12kurmp2_u:378": "ādhāraṃ sarvaśaktīnāṃ mahāyogeśvareśvaram /",
  "GP12kurmp2_u:379": "yogināṃ paramaṃ brahma yogināṃ yogavanditam /",
  "GP12kurmp2_u:380": "yogināṃ hṛdi tiṣṭhantaṃ yogamāyāsamāvṛtam // KūrmP_2,5.16 //",
  "GP12kurmp2_u:381": "kṣaṇena jagato yoniṃ nārāyaṇamanāmayam /",
  "GP12kurmp2_u:382": "īśvareṇaikatāpannamapaśyan brahmavādinaḥ // KūrmP_2,5.17 //",
  "GP12kurmp2_u:383": "dṛṣṭvā tadaiśvaraṃ rūpaṃ rudranārāyaṇātmakam /",
  "GP12kurmp2_u:384": "kṛtārthaṃ menire santaḥ svātmānaṃ brahmavādinaḥ // KūrmP_2,5.18 //",
  "GP12kurmp2_u:385": "sanatkumāraḥ sanako bhṛguśca",
  "GP12kurmp2_u:386": "sanātanaścaiva sanandanaśca /",
  "GP12kurmp2_u:387": "rudro 'ṅgirā vāmadevātha śukro",
  "GP12kurmp2_u:388": "maharṣiratriḥ kapilo marīciḥ // KūrmP_2,5.19 //",
  "GP12kurmp2_u:389": "dṛṣṭvātha rudraṃ jagadīśitāraṃ",
  "GP12kurmp2_u:390": "taṃ padmanābhāśritavāmabhāgam /",
  "GP12kurmp2_u:391": "dhyātvā hṛdisthaṃ praṇipatya mūrdhnā",
  "GP12kurmp2_u:392": "baddhvāñjaliṃ sveṣu śiraḥsu bhūyaḥ // KūrmP_2,5.20 //",
  "GP12kurmp2_u:393": "oṅkāramuccārya vilokya devam",
  "GP12kurmp2_u:394": "antaḥśarīre nihitaṃ guhāyām /",
  "GP12kurmp2_u:395": "samastuvan brahmamayairvacobhir",
  "GP12kurmp2_u:396": "ānandapūrṇāyatamānasāste // KūrmP_2,5.21 //",
  "GP12kurmp2_u:397": "munaya ūcuḥ",
  "GP12kurmp2_u:398": "tvāmekamīśaṃ puruṣaṃ purāṇaṃ",
  "GP12kurmp2_u:399": "prāṇeśvaraṃ rudramanantayogam /",
  "GP12kurmp2_u:400": "namāma sarve hṛdi sanniviṣṭaṃ",
  "GP12kurmp2_u:401": "pracetasaṃ brahmamayaṃ pavitram // KūrmP_2,5.22 //",
  "GP12kurmp2_u:402": "tvāṃ paśyanti munayo brahmayoniṃ",
  "GP12kurmp2_u:403": "dāntāḥ śāntā vimalaṃ rukmavarṇam /",
  "GP12kurmp2_u:404": "dhyātvātmasthamacalaṃ sve śarīre",
  "GP12kurmp2_u:405": "kaviṃ parebhyaḥ paramaṃ tatparaṃ ca // KūrmP_2,5.23 //",
  "GP12kurmp2_u:406": "tvattaḥ prasūtā jagataḥ prasūtiḥ",
  "GP12kurmp2_u:407": "sarvātmabhūstvaṃ paramāṇubhūtaḥ /",
  "GP12kurmp2_u:408": "aṇoraṇīyān mahato mahīyāṃ-",
  "GP12kurmp2_u:409": "stvāmeva sarvaṃ pravadanti santaḥ // KūrmP_2,5.24 //",
  "GP12kurmp2_u:410": "hiraṇyagarbho jagadantarātmā",
  "GP12kurmp2_u:411": "tvatto 'dhijātaḥ puruṣaḥ purāṇaḥ /",
  "GP12kurmp2_u:412": "saṃjāyamāno bhavatā visṛṣṭo",
  "GP12kurmp2_u:413": "yathāvidhānaṃ sakalaṃ sasarja // KūrmP_2,5.25 //",
  "GP12kurmp2_u:414": "tvatto vedāḥ sakalāḥ saṃprasūtā-",
  "GP12kurmp2_u:415": "stvayyevānte saṃsthitiṃ te labhante /",
  "GP12kurmp2_u:416": "paśyāmastvāṃ jagato hetubhūtaṃ",
  "GP12kurmp2_u:417": "nṛtyantaṃ sve hṛdaye sanniviṣṭam // KūrmP_2,5.26 //",
  "GP12kurmp2_u:418": "tvayaivedaṃ bhrāmyate brahmacakraṃ",
  "GP12kurmp2_u:419": "māyāvī tvaṃ jagatāmekanāthaḥ /",
  "GP12kurmp2_u:420": "namāmastvāṃ śaraṇaṃ saṃprapannā",
  "GP12kurmp2_u:421": "yogātmānaṃ citpatiṃ divyanṛtyam // KūrmP_2,5.27 //",
  "GP12kurmp2_u:422": "paśyāmastvāṃ paramākāśamadhye",
  "GP12kurmp2_u:423": "nṛtyantaṃ te mahimānaṃ smarāmaḥ /",
  "GP12kurmp2_u:424": "sarvātmānaṃ bahudhā sanniviṣṭaṃ",
  "GP12kurmp2_u:425": "brahmānandamanubhūyānubhūya // KūrmP_2,5.28 //",
  "GP12kurmp2_u:426": "oṅkāraste vācako muktibījaṃ",
  "GP12kurmp2_u:427": "tvamakṣaraṃ prakṛtau gūḍharūpam /",
  "GP12kurmp2_u:428": "tattvāṃ satyaṃ pravadantīha santaḥ",
  "GP12kurmp2_u:429": "svayaṃprabhaṃ bhavato yatprakāśam // KūrmP_2,5.29 //",
  "GP12kurmp2_u:430": "stuvanti tvāṃ satataṃ sarvavedā",
  "GP12kurmp2_u:431": "namanti tvāmṛṣayaḥ kṣīṇadoṣāḥ /",
  "GP12kurmp2_u:432": "śāntātmānaḥ satyasaṃdhā variṣṭhaṃ",
  "GP12kurmp2_u:433": "viśanti tvāṃ yatayo brahmaniṣṭhāḥ // KūrmP_2,5.30 //",
  "GP12kurmp2_u:434": "eko vedo bahuśākho hyanantas",
  "GP12kurmp2_u:435": "tvāmevaikaṃ bodhayatyekarūpam /",
  "GP12kurmp2_u:436": "vedyaṃ tvāṃ śaraṇaṃ ye prapannā-",
  "GP12kurmp2_u:437": "steṣāṃ śāntiḥ śāśvatī netareṣām // KūrmP_2,5.31 //",
  "GP12kurmp2_u:438": "bhavānīśo 'nādimāṃstejorāśir",
  "GP12kurmp2_u:439": "brahmā viśvaṃ parameṣṭhī variṣṭhaḥ /",
  "GP12kurmp2_u:440": "svātmānandamanubhūyādhiśete",
  "GP12kurmp2_u:441": "svayaṃ jyotiracalo nityamuktaḥ // KūrmP_2,5.32 //",
  "GP12kurmp2_u:442": "eko rudrastvaṃ karoṣīha viśvaṃ",
  "GP12kurmp2_u:443": "tvaṃ pālayasyakhilaṃ viśvarūpaḥ /",
  "GP12kurmp2_u:444": "tvāmevānte nilayaṃ vindatīdaṃ",
  "GP12kurmp2_u:445": "namāmastvāṃ śaraṇaṃ saṃprapannāḥ // KūrmP_2,5.33 //",
  "GP12kurmp2_u:446": "tvāmekamāhuḥ kavimekarudraṃ",
  "GP12kurmp2_u:447": "prāṇaṃ bṛhantaṃ harimagnimīśam /",
  "GP12kurmp2_u:448": "indraṃ mṛtyumanilaṃ cekitānaṃ",
  "GP12kurmp2_u:449": "dhātāramādityamanekarūpam // KūrmP_2,5.34 //",
  "GP12kurmp2_u:450": "tvamakṣaraṃ paramaṃ veditavyaṃ",
  "GP12kurmp2_u:451": "tvamasya viśvasya paraṃ nidhānam /",
  "GP12kurmp2_u:452": "tvamavyayaḥ śāśvatadharmagoptā",
  "GP12kurmp2_u:453": "sanātanastvaṃ puruṣottamo 'si // KūrmP_2,5.35 //",
  "GP12kurmp2_u:454": "tvameva viṣṇuścaturānanastvaṃ",
  "GP12kurmp2_u:455": "tvameva rudro bhagavānadhīśaḥ /",
  "GP12kurmp2_u:456": "tvaṃ viśvanābhiḥ prakṛtiḥ pratiṣṭhā",
  "GP12kurmp2_u:457": "sarveśvarastvaṃ parameśvaro 'si // KūrmP_2,5.36 //",
  "GP12kurmp2_u:458": "tvāmekamāhuḥ puruṣaṃ purāṇa-",
  "GP12kurmp2_u:459": "mādityavarṇaṃ tamasaḥ parastāt /",
  "GP12kurmp2_u:460": "cinmātramavyaktamacintyarūpaṃ",
  "GP12kurmp2_u:461": "khaṃ brahma śūnyaṃ prakṛtiṃ nirguṇaṃ ca // KūrmP_2,5.37 //",
  "GP12kurmp2_u:462": "yadantarā sarvamidaṃ vibhāti",
  "GP12kurmp2_u:463": "yadavyayaṃ nirmalamekarūpam /",
  "GP12kurmp2_u:464": "kimapyacintyaṃ tava rūpametat",
  "GP12kurmp2_u:465": "tadantarā yatpratibhāti tattvam // KūrmP_2,5.38 //",
  "GP12kurmp2_u:466": "yogeśvaraṃ rudramanantaśaktiṃ",
  "GP12kurmp2_u:467": "parāyaṇaṃ brahmatanuṃ pavitram /",
  "GP12kurmp2_u:468": "namāma sarve śaraṇārthinastvāṃ",
  "GP12kurmp2_u:469": "prasīda bhūtādhipate maheśa // KūrmP_2,5.39 //",
  "GP12kurmp2_u:470": "tvatpādapadmasmaraṇādaśeṣa-",
  "GP12kurmp2_u:471": "saṃsārabījaṃ vilayaṃ prayāti /",
  "GP12kurmp2_u:472": "mano niyamya praṇidhāya kāyaṃ",
  "GP12kurmp2_u:473": "prasādayāmo vayamekamīśam // KūrmP_2,5.40 //",
  "GP12kurmp2_u:474": "namo bhavāyāstu bhavodbhavāya",
  "GP12kurmp2_u:475": "kālāya sarvāya harāya tubhyam /",
  "GP12kurmp2_u:476": "namo 'stu rudrāya kapardine te",
  "GP12kurmp2_u:477": "namo 'gnaye deva namaḥ śivāya // KūrmP_2,5.41 //",
  "GP12kurmp2_u:478": "tataḥ sa bhagavān devaḥ kapardī vṛṣavāhanaḥ /",
  "GP12kurmp2_u:479": "saṃhṛtya paramaṃ rūpaṃ prakṛtistho 'bhavad bhavaḥ // KūrmP_2,5.42 //",
  "GP12kurmp2_u:480": "te bhavaṃ bhūtabhavyeśaṃ pūrvavat samavasthitam /",
  "GP12kurmp2_u:481": "dṛṣṭvā nārāyaṇaṃ devaṃ vismitā vākyamabruvan // KūrmP_2,5.43 //",
  "GP12kurmp2_u:482": "bhagavan bhūtabhavyeśa govṛṣāṅkitaśāsana /",
  "GP12kurmp2_u:483": "dṛṣṭvā te paramaṃ rūpaṃ nirvṛtāḥ sma sanātana // KūrmP_2,5.44 //",
  "GP12kurmp2_u:484": "bhavatprasādādamale parasmin parameśvare /",
  "GP12kurmp2_u:485": "asmākaṃ jāyate bhaktistvayyevāvyabhicāriṇī // KūrmP_2,5.45 //",
  "GP12kurmp2_u:486": "idānīṃ śrotumicchāmo māhātmyaṃ tava śaṅkara /",
  "GP12kurmp2_u:487": "bhūyo 'pi tava yannityaṃ yāthātmyaṃ parameṣṭhinaḥ // KūrmP_2,5.46 //",
  "GP12kurmp2_u:488": "sa teṣāṃ vākyamākarṇya yogināṃ yogasiddhidaḥ /",
  "GP12kurmp2_u:489": "prāhaḥ gambhīrayā vācā samālokya ca mādhavam // KūrmP_2,5.47 //",
  "GP12kurmp2_u:490": "iti śrīkūrmapurāṇe ṣaṭsāhastryāṃ saṃhitāyāmuparivibhāge (īśvaragītāsu) pañcamo 'dhyāyaḥ",
  "GP12kurmp2_u:491": "_____________________________________________________________",
  "GP12kurmp2_u:492": "īśvara uvāca",
  "GP12kurmp2_u:493": "śṛṇudhvamṛṣayaḥ sarve yathāvat parameṣṭhinaḥ /",
  "GP12kurmp2_u:494": "vakṣyāmīśasya māhātmyaṃ yattadvedavido viduḥ // KūrmP_2,6.1 //",
  "GP12kurmp2_u:495": "sarvalokaikanirmātā sarvalokaikarakṣitā /",
  "GP12kurmp2_u:496": "sarvalokaikasaṃhartā sarvātmāhaṃ sanātanaḥ // KūrmP_2,6.2 //",
  "GP12kurmp2_u:497": "sarveṣāmeva vastūnāmantaryāmī pitā hyaham /",
  "GP12kurmp2_u:498": "madhye cāntaḥ sthitaṃ sarvaṃ nāhaṃ sarvatra saṃsthitaḥ // KūrmP_2,6.3 //",
  "GP12kurmp2_u:499": "bhavadbhiradbhutaṃ dṛṣṭaṃ yatsvarūpaṃ tu māmakam /",
  "GP12kurmp2_u:500": "mamaiṣā hyupamā viprā māyayā darśitā mayā // KūrmP_2,6.4 //",
  "GP12kurmp2_u:501": "sarveṣāmeva bhāvānāmantarā samavasthitaḥ /",
  "GP12kurmp2_u:502": "prerayāmi jagat kṛtsnaṃ kriyāśāktiriyaṃ mama // KūrmP_2,6.5 //",
  "GP12kurmp2_u:503": "yayedaṃ ceṣṭate viśvaṃ tatsvabhāvānuvarti ca /",
  "GP12kurmp2_u:504": "so 'haṃ kālo jagat kṛtsnaṃ prerayāmi kalātmakam // KūrmP_2,6.6 //",
  "GP12kurmp2_u:505": "ekāṃśena jagat kṛtsnaṃ karomi munipuṅgavāḥ /",
  "GP12kurmp2_u:506": "saṃharāmyekarūpeṇa dvidhāvasthā mamaiva tu // KūrmP_2,6.7 //",
  "GP12kurmp2_u:507": "ādimadhyāntanirmukto māyātattvapravartakaḥ /",
  "GP12kurmp2_u:508": "kṣobhayāmi ca sargādau pradhānapuruṣāvubhau // KūrmP_2,6.8 //",
  "GP12kurmp2_u:509": "tābhyāṃ saṃjāyate viśvaṃ saṃyuktābhyāṃ parasparam /",
  "GP12kurmp2_u:510": "mahadādikrameṇaiva mama tejo vijṛmbhate // KūrmP_2,6.9 //",
  "GP12kurmp2_u:511": "yo hi sarvajagatsākṣī kālacakrapravartakaḥ /",
  "GP12kurmp2_u:512": "hiraṇyagarbho mārtaṇḍaḥ so 'pi maddehasaṃbhavaḥ // KūrmP_2,6.10 //",
  "GP12kurmp2_u:513": "tasmai divyaṃ svamaiśvaryaṃ jñānayogaṃ sanātanam /",
  "GP12kurmp2_u:514": "dattavānātmajān vedān kalpādau caturo dvijāḥ // KūrmP_2,6.11 //",
  "GP12kurmp2_u:515": "sa manniyogato devo brahmā madbhāvabhāvitaḥ /",
  "GP12kurmp2_u:516": "divyaṃ tanmāmakaiśvaryaṃ sarvadā vahati svayam // KūrmP_2,6.12 //",
  "GP12kurmp2_u:517": "sa sarvalokanirmātā manniyogena sarvavit /",
  "GP12kurmp2_u:518": "bhūtvā caturmukhaḥ sargaṃ sṛjatyevātmasaṃbhavaḥ // KūrmP_2,6.13 //",
  "GP12kurmp2_u:519": "yo 'pi nārāyaṇo 'nanto lokānāṃ prabhavāvyayaḥ /",
  "GP12kurmp2_u:520": "mamaiva paramā mūrtiḥ karoti paripālanam // KūrmP_2,6.14 //",
  "GP12kurmp2_u:521": "yo 'ntakaḥ sarvabhūtānāṃ rudraḥ kālātmakaḥ prabhuḥ /",
  "GP12kurmp2_u:522": "madājñayāsau satataṃ saṃhariṣyati me tanuḥ // KūrmP_2,6.15 //",
  "GP12kurmp2_u:523": "havyaṃ vahati devānāṃ kavyaṃ kavyāśināmapi /",
  "GP12kurmp2_u:524": "pākaṃ ca kurute vahniḥ so 'pi macchakticoditaḥ // KūrmP_2,6.16 //",
  "GP12kurmp2_u:525": "bhuktamāhārajātaṃ ca pacate tadaharniśam /",
  "GP12kurmp2_u:526": "vaiśvānaro 'gnirbhagavānīśvarasya niyogataḥ // KūrmP_2,6.17 //",
  "GP12kurmp2_u:527": "yo 'pi sarvāmbhasāṃ yonirvaruṇo devapuṅgavaḥ /",
  "GP12kurmp2_u:528": "so 'pi saṃjīvayet kṛtsnamīśasyaiva niyogataḥ // KūrmP_2,6.18 //",
  "GP12kurmp2_u:529": "yo 'ntastiṣṭhati bhūtānāṃ bahirdevaḥ prabhañjanaḥ /",
  "GP12kurmp2_u:530": "madājñayāsau bhūtānāṃ śarīrāṇi bibharti hi // KūrmP_2,6.19 //",
  "GP12kurmp2_u:531": "yo 'pi saṃjīvano nṝṇāṃ devānāmamṛtākaraḥ /",
  "GP12kurmp2_u:532": "somaḥ sa manniyogena coditaḥ kila vartate // KūrmP_2,6.20 //",
  "GP12kurmp2_u:533": "yaḥ svabhāsā jagat kṛtsnaṃ prakāśayati sarvadā /",
  "GP12kurmp2_u:534": "sūryo vṛṣṭiṃ vitanute śāstreṇaiva svayaṃbhuvaḥ // KūrmP_2,6.21 //",
  "GP12kurmp2_u:535": "yo 'pyaśeṣajagacchāstā śakraḥ sarvāmareśvaraḥ /",
  "GP12kurmp2_u:536": "yajvanāṃ phalado devo vartate 'sau madājñayā // KūrmP_2,6.22 //",
  "GP12kurmp2_u:537": "yaḥ praśāstā hyasādhūnāṃ vartate niyamādiha /",
  "GP12kurmp2_u:538": "yamo vaivasvato devo devadevaniyogataḥ // KūrmP_2,6.23 //",
  "GP12kurmp2_u:539": "yo 'pi sarvadhanādhyakṣo dhanānāṃ saṃpradāyakaḥ /",
  "GP12kurmp2_u:540": "so 'pīśvaraniyogena kubero vartate sadā // KūrmP_2,6.24 //",
  "GP12kurmp2_u:541": "yaḥ sarvarakṣasāṃ nāthastāmasānāṃ phalapradaḥ /",
  "GP12kurmp2_u:542": "manniyogādasau devo vartate nirṛtiḥ sadā // KūrmP_2,6.25 //",
  "GP12kurmp2_u:543": "vetālagaṇabhūtānāṃ svāmī bhogaphalapradaḥ /",
  "GP12kurmp2_u:544": "īśānaḥ kila bhaktānāṃ so 'pi tiṣṭhanmamājñayā // KūrmP_2,6.26 //",
  "GP12kurmp2_u:545": "yo vāmadevo 'ṅgirasaḥ śiṣyo rudragaṇāgraṇīḥ /",
  "GP12kurmp2_u:546": "rakṣako yogināṃ nityaṃ vartate 'sau madājñayā // KūrmP_2,6.27 //",
  "GP12kurmp2_u:547": "yaśca sarvajagatpūjyo vartate vighnakārakaḥ /",
  "GP12kurmp2_u:548": "vināyako dharmanetā so 'pi madvacanāt kila // KūrmP_2,6.28 //",
  "GP12kurmp2_u:549": "yo 'pi brahmavidāṃ śreṣṭho devasenāpatiḥ prabhuḥ /",
  "GP12kurmp2_u:550": "skando 'sau vartate nityaṃ svayaṃbhūrvidhicoditaḥ // KūrmP_2,6.29 //",
  "GP12kurmp2_u:551": "ye ca prajānāṃ patayo marīcyādyā maharṣayaḥ /",
  "GP12kurmp2_u:552": "sṛjanti vividhaṃ lokaṃ parasyaiva niyogataḥ // KūrmP_2,6.30 //",
  "GP12kurmp2_u:553": "yā ca śrīḥ sarvabhūtānāṃ dadāti vipulāṃ śriyam /",
  "GP12kurmp2_u:554": "patnī nārāyaṇasyāsau vartate madanugrahāt // KūrmP_2,6.31 //",
  "GP12kurmp2_u:555": "vācaṃ dadāti vipulāṃ yā ca devī sarasvatī /",
  "GP12kurmp2_u:556": "sāpīśvaraniyogena coditā saṃpravartate // KūrmP_2,6.32 //",
  "GP12kurmp2_u:557": "yāśeṣapuruṣān ghorānnarakāt tārayiṣyati /",
  "GP12kurmp2_u:558": "sāvitrī saṃsmṛtā devī devājñānuvidhāyinī // KūrmP_2,6.33 //",
  "GP12kurmp2_u:559": "pārvatī paramā devī brahmavidyāpradāyinī /",
  "GP12kurmp2_u:560": "yāpi dhyātā viśeṣeṇa sāpi madvacanānugā // KūrmP_2,6.34 //",
  "GP12kurmp2_u:561": "yo 'nantamahimānantaḥ śeṣo 'śeṣāmaraprabhuḥ /",
  "GP12kurmp2_u:562": "dadhāti śirasā lokaṃ so 'pi devaniyogataḥ // KūrmP_2,6.35 //",
  "GP12kurmp2_u:563": "yo 'gniḥ saṃvartako nityaṃ vaḍavārūpasaṃsthitaḥ /",
  "GP12kurmp2_u:564": "pibatyakhilamambhodhimīśvarasya niyogataḥ // KūrmP_2,6.36 //",
  "GP12kurmp2_u:565": "ye caturdaśa loke 'smin manavaḥ prathitaujasaḥ /",
  "GP12kurmp2_u:566": "pālayanti prajāḥ sarvāste 'pi tasya niyogataḥ // KūrmP_2,6.37 //",
  "GP12kurmp2_u:567": "ādityā vasavo rudrā marutaśca tathāśvinau /",
  "GP12kurmp2_u:568": "anyāśca devatāḥ sarvā macchāstreṇaiva dhiṣṭhitāḥ // KūrmP_2,6.38 //",
  "GP12kurmp2_u:569": "gandharvā garuḍā ṛkṣāḥ siddhāḥ sādhyāścacāraṇāḥ /",
  "GP12kurmp2_u:570": "yakṣarakṣaḥ piśācāśca sthitāḥ śāstre svayaṃbhuvaḥ // KūrmP_2,6.39 //",
  "GP12kurmp2_u:571": "kalākāṣṭhānimeṣāśca muhūrtā divasāḥ kṣapāḥ /",
  "GP12kurmp2_u:572": "ṛtavaḥ pakṣamāsāśca sthitāḥ śāstre prajāpateḥ // KūrmP_2,6.40 //",
  "GP12kurmp2_u:573": "yugamanvantarāṇyeva mama tiṣṭhanti śāsane /",
  "GP12kurmp2_u:574": "parāścaiva parārdhāśca kālabhedāstathā pare // KūrmP_2,6.41 //",
  "GP12kurmp2_u:575": "caturvidhāni bhūtāni sthāvarāṇi carāṇi ca /",
  "GP12kurmp2_u:576": "niyogādeva vartante devasya paramātmanaḥ // KūrmP_2,6.42 //",
  "GP12kurmp2_u:577": "pātālāni ca sarvāṇi bhuvanāni ca śāsanāt /",
  "GP12kurmp2_u:578": "brahmāṇḍāni ca vartante sarvāṇyeva svayaṃbhuvaḥ // KūrmP_2,6.43 //",
  "GP12kurmp2_u:579": "atītānyapyasaṃkhyāni brahmāṇḍāni mamājñayā /",
  "GP12kurmp2_u:580": "pravṛttāni padārthaughaiḥ sahitāni samantataḥ // KūrmP_2,6.44 //",
  "GP12kurmp2_u:581": "brahmāṇḍāni bhaviṣyanti saha vastubhirātmagaiḥ /",
  "GP12kurmp2_u:582": "vahiṣyanti sadaivājñāṃ parasya paramātmanaḥ // KūrmP_2,6.45 //",
  "GP12kurmp2_u:583": "bhūmirāpo 'nalo vāyuḥ khaṃ mano buddhireva ca /",
  "GP12kurmp2_u:584": "bhūtādirādiprakṛtirniyoge mama vartate // KūrmP_2,6.46 //",
  "GP12kurmp2_u:585": "yāśeṣajagatāṃ yonirmohinī sarvadehinām /",
  "GP12kurmp2_u:586": "māyā vivartate nityaṃ sāpīśvaraniyogataḥ // KūrmP_2,6.47 //",
  "GP12kurmp2_u:587": "yo vai dehabhṛtāṃ devaḥ puruṣaḥ paṭhyate paraḥ /",
  "GP12kurmp2_u:588": "ātmāsau vartate nityamīśvarasya niyogataḥ // KūrmP_2,6.48 //",
  "GP12kurmp2_u:589": "vidhūya mohakalilaṃ yayā paśyati tat padam /",
  "GP12kurmp2_u:590": "sāpi vidyā maheśasya niyogavaśavartinī // KūrmP_2,6.49 //",
  "GP12kurmp2_u:591": "bahunātra kimuktena mama śaktyātmakaṃ jagat /",
  "GP12kurmp2_u:592": "mayaiva preryate kṛtsnaṃ mayyeva pralayaṃ vrajet // KūrmP_2,6.50 //",
  "GP12kurmp2_u:593": "ahaṃ hi bhagavānīśaḥ svayaṃ jyotiḥ sanātanaḥ /",
  "GP12kurmp2_u:594": "paramātmā paraṃ brahma matto hyanyanna vidyate // KūrmP_2,6.51 //",
  "GP12kurmp2_u:595": "ityetat paramaṃ jñānaṃ yuṣmākaṃ kathitaṃ mayā /",
  "GP12kurmp2_u:596": "jñātvā vimucyate janturjanmasaṃsārabandhanāt // KūrmP_2,6.52 //",
  "GP12kurmp2_u:597": "iti śrīkūrmapurāṇe ṣaṭsāhastryāṃ saṃhitāyāmuparivibhāge (īśvaragītāsu) ṣaṣṭho 'dhyāyaḥ",
  "GP12kurmp2_u:598": "_____________________________________________________________",
  "GP12kurmp2_u:599": "īśvara uvāca",
  "GP12kurmp2_u:600": "śṛṇudhvamṛṣayaḥ sarve prabhāvaṃ parameṣṭhinaḥ /",
  "GP12kurmp2_u:601": "yaṃ jñātvā puruṣo mukto na saṃsāre patet punaḥ // KūrmP_2,7.1 //",
  "GP12kurmp2_u:602": "parāt parataraṃ brahma śāśvataṃ niṣkalaṃ dhruvam /",
  "GP12kurmp2_u:603": "nityānandaṃ nirvikalpaṃ taddhāma paramaṃ mama // KūrmP_2,7.2 //",
  "GP12kurmp2_u:604": "ahaṃ brahmavidāṃ brahmā svayaṃbhūrviśvatomukhaḥ /",
  "GP12kurmp2_u:605": "māyāvināmahaṃ devaḥ purāṇo hariravyayaḥ // KūrmP_2,7.3 //",
  "GP12kurmp2_u:606": "yogināmasmyahaṃ śaṃbhuḥ strīṇāṃ devī girīndrajā /",
  "GP12kurmp2_u:607": "ādityānāmahaṃ viṣṇurvasūnāmasmi pāvakaḥ // KūrmP_2,7.4 //",
  "GP12kurmp2_u:608": "rudrāṇāṃ śaṅkaraścāhaṃ garuḍaḥ patatāmaham /",
  "GP12kurmp2_u:609": "airāvato gajendrāṇāṃ rāmaḥ śastrabhṛtāmaham // KūrmP_2,7.5 //",
  "GP12kurmp2_u:610": "ṛṣīṇāṃ ca vasiṣṭho 'haṃ devānāṃ ca śatakratuḥ /",
  "GP12kurmp2_u:611": "śilpināṃ viśvakarmāhaṃ prahlādo 'smyamaradviṣām // KūrmP_2,7.6 //",
  "GP12kurmp2_u:612": "munīnāmapyahaṃ vyāso gaṇānāṃ ca vināyakaḥ /",
  "GP12kurmp2_u:613": "vīrāṇāṃ vīrabhadro 'haṃ siddhānāṃ kapilo muniḥ // KūrmP_2,7.7 //",
  "GP12kurmp2_u:614": "parvatānāmahaṃ merurnakṣatrāṇāṃ ca candramāḥ /",
  "GP12kurmp2_u:615": "vajraṃ praharaṇānāṃ ca vratānāṃ satyamasmyaham // KūrmP_2,7.8 //",
  "GP12kurmp2_u:616": "ananto bhogināṃ devaḥ senānīnāṃ ca pāvakiḥ /",
  "GP12kurmp2_u:617": "āśramāṇāṃ ca gārhasthamīśvarāṇāṃ maheśvaraḥ // KūrmP_2,7.9 //",
  "GP12kurmp2_u:618": "mahākalpaśca kalpānāṃ yugānāṃ kṛtamasmyaham /",
  "GP12kurmp2_u:619": "kuberaḥ sarvayakṣāṇāṃ gaṇeśānāṃ ca vīrakaḥ // KūrmP_2,7.10 //",
  "GP12kurmp2_u:620": "prajāpatīnāṃ dakṣo 'haṃ nirṛtiḥ sarvarakṣasām /",
  "GP12kurmp2_u:621": "vāyurbalavatāmasmi dvīpānāṃ puṣkaro 'smyaham // KūrmP_2,7.11 //",
  "GP12kurmp2_u:622": "mṛgendrāṇāṃ ca siṃho 'haṃ yantrāṇāṃ dhanureva ca /",
  "GP12kurmp2_u:623": "vedānāṃ sāmavedo 'haṃ yajuṣāṃ śatarudriyam // KūrmP_2,7.12 //",
  "GP12kurmp2_u:624": "sāvitrī sarvajapyānāṃ guhyānāṃ praṇavo 'smyaham /",
  "GP12kurmp2_u:625": "sūktānāṃ pauruṣaṃ sūktaṃ jyeṣṭhasāma ca sāmasu // KūrmP_2,7.13 //",
  "GP12kurmp2_u:626": "sarvavedārthaviduṣāṃ manuḥ svāyaṃbhuvo 'smyaham /",
  "GP12kurmp2_u:627": "brahmāvartastu deśānāṃ kṣetrāṇāmavimuktakam // KūrmP_2,7.14 //",
  "GP12kurmp2_u:628": "vidyānāmātmavidyāhaṃ jñānānāmaiśvaraṃ param /",
  "GP12kurmp2_u:629": "bhūtānāmasmyahaṃ vyoma sattvānāṃ mṛtyureva ca // KūrmP_2,7.15 //",
  "GP12kurmp2_u:630": "pāśānāmasmyahaṃ māyā kālaḥ kalayatāmaham /",
  "GP12kurmp2_u:631": "gatīnāṃ muktirevāhaṃ pareṣāṃ parameśvaraḥ // KūrmP_2,7.16 //",
  "GP12kurmp2_u:632": "yaccānyadapi loke 'smin sattvaṃ tejobalādhikam /",
  "GP12kurmp2_u:633": "tatsarvaṃ pratijānīdhvaṃ mama tejovijṛmbhitam // KūrmP_2,7.17 //",
  "GP12kurmp2_u:634": "ātmānaḥ paśavaḥ proktāḥ sarve saṃsāravartinaḥ /",
  "GP12kurmp2_u:635": "teṣāṃ patirahaṃ devaḥ smṛtaḥ paśupatirbudhaiḥ // KūrmP_2,7.18 //",
  "GP12kurmp2_u:636": "māyāpāśena badhnāmi paśūnetān svalīlayā /",
  "GP12kurmp2_u:637": "māmeva mocakaṃ prāhuḥ paśūnāṃ vedavādinaḥ // KūrmP_2,7.19 //",
  "GP12kurmp2_u:638": "māyāpāśena baddhānāṃ mocako 'nyo na vidyate /",
  "GP12kurmp2_u:639": "māmṛte paramātmānaṃ bhūtādhipatimavyayam // KūrmP_2,7.20 //",
  "GP12kurmp2_u:640": "caturviṃśatitattvāni māyā karma guṇā iti /",
  "GP12kurmp2_u:641": "ete pāśāḥ paśupateḥ kleśāśca paśubandhanāḥ // KūrmP_2,7.21 //",
  "GP12kurmp2_u:642": "mano buddhirahaṅkāraḥ khānilāgnijalāni bhūḥ /",
  "GP12kurmp2_u:643": "etāḥ prakṛtayastvaṣṭau vikārāśca tathāpare // KūrmP_2,7.22 //",
  "GP12kurmp2_u:644": "śrotraṃ tvakcakṣuṣī jihvā ghrāṇaṃ caiva tu pañcamam /",
  "GP12kurmp2_u:645": "pāyūpasthaṃ karau pādau vāk caiva daśamī matā // KūrmP_2,7.23 //",
  "GP12kurmp2_u:646": "śabdaḥ sparśaśca rūpaṃ ca raso gandhastathaiva ca /",
  "GP12kurmp2_u:647": "trayoviṃśatiretāni tattvāni prākṛtāni tu // KūrmP_2,7.24 //",
  "GP12kurmp2_u:648": "caturviṃśakamavyaktaṃ pradhānaṃ guṇalakṣaṇam /",
  "GP12kurmp2_u:649": "anādimadhyanidhanaṃ kāraṇaṃ jagataḥ param // KūrmP_2,7.25 //",
  "GP12kurmp2_u:650": "sattvaṃ rajastamaśceti guṇatrayamudāhṛtam /",
  "GP12kurmp2_u:651": "sāmyāvasthitimeteṣāmavyaktaṃ prakṛtiṃ viduḥ // KūrmP_2,7.26 //",
  "GP12kurmp2_u:652": "sattvaṃ jñānaṃ tamo 'jñānaṃ rajo miśramudāhṛtam /",
  "GP12kurmp2_u:653": "guṇānāṃ buddhivaiṣamyād vaiṣamyaṃ kavayo viduḥ // KūrmP_2,7.27 //",
  "GP12kurmp2_u:654": "dharmādharmāviti proktau pāśau dvau bandhasaṃjñitau /",
  "GP12kurmp2_u:655": "mayyarpitāni karmāṇi nibandhāya vimuktaye // KūrmP_2,7.28 //",
  "GP12kurmp2_u:656": "avidyāmasmitāṃ rāgaṃ dveṣaṃ cābhiniveśakam /",
  "GP12kurmp2_u:657": "kleśākhyānacalān prāhuḥ pāśānātmanibandhanān // KūrmP_2,7.29 //",
  "GP12kurmp2_u:658": "eteṣāmeva pāśānāṃ māyā kāraṇamucyate /",
  "GP12kurmp2_u:659": "mūlaprakṛtiravyaktā sā śaktirmayi tiṣṭhati // KūrmP_2,7.30 //",
  "GP12kurmp2_u:660": "sa eva mūlaprakṛtiḥ pradhānaṃ puruṣo 'pi ca /",
  "GP12kurmp2_u:661": "vikārā mahadādīni devadevaḥ sanātanaḥ // KūrmP_2,7.31 //",
  "GP12kurmp2_u:662": "sa eva bandhaḥ sa ca bandhakartā",
  "GP12kurmp2_u:663": "sa eva pāśaḥ paśavaḥ sa eva /",
  "GP12kurmp2_u:664": "sa veda sarvaṃ na ca tasya vettā",
  "GP12kurmp2_u:665": "tamāhuragryaṃ puruṣaṃ purāṇam // KūrmP_2,7.32 //",
  "GP12kurmp2_u:666": "iti śrīkūrmapurāṇe ṣaṭsāhastryāṃ saṃhitāyāmuparivibhāge (īśvaragītāsu) saptamo 'dhyāyaḥ",
  "GP12kurmp2_u:667": "_____________________________________________________________",
  "GP12kurmp2_u:668": "īśvara uvāca",
  "GP12kurmp2_u:669": "anyad guhyatamaṃ jñānaṃ vakṣye brāhmaṇapuṅgavāḥ /",
  "GP12kurmp2_u:670": "yenāsau tarate janturghoraṃ saṃsārasāgaram // KūrmP_2,8.1 //",
  "GP12kurmp2_u:671": "ahaṃ brahmamayaḥ śāntaḥ śāśvato nirmalo 'vyayaḥ /",
  "GP12kurmp2_u:672": "ekākī bhagavānuktaḥ kevalaḥ parameśvaraḥ // KūrmP_2,8.2 //",
  "GP12kurmp2_u:673": "mama yonirmahad brahma tatra garbhaṃ dadhāmyaham /",
  "GP12kurmp2_u:674": "mūlaṃ māyābhidhānaṃ tu tato jātamidaṃ jagat // KūrmP_2,8.3 //",
  "GP12kurmp2_u:675": "pradhānaṃ puruṣo hyatmā mahān bhūtādireva ca /",
  "GP12kurmp2_u:676": "tanmātrāṇi mahābhūtānīndriyāṇi ca jajñire // KūrmP_2,8.4 //",
  "GP12kurmp2_u:677": "tato 'ṇḍamabhavaddhaimaṃ sūryakoṭisamaprabham /",
  "GP12kurmp2_u:678": "tasmin jajñe mahābrahmā macchaktyā copabṛṃhitaḥ // KūrmP_2,8.5 //",
  "GP12kurmp2_u:679": "ye cānye bahavo jīvā manmayāḥ sarva eva te /",
  "GP12kurmp2_u:680": "na māṃ paśyanti pitaraṃ māyayā mama mohitāḥ // KūrmP_2,8.6 //",
  "GP12kurmp2_u:681": "yāśca yoniṣu sarvāsu saṃbhavanti hi mūrtayaḥ /",
  "GP12kurmp2_u:682": "tāsāṃ māyā parā yonirmāmeva pitaraṃ viduḥ // KūrmP_2,8.7 //",
  "GP12kurmp2_u:683": "yo māmevaṃ vijānāti bījinaṃ pitaraṃ prabhum /",
  "GP12kurmp2_u:684": "sa dhīraḥ sarvalokeṣu na mohamadhigacchati // KūrmP_2,8.8 //",
  "GP12kurmp2_u:685": "īśānaḥ sarvavidyānāṃ bhūtānāṃ parameśvaraḥ /",
  "GP12kurmp2_u:686": "oṅkāramūrtirbhagavānahaṃ brahmā prajāpatiḥ // KūrmP_2,8.9 //",
  "GP12kurmp2_u:687": "samaṃ sarveṣu bhūteṣu tiṣṭhantaṃ parameśvaram /",
  "GP12kurmp2_u:688": "vinaśyatsvavinaśyantaṃ yaḥ paśyati sa paśyati // KūrmP_2,8.10 //",
  "GP12kurmp2_u:689": "samaṃ paśyan hi sarvatra samavasthitamīśvaram /",
  "GP12kurmp2_u:690": "na hinastyātmanātmānaṃ tato yāti parāṅgatim // KūrmP_2,8.11 //",
  "GP12kurmp2_u:691": "viditvā sapta sūkṣmāṇi ṣaḍaṅgaṃ ca maheśvaram /",
  "GP12kurmp2_u:692": "pradhānaviniyogajñaḥ paraṃ brahmādhigacchati // KūrmP_2,8.12 //",
  "GP12kurmp2_u:693": "sarvajñatā tṛptiranādibodhaḥ",
  "GP12kurmp2_u:694": "svatantratā nityamaluptaśaktiḥ /",
  "GP12kurmp2_u:695": "anantaśaktiśca vibhorviditvā",
  "GP12kurmp2_u:696": "ṣaḍāhuraṅgāni maheśvarasya // KūrmP_2,8.13 //",
  "GP12kurmp2_u:697": "tanmātrāṇi mana ātmā ca tāni",
  "GP12kurmp2_u:698": "sūkṣmāṇyāhuḥ sapta tattvātmakāni /",
  "GP12kurmp2_u:699": "yā sā hetuḥ prakṛtiḥ sā pradhānaṃ",
  "GP12kurmp2_u:700": "bandhaḥ prokto viniyogo 'pi tena // KūrmP_2,8.14 //",
  "GP12kurmp2_u:701": "yā sā śaktiḥ prakṛtau līnarūpā",
  "GP12kurmp2_u:702": "vedeṣūktā kāraṇaṃ brahmayoniḥ /",
  "GP12kurmp2_u:703": "tasyā ekaḥ parameṣṭhī parastā-",
  "GP12kurmp2_u:704": "nmaheśvaraḥ puruṣaḥ satyarūpaḥ // KūrmP_2,8.15 //",
  "GP12kurmp2_u:705": "brahmā yogī paramātmā mahīyān",
  "GP12kurmp2_u:706": "vyomavyāpī vedavedyaḥ purāṇaḥ /",
  "GP12kurmp2_u:707": "eko rudro mṛtyuravyaktamekaṃ",
  "GP12kurmp2_u:708": "bījaṃ viśvaṃ deva ekaḥ sa eva // KūrmP_2,8.16 //",
  "GP12kurmp2_u:709": "tamevaikaṃ prāhuranye 'pyanekaṃ",
  "GP12kurmp2_u:710": "tvekātmānaṃ kecidanyattathāhuḥ /",
  "GP12kurmp2_u:711": "aṇoraṇīyān mahato 'sau mahīyān",
  "GP12kurmp2_u:712": "mahādevaḥ procyate vedavidbhiḥ // KūrmP_2,8.17 //",
  "GP12kurmp2_u:713": "evaṃ hi yo veda guhāśayaṃ paraṃ",
  "GP12kurmp2_u:714": "prabhuṃ purāṇaṃ puruṣaṃ viśvarūpam /",
  "GP12kurmp2_u:715": "hiraṇmayaṃ buddhimatāṃ parāṃ gatiṃ",
  "GP12kurmp2_u:716": "sa buddhimān buddhimatītya tiṣṭhati // KūrmP_2,8.18 //",
  "GP12kurmp2_u:717": "iti śrīkūrmapārāṇe ṣaṭsāhastryāṃ saṃhitāyāmuparivibhāge (īśvaragītāsu) aṣṭamo 'dhyāyaḥ",
  "GP12kurmp2_u:718": "_____________________________________________________________",
  "GP12kurmp2_u:719": "ṛṣaya ūcuḥ",
  "GP12kurmp2_u:720": "niṣkalo nirmalo nityo niṣkriyaḥ parameśvaraḥ /",
  "GP12kurmp2_u:721": "tanno vada mahādeva viśvarūpaḥ kathaṃ bhavān // KūrmP_2,9.1 //",
  "GP12kurmp2_u:722": "īśvara uvāca",
  "GP12kurmp2_u:723": "nāhaṃ viśvo na viśvaṃ ca māmṛte vidyate dvijāḥ /",
  "GP12kurmp2_u:724": "māyānimittamatrāsti sā cātmānamapāśritā // KūrmP_2,9.2 //",
  "GP12kurmp2_u:725": "anādinidhanā śaktirmāyāvyaktasamāśrayā /",
  "GP12kurmp2_u:726": "tannimittaḥ prapañco 'yamavyaktādabhavat khalu // KūrmP_2,9.3 //",
  "GP12kurmp2_u:727": "avyaktaṃ kāraṇaṃ prāhurānandaṃ jyotirakṣaram /",
  "GP12kurmp2_u:728": "ahameva paraṃ brahma matto hyanyanna vidyate // KūrmP_2,9.4 //",
  "GP12kurmp2_u:729": "tasmānme viśvarūpatvaṃ niścitaṃ brahmavādibhiḥ /",
  "GP12kurmp2_u:730": "ekatve ca pṛthaktve ca proktametannidarśanam // KūrmP_2,9.5 //",
  "GP12kurmp2_u:731": "ahaṃ tat paramaṃ brahma paramātmā sanātanaḥ /",
  "GP12kurmp2_u:732": "akāraṇaṃ dvijāḥ prokto na doṣo hyātmanastathā // KūrmP_2,9.6 //",
  "GP12kurmp2_u:733": "anantā śaktayo 'vyakte māyādyāḥ saṃsthitā dhruvāḥ /",
  "GP12kurmp2_u:734": "tasmin divi sthitaṃ nityamavyaktaṃ bhāti kevalam // KūrmP_2,9.7 //",
  "GP12kurmp2_u:735": "yābhistallakṣyate bhinnamabhinnaṃ tu svabhāvataḥ /",
  "GP12kurmp2_u:736": "ekayā mama sāyujyamanādinidhanaṃ dhruvam // KūrmP_2,9.8 //",
  "GP12kurmp2_u:737": "puṃso 'bhūdanyayā bhūtiranyayā tattirohitam /",
  "GP12kurmp2_u:738": "anādimadhyaṃ tiṣṭhantaṃ yujyate 'vidyayā kila // KūrmP_2,9.9 //",
  "GP12kurmp2_u:739": "tadetat paramaṃ vyaktaṃ prabhāmaṇḍalamaṇḍitam /",
  "GP12kurmp2_u:740": "tadakṣaraṃ paraṃ jyotistad viṣṇoḥ paramaṃ padam // KūrmP_2,9.10 //",
  "GP12kurmp2_u:741": "tatra sarvamidaṃ protamotaṃ caivākhilaṃ jagat /",
  "GP12kurmp2_u:742": "tadeva ca jagat kṛtsnaṃ tad vijñāya vimucyate // KūrmP_2,9.11 //",
  "GP12kurmp2_u:743": "yato vāco nivartante aprāpya manasā saha /",
  "GP12kurmp2_u:744": "ānandaṃ brahmaṇo vidvān vibheti na kutaścana // KūrmP_2,9.12 //",
  "GP12kurmp2_u:745": "vedāhametaṃ puruṣaṃ mahānta-",
  "GP12kurmp2_u:746": "mādityavarṇaṃ tamasaḥ parastāt /",
  "GP12kurmp2_u:747": "tad vijñāya parimucyeta vidvān",
  "GP12kurmp2_u:748": "nityānandī bhavati brahmabhūtaḥ // KūrmP_2,9.13 //",
  "GP12kurmp2_u:749": "yasmāt paraṃ nāparamasti kiñcit",
  "GP12kurmp2_u:750": "yajjyotiṣāṃ jyotirekaṃ divistham /",
  "GP12kurmp2_u:751": "tadevātmānaṃ manyamāno 'tha vidvān",
  "GP12kurmp2_u:752": "ātmānandī bhavati brahmabhūtaḥ // KūrmP_2,9.14 //",
  "GP12kurmp2_u:753": "tadavyayaṃ kalilaṃ gūḍhadehaṃ",
  "GP12kurmp2_u:754": "brahmānandamamṛtaṃ viśvadhāma /",
  "GP12kurmp2_u:755": "vadantyevaṃ brāhmaṇā brahmaniṣṭhā",
  "GP12kurmp2_u:756": "yatra gatvā na nivarteta bhūyaḥ // KūrmP_2,9.15 //",
  "GP12kurmp2_u:757": "hiraṇmaye paramākāśatattve",
  "GP12kurmp2_u:758": "yadarciṣi pravibhātīva tejaḥ /",
  "GP12kurmp2_u:759": "tadvijñāne paripaśyanti dhīrā",
  "GP12kurmp2_u:760": "vibhrājamānaṃ vimalaṃ vyoma dhāma // KūrmP_2,9.16 //",
  "GP12kurmp2_u:761": "tataḥ paraṃ paripaśyanti dhīrā",
  "GP12kurmp2_u:762": "ātmanyātmānamanubhūyānubhūya /",
  "GP12kurmp2_u:763": "svayaṃprabhaḥ parameṣṭhī mahīyān",
  "GP12kurmp2_u:764": "brahmānandī bhagavānīśa eṣaḥ // KūrmP_2,9.17 //",
  "GP12kurmp2_u:765": "eko devaḥ sarvabhūteṣu gūḍhaḥ",
  "GP12kurmp2_u:766": "sarvavyāpī sarvabhūtāntarātmā /",
  "GP12kurmp2_u:767": "tamevaikaṃ ye 'nupaśyanti dhīrās",
  "GP12kurmp2_u:768": "teṣāṃ śāntiḥ śāśvatī netareṣām // KūrmP_2,9.18 //",
  "GP12kurmp2_u:769": "sarvānanaśirogrīvaḥ sarvabhūtaguhāśayaḥ /",
  "GP12kurmp2_u:770": "sarvavyāpī ca bhagavān na tasmādanyadiṣyate // KūrmP_2,9.19 //",
  "GP12kurmp2_u:771": "ityetadaiśvaraṃ jñānamuktaṃ vo munipuṅgavāḥ /",
  "GP12kurmp2_u:772": "gopanīyaṃ viśeṣeṇa yogināmapi durlabham // KūrmP_2,9.20 //",
  "GP12kurmp2_u:773": "iti śrīkūrmapārāṇe ṣaṭsāhastryāṃ saṃhitāyāmuparivibhāge (īśvaragītāsu) navamo 'dhyāyaḥ",
  "GP12kurmp2_u:774": "_____________________________________________________________",
  "GP12kurmp2_u:775": "īśvara uvāca",
  "GP12kurmp2_u:776": "aliṅgamekamavyaktaṃ liṅgaṃ brahmeti niścitam /",
  "GP12kurmp2_u:777": "svayañjyotiḥ paraṃ tattvaṃ pare vyomni vyavasthitam // KūrmP_2,10.1 //",
  "GP12kurmp2_u:778": "avyaktaṃ kāraṇaṃ yattadakṣaraṃ paramaṃ padam /",
  "GP12kurmp2_u:779": "nirguṇaṃ śuddhavijñānaṃ tad vai paśyanti sūrayaḥ // KūrmP_2,10.2 //",
  "GP12kurmp2_u:780": "tanniṣṭhāḥ śāntasaṃkalpā nityaṃ tadbhāvabhāvitāḥ /",
  "GP12kurmp2_u:781": "paśyanti tat paraṃ brahma yattalliṅgamiti śrutiḥ // KūrmP_2,10.3 //",
  "GP12kurmp2_u:782": "anyathā nahi māṃ draṣṭuṃ śakyaṃ vai munipuṅgavāḥ /",
  "GP12kurmp2_u:783": "nahi tad vidyate jñānaṃ yatastajjñāyate param // KūrmP_2,10.4 //",
  "GP12kurmp2_u:784": "etattatparamaṃ jñānaṃ kevalaṃ kavayo viduḥ /",
  "GP12kurmp2_u:785": "ajñānamitarat sarvaṃ yasmānmāyāmayaṃ jagat // KūrmP_2,10.5 //",
  "GP12kurmp2_u:786": "yajjñānaṃ nirmalaṃ sūkṣmaṃ nirvikalpaṃ yadavyayam /",
  "GP12kurmp2_u:787": "mamātmāsau tadevemiti prāhurvipaścitaḥ // KūrmP_2,10.6 //",
  "GP12kurmp2_u:788": "ye 'pyanekaṃ prapaśyanti te 'pi paśyanti tatparam /",
  "GP12kurmp2_u:789": "āśritāḥ paramāṃ niṣṭhāṃ buddhvaikaṃ tattvamavyayam // KūrmP_2,10.7 //",
  "GP12kurmp2_u:790": "ye punaḥ paramaṃ tattvamekaṃ vānekamīśvaram /",
  "GP12kurmp2_u:791": "bhaktyā māṃ saṃprapaśyanti vijñeyāste tadātmakāḥ // KūrmP_2,10.8 //",
  "GP12kurmp2_u:792": "sākṣādeva prapaśyanti svātmānaṃ parameśvaram /",
  "GP12kurmp2_u:793": "nityānandaṃ nirvikalpaṃ satyarūpamiti sthitiḥ // KūrmP_2,10.9 //",
  "GP12kurmp2_u:794": "bhajante paramānandaṃ sarvagaṃ yattadātmakam /",
  "GP12kurmp2_u:795": "svātmanyavasthitāḥ śāntāḥ pare 'vyakte parasya tu // KūrmP_2,10.10 //",
  "GP12kurmp2_u:796": "eṣā vimuktiḥ paramā mama sāyujyamuttamam /",
  "GP12kurmp2_u:797": "nirvāṇaṃ brahmaṇā caikyaṃ kaivalyaṃ kavayo viduḥ // KūrmP_2,10.11 //",
  "GP12kurmp2_u:798": "tasmādanādimadhyāntaṃ vastvekaṃ paramaṃ śivam /",
  "GP12kurmp2_u:799": "sa īśvaro mahādevastaṃ vijñāya vimucyate // KūrmP_2,10.12 //",
  "GP12kurmp2_u:800": "na tatra sūryaḥ pravibhātīha candro",
  "GP12kurmp2_u:801": "na nakṣatrāṇi tapano nota vidyut /",
  "GP12kurmp2_u:802": "tadbhāsedamakhilaṃ bhāti nityaṃ",
  "GP12kurmp2_u:803": "tannityabhāsamacalaṃ sadvibhāti // KūrmP_2,10.13 //",
  "GP12kurmp2_u:804": "nityoditaṃ saṃvidā nirvikalpaṃ",
  "GP12kurmp2_u:805": "śuddhaṃ bṛhantaṃ paramaṃ yadvibhāti /",
  "GP12kurmp2_u:806": "atrāntaraṃ brahmavido 'tha nityaṃ",
  "GP12kurmp2_u:807": "paśyanti tattvamacalaṃ yat sa īśaḥ // KūrmP_2,10.14 //",
  "GP12kurmp2_u:808": "nityānandamamṛtaṃ satyarūpaṃ",
  "GP12kurmp2_u:809": "śuddhaṃ vadanti puruṣaṃ sarvavedāḥ /",
  "GP12kurmp2_u:810": "tadevedamiti praṇaveneśitāraṃ",
  "GP12kurmp2_u:811": "dhāyāyanti vedārthaviniścitārthāḥ // KūrmP_2,10.15 //",
  "GP12kurmp2_u:812": "na bhūmirāpo na mano na vahniḥ",
  "GP12kurmp2_u:813": "prāṇo 'nilo gaganaṃ nota buddhiḥ /",
  "GP12kurmp2_u:814": "na cetano 'nyat paramākāśamadhye",
  "GP12kurmp2_u:815": "vibhāti devaḥ śiva eva kevalaḥ // KūrmP_2,10.16 //",
  "GP12kurmp2_u:816": "ityetaduktaṃ paramaṃ rahasyaṃ",
  "GP12kurmp2_u:817": "jñānāmṛtaṃ sarvavedeṣu gūḍham /",
  "GP12kurmp2_u:818": "jānāti yogī vijane 'tha deśe",
  "GP12kurmp2_u:819": "yuñjīta yogaṃ prayato hyajasram // KūrmP_2,10.17 //",
  "GP12kurmp2_u:820": "itī śrīkūrmapurāṇe ṣaṭsāhastryāṃ saṃhitāyāmuparivibhāge (īśvaragītāsu) daśamo 'dhyāyaḥ",
  "GP12kurmp2_u:821": "_____________________________________________________________",
  "GP12kurmp2_u:822": "īśvara uvāca",
  "GP12kurmp2_u:823": "ataḥ paraṃ pravakṣyāmi yogaṃ paramadurlabham /",
  "GP12kurmp2_u:824": "yenātmānaṃ prapaśyanti bhānumantamiveśvaram // KūrmP_2,11.1 //",
  "GP12kurmp2_u:825": "yogāgnirdahati kṣipramaśeṣaṃ pāpapañjaram /",
  "GP12kurmp2_u:826": "prasannaṃ jāyate jñānaṃ sākṣānnirvāṇasiddhidam // KūrmP_2,11.2 //",
  "GP12kurmp2_u:827": "yogātsaṃjāyate jñānaṃ jñānād yogaḥ pravartate /",
  "GP12kurmp2_u:828": "yogajñānābhiyuktasya prasīdati maheśvaraḥ // KūrmP_2,11.3 //",
  "GP12kurmp2_u:829": "ekakālaṃ dvikālaṃ vā trikālaṃ nityameva vā /",
  "GP12kurmp2_u:830": "ye yuñjantīha madyogaṃ te vijñeyā maheśvarāḥ // KūrmP_2,11.4 //",
  "GP12kurmp2_u:831": "yogastu dvividho jñeyo hyabhāvaḥ prathamo mataḥ /",
  "GP12kurmp2_u:832": "aparastu mahāyogaḥ sarvayogottamottamaḥ // KūrmP_2,11.5 //",
  "GP12kurmp2_u:833": "śūnyaṃ sarvanirābhāsaṃ svarūpaṃ yatra cintyate /",
  "GP12kurmp2_u:834": "abhāvayogaḥ sa prokto yenātmānaṃ prapaśyati // KūrmP_2,11.6 //",
  "GP12kurmp2_u:835": "yatra paśyati cātmānaṃ nityānandaṃ nirañjanam /",
  "GP12kurmp2_u:836": "mayaikyaṃ sa mahāyogo bhāṣitaḥ parameśvaraḥ // KūrmP_2,11.7 //",
  "GP12kurmp2_u:837": "ye cānye yogināṃ yogāḥ śrūyante granthavistare /",
  "GP12kurmp2_u:838": "sarve te brahmayogasya kalāṃ nārhanti ṣoḍaśīm // KūrmP_2,11.8 //",
  "GP12kurmp2_u:839": "yatra sākṣāt prapaśyanti vimuktā viśvamīśvaram /",
  "GP12kurmp2_u:840": "sarveṣāmeva yogānāṃ sa yogaḥ paramo mataḥ // KūrmP_2,11.9 //",
  "GP12kurmp2_u:841": "sahasraśo 'tha śataśo ye ceśvarabahiṣkṛtāḥ /",
  "GP12kurmp2_u:842": "na te paśyanti māmekaṃ yogino yatamānasāḥ // KūrmP_2,11.10 //",
  "GP12kurmp2_u:843": "prāṇāyāmastathā dhyānaṃ pratyāhāro 'tha dhāraṇā /",
  "GP12kurmp2_u:844": "samādhiśca muniśreṣṭhā yamo niyama āsanam // KūrmP_2,11.11 //",
  "GP12kurmp2_u:845": "mayyekacittatāyogo vṛttyantaranirodhataḥ /",
  "GP12kurmp2_u:846": "tatsādhanānyaṣṭadhā tu yuṣmākaṃ kathitāni tu // KūrmP_2,11.12 //",
  "GP12kurmp2_u:847": "ahiṃsā satyamasteyaṃ brahmacaryāparigrahau /",
  "GP12kurmp2_u:848": "yamāḥ saṃkṣepataḥ proktāścittaśuddhipradā nṛṇām // KūrmP_2,11.13 //",
  "GP12kurmp2_u:849": "karmaṇā manasā vācā sarvabhūteṣu sarvadā /",
  "GP12kurmp2_u:850": "akleśajananaṃ proktaṃ tvahiṃsā paramarṣibhiḥ // KūrmP_2,11.14 //",
  "GP12kurmp2_u:851": "ahiṃsāyāḥ paro dharmo nāstyahiṃsā paraṃ sukham /",
  "GP12kurmp2_u:852": "vidhinā yā bhaveddhiṃsā tvahiṃsaiva prakīrtitā // KūrmP_2,11.15 //",
  "GP12kurmp2_u:853": "satyena sarvamāpnoti satye sarvaṃ pratiṣṭhitam /",
  "GP12kurmp2_u:854": "yathārthakathanācāraḥ satyaṃ proktaṃ dvijātibhiḥ // KūrmP_2,11.16 //",
  "GP12kurmp2_u:855": "paradravyāpaharaṇaṃ cauryād vātha balena vā /",
  "GP12kurmp2_u:856": "steyaṃ tasyānācaraṇādasteyaṃ dharmasādhanam // KūrmP_2,11.17 //",
  "GP12kurmp2_u:857": "karmaṇā manasā vācā sarvāvasthāsu sarvadā /",
  "GP12kurmp2_u:858": "sarvatra maithunatyāgaṃ brahmacaryaṃ pracakṣate // KūrmP_2,11.18 //",
  "GP12kurmp2_u:859": "dravyāṇāmapyanādānamāpadyapi yathecchayā /",
  "GP12kurmp2_u:860": "aparigraha ityāhustaṃ prayatnena pālayet // KūrmP_2,11.19 //",
  "GP12kurmp2_u:861": "tapaḥ svādhyāyasaṃtoṣāḥ śaucamīśvarapūjanam /",
  "GP12kurmp2_u:862": "samāsānniyamāḥ proktā yogasiddhipradāyinaḥ // KūrmP_2,11.20 //",
  "GP12kurmp2_u:863": "upavāsaparākādikṛcchracāndrāyaṇādibhiḥ /",
  "GP12kurmp2_u:864": "śarīraśoṣaṇaṃ prāhustāpasāstapa uttamam // KūrmP_2,11.21 //",
  "GP12kurmp2_u:865": "vedāntaśatarudrīyapraṇavādijapaṃ budhāḥ /",
  "GP12kurmp2_u:866": "sattvaśuddhikaraṃ puṃsāṃ svādhyāyaṃ paricakṣate // KūrmP_2,11.22 //",
  "GP12kurmp2_u:867": "svādhyāyasya trayo bhedā vācikopāṃśumānasāḥ /",
  "GP12kurmp2_u:868": "uttarottaravaiśiṣṭyaṃ prāhurvedārthavedinaḥ // KūrmP_2,11.23 //",
  "GP12kurmp2_u:869": "yaḥ śabdabodhajananaḥ pareṣāṃ śṛṇvatāṃ sphuṭam /",
  "GP12kurmp2_u:870": "svādhyāyo vācikaḥ prokta upāṃśoratha lakṣaṇam // KūrmP_2,11.24 //",
  "GP12kurmp2_u:871": "oṣṭhayoḥ spandamātreṇa parasyāśabdabodhakaḥ /",
  "GP12kurmp2_u:872": "upāṃśureṣa nirdiṣṭaḥ sāhasro vācikājjapaḥ // KūrmP_2,11.25 //",
  "GP12kurmp2_u:873": "yatpadākṣarasaṅgatyā parispandanavarjitam /",
  "GP12kurmp2_u:874": "cintanaṃ sarvaśabdānāṃ mānasaṃ taṃ japaṃ viduḥ // KūrmP_2,11.26 //",
  "GP12kurmp2_u:875": "yadṛcchālābhato nityamalaṃ puṃso bhavediti /",
  "GP12kurmp2_u:876": "yā dhīstāmṛṣayaḥ prāhuḥ saṃtoṣaṃ sukhalakṣaṇam // KūrmP_2,11.27 //",
  "GP12kurmp2_u:877": "bāhyamābhyantaraṃ śaucaṃ dvidhā proktaṃ dvijottamāḥ /",
  "GP12kurmp2_u:878": "mṛjjalābhyāṃ smṛtaṃ bāhyaṃ manaḥśuddhirathāntaram // KūrmP_2,11.28 //",
  "GP12kurmp2_u:879": "stutismaraṇapūjābhirvāṅmanaḥkāyakarmabhiḥ /",
  "GP12kurmp2_u:880": "suniścalā śive bhaktiretadīśvarapūjanam // KūrmP_2,11.29 //",
  "GP12kurmp2_u:881": "yamāḥ saniyamāḥ proktāḥ prāṇāyāmaṃ nibodhata /",
  "GP12kurmp2_u:882": "prāṇaḥ svadehajo vāyurāyāmastannirodhanam // KūrmP_2,11.30 //",
  "GP12kurmp2_u:883": "uttamādhamamadhyatvāt tridhāyaṃ pratipāditaḥ /",
  "GP12kurmp2_u:884": "sa eva dvividhaḥ proktaḥ sagarbho 'garbha eva ca // KūrmP_2,11.31 //",
  "GP12kurmp2_u:885": "mātrādvādaśako mandaścaturviṃśatimātrikaḥ /",
  "GP12kurmp2_u:886": "madhyamaḥ prāṇasaṃrodhaḥ ṣaṭtriṃśanmātrikottamaḥ // KūrmP_2,11.32 //",
  "GP12kurmp2_u:887": "prasvedakampanotthānajanakatvaṃ yathākramam /",
  "GP12kurmp2_u:888": "mandamadhyamamukhyānāmānandāduttamottamaḥ // KūrmP_2,11.33 //",
  "GP12kurmp2_u:889": "sagarbhamāhuḥ sajapamagarbhaṃ vijapaṃ budhāḥ /",
  "GP12kurmp2_u:890": "etad vai yogināmuktaṃ prāṇāyāmasya lakṣaṇam // KūrmP_2,11.34 //",
  "GP12kurmp2_u:891": "savyāhṛtiṃ sapraṇavāṃ gāyatrīṃ śirasā saha /",
  "GP12kurmp2_u:892": "trirjapedāyataprāṇaḥ prāṇāyāmaḥ sa ucyate // KūrmP_2,11.35 //",
  "GP12kurmp2_u:893": "recakaḥ pūrakaścaiva prāṇāyāmo 'tha kumbhakaḥ /",
  "GP12kurmp2_u:894": "procyate sarvaśāstreṣu yogibhiryatamānasaiḥ // KūrmP_2,11.36 //",
  "GP12kurmp2_u:895": "recako 'jastraniśvāsāt pūrakastannirodhataḥ /",
  "GP12kurmp2_u:896": "sāmyena saṃsthitiryā sā kumbhakaḥ parigīyate // KūrmP_2,11.37 //",
  "GP12kurmp2_u:897": "indriyāṇāṃ vicaratāṃ viṣayeṣu svabhāvataḥ /",
  "GP12kurmp2_u:898": "nigrahaḥ procyate sadbhiḥ pratyāhārastu sattamāḥ // KūrmP_2,11.38 //",
  "GP12kurmp2_u:899": "hṛtpuṇḍarīke nābhyāṃ vā mūrdhni parvatamastake /",
  "GP12kurmp2_u:900": "evamādiṣu deśeṣu dhāraṇā cittabandhanam // KūrmP_2,11.39 //",
  "GP12kurmp2_u:901": "deśāvasthitimālambya buddheryā vṛttisaṃtatiḥ /",
  "GP12kurmp2_u:902": "vṛttyantarairasaṃsṛṣṭā taddhyānaṃ sūrayo viduḥ // KūrmP_2,11.40 //",
  "GP12kurmp2_u:903": "ekākāraḥ samādhiḥ syād deśālambanavarjitaḥ /",
  "GP12kurmp2_u:904": "pratyayo hyarthamātreṇa yogasādhanamuttamam // KūrmP_2,11.41 //",
  "GP12kurmp2_u:905": "dhāraṇā dvādaśāyāmā dhyānaṃ dvādaśadhāraṇāḥ /",
  "GP12kurmp2_u:906": "dhyānaṃ dvādaśakaṃ yāvat samādhirabhidhīyate // KūrmP_2,11.42 //",
  "GP12kurmp2_u:907": "āsanaṃ svastikaṃ proktaṃ padmamardhāsanaṃ tathā /",
  "GP12kurmp2_u:908": "sādhanānāṃ ca sarveṣāmetatsādhanamuttamam // KūrmP_2,11.43 //",
  "GP12kurmp2_u:909": "ūrvorupari viprendrāḥ kṛtvā pādatale ubhe /",
  "GP12kurmp2_u:910": "samāsītātmanaḥ padmametadāsanamuttamam // KūrmP_2,11.44 //",
  "GP12kurmp2_u:911": "ekaṃ pādamathaikasmin vinyasyoruṇi sattamāḥ /",
  "GP12kurmp2_u:912": "āsītārdhāsanamidaṃ yogasādhanamuttamam // KūrmP_2,11.45 //",
  "GP12kurmp2_u:913": "ubhe kṛtvā pādatale jānūrvorantareṇa hi /",
  "GP12kurmp2_u:914": "samāsītātmanaḥ proktamāsanaṃ svastikaṃ param // KūrmP_2,11.46 //",
  "GP12kurmp2_u:915": "adeśakāle yogasya darśanaṃ hi na vidyate /",
  "GP12kurmp2_u:916": "agnyabhyāse jale vāpi śuṣkaparṇacaye tathā // KūrmP_2,11.47 //",
  "GP12kurmp2_u:917": "jantuvyāpte śmaśāne ca jīrṇagoṣṭhe catuṣpathe /",
  "GP12kurmp2_u:918": "saśabde sabhaye vāpi caityavalmīkasaṃcaye // KūrmP_2,11.48 //",
  "GP12kurmp2_u:919": "aśubhe durjanākrānte maśakādisamanvite /",
  "GP12kurmp2_u:920": "nācared dehabādhe vā daurmanasyādisaṃbhave // KūrmP_2,11.49 //",
  "GP12kurmp2_u:921": "sugupte suśubhe deśe guhāyāṃ parvatasya tu /",
  "GP12kurmp2_u:922": "nadyāstīre puṇyadeśe devatāyatane tathā // KūrmP_2,11.50 //",
  "GP12kurmp2_u:923": "gṛhe vā suśubhe ramye vijane jantuvarjite /",
  "GP12kurmp2_u:924": "yuñjīta yogī satatamātmānaṃ matparāyaṇaḥ // KūrmP_2,11.51 //",
  "GP12kurmp2_u:925": "namaskṛtya tu yogīndrān saśiṣyāṃśca vināyakam /",
  "GP12kurmp2_u:926": "guruṃ caivātha māṃ yogī yuñjīta susamāhitaḥ // KūrmP_2,11.52 //",
  "GP12kurmp2_u:927": "āsanaṃ svastikaṃ baddhvā padmamardhamathāpi vā /",
  "GP12kurmp2_u:928": "nāsikāgre samāṃ dṛṣṭimīṣadunmīlitekṣaṇaḥ // KūrmP_2,11.53 //",
  "GP12kurmp2_u:929": "kṛtvātha nirbhayaḥ śāntastyaktvā māyāmayaṃ jagat /",
  "GP12kurmp2_u:930": "svātmanyavasthitaṃ devaṃ cintayet parameśvaram // KūrmP_2,11.54 //",
  "GP12kurmp2_u:931": "śikhāgre dvādaśāṅgulye kalpayitvātha paṅkajam /",
  "GP12kurmp2_u:932": "dharmakandasamudbhūtaṃ jñānanālaṃ suśobhanam // KūrmP_2,11.55 //",
  "GP12kurmp2_u:933": "aiśvaryāṣṭadalaṃ śvetaṃ paraṃ vairāgyakarṇikam /",
  "GP12kurmp2_u:934": "cintayet paramaṃ kośaṃ karṇikāyāṃ hiraṇmayam // KūrmP_2,11.56 //",
  "GP12kurmp2_u:935": "sarvaśaktimayaṃ sākṣād yaṃ prāhurdivyamavyayam /",
  "GP12kurmp2_u:936": "oṅkāravācyamavyaktaṃ raśmijālasamākulam // KūrmP_2,11.57 //",
  "GP12kurmp2_u:937": "cintayet tatra vimalaṃ paraṃ jyotiryadakṣaram /",
  "GP12kurmp2_u:938": "tasmin jyotiṣi vinyasyasvātmānaṃ tadabhedataḥ // KūrmP_2,11.58 //",
  "GP12kurmp2_u:939": "dhyāyītākāśamadhyasthamīśaṃ paramakāraṇam /",
  "GP12kurmp2_u:940": "tadātmā sarvago bhūtvā na kiñcidapi cintayet // KūrmP_2,11.59 //",
  "GP12kurmp2_u:941": "etad guhyatamaṃ dhyānaṃ dhyānāntaramathocyate /",
  "GP12kurmp2_u:942": "cintayitvā tu pūrvoktaṃ hṛdaye padmamuttamam // KūrmP_2,11.60 //",
  "GP12kurmp2_u:943": "ātmānamatha kartāraṃ tatrānalasamatviṣam /",
  "GP12kurmp2_u:944": "madhye vahniśikhākāraṃ puruṣaṃ pañcaviṃśakam // KūrmP_2,11.61 //",
  "GP12kurmp2_u:945": "cintayet paramātmānaṃ tanmadhye gaganaṃ param /",
  "GP12kurmp2_u:946": "oṅkarabodhitaṃ tattvaṃ śāśvataṃ śivamacyutam // KūrmP_2,11.62 //",
  "GP12kurmp2_u:947": "avyaktaṃ prakṛtau līnaṃ paraṃ jyotiranuttamam /",
  "GP12kurmp2_u:948": "tadantaḥ paramaṃ tattvamātmādhāraṃ nirañjanam // KūrmP_2,11.63 //",
  "GP12kurmp2_u:949": "dhyāyīta tanmayo nityamekarūpaṃ maheśvaram /",
  "GP12kurmp2_u:950": "viśodhya sarvatattvāni praṇavenāthavā punaḥ // KūrmP_2,11.64 //",
  "GP12kurmp2_u:951": "saṃsthāpya mayi cātmānaṃ nirmale parame pade /",
  "GP12kurmp2_u:952": "plāvayitvātmano dehaṃ tenaiva jñānavāriṇā // KūrmP_2,11.65 //",
  "GP12kurmp2_u:953": "madātmā manmayo bhasma gṛhītvā hyagnihotrajam /",
  "GP12kurmp2_u:954": "tenoddhṛtya tu sarvāṅgamagnirityādimantrataḥ /",
  "GP12kurmp2_u:955": "cintayet svātmanīśānaṃ paraṃ jyotiḥ svarūpiṇam // KūrmP_2,11.66 //",
  "GP12kurmp2_u:956": "eṣa pāśupato yogaḥ paśupāśavimuktaye /",
  "GP12kurmp2_u:957": "sarvavedāntasāro 'yamatyāśramamiti śrutiḥ // KūrmP_2,11.67 //",
  "GP12kurmp2_u:958": "etat parataraṃ guhyaṃ matsāyujyopapādakam /",
  "GP12kurmp2_u:959": "dvijātīnāṃ tu kathitaṃ bhaktānāṃ brahmacāriṇām // KūrmP_2,11.68 //",
  "GP12kurmp2_u:960": "brahmacaryamahiṃsā ca kṣamā śaucaṃ tapo damaḥ /",
  "GP12kurmp2_u:961": "saṃtoṣaḥ satyamāstikyaṃ vratāṅgāni viśeṣataḥ // KūrmP_2,11.69 //",
  "GP12kurmp2_u:962": "ekenāpyatha hīnena vratamasya tu lupyate /",
  "GP12kurmp2_u:963": "tasmādātmaguṇopeto madvrataṃ voḍhumarhati // KūrmP_2,11.70 //",
  "GP12kurmp2_u:964": "vītarāgabhayakrodhā manmayā māmupāśritāḥ /",
  "GP12kurmp2_u:965": "bahavo 'nena yogena pūtā madbhāvamāgatāḥ // KūrmP_2,11.71 //",
  "GP12kurmp2_u:966": "ye yathā māṃ prapadyante tāṃstathaiva bhajāmyaham /",
  "GP12kurmp2_u:967": "jñānayogena māṃ tasmād yajeta parameśvaram // KūrmP_2,11.72 //",
  "GP12kurmp2_u:968": "athavā bhaktiyogena vairāgyeṇa pareṇa tu /",
  "GP12kurmp2_u:969": "cetasā bodhayuktena pūjayenmāṃ sadā śuciḥ // KūrmP_2,11.73 //",
  "GP12kurmp2_u:970": "sarvakarmāṇi saṃnyasya bhikṣāśī niṣparigrahaḥ /",
  "GP12kurmp2_u:971": "prāpnoti mama sāyujyaṃ guhyametanmayoditam // KūrmP_2,11.74 //",
  "GP12kurmp2_u:972": "adveṣṭā sarvabhūtānāṃ maitraḥ karuṇa eva ca /",
  "GP12kurmp2_u:973": "nirmamo nirahaṅkāro yo madbhaktaḥ sa me priyaḥ // KūrmP_2,11.75 //",
  "GP12kurmp2_u:974": "saṃtuṣṭaḥ satataṃ yogī yatātmā dṛḍhaniścayaḥ /",
  "GP12kurmp2_u:975": "mayyarpitamano buddhiryo madbhaktaḥ sa me priyaḥ // KūrmP_2,11.76 //",
  "GP12kurmp2_u:976": "yasmānnodvijate loko lokānnodvijate ca yaḥ /",
  "GP12kurmp2_u:977": "harṣāmarṣabhayodvegairmukto yaḥ sa hi me priyaḥ // KūrmP_2,11.77 //",
  "GP12kurmp2_u:978": "anapekṣaḥ śucirdakṣa udāsīno gatavyathaḥ /",
  "GP12kurmp2_u:979": "sarvārambhaparityāgī bhaktimān yaḥ sa me priyaḥ // KūrmP_2,11.78 //",
  "GP12kurmp2_u:980": "tulyanindāstutirmaunī saṃtuṣṭo yena kenacit /",
  "GP12kurmp2_u:981": "aniketaḥ sthiramatirmadbhakto māmupaiṣyati // KūrmP_2,11.79 //",
  "GP12kurmp2_u:982": "sarvakarmāṇyapi sadā kurvāṇo matparāyaṇaḥ /",
  "GP12kurmp2_u:983": "matprasādādavāpnoti śāśvataṃ paramaṃ padam // KūrmP_2,11.80 //",
  "GP12kurmp2_u:984": "cetasā sarvakarmāṇi mayi saṃnyasya matparaḥ /",
  "GP12kurmp2_u:985": "nirāśīrnirmamo bhūtvā māmekaṃ śaraṇaṃ vrajet // KūrmP_2,11.81 //",
  "GP12kurmp2_u:986": "tyaktvā karmaphalāsaṅgaṃ nityatṛpto nirāśrayaḥ /",
  "GP12kurmp2_u:987": "karmaṇyabhipravṛtto 'pi naiva tena nibadhyate // KūrmP_2,11.82 //",
  "GP12kurmp2_u:988": "nirāśīryatacittātmā tyaktasarvaparigrahaḥ /",
  "GP12kurmp2_u:989": "śārīraṃ kevalaṃ karma kurvannāpnoti tatpadam // KūrmP_2,11.83 //",
  "GP12kurmp2_u:990": "yadṛcchālābhatuṣṭasya dvandvātītasya caiva hi /",
  "GP12kurmp2_u:991": "kurvato matprasādārthaṃ karma saṃsāranāśanam // KūrmP_2,11.84 //",
  "GP12kurmp2_u:992": "manmanā mannamaskāro madyājī matparāyaṇaḥ /",
  "GP12kurmp2_u:993": "māmupaiṣyati yogīśaṃ jñātvā māṃ parameśvaram // KūrmP_2,11.85 //",
  "GP12kurmp2_u:994": "madbuddhayo māṃ satataṃ bodhayantaḥ parasparam /",
  "GP12kurmp2_u:995": "kathayantaśca māṃ nityaṃ mama sāyujyamāpnuyuḥ // KūrmP_2,11.86 //",
  "GP12kurmp2_u:996": "evaṃ nityābhiyuktānāṃ māyeyaṃ karmasānvagam /",
  "GP12kurmp2_u:997": "nāśayāmi tamaḥ kṛtsnaṃ jñānadīpena bhāsvatā // KūrmP_2,11.87 //",
  "GP12kurmp2_u:998": "madbuddhayo māṃ satataṃ pūjayantīha ye janāḥ /",
  "GP12kurmp2_u:999": "teṣāṃ nityābhiyuktānāṃ yogakṣemaṃ vahāmyaham // KūrmP_2,11.88 //",
  "GP12kurmp2_u:1000": "ye 'nye ca kāmabhogārthaṃ yajante hyanyadevatāḥ /",
  "GP12kurmp2_u:1001": "teṣāṃ tadantaṃ vijñeyaṃ devatānugataṃ phalam // KūrmP_2,11.89 //",
  "GP12kurmp2_u:1002": "ye cānyadevatābhaktāḥ pūjayantīha devatāḥ /",
  "GP12kurmp2_u:1003": "madbhāvanāsamāyuktā mucyante te 'pi bhāvataḥ // KūrmP_2,11.90 //",
  "GP12kurmp2_u:1004": "tasmādanīśvarānanyāṃstyaktvā devānaśeṣataḥ /",
  "GP12kurmp2_u:1005": "māmeva saṃśrayedīśaṃ sa yāti paramaṃ padam // KūrmP_2,11.91 //",
  "GP12kurmp2_u:1006": "tyaktvā putrādiṣu snehaṃ niḥ śoko niṣparigrahaḥ /",
  "GP12kurmp2_u:1007": "yajeccāmaraṇālliṅge viraktaḥ parameśvaram // KūrmP_2,11.92 //",
  "GP12kurmp2_u:1008": "ye 'rcayanti sadā liṅgaṃ tyaktvā bhogānaśeṣataḥ /",
  "GP12kurmp2_u:1009": "ekena janmanā teṣāṃ dadāmi paramaiśvaram // KūrmP_2,11.93 //",
  "GP12kurmp2_u:1010": "parānandātmakaṃ liṅgaṃ kevalaṃ sannirañjanam /",
  "GP12kurmp2_u:1011": "jñānātmakaṃ sarvagataṃ yogināṃ hṛdi saṃsthitam // KūrmP_2,11.94 //",
  "GP12kurmp2_u:1012": "ye cānye niyatā bhaktā bhāvayitvā vidhānataḥ /",
  "GP12kurmp2_u:1013": "yatra kvacana talliṅgamarcayanti maheśvaram // KūrmP_2,11.95 //",
  "GP12kurmp2_u:1014": "jale vā vahnimadhye vāvyomni sūrye 'thavānyataḥ /",
  "GP12kurmp2_u:1015": "ratnādau bhāvayitveśamarcayelliṅgamaiśvaram // KūrmP_2,11.96 //",
  "GP12kurmp2_u:1016": "sarvaṃ liṅgamayaṃ hyetat sarvaṃ liṅge pratiṣṭhitam /",
  "GP12kurmp2_u:1017": "tasmālliṅge 'rcayedīśaṃ yatra kvacana śāśvatam // KūrmP_2,11.97 //",
  "GP12kurmp2_u:1018": "agnau kriyāvatāmapsu vyomni sūrye manīṣiṇām /",
  "GP12kurmp2_u:1019": "kāṣṭhādiṣveva mūrkhāṇāṃ hṛdi liṅgantuyoginām // KūrmP_2,11.98 //",
  "GP12kurmp2_u:1020": "yadyanutpannavijñāno viraktaḥ prītisaṃyutaḥ /",
  "GP12kurmp2_u:1021": "yāvajjīvaṃ japed yuktaḥ praṇavaṃ brahmaṇo vapuḥ // KūrmP_2,11.99 //",
  "GP12kurmp2_u:1022": "athavā śatarudrīyaṃ japedāmaraṇād dvijaḥ /",
  "GP12kurmp2_u:1023": "ekākī yatacittātmā sa yāti paramaṃ padam // KūrmP_2,11.100 //",
  "GP12kurmp2_u:1024": "vased vāmaraṇād vipro vārāṇasyāṃ samāhitaḥ /",
  "GP12kurmp2_u:1025": "so 'pīśvaraprasādena yāti tat paramaṃ padam // KūrmP_2,11.101 //",
  "GP12kurmp2_u:1026": "tatrotkramaṇakāle hi sarveṣāmeva dehinām /",
  "GP12kurmp2_u:1027": "dadāti tat paraṃ jñānaṃ yena mucyeta bandhanāt // KūrmP_2,11.102 //",
  "GP12kurmp2_u:1028": "varṇāśramavidhiṃ kṛtsnaṃ kurvāṇo matparāyaṇaḥ /",
  "GP12kurmp2_u:1029": "tenaiva janmanā jñānaṃ labdhvā yāti śivaṃ padam // KūrmP_2,11.103 //",
  "GP12kurmp2_u:1030": "ye 'pi tatra vasantīha nīcā vā pāpayonayaḥ /",
  "GP12kurmp2_u:1031": "sarve taranti saṃsāramīśvarānugrahād dvijāḥ // KūrmP_2,11.104 //",
  "GP12kurmp2_u:1032": "kintu vighnā bhaviṣyanti pāpopahatacetasām /",
  "GP12kurmp2_u:1033": "dharmaṃ samāśrayet tasmānmuktaye niyataṃ dvijāḥ // KūrmP_2,11.105 //",
  "GP12kurmp2_u:1034": "etad rahasyaṃ vedānāṃ na deyaṃ yasya kasya cit /",
  "GP12kurmp2_u:1035": "dhārmikāyaiva dātavyaṃ bhaktāya brahmacāriṇe // KūrmP_2,11.106 //",
  "GP12kurmp2_u:1036": "vyāsa uvāca",
  "GP12kurmp2_u:1037": "ityetaduktvā bhagavānātmayogamanuttamam /",
  "GP12kurmp2_u:1038": "vyājahāra samāsīnaṃ nārāyaṇamanāmayam // KūrmP_2,11.107 //",
  "GP12kurmp2_u:1039": "mayaitad bhāṣitaṃ jñānaṃ hitārthaṃ brahmavādinām /",
  "GP12kurmp2_u:1040": "dātavyaṃ śāntacittebhyaḥ śiṣyebhyo bhavatā śivam // KūrmP_2,11.108 //",
  "GP12kurmp2_u:1041": "uktvaivamatha yogīndrānabravīd bhagavānajaḥ /",
  "GP12kurmp2_u:1042": "hitāya sarvabhaktānāṃ dvijātīnāṃ dvijottamāḥ // KūrmP_2,11.109 //",
  "GP12kurmp2_u:1043": "bhavanto 'pi hi majjñānaṃ śiṣyāṇāṃ vidhipūrvakam /",
  "GP12kurmp2_u:1044": "upadekṣyanti bhaktānāṃ sarveṣāṃ vacanānmama // KūrmP_2,11.110 //",
  "GP12kurmp2_u:1045": "ayaṃ nārāyaṇo yo 'hamīśvaro nātra saṃśayaḥ /",
  "GP12kurmp2_u:1046": "nāntaraṃ ye prapaśyanti teṣāṃ deyamidaṃ param // KūrmP_2,11.111 //",
  "GP12kurmp2_u:1047": "mamaiṣā paramā mūrtirnārāyaṇasamāhvayā /",
  "GP12kurmp2_u:1048": "sarvabhūtātmabhūtasthā śāntā cākṣarasaṃjñitā // KūrmP_2,11.112 //",
  "GP12kurmp2_u:1049": "ye tvanyathā prapaśyanti loke bhedadṛśo janāḥ /",
  "GP12kurmp2_u:1050": "na te māṃ saṃprapaśyanti jāyante ca punaḥ punaḥ // KūrmP_2,11.113 //",
  "GP12kurmp2_u:1051": "ye tvimaṃ viṣṇumavyaktaṃ māṃ vā devaṃ maheśvaram /",
  "GP12kurmp2_u:1052": "ekībhāvena paśyanti na teṣāṃ punarudbhavaḥ // KūrmP_2,11.114 //",
  "GP12kurmp2_u:1053": "tasmādanādinidhanaṃ viṣṇumātmānamavyayam /",
  "GP12kurmp2_u:1054": "māmeva saṃprapaśyadhvaṃ pūjayadhvaṃ tathaiva hi // KūrmP_2,11.115 //",
  "GP12kurmp2_u:1055": "ye 'nyathā māṃ prapaśyanti matvemaṃ devatāntaram /",
  "GP12kurmp2_u:1056": "te yānti narakān ghorān nāhaṃ teṣuvyavasthitaḥ // KūrmP_2,11.116 //",
  "GP12kurmp2_u:1057": "mūrkhaṃ vā paṇḍitaṃ vāpi brāhmaṇaṃ vā madāśrayam /",
  "GP12kurmp2_u:1058": "mocayāmi śvapākaṃ vā na nārāyaṇanindakam // KūrmP_2,11.117 //",
  "GP12kurmp2_u:1059": "tasmādeṣa mahāyogī madbhaktaiḥ puruṣottamaḥ /",
  "GP12kurmp2_u:1060": "arcanīyo namaskāryo matprītijananāya hi // KūrmP_2,11.118 //",
  "GP12kurmp2_u:1061": "evamuktvā samāliṅgya vāsudevaṃ pinākadhṛk /",
  "GP12kurmp2_u:1062": "antarhito 'bhavat teṣāṃ sarveṣāmeva paśyatām // KūrmP_2,11.119 //",
  "GP12kurmp2_u:1063": "nārāyaṇo 'pi bhagavāṃstāpasaṃ veṣamuttamam /",
  "GP12kurmp2_u:1064": "jagrāha yoginaḥ sarvāṃstyaktvā vai paramaṃ vapuḥ // KūrmP_2,11.120 //",
  "GP12kurmp2_u:1065": "jñātaṃ bhavadbhiramalaṃ prasādāt parameṣṭhinaḥ /",
  "GP12kurmp2_u:1066": "sākṣādeva maheśasya jñānaṃ saṃsāranāśanam // KūrmP_2,11.121 //",
  "GP12kurmp2_u:1067": "gacchadhvaṃ vijvarāḥ sarve vijñānaṃ parameṣṭhinaḥ /",
  "GP12kurmp2_u:1068": "pravartayadhvaṃ śiṣyebhyo dhārmikebhyo munīśvarāḥ // KūrmP_2,11.122 //",
  "GP12kurmp2_u:1069": "idaṃ bhaktāya śāntāya dhārmikāyāhitāgnaye /",
  "GP12kurmp2_u:1070": "vijñānamaiśvaraṃ deyaṃ brāhmaṇāya viśeṣataḥ // KūrmP_2,11.123 //",
  "GP12kurmp2_u:1071": "evamuktvā sa viśvātmā yogināṃ yogavittamaḥ /",
  "GP12kurmp2_u:1072": "nārāyaṇo mahāyogī jagāmādarśanaṃ svayam // KūrmP_2,11.124 //",
  "GP12kurmp2_u:1073": "te 'pi devādideveśaṃ namaskṛtya maheśvaram /",
  "GP12kurmp2_u:1074": "nārāyaṇaṃ ca bhūtādiṃ svāni sthānāni bhejire // KūrmP_2,11.125 //",
  "GP12kurmp2_u:1075": "sanatkumāro bhagavān saṃvartāya mahāmuniḥ /",
  "GP12kurmp2_u:1076": "dattavānaiśvaraṃ jñānaṃ so 'pi satyavratāya tu // KūrmP_2,11.126 //",
  "GP12kurmp2_u:1077": "sanandano 'pi yogīndraḥ pulahāya maharṣaye /",
  "GP12kurmp2_u:1078": "pradadau gautamāyātha pulaho 'pi prajāpatiḥ // KūrmP_2,11.127 //",
  "GP12kurmp2_u:1079": "aṅgirā vedaviduṣe bharadvājāya dattavān /",
  "GP12kurmp2_u:1080": "jaigīṣavyāya kapilastathā pañcaśikhāya ca // KūrmP_2,11.128 //",
  "GP12kurmp2_u:1081": "parāśaro 'pi sanakāt pitā me sarvatattvadṛk /",
  "GP12kurmp2_u:1082": "lebhetatparamaṃ jñānaṃ tasmād vālmīkirāptavān // KūrmP_2,11.129 //",
  "GP12kurmp2_u:1083": "mamovāca purā devaḥ satīdehabhavāṅgajaḥ /",
  "GP12kurmp2_u:1084": "vāmadevo mahāyogī rudraḥ kila pinākadhṛk // KūrmP_2,11.130 //",
  "GP12kurmp2_u:1085": "nārāyaṇo 'pi bhagavān devakītanayo hariḥ /",
  "GP12kurmp2_u:1086": "arjunāya svayaṃ sākṣāt dattavānidamuttamam // KūrmP_2,11.131 //",
  "GP12kurmp2_u:1087": "yadahaṃ labdhavān rudrād vāmadevādanuttamam /",
  "GP12kurmp2_u:1088": "viśeṣād giriśe bhaktistasmādārabhya me 'bhavat // KūrmP_2,11.132 //",
  "GP12kurmp2_u:1089": "śaraṇyaṃ śaraṇaṃ rudraṃ prapanno 'haṃ viśeṣataḥ /",
  "GP12kurmp2_u:1090": "bhūteśaṃ giraśaṃ sthāṇuṃ devadevaṃ triśūlinam // KūrmP_2,11.133 //",
  "GP12kurmp2_u:1091": "bhavanto 'pi hi taṃ devaṃ śaṃbhuṃ govṛṣavāhanam /",
  "GP12kurmp2_u:1092": "prapadyadhvaṃ sapatnīkāḥ saputrāḥ śaraṇaṃ śivam // KūrmP_2,11.134 //",
  "GP12kurmp2_u:1093": "vartadhvaṃ tatprasādena karmayogena śaṅkaram /",
  "GP12kurmp2_u:1094": "pūjayadhvaṃ mahādevaṃ gopatiṃ bhūtibhūṣaṇam // KūrmP_2,11.135 //",
  "GP12kurmp2_u:1095": "evamukte 'tha munayaḥ śaunakādyā maheśvaram /",
  "GP12kurmp2_u:1096": "praṇemuḥ śāśvataṃ sthāṇuṃ vyāsaṃ satyavatīsutam // KūrmP_2,11.136 //",
  "GP12kurmp2_u:1097": "abruvan hṛṣṭamanasaḥ kṛṣṇadvaipāyanaṃ prabhum /",
  "GP12kurmp2_u:1098": "sākṣādeva hṛṣīkeśaṃ sarvalokamaheśvaram // KūrmP_2,11.137 //",
  "GP12kurmp2_u:1099": "bhavatprasādādacalā śaraṇye govṛṣadhvaje /",
  "GP12kurmp2_u:1100": "idānīṃ jāyate bhaktiryā devairapi durlabhā // KūrmP_2,11.138 //",
  "GP12kurmp2_u:1101": "kathayasva muniśreṣṭha karmayogamanuttamam /",
  "GP12kurmp2_u:1102": "yenāsau bhagavānīśaḥ samārādhyo mumukṣubhiḥ // KūrmP_2,11.139 //",
  "GP12kurmp2_u:1103": "tvatsaṃnidhāveṣa sūtaḥ śṛṇotu bhagavadvacaḥ /",
  "GP12kurmp2_u:1104": "tadvadākhilalokānāṃ rakṣaṇaṃ dharmasaṃgraham // KūrmP_2,11.140 //",
  "GP12kurmp2_u:1105": "yaduktaṃ devadevena viṣṇunā kūrmarūpiṇā /",
  "GP12kurmp2_u:1106": "pṛṣṭena munibhiḥ pūrvaṃ śakreṇāmṛtamanthane // KūrmP_2,11.141 //",
  "GP12kurmp2_u:1107": "śrutvā satyavatīsūnuḥ karmayogaṃ sanātanam /",
  "GP12kurmp2_u:1108": "munīnāṃ bhāṣitaṃ kṛṣṇaḥ provāca susamāhitaḥ // KūrmP_2,11.142 //",
  "GP12kurmp2_u:1109": "ya imaṃ paṭhate nityaṃ saṃvādaṃ kṛttivāsasaḥ /",
  "GP12kurmp2_u:1110": "sanatkumārapramukhaiḥ sarvapāpaiḥ pramucyate // KūrmP_2,11.143 //",
  "GP12kurmp2_u:1111": "śrāvayed vā dvijān śuddhān brahmacaryaparāyaṇān /",
  "GP12kurmp2_u:1112": "yo vā vicārayedarthaṃ sa yāti paramāṃ gatim // KūrmP_2,11.144 //",
  "GP12kurmp2_u:1113": "yaścaitacchṛṇuyānnityaṃ bhaktiyukto dṛḍhavrataḥ /",
  "GP12kurmp2_u:1114": "sarvapāpavinirmukto brahmaloke mahīyate // KūrmP_2,11.145 //",
  "GP12kurmp2_u:1115": "tasmāt sarvaprayatnena paṭhitavyo manīṣibhiḥ /",
  "GP12kurmp2_u:1116": "śrotavyaścātha mantavyo viśeṣād brāhmaṇaiḥ sadā // KūrmP_2,11.146 //",
  "GP12kurmp2_u:1117": "iti śrīkūrmapurāṇe ṣaṭsāhastryāṃ saṃhitāyāmuparivibhāge (īśvaragītāsu) ekādaśo 'dhyāyaḥ",
  "GP12kurmp2_u:1118": "_____________________________________________________________",
  "GP12kurmp2_u:1119": "vyāsa uvāca",
  "GP12kurmp2_u:1120": "śṛṇudhvamṛṣayaḥ sarve vakṣyamāṇaṃ sanātanam /",
  "GP12kurmp2_u:1121": "karmayogaṃ brāhmaṇānāmātyantikaphalapradam // KūrmP_2,12.1 //",
  "GP12kurmp2_u:1122": "āmnāyasiddhamakhilaṃ brihmaṇānupradarśitam /",
  "GP12kurmp2_u:1123": "ṛṣīṇāṃ śṛṇvatāṃ pūrvaṃ manurāha prajāpatiḥ // KūrmP_2,12.2 //",
  "GP12kurmp2_u:1124": "sarvapāpaharaṃ puṇyamṛṣisaṅghairniṣevitam /",
  "GP12kurmp2_u:1125": "samāhitadhiyo yūyaṃ śṛṇudhvaṃ gadato mama // KūrmP_2,12.3 //",
  "GP12kurmp2_u:1126": "kṛtopanayano vedānadhīyīta dvijottamāḥ /",
  "GP12kurmp2_u:1127": "garbhāṣṭame 'ṣṭame vābde svasūtroktavidhānataḥ // KūrmP_2,12.4 //",
  "GP12kurmp2_u:1128": "daṇḍī ca mekhalī sūtrī kṛṣṇājinadharo muniḥ /",
  "GP12kurmp2_u:1129": "bhikṣāhāro guruhito vīkṣamāṇo gururmukham // KūrmP_2,12.5 //",
  "GP12kurmp2_u:1130": "kārpāsamupavītārthaṃ nirmitaṃ brahmaṇā purā /",
  "GP12kurmp2_u:1131": "brāhmaṇānāṃ trivit sūtraṃ kauśaṃ vā vastrameva vā // KūrmP_2,12.6 //",
  "GP12kurmp2_u:1132": "sadopavītī caiva syāt sadā baddhaśikho dvijaḥ /",
  "GP12kurmp2_u:1133": "anyathā yat kṛtaṃ karma tad bhavatyayathākṛtam // KūrmP_2,12.7 //",
  "GP12kurmp2_u:1134": "vasedavikṛtaṃ vāsaḥ kārpāsaṃ vā kaṣāyakam /",
  "GP12kurmp2_u:1135": "tadeva paridhānīyaṃ śuklamacchidramuttamam // KūrmP_2,12.8 //",
  "GP12kurmp2_u:1136": "uttaraṃ tu samākhyātaṃ vāsaḥ kṛṣṇājinaṃ śubham /",
  "GP12kurmp2_u:1137": "abhāve gavyamajinaṃ rauravaṃ vā vidhīyate // KūrmP_2,12.9 //",
  "GP12kurmp2_u:1138": "uddhṛtya dakṣiṇaṃ bāhuṃ savye bāhau samarpitam /",
  "GP12kurmp2_u:1139": "upavītaṃ bhavennityaṃ nivītaṃ kaṇṭhasajjane // KūrmP_2,12.10 //",
  "GP12kurmp2_u:1140": "savyaṃ bāhuṃ samuddhṛtya dakṣiṇe tu dhṛtaṃ dvijāḥ /",
  "GP12kurmp2_u:1141": "prācīnāvītamityuktaṃ pitrye karmaṇi yojayet // KūrmP_2,12.11 //",
  "GP12kurmp2_u:1142": "agnyagāre gavāṃ goṣṭhe home japye tathaiva ca /",
  "GP12kurmp2_u:1143": "svādhyāye bhojane nityaṃ brāhmaṇānāṃ ca sannidhau // KūrmP_2,12.12 //",
  "GP12kurmp2_u:1144": "upāsane gurūṇāṃ ca saṃdhyayoḥ sādhusaṃgame /",
  "GP12kurmp2_u:1145": "upavītī bhavennityaṃ vidhireṣa sanātanaḥ // KūrmP_2,12.13 //",
  "GP12kurmp2_u:1146": "mauñjī trivṛt samā ślakṣaṇā kāryā viprasya mekhalā /",
  "GP12kurmp2_u:1147": "muñjābhāve kuśenāhurgranthinaikena vā tribhiḥ // KūrmP_2,12.14 //",
  "GP12kurmp2_u:1148": "dhārayed bailvapālāśau daṇḍau keśāntakau dvijaḥ /",
  "GP12kurmp2_u:1149": "yajñārhavṛkṣajaṃ vātha saumyamavraṇameva ca // KūrmP_2,12.15 //",
  "GP12kurmp2_u:1150": "sāyaṃ prātardvijaḥ saṃdhyāmupāsīta samāhitaḥ /",
  "GP12kurmp2_u:1151": "kāmāllobhād bhayānmohāt tyaktena patito bhavet // KūrmP_2,12.16 //",
  "GP12kurmp2_u:1152": "agnikāryaṃ tataḥ kuryāt sāyaṃ prātaḥ prasannadhīḥ /",
  "GP12kurmp2_u:1153": "snātvā saṃtarpayed devānṛṣīn pitṛgaṇāṃstathā // KūrmP_2,12.17 //",
  "GP12kurmp2_u:1154": "devatābhyarcanaṃ kuryāt puṣpaiḥ patreṇa vāmbubhiḥ /",
  "GP12kurmp2_u:1155": "abhivādanaśīlaḥ syānnityaṃ vṛddheṣu dharmataḥ // KūrmP_2,12.18 //",
  "GP12kurmp2_u:1156": "asāvahaṃ bho nāmeti samyak praṇatipūrvakam /",
  "GP12kurmp2_u:1157": "āyurārogyasiddhyarthaṃ tandrādiparivarjitaḥ // KūrmP_2,12.19 //",
  "GP12kurmp2_u:1158": "āyuṣṇān bhava saumyeti vācyo vipro 'bhivādane /",
  "GP12kurmp2_u:1159": "akāraścāsya nāmno 'nte vācyaḥ pūrvākṣaraḥ plutaḥ // KūrmP_2,12.20 //",
  "GP12kurmp2_u:1160": "na kuryād yo 'bhivādasya dvijaḥ pratyabhivādanam /",
  "GP12kurmp2_u:1161": "nābhivādyaḥ sa viduṣā yathā śūdrastathaiva saḥ // KūrmP_2,12.21 //",
  "GP12kurmp2_u:1162": "vyatyastapāṇinā kāryamupasaṃgrahaṇaṃ guroḥ /",
  "GP12kurmp2_u:1163": "savyena savyaḥ spraṣṭavyo dakṣiṇena tu dakṣiṇaḥ // KūrmP_2,12.22 //",
  "GP12kurmp2_u:1164": "laukikaṃ vaidikaṃ cāpi tathādhyātmikameva vā /",
  "GP12kurmp2_u:1165": "ādadīta yato jñānaṃ taṃ pūrvamabhivādayet // KūrmP_2,12.23 //",
  "GP12kurmp2_u:1166": "nodakaṃ dhārayed bhaikṣaṃ puṣpāṇi samidhastathā /",
  "GP12kurmp2_u:1167": "evaṃvidhāni cānyāni na daivādyeṣu karmasu // KūrmP_2,12.24 //",
  "GP12kurmp2_u:1168": "brāhmaṇaṃ kuśalaṃ pṛcchet kṣatrabandhumanāmayam /",
  "GP12kurmp2_u:1169": "vaiśyaṃ kṣemaṃ samāgamya śūdramārogyameva tu // KūrmP_2,12.25 //",
  "GP12kurmp2_u:1170": "upādhyāyaḥ pitā jyeṣṭho bhrātā caiva mahīpatiḥ /",
  "GP12kurmp2_u:1171": "mātulaḥ śvaśurastrātā mātāmahapitāmahau /",
  "GP12kurmp2_u:1172": "varṇajyeṣṭhaḥ pitṛvyaśca puṃso 'tra guravaḥ smṛtāḥ // KūrmP_2,12.26 //",
  "GP12kurmp2_u:1173": "mātā mātāmahī gurvo piturmātuśca sodarāḥ /",
  "GP12kurmp2_u:1174": "śvaśrūḥ pitāmahījyeṣṭhā dhātrī ca guravaḥ striyaḥ // KūrmP_2,12.27 //",
  "GP12kurmp2_u:1175": "ityukto guruvargo 'yaṃ mātṛtaḥ pitṛto dvijāḥ /",
  "GP12kurmp2_u:1176": "anuvartanameteṣāṃ manovākkāyakarmabhiḥ // KūrmP_2,12.28 //",
  "GP12kurmp2_u:1177": "guruṃ dṛṣṭvā samuttiṣṭhedabhivādya kṛtāñjaliḥ /",
  "GP12kurmp2_u:1178": "naitairupaviśet sārdhaṃ vivadennātmakāraṇāt // KūrmP_2,12.29 //",
  "GP12kurmp2_u:1179": "jīvitārthamapi dveṣād gurubhirnaiva bhāṣaṇam /",
  "GP12kurmp2_u:1180": "udito 'pi guṇairanyairgurudveṣī patatyadhaḥ // KūrmP_2,12.30 //",
  "GP12kurmp2_u:1181": "gurūṇāmapi sarveṣāṃ pūjyāḥ pañca viśeṣataḥ /",
  "GP12kurmp2_u:1182": "teṣāmādyāstrayaḥ śreṣṭhāsteṣāṃ mātā supūjitā // KūrmP_2,12.31 //",
  "GP12kurmp2_u:1183": "yo bhāvayati yā sūte yena vidyopadiśyate /",
  "GP12kurmp2_u:1184": "jyeṣṭho bhrātā ca bhartā ca pañcaite guravaḥ smṛtāḥ // KūrmP_2,12.32 //",
  "GP12kurmp2_u:1185": "ātmanaḥ sarvayatnena prāṇatyāgena vā punaḥ /",
  "GP12kurmp2_u:1186": "pūjanīyā viśeṣeṇa pañcaite bhūtimicchatā // KūrmP_2,12.33 //",
  "GP12kurmp2_u:1187": "yāvat pitā ca mātā ca dvāvetau nirvikāriṇau /",
  "GP12kurmp2_u:1188": "tāvat sarvaṃ parityajya putraḥ syāt tatparāyaṇaḥ // KūrmP_2,12.34 //",
  "GP12kurmp2_u:1189": "pitā mātā ca suprītau syātāṃ putraguṇairyadi /",
  "GP12kurmp2_u:1190": "sa putraḥ sakalaṃ dharmamāpnuyāt tena karmaṇā // KūrmP_2,12.35 //",
  "GP12kurmp2_u:1191": "nāsti mātṛsamaṃ daivaṃ nāsti pitṛsamo guruḥ /",
  "GP12kurmp2_u:1192": "tayoḥ pratyupakāro 'pi na kathañcana vidyate // KūrmP_2,12.36 //",
  "GP12kurmp2_u:1193": "tayornityaṃ priyaṃ kuryāt karmaṇā manasā girā /",
  "GP12kurmp2_u:1194": "na tābhyāmananujñāto dharmamanyaṃ samācaret // KūrmP_2,12.37 //",
  "GP12kurmp2_u:1195": "varjayitvā muktiphalaṃ nityaṃ naimittikaṃ tathā /",
  "GP12kurmp2_u:1196": "dharmasāraḥ samuddiṣṭaḥ pretyānantaphalapradaḥ // KūrmP_2,12.38 //",
  "GP12kurmp2_u:1197": "samyagārādhya vaktāraṃ visṛṣṭastadanujñayā /",
  "GP12kurmp2_u:1198": "śiṣyo vidyāphalaṃ bhuṅkte pretya cāpadyate divi // KūrmP_2,12.39 //",
  "GP12kurmp2_u:1199": "yo bhrātaraṃ pitṛsamaṃ jyeṣṭhaṃ mūrkho 'vamanyate /",
  "GP12kurmp2_u:1200": "tena doṣeṇa sa pretya nirayaṃ ghoramṛcchati // KūrmP_2,12.40 //",
  "GP12kurmp2_u:1201": "puṃsā vartmaniviṣṭena pūjyo bhartā tu sarvadā /",
  "GP12kurmp2_u:1202": "yāti dātari loke 'smin upakārāddhi gauravam // KūrmP_2,12.41 //",
  "GP12kurmp2_u:1203": "yenarā bhartṛpiṇḍārthaṃ svān prāṇān saṃtyajanti hi /",
  "GP12kurmp2_u:1204": "teṣāmathākṣayāṃllokān provāca bhagavān manuḥ // KūrmP_2,12.42 //",
  "GP12kurmp2_u:1205": "mātulāṃśca pitṛvyāṃśca śvaśurānṛtvijo gurūn /",
  "GP12kurmp2_u:1206": "asāvahamiti brūyuḥ pratyutthāya yavīyasaḥ // KūrmP_2,12.43 //",
  "GP12kurmp2_u:1207": "avācyo dīkṣito nāmnā yavīyānapi yo bhavet /",
  "GP12kurmp2_u:1208": "bhobhavatpūrvakaṃ tvenamabhibhāṣeta dharmavit // KūrmP_2,12.44 //",
  "GP12kurmp2_u:1209": "abhivādyāśca pūjyaśca śirasā vandya eva ca /",
  "GP12kurmp2_u:1210": "brāhmaṇaḥ kṣatriyādyaiśca śrīkāmaiḥ sādaraṃ sadā // KūrmP_2,12.45 //",
  "GP12kurmp2_u:1211": "nābhivādyāstu vipreṇa kṣatriyādyāḥ kathañcana /",
  "GP12kurmp2_u:1212": "jñānakarmaguṇopetā yadyapyete bahuśrutāḥ // KūrmP_2,12.46 //",
  "GP12kurmp2_u:1213": "brāhmaṇaḥ sarvavarṇānāṃ svasti kuryāditi sthitiḥ /",
  "GP12kurmp2_u:1214": "savarṇeṣu savarṇānāṃ kāryamevābhivādanam // KūrmP_2,12.47 //",
  "GP12kurmp2_u:1215": "gururagnirdvijātīnāṃ varṇānāṃ brāhmaṇo guruḥ /",
  "GP12kurmp2_u:1216": "patireko guruḥ strīṇāṃ sarvatrābhyāgato guruḥ // KūrmP_2,12.48 //",
  "GP12kurmp2_u:1217": "vidyā karma vayo bandhurvittaṃ bhavati pañcamam /",
  "GP12kurmp2_u:1218": "mānyasthānāni pañcāhuḥ pūrvaṃ pūrvaṃ gurūttarāt // KūrmP_2,12.49 //",
  "GP12kurmp2_u:1219": "pañcānāṃ triṣu varṇeṣu bhūyāṃsi balavanti ca /",
  "GP12kurmp2_u:1220": "yatra syuḥ so 'tra mānārhaḥ śūdro 'pi daśamīṃ gataḥ // KūrmP_2,12.50 //",
  "GP12kurmp2_u:1221": "panthā deyo brāhmaṇāya striyai rājñe hyacakṣuṣe /",
  "GP12kurmp2_u:1222": "vṛddhāya bhārabugnāya rogiṇe durbalāya ca // KūrmP_2,12.51 //",
  "GP12kurmp2_u:1223": "bhikṣāmāhṛtya śiṣṭānāṃ gṛhebhyaḥ prayato 'nvaham /",
  "GP12kurmp2_u:1224": "nivedya gurave 'śnīyād vāgyatastadanujñayā // KūrmP_2,12.52 //",
  "GP12kurmp2_u:1225": "bhavatpūrvaṃ cared bhaikṣyamupanīto dvijottamaḥ /",
  "GP12kurmp2_u:1226": "bhavanmadhyaṃ tu rājanyo vaiśyastu bhavaduttaram // KūrmP_2,12.53 //",
  "GP12kurmp2_u:1227": "mātaraṃ vā svasāraṃ vā māturvā bhaginīṃ nijām /",
  "GP12kurmp2_u:1228": "bhikṣeta bhikṣāṃ prathamaṃ yā cainaṃ na vimānayet // KūrmP_2,12.54 //",
  "GP12kurmp2_u:1229": "sajātīyagṛheṣveva sārvavarṇikameva vā /",
  "GP12kurmp2_u:1230": "bhaikṣyasya caraṇaṃ proktaṃ patitādiṣu varjitam // KūrmP_2,12.55 //",
  "GP12kurmp2_u:1231": "vedayajñairahīnānāṃ praśastānāṃ svakarmasu /",
  "GP12kurmp2_u:1232": "brahmacaryāhared bhaikṣaṃ gṛhebhyaḥ prayato 'nvaham // KūrmP_2,12.56 //",
  "GP12kurmp2_u:1233": "guroḥ kule na bhikṣeta na jñātikulabandhuṣu /",
  "GP12kurmp2_u:1234": "alābhe tvanyagehānāṃ pūrvaṃ pūrvaṃ vivarjayet // KūrmP_2,12.57 //",
  "GP12kurmp2_u:1235": "sarvaṃ vā vicared grāmaṃ pūrvoktānāmasaṃbhave /",
  "GP12kurmp2_u:1236": "niyamya prayato vācaṃ diśastvanavalokayan // KūrmP_2,12.58 //",
  "GP12kurmp2_u:1237": "samāhṛtya tu tad bhaikṣaṃ yāvadarthamamāyayā /",
  "GP12kurmp2_u:1238": "bhuñjīta prayato nityaṃ vāgyato 'nanyamānasaḥ // KūrmP_2,12.59 //",
  "GP12kurmp2_u:1239": "bhaikṣyeṇa vartayennityaṃ naikānnādī bhaved vratī /",
  "GP12kurmp2_u:1240": "bhaikṣyeṇa vratino vṛttirupavāsasamā smṛtā // KūrmP_2,12.60 //",
  "GP12kurmp2_u:1241": "pūjayedaśanaṃ nityamadyāccaitadakutsayan /",
  "GP12kurmp2_u:1242": "dṛṣṭvā hṛṣyet prasīdecca pratinandecca sarvaśaḥ // KūrmP_2,12.61 //",
  "GP12kurmp2_u:1243": "anārogyamanāyuṣyamasvargyaṃ cātibhojanam /",
  "GP12kurmp2_u:1244": "apuṇyaṃ lokavidviṣṭaṃ tasmāt tatparivarjayet // KūrmP_2,12.62 //",
  "GP12kurmp2_u:1245": "prāṅmukho 'nnāni bhuñjīta sūryābhimukha eva vā /",
  "GP12kurmp2_u:1246": "nādyādudaṅmukho nityaṃ vidhireṣa sanātanaḥ // KūrmP_2,12.63 //",
  "GP12kurmp2_u:1247": "prakṣālya pāṇipādau ca bhuñjāno dvirupaspṛśet /",
  "GP12kurmp2_u:1248": "śucau deśe samāsīno bhuktvā ca dvirupaspṛśet // KūrmP_2,12.64 //",
  "GP12kurmp2_u:1249": "itī śrīkūrmapurāṇe ṣaṭsāhastryāṃ saṃhitāyāmuparivibhāge dvādaśo 'dhyāyaḥ",
  "GP12kurmp2_u:1250": "_____________________________________________________________",
  "GP12kurmp2_u:1251": "vyāsa uvāca",
  "GP12kurmp2_u:1252": "bhuktvā pītvā ca suptvā ca snātvā rathyopasarpaṇe /",
  "GP12kurmp2_u:1253": "oṣṭhāvalamokau spṛṣṭvā vāso viparidhāya ca // KūrmP_2,13.1 //",
  "GP12kurmp2_u:1254": "retomūtrapurīṣāṇāmutsarge 'yuktabhāṣaṇe /",
  "GP12kurmp2_u:1255": "ṣṭhīvitvādhyayanārambhe kāsaśvāsāgame tathā // KūrmP_2,13.2 //",
  "GP12kurmp2_u:1256": "catvaraṃ vā śmaśānaṃ vā samākramya dvijottamaḥ /",
  "GP12kurmp2_u:1257": "saṃdhyayorubhayostadvadācānto 'pyācamet punaḥ // KūrmP_2,13.3 //",
  "GP12kurmp2_u:1258": "caṇḍālamlecchasaṃbhāṣe strīśūdrocchiṣṭabhāṣaṇe /",
  "GP12kurmp2_u:1259": "ucchiṣṭaṃ puruṣaṃ spṛṣṭvā bhojyaṃ cāpi tathāvidham /",
  "GP12kurmp2_u:1260": "ācāmedaśrupāte vā lohitasya tathaiva ca // KūrmP_2,13.4 //",
  "GP12kurmp2_u:1261": "bhojane saṃdhyayoḥ snātvā pītvā mūtrapurīṣayoḥ /",
  "GP12kurmp2_u:1262": "ācānto 'pyācamet suptvā sakṛtsakṛdathānyataḥ // KūrmP_2,13.5 //",
  "GP12kurmp2_u:1263": "agnergavāmathālambhe spṛṣṭvā prayatameva vā /",
  "GP12kurmp2_u:1264": "strīṇāmathātmanaḥ sparśe nīvīṃ vā paridhāya ca // KūrmP_2,13.6 //",
  "GP12kurmp2_u:1265": "upaspṛśejjalaṃ vārdraṃ tṛṇaṃ vā bhūmimeva vā /",
  "GP12kurmp2_u:1266": "keśānāṃ cātmanaḥ sparśe vāsaso 'kṣālitasya ca // KūrmP_2,13.7 //",
  "GP12kurmp2_u:1267": "anuṣṇābhiraphenābiraduṣṭābhiśca dharmataḥ /",
  "GP12kurmp2_u:1268": "śaucepsuḥ sarvadācāmedāsīnaḥ prāgudaṅmukhaḥ // KūrmP_2,13.8 //",
  "GP12kurmp2_u:1269": "śiraḥ prāvṛtya kaṇṭhaṃ vā muktakacchasikho 'pi vā /",
  "GP12kurmp2_u:1270": "akṛtvā pādayoḥ śaucamācānto 'pyaśucirbhavet // KūrmP_2,13.9 //",
  "GP12kurmp2_u:1271": "sopānatko jalastho vā noṣṇīṣī vācamed budhaḥ /",
  "GP12kurmp2_u:1272": "na caiva varṣadhārābhirna tiṣṭhan noddhṛtodakaiḥ // KūrmP_2,13.10 //",
  "GP12kurmp2_u:1273": "naikahastārpitajalairvinā sūtreṇa vā punaḥ /",
  "GP12kurmp2_u:1274": "na pādukāsanastho vā bahirjānurathāpi vā // KūrmP_2,13.11 //",
  "GP12kurmp2_u:1275": "na jalpan na hasan prekṣan śayānaḥ prahva eva ca /",
  "GP12kurmp2_u:1276": "nāvīkṣitābhiḥ phenādyairupetābhirathāpi vā // KūrmP_2,13.12 //",
  "GP12kurmp2_u:1277": "śūdrāśucikaronmuktairna kṣārābhistathaiva ca /",
  "GP12kurmp2_u:1278": "na caivāṅgulibhiḥ śabdaṃ na kurvan nānyamānasaḥ // KūrmP_2,13.13 //",
  "GP12kurmp2_u:1279": "na varṇarasaduṣṭābhirna caiva pradarodakaiḥ /",
  "GP12kurmp2_u:1280": "na pāṇikṣubhitābhirvā na bahiṣkakṣa eva vā // KūrmP_2,13.14 //",
  "GP12kurmp2_u:1281": "hṛdgābhiḥ pūyate vipraḥ kaṇṭhyābhiḥ kṣatriyaḥ śuciḥ /",
  "GP12kurmp2_u:1282": "prāśitābhistathāvaiśyaḥ strīśūdrau sparśato 'ntataḥ // KūrmP_2,13.15 //",
  "GP12kurmp2_u:1283": "aṅguṣṭhamūlāntarato rekhāyāṃ brāhmamucyate /",
  "GP12kurmp2_u:1284": "antarāṅguṣṭhadeśinyo pitṝṇāṃ tīrthamuttamam // KūrmP_2,13.16 //",
  "GP12kurmp2_u:1285": "kaniṣṭhāmūlataḥ paścāt prājāpatyaṃ pracakṣate /",
  "GP12kurmp2_u:1286": "aṅgulyagre smṛtaṃ daivaṃ tadevārṣaṃ prakīrtitam // KūrmP_2,13.17 //",
  "GP12kurmp2_u:1287": "mūle vā daivamārṣaṃ syādāgneyaṃ madhyataḥ smṛtaṃ /",
  "GP12kurmp2_u:1288": "tadeva saumikaṃ tīrthametajjñātvā na muhyati // KūrmP_2,13.18 //",
  "GP12kurmp2_u:1289": "brāhmeṇaiva tu tīrthena dvijo nityamupaspṛśet /",
  "GP12kurmp2_u:1290": "kāyena vātha daivena tu pitryeṇa vai dvijāḥ // KūrmP_2,13.19 //",
  "GP12kurmp2_u:1291": "triḥ prāśnīyādapaḥ pūrvaṃ brāhmaṇaḥ prayatastataḥ /",
  "GP12kurmp2_u:1292": "saṃmṛjyāṅguṣṭhamūlena mukhaṃ vai samupaspṛśet // KūrmP_2,13.20 //",
  "GP12kurmp2_u:1293": "aṅguṣṭhānāmikābhyāṃ tu spṛśennetradvayaṃ tataḥ /",
  "GP12kurmp2_u:1294": "tarjanyaṅguṣṭhayogena spṛśennāsāpṛṭadvayam // KūrmP_2,13.21 //",
  "GP12kurmp2_u:1295": "kaniṣṭhāṅguṣṭhayogena śravaṇe samupaspṛśet /",
  "GP12kurmp2_u:1296": "sarvāsāmatha yogena hṛdayaṃ tu talena vā /",
  "GP12kurmp2_u:1297": "saṃspṛśed vā śirastadvadaṅguṣṭhenāthavā dvayam // KūrmP_2,13.22 //",
  "GP12kurmp2_u:1298": "triḥ prāśnīyād yadambhastu suprītāstena devatāḥ /",
  "GP12kurmp2_u:1299": "brahmā viṣṇurmaheśaśca bhavantītyanuśuśrumaḥ // KūrmP_2,13.23 //",
  "GP12kurmp2_u:1300": "gaṅgā ca yamunā caiva prīyete parimārjanāt /",
  "GP12kurmp2_u:1301": "saṃspṛṣṭayorlocanayoḥ prīyete śaśibhāskarau // KūrmP_2,13.24 //",
  "GP12kurmp2_u:1302": "nāsatyadastrau prīyete spṛṣṭe nāsāpuṭadvaye /",
  "GP12kurmp2_u:1303": "karṇayoḥ spṛṣṭayostadvat prīyete cānilānalau // KūrmP_2,13.25 //",
  "GP12kurmp2_u:1304": "saṃspṛṣṭe hṛdaye cāsya prīyante sarvadevatāḥ /",
  "GP12kurmp2_u:1305": "mūrdhni saṃsparśanādekaḥ prītaḥ sa puruṣo bhavet // KūrmP_2,13.26 //",
  "GP12kurmp2_u:1306": "nocchiṣṭaṃ kurvate mukhyā vipruṣo 'ṅgaṃ nayanti yāḥ /",
  "GP12kurmp2_u:1307": "dantavad dantalagneṣu jihvāsparśe 'śucirbhavet // KūrmP_2,13.27 //",
  "GP12kurmp2_u:1308": "spṛśānti bindavaḥ pādau ya ācāmayataḥ parān /",
  "GP12kurmp2_u:1309": "bhūmigaiste samā jñeyā na tairaprayato bhavet // KūrmP_2,13.28 //",
  "GP12kurmp2_u:1310": "maduparke ca some ca tāmbūlasya ca bhakṣaṇe /",
  "GP12kurmp2_u:1311": "phalamūle cekṣudaṇḍe na doṣaṃ prāha ve manuḥ // KūrmP_2,13.29 //",
  "GP12kurmp2_u:1312": "pracaraṃścānnapāneṣu dravyahasto bhavennaraḥ /",
  "GP12kurmp2_u:1313": "bhūmau nikṣipya tad dravyamācamyābhyukṣayet tu tat // KūrmP_2,13.30 //",
  "GP12kurmp2_u:1314": "taijasaṃ vai samādāya yadyucchiṣṭo bhaved dvijaḥ /",
  "GP12kurmp2_u:1315": "bhūmau nikṣipya tad dravyamācamyābhyukṣayet tu tat // KūrmP_2,13.31 //",
  "GP12kurmp2_u:1316": "yadyamatraṃ samādāya bhaveduccheṣaṇānvitaḥ /",
  "GP12kurmp2_u:1317": "anidhāyaiva tad dravyamācāntaḥ śucitāmiyāt /",
  "GP12kurmp2_u:1318": "vastrādiṣu vikalpaḥ syāt tatsaṃspṛṣṭvācamediha // KūrmP_2,13.32 //",
  "GP12kurmp2_u:1319": "araṇye 'nudake rātrau cauravyāghrākule pathi /",
  "GP12kurmp2_u:1320": "kṛtvā mūtraṃ purīṣaṃ vā dravyahasto na duṣyati // KūrmP_2,13.33 //",
  "GP12kurmp2_u:1321": "nidhāya dakṣiṇe karṇe brahmasūtramudaṅmukhaḥ /",
  "GP12kurmp2_u:1322": "ahni kuryācchakṛnmūtraṃ rātrau ced dakṣiṇāmukhaḥ // KūrmP_2,13.34 //",
  "GP12kurmp2_u:1323": "antardhāya mahīṃ kāṣṭhaiḥ patrairloṣṭhatṛṇena vā /",
  "GP12kurmp2_u:1324": "prāvṛtya ca śiraḥ kuryād viṇmūtrasya visarjanam // KūrmP_2,13.35 //",
  "GP12kurmp2_u:1325": "chāyākūpanadīgoṣṭhacaityāmbhaḥ pathi bhasmasu /",
  "GP12kurmp2_u:1326": "agnau caiva śmaśāne ca viṇmūtre na samācaret // KūrmP_2,13.36 //",
  "GP12kurmp2_u:1327": "na gomaye na kṛṣṭe vā mahāvṛkṣe na śāḍvale /",
  "GP12kurmp2_u:1328": "na tiṣṭhan vā na nirvāsā na ca parvatamastake // KūrmP_2,13.37 //",
  "GP12kurmp2_u:1329": "na jīrṇadevāyatane na valmīke kadācana /",
  "GP12kurmp2_u:1330": "na sasattveṣu garteṣu na gacchan vā samācaret // KūrmP_2,13.38 //",
  "GP12kurmp2_u:1331": "tuṣāṅgārakapāleṣu rājamārge tathaiva ca /",
  "GP12kurmp2_u:1332": "na kṣetre na vile vāpi na tīrthe na catuṣpathe // KūrmP_2,13.39 //",
  "GP12kurmp2_u:1333": "nodyānodasamīpe vā noṣare na parāśucau /",
  "GP12kurmp2_u:1334": "na sopānatpāduko vā chatrī vā nāntarikṣake // KūrmP_2,13.40 //",
  "GP12kurmp2_u:1335": "na caivābhimukhe strīṇāṃ gurubrāhmaṇayorgavām /",
  "GP12kurmp2_u:1336": "na devadevālayayorapāmapi kadācana // KūrmP_2,13.41 //",
  "GP12kurmp2_u:1337": "na jyotīṃṣi nirīkṣanvānasaṃdhyābhimukho 'pivā /",
  "GP12kurmp2_u:1338": "pratyādityaṃ pratyanalaṃ pratisomaṃ tathaiva ca // KūrmP_2,13.42 //",
  "GP12kurmp2_u:1339": "āhṛtya mṛttikāṃ kūlāllepagandhāpakarṣaṇam /",
  "GP12kurmp2_u:1340": "kuryādatandritaḥ śaucaṃ viśuddhairuddhṛtodakaiḥ // KūrmP_2,13.43 //",
  "GP12kurmp2_u:1341": "nāharenmṛttikāṃ vipraḥ pāṃśulānna ca kardamāt /",
  "GP12kurmp2_u:1342": "na mārgānnoṣarād deśācchaucaśiṣṭāṃ parasya ca // KūrmP_2,13.44 //",
  "GP12kurmp2_u:1343": "na devāyatanāt kūpād grāmānna ca jalāt tathā /",
  "GP12kurmp2_u:1344": "upaspṛśet tato nityaṃ pūrvoktena vidhānataḥ // KūrmP_2,13.45 //",
  "GP12kurmp2_u:1345": "iti śrīkūrmapurāṇe ṣaṭsāhastryāṃ saṃhitāyāmuparivibhāge trayodaśo 'dhyāyaḥ",
  "GP12kurmp2_u:1346": "_____________________________________________________________",
  "GP12kurmp2_u:1347": "vyāsa uvāca",
  "GP12kurmp2_u:1348": "evaṃ daṇḍādibhiryuktaḥ śaucācārasamanvitaḥ /",
  "GP12kurmp2_u:1349": "āhūto 'dhyayanaṃ kuryād vīkṣamāṇo gurormukham // KūrmP_2,14.1 //",
  "GP12kurmp2_u:1350": "nityamudyatapāṇiḥ syāt sādhvācāraḥ susaṃyataḥ /",
  "GP12kurmp2_u:1351": "āsyatāmiti coktaḥ sannāsītābhimukhaṃ guroḥ // KūrmP_2,14.2 //",
  "GP12kurmp2_u:1352": "pratiśravaṇasaṃbhāṣe śayāno na samācaret /",
  "GP12kurmp2_u:1353": "nāsīno na ca bhuñjāno na tiṣṭhanna parāṅmukhaḥ // KūrmP_2,14.3 //",
  "GP12kurmp2_u:1354": "nīcaṃ śayyāsanaṃ cāsya sarvadā gurusannidhau /",
  "GP12kurmp2_u:1355": "gurostu cakṣurviṣaye na yatheṣṭāsano bhavet // KūrmP_2,14.4 //",
  "GP12kurmp2_u:1356": "nodāharedasya nāma parokṣamapi kevalam /",
  "GP12kurmp2_u:1357": "na caivāsyānukurvota gatibhāṣaṇaceṣṭitam // KūrmP_2,14.5 //",
  "GP12kurmp2_u:1358": "guroryatra parīvādo nindā cāpi pravartate /",
  "GP12kurmp2_u:1359": "karṇaiṃ tatra pidhātavyau gantavyaṃ vā tato 'nyataḥ // KūrmP_2,14.6 //",
  "GP12kurmp2_u:1360": "dūrastho nārcayedenaṃ na kruddho nāntike striyāḥ /",
  "GP12kurmp2_u:1361": "na caivāsyottaraṃ brūyāt sthito nāsīta sannidhau // KūrmP_2,14.7 //",
  "GP12kurmp2_u:1362": "udakumbhaṃ kuśān puṣpaṃ samidho 'syāharet sadā /",
  "GP12kurmp2_u:1363": "mārjanaṃ lepanaṃ nityamaṅgānāṃ vai samācaret // KūrmP_2,14.8 //",
  "GP12kurmp2_u:1364": "nāsya nirmālyaśayanaṃ pādukopānahāvapi /",
  "GP12kurmp2_u:1365": "ākramedāsanaṃ cāsya chāyādīn vā kadācana // KūrmP_2,14.9 //",
  "GP12kurmp2_u:1366": "sādhayed dantakāṣṭhādīn labdhaṃ cāsmai nivedayet /",
  "GP12kurmp2_u:1367": "anāpṛcchya na gantavyaṃ bhavet priyahite rataḥ // KūrmP_2,14.10 //",
  "GP12kurmp2_u:1368": "na pādau sārayedasya saṃnidhāne kadācana /",
  "GP12kurmp2_u:1369": "jṛmbhitaṃ hasitaṃ caiva kaṇṭhaprāvaraṇaṃ tathā /",
  "GP12kurmp2_u:1370": "varjayet sannidhau nityamavasphocanameva ca // KūrmP_2,14.11 //",
  "GP12kurmp2_u:1371": "yathākālamadhīyīta yāvanna vimanā guruḥ /",
  "GP12kurmp2_u:1372": "āsītādho guroḥ kūrce phalake vā samāhitaḥ // KūrmP_2,14.12 //",
  "GP12kurmp2_u:1373": "āsane śayane yāne naiva tiṣṭhet kadācana /",
  "GP12kurmp2_u:1374": "dhāvantamanudhāveta gacchantamanugacchati // KūrmP_2,14.13 //",
  "GP12kurmp2_u:1375": "go 'śvoṣṭrayānaprāsādaprastareṣu kaṭeṣu ca /",
  "GP12kurmp2_u:1376": "āsīta guruṇā sārdhaṃ śilāphalakanauṣu ca // KūrmP_2,14.14 //",
  "GP12kurmp2_u:1377": "jitendriyaḥ syāt satataṃ vaśyātmākrodhanaḥ śuciḥ /",
  "GP12kurmp2_u:1378": "prayuñjīta sadā vācaṃ madhurāṃ hitabhāṣiṇīm // KūrmP_2,14.15 //",
  "GP12kurmp2_u:1379": "gandhamālyaṃ rasaṃ kalyāṃ śuktaṃ prāṇivihiṃsanam /",
  "GP12kurmp2_u:1380": "abhyaṅgaṃ cāñcanopānacchatradhāraṇameva ca // KūrmP_2,14.16 //",
  "GP12kurmp2_u:1381": "kāmaṃ lobhaṃ bhayaṃ nidrāṃ gītavāditranartanam /",
  "GP12kurmp2_u:1382": "ātarjanaṃ parīvādaṃ strīprekṣālambhanaṃ tathā /",
  "GP12kurmp2_u:1383": "paropaghātaṃ paiśunyaṃ prayatnena vivarjayet // KūrmP_2,14.17 //",
  "GP12kurmp2_u:1384": "udakumbhaṃ sumanaso gośakṛnmṛttikāṃ kuśān /",
  "GP12kurmp2_u:1385": "āhared yāvadarthāni bhaikṣyaṃ cāharahaścaret // KūrmP_2,14.18 //",
  "GP12kurmp2_u:1386": "kṛtaṃ ca lavaṇaṃ sarvaṃ varjyaṃ paryuṣitaṃ ca yat /",
  "GP12kurmp2_u:1387": "anṛtyadarśo satataṃ bhaved gītādiniḥ spṛhaḥ // KūrmP_2,14.19 //",
  "GP12kurmp2_u:1388": "nādityaṃ vai samīkṣeta na cared dantadhāvanam /",
  "GP12kurmp2_u:1389": "ekāntamaśucistrībhiḥ śūdrāntyairabhibhāṣaṇam // KūrmP_2,14.20 //",
  "GP12kurmp2_u:1390": "gurūcchiṣṭaṃ bheṣajārthaṃ prayuñjīta na kāmataḥ /",
  "GP12kurmp2_u:1391": "kalāpakarṣaṇasnānaṃ nācareddhi kadācana // KūrmP_2,14.21 //",
  "GP12kurmp2_u:1392": "na kuryānmānasaṃ vipro gurostyāge kadācana /",
  "GP12kurmp2_u:1393": "mohādvā yadi vā lobhāt tyaktena patito bhavet // KūrmP_2,14.22 //",
  "GP12kurmp2_u:1394": "laukikaṃ vaidikaṃ cāpi tathādhyātmikameva ca /",
  "GP12kurmp2_u:1395": "ādadīta yato jñānaṃ na taṃ druhyet kadācana // KūrmP_2,14.23 //",
  "GP12kurmp2_u:1396": "gurorapyavaliptasya kāryākāryamajānataḥ /",
  "GP12kurmp2_u:1397": "utpathapratipannasya manustyāgaṃ samabravīt // KūrmP_2,14.24 //",
  "GP12kurmp2_u:1398": "gurorgurau sannihite guruvad bhaktimācaret /",
  "GP12kurmp2_u:1399": "na cātisṛṣṭo guruṇā svān gurūnabivādayet // KūrmP_2,14.25 //",
  "GP12kurmp2_u:1400": "vidyāguruṣvetadeva nityā vṛttiḥ svayoniṣu /",
  "GP12kurmp2_u:1401": "pratiṣedhatsu cādharmāddhitaṃ copadiśatsvapi // KūrmP_2,14.26 //",
  "GP12kurmp2_u:1402": "śreyaḥsu guruvad vṛttiṃ nityameva samācaret /",
  "GP12kurmp2_u:1403": "guruputreṣu dāreṣu guroścaiva svabandhuṣu // KūrmP_2,14.27 //",
  "GP12kurmp2_u:1404": "bālaḥ samānajanmā vā śiṣyo vā yajñakarmaṇi /",
  "GP12kurmp2_u:1405": "adhyāpayan gurusuto guruvanmānamarhati // KūrmP_2,14.28 //",
  "GP12kurmp2_u:1406": "utsādanaṃ vai gātrāṇāṃ snāpanocchiṣṭabhojane /",
  "GP12kurmp2_u:1407": "na kuryād guruputrasya pādayoḥ śaucameva ca // KūrmP_2,14.29 //",
  "GP12kurmp2_u:1408": "guruvat paripūjyāstu savarṇā guruyoṣitaḥ /",
  "GP12kurmp2_u:1409": "asavarṇāstu saṃpūjyāḥ pratyutthānābhivādanaiḥ // KūrmP_2,14.30 //",
  "GP12kurmp2_u:1410": "abhyañjanaṃ snāpanaṃ ca gātrotsādanameva ca /",
  "GP12kurmp2_u:1411": "gurupatnyā na kāryāṇi keśānāṃ ca prasādhanam // KūrmP_2,14.31 //",
  "GP12kurmp2_u:1412": "gurupatnī tu yuvatī nābhivādyeha pādayoḥ /",
  "GP12kurmp2_u:1413": "kurvota vandanaṃ bhūmyāmasāvahamiti bruvan // KūrmP_2,14.32 //",
  "GP12kurmp2_u:1414": "viproṣya pādagrahaṇamanvahaṃ cābhivādanam /",
  "GP12kurmp2_u:1415": "gurudāreṣu kurvota satāṃ dharmamanusmaran // KūrmP_2,14.33 //",
  "GP12kurmp2_u:1416": "mātṛṣvasā mātulānī śvaśrūścātha pitṛṣvasā /",
  "GP12kurmp2_u:1417": "saṃpūjyā gurupatnīva samāstā gurubhāryayā // KūrmP_2,14.34 //",
  "GP12kurmp2_u:1418": "bhrāturbhāryopasaṃgrāhyā savarṇāhanyahanyapi /",
  "GP12kurmp2_u:1419": "viproṣya tūpasaṃgrāhyā jñātisaṃbandhiyoṣitaḥ // KūrmP_2,14.35 //",
  "GP12kurmp2_u:1420": "piturbhaginyāṃ mātuśca jyāyasyāṃ ca svasaryapi /",
  "GP12kurmp2_u:1421": "mātṛvad vṛttimātiṣṭhenmāt tābhyo garīyasī // KūrmP_2,14.36 //",
  "GP12kurmp2_u:1422": "evamācārasaṃpannamātmavantamadāmbhikam /",
  "GP12kurmp2_u:1423": "vedamadhyāpayed dharmaṃ purāṇāṅgāni nityaśaḥ // KūrmP_2,14.37 //",
  "GP12kurmp2_u:1424": "saṃvatsaroṣite śiṣye gururjñānamanirdiśan /",
  "GP12kurmp2_u:1425": "harate duṣkṛtaṃ tasya śiṣyasya vasato guruḥ // KūrmP_2,14.38 //",
  "GP12kurmp2_u:1426": "ācāryaputraḥ śuśrūṣurjñānado dhārmikaḥ śuciḥ /",
  "GP12kurmp2_u:1427": "śakto 'nnador'tho svaḥsādhuradhyāpyā daśa dharmataḥ // KūrmP_2,14.39 //",
  "GP12kurmp2_u:1428": "kṛtajñaśca tathādrohī medhāvī śubhakṛnnaraḥ /",
  "GP12kurmp2_u:1429": "āptaḥ priyo 'tha vidhivat ṣaḍadhyāpyā dvijātayaḥ /",
  "GP12kurmp2_u:1430": "eteṣu brahmaṇo dānamanyatra tu yathoditān // KūrmP_2,14.40 //",
  "GP12kurmp2_u:1431": "ācamya saṃyato nityamadhīyīta udaṅmukhaḥ /",
  "GP12kurmp2_u:1432": "upasaṃgṛhya tatpādau vīkṣamāṇo gurormukham /",
  "GP12kurmp2_u:1433": "adhīṣva bho iti brūyād virāmo 'stviti cāramet // KūrmP_2,14.41 //",
  "GP12kurmp2_u:1434": "prākkūlān paryupāsīnaḥ pavitraiścaiva pāvitaḥ /",
  "GP12kurmp2_u:1435": "prāṇāyāmaistribhiḥ pūtastata oṅkāramarhati // KūrmP_2,14.42 //",
  "GP12kurmp2_u:1436": "brāhmaṇaḥ praṇavaṃ kuryādante ca vidhivad dvijaḥ /",
  "GP12kurmp2_u:1437": "kuryādadhyayanaṃ nityaṃ sa brahmāñjalipūrvataḥ // KūrmP_2,14.43 //",
  "GP12kurmp2_u:1438": "sarveṣāmeva bhūtānāṃ vedaścakṣuḥ sanātanam /",
  "GP12kurmp2_u:1439": "adhīyītāpyayaṃ nityaṃ brāhmaṇyāccyavate 'nyathā // KūrmP_2,14.44 //",
  "GP12kurmp2_u:1440": "yo 'dhīyīta ṛco nityaṃ kṣīrāhutyā sa devatāḥ /",
  "GP12kurmp2_u:1441": "prīṇāti tarpayantyenaṃ kāmaistṛptāḥ sadaiva hi // KūrmP_2,14.45 //",
  "GP12kurmp2_u:1442": "yajūṃṣyadhīte niyataṃ dadhnā prīṇāti devatāḥ /",
  "GP12kurmp2_u:1443": "sāmānyadhīte prīṇāti ghṛtāhutibhiranvaham // KūrmP_2,14.46 //",
  "GP12kurmp2_u:1444": "atharvāṅgiraso nityaṃ madhvā prīṇāti devatāḥ /",
  "GP12kurmp2_u:1445": "dharmāṅgāni purāṇāni māṃsaistarpayate surān // KūrmP_2,14.47 //",
  "GP12kurmp2_u:1446": "apāṃ samīpe niyato naityakaṃ vidhimāśritaḥ /",
  "GP12kurmp2_u:1447": "gāyatrīmapyadhīyīta gatvāraṇyaṃ samāhitaḥ // KūrmP_2,14.48 //",
  "GP12kurmp2_u:1448": "sahasraparamāṃ devīṃ śatamadhyāṃ daśāvarām /",
  "GP12kurmp2_u:1449": "gāyatrīṃ vai japennityaṃ japayajñaḥ prakīrtitaḥ // KūrmP_2,14.49 //",
  "GP12kurmp2_u:1450": "gāyatrīṃ caiva vedāṃśca tulayātolayat prabhuḥ /",
  "GP12kurmp2_u:1451": "ekataścaturo vedān gāyatrīṃ ca tathaikataḥ // KūrmP_2,14.50 //",
  "GP12kurmp2_u:1452": "oṅkāramāditaḥ kṛtvā vyāhṛtīstadanantaram /",
  "GP12kurmp2_u:1453": "tato 'dhīyīta sāvitrīmekāgraḥ śraddhayānvitaḥ // KūrmP_2,14.51 //",
  "GP12kurmp2_u:1454": "purākalpe samutpannā bhūrbhuvaḥsvaḥ sanātanāḥ /",
  "GP12kurmp2_u:1455": "mahāvyāhṛtayastistraḥ sarvāśubhanibarhaṇāḥ // KūrmP_2,14.52 //",
  "GP12kurmp2_u:1456": "pradhānaṃ puruṣaḥ kālo viṣṇurbrahmā maheśvaraḥ /",
  "GP12kurmp2_u:1457": "sattvaṃ rajastamastistraḥ kramād vyāhṛtayaḥ smṛtāḥ // KūrmP_2,14.53 //",
  "GP12kurmp2_u:1458": "oṅkārastat paraṃ brahma sāvitrī syāt tadakṣaram /",
  "GP12kurmp2_u:1459": "eṣa mantro mahāyogaḥ sārāt sāra udāhṛtaḥ // KūrmP_2,14.54 //",
  "GP12kurmp2_u:1460": "yo 'dhīte 'hanyahanyetāṃ gāyatrīṃ vedamātaram /",
  "GP12kurmp2_u:1461": "vijñāyārthaṃ brahmacārī sa yāti paramāṃ gatim // KūrmP_2,14.55 //",
  "GP12kurmp2_u:1462": "gāyatrī vedajananī gāyatrī lokapāvanī /",
  "GP12kurmp2_u:1463": "na gāyatryāḥ paraṃ japyametad vijñāya mucyate // KūrmP_2,14.56 //",
  "GP12kurmp2_u:1464": "śrāvaṇasya tu māsasya paurṇamāsyāṃ dvijottamāḥ /",
  "GP12kurmp2_u:1465": "āṣāḍhyāṃ proṣṭhapadyāṃ vā vedopākaraṇaṃ smṛtam // KūrmP_2,14.57 //",
  "GP12kurmp2_u:1466": "utsṛjya grāmanagaraṃ māsān vipror'ddhapañcamān /",
  "GP12kurmp2_u:1467": "adhīyīta śucau deśe brahmacārī samāhitaḥ // KūrmP_2,14.58 //",
  "GP12kurmp2_u:1468": "puṣye tu chandasāṃ kuryād bahirutsarjanaṃ dvijaḥ /",
  "GP12kurmp2_u:1469": "māghaśuklasya vā prāpte pūrvāhne prathame 'hani // KūrmP_2,14.59 //",
  "GP12kurmp2_u:1470": "chandāṃsyūrdhvamathobhyasyecchuklapakṣeṣu vai dvijaḥ /",
  "GP12kurmp2_u:1471": "vedāṅgāni purāṇāni kṛṣṇapakṣe ca mānavam // KūrmP_2,14.60 //",
  "GP12kurmp2_u:1472": "imān nityamanadhyāyānadīyāno vivarjayet /",
  "GP12kurmp2_u:1473": "adhyāpanaṃ ca kurvāṇo hyabhyasyannapi yatnataḥ // KūrmP_2,14.61 //",
  "GP12kurmp2_u:1474": "karṇaśrave 'nile rātrau divā pāṃśusamūhane /",
  "GP12kurmp2_u:1475": "vidyutstanitavarṣeṣu maholkānāṃ ca saṃplave /",
  "GP12kurmp2_u:1476": "ākālikamanadhyāyameteṣvāha prajāpatiḥ // KūrmP_2,14.62 //",
  "GP12kurmp2_u:1477": "etānabhyuditān vidyād yadā prāduṣkṛtāgniṣu /",
  "GP12kurmp2_u:1478": "tadā vidyādanadhyāyamanṛtau cābhradarśane // KūrmP_2,14.63 //",
  "GP12kurmp2_u:1479": "nirghāte bhūmicalane jyotiṣāṃ copasarjane /",
  "GP12kurmp2_u:1480": "etānākālikān vidyādanadhyāyānṛtāvapi // KūrmP_2,14.64 //",
  "GP12kurmp2_u:1481": "prāduṣkṛteṣvagniṣu tu vidyutstanitanisvane /",
  "GP12kurmp2_u:1482": "sajyotiḥ syādanadhyāyaḥ śeṣarātrau yathā divā // KūrmP_2,14.65 //",
  "GP12kurmp2_u:1483": "nityānadhyāya eva syād grāmeṣu nagareṣu ca /",
  "GP12kurmp2_u:1484": "dharmanaipuṇyakāmānāṃ pūtigandhe ca nityaśaḥ // KūrmP_2,14.66 //",
  "GP12kurmp2_u:1485": "antaḥ śavagate grāme vṛṣalasya ca sannidhau /",
  "GP12kurmp2_u:1486": "anadhyāyo rudyamāne samavāye janasya ca // KūrmP_2,14.67 //",
  "GP12kurmp2_u:1487": "udake madhyarātre ca viṇmūtre ca visarjane /",
  "GP12kurmp2_u:1488": "ucchiṣṭaḥ śrāddhabuk caiva manasāpi na cintayet // KūrmP_2,14.68 //",
  "GP12kurmp2_u:1489": "pratigṛhya dvijo vidvānekodiṣṭasya ketanam /",
  "GP12kurmp2_u:1490": "tryahaṃ na kīrtayed brahma rājño rāhośca sūtake // KūrmP_2,14.69 //",
  "GP12kurmp2_u:1491": "yāvadeko 'nudiṣṭasya sneho gandhaśca tiṣṭhati /",
  "GP12kurmp2_u:1492": "viprasya viduṣo dehe tāvad brahma na kīrtayet // KūrmP_2,14.70 //",
  "GP12kurmp2_u:1493": "śayānaḥ prauḍhapādaśca kṛtvā caivāvasakthikām /",
  "GP12kurmp2_u:1494": "nādhīyītāmiṣaṃ jagdhvā sūtakānnādyameva ca // KūrmP_2,14.71 //",
  "GP12kurmp2_u:1495": "nīhāre bāṇaśabde ca saṃdhyayorubhayorapi /",
  "GP12kurmp2_u:1496": "amāvāsyāṃ caturdaśyāṃ paurṇamāsyaṣṭamīṣu ca // KūrmP_2,14.72 //",
  "GP12kurmp2_u:1497": "upākarmaṇi cotsarge trirātraṃ kṣapaṇaṃ smṛtam /",
  "GP12kurmp2_u:1498": "aṣṭakāsu tvahorātraṃ ṛtvantyāsu ca rātriṣu // KūrmP_2,14.73 //",
  "GP12kurmp2_u:1499": "mārgaśīrṣe tathā pauṣe māghamāse tathaiva ca /",
  "GP12kurmp2_u:1500": "tistro 'ṣṭakāḥ samākhyātā kṛṣṇapakṣetu sūribhiḥ // KūrmP_2,14.74 //",
  "GP12kurmp2_u:1501": "śleṣmātakasya chāyāyāṃ śālmalermadhukasya ca /",
  "GP12kurmp2_u:1502": "kadācidapi nādhyeyaṃ kovidārakapitthayoḥ // KūrmP_2,14.75 //",
  "GP12kurmp2_u:1503": "samānavidye ca mṛte tathā sabrahmacāriṇi /",
  "GP12kurmp2_u:1504": "ācārye saṃsthite vāpi trirātraṃ kṣapaṇaṃ smṛtam // KūrmP_2,14.76 //",
  "GP12kurmp2_u:1505": "chidrāṇyetāni viprāṇāṃye 'nadhyāyaḥ prakīrtitāḥ /",
  "GP12kurmp2_u:1506": "hiṃsanti rākṣasāsteṣu tasmādetān vivarjayet // KūrmP_2,14.77 //",
  "GP12kurmp2_u:1507": "naityake nāstyanadhyāyaḥ saṃdhyopāsana eva ca /",
  "GP12kurmp2_u:1508": "upākarmaṇi karmānte homamantreṣu caiva hi // KūrmP_2,14.78 //",
  "GP12kurmp2_u:1509": "ekāmṛcamathaikaṃ vā yajuḥ sāmāthavā punaḥ /",
  "GP12kurmp2_u:1510": "aṣṭakādyāsvadhīyīta mārute cātivāyati // KūrmP_2,14.79 //",
  "GP12kurmp2_u:1511": "anadhyāyastu nāṅgeṣu netihāsapurāṇayoḥ /",
  "GP12kurmp2_u:1512": "na dharmaśāstreṣvanyeṣu parvaṇyetāni varjayet // KūrmP_2,14.80 //",
  "GP12kurmp2_u:1513": "eṣa dharmaḥ samāsena kīrtito brahmacāriṇām /",
  "GP12kurmp2_u:1514": "brahmaṇābhihitaḥ pūrvamṛṣīṇāṃ bhāvitātmanām // KūrmP_2,14.81 //",
  "GP12kurmp2_u:1515": "yo 'nyatra kurute yatnamanadhītya śrutiṃ dvijaḥ /",
  "GP12kurmp2_u:1516": "sa saṃmūḍho na saṃbhāṣyo vedabāhyo dvijātibhiḥ // KūrmP_2,14.82 //",
  "GP12kurmp2_u:1517": "na vedapāṭhamātreṇa saṃtuṣṭo vai bhaved dvijaḥ /",
  "GP12kurmp2_u:1518": "pāṭhamātrāvasannastu paṅke gauriva sīdati // KūrmP_2,14.83 //",
  "GP12kurmp2_u:1519": "yo 'dhītya vidhivad vedaṃ vedārthaṃ na vicārayet /",
  "GP12kurmp2_u:1520": "sasānvayaḥ śūdrakalpaḥ pātratāṃ na prapadyate // KūrmP_2,14.84 //",
  "GP12kurmp2_u:1521": "yadi tvātyantikaṃ vāsaṃ kartumicchati vai gurau /",
  "GP12kurmp2_u:1522": "yuktaḥ paricaredenamāśarīravimokṣaṇāt // KūrmP_2,14.85 //",
  "GP12kurmp2_u:1523": "gatvā vanaṃ vā vidhivajjuhuyājjātavedasam /",
  "GP12kurmp2_u:1524": "adhīyīta sadā nityaṃ brahmaniṣṭhaḥ samāhitaḥ // KūrmP_2,14.86 //",
  "GP12kurmp2_u:1525": "sāvitrīṃ śatarudrīyaṃ vedāntāṃśca viśeṣataḥ /",
  "GP12kurmp2_u:1526": "abhyaset satataṃ yukte bhasmasnānaparāyaṇaḥ // KūrmP_2,14.87 //",
  "GP12kurmp2_u:1527": "etad vidhānaṃ paramaṃ purāṇaṃ",
  "GP12kurmp2_u:1528": "vedāgame samyagiheritaṃ vaḥ /",
  "GP12kurmp2_u:1529": "purā maharṣipravarābhipṛṣṭaḥ",
  "GP12kurmp2_u:1530": "svāyaṃbhuvo yanmanurāha devaḥ // KūrmP_2,14.88 //",
  "GP12kurmp2_u:1531": "evamīśvarasamarpitāntaro",
  "GP12kurmp2_u:1532": "yo 'nutiṣṭhati vidhiṃ vidhānavit /",
  "GP12kurmp2_u:1533": "mohajālamapahāya so 'mṛto",
  "GP12kurmp2_u:1534": "yāti tat padamanāmayaṃ śivam // KūrmP_2,14.89 //",
  "GP12kurmp2_u:1535": "iti śrīkūrmapurāṇe ṣaṭsāhastryāṃ saṃhitāyāmuparivibhāge caturdaśo 'dhyāyaḥ",
  "GP12kurmp2_u:1536": "_____________________________________________________________",
  "GP12kurmp2_u:1537": "vyāsa uvāca",
  "GP12kurmp2_u:1538": "vedaṃ vedau tathā vedān vedān vā caturo dvijāḥ /",
  "GP12kurmp2_u:1539": "adhītya cādhigamyārthaṃ tataḥ snāyād dvijottamaḥ // KūrmP_2,15.1 //",
  "GP12kurmp2_u:1540": "gurave tu varaṃ dattvā snāyīta tadanujñayā /",
  "GP12kurmp2_u:1541": "cīrṇavrato 'tha yuktātmā saśaktaḥ snātumarhati // KūrmP_2,15.2 //",
  "GP12kurmp2_u:1542": "vaiṇavīṃ dhārayed yaṣṭimantarvāsastathottaram /",
  "GP12kurmp2_u:1543": "yajñopavītadvitayaṃ sodakaṃ ca kamaṇḍalum // KūrmP_2,15.3 //",
  "GP12kurmp2_u:1544": "chatraṃ coṣṇīṣamamalaṃ pāduke cāpyupānahau /",
  "GP12kurmp2_u:1545": "raukme ca kuṇḍale vedaṃ kṛttakeśanakhaḥ śuciḥ // KūrmP_2,15.4 //",
  "GP12kurmp2_u:1546": "svādhyāye nityayuktaḥ syād bahirmālyaṃ na dhārayet /",
  "GP12kurmp2_u:1547": "anyatrakāñcanād vipronaraktāṃ bibhṛyāt strajam // KūrmP_2,15.5 //",
  "GP12kurmp2_u:1548": "śuklāmbaradharo nityaṃ sugandhaḥ priyadarśanaḥ /",
  "GP12kurmp2_u:1549": "na jīrṇamalavadvāsā bhaved vai vibhave sati // KūrmP_2,15.6 //",
  "GP12kurmp2_u:1550": "na raktamulbaṇaṃ cānyadhṛtaṃ vāso na kuṇḍikām /",
  "GP12kurmp2_u:1551": "nopānahau strajaṃ cātha pāduke ca prayojayet // KūrmP_2,15.7 //",
  "GP12kurmp2_u:1552": "upavītamalaṅkāraṃ darbhān kṛṣṇājināni ca /",
  "GP12kurmp2_u:1553": "nāpasavyaṃ parīdadhyād vāso na vikṛtaṃ vaset // KūrmP_2,15.8 //",
  "GP12kurmp2_u:1554": "āhared vidhivad dārān sadṛśānātmanaḥ śubhān /",
  "GP12kurmp2_u:1555": "rūpalakṣaṇasaṃyuktān yonidoṣavivarjitān // KūrmP_2,15.9 //",
  "GP12kurmp2_u:1556": "amātṛgotraprabhavāmasamānarṣigotrajām /",
  "GP12kurmp2_u:1557": "āhared brāhmaṇo bhāryāṃ śīlaśaucasamanvitām // KūrmP_2,15.10 //",
  "GP12kurmp2_u:1558": "ṛtukālābhigāmī syād yāvat putro 'bhijāyate /",
  "GP12kurmp2_u:1559": "varjayet pratiṣiddhāni prayatnena dināni tu // KūrmP_2,15.11 //",
  "GP12kurmp2_u:1560": "ṣaṣṭhyaṣṭamīṃ pañcadaśīṃ dvādaśīṃ ca caturdaśīm /",
  "GP12kurmp2_u:1561": "brahmacārī bhavennityaṃ tadvajjanmatrayāhani // KūrmP_2,15.12 //",
  "GP12kurmp2_u:1562": "ādadhītāvasathyāgniṃ juhuyājjātavedasam /",
  "GP12kurmp2_u:1563": "vratāni snātako nityaṃ pāvanāni ca pālayet // KūrmP_2,15.13 //",
  "GP12kurmp2_u:1564": "vedoditaṃ svakaṃ karma nityaṃ kuryādatandritaḥ /",
  "GP12kurmp2_u:1565": "akurvāṇaḥ patatyāśu narakānatibhīṣaṇān // KūrmP_2,15.14 //",
  "GP12kurmp2_u:1566": "abyaset prayato vedaṃ mahāyajñān na hāpayet /",
  "GP12kurmp2_u:1567": "kuryād gṛhyāṇi karmāṇi saṃdhyopāsanameva ca // KūrmP_2,15.15 //",
  "GP12kurmp2_u:1568": "sakhyaṃ samādhaikaiḥ kuryādupeyādīśvaraṃ sadā /",
  "GP12kurmp2_u:1569": "daivatānyapi gaccheta kuryād bhāryābhipoṣaṇam // KūrmP_2,15.16 //",
  "GP12kurmp2_u:1570": "na dharmaṃ khyāpayed vidvān na pāpaṃ gūhayedapi /",
  "GP12kurmp2_u:1571": "kurvotātmahitaṃ nityaṃ sarvabhūtānikampakaḥ // KūrmP_2,15.17 //",
  "GP12kurmp2_u:1572": "vayasaḥ karmaṇor'thasya śrutasyābhijanasya ca /",
  "GP12kurmp2_u:1573": "veṣavāgbuddhisārūpyamācaran vicaret sadā // KūrmP_2,15.18 //",
  "GP12kurmp2_u:1574": "śrutismṛtyuditaḥ samyak sādhubhiryaśca sevitaḥ /",
  "GP12kurmp2_u:1575": "tamācāraṃ niṣeveta nehetānyatra karhicit // KūrmP_2,15.19 //",
  "GP12kurmp2_u:1576": "yenāsya pitaro yātā yena yātāḥ pitāmahāḥ /",
  "GP12kurmp2_u:1577": "tena yāyāt satāṃ mārgaṃ tena gacchan na riṣyati // KūrmP_2,15.20 //",
  "GP12kurmp2_u:1578": "nityaṃ svādhyāyaśīlaḥ syānnityaṃ yajñopavītavān /",
  "GP12kurmp2_u:1579": "satyavādī jitakrodho brahmabhūyāya kalpate // KūrmP_2,15.21 //",
  "GP12kurmp2_u:1580": "saṃdhyāsnānaparo nityaṃ brahmayajñuparāyaṇaḥ /",
  "GP12kurmp2_u:1581": "anasūyī mṛdurdānto gṛhasthaḥ pretya vardhate // KūrmP_2,15.22 //",
  "GP12kurmp2_u:1582": "vītarāgabhayakrodho lobhamohavivarjitaḥ /",
  "GP12kurmp2_u:1583": "sāvitrījāpyanirataḥ śrāddhakṛnmucyate gṛhī // KūrmP_2,15.23 //",
  "GP12kurmp2_u:1584": "mātāpitrorhite yukto gobrāhmaṇahite rataḥ /",
  "GP12kurmp2_u:1585": "dānto yajvā devabhakto brahmaloke mahīyate // KūrmP_2,15.24 //",
  "GP12kurmp2_u:1586": "trivargasevī satataṃ devatānāṃ ca pūjanam /",
  "GP12kurmp2_u:1587": "kuryādaharaharnityaṃ namasyet prayataḥ surān // KūrmP_2,15.25 //",
  "GP12kurmp2_u:1588": "vibhāgaśīlaḥ satataṃ kṣamāyukto dayālukaḥ /",
  "GP12kurmp2_u:1589": "gṛhasthastu samākhyāto na gṛheṇa gṛhī bhavet // KūrmP_2,15.26 //",
  "GP12kurmp2_u:1590": "kṣamā dayā ca vijñānaṃ satyaṃ caiva damaḥ śamaḥ /",
  "GP12kurmp2_u:1591": "adhyātmanirataṃ jñānametad brāhmaṇalakṣaṇam // KūrmP_2,15.27 //",
  "GP12kurmp2_u:1592": "etasmānna pramādyeta viśeṣeṇa dvijottamaḥ /",
  "GP12kurmp2_u:1593": "yathāśaktiṃ caran karma ninditāni vivarjayet // KūrmP_2,15.28 //",
  "GP12kurmp2_u:1594": "vidhūya mohakalilaṃ labdhvā yogamanuttamam /",
  "GP12kurmp2_u:1595": "gṛhastho mucyate bandhāt nātra kāryā vicāraṇā // KūrmP_2,15.29 //",
  "GP12kurmp2_u:1596": "vigarhātikramākṣepahiṃsābandhavadhātmanām /",
  "GP12kurmp2_u:1597": "anyamanyusamutthānāṃ doṣāṇāṃ marṣaṇaṃ kṣamā // KūrmP_2,15.30 //",
  "GP12kurmp2_u:1598": "svaduḥ kheṣviva kāruṇyaṃ paraduḥ kheṣu sauhṛdāt /",
  "GP12kurmp2_u:1599": "dayeti munayaḥ prāhuḥ sākṣād dharmasya sādhanam // KūrmP_2,15.31 //",
  "GP12kurmp2_u:1600": "caturdaśānāṃ vidyānāṃ dhāraṇaṃ hi yatārthataḥ /",
  "GP12kurmp2_u:1601": "vijñānamiti tad vidyād yena dharmo vivardhate // KūrmP_2,15.32 //",
  "GP12kurmp2_u:1602": "adhītya vidhivad vidyāmarthaṃ caivopalabhya tu /",
  "GP12kurmp2_u:1603": "dharmakāryānnivṛttaścenna tad vijñānamiṣyate // KūrmP_2,15.33 //",
  "GP12kurmp2_u:1604": "satyena lokāñjayati satyaṃ tatparamaṃ padam /",
  "GP12kurmp2_u:1605": "yathābhūtapravād tu satyamāhurmanīṣiṇaḥ // KūrmP_2,15.34 //",
  "GP12kurmp2_u:1606": "damaḥ śarīroparamaḥ śamaḥ prajñāprisādajaḥ /",
  "GP12kurmp2_u:1607": "adhyātmamakṣaraṃ vidyād yatra gatvā na śocati // KūrmP_2,15.35 //",
  "GP12kurmp2_u:1608": "yayā sa devo bhagavān vidyayā vedyate paraḥ /",
  "GP12kurmp2_u:1609": "sākṣād devo mahādevastajjñānamiti kīrtitam // KūrmP_2,15.36 //",
  "GP12kurmp2_u:1610": "tanniṣṭhastatparo vidvānnityamakrodhanaḥ śuciḥ /",
  "GP12kurmp2_u:1611": "mahāyajñaparo vipro labhate tadanuttamam // KūrmP_2,15.37 //",
  "GP12kurmp2_u:1612": "dharmasyāyatanaṃ yatnāccharīraṃ paripālayet /",
  "GP12kurmp2_u:1613": "na hi dehaṃ vinā rudraḥ puruṣairvidyate paraḥ // KūrmP_2,15.38 //",
  "GP12kurmp2_u:1614": "nityadharmārthakāmeṣu yujyeta niyato dvijaḥ /",
  "GP12kurmp2_u:1615": "na dharmavarjitaṃ kāmamarthaṃ vā manasā smaret // KūrmP_2,15.39 //",
  "GP12kurmp2_u:1616": "sīdannapi hi dharmeṇa na tvadharmaṃ samācaret /",
  "GP12kurmp2_u:1617": "dharmo hi bhagavān devo gatiḥ sarveṣu jantuṣu // KūrmP_2,15.40 //",
  "GP12kurmp2_u:1618": "bhūtānāṃ priyakārī syāt na paradrohakarmadhīḥ /",
  "GP12kurmp2_u:1619": "na vedadevatānindāṃ kuryāt taiśca na saṃvaset // KūrmP_2,15.41 //",
  "GP12kurmp2_u:1620": "yastvimaṃ niyataṃ vipro dharmādhyāyaṃ paṭhecchuciḥ /",
  "GP12kurmp2_u:1621": "adhyāpayet śrāvayed vā brahmaloke mahīyate // KūrmP_2,15.42 //",
  "GP12kurmp2_u:1622": "iti śrīkūrmapurāṇe ṣaṭsāhastryāṃ saṃhitāyāmuparivibhāge pañcadaśo 'dhyāyaḥ",
  "GP12kurmp2_u:1623": "_____________________________________________________________",
  "GP12kurmp2_u:1624": "vyāsa uvāca",
  "GP12kurmp2_u:1625": "na hiṃsyāt sarvabhūtāninānṛtaṃ vāvadet kvacit /",
  "GP12kurmp2_u:1626": "nāhitaṃ nāpriyaṃ vākyaṃ na stenaḥ syād kadācana // KūrmP_2,16.1 //",
  "GP12kurmp2_u:1627": "tṛṇaṃ vā yadi vā śākaṃ mṛdaṃ vā jalameva vā /",
  "GP12kurmp2_u:1628": "parasyāpaharañjanturnarakaṃ pratipadyate // KūrmP_2,16.2 //",
  "GP12kurmp2_u:1629": "na rājñaḥ pratigṛhṇīyānna śūdrapatitādapi /",
  "GP12kurmp2_u:1630": "na cānyasmādaśaktaśca ninditān varjayed budhaḥ // KūrmP_2,16.3 //",
  "GP12kurmp2_u:1631": "nityaṃ yācanako na syāt punastaṃ naiva yācayet /",
  "GP12kurmp2_u:1632": "prāṇānapaharatyevaṃ yācakastasya durmatiḥ // KūrmP_2,16.4 //",
  "GP12kurmp2_u:1633": "na devadravyahārī syād viśeṣeṇa dvijottamaḥ /",
  "GP12kurmp2_u:1634": "brahmasvaṃ vā nāpaharedāpadyapi kadācana // KūrmP_2,16.5 //",
  "GP12kurmp2_u:1635": "na viṣaṃ viṣamityāhurbrahmasvaṃ viṣamucyate /",
  "GP12kurmp2_u:1636": "devasvaṃ cāpi yatnena sadā pariharet tataḥ // KūrmP_2,16.6 //",
  "GP12kurmp2_u:1637": "puṣpe śākrodake kāṣṭhe tathā mūle phale tṛṇe /",
  "GP12kurmp2_u:1638": "adattādānamasteyaṃ manuḥ prāha prajāpatiḥ // KūrmP_2,16.7 //",
  "GP12kurmp2_u:1639": "grahītavyāni puṣpāṇi devārcanavidhau dvijāḥ /",
  "GP12kurmp2_u:1640": "naikasmādeva niyatamananujñāya kevalam // KūrmP_2,16.8 //",
  "GP12kurmp2_u:1641": "tṛṇaṃ kāṣṭhaṃ phalaṃ puṣpaṃ prakāśaṃ vai hared budhaḥ /",
  "GP12kurmp2_u:1642": "dharmārthaṃ kevalaṃ viprā hyanyathā patito bhavet // KūrmP_2,16.9 //",
  "GP12kurmp2_u:1643": "tilamudgayavādīnāṃ muṣṭirgrāhyā pathi sthitaiḥ /",
  "GP12kurmp2_u:1644": "kṣudhārtairnānyathā viprā dharmavidbhiriti sthitiḥ // KūrmP_2,16.10 //",
  "GP12kurmp2_u:1645": "na dharmasyāpadeśena pāpaṃ kṛtvā vrataṃ caret /",
  "GP12kurmp2_u:1646": "vratena pāpaṃ pracchādya kurvan strīśūdradambhanam // KūrmP_2,16.11 //",
  "GP12kurmp2_u:1647": "pretyeha cedṛśo vipro garhyate brahmavādibhiḥ /",
  "GP12kurmp2_u:1648": "chadmanācaritaṃ yacca vrataṃ rakṣāṃsi gacchati // KūrmP_2,16.12 //",
  "GP12kurmp2_u:1649": "aliṅgī liṅgiveṣeṇa yo vṛttimupajīvati /",
  "GP12kurmp2_u:1650": "sa liṅgināṃ haredenastiryagyonau ca jāyate // KūrmP_2,16.13 //",
  "GP12kurmp2_u:1651": "baiḍālavratinaḥ pāpā loke dharmavināśakāḥ /",
  "GP12kurmp2_u:1652": "sadyaḥ patanti pāpeṣu karmaṇastasya tat phalam // KūrmP_2,16.14 //",
  "GP12kurmp2_u:1653": "pāṣaṇḍino vikarmasthān vāmācārāṃstathaiva ca /",
  "GP12kurmp2_u:1654": "pañcarātrān pāśupatān vāṅmātreṇāpi nārcayet // KūrmP_2,16.15 //",
  "GP12kurmp2_u:1655": "vedanindāratān martyān devanindāratāṃstathā /",
  "GP12kurmp2_u:1656": "dvijanindāratāṃścaiva manasāpi na cintayet // KūrmP_2,16.16 //",
  "GP12kurmp2_u:1657": "yājanaṃ yonisaṃbandhaṃ sahavāsaṃ ca bhāṣaṇam /",
  "GP12kurmp2_u:1658": "kurvāṇaḥ patate jantustasmād yatnena varjayet // KūrmP_2,16.17 //",
  "GP12kurmp2_u:1659": "devadrohād gurudrohaḥ koṭikoṭiguṇādhikaḥ /",
  "GP12kurmp2_u:1660": "jñānāpavādo nāstikyaṃ tasmāt koṭiguṇādhikam // KūrmP_2,16.18 //",
  "GP12kurmp2_u:1661": "gobhiśca daivatairvipraiḥ kṛṣyā rājopasevayā /",
  "GP12kurmp2_u:1662": "kulānyakulatāṃ yānti yāni hīnāni dharmataḥ // KūrmP_2,16.19 //",
  "GP12kurmp2_u:1663": "kuvivāhaiḥ kriyālopairvedānadhyayanena ca /",
  "GP12kurmp2_u:1664": "kulānyakulatāṃ yānti brāhmaṇātikrameṇa ca // KūrmP_2,16.20 //",
  "GP12kurmp2_u:1665": "anṛtāt pāradāryācca tathābhakṣyasya bhakṣaṇāt /",
  "GP12kurmp2_u:1666": "aśrautadharmācaraṇāt kṣipraṃ naśyati vai kulam // KūrmP_2,16.21 //",
  "GP12kurmp2_u:1667": "aśrotriyeṣu vai dānād vṛṣaleṣu tathaiva ca /",
  "GP12kurmp2_u:1668": "vihitācārahīneṣu kṣipraṃ naśyati vai kulam // KūrmP_2,16.22 //",
  "GP12kurmp2_u:1669": "nādhārmikairvṛte grāme na vyādhibahule bhṛśam /",
  "GP12kurmp2_u:1670": "na śūdrarājye nivasenna pāṣaṇḍajanairvṛte // KūrmP_2,16.23 //",
  "GP12kurmp2_u:1671": "himavadvindhyayormadhye pūrvapaścimayoḥ śubham /",
  "GP12kurmp2_u:1672": "muktvā samudrayordeśaṃ nānyatra nivased dvijaḥ // KūrmP_2,16.24 //",
  "GP12kurmp2_u:1673": "kṛṣṇo vā yatra carati mṛgo nityaṃ svabhāvataḥ /",
  "GP12kurmp2_u:1674": "puṇyāśca viśrutā nadyastatra vā nivased dvijaḥ // KūrmP_2,16.25 //",
  "GP12kurmp2_u:1675": "ardhakrośānnadīkūlaṃ varjayitvā dvijottamaḥ /",
  "GP12kurmp2_u:1676": "nānyatra nivaset puṇyaṃ nāntyajagrāmasannidhau // KūrmP_2,16.26 //",
  "GP12kurmp2_u:1677": "na saṃvasecca patitairna caṇḍālairna pukkasaiḥ /",
  "GP12kurmp2_u:1678": "na mūrkhairnāvaliptaiśca nāntyairnāntyāvasāyibhiḥ // KūrmP_2,16.27 //",
  "GP12kurmp2_u:1679": "ekaśayyāsanaṃ paṅktirbhāṇḍapakvānnamiśraṇam /",
  "GP12kurmp2_u:1680": "yājanādhyāpane yonistathaiva sahabhojanam // KūrmP_2,16.28 //",
  "GP12kurmp2_u:1681": "sahādhyāyastu daśamaḥ sahayājanameva ca /",
  "GP12kurmp2_u:1682": "ekādaśa samuddiṣṭā doṣāḥ sāṅkaryasaṃjñitāḥ // KūrmP_2,16.29 //",
  "GP12kurmp2_u:1683": "samīpe vā vyavasthānāt pāpaṃ saṃkramate nṛṇām /",
  "GP12kurmp2_u:1684": "tasmāt sarvaprayatnena sāṅkaryaṃ parivarjayet // KūrmP_2,16.30 //",
  "GP12kurmp2_u:1685": "ekapaṅktyupaviṣṭā ye na spṛśanti parasparam /",
  "GP12kurmp2_u:1686": "bhasmanā kṛtamaryādā na teṣāṃ saṃkaro bhavet // KūrmP_2,16.31 //",
  "GP12kurmp2_u:1687": "agninā bhasmanā caiva salilenāvasekataḥ /",
  "GP12kurmp2_u:1688": "dvāreṇa stambhamārgeṇa ṣaḍbhiḥ paṅktirvibhidyate // KūrmP_2,16.32 //",
  "GP12kurmp2_u:1689": "na kuryācchuṣkavairāṇi vivādaṃ ca na paiśunam /",
  "GP12kurmp2_u:1690": "parakṣetre gāṃ dhayantīṃ na cācakṣīta kasyacit /",
  "GP12kurmp2_u:1691": "na saṃvadet sūtake ca na kañcinmarmaṇi spṛśet // KūrmP_2,16.33 //",
  "GP12kurmp2_u:1692": "na sūryapariveṣaṃ vā nendracāpaṃ śavāgnikam /",
  "GP12kurmp2_u:1693": "parasmai kathayed vidvān śaśinaṃ vā kadācana // KūrmP_2,16.34 //",
  "GP12kurmp2_u:1694": "na kuryād bahubhiḥ sārdhaṃ virodhaṃ bandhubhistathā /",
  "GP12kurmp2_u:1695": "ātmanaḥ pratikūlāni pareṣāṃ na samācaret // KūrmP_2,16.35 //",
  "GP12kurmp2_u:1696": "tithiṃ pakṣasya na brūyāt na nakṣatrāṇi nirdiśet /",
  "GP12kurmp2_u:1697": "nodakyāmabhibhāṣeta nāśuciṃ vā dvijottamaḥ // KūrmP_2,16.36 //",
  "GP12kurmp2_u:1698": "na devaguruviprāṇāṃ dīyamānaṃ tu vārayet /",
  "GP12kurmp2_u:1699": "na cātmānaṃ praśaṃsed vā paranindāṃ ca varjayet /",
  "GP12kurmp2_u:1700": "vedanindāṃ devanindāṃ prayatnena vivarjayet // KūrmP_2,16.37 //",
  "GP12kurmp2_u:1701": "yastu devānṛṣīn viprānvedān vā nindati dvijaḥ /",
  "GP12kurmp2_u:1702": "na tasya niṣkṛtirdṛṣṭā śāstreṣviha munīśvarāḥ // KūrmP_2,16.38 //",
  "GP12kurmp2_u:1703": "nindayed vai guruṃ devaṃ vedaṃ vā sopabṛṃhaṇam /",
  "GP12kurmp2_u:1704": "kalpakoṭiśataṃ sāgraṃ raurave pacyate naraḥ // KūrmP_2,16.39 //",
  "GP12kurmp2_u:1705": "tūṣṇīmāsīta nindāyāṃ na brūyāt kiñciduttaram /",
  "GP12kurmp2_u:1706": "karṇau pidhāya gantavyaṃ na caitānavalokayet // KūrmP_2,16.40 //",
  "GP12kurmp2_u:1707": "varjayed vai rahasyāni pareṣāṃ gūhayed budhaḥ /",
  "GP12kurmp2_u:1708": "vivādaṃ svajanaiḥ sārdhaṃ na kuryād vai kadācana // KūrmP_2,16.41 //",
  "GP12kurmp2_u:1709": "na pāpaṃ pāpināṃ brūyādapāpaṃ vā dvijāttamāḥ /",
  "GP12kurmp2_u:1710": "satenatulyadoṣaḥ syānmithyā dvirdeṣavān bhavet // KūrmP_2,16.42 //",
  "GP12kurmp2_u:1711": "yāni mithyābhiśastānāṃ patantyaśrūṇi rodanāt /",
  "GP12kurmp2_u:1712": "tāniputrān paśūnghninti teṣāṃ mithyābhiśaṃsinām // KūrmP_2,16.43 //",
  "GP12kurmp2_u:1713": "brihmahatyāsurāpāne steyagurvaṅganāgame /",
  "GP12kurmp2_u:1714": "dṛṣṭaṃ viśodhanaṃ vṛddhairnāsti mithyābhiśaṃsane // KūrmP_2,16.44 //",
  "GP12kurmp2_u:1715": "nekṣetodyantamādityaṃ śaśinaṃ cānimittataḥ /",
  "GP12kurmp2_u:1716": "nāstaṃ yāntaṃ na vāristhaṃ nopasṛṣṭaṃ na maghyagam /",
  "GP12kurmp2_u:1717": "tirohitaṃ vāsasā vā nādarśāntaragāminam // KūrmP_2,16.45 //",
  "GP12kurmp2_u:1718": "na nagnāṃ striyamīkṣeta puruṣaṃ vā kadācana /",
  "GP12kurmp2_u:1719": "na ca mūtraṃ purīṣaṃ vā na ca saṃspṛṣṭamaithunam /",
  "GP12kurmp2_u:1720": "nāśuciḥ sūryasomādīn grahānālokayed budhaḥ // KūrmP_2,16.46 //",
  "GP12kurmp2_u:1721": "patitavyaṅgacaṇḍālānucchiṣṭān nāvalokayet /",
  "GP12kurmp2_u:1722": "nābhibhāṣeta ca paramucchiṣṭo vāvaguṇṭhitaḥ // KūrmP_2,16.47 //",
  "GP12kurmp2_u:1723": "na paśyet pretasaṃsparśaṃ na kruddhasya gurormukham /",
  "GP12kurmp2_u:1724": "na tailodakayośchāyāṃ na patnīṃ bhojane sati /",
  "GP12kurmp2_u:1725": "nāmuktabandhanāṅgāṃ vā nonmattaṃ mattameva vā // KūrmP_2,16.48 //",
  "GP12kurmp2_u:1726": "nāśnīyāt bhāryayā sārdhaṃnaināmīkṣeta cāśnatīm /",
  "GP12kurmp2_u:1727": "kṣuvantīṃ jṛmbhamāṇāṃ vā nāsanasthāṃ yathāsukham // KūrmP_2,16.49 //",
  "GP12kurmp2_u:1728": "nodake cātmano rūpaṃ na kūlaṃ śvabhrameva vā /",
  "GP12kurmp2_u:1729": "na laṅghayecca mūtraṃ vā nādhitiṣṭhet kadācana // KūrmP_2,16.50 //",
  "GP12kurmp2_u:1730": "na śūdrāya matiṃ dadyāt kṛśaraṃ pāyasaṃ dadhi /",
  "GP12kurmp2_u:1731": "nocchiṣṭaṃ vā madhu ghṛtaṃ na ca kṛṣṇājinaṃ haviḥ // KūrmP_2,16.51 //",
  "GP12kurmp2_u:1732": "na caivāsmai vrataṃ dadyānna ca dharmaṃ vaded budhaḥ /",
  "GP12kurmp2_u:1733": "na ca krodhavaśaṃ gacched dveṣaṃ rāgaṃ ca varjayet // KūrmP_2,16.52 //",
  "GP12kurmp2_u:1734": "lobhaṃ dambhaṃ tathā yatnādasūyāṃ jñānakutsanam /",
  "GP12kurmp2_u:1735": "īrṣyāṃ madaṃ tathā śokaṃ mohaṃ ca parivarjayet // KūrmP_2,16.53 //",
  "GP12kurmp2_u:1736": "na kuryāt kasyacit pīḍāṃ sutaṃ śiṣyaṃ ca tāḍayet /",
  "GP12kurmp2_u:1737": "na hīnānupaseveta na ca tīkṣṇamatīn kvacit // KūrmP_2,16.54 //",
  "GP12kurmp2_u:1738": "nātmānaṃ cāvamanyeta dainyaṃ yatnena varjayet /",
  "GP12kurmp2_u:1739": "na viśiṣṭānasatkuryāt nātmānaṃ vā śaped budhaḥ // KūrmP_2,16.55 //",
  "GP12kurmp2_u:1740": "na nakhairvilikhed bhūmiṃ gāṃ ca saṃveśayenna hi /",
  "GP12kurmp2_u:1741": "na nadīṣu nadīṃ brūyāt parvateṣu ca parvatān // KūrmP_2,16.56 //",
  "GP12kurmp2_u:1742": "āvāse bhojane vāpi na tyajet hasayāyinam /",
  "GP12kurmp2_u:1743": "nāvagāhedapo nagno vahniṃ nātivrajet padā // KūrmP_2,16.57 //",
  "GP12kurmp2_u:1744": "śiro 'bhyaṅgāvaśiṣṭena tailenāṅgaṃ na lepayet /",
  "GP12kurmp2_u:1745": "na sarpaśastraiḥ krīḍeta svāni khāni na saṃspṛśet /",
  "GP12kurmp2_u:1746": "romāṇi ca rahasyāni nāśiṣṭena saha vrajet // KūrmP_2,16.58 //",
  "GP12kurmp2_u:1747": "na pāṇipādavāṅnetracāpalyaṃ samupāśrayet /",
  "GP12kurmp2_u:1748": "na śiśnodaracāpalyaṃ na ca śravaṇayoḥ kvacit // KūrmP_2,16.59 //",
  "GP12kurmp2_u:1749": "na cāṅganakhavādaṃ vai kuryānnāñjalinā pibet /",
  "GP12kurmp2_u:1750": "nābhihanyājjalaṃ padbhyāṃ pāṇinā vā kadācana // KūrmP_2,16.60 //",
  "GP12kurmp2_u:1751": "na śātayediṣṭakābhiḥ phalāni na phalena ca /",
  "GP12kurmp2_u:1752": "na mlecchabhāṣāṃ śikṣeta nākarṣecca padāsanam // KūrmP_2,16.61 //",
  "GP12kurmp2_u:1753": "na bhedanamavasphoṭaṃ chedanaṃ vā vilekhanam /",
  "GP12kurmp2_u:1754": "kuryād vimardanaṃ dhīmān nākasmādeva niṣphalam // KūrmP_2,16.62 //",
  "GP12kurmp2_u:1755": "notsaṅgebhakṣayed bhakṣyaṃ vṛthā ceṣṭāṃ ca nācaret /",
  "GP12kurmp2_u:1756": "na nṛtyedathavā gāyenna vāditrāṇi vādayet // KūrmP_2,16.63 //",
  "GP12kurmp2_u:1757": "na saṃhatābhyāṃ pāṇibhyāṃ kaṇḍūyedātmanaḥ śiraḥ /",
  "GP12kurmp2_u:1758": "na laukikaiḥ stavairdevāṃstoṣayed bāhyajairapi // KūrmP_2,16.64 //",
  "GP12kurmp2_u:1759": "nākṣaiḥ krīḍenna dhāveta nāpsu viṇmūtramācaret /",
  "GP12kurmp2_u:1760": "nocchiṣṭaḥ saṃviśennityaṃ na nagnaḥ snānamācaret // KūrmP_2,16.65 //",
  "GP12kurmp2_u:1761": "na gacchenna paṭhed vāpi na caiva svaśiraḥ spṛśet /",
  "GP12kurmp2_u:1762": "na dantairnakharomāṇi chindyāt suptaṃ na bodhayet // KūrmP_2,16.66 //",
  "GP12kurmp2_u:1763": "na bālātapamāsevet pretadhūmaṃ vivarjayet /",
  "GP12kurmp2_u:1764": "naikaḥ supyācchūnyagṛhe svayaṃ nopānahau haret // KūrmP_2,16.67 //",
  "GP12kurmp2_u:1765": "nākāraṇād vā niṣṭhīvenna bāhubhyāṃ nadīṃ taret /",
  "GP12kurmp2_u:1766": "na pādakṣālanaṃ kuryāt pādenaiva kadācana // KūrmP_2,16.68 //",
  "GP12kurmp2_u:1767": "nāgnau pratāpayet pādau na kāṃsye dhāvayed budhaḥ /",
  "GP12kurmp2_u:1768": "nābhiprāsarayed devaṃ brāhmaṇān gāmathāpi vā /",
  "GP12kurmp2_u:1769": "vāyvagniguruviprān vā sūryaṃ vā śaśinaṃ prati // KūrmP_2,16.69 //",
  "GP12kurmp2_u:1770": "aśuddhaḥ śayanaṃ yānaṃ svādhyāyaṃ snānavāhanam /",
  "GP12kurmp2_u:1771": "bahirniṣkramaṇaṃ caiva na kurvota kathañcana // KūrmP_2,16.70 //",
  "GP12kurmp2_u:1772": "svapnamadhyayanaṃ snānamudvartaṃ bhojanaṃ gatim /",
  "GP12kurmp2_u:1773": "ubhayoḥ saṃdhyayornityaṃ madhyāhne caiva varjayet // KūrmP_2,16.71 //",
  "GP12kurmp2_u:1774": "na spṛśet pāṇinocchiṣṭo viprogobrāhmaṇānalān /",
  "GP12kurmp2_u:1775": "na cāsanaṃ padā vāpi na devapratimāṃ spṛśet // KūrmP_2,16.72 //",
  "GP12kurmp2_u:1776": "nāśuddho 'gniṃ paricarenna devān kīrtayedṛṣīn /",
  "GP12kurmp2_u:1777": "nāvagāhedagādhāmbu dhārayennānimittataḥ // KūrmP_2,16.73 //",
  "GP12kurmp2_u:1778": "na vāmahastenoddhatya pibed vaktreṇa vā jalam /",
  "GP12kurmp2_u:1779": "nottaredanupaspṛśya nāpsu retaḥ samutsṛjet // KūrmP_2,16.74 //",
  "GP12kurmp2_u:1780": "amedhyaliptamanyad vā lohitaṃ vā viṣāṇi vā /",
  "GP12kurmp2_u:1781": "vyatikramenna stravantīṃ nāpsu maithunamācaret /",
  "GP12kurmp2_u:1782": "caityaṃ vṛkṣaṃ na vai chindyānnāpsu ṣṭhīvanamācaret // KūrmP_2,16.75 //",
  "GP12kurmp2_u:1783": "nāsthibhasmakapālāni na keśānna ca kaṇṭakān /",
  "GP12kurmp2_u:1784": "tuṣāṅgārakarīṣaṃ vā nādhitiṣṭhet kadācana // KūrmP_2,16.76 //",
  "GP12kurmp2_u:1785": "na cāgniṃ laṅghayed dhīmān nopadadhyādadhaḥ kvacit /",
  "GP12kurmp2_u:1786": "na cainaṃ pādataḥ kuryānmukhena na dhamed budhaḥ // KūrmP_2,16.77 //",
  "GP12kurmp2_u:1787": "na kūpamavaroheta nāvekṣetāśuciḥ kvacit /",
  "GP12kurmp2_u:1788": "agnau na ca kṣipedagniṃ nādbhiḥ praśamayet tathā // KūrmP_2,16.78 //",
  "GP12kurmp2_u:1789": "suhṛnmaraṇamārtiṃ vā na svayaṃ śrāvayet parān /",
  "GP12kurmp2_u:1790": "apaṇyaṃ kūṭapaṇyaṃ vā vikraye na prayojayet // KūrmP_2,16.79 //",
  "GP12kurmp2_u:1791": "na vahniṃ mukhaniśvāsair jvālayennāśucirbudhaḥ /",
  "GP12kurmp2_u:1792": "puṇyasthānodakasthāne sīmāntaṃ vā kṛṣenna tu // KūrmP_2,16.80 //",
  "GP12kurmp2_u:1793": "na bhindyāt pūrvasamayamabhyupetaṃ kadācana /",
  "GP12kurmp2_u:1794": "parasparaṃ paśūn vyālān pakṣiṇo nāvabodhayet // KūrmP_2,16.81 //",
  "GP12kurmp2_u:1795": "parabādhaṃ na kurvota jalavātātapādibhiḥ /",
  "GP12kurmp2_u:1796": "kārayitvā svakarmāṇi kārūn paścānna vañcayet /",
  "GP12kurmp2_u:1797": "sāyaṃprātar gṛhadvārān bhikṣārthaṃ nāvaghaṭṭayet // KūrmP_2,16.82 //",
  "GP12kurmp2_u:1798": "bahirmālyaṃ bahirgandhaṃ bhāryayā saha bhojanam /",
  "GP12kurmp2_u:1799": "vigṛhya vādaṃ kudvārapraveśaṃ ca vivarjayet // KūrmP_2,16.83 //",
  "GP12kurmp2_u:1800": "na khādanbrāhmaṇastiṣṭhenna jalped vā hasan budhaḥ /",
  "GP12kurmp2_u:1801": "svamagniṃ naiva hastena spṛśennāpsu ciraṃ vaset // KūrmP_2,16.84 //",
  "GP12kurmp2_u:1802": "na pakṣakeṇopadhamenna śūrpeṇa na pāṇinā /",
  "GP12kurmp2_u:1803": "mukhe naiva dhamedagniṃ mukhādagnirajāyata // KūrmP_2,16.85 //",
  "GP12kurmp2_u:1804": "parastriyaṃ na bhāṣeta nāyājyaṃ yājayed dvijaḥ /",
  "GP12kurmp2_u:1805": "naikaścaret sabhāṃ vipraḥ samavāyaṃ ca varjayet // KūrmP_2,16.86 //",
  "GP12kurmp2_u:1806": "na devāyatanaṃ gacchet kadācid vāpradakṣiṇam /",
  "GP12kurmp2_u:1807": "na vījayed vā vastreṇa na devāyatane svapet // KūrmP_2,16.87 //",
  "GP12kurmp2_u:1808": "naiko 'dhvānaṃ prapadyeta nādhārmikajanaiḥ saha /",
  "GP12kurmp2_u:1809": "na vyādhidūṣitairvāpi na śūdraiḥ patitena vā // KūrmP_2,16.88 //",
  "GP12kurmp2_u:1810": "nopānadvarjito vātha jalādirahitastathā /",
  "GP12kurmp2_u:1811": "na rātrau nāriṇā sārdhaṃ na vinā ca kamaṇḍalum /",
  "GP12kurmp2_u:1812": "nāgnigobrāhmaṇādīnāmantareṇa vrajet kvacit // KūrmP_2,16.89 //",
  "GP12kurmp2_u:1813": "na vatsatantrīṃ vitatāmatikrāmet kvacid dvijaḥ /",
  "GP12kurmp2_u:1814": "na ninded yoginaḥ siddhān vratino vāyatīṃstathā // KūrmP_2,16.90 //",
  "GP12kurmp2_u:1815": "devatāyatanaṃ prājño devānāṃ caiva satriṇām /",
  "GP12kurmp2_u:1816": "nākrāmet kāmataśchāyāṃ brāhmaṇānāṃ ca gorapi // KūrmP_2,16.91 //",
  "GP12kurmp2_u:1817": "svāṃ tu nākramayecchāyāṃ patitādyairna rogibhiḥ /",
  "GP12kurmp2_u:1818": "nāṅgārabhasmakeśādiṣvadhitiṣṭhet kadācana // KūrmP_2,16.92 //",
  "GP12kurmp2_u:1819": "varjayenmārjanīreṇuṃ snānavastraghacodakam /",
  "GP12kurmp2_u:1820": "na bhakṣayedabhakṣyāṇi nāpeyaṃ ca pibed dvijaḥ // KūrmP_2,16.93 //",
  "GP12kurmp2_u:1821": "iti śrīkūrmapurāṇe ṣaṭsāhastryāṃ saṃhitāyāmuparivibhāge ṣoḍaśo 'dhyāyaḥ",
  "GP12kurmp2_u:1822": "_____________________________________________________________",
  "GP12kurmp2_u:1823": "vyāsa uvāca",
  "GP12kurmp2_u:1824": "nādyācchūdrasya vipro 'nnaṃ mohād vā yadi vānyataḥ /",
  "GP12kurmp2_u:1825": "sa śūdrayoniṃ vrajati yastu bhuṅkte hyanāpadi // KūrmP_2,17.1 //",
  "GP12kurmp2_u:1826": "ṣaṇmāsān yo dvijo bhuṅkte śūdrasyānnaṃ vigarhitam /",
  "GP12kurmp2_u:1827": "jīvanneva bhavecchūdro mṛtaḥ śvā cābhijāyate // KūrmP_2,17.2 //",
  "GP12kurmp2_u:1828": "brāhmaṇakṣatriyaviśāṃ śūdrasya ca munīśvarāḥ /",
  "GP12kurmp2_u:1829": "yasyānnenodarasthena mṛtastadyonimāpnuyāt // KūrmP_2,17.3 //",
  "GP12kurmp2_u:1830": "rājānnaṃ nartakānnaṃ ca takṣṇo 'nnaṃ carmakāriṇaḥ /",
  "GP12kurmp2_u:1831": "gaṇānnaṃ gaṇikānnaṃ ca ṣaṇḍhānnaṃ caiva varjayet // KūrmP_2,17.4 //",
  "GP12kurmp2_u:1832": "cakropajīvirajakataskaradhvajināṃ tathā /",
  "GP12kurmp2_u:1833": "gāndharvalohakārānnaṃ sūtakānnaṃ ca varjayet // KūrmP_2,17.5 //",
  "GP12kurmp2_u:1834": "kulālacitrakarmānnaṃ vārdhuṣeḥ patitasya ca /",
  "GP12kurmp2_u:1835": "paunarbhavacchatrikayorabhiśastasya caiva hi // KūrmP_2,17.6 //",
  "GP12kurmp2_u:1836": "suvarṇakāraśailūṣavyādhabaddhāturasya ca /",
  "GP12kurmp2_u:1837": "cikitsakasya caivānnaṃ puṃścalyā daṇḍikasya ca // KūrmP_2,17.7 //",
  "GP12kurmp2_u:1838": "stenanāstikayorannaṃ devatānindakasya ca /",
  "GP12kurmp2_u:1839": "somavikrayiṇaścānnaṃ śvapākasya viśeṣataḥ // KūrmP_2,17.8 //",
  "GP12kurmp2_u:1840": "bhāryājitasya caivānnaṃ yasya copapatirgṛhe /",
  "GP12kurmp2_u:1841": "utsṛṣṭasya kadaryasya tathaivocchiṣṭabhojinaḥ // KūrmP_2,17.9 //",
  "GP12kurmp2_u:1842": "apāṅktyānnaṃ ca saṅghānnaṃ śastrājīvasya caiva hi /",
  "GP12kurmp2_u:1843": "klībasaṃnyāsinoścānnaṃ mattonmattasya caiva hi /",
  "GP12kurmp2_u:1844": "bhītasya ruditasyānnamavakruṣṭaṃ parikṣutam // KūrmP_2,17.10 //",
  "GP12kurmp2_u:1845": "brahmadviṣaḥ pāparuceḥ śrāddhānnaṃ sūtakasya ca /",
  "GP12kurmp2_u:1846": "vṛthāpākasya caivānnaṃ śāvānnaṃ śvaśurasya ca // KūrmP_2,17.11 //",
  "GP12kurmp2_u:1847": "aprajānāṃ tu nārīṇāṃ bhṛtakasya tathaiva ca /",
  "GP12kurmp2_u:1848": "kārukānnaṃ viśeṣeṇa śastravikrayiṇastathā // KūrmP_2,17.12 //",
  "GP12kurmp2_u:1849": "śauṇḍānnaṃ ghāṭikānnaṃ ca bhiṣajāmannameva ca /",
  "GP12kurmp2_u:1850": "viddhaprajananasyānnaṃ parivittyannameva ca // KūrmP_2,17.13 //",
  "GP12kurmp2_u:1851": "punarbhuvo viśeṣeṇa tathaiva didhiṣūpateḥ /",
  "GP12kurmp2_u:1852": "avajñātaṃ cāvadhūtaṃ saroṣaṃ vismayānvitam /",
  "GP12kurmp2_u:1853": "gurorapi na bhoktavyamannaṃ saṃskāravarjitam // KūrmP_2,17.14 //",
  "GP12kurmp2_u:1854": "duṣkṛtaṃ hi manuṣyasya sarvamanne vyavasthitam /",
  "GP12kurmp2_u:1855": "yo yasyānnaṃ samaśnāti sa tasyāśnāni kilbiṣam // KūrmP_2,17.15 //",
  "GP12kurmp2_u:1856": "ārdhikaḥ kulamitraśca svagopālaśca nāpitaḥ /",
  "GP12kurmp2_u:1857": "ete śūdreṣu bhojyānnā yaścātmānaṃ nivedayet // KūrmP_2,17.16 //",
  "GP12kurmp2_u:1858": "kuśīlavaḥ kumbhakāraḥ kṣetrakarmaka eva ca /",
  "GP12kurmp2_u:1859": "ete śūdreṣu bhojyānnā dattvā svalpaṃ paṇaṃ budhaiḥ // KūrmP_2,17.17 //",
  "GP12kurmp2_u:1860": "pāyasaṃ snehapakvaṃ yad gorasaṃ caiva saktavaḥ /",
  "GP12kurmp2_u:1861": "piṇyākaṃ caiva tailaṃ ca śūdrād grāhyaṃ dvijātibhiḥ // KūrmP_2,17.18 //",
  "GP12kurmp2_u:1862": "vṛntākaṃ nālikāśākaṃ kusumbhāśmantakaṃ tathā /",
  "GP12kurmp2_u:1863": "palāṇḍuṃ laśunaṃ śuktaṃ niryāsaṃ caiva varjayet // KūrmP_2,17.19 //",
  "GP12kurmp2_u:1864": "chatrākaṃ viḍvarāhaṃ ca śelaṃ peyūṣameva ca /",
  "GP12kurmp2_u:1865": "vilayaṃ sumukhaṃ caiva kavakāni ca varjayet // KūrmP_2,17.20 //",
  "GP12kurmp2_u:1866": "gṛñjanaṃ kiṃśukaṃ caiva kakubhāṇḍaṃ tathaiva ca /",
  "GP12kurmp2_u:1867": "udumbaramalābuṃ ca jagdhvā patati vai dvijaḥ // KūrmP_2,17.21 //",
  "GP12kurmp2_u:1868": "vṛthā kṛśarasaṃyāvaṃ pāyasāpūpameva ca /",
  "GP12kurmp2_u:1869": "anupākṛtamāṃsaṃ ca devānnāni havīṃṣi ca // KūrmP_2,17.22 //",
  "GP12kurmp2_u:1870": "yavāgūṃ mātuliṅgaṃ ca matsyānapyanupākṛtān /",
  "GP12kurmp2_u:1871": "nīpaṃ kapitthaṃ plakṣaṃ ca prayatnena vivarjayet // KūrmP_2,17.23 //",
  "GP12kurmp2_u:1872": "piṇyākaṃ coddhṛtasnehaṃ devadhānya tathaiva ca /",
  "GP12kurmp2_u:1873": "rātrau ca tilasaṃbaddhaṃ prayatnena dadhi tyajet // KūrmP_2,17.24 //",
  "GP12kurmp2_u:1874": "nāśnīyāt payasā takraṃ na bījānyupajīvayet /",
  "GP12kurmp2_u:1875": "kriyāduṣṭaṃ bhāvaduṣṭamasatsaṃsargi varjayet // KūrmP_2,17.25 //",
  "GP12kurmp2_u:1876": "keśakīṭāvapannaṃ ca sahṛllekhaṃ ca nityaśaḥ /",
  "GP12kurmp2_u:1877": "śvāghrātaṃ ca punaḥ siddhaṃ caṇḍālāvekṣitaṃ tathā // KūrmP_2,17.26 //",
  "GP12kurmp2_u:1878": "udakyayā ca patitairgavā cāghrātameva ca /",
  "GP12kurmp2_u:1879": "anarcitaṃ puryuṃ ṣitaṃ paryāyānnaṃ ca nityaśaḥ // KūrmP_2,17.27 //",
  "GP12kurmp2_u:1880": "kākakukkuṭasaṃspṛṣṭaṃ kṛmibhiścaiva saṃyutam /",
  "GP12kurmp2_u:1881": "manuṣyairapyavaghrātaṃ kuṣṭhinā spṛṣṭameva ca // KūrmP_2,17.28 //",
  "GP12kurmp2_u:1882": "na rajasvalayā dattaṃ na puṃścālyā saroṣayā /",
  "GP12kurmp2_u:1883": "malabadvāsasā vāpi paravāso 'tha varjayet // KūrmP_2,17.29 //",
  "GP12kurmp2_u:1884": "vivatsāyāśca goḥ kṣīramauṣṭraṃ vānirdaśaṃ tathā /",
  "GP12kurmp2_u:1885": "āvikaṃ sandhinīkṣīramapeyaṃ manurabravīt // KūrmP_2,17.30 //",
  "GP12kurmp2_u:1886": "balākaṃ haṃsadātyūhaṃ kalaviṅkaṃ śukaṃ tathā /",
  "GP12kurmp2_u:1887": "kuraraṃ ca cakoraṃ ca jālapādaṃ ca kokilam // KūrmP_2,17.31 //",
  "GP12kurmp2_u:1888": "vāyasaṃ khañjarīṭaṃ ca śyenaṃ gṛdhraṃ tathaiva ca /",
  "GP12kurmp2_u:1889": "ulūkaṃ cakravākaṃ ca bhāsaṃ pārāvatānapi /",
  "GP12kurmp2_u:1890": "kapotaṃ ṭiṭṭibhaṃ caiva grāmakukkuṭameva ca // KūrmP_2,17.32 //",
  "GP12kurmp2_u:1891": "siṃhavyāghraṃ ca mārjāraṃ śvānaṃ śūkarameva ca /",
  "GP12kurmp2_u:1892": "śṛgālaṃ markaṭaṃ caiva gardabhaṃ ca na bhakṣayet // KūrmP_2,17.33 //",
  "GP12kurmp2_u:1893": "na bhakṣayet sarvamṛgān pakṣiṇo 'nyān vanecarān /",
  "GP12kurmp2_u:1894": "jalecarān sthalacarān prāṇinaśceti dhāraṇā // KūrmP_2,17.34 //",
  "GP12kurmp2_u:1895": "godhā kūrmaḥ śaśaḥ śvāvicchalyakaśceti sattamāḥ /",
  "GP12kurmp2_u:1896": "bhakṣyāḥ pañcanakhā nityaṃ manurāha prijāpatiḥ // KūrmP_2,17.35 //",
  "GP12kurmp2_u:1897": "matsyān saśalkān bhuñjīyān māṃsaṃ rauravamevaca /",
  "GP12kurmp2_u:1898": "nivedya devatābhyastu brāhmaṇebhyastu nānyathā // KūrmP_2,17.36 //",
  "GP12kurmp2_u:1899": "mayūraṃ tittiraṃ caiva kapotaṃ ca kapiñjalam /",
  "GP12kurmp2_u:1900": "vādhrīṇasaṃ bakaṃ bhakṣyaṃ mīnahaṃsaparājitāḥ // KūrmP_2,17.37 //",
  "GP12kurmp2_u:1901": "śapharaṃ siṃhatuṇḍaṃ ca tathā pāṭhīnarohitau /",
  "GP12kurmp2_u:1902": "matsyāścaite samuddiṣṭā bhakṣaṇāya dvijottamāḥ // KūrmP_2,17.38 //",
  "GP12kurmp2_u:1903": "prokṣitaṃ bhakṣayedeṣāṃ māṃsaṃ ca dvijakāmyayā /",
  "GP12kurmp2_u:1904": "yathāvidhi niyuktaṃ ca prāṇānāmapi cātyaye // KūrmP_2,17.39 //",
  "GP12kurmp2_u:1905": "bhakṣayennaiva māṃsāni śeṣabhojī na lipyate /",
  "GP12kurmp2_u:1906": "auṣadhārthamaśaktau vā niyogād yajñakāraṇāt // KūrmP_2,17.40 //",
  "GP12kurmp2_u:1907": "āmantritastu yaḥ śrāddhe daive vā māṃsamutsṛjet /",
  "GP12kurmp2_u:1908": "yāvanti paśuromāṇi tāvato narakān vrajet // KūrmP_2,17.41 //",
  "GP12kurmp2_u:1909": "adeyaṃ cāpyapeyaṃ ca tathaivāspṛśyameva ca /",
  "GP12kurmp2_u:1910": "dvijātīnāmanālokyaṃ nityaṃ madyamiti sthitiḥ // KūrmP_2,17.42 //",
  "GP12kurmp2_u:1911": "tasmāt sarvaprakāreṇa madyaṃ nityaṃ vivarjayet /",
  "GP12kurmp2_u:1912": "pītvā patati karmabhyastvasaṃbhāṣyo bhaved dvijaḥ // KūrmP_2,17.43 //",
  "GP12kurmp2_u:1913": "bhakṣayitvā hyabhakṣyāṇi pītvāpeyānyapi dvijaḥ /",
  "GP12kurmp2_u:1914": "nādhikārī bhavet tāvad yāvad tanna jahātyadhaḥ // KūrmP_2,17.44 //",
  "GP12kurmp2_u:1915": "tasmāt pariharennityamabhakṣyāṇi prayatnataḥ /",
  "GP12kurmp2_u:1916": "apeyāni ca vipro vai tathā ced yāti rauravam // KūrmP_2,17.45 //",
  "GP12kurmp2_u:1917": "iti śrīkūrmapurāṇe ṣaṭsāhastryāṃ saṃhitāyāmuparivibhāge saptadaśo 'dhyāyaḥ",
  "GP12kurmp2_u:1918": "_____________________________________________________________",
  "GP12kurmp2_u:1919": "ṛṣaya ūcuḥ",
  "GP12kurmp2_u:1920": "ahanyahani kartavyaṃ brāhmaṇānāṃ mahāmune /",
  "GP12kurmp2_u:1921": "tadācakṣvākhilaṃ karma yena mucyeta bandhanāt // KūrmP_2,18.1 //",
  "GP12kurmp2_u:1922": "vyāsa uvāca",
  "GP12kurmp2_u:1923": "vakṣye samāhitā yūyaṃ śṛṇudhvaṃ gadato mama /",
  "GP12kurmp2_u:1924": "ahanyahani kartavyaṃ brāhmaṇānāṃ kramād vidhim // KūrmP_2,18.2 //",
  "GP12kurmp2_u:1925": "brāhme muhūrte tūtthāya dharmamarthaṃ ca cintayet /",
  "GP12kurmp2_u:1926": "kāyakleśaṃ tadudbhūtaṃ dhyāyīta manaseśvaram // KūrmP_2,18.3 //",
  "GP12kurmp2_u:1927": "uṣaḥ kāle 'tha saṃprāpte kṛtvā cāvaśyakaṃ budhaḥ /",
  "GP12kurmp2_u:1928": "snāyānnadīṣu suddhāsu śaucaṃ kṛtvā yathāvidhi // KūrmP_2,18.4 //",
  "GP12kurmp2_u:1929": "prātaḥ snānena pūyante ye 'pi pāpakṛto janāḥ /",
  "GP12kurmp2_u:1930": "tasmāt sarvaprayatnena prātaḥ snānaṃ samācaret // KūrmP_2,18.5 //",
  "GP12kurmp2_u:1931": "prātaḥ snānaṃ praśaṃsanti dṛṣṭādṛṣṭakaraṃ śubham /",
  "GP12kurmp2_u:1932": "ṛṣīṇāmṛṣitā nityaṃ prātaḥ snānānna saṃśayaḥ // KūrmP_2,18.6 //",
  "GP12kurmp2_u:1933": "mukhe suptasya satataṃ lālā yāḥ saṃstravanti hi /",
  "GP12kurmp2_u:1934": "tato naivācaret karma akṛtvā snānamāditaḥ // KūrmP_2,18.7 //",
  "GP12kurmp2_u:1935": "alakṣmīḥ kālakarṇo ca duḥ svapnaṃ durvicintitam /",
  "GP12kurmp2_u:1936": "prātaḥ snānena pāpāni pūyante nātra saṃśayaḥ // KūrmP_2,18.8 //",
  "GP12kurmp2_u:1937": "na ca snānaṃ vinā puṃsāṃ pāvanaṃ karma susmṛtam /",
  "GP12kurmp2_u:1938": "home japye viśeṣeṇa tasmāt snānaṃ samācaret // KūrmP_2,18.9 //",
  "GP12kurmp2_u:1939": "aśaktāvaśiraskaṃ vā snānamasya vidhīyate /",
  "GP12kurmp2_u:1940": "ārdreṇa vāsasā vātha mārjanaṃ kāpilaṃ smṛtam // KūrmP_2,18.10 //",
  "GP12kurmp2_u:1941": "asāmarthye samutpanne snānamevaṃ samācaret /",
  "GP12kurmp2_u:1942": "brāhmādīni yathāśaktau snānānyāhurmanīṣiṇaḥ // KūrmP_2,18.11 //",
  "GP12kurmp2_u:1943": "brāhmamāgneyamuddiṣṭaṃ vāyavyaṃ divyameva ca /",
  "GP12kurmp2_u:1944": "vāruṇaṃ yaugikaṃ tadvat ṣoḍhā snānaṃ prakīrtitam // KūrmP_2,18.12 //",
  "GP12kurmp2_u:1945": "brāhmaṃ tu mārjanaṃ mantraiḥ kuśaiḥ sodakabindubhiḥ /",
  "GP12kurmp2_u:1946": "āgneyaṃ bhasmanā pādamastakāddehadhūlanam // KūrmP_2,18.13 //",
  "GP12kurmp2_u:1947": "gavāṃ hi rajasā proktaṃ vāyavyaṃ snānamuttamam /",
  "GP12kurmp2_u:1948": "yattu sātapavarṣeṇa snānaṃ tad divyamucyate // KūrmP_2,18.14 //",
  "GP12kurmp2_u:1949": "vāruṇaṃ cāvagāhastu mānasaṃ tvātmavedanam /",
  "GP12kurmp2_u:1950": "yaugikaṃ snānamākhyātaṃ yogo viṣṇuvicintanam // KūrmP_2,18.15 //",
  "GP12kurmp2_u:1951": "ātmatīrthamiti khyātaṃ sevitaṃ brahmavādibhiḥ /",
  "GP12kurmp2_u:1952": "manaḥ śucikaraṃ puṃsāṃ nityaṃ tat snānamācaret // KūrmP_2,18.16 //",
  "GP12kurmp2_u:1953": "śaktaśced vāruṇaṃ vidvān prājāpatyaṃ tathaiva ca /",
  "GP12kurmp2_u:1954": "prakṣālya dantakāṣṭhaṃ vai bhakṣayitvā vidhānataḥ // KūrmP_2,18.17 //",
  "GP12kurmp2_u:1955": "ācamya prayato nityaṃ snānaṃ prātaḥ samācaret /",
  "GP12kurmp2_u:1956": "madhyāṅgulisamasthaulyaṃ dvādaśāṅgulasaṃmitam // KūrmP_2,18.18 //",
  "GP12kurmp2_u:1957": "satvacaṃ dantakāṣṭhaṃ syāt tadagreṇa tu dhāvayet /",
  "GP12kurmp2_u:1958": "kṣīravṛkṣasamudbhūtaṃ mālatīsaṃbhavaṃ śubham /",
  "GP12kurmp2_u:1959": "apāmārgaṃ ca bilvaṃ ca karavīraṃ viśeṣataḥ // KūrmP_2,18.19 //",
  "GP12kurmp2_u:1960": "varjayitvā ninditāni gṛhītvaikaṃ yathoditam /",
  "GP12kurmp2_u:1961": "parihṛtya dinaṃ pāpaṃ bhakṣayed vai vidhānavit // KūrmP_2,18.20 //",
  "GP12kurmp2_u:1962": "notpāṭayeddantakāṣṭaṃnāṅgulyā dhāvayet kvacit /",
  "GP12kurmp2_u:1963": "prakṣālya bhaṅktvā tajjahyācchucaudeśe samāhitaḥ // KūrmP_2,18.21 //",
  "GP12kurmp2_u:1964": "snātvā saṃtarpayed devānṛṣīn pitṛgaṇāṃstathā /",
  "GP12kurmp2_u:1965": "ācamya mantravannityaṃ punarācamya vāgyataḥ // KūrmP_2,18.22 //",
  "GP12kurmp2_u:1966": "saṃmārjya mantrairātmānaṃ kuśaiḥ sodakabindubhiḥ /",
  "GP12kurmp2_u:1967": "āpo hiṣṭhā vyāhṛtibhiḥ sāvitryā vāruṇaiḥ śubhaiḥ // KūrmP_2,18.23 //",
  "GP12kurmp2_u:1968": "oṅkāravyāhṛtiyutāṃ gāyatrīṃ vedamātaram /",
  "GP12kurmp2_u:1969": "japtvā jalāñjaliṃ dadyād bhāskaraṃ prati tanmanāḥ // KūrmP_2,18.24 //",
  "GP12kurmp2_u:1970": "prākkūleṣu samāsīno darbheṣu susamāhitaḥ /",
  "GP12kurmp2_u:1971": "prāṇāyāmatrayaṃ kṛtvā dhyāyet saṃdhyāmiti śrutiḥ // KūrmP_2,18.25 //",
  "GP12kurmp2_u:1972": "yā saṃdhyā sā jagatsūtirmāyātītā hi niṣkalā /",
  "GP12kurmp2_u:1973": "aiśvarī tu parāśaktistattvatrayasamudbhavā // KūrmP_2,18.26 //",
  "GP12kurmp2_u:1974": "dhyātvār'kamaṇḍalagatāṃ sāvitrīṃ vai japan budhaḥ /",
  "GP12kurmp2_u:1975": "prāṅmukhaḥ satataṃ vipraḥ saṃdhyopāsanamācaret // KūrmP_2,18.27 //",
  "GP12kurmp2_u:1976": "saṃdhyāhīno 'śucirnityamanarhaḥ sarvakarmasu /",
  "GP12kurmp2_u:1977": "yadanyat kurute kiñcinna tasya phalamāpnuyāt // KūrmP_2,18.28 //",
  "GP12kurmp2_u:1978": "ananyacetasaḥ śāntā brāhmaṇā vedapāragāḥ /",
  "GP12kurmp2_u:1979": "upāsya vidhivat saṃdhyāṃ prāptāḥ pūrvaṃ parāṃ gatim // KūrmP_2,18.29 //",
  "GP12kurmp2_u:1980": "yo 'nyatra kurute yatnaṃ dharmakārye dvijottamaḥ /",
  "GP12kurmp2_u:1981": "vihāya saṃdhyāpraṇatiṃ sa yāti narakāyutam // KūrmP_2,18.30 //",
  "GP12kurmp2_u:1982": "tasmāt sarvaprayatnena saṃdhyopāsanamācaret /",
  "GP12kurmp2_u:1983": "upāsito bhavet tena devo yogatanuḥ paraḥ // KūrmP_2,18.31 //",
  "GP12kurmp2_u:1984": "sahasraparamāṃ nityaṃ śatamadhyāṃ daśāvarām /",
  "GP12kurmp2_u:1985": "sāvitrariṃ vai japed vidvān prāṅmukhaḥ prayataḥ sthitaḥ // KūrmP_2,18.32 //",
  "GP12kurmp2_u:1986": "athopatiṣṭhedādityamudayantaṃ samāhitaḥ /",
  "GP12kurmp2_u:1987": "mantraistu vividhaiḥ saurerṛgyajuḥ sāmasaṃbhavaiḥ // KūrmP_2,18.33 //",
  "GP12kurmp2_u:1988": "upasthāya mahāyogaṃ devadevaṃ divākaram /",
  "GP12kurmp2_u:1989": "kurvota praṇatiṃ bhūmau mūrdhnā tenaiva mantrataḥ // KūrmP_2,18.34 //",
  "GP12kurmp2_u:1990": "oṃ khakholkāya śāntāya kāraṇatrayahetave /",
  "GP12kurmp2_u:1991": "nivedayāmi cātmānaṃ namaste jñānarūpiṇe /",
  "GP12kurmp2_u:1992": "namaste ghṛṇine tubhyaṃ sūryāya brahmarūpiṇe // KūrmP_2,18.35 //",
  "GP12kurmp2_u:1993": "tvameva brahma paramamāpo jyotī raso 'mṛtam /",
  "GP12kurmp2_u:1994": "bhūrbhuvaḥ svastvamoṅkāraḥ sarve rudrāḥ sanātanāḥ /",
  "GP12kurmp2_u:1995": "puruṣaḥ sanmaho 'tastvāṃ praṇamāmi kapardinam // KūrmP_2,18.36 //",
  "GP12kurmp2_u:1996": "tvameva viśvaṃ bahudhā sadasat sūyate ca yat /",
  "GP12kurmp2_u:1997": "namo rudrāya sūryāya tvāmahaṃ śaraṇaṃ gataḥ // KūrmP_2,18.37 //",
  "GP12kurmp2_u:1998": "pracetase namastubhyaṃ namo mīḍhuṣṭamāya te /",
  "GP12kurmp2_u:1999": "namo namaste rudrāya tvāmahaṃ śaraṇaṃ gataḥ // KūrmP_2,18.38 //",
  "GP12kurmp2_u:2000": "hiraṇyabāhave tubhyaṃ hiraṇyapataye namaḥ /",
  "GP12kurmp2_u:2001": "ambikāpataye tubhyamumāyāḥ pataye namaḥ // KūrmP_2,18.39 //",
  "GP12kurmp2_u:2002": "namo 'stu nīlagrīvāya namastubhyaṃ pinākine /",
  "GP12kurmp2_u:2003": "vilohitāya bhargāya sahasrākṣāya te namaḥ // KūrmP_2,18.40 //",
  "GP12kurmp2_u:2004": "namo haṃsāya te nityamādityāya namo 'stu te /",
  "GP12kurmp2_u:2005": "namaste vajrahastāya tryambakāya namo 'stu te // KūrmP_2,18.41 //",
  "GP12kurmp2_u:2006": "prapadye tvāṃ virūpākṣaṃ mahāntaṃ parameśvaram /",
  "GP12kurmp2_u:2007": "hiraṇmayaṃ gṛhe guptamātmānaṃ sarvadehinām // KūrmP_2,18.42 //",
  "GP12kurmp2_u:2008": "namasyāmi paraṃ jyotirbrahmāṇaṃ tvāṃ parāṃ gatim /",
  "GP12kurmp2_u:2009": "viśvaṃ paśupatiṃ bhīmaṃ naranārīśarīriṇam // KūrmP_2,18.43 //",
  "GP12kurmp2_u:2010": "namaḥ sūryāya rudrāya bhāsvate parameṣṭhine /",
  "GP12kurmp2_u:2011": "ugrāya sarvabhaktāya tvāṃ prapadye sadaiva hi // KūrmP_2,18.44 //",
  "GP12kurmp2_u:2012": "etad vai sūryahṛdayaṃ japtvā stavamanuttamam /",
  "GP12kurmp2_u:2013": "prātaḥ kāle 'tha madhyāhne namaskuryād divākaram // KūrmP_2,18.45 //",
  "GP12kurmp2_u:2014": "idaṃ putrāya śiṣyāya dhārmikāya dvijātaye /",
  "GP12kurmp2_u:2015": "pradeyaṃ sūryahṛdayaṃ brahmaṇā tu pradarśitam // KūrmP_2,18.46 //",
  "GP12kurmp2_u:2016": "sarvapāpapraśamanaṃ vedasārasamudbhavam /",
  "GP12kurmp2_u:2017": "brāhmaṇānāṃ hitaṃ puṇyamṛṣisaṅghairniṣevitam // KūrmP_2,18.47 //",
  "GP12kurmp2_u:2018": "athāgamya gṛhaṃ vipraḥ samācamya yathāvidhi /",
  "GP12kurmp2_u:2019": "prajvālya vihniṃ vidhivajjuhuyājjātavedasam // KūrmP_2,18.48 //",
  "GP12kurmp2_u:2020": "ṛtvikputro 'tha patnī vā śiṣyo vāpi sahodaraḥ /",
  "GP12kurmp2_u:2021": "prāpyānujñāṃ viśeṣeṇa juhuyurvā yatāvidhi // KūrmP_2,18.49 //",
  "GP12kurmp2_u:2022": "pavitrapāṇiḥ pūtātmā śuklāmbaradharottaraḥ /",
  "GP12kurmp2_u:2023": "ananyamānaso vahniṃ juhuyāt saṃyatendriyaḥ // KūrmP_2,18.50 //",
  "GP12kurmp2_u:2024": "vinā darbheṇa yatkarma vinā sūtreṇa vā punaḥ /",
  "GP12kurmp2_u:2025": "rākṣasaṃ tadbhavet sarvaṃ nāmutreha phalapradam // KūrmP_2,18.51 //",
  "GP12kurmp2_u:2026": "daivatāni namaskuryād deyasārānnivedayet /",
  "GP12kurmp2_u:2027": "dadyāt puṣpādikaṃ teṣāṃ vṛddhāṃścaivābhivādayet // KūrmP_2,18.52 //",
  "GP12kurmp2_u:2028": "guruṃ caivāpyupāsīta hitaṃ cāsya samācaret /",
  "GP12kurmp2_u:2029": "vedābhyāsaṃ tataḥ kuryāt prayatnācchaktito dvijaḥ // KūrmP_2,18.53 //",
  "GP12kurmp2_u:2030": "japedadhyāpayecchiṣyān dhārayecca vicārayet /",
  "GP12kurmp2_u:2031": "avekṣeta ca śāstrāṇi dharmādīni dvijottamaḥ /",
  "GP12kurmp2_u:2032": "vaidikāṃścaiva nigamān vedāṅgāni veśiṣataḥ // KūrmP_2,18.54 //",
  "GP12kurmp2_u:2033": "upeyādīśvaraṃ cātha yogakṣemaprasiddhaye /",
  "GP12kurmp2_u:2034": "sādhayed vividhānarthān kuṭumbārthe tato dvijaḥ // KūrmP_2,18.55 //",
  "GP12kurmp2_u:2035": "tato madhyāhnasamaye snānārthaṃ mṛdamāharet /",
  "GP12kurmp2_u:2036": "puṣpākṣatān kuśatilān gomayaṃ śuddhameva ca // KūrmP_2,18.56 //",
  "GP12kurmp2_u:2037": "nadīṣu devakhāteṣu taḍāgeṣu saraḥsu ca /",
  "GP12kurmp2_u:2038": "snānaṃ samācarennityaṃ gartaprastravaṇeṣu ca // KūrmP_2,18.57 //",
  "GP12kurmp2_u:2039": "parakīyanipāneṣu na snāyād vai kadācana /",
  "GP12kurmp2_u:2040": "pañcapiṇḍān samuddhṛtya snāyād vāsaṃbhave punaḥ // KūrmP_2,18.58 //",
  "GP12kurmp2_u:2041": "mṛdaikayā śiraḥ kṣālyaṃ dvābhyāṃ nābhestathopari /",
  "GP12kurmp2_u:2042": "adhaśca tisṛbhiḥ kāyaṃ pādau ṣaḍbhistathaiva ca // KūrmP_2,18.59 //",
  "GP12kurmp2_u:2043": "mṛttikā ca samuddiṣṭā tvārdrāmalakamātrikā /",
  "GP12kurmp2_u:2044": "gomayasya pramāṇaṃ tat tenāṅgaṃ lepayet tataḥ // KūrmP_2,18.60 //",
  "GP12kurmp2_u:2045": "lepayitvā tu tīrasthastalliṅgaireva mantrataḥ /",
  "GP12kurmp2_u:2046": "prakṣālyācamya vidhivat tataḥ snāyāt samāhitaḥ // KūrmP_2,18.61 //",
  "GP12kurmp2_u:2047": "abhimantrya jalaṃ mantraistalliṅgairvāruṇaiḥ śubhaiḥ /",
  "GP12kurmp2_u:2048": "bhāvapūtastadavyaktaṃ dhyāyan vai viṣṇumavyayam // KūrmP_2,18.62 //",
  "GP12kurmp2_u:2049": "āpo nārāyaṇodbhūtāstā evāsyāyanaṃ punaḥ /",
  "GP12kurmp2_u:2050": "tasmānnārāyaṇaṃ devaṃ snānakāle smared budhaḥ // KūrmP_2,18.63 //",
  "GP12kurmp2_u:2051": "procya soṃkāramādityaṃ trirnimajjejjalāśaye /",
  "GP12kurmp2_u:2052": "ācāntaḥ punarācāmenmantreṇānena mantravit // KūrmP_2,18.64 //",
  "GP12kurmp2_u:2053": "antaścarasi bhūteṣu guhāyāṃ viśvato mukhaḥ /",
  "GP12kurmp2_u:2054": "tvaṃ yajñastvaṃ vaṣaṭkāra āpo jyotī raso 'mṛtam // KūrmP_2,18.65 //",
  "GP12kurmp2_u:2055": "drupadāṃ vā trirabhyasyed vyāhṛtipraṇavānvitām /",
  "GP12kurmp2_u:2056": "sāvitrīṃ vā japed vidvān tathā caivāghamarṣaṇam // KūrmP_2,18.66 //",
  "GP12kurmp2_u:2057": "tataḥ saṃmārjanaṃ kuryādāpo hi ṣṭhā mayobhuvaḥ /",
  "GP12kurmp2_u:2058": "idamāpaḥ pravahata vyāhṛtibhistathaiva ca // KūrmP_2,18.67 //",
  "GP12kurmp2_u:2059": "tato 'bhimantrya tat tīrthamāpo hiṣṭhādimantrakaiḥ /",
  "GP12kurmp2_u:2060": "antarjalagato magno japet triraghamarṣaṇam // KūrmP_2,18.68 //",
  "GP12kurmp2_u:2061": "tripadāṃ vātha sāvitrīṃ tadviṣṇoḥ paramaṃ padam /",
  "GP12kurmp2_u:2062": "āvartayed vā praṇavaṃ devaṃ vā saṃsmareddharim // KūrmP_2,18.69 //",
  "GP12kurmp2_u:2063": "drupadādiva yo mantro yajurvede pratiṣṭhitaḥ /",
  "GP12kurmp2_u:2064": "antarjale trirāvartya sarvapāpaiḥ pramucyate // KūrmP_2,18.70 //",
  "GP12kurmp2_u:2065": "apaḥ pāṇau samādāya japtvā vai mārjane kṛte /",
  "GP12kurmp2_u:2066": "vinyasya mūrdhni tat toyaṃ mucyate sarvapātakaiḥ // KūrmP_2,18.71 //",
  "GP12kurmp2_u:2067": "yathāśvamedhaḥ kraturāṭ sarvapāpāpanodanaḥ /",
  "GP12kurmp2_u:2068": "tathāghamarṣaṇaṃ sūktaṃ sarvapāpāpanodanam // KūrmP_2,18.72 //",
  "GP12kurmp2_u:2069": "athopatiṣṭhedādityaṃ mūrdhni puṣpānvitāñjalim /",
  "GP12kurmp2_u:2070": "prakṣipyālokayed devamudvayaṃ tamasaspari // KūrmP_2,18.73 //",
  "GP12kurmp2_u:2071": "udutyaṃ citramityete taccakṣuriti mantrataḥ /",
  "GP12kurmp2_u:2072": "haṃsaḥ śuciṣadetena sāvitryā ca viśeṣataḥ // KūrmP_2,18.74 //",
  "GP12kurmp2_u:2073": "anyaiśca vaidikairmantraiḥ sauraiḥ pāpapraṇāśanaiḥ /",
  "GP12kurmp2_u:2074": "sāvitrīṃ vai japet paścājjapayajñaḥ sa vai smṛtaḥ // KūrmP_2,18.75 //",
  "GP12kurmp2_u:2075": "vividhāni pavitrāṇi guhyavidyāstathaiva ca /",
  "GP12kurmp2_u:2076": "śatarudrīyamatharvaśiraḥ saurāṃśca śaktitaḥ // KūrmP_2,18.76 //",
  "GP12kurmp2_u:2077": "prākkūleṣu samāsīnaḥ kuśeṣu prāṅmukhaḥ śuciḥ /",
  "GP12kurmp2_u:2078": "tiṣṭhaṃścedīkṣamāṇor'kaṃ japyaṃ kuryāt samāhitaḥ // KūrmP_2,18.77 //",
  "GP12kurmp2_u:2079": "sphāṭikendrākṣarudrākṣaiḥ putrajīvasamudbhavaḥ /",
  "GP12kurmp2_u:2080": "kartavyā tvakṣamālā syāduttarāduttamā smṛtā // KūrmP_2,18.78 //",
  "GP12kurmp2_u:2081": "japakāle na bhāṣeta nānyāni prekṣayed budhaḥ /",
  "GP12kurmp2_u:2082": "na kampayecchirogrīvāṃ dantānnaiva prakāśayet // KūrmP_2,18.79 //",
  "GP12kurmp2_u:2083": "guhyakā rākṣasā siddhā haranti prasabhaṃ yataḥ /",
  "GP12kurmp2_u:2084": "ekānte suśubhe deśe tasmājjapyaṃ samācaret // KūrmP_2,18.80 //",
  "GP12kurmp2_u:2085": "caṇḍālāśaucapatitān dṛṣṭvācamya punarjapet /",
  "GP12kurmp2_u:2086": "taireva bhāṣaṇaṃ kṛtvā snātvā caiva japet punaḥ // KūrmP_2,18.81 //",
  "GP12kurmp2_u:2087": "ācamya prayato nityaṃ japedaśucidarśane /",
  "GP12kurmp2_u:2088": "saurān mantrān śaktito vai pāvamānīstu kāmataḥ // KūrmP_2,18.82 //",
  "GP12kurmp2_u:2089": "yadi syāt klinnavāsā vai vārimadhyagato japet /",
  "GP12kurmp2_u:2090": "anyathā tu śucau bhūmyāṃ darbheṣu susamāhitaḥ // KūrmP_2,18.83 //",
  "GP12kurmp2_u:2091": "pradakṣiṇaṃ samāvṛtya namaskṛtvā tataḥ kṣitau /",
  "GP12kurmp2_u:2092": "ācamya ca yathāśāstraṃ śaktyā svādhyāyamācaret // KūrmP_2,18.84 //",
  "GP12kurmp2_u:2093": "tataḥ saṃtarpayed devānṛṣīn pitṛgaṇāṃstathā /",
  "GP12kurmp2_u:2094": "adāvoṅkāramuccārya namo 'nte tarpayāmi vaḥ // KūrmP_2,18.85 //",
  "GP12kurmp2_u:2095": "devān brahmaḥṛṣīṃścaiva tarpayedakṣatodakaiḥ /",
  "GP12kurmp2_u:2096": "tilodakaiḥ pitṝn bhaktyā svasūtroktavidhānataḥ // KūrmP_2,18.86 //",
  "GP12kurmp2_u:2097": "anvārabdhena savyena pāṇinā dakṣiṇena tu /",
  "GP12kurmp2_u:2098": "devarṣostarpayed dhīmānudakāñjalibhiḥ pitan // KūrmP_2,18.87 //",
  "GP12kurmp2_u:2099": "yajñopavītī devānāṃ nivītī ṛṣītarpaṇe /",
  "GP12kurmp2_u:2100": "prācīnāvītī pitrye tu svena tīrthena bhāvataḥ // KūrmP_2,18.88 //",
  "GP12kurmp2_u:2101": "niṣpīḍya snānavastraṃ tu samācamya ca vāgyataḥ /",
  "GP12kurmp2_u:2102": "svairmantrairarcayed devān puṣpaiḥ patrairathāmbubhiḥ // KūrmP_2,18.89 //",
  "GP12kurmp2_u:2103": "brahmāṇaṃ śaṅkaraṃ sūryaṃ tathaiva madhusūdanam /",
  "GP12kurmp2_u:2104": "anyāṃścābhimatān devān bhaktyā cākrodhano 'tvaraḥ // KūrmP_2,18.90 //",
  "GP12kurmp2_u:2105": "pradadyād vātha puṣpāṇi sūktena pauruṣeṇa tu /",
  "GP12kurmp2_u:2106": "āpo vā devatāḥ sarvāstena samyak samarcitāḥ // KūrmP_2,18.91 //",
  "GP12kurmp2_u:2107": "dhyātvā praṇavapūrvaṃ vai daivatāni samāhitaḥ /",
  "GP12kurmp2_u:2108": "namaskāreṇa puṣpāṇi vinyased vai pṛthak pṛthak // KūrmP_2,18.92 //",
  "GP12kurmp2_u:2109": "na viṣṇvārādhanāt puṇyaṃ vidyate karma vaidikam /",
  "GP12kurmp2_u:2110": "tasmādanādimadhyāntaṃ nityamārādhayeddharim // KūrmP_2,18.93 //",
  "GP12kurmp2_u:2111": "tadviṣṇoriti mantreṇa sūktena puruṣeṇa tu /",
  "GP12kurmp2_u:2112": "naitābhyāṃ sadṛśo mantro sūktena puruṣeṇa tu /",
  "GP12kurmp2_u:2113": "naitābhyāṃ sadṛśo mantro vedeṣūktaścaturṣvapi // KūrmP_2,18.94 //",
  "GP12kurmp2_u:2114": "nivedayeta svātmānaṃ viṣṇāvamalatejasi /",
  "GP12kurmp2_u:2115": "tadātmā tanmanāḥ śāntastadviṣṇoriti mantrataḥ // KūrmP_2,18.95 //",
  "GP12kurmp2_u:2116": "athavā devamīśānaṃ bhagavantaṃ sanātanam /",
  "GP12kurmp2_u:2117": "ārādhayenmahādevaṃ bhāvapūto maheśvaram // KūrmP_2,18.96 //",
  "GP12kurmp2_u:2118": "mantreṇa rudrāgāyatryā praṇavenātha vā punaḥ /",
  "GP12kurmp2_u:2119": "īśānenātha vā rudraistryambakena samāhitaḥ // KūrmP_2,18.97 //",
  "GP12kurmp2_u:2120": "puṣpaiḥ patrairathādbhirvā candanādyairmaheśvaram /",
  "GP12kurmp2_u:2121": "uktvā namaḥ śivāyeti mantreṇānena yojayet // KūrmP_2,18.98 //",
  "GP12kurmp2_u:2122": "namaskuryānmahādevaṃ ṛtaṃ satyamitiśvaram /",
  "GP12kurmp2_u:2123": "nivedayīta svātmānaṃ yo brahmāṇamitīśvaram // KūrmP_2,18.99 //",
  "GP12kurmp2_u:2124": "pradakṣiṇaṃ dvijaḥ kuryāt pañca brahmāṇi vai japan /",
  "GP12kurmp2_u:2125": "dhyāyīta devamīśānaṃ vyomamadhyagataṃ śivam // KūrmP_2,18.100 //",
  "GP12kurmp2_u:2126": "athāvalokayedarkaṃ haṃsaḥ suciṣadityṛcā /",
  "GP12kurmp2_u:2127": "kuryāt pañca mahāyajñān gṛhaṃ gatvā samāhitaḥ // KūrmP_2,18.101 //",
  "GP12kurmp2_u:2128": "devayajñaṃ pitṛyajñaṃ bhūtayajñaṃ tathaiva ca /",
  "GP12kurmp2_u:2129": "mānuṣyaṃ brahmayajñaṃ ca pañca yajñān pracakṣate // KūrmP_2,18.102 //",
  "GP12kurmp2_u:2130": "yadi syāt tarpaṇādarvāk brahmayajñaḥ kṛto na hi /",
  "GP12kurmp2_u:2131": "kṛtvā manuṣyayajñaṃ vai tataḥ svādhyāyamācaret // KūrmP_2,18.103 //",
  "GP12kurmp2_u:2132": "agneḥ paścimato deśe bhūtayajñānta eva vā /",
  "GP12kurmp2_u:2133": "kuśapuñje samāsīnaḥ kuśapāṇiḥ samāhitaḥ // KūrmP_2,18.104 //",
  "GP12kurmp2_u:2134": "śālāgnau laukike vāgnau jale bhūbhyāmathāpivā /",
  "GP12kurmp2_u:2135": "vaiśvadevaṃ tataḥ kuryād devayajñaḥ sa vai smṛtaḥ // KūrmP_2,18.105 //",
  "GP12kurmp2_u:2136": "yadi syāllaukike pakvaṃ tato 'nnaṃ tatra hūyate /",
  "GP12kurmp2_u:2137": "śālāgnau tatra devānnaṃ vidhireṣa sanātanaḥ // KūrmP_2,18.106 //",
  "GP12kurmp2_u:2138": "devebhyastu hutādannāccheṣād bhūtabaliṃ haret /",
  "GP12kurmp2_u:2139": "bhūtayajñaḥ sa vai jñeyo bhūtidaḥ sarvadehinām // KūrmP_2,18.107 //",
  "GP12kurmp2_u:2140": "śvabhyaśca śvapacebhyaśca patitādibhya eva ca /",
  "GP12kurmp2_u:2141": "dadyād bhūmau baliṃ tvannaṃ pakṣibhyo 'tha dvijottamaḥ // KūrmP_2,18.108 //",
  "GP12kurmp2_u:2142": "sāyaṃ cānnasya siddhasya patnyamantraṃ baliṃ haret /",
  "GP12kurmp2_u:2143": "bhūtayajñastvayaṃ nityaṃ sāyaṃ prātarvidhīyate // KūrmP_2,18.109 //",
  "GP12kurmp2_u:2144": "ekaṃ tu bhojayed vipraṃ pitṝnuddiśya sattamam /",
  "GP12kurmp2_u:2145": "nityaśrāddhaṃ taduddiṣṭaṃ pitṛyajño gatipradaḥ // KūrmP_2,18.110 //",
  "GP12kurmp2_u:2146": "uddhṛtya vā yathāśakti kiñcidannaṃ samāhitaḥ /",
  "GP12kurmp2_u:2147": "vedatattvārthaviduṣe dvijāyaivopapādayet // KūrmP_2,18.111 //",
  "GP12kurmp2_u:2148": "pūjayedatithiṃ nityaṃ namasyedarcayed dvijam /",
  "GP12kurmp2_u:2149": "manovākkarmabhiḥ śāntamāgataṃ svagṛha tataḥ // KūrmP_2,18.112 //",
  "GP12kurmp2_u:2150": "hantakāramathāgraṃ vā bhikṣāṃ vā śaktito dvijaḥ /",
  "GP12kurmp2_u:2151": "dadyādatithaye nityaṃ budhyeta parameśvaram // KūrmP_2,18.113 //",
  "GP12kurmp2_u:2152": "bhikṣāmāhurgrāsamātramagraṃ tasyāścaturguṇam /",
  "GP12kurmp2_u:2153": "puṣkalaṃ hantakāraṃ tu taccaturguṇamucyate // KūrmP_2,18.114 //",
  "GP12kurmp2_u:2154": "godohamātraṃ kālaṃ vai pratīkṣyo hyatithiḥ svayam /",
  "GP12kurmp2_u:2155": "abhyāgatān yathāśakti pūjayedatithiṃ yathā // KūrmP_2,18.115 //",
  "GP12kurmp2_u:2156": "bhikṣāṃ vai bhikṣave dadyād vidhivad brahmacāriṇe /",
  "GP12kurmp2_u:2157": "dadyādannaṃ yathāśakti tvarthibhyo lobhavarjitaḥ // KūrmP_2,18.116 //",
  "GP12kurmp2_u:2158": "sarveṣāmapyalābhe tu annaṃ gobhyo nivedayet /",
  "GP12kurmp2_u:2159": "bhuñjīta bandhubhiḥ sārdhaṃ vāgyato 'nnamakutsayan // KūrmP_2,18.117 //",
  "GP12kurmp2_u:2160": "akṛtvā tu dvijaḥ pañca mahāyajñān dvijottamāḥ /",
  "GP12kurmp2_u:2161": "bhṛñjīta cet sa mūḍhātmā tiryagyoniṃ sagacchati // KūrmP_2,18.118 //",
  "GP12kurmp2_u:2162": "vedābhyāso 'nvahaṃ śaktyā mahāyajñakriyā kṣamā /",
  "GP12kurmp2_u:2163": "nāśayatyāśu pāpāni devānāmarcanaṃ tathā // KūrmP_2,18.119 //",
  "GP12kurmp2_u:2164": "yo mohādathavālasyādakṛtvā devatārcanam /",
  "GP12kurmp2_u:2165": "bhuṅkte sa yāti narakān śūkareṣvabhijāyate // KūrmP_2,18.120 //",
  "GP12kurmp2_u:2166": "tasmāt sarvaprayatnena kṛtvā karmāṇi vai dvijāḥ /",
  "GP12kurmp2_u:2167": "bhuñjīta svajanaiḥ sārdhaṃ sayāti paramāṃ gatim // KūrmP_2,18.121 //",
  "GP12kurmp2_u:2168": "iti śrīkūrmapurāṇe ṣaṭsāhastryāṃ saṃhitāyāmuparivibhāge aṣṭādaśo 'dhyāyaḥ",
  "GP12kurmp2_u:2169": "_____________________________________________________________",
  "GP12kurmp2_u:2170": "vyāsa uvāca",
  "GP12kurmp2_u:2171": "prāṅmukho 'nnāni bhuñjīta sūryābhimukha eva vā /",
  "GP12kurmp2_u:2172": "āsīnastvāsane śuddhe bhūmyāṃ pādau nidhāya tu // KūrmP_2,19.1 //",
  "GP12kurmp2_u:2173": "āyuṣyaṃ prāṅmukho bhuṅkte yaśasyaṃ dakṣiṇāmukhaḥ /",
  "GP12kurmp2_u:2174": "śriyaṃ pratyaṅmukho bhuṅkte ṛtaṃ bhuṅkte udaṅmukhāḥ // KūrmP_2,19.2 //",
  "GP12kurmp2_u:2175": "pañcārdre bhojanaṃ kuryād bhūmau pātraṃ nidhāya tu /",
  "GP12kurmp2_u:2176": "upavāsena tattulyaṃ manurāha prajāpatiḥ // KūrmP_2,19.3 //",
  "GP12kurmp2_u:2177": "upalipte śucau deśe pādau prakṣālya vai karau /",
  "GP12kurmp2_u:2178": "ācamyārdrānano 'krodhaḥ pañcārdre bhojanaṃ caret // KūrmP_2,19.4 //",
  "GP12kurmp2_u:2179": "mahāvyahṛtibhistvannaṃ paridhāyodakena tu /",
  "GP12kurmp2_u:2180": "amṛtopastaraṇamasītyāpośānakriyāṃ caret // KūrmP_2,19.5 //",
  "GP12kurmp2_u:2181": "svāhāpraṇavasaṃyuktāṃ prāṇāyādyāhutiṃ tataḥ /",
  "GP12kurmp2_u:2182": "apānāya tato hutvā vyānāya tadanantaram // KūrmP_2,19.6 //",
  "GP12kurmp2_u:2183": "udānāya tataḥ kuryāt samānāyeti pañcamīm /",
  "GP12kurmp2_u:2184": "vijñāya tattvameteṣāṃ juhuyādātmani dvijaḥ // KūrmP_2,19.7 //",
  "GP12kurmp2_u:2185": "śeṣamannaṃ yathākāmaṃ bhuñjītavyaṃ janairyutam /",
  "GP12kurmp2_u:2186": "dhyātvā tanmanasā devamātmānaṃ vai prajāpatim // KūrmP_2,19.8 //",
  "GP12kurmp2_u:2187": "amṛtāpidhānamasītyupariṣṭādapaḥ pibet /",
  "GP12kurmp2_u:2188": "ācāntaḥ punarācāmedāyaṃ gauriti mantrataḥ // KūrmP_2,19.9 //",
  "GP12kurmp2_u:2189": "drupadāṃ vā trirāvartya sarvapāpapraṇāśanīm /",
  "GP12kurmp2_u:2190": "prāṇānāṃ granthirasītyālabhed hṛdayaṃ tataḥ // KūrmP_2,19.10 //",
  "GP12kurmp2_u:2191": "ācamyāṅguṣṭhamātreti pādāṅguṣṭhe 'tha dakṣiṇe /",
  "GP12kurmp2_u:2192": "niḥ stravayed hastajalamūrdhvahastaḥ samāhitaḥ // KūrmP_2,19.11 //",
  "GP12kurmp2_u:2193": "hutānumantraṇaṃ kuryāt śraddhāyāmiti mantrataḥ /",
  "GP12kurmp2_u:2194": "athākṣareṇa svātmānaṃ yojayed brahmaṇeti hi // KūrmP_2,19.12 //",
  "GP12kurmp2_u:2195": "sarveṣāmeva yāgānāmātmayāgaḥ paraḥ smṛtaḥ /",
  "GP12kurmp2_u:2196": "yo 'nena vidhinā kuryāt sa yāti brahmaṇaḥ kṣayam // KūrmP_2,19.13 //",
  "GP12kurmp2_u:2197": "yajñopavītī bhuñjīta straggandhālaṅkṛtaḥ śuciḥ /",
  "GP12kurmp2_u:2198": "sāyaṃprāparnāntarā vai saṃdhyāyāṃ tu viśeṣataḥ // KūrmP_2,19.14 //",
  "GP12kurmp2_u:2199": "nādyāt sūryagrahāt pūrvamahni sāyaṃ śaśigrahāt /",
  "GP12kurmp2_u:2200": "grahakāle ca nāśnīyāt snātvāśnīyāt tu muktayoḥ // KūrmP_2,19.15 //",
  "GP12kurmp2_u:2201": "mukte śaśini bhuñjīta yadi na syānmahāniśā /",
  "GP12kurmp2_u:2202": "amuktayorastaṅgatayoradyād dṛṣṭvā pare 'hani // KūrmP_2,19.16 //",
  "GP12kurmp2_u:2203": "nāśnīyāt prekṣamāṇānāmapradāyaiva durmatiḥ /",
  "GP12kurmp2_u:2204": "na yajñaśiṣṭādand vā na kruddho nānyamānasaḥ // KūrmP_2,19.17 //",
  "GP12kurmp2_u:2205": "ātmārthaṃ bhojanaṃ yasya ratyarthaṃ yasya maithunam /",
  "GP12kurmp2_u:2206": "vṛtyarthaṃ yasya cādhītaṃ niṣphalaṃ tasya jīvitam // KūrmP_2,19.18 //",
  "GP12kurmp2_u:2207": "yadbhuṅkte veṣṭitaśirā yacca bhuṅkte udaṅmukhaḥ /",
  "GP12kurmp2_u:2208": "sopānatkaśca yad bhuṅkte sarvaṃ vidyāt tadāsuram // KūrmP_2,19.19 //",
  "GP12kurmp2_u:2209": "nārdharātre na madhyāhne nājīrṇe nārdravastradhṛk /",
  "GP12kurmp2_u:2210": "na ca bhinnāsanagato na śayānaḥ sthito 'pi vā // KūrmP_2,19.20 //",
  "GP12kurmp2_u:2211": "na bhinnabhājane caiva na bhūmyāṃ na ca pāṇiṣu /",
  "GP12kurmp2_u:2212": "nocchiṣṭo ghṛtamādadyānna mūrdhānaṃ spṛśedapi // KūrmP_2,19.21 //",
  "GP12kurmp2_u:2213": "na brahma kīrtayan vāpi na niḥ śeṣaṃ na bhāryayā /",
  "GP12kurmp2_u:2214": "nāndhakāre na cākāśe na ca devālayādiṣu // KūrmP_2,19.22 //",
  "GP12kurmp2_u:2215": "naikavastrastu bhuñjīta na yānaśayanasthitaḥ /",
  "GP12kurmp2_u:2216": "na pādukānirgato 'tha na hasan vilapannapi // KūrmP_2,19.23 //",
  "GP12kurmp2_u:2217": "bhuktvaivaṃ sukhamāsthāya tadannaṃ pariṇāmayet /",
  "GP12kurmp2_u:2218": "itihāsapurāṇābhyāṃ vedārthānupabṛṃhayet // KūrmP_2,19.24 //",
  "GP12kurmp2_u:2219": "tataḥ saṃdhyāmupāsīta pūrvoktavidhinā dvijaḥ /",
  "GP12kurmp2_u:2220": "āsīnastu japed devīṃ gāyatrīṃ paścimāṃ prati // KūrmP_2,19.25 //",
  "GP12kurmp2_u:2221": "na tiṣṭhati tu yaḥ purvāṃ nāste saṃdhyāṃ tu paścimām /",
  "GP12kurmp2_u:2222": "sa śūdreṇa samo loke sarvadharmavivarjitaḥ // KūrmP_2,19.26 //",
  "GP12kurmp2_u:2223": "hutvāgniṃ vidhivanmantrairbhuktvā yajñāvaśiṣṭakam /",
  "GP12kurmp2_u:2224": "sabhṛtyabāndhavajanaḥ svapecchuṣkapado niśi // KūrmP_2,19.27 //",
  "GP12kurmp2_u:2225": "nottarābhimukhaḥ svapyāt paścimābhimukho na ca /",
  "GP12kurmp2_u:2226": "na cākāśe na nagno vā nāśucirnāsane kvacit // KūrmP_2,19.28 //",
  "GP12kurmp2_u:2227": "na śīrṇāyāṃ tu khaṭvāyāṃ śūnyāgāre na caiva hi /",
  "GP12kurmp2_u:2228": "nānuvaṃśaṃ na pālāśe śayane vā kadācana // KūrmP_2,19.29 //",
  "GP12kurmp2_u:2229": "ityetadakhilenoktamahanyahani vai mayā /",
  "GP12kurmp2_u:2230": "brāhmaṇānāṃ kṛtyajātamapavargaphalapradam // KūrmP_2,19.30 //",
  "GP12kurmp2_u:2231": "nāstikyādathavālasyāt brāhmaṇo na karoti yaḥ /",
  "GP12kurmp2_u:2232": "sa yāti narakān ghorān kākayonau ca jāyate // KūrmP_2,19.31 //",
  "GP12kurmp2_u:2233": "nānyo vimuktaye panthā muktvāśramavidhiṃ svakam /",
  "GP12kurmp2_u:2234": "tasmāt karmāṇi kurvota tuṣṭaye parameṣṭhinaḥ // KūrmP_2,19.32 //",
  "GP12kurmp2_u:2235": "iti śrīkūrmapurāṇe ṣaṭsāhastryāṃ saṃhitāyāmuparivibhāge ekonaviṃśo 'dhyāyaḥ",
  "GP12kurmp2_u:2236": "_____________________________________________________________",
  "GP12kurmp2_u:2237": "vyāsa uvāca",
  "GP12kurmp2_u:2238": "atha śrāddhamamāvāsyāṃ prāpya kāryaṃ dvijottamaiḥ /",
  "GP12kurmp2_u:2239": "piṇḍānvāhāryakaṃ bhaktyā bhuktimuktiphalapradam // KūrmP_2,20.1 //",
  "GP12kurmp2_u:2240": "piṇḍānvāhāryakaṃ śrāddhaṃ kṣīṇe rājani śasyate /",
  "GP12kurmp2_u:2241": "aparāhne dvijātīnāṃ praśastenāmiṣeṇa ca // KūrmP_2,20.2 //",
  "GP12kurmp2_u:2242": "pratipatprabhṛti hyanyāstithayaḥ kṛṣṇapakṣake /",
  "GP12kurmp2_u:2243": "caturdaśīṃ varjayitvā praśastā hyuttarottarāḥ // KūrmP_2,20.3 //",
  "GP12kurmp2_u:2244": "amāvāsyāṣṭakāstistraḥ pauṣamāsādiṣu triṣu /",
  "GP12kurmp2_u:2245": "tistraścānvaṣṭakāḥ puṇyā māghī pañcadaśī tathā // KūrmP_2,20.4 //",
  "GP12kurmp2_u:2246": "trayodaśī maghāyuktā varṣāsu tu viśeṣataḥ /",
  "GP12kurmp2_u:2247": "śasyāpākaśrāddhakālā nityāḥ proktā dine dine // KūrmP_2,20.5 //",
  "GP12kurmp2_u:2248": "naimittikaṃ tu kartavyaṃ grahaṇe candrasūryayoḥ /",
  "GP12kurmp2_u:2249": "bāndhavānāṃ ca maraṇe nārakī syādato 'nyathā // KūrmP_2,20.6 //",
  "GP12kurmp2_u:2250": "kāmyāni caiva śrāddhāni śasyānte grahaṇādiṣu /",
  "GP12kurmp2_u:2251": "ayane viṣuve caiva vyatīpāte 'pyanantakam // KūrmP_2,20.7 //",
  "GP12kurmp2_u:2252": "saṃkrāntyamakṣayaṃ śrāddhaṃ tathā janmadineṣvapi /",
  "GP12kurmp2_u:2253": "nakṣatreṣu ca sarveṣu kāryaṃ kāmyaṃ viśeṣataḥ // KūrmP_2,20.8 //",
  "GP12kurmp2_u:2254": "svargaṃ ca labhate kṛtvā kṛttikāsu dvijottamaḥ /",
  "GP12kurmp2_u:2255": "apatyamatha rohiṇyāṃ saumye tu brahmavarcasam // KūrmP_2,20.9 //",
  "GP12kurmp2_u:2256": "raudrāṇāṃ karmaṇāṃ siddhimārdrāyāṃ śauryameva ca /",
  "GP12kurmp2_u:2257": "punarvasau tathā bhūmiṃ śriyaṃ puṣye tathaiva ca // KūrmP_2,20.10 //",
  "GP12kurmp2_u:2258": "sarvān kāmāṃstathā sārpe pitrye saubhāgyameva ca /",
  "GP12kurmp2_u:2259": "aryamṇe tu dhanaṃ vindyāt phālgunyāṃ pāpanāśanam // KūrmP_2,20.11 //",
  "GP12kurmp2_u:2260": "jñātiśraiṣṭhyaṃ tathā haste citrāyāṃ ca bahūn sutān /",
  "GP12kurmp2_u:2261": "vāṇijyasiddhiṃ svātau tu viśākhāsu suvarṇakam // KūrmP_2,20.12 //",
  "GP12kurmp2_u:2262": "maitre bahūni mitrāṇi rājyaṃ śākre tathaiva ca /",
  "GP12kurmp2_u:2263": "mūle kṛṣiṃ labhed yānasiddhimāpye samudrataḥ // KūrmP_2,20.13 //",
  "GP12kurmp2_u:2264": "sarvān kāmān vaiśvadeve śraiṣṭhyaṃ tu śravaṇe punaḥ /",
  "GP12kurmp2_u:2265": "śraviṣṭhāyāṃ tathā kāmān vāruṇe ca paraṃ balam // KūrmP_2,20.14 //",
  "GP12kurmp2_u:2266": "ajaikapāde kupyaṃ syādahirbudhne gṛhaṃ śubham /",
  "GP12kurmp2_u:2267": "revatyāṃ bahavo gāvo hyaśvinyāṃ turagāṃstathā /",
  "GP12kurmp2_u:2268": "yāmye 'tha jīvanaṃ tat syādyadi śrāddhaṃ prayacchati // KūrmP_2,20.15 //",
  "GP12kurmp2_u:2269": "ādityavāre tvārogyaṃ candre saubhāgyameva ca /",
  "GP12kurmp2_u:2270": "kauje sarvatra vijayaṃ sarvān kāmān budhasya tu // KūrmP_2,20.16 //",
  "GP12kurmp2_u:2271": "vidyāmabhīṣṭā jīve tu dhanaṃ vai bhārgave punaḥ /",
  "GP12kurmp2_u:2272": "śamaiśvare labhedāyuḥ pratipatsu sutān śubhān // KūrmP_2,20.17 //",
  "GP12kurmp2_u:2273": "kanyakāṃ vai dvitīyāyāṃ tṛtīyāyāṃ tu vandinaḥ /",
  "GP12kurmp2_u:2274": "paśūnkṣudrāṃścaturthyāṃ tu pañcamyāṃśobhanān sutān // KūrmP_2,20.18 //",
  "GP12kurmp2_u:2275": "ṣaṣṭyāṃ dyūtaṃ kṛṣiṃ cāpi saptamyāṃ labhate naraḥ /",
  "GP12kurmp2_u:2276": "aṣṭamyāmapi vāṇijyaṃ labhate śrāddhadaḥ sadā // KūrmP_2,20.19 //",
  "GP12kurmp2_u:2277": "syānnavamyāmekakhuraṃ daśamyāṃ dvikhuraṃ bahu /",
  "GP12kurmp2_u:2278": "ekādaśyāṃ tathā rūpyaṃ brahmavarcasvinaḥ sutān // KūrmP_2,20.20 //",
  "GP12kurmp2_u:2279": "dvādaśyāṃ jātarūpaṃ ca rajataṃ kupyameva ca /",
  "GP12kurmp2_u:2280": "jñātiśraiṣṭhyaṃ trayodaśyāṃ caturdaśyāṃ tu kruprajāḥ /",
  "GP12kurmp2_u:2281": "pañcadaśyāṃ sarvakāmānāpnoti śrāddhadaḥ sadā // KūrmP_2,20.21 //",
  "GP12kurmp2_u:2282": "tasmācchrāddhaṃ na kartavyaṃ caturdaśyāṃ dvijātibhiḥ /",
  "GP12kurmp2_u:2283": "śastreṇa tu hatānāṃ vai tatra śrāddhaṃ prakalpayet // KūrmP_2,20.22 //",
  "GP12kurmp2_u:2284": "dravyabrāhmaṇasaṃpattau na kālaniyamaḥ kṛtaḥ /",
  "GP12kurmp2_u:2285": "tasmād bhogāpavargārthaṃ śrāddhaṃ kuryurdvijātayaḥ // KūrmP_2,20.23 //",
  "GP12kurmp2_u:2286": "karmārambheṣu sarveṣu kuryādābhyudayaṃ punaḥ /",
  "GP12kurmp2_u:2287": "putrajanmādiṣu śrāddhaṃ pārvaṇaṃ parvaṇi smṛtam // KūrmP_2,20.24 //",
  "GP12kurmp2_u:2288": "ahanyahani nityaṃ syāt kāmyaṃ naimittikaṃ punaḥ /",
  "GP12kurmp2_u:2289": "ekoddiṣṭādi vijñeyaṃ vṛddhiśrāddhaṃ tu pārvaṇam // KūrmP_2,20.25 //",
  "GP12kurmp2_u:2290": "etat pañcavidhaṃ śrāddhaṃ manunā parikīrtitam /",
  "GP12kurmp2_u:2291": "yātrāyāṃ ṣaṣṭhamākhyātaṃ tatprayatnena pālayet // KūrmP_2,20.26 //",
  "GP12kurmp2_u:2292": "śuddhaye saptamaṃ śrāddhaṃ brahmaṇā paribhāṣitam /",
  "GP12kurmp2_u:2293": "daivikaṃ cāṣṭamaṃ śrāddhaṃ yatkṛtvā mucyate bhayāt // KūrmP_2,20.27 //",
  "GP12kurmp2_u:2294": "saṃdhyārātryorna kartavyaṃ rāhoranyatra darśanāt /",
  "GP12kurmp2_u:2295": "deśānāṃ ca viśeṣeṇa bhavet puṇyamanantakam // KūrmP_2,20.28 //",
  "GP12kurmp2_u:2296": "gaṅgāyāmakṣayaṃ śrāddhaṃ prayāge 'marakaṇṭake /",
  "GP12kurmp2_u:2297": "gāyanti pitaro gāthāṃ kīrtayanti manīṣiṇaḥ // KūrmP_2,20.29 //",
  "GP12kurmp2_u:2298": "eṣṭavyā bahavaḥ putrāḥ śīlavanto guṇānvitāḥ /",
  "GP12kurmp2_u:2299": "teṣāṃ tu samavetānāṃ yadyeko 'pi gāyāṃ vrajet // KūrmP_2,20.30 //",
  "GP12kurmp2_u:2300": "gayāṃ prāpyānuṣaṅgeṇa yadi śrāddhaṃ samācaret /",
  "GP12kurmp2_u:2301": "tāritāḥ pitarastena sa yāti paramāṃ gatim // KūrmP_2,20.31 //",
  "GP12kurmp2_u:2302": "varāhaparvate caiva gaṅgāyāṃ vai viśeṣataḥ /",
  "GP12kurmp2_u:2303": "vārāṇasyāṃ viśeṣeṇa yatra devaḥ svayaṃ haraḥ // KūrmP_2,20.32 //",
  "GP12kurmp2_u:2304": "gaṅgādvāre prabhāse ca bilvake nīlaparvate /",
  "GP12kurmp2_u:2305": "kurukṣetre ca kubjāmre bhṛgutuṅge mahālaye // KūrmP_2,20.33 //",
  "GP12kurmp2_u:2306": "kedāre phalgutīrthe ca naimiṣāraṇya eva ca /",
  "GP12kurmp2_u:2307": "sarasvatyāṃ viśeṣeṇa puṣkareṣu viśeṣataḥ // KūrmP_2,20.34 //",
  "GP12kurmp2_u:2308": "narmadāyāṃ kuśāvarte śrīśaile bhadrakarṇake /",
  "GP12kurmp2_u:2309": "vetravatyāṃ vipāśāyāṃ godāvaryāṃ viśeṣataḥ // KūrmP_2,20.35 //",
  "GP12kurmp2_u:2310": "evamādiṣu cānyeṣu tīrtheṣu pulineṣu ca /",
  "GP12kurmp2_u:2311": "nadīnāṃ caiva tīreṣu tuṣyanti pitaraḥ sadā // KūrmP_2,20.36 //",
  "GP12kurmp2_u:2312": "vrīhibhiśca yavairmāṣairadbhirmūlaphalena vā /",
  "GP12kurmp2_u:2313": "śyāmākaiśca yavaiḥ śākairnovāraiśca priyaṅgubhiḥ /",
  "GP12kurmp2_u:2314": "gaudhūmaiśca tilairmudgairmāsaṃ prīṇayate pitṝn // KūrmP_2,20.37 //",
  "GP12kurmp2_u:2315": "āmrān pāne ratānikṣūn mṛdvīkāṃśca sadāḍimān /",
  "GP12kurmp2_u:2316": "vidāryāśca bharaṇḍāśca śrāddhakāle prādapayet // KūrmP_2,20.38 //",
  "GP12kurmp2_u:2317": "lājān madhuyutān dadyāt saktūn śarkarayā saha /",
  "GP12kurmp2_u:2318": "dadyācchrāddhe prayatnena śṛṅgāṭakakaśerukān // KūrmP_2,20.39 //",
  "GP12kurmp2_u:2319": "dvau māsau matsyamāṃsena trīn māsān hāriṇenatu /",
  "GP12kurmp2_u:2320": "aurabhreṇātha caturaḥ śākuneneha pañca tu // KūrmP_2,20.40 //",
  "GP12kurmp2_u:2321": "ṣaṇmāsāṃśchāgamāṃsena pārṣatenātha sapta vai /",
  "GP12kurmp2_u:2322": "aṣṭāveṇasya māṃsena rauraveṇa navaiva tu // KūrmP_2,20.41 //",
  "GP12kurmp2_u:2323": "daśamāsāṃstu tṛpyanti varāhamahiṣāmiṣaiḥ /",
  "GP12kurmp2_u:2324": "śaśakūrmaryormāṃsena māsānekādaśaiva tu // KūrmP_2,20.42 //",
  "GP12kurmp2_u:2325": "saṃvatsaraṃ tu gavyena payasā pāyasena tu /",
  "GP12kurmp2_u:2326": "vārdhroṇasasya māṃsena tṛptirdvādaśavārṣikī // KūrmP_2,20.43 //",
  "GP12kurmp2_u:2327": "kālaśākaṃ mahāśalkaṃ khaṅgalohāmiṣaṃ madhu /",
  "GP12kurmp2_u:2328": "ānantyāyaiva kalpante munyannāni ca sarvaśaḥ // KūrmP_2,20.44 //",
  "GP12kurmp2_u:2329": "krītvā labdhvā svayaṃ vātha mṛtānāhṛtya vā dvijaḥ /",
  "GP12kurmp2_u:2330": "dadyācchrāddhe prayatnena tadasyākṣayamucyate // KūrmP_2,20.45 //",
  "GP12kurmp2_u:2331": "pippalīṃ kramukaṃ caiva tathā caiva masūrakam /",
  "GP12kurmp2_u:2332": "kūṣmāṇḍālābuvārtākān bhūstṛṇaṃ surasaṃ tathā // KūrmP_2,20.46 //",
  "GP12kurmp2_u:2333": "kusumbhapiṇḍamūlaṃ vai tandulīyakameva ca /",
  "GP12kurmp2_u:2334": "rājamāṣāṃstathā kṣīraṃ māhiṣaṃ ca vivarjayet // KūrmP_2,20.47 //",
  "GP12kurmp2_u:2335": "kodravān kovidārāṃścapālakyān maricāṃstathā /",
  "GP12kurmp2_u:2336": "varjayet sarvayatnena śrāddhakāle dvijottamaḥ // KūrmP_2,20.48 //",
  "GP12kurmp2_u:2337": "iti śrīkūrmapurāṇe ṣaṭsāhastryāṃ saṃhitāyāmuparivibhāge viśo 'dhyāyaḥ",
  "GP12kurmp2_u:2338": "_____________________________________________________________",
  "GP12kurmp2_u:2339": "vyāsa uvāca",
  "GP12kurmp2_u:2340": "snātvā yathoktaṃ saṃtarpya pitṝṃścandrakṣaye dvijaḥ /",
  "GP12kurmp2_u:2341": "piṇḍānvāhāryakaṃ śrāddhaṃ kuryāt saumyamanāḥ śuciḥ // KūrmP_2,21.1 //",
  "GP12kurmp2_u:2342": "pūrvameva parīkṣeta brāhmaṇaṃ vedapāragam /",
  "GP12kurmp2_u:2343": "tīrthaṃ tad havyakavyānāṃ pradāne cātithiḥ smṛtaḥ // KūrmP_2,21.2 //",
  "GP12kurmp2_u:2344": "ye somapā virajaso dharmajñāḥ śāntacetasaḥ /",
  "GP12kurmp2_u:2345": "vratino niyamasthāśca ṛtukālābhigāminaḥ // KūrmP_2,21.3 //",
  "GP12kurmp2_u:2346": "pañcāgnirapyadhīyāno yajurvedavideva ca /",
  "GP12kurmp2_u:2347": "bahvṛcaśca trisauparṇastrimadhurvātha yo bhavet // KūrmP_2,21.4 //",
  "GP12kurmp2_u:2348": "triṇāciketacchandogo jyeṣṭhasāmaga eva ca /",
  "GP12kurmp2_u:2349": "atharvaśiraso 'dhyetā rudrādhyāyī viśeṣataḥ // KūrmP_2,21.5 //",
  "GP12kurmp2_u:2350": "agnihotraparo vidvān nyāyavicca ṣaḍaṅgavit /",
  "GP12kurmp2_u:2351": "mantrabrāhmaṇaviccaiva yaśca syād dharmapāṭhakaḥ // KūrmP_2,21.6 //",
  "GP12kurmp2_u:2352": "ṛṣivratī ṛṣīkaśca tathā dvādaśavārṣikaḥ /",
  "GP12kurmp2_u:2353": "brahmadeyānusaṃtāno garbhaśuddhaḥ sahasradaḥ // KūrmP_2,21.7 //",
  "GP12kurmp2_u:2354": "cāndrāyaṇavratacaraḥ satyavādī purāṇavit /",
  "GP12kurmp2_u:2355": "gurudevāgnipūjāsu prasakto jñānatatparaḥ // KūrmP_2,21.8 //",
  "GP12kurmp2_u:2356": "vimuktaḥ sarvato dhīro brahmabhūto dvijottamaḥ /",
  "GP12kurmp2_u:2357": "mahādevārcanarato vaiṣṇavaḥ paṅktipāvanaḥ // KūrmP_2,21.9 //",
  "GP12kurmp2_u:2358": "ahiṃsānirato nityamapratigrahaṇastathā /",
  "GP12kurmp2_u:2359": "satriṇo dānaniratā vijñeyāḥ paṅktipāvanāḥ // KūrmP_2,21.10 //",
  "GP12kurmp2_u:2360": "yuvānaḥ śrotriyāḥ svasthā mahāyajñaparāyaṇāḥ /",
  "GP12kurmp2_u:2361": "sāvitrījāpaniratā brāhmaṇāḥ paṅktipāvanāḥ // KūrmP_2,21.11 //",
  "GP12kurmp2_u:2362": "kulīnāḥ śrutavantaśca śīlavantastapasvinaḥ /",
  "GP12kurmp2_u:2363": "agnicitsnātakā viprā vijñeyāḥ paṅktipāvanāḥ // KūrmP_2,21.12 //",
  "GP12kurmp2_u:2364": "mātāpitrorhite yuktaḥ prātaḥ snāyī tathā dvijaḥ /",
  "GP12kurmp2_u:2365": "adhyātmavinmunirdānto vijñeyaḥ paṅktipāvanaḥ // KūrmP_2,21.13 //",
  "GP12kurmp2_u:2366": "jñānaniṣṭho mahāyogī vedāntārthavicintakaḥ /",
  "GP12kurmp2_u:2367": "śraddhāluḥ śrāddhanirato brāhmaṇaḥ paṅktipāvanaḥ // KūrmP_2,21.14 //",
  "GP12kurmp2_u:2368": "vedavidyārataḥ snāto brahmacaryaparaḥ sadā /",
  "GP12kurmp2_u:2369": "atharvaṇo mumukṣuśca brāhmaṇaḥ paṅktipāvanaḥ // KūrmP_2,21.15 //",
  "GP12kurmp2_u:2370": "asamānapravarako hyasagotrastathaiva ca /",
  "GP12kurmp2_u:2371": "asaṃbandhī ca vijñeyo brāhmaṇaḥ paṅktipāvanaḥ // KūrmP_2,21.16 //",
  "GP12kurmp2_u:2372": "bhojayed yoginaṃ pūrvaṃ tattvajñānarataṃ yatim /",
  "GP12kurmp2_u:2373": "alābhe naiṣṭhikaṃ dāntamupakurvāṇakaṃ tathā // KūrmP_2,21.17 //",
  "GP12kurmp2_u:2374": "tadalābhe gṛhasthaṃ tu mumukṣuṃ saṅgavarjitam /",
  "GP12kurmp2_u:2375": "sarvālābhe sādhakaṃ vā gṛhasthamapi bhojayet // KūrmP_2,21.18 //",
  "GP12kurmp2_u:2376": "prakṛterguṇatattvajño yasyāśnāti yatirhaviḥ /",
  "GP12kurmp2_u:2377": "phalaṃ vedavidāṃ tasya sahasrādatiricyate // KūrmP_2,21.19 //",
  "GP12kurmp2_u:2378": "tasmād yatnena yogīndramīśvarajñānatatparam /",
  "GP12kurmp2_u:2379": "bhojayed havyakavyeṣu alābhāditarān dvijān // KūrmP_2,21.20 //",
  "GP12kurmp2_u:2380": "eṣa vai prathamaḥ kalpaḥ pridāne havyakavyayoḥ /",
  "GP12kurmp2_u:2381": "anukalpastvayaṃ jñeyaḥ sadā sadbhiranuṣṭhitaḥ // KūrmP_2,21.21 //",
  "GP12kurmp2_u:2382": "mātāmahaṃ mātulaṃ ca svastrīyaṃ śvaśuraṃ gurum /",
  "GP12kurmp2_u:2383": "dauhitraṃ viṭpatiṃ bandhumṛtvigyājyau ca bhojayet // KūrmP_2,21.22 //",
  "GP12kurmp2_u:2384": "na śrāddhe bhojayenmitraṃ dhanaiḥ kāryo 'sya saṃgrahaḥ /",
  "GP12kurmp2_u:2385": "paiśācī dakṣiṇā sā hi naivāmutra phalapradā // KūrmP_2,21.23 //",
  "GP12kurmp2_u:2386": "kāma śrāddhe 'rcayenmitraṃ nābhirūpamapi tvarim /",
  "GP12kurmp2_u:2387": "dviṣatā hi havirbhuktaṃ bhavati pretya niṣphalam // KūrmP_2,21.24 //",
  "GP12kurmp2_u:2388": "brāhmaṇo hyanadhīyānastṛṇāgniriva śāmyati /",
  "GP12kurmp2_u:2389": "tasmai havyaṃ na dātavyaṃ na hi bhasmani hūyate // KūrmP_2,21.25 //",
  "GP12kurmp2_u:2390": "yatheriṇe bījamuptvā na vaptā labhate phalam /",
  "GP12kurmp2_u:2391": "tathānṛce havirdattvā na dātā labhate phalam // KūrmP_2,21.26 //",
  "GP12kurmp2_u:2392": "yāvato grasate piṇḍān havyakavyeṣvamantravit /",
  "GP12kurmp2_u:2393": "tāvato grasate pretya dīptān sthūlāṃstvayoguḍān // KūrmP_2,21.27 //",
  "GP12kurmp2_u:2394": "api vidyākulairyuktā hīnavṛttā narādhamāḥ /",
  "GP12kurmp2_u:2395": "yatraite bhuñjate havyaṃ tad bhavedāsura dvijāḥ // KūrmP_2,21.28 //",
  "GP12kurmp2_u:2396": "yasya vedaśca vedī ca vicchidyete tripūruṣam /",
  "GP12kurmp2_u:2397": "sa vai durbrāhmaṇo nārhaḥ śrāddhādiṣu kadācana // KūrmP_2,21.29 //",
  "GP12kurmp2_u:2398": "śūdrapreṣyo bhṛto rājño vṛṣalo grāmayājakaḥ /",
  "GP12kurmp2_u:2399": "badhabandhopajīvī ca ṣaḍete brahmabandhavaḥ // KūrmP_2,21.30 //",
  "GP12kurmp2_u:2400": "dattānuyogān vṛtyarthaṃ patitān manurabravīt /",
  "GP12kurmp2_u:2401": "vedavikrāyiṇo hyete śrāddhādiṣu vigarhitāḥ // KūrmP_2,21.31 //",
  "GP12kurmp2_u:2402": "śrutivikrayiṇo ye tu parapūrvāsamudbhavāḥ /",
  "GP12kurmp2_u:2403": "asamānān yājayanti patitāste prakīrtitāḥ // KūrmP_2,21.32 //",
  "GP12kurmp2_u:2404": "asaṃskṛtādhyāpakā ye bhṛtyā vādhyāpayanti ye /",
  "GP12kurmp2_u:2405": "adhīyate tathā vedān patitāste prakīrtitāḥ // KūrmP_2,21.33 //",
  "GP12kurmp2_u:2406": "vṛddhaśrāvakanirgranthāḥ pañcarātravido janāḥ /",
  "GP12kurmp2_u:2407": "kāpālikāḥ pāśupatāḥ pāṣaṇḍā ye ca tadvidhāḥ // KūrmP_2,21.34 //",
  "GP12kurmp2_u:2408": "yasyāśnanti havīṃṣyete durātmānastu tāmasāḥ /",
  "GP12kurmp2_u:2409": "na tasya tad bhavecchrāddhaṃ pretya ceha phalapradam // KūrmP_2,21.35 //",
  "GP12kurmp2_u:2410": "anāśramo yo dvijaḥ syādāśramī vā nirarthakaḥ /",
  "GP12kurmp2_u:2411": "mithyāśramī ca te viprā vijñeyāḥ paṅktidūṣakāḥ // KūrmP_2,21.36 //",
  "GP12kurmp2_u:2412": "duścarmā kunakhī kuṣṭhī śvitrī ca śyāvadantakaḥ /",
  "GP12kurmp2_u:2413": "viddhaprajananaścaiva stenaḥ klībo 'tha nāstikaḥ // KūrmP_2,21.37 //",
  "GP12kurmp2_u:2414": "madyapo vṛṣalīsakto vīrahā didhiṣūpatiḥ /",
  "GP12kurmp2_u:2415": "āgāradāhī kuṇḍāśī somavikrayiṇo dvijāḥ // KūrmP_2,21.38 //",
  "GP12kurmp2_u:2416": "parivettā tathā hiṃstraḥ parivittirnirākṛtiḥ /",
  "GP12kurmp2_u:2417": "paunarbhavaḥ kusīdī ca tathā nakṣatradarśakaḥ // KūrmP_2,21.39 //",
  "GP12kurmp2_u:2418": "gītavāditranirato vyādhitaḥ kāṇa eva ca /",
  "GP12kurmp2_u:2419": "hīnāṅgaścātiriktāṅgo hyavakīrṇistathaiva ca // KūrmP_2,21.40 //",
  "GP12kurmp2_u:2420": "kanyādūṣī kuṇḍagolau abhiśasto 'tha devalaḥ /",
  "GP12kurmp2_u:2421": "mitradhruk piśunaścaiva nityaṃ bhāryānuvartakaḥ // KūrmP_2,21.41 //",
  "GP12kurmp2_u:2422": "mātāpitrorgurostyāgī dāratyāgī tathaiva ca /",
  "GP12kurmp2_u:2423": "gotrabhid bhraṣṭaśaucaśca kāṇḍaspṛṣṭastathaiva ca // KūrmP_2,21.42 //",
  "GP12kurmp2_u:2424": "anapatyaḥ kūṭasākṣī yācako raṅgajīvakaḥ /",
  "GP12kurmp2_u:2425": "samudrayāyī kṛtahā tathā samayabhedakaḥ // KūrmP_2,21.43 //",
  "GP12kurmp2_u:2426": "devanindāparaścaiva vedanindāratastathā /",
  "GP12kurmp2_u:2427": "dvijanindārataścaite varjyāḥ śrāddhādikarmasu // KūrmP_2,21.44 //",
  "GP12kurmp2_u:2428": "kṛtaghnaḥ piśunaḥ krūro nāstiko vedanindakaḥ /",
  "GP12kurmp2_u:2429": "mitradhruk kuhakaścaiva viśeṣāt paṅktidūṣakāḥ // KūrmP_2,21.45 //",
  "GP12kurmp2_u:2430": "sarve punarabhojyānnāstvadānārhāśca karmasu /",
  "GP12kurmp2_u:2431": "brahmabhāvanirastāśca varjanīyāḥ prayatnataḥ // KūrmP_2,21.46 //",
  "GP12kurmp2_u:2432": "śūdrānnarasapuṣṭāṅgaḥ saṃdhyopāsanavarjitaḥ /",
  "GP12kurmp2_u:2433": "mahāyajñavihīnaśca brāhmaṇaḥ paṅktidūṣakaḥ // KūrmP_2,21.47 //",
  "GP12kurmp2_u:2434": "adhītanāśanaścaiva snānahomavivarjitaḥ /",
  "GP12kurmp2_u:2435": "tāmaso rājasaścaiva brāhmaṇaḥ paṅktidūṣakaḥ // KūrmP_2,21.48 //",
  "GP12kurmp2_u:2436": "bahunātra kimuktena vihitān ye na kurvate /",
  "GP12kurmp2_u:2437": "ninditānācarantyete varjanīyāḥ prayatnataḥ // KūrmP_2,21.49 //",
  "GP12kurmp2_u:2438": "iti śrīkūrmapurāṇe ṣaṭsāhastryāṃ saṃhitāyāmuparivibhāge ekaviśo 'dhyāya",
  "GP12kurmp2_u:2439": "_____________________________________________________________",
  "GP12kurmp2_u:2440": "IN REE NICHT ZULÄSSIGE ZEICHEN:",
  "GP12kurmp2_u:2441": "vyāsa uvāca",
  "GP12kurmp2_u:2442": "gomayenodakairbhūmiṃ śodhayitvā samāhitaḥ /",
  "GP12kurmp2_u:2443": "saṃnipātya dvijān sarvān sādhubhiḥ saṃnimantrayet // KūrmP_2,22.1 //",
  "GP12kurmp2_u:2444": "śvo bhaviṣyati me śrāddhaṃ pūrvedyurabhipūjya ca /",
  "GP12kurmp2_u:2445": "asaṃbhave paredyurvā yathoktairlakṣaṇairyutān // KūrmP_2,22.2 //",
  "GP12kurmp2_u:2446": "tasya te pitaraḥ śrutvā śrāddhakālamupasthitam /",
  "GP12kurmp2_u:2447": "anyonyaṃ manasā dhyātvā saṃpatanti manojavāḥ // KūrmP_2,22.3 //",
  "GP12kurmp2_u:2448": "brāhmaṇaiste sahāśnanti pitaro hyantarikṣagāḥ /",
  "GP12kurmp2_u:2449": "vāyubhūtāstu tiṣṭhanti bhuktvā yānti parāṃ gatim // KūrmP_2,22.4 //",
  "GP12kurmp2_u:2450": "āmantritāśca te viprāḥ śrāddhakāla upasthite /",
  "GP12kurmp2_u:2451": "vaseyurniyatāḥ sarve brahmacaryaparāyaṇāḥ // KūrmP_2,22.5 //",
  "GP12kurmp2_u:2452": "akrodhano 'tvaro 'mattaḥ satyavādī samāhitaḥ /",
  "GP12kurmp2_u:2453": "bhāraṃ maithunamadhvānaṃ śrāddhakṛd varjayejjapam // KūrmP_2,22.6 //",
  "GP12kurmp2_u:2454": "āmantrito brāhmaṇo vā yo 'nyasmai kurute kṣaṇam /",
  "GP12kurmp2_u:2455": "sa yāti narakaṃ ghoraṃ sūkaratvāṃ prāyāti ca // KūrmP_2,22.7 //",
  "GP12kurmp2_u:2456": "āmantrayitvā yo mohādanyaṃ cāmantrayed dvijam /",
  "GP12kurmp2_u:2457": "sa tasmādadhikaḥ pāpī viṣṭhākīṭo 'bhijāyate // KūrmP_2,22.8 //",
  "GP12kurmp2_u:2458": "śrāddhe nimantrito vipro maithunaṃ yo 'dhigacchati /",
  "GP12kurmp2_u:2459": "brahmahatyāmavāpnoti tiryagyonau ca jāyate // KūrmP_2,22.9 //",
  "GP12kurmp2_u:2460": "nimantritastu yo vipro hyadhvānaṃ yāti durmatiḥ /",
  "GP12kurmp2_u:2461": "bhavanti pitarastasya taṃ māsaṃ pāṃśubhojanāḥ // KūrmP_2,22.10 //",
  "GP12kurmp2_u:2462": "nimantritastu yaḥ śrāddhe prakuryāt kalahaṃ dvijaḥ /",
  "GP12kurmp2_u:2463": "bhavanti tasya tanmāsaṃ pitaro malabhojanāḥ // KūrmP_2,22.11 //",
  "GP12kurmp2_u:2464": "tasmānnimantritaḥ śrāddhe niyatātmā bhaved dvijaḥ /",
  "GP12kurmp2_u:2465": "akrodhanaḥ śaucaparaḥ kartā caiva jitendriyaḥ // KūrmP_2,22.12 //",
  "GP12kurmp2_u:2466": "śvobhūte dakṣiṇāṃ gatvā diśaṃ darbhān samāhitaḥ /",
  "GP12kurmp2_u:2467": "samūlānāhared vāri dakṣiṇāgrān sunirmalān // KūrmP_2,22.13 //",
  "GP12kurmp2_u:2468": "dakṣiṇāpravaṇaṃ snigdhaṃ vibhaktaṃ śubhalakṣaṇam /",
  "GP12kurmp2_u:2469": "śuciṃ deśaṃ viviktaṃ ca gomayenopalepayet // KūrmP_2,22.14 //",
  "GP12kurmp2_u:2470": "nadītīreṣu tīrtheṣu svabhūmau caiva sānuṣu /",
  "GP12kurmp2_u:2471": "vivikteṣu ca tuṣyanti dattena pitaraḥ sadā // KūrmP_2,22.15 //",
  "GP12kurmp2_u:2472": "pārakye bhūmibhāge tu pitṝṇāṃ naiva nirvapet /",
  "GP12kurmp2_u:2473": "svāmibhistad vihanyeta mohād yat kriyate naraiḥ // KūrmP_2,22.16 //",
  "GP12kurmp2_u:2474": "aṭavyaḥ parvatāḥ puṇyāstīrthānyāyatanāni ca /",
  "GP12kurmp2_u:2475": "sarvāṇyasvāmikānyāhurna hi teṣu parigrahaḥ // KūrmP_2,22.17 //",
  "GP12kurmp2_u:2476": "tilān pravikiret tatra sarvato bandhayedajān /",
  "GP12kurmp2_u:2477": "asuropahataṃ sarvaṃ tilaiḥ śuddhyatyajena vā // KūrmP_2,22.18 //",
  "GP12kurmp2_u:2478": "tato 'nnaṃ bahusaṃskāraṃ naikavyañjanamacyutam /",
  "GP12kurmp2_u:2479": "coṣyapeyasamṛddhaṃ ca yathāśaktyā prakalpayet // KūrmP_2,22.19 //",
  "GP12kurmp2_u:2480": "tato nivṛtte madhyāhne luptalomanakhān dvijān /",
  "GP12kurmp2_u:2481": "abhigamya yathāmārgaṃ prayacched dantadhāvanam // KūrmP_2,22.20 //",
  "GP12kurmp2_u:2482": "tailamabhyañjanaṃ snānaṃ snānīyaṃ ca pṛthagvidham /",
  "GP12kurmp2_u:2483": "pātrairaudumbarairdadyād vaiśvadaivatyapūrvakam // KūrmP_2,22.21 //",
  "GP12kurmp2_u:2484": "tataḥ snātvā nivṛttebhyaḥ pratyutthāyakṛtāñjaliḥ /",
  "GP12kurmp2_u:2485": "pādyamācamanīyaṃ ca saṃprayacched yathākramam // KūrmP_2,22.22 //",
  "GP12kurmp2_u:2486": "ye cātra viśvedevānāṃ viprāḥ pūrvaṃ nimantritāḥ /",
  "GP12kurmp2_u:2487": "prāṅmukhānyāsanānyeṣāṃ tridarbhopahitāni ca // KūrmP_2,22.23 //",
  "GP12kurmp2_u:2488": "dakṣiṇāmukhayuktāni pitṝṇāmāsanāni ca /",
  "GP12kurmp2_u:2489": "dakṣiṇāgraikadarbhāṇi prokṣitāni tilodakaiḥ // KūrmP_2,22.24 //",
  "GP12kurmp2_u:2490": "teṣūpaveśayedetānāsanaṃ spṛśya sa dvijam /",
  "GP12kurmp2_u:2491": "āsadhvamiti saṃjalpan āsanāste pṛthak pṛthak // KūrmP_2,22.25 //",
  "GP12kurmp2_u:2492": "dvau daive prāṅmukhau pitrye trayaścodaṅmukhāstathā /",
  "GP12kurmp2_u:2493": "ekaikaṃ vā bhavet tatra devamātāmaheṣvapi // KūrmP_2,22.26 //",
  "GP12kurmp2_u:2494": "satkriyāṃ deśakālau ca śaucaṃ brāhmaṇasaṃpadam /",
  "GP12kurmp2_u:2495": "pañcaitān vistaro hanti tasmānneheta vistaram // KūrmP_2,22.27 //",
  "GP12kurmp2_u:2496": "api vā bhojayedekaṃ brāhmaṇaṃ vedapāragam /",
  "GP12kurmp2_u:2497": "śrutaśīlādisaṃpannamalakṣaṇavivarjitam // KūrmP_2,22.28 //",
  "GP12kurmp2_u:2498": "uddhṛtya pātre cānnaṃ tat sarvasmāt prakṛtāt punaḥ /",
  "GP12kurmp2_u:2499": "devatāyatane cāsmai nivedyānyatpravartayet // KūrmP_2,22.29 //",
  "GP12kurmp2_u:2500": "prāsyedagnau tadannaṃ tu dadyād vā brahmacāriṇe /",
  "GP12kurmp2_u:2501": "tasmādekamapi śreṣṭhaṃ vidvāṃsaṃ bhojayed dvijam // KūrmP_2,22.30 //",
  "GP12kurmp2_u:2502": "bhikṣuko brahmacārī vā bhojanārthamupasthitaḥ /",
  "GP12kurmp2_u:2503": "upaviṣṭeṣu yaḥ śrāddhe kāmaṃ tamapi bhojayet // KūrmP_2,22.31 //",
  "GP12kurmp2_u:2504": "atithiryasya nāśnāti na tacchrāddhaṃ praśasyate /",
  "GP12kurmp2_u:2505": "tasmāt prayatnācchrāddheṣu pūjyā hyatithayo dvijaiḥ // KūrmP_2,22.32 //",
  "GP12kurmp2_u:2506": "ātithyarahite śrāddhe bhuñjate ye dvijātayaḥ /",
  "GP12kurmp2_u:2507": "kākayoniṃ vrajantyete dātā caiva na saṃśayaḥ // KūrmP_2,22.33 //",
  "GP12kurmp2_u:2508": "hīnāṅgaḥ patitaḥ kuṣṭhī vraṇī pukkasanāstikau /",
  "GP12kurmp2_u:2509": "kukkuṭāḥ śūkarāḥ śvāno varjyāḥ śrāddheṣu dūrataḥ // KūrmP_2,22.34 //",
  "GP12kurmp2_u:2510": "bībhatsumaśuciṃ nagnaṃ mattaṃ dhūrtaṃ rajasvalām /",
  "GP12kurmp2_u:2511": "nīlakāṣāyavasanaṃ pāṣaṇḍāṃśca vivarjayet // KūrmP_2,22.35 //",
  "GP12kurmp2_u:2512": "yat tatra kriyate karma paitṛkaṃ brāhmaṇān prati /",
  "GP12kurmp2_u:2513": "tatsarvameva kartavyaṃ vaiśvadaivatyapūrvakam // KūrmP_2,22.36 //",
  "GP12kurmp2_u:2514": "yathopaviṣṭān sarvāṃstānalaṅkuryād vibhūṣaṇaḥ /",
  "GP12kurmp2_u:2515": "stragdāmabhiḥ śiroveṣṭairdhūpavāso 'nulepanaiḥ // KūrmP_2,22.37 //",
  "GP12kurmp2_u:2516": "tatastvāvāhayed devān brāhmaṇānāmanujñayā /",
  "GP12kurmp2_u:2517": "udaṅmukho yathānyāyaṃ viśve devāsa ityṛcā // KūrmP_2,22.38 //",
  "GP12kurmp2_u:2518": "dve pavitre gṛhītvātha bhājane kṣālite punaḥ /",
  "GP12kurmp2_u:2519": "śaṃ no devyā jalaṃ kṣiptvā yavo 'sīti yavāṃstathā // KūrmP_2,22.39 //",
  "GP12kurmp2_u:2520": "yā divyā iti mantraṇa haste tvarghaṃ vinikṣipet /",
  "GP12kurmp2_u:2521": "pradadyād gandhamālyāni dhūpādīni ca śaktitaḥ // KūrmP_2,22.40 //",
  "GP12kurmp2_u:2522": "apasavyaṃ tataḥ kṛtvā pitṝṇāṃ dakṣiṇāmukhaḥ /",
  "GP12kurmp2_u:2523": "āvāhanaṃ tataḥ kuryāduśantastvetyṛcā budhaḥ // KūrmP_2,22.41 //",
  "GP12kurmp2_u:2524": "āvāhya tadanujñāto japedāyantu nastataḥ /",
  "GP12kurmp2_u:2525": "śaṃ no devyodakaṃ pātre tilo 'sīti tilāṃstathā // KūrmP_2,22.42 //",
  "GP12kurmp2_u:2526": "kṣiptvā cārghaṃ yathāpūrvaṃ dattvā hasteṣu vai punaḥ /",
  "GP12kurmp2_u:2527": "saṃstravāṃśca tataḥ sarvān pātre kuryāt samāhitaḥ /",
  "GP12kurmp2_u:2528": "pitṛbhyaḥ sthānametena nyubjaṃ pātraṃ nidhāpayet // KūrmP_2,22.43 //",
  "GP12kurmp2_u:2529": "agnau kariṣyetyādāya pṛcchatyannaṃ ghṛtaplutam /",
  "GP12kurmp2_u:2530": "kuruṣvetyabhyanujñāto juhuyādupavītavān // KūrmP_2,22.44 //",
  "GP12kurmp2_u:2531": "yajñopavītinā homaḥ kartavyaḥ kuśapāṇinā /",
  "GP12kurmp2_u:2532": "prācīnāvītinā pitryaṃ vaiśvadevaṃ tu homavat // KūrmP_2,22.45 //",
  "GP12kurmp2_u:2533": "dakṣiṇaṃ pātayejjānuṃ devān paricaran pumān /",
  "GP12kurmp2_u:2534": "pitṛṇāṃ paricaryāsu pātayeditaraṃ tathā // KūrmP_2,22.46 //",
  "GP12kurmp2_u:2535": "somāya vai pitṛmate svadhā nama iti bruvan /",
  "GP12kurmp2_u:2536": "agnaye kavyavāhanāya svadheti juhuyāt tataḥ // KūrmP_2,22.47 //",
  "GP12kurmp2_u:2537": "agnyabhāve tu viprasya pāṇāvevopapādayet /",
  "GP12kurmp2_u:2538": "mahādevāntike vātha goṣṭhe vā susamāhitaḥ // KūrmP_2,22.48 //",
  "GP12kurmp2_u:2539": "tatastairabhyanujñāto gatvā vai dakṣiṇāṃ diśam /",
  "GP12kurmp2_u:2540": "gomayenopatipyorvoṃ sthānaṃ kṛtvā tu saikatam // KūrmP_2,22.49 //",
  "GP12kurmp2_u:2541": "maṇḍalaṃ caturastraṃ vā dakṣiṇāvanataṃ śubham /",
  "GP12kurmp2_u:2542": "trirullikhet tasya madhyaṃ darbheṇaikena caiva hi // KūrmP_2,22.50 //",
  "GP12kurmp2_u:2543": "tataḥ saṃstīrya tatsthāne darbhān vaidakṣiṇāgrakān /",
  "GP12kurmp2_u:2544": "trīn piṇḍān nirvapet tatra haviḥ śeṣātsamāhitaḥ // KūrmP_2,22.51 //",
  "GP12kurmp2_u:2545": "nyupya piṇḍāṃstu taṃ hastaṃ nimṛjyāllepabhāginām /",
  "GP12kurmp2_u:2546": "teṣu darbheṣvathācamya trirāyamya śanairasūn /",
  "GP12kurmp2_u:2547": "tadannaṃ tu namaskuryāt pitṝneva ca mantravit // KūrmP_2,22.52 //",
  "GP12kurmp2_u:2548": "udakaṃ ninayeccheṣaṃ śanaiḥ piṇḍāntike punaḥ /",
  "GP12kurmp2_u:2549": "avajighrecca tān piṇḍān yathānyuptān samāhitaḥ // KūrmP_2,22.53 //",
  "GP12kurmp2_u:2550": "atha piṇḍāvaśiṣṭānnaṃ vidhinā bhojayed dvijān /",
  "GP12kurmp2_u:2551": "māṃsānyapūpān vividhān dadyāt kṛsarapāyasam // KūrmP_2,22.54 //",
  "GP12kurmp2_u:2552": "sūpaśākaphalānīkṣūn payo dadhi ghṛtaṃ madhu /",
  "GP12kurmp2_u:2553": "annaṃ caiva yathākāmaṃ vividhaṃ bhakṣyapeyakam // KūrmP_2,22.55 //",
  "GP12kurmp2_u:2554": "yad yadiṣṭaṃ dvijendrāṇāṃ tatsarvaṃ vinivedayet /",
  "GP12kurmp2_u:2555": "dhānyāṃstilāṃśca vividhān śarkarā vividhāstathā // KūrmP_2,22.56 //",
  "GP12kurmp2_u:2556": "uṣṇamannaṃ dvijātibhyo dātavyaṃ śreya icchatā /",
  "GP12kurmp2_u:2557": "anyatra phalamūlebhyaḥ pānakebhyastathaiva ca // KūrmP_2,22.57 //",
  "GP12kurmp2_u:2558": "nāśrūṇi pātayejjātu na kupyennānṛtaṃ vadet /",
  "GP12kurmp2_u:2559": "na pādena spṛśedannaṃ na caitadavadhūnayet // KūrmP_2,22.58 //",
  "GP12kurmp2_u:2560": "krodhena caiva yat dattaṃ yad bhuktaṃ tvarayā punaḥ /",
  "GP12kurmp2_u:2561": "yātudhānā vilumpanti jalpatā copapāditam // KūrmP_2,22.59 //",
  "GP12kurmp2_u:2562": "svinnagātro na tiṣṭheta sannidhau tu dvijanmanām /",
  "GP12kurmp2_u:2563": "na cātra śyenakākādīn pakṣiṇaḥ pratiṣedhayet /",
  "GP12kurmp2_u:2564": "tadrūpāḥ pitarastatra samāyānti bubhukṣavaḥ // KūrmP_2,22.60 //",
  "GP12kurmp2_u:2565": "na dadyāt tatra hastena pratyakṣalavaṇaṃ tathā /",
  "GP12kurmp2_u:2566": "na cāyasena pātreṇa na caivāśraddhayā punaḥ // KūrmP_2,22.61 //",
  "GP12kurmp2_u:2567": "kāñcanena tu pātreṇa rājataudumbareṇa vā /",
  "GP12kurmp2_u:2568": "dattamakṣayatāṃ yāti khaḍgena ca viśeṣataḥ // KūrmP_2,22.62 //",
  "GP12kurmp2_u:2569": "pātre tu mṛṇmaye yo vai śrāddhe bhojayate pitan /",
  "GP12kurmp2_u:2570": "sa yāti narakaṃ ghoraṃ bhoktā caiva purodhasaḥ // KūrmP_2,22.63 //",
  "GP12kurmp2_u:2571": "na paṅktyāṃ viṣamaṃ dadyānna yācenna ca dāpayet /",
  "GP12kurmp2_u:2572": "yācitā dāpitā dātā narakān yānti dāruṇān // KūrmP_2,22.64 //",
  "GP12kurmp2_u:2573": "bhuñjīran vāgyatāḥ śiṣṭā na brūyuḥ prākṛtān guṇān /",
  "GP12kurmp2_u:2574": "tāvaddhi pitaro 'śnanti yāvannoktā havirguṇāḥ // KūrmP_2,22.65 //",
  "GP12kurmp2_u:2575": "nāgrāsanopaviṣṭastu bhuñjota prathamaṃ dvijaḥ /",
  "GP12kurmp2_u:2576": "bahūnāṃ paśyatāṃ so 'jñaḥ paṅktyā harati kilbiṣam // KūrmP_2,22.66 //",
  "GP12kurmp2_u:2577": "na kiñcid varjayecchrāddhe niyuktastu dvijottamaḥ /",
  "GP12kurmp2_u:2578": "na māṃsaṃ pratiṣedheta na cānyasyānnamīkṣayet // KūrmP_2,22.67 //",
  "GP12kurmp2_u:2579": "yo nāśnāti dvijo māṃsaṃ niyuktaḥ pitṛkarmaṇi /",
  "GP12kurmp2_u:2580": "sa pretya paśutāṃ yāti saṃbhavānekaviṃśatim // KūrmP_2,22.68 //",
  "GP12kurmp2_u:2581": "svādhyāyaṃ śrāvayedeṣāṃ dharmaśāstrāṇi caiva hi /",
  "GP12kurmp2_u:2582": "itihāsapurāṇāni śrāddhakalpāṃśca śobhanān // KūrmP_2,22.69 //",
  "GP12kurmp2_u:2583": "tato 'nnamutsṛjed bhukte agrato vikiran bhuvi /",
  "GP12kurmp2_u:2584": "pṛṣṭvā tṛptāḥ stha ityevaṃ tṛptānācāmayet tataḥ // KūrmP_2,22.70 //",
  "GP12kurmp2_u:2585": "ācāntānanujānīyādabhito ramyatāmiti /",
  "GP12kurmp2_u:2586": "svadhāstviti ca taṃ brūyurbrāhmaṇāstadanantaram // KūrmP_2,22.71 //",
  "GP12kurmp2_u:2587": "tato bhuktavatāṃ teṣāmannaśeṣaṃ nivedayet /",
  "GP12kurmp2_u:2588": "yathā brūyustathā kuryādanujñātastu vai dvijaiḥ // KūrmP_2,22.72 //",
  "GP12kurmp2_u:2589": "pitrye svadita ityeva vākyaṃ goṣṭheṣu sūnṛtam /",
  "GP12kurmp2_u:2590": "saṃpannamityabhyudaye daive rocata ityapi // KūrmP_2,22.73 //",
  "GP12kurmp2_u:2591": "visṛjya brāhmaṇāṃstān vai daivapūrvaṃ tu vāgyataḥ /",
  "GP12kurmp2_u:2592": "dakṣiṇāṃ diśamākāṅ kṣanyācetemān varān pitṝn // KūrmP_2,22.74 //",
  "GP12kurmp2_u:2593": "dātāro no 'bhivardhantāṃ vedāḥ saṃtatireva ca /",
  "GP12kurmp2_u:2594": "śraddhā ca no mā vyagamad bahudeyaṃ ca nosttviti // KūrmP_2,22.75 //",
  "GP12kurmp2_u:2595": "piṇḍāṃstu go 'javiprebhyo dadyādagnau jale 'pi vā /",
  "GP12kurmp2_u:2596": "madhyamaṃ tu tataḥ piṇḍamadyāt patnī sutārthinī // KūrmP_2,22.76 //",
  "GP12kurmp2_u:2597": "prakṣālya hastāvācamya jñātīn śeṣeṇa toṣayet /",
  "GP12kurmp2_u:2598": "jñātiṣvapi catuṣṭeṣu svān bhṛtyān bhojayot tataḥ /",
  "GP12kurmp2_u:2599": "paścāt svayaṃ ca patnībhiḥ śeṣamannaṃ samācaret // KūrmP_2,22.77 //",
  "GP12kurmp2_u:2600": "nodvāsayet taducchiṣṭaṃ yāvannāstaṅgato raviḥ /",
  "GP12kurmp2_u:2601": "brahmacārī bhavetāṃ tu dampatī rajanīṃ tu tām // KūrmP_2,22.78 //",
  "GP12kurmp2_u:2602": "dattvā śrāddhaṃ tathā bhuktvā sevate yastu maithunam /",
  "GP12kurmp2_u:2603": "mahārauravamāsādya kīṭayoniṃ vrajet punaḥ // KūrmP_2,22.79 //",
  "GP12kurmp2_u:2604": "śucirakrodhanaḥ śāntaḥ satyavādī samāhitaḥ /",
  "GP12kurmp2_u:2605": "svādhyāyaṃ ca tathādhvānaṃ kartā bhoktā ca varjayet // KūrmP_2,22.80 //",
  "GP12kurmp2_u:2606": "śrāddhaṃ bhuktvā paraśrāddhaṃ bhuñjate ye dvijātayaḥ /",
  "GP12kurmp2_u:2607": "mahāpātikibhistulyā yānti te narakān bahūn // KūrmP_2,22.81 //",
  "GP12kurmp2_u:2608": "eṣa vo vihitaḥ samyak śrāddhakalpaḥ sanātanaḥ /",
  "GP12kurmp2_u:2609": "āmena vartayennityamudāsīno 'tha tattvavit // KūrmP_2,22.82 //",
  "GP12kurmp2_u:2610": "anagniradhvago vāpi tathaiva vyasanānvitaḥ /",
  "GP12kurmp2_u:2611": "āmaśrāddhaṃ dvijaḥ kuryād vidhijñaḥ śraddhayānvitaḥ /",
  "GP12kurmp2_u:2612": "tenāgnau karaṇaṃ kuryāt piṇḍāṃstenaiva nirvapet // KūrmP_2,22.83 //",
  "GP12kurmp2_u:2613": "yo 'nena vidhinā śrāddhaṃ kuryāt saṃyatamānasaḥ /",
  "GP12kurmp2_u:2614": "vyapetakalpaṣo nityaṃ yogināṃ vartate padam // KūrmP_2,22.84 //",
  "GP12kurmp2_u:2615": "tasmāt sarvaprayatnena śrāddhaṃ kuryād dvijottamaḥ /",
  "GP12kurmp2_u:2616": "ārādhito bhavedīśastena samyak sanātanaḥ // KūrmP_2,22.85 //",
  "GP12kurmp2_u:2617": "api mūlairphalairvāpi prakuryānnirdhano dvijaḥ /",
  "GP12kurmp2_u:2618": "tilodakaistarpayed vā pitṝn snātvā samāhitaḥ // KūrmP_2,22.86 //",
  "GP12kurmp2_u:2619": "na jīvatpitṛko dadyāddhomāntaṃ cābhidhīyate /",
  "GP12kurmp2_u:2620": "yeṣāṃ vāpi pitā dadyāt teṣāṃ caike pracakṣate // KūrmP_2,22.87 //",
  "GP12kurmp2_u:2621": "pitā pitāmahaścaiva tathaiva prapitāmahaḥ /",
  "GP12kurmp2_u:2622": "yo yasya mriyate tasmai deyaṃ nānyasya tena tu // KūrmP_2,22.88 //",
  "GP12kurmp2_u:2623": "bhojayed vāpi jīvantaṃ yathākāmaṃ tu bhaktitaḥ /",
  "GP12kurmp2_u:2624": "na jīvantamatikramya dadāti śrūyate śrutiḥ // KūrmP_2,22.89 //",
  "GP12kurmp2_u:2625": "dvyāmuṣyāyaṇiko dadyād bījikṣetrikayoḥ samam /",
  "GP12kurmp2_u:2626": "ṛkyādardhaṃ samādadyānniyogotpādito yadi // KūrmP_2,22.90 //",
  "GP12kurmp2_u:2627": "aniyuktaḥ suto yaśca śulkato jāyate tviha /",
  "GP12kurmp2_u:2628": "pradadyād bījine piṇḍaṃ kṣetriṇe tu tato 'nyathā // KūrmP_2,22.91 //",
  "GP12kurmp2_u:2629": "dvau piṇḍau nirvapet tābhyāṃ kṣetriṇe bījine tathā /",
  "GP12kurmp2_u:2630": "kīrtayedatha caikasmin bījinaṃ kṣetriṇaṃ tataḥ // KūrmP_2,22.92 //",
  "GP12kurmp2_u:2631": "mṛtāhani tu kartavyamekodiṣṭaṃ vidhānataḥ /",
  "GP12kurmp2_u:2632": "aśauce sve parikṣīṇe kāmyaṃ vai kāmataḥ punaḥ // KūrmP_2,22.93 //",
  "GP12kurmp2_u:2633": "pūrvāhne caiva kartavyaṃ śrāddhamabhyudayārthinā /",
  "GP12kurmp2_u:2634": "devavatsarvameva syād yavaiḥ kāryā tilakriyā // KūrmP_2,22.94 //",
  "GP12kurmp2_u:2635": "darbhāśca ṛjavaḥ kāryā yugmān vai bhojayed dvijān /",
  "GP12kurmp2_u:2636": "nāndīmukhāstu pitaraḥ prīyantāmiti vācayet // KūrmP_2,22.95 //",
  "GP12kurmp2_u:2637": "mātṛśrāddhaṃ tu pūrvaṃ syāt pitṝṇāṃ syādanantaram /",
  "GP12kurmp2_u:2638": "tato mātāmahānāṃ tu vṛddhau śrāddhatrayaṃ smṛtam // KūrmP_2,22.96 //",
  "GP12kurmp2_u:2639": "davapūrvaṃ pradadyād vai na kuryādapradakṣiṇam /",
  "GP12kurmp2_u:2640": "prāṅmukho nirvapet piṇḍānupavītī samāhitaḥ // KūrmP_2,22.97 //",
  "GP12kurmp2_u:2641": "pūrvaṃ tu mātaraḥ pūjyā bhaktyā vai sagaṇeśvarāḥ /",
  "GP12kurmp2_u:2642": "sthaṇḍileṣu vicitreṣu pratimāsu dvijātiṣu // KūrmP_2,22.98 //",
  "GP12kurmp2_u:2643": "puṣperdhūpaiśca naivedyairgandhādyairbhūṣaṇairapi /",
  "GP12kurmp2_u:2644": "pūjayitvā mātṛgaṇaṃ kūryācchrāddhatrayaṃ budhaḥ // KūrmP_2,22.99 //",
  "GP12kurmp2_u:2645": "akṛtvā mātṛyāgaṃ tu yaḥ śrāddhaṃ pariveṣayet /",
  "GP12kurmp2_u:2646": "tasya krodhasamāviṣṭā hiṃsāmicchanti mātaraḥ // KūrmP_2,22.100 //",
  "GP12kurmp2_u:2647": "iti śrīkūrmapurāṇe ṣaṭsāhastryāṃ saṃhitāyāmuparivibhāge dvāviśo 'dhyāyaḥ",
  "GP12kurmp2_u:2648": "_____________________________________________________________",
  "GP12kurmp2_u:2649": "IN REE NICHT ZULÄSSIGE ZEICHEN:",
  "GP12kurmp2_u:2650": "vyāsa uvāca",
  "GP12kurmp2_u:2651": "daśāhaṃ prāhurāśaucaṃ sapiṇḍeṣu vipaścitaḥ /",
  "GP12kurmp2_u:2652": "mṛteṣu vātha jāteṣu brāhmaṇānāṃ dvijottamāḥ // KūrmP_2,23.1 //",
  "GP12kurmp2_u:2653": "nityāni caiva karmāṇi kāmyāni ca viśeṣataḥ /",
  "GP12kurmp2_u:2654": "nakuryād vihitaṃ kiñcit svādhyāyaṃ manasāpica // KūrmP_2,23.2 //",
  "GP12kurmp2_u:2655": "śucīnakrodhanān bhūmyān śālāgnau bhāvayed dvijān /",
  "GP12kurmp2_u:2656": "śuṣkānnena phalairvāpi vaitānaṃ juhuyāt tathā // KūrmP_2,23.3 //",
  "GP12kurmp2_u:2657": "na spṛśeyurimānanye na ca tebhyaḥ samāharet /",
  "GP12kurmp2_u:2658": "caturthe pañcame vāhni saṃsparśaḥ kathito budhaiḥ // KūrmP_2,23.4 //",
  "GP12kurmp2_u:2659": "sūtake tu sapiṇḍānāṃ saṃsparśo na praduṣyati /",
  "GP12kurmp2_u:2660": "sūtakaṃ sūtikāṃ caiva varjayitvā nṛṇāṃ punaḥ // KūrmP_2,23.5 //",
  "GP12kurmp2_u:2661": "adhīyānastathā yajvā vedavicca pitā bhavet /",
  "GP12kurmp2_u:2662": "saṃspṛśyāḥ sarva evaite snānānmātā daśāhataḥ // KūrmP_2,23.6 //",
  "GP12kurmp2_u:2663": "daśāhaṃ nirguṇe proktamaśaucaṃ cātinirguṇe /",
  "GP12kurmp2_u:2664": "ekadvitriguṇairyuktaṃ catustryekadinaiḥ śuciḥ // KūrmP_2,23.7 //",
  "GP12kurmp2_u:2665": "daśāhāt tu paraṃ samyagadhīyīta juhoti ca /",
  "GP12kurmp2_u:2666": "caturthe tasya saṃsparśaṃ manurāha prajāpatiḥ // KūrmP_2,23.8 //",
  "GP12kurmp2_u:2667": "kriyāhīnasya mūrkhasya mahārogiṇa eva ca /",
  "GP12kurmp2_u:2668": "yatheṣṭācaraṇasyāhurmaraṇāntamaśauvakam // KūrmP_2,23.9 //",
  "GP12kurmp2_u:2669": "trirātraṃ daśarātraṃ vā brāhmaṇānāmaśaucakam /",
  "GP12kurmp2_u:2670": "prāksaṃskārāt trirātraṃ syāt tasmādūrdhvaṃ daśāhakam // KūrmP_2,23.10 //",
  "GP12kurmp2_u:2671": "ūnadvivārṣike prete mātāpitrostadiṣyate /",
  "GP12kurmp2_u:2672": "trirātreṇa śucistvanyo yadi hyatyantanirguṇaḥ // KūrmP_2,23.11 //",
  "GP12kurmp2_u:2673": "adantajātamaraṇe pitrorekāhamiṣyate /",
  "GP12kurmp2_u:2674": "jātadante trirātraṃ syād yadi syātāṃ tu nirguṇau // KūrmP_2,23.12 //",
  "GP12kurmp2_u:2675": "ādantajananāt sadya ācaulādekarātrakam /",
  "GP12kurmp2_u:2676": "trirātramaupanayanāt sapiṇḍānāmudāhṛtam // KūrmP_2,23.13 //",
  "GP12kurmp2_u:2677": "jātamātrasya bālasya yadi syānmaraṇaṃ pituḥ /",
  "GP12kurmp2_u:2678": "mātuśca sūtakaṃ tat syāt pitā syāt spṛśya eva ca // KūrmP_2,23.14 //",
  "GP12kurmp2_u:2679": "sadyaḥ śaucaṃ sapiṇḍānāṃ kartavyaṃ sodarasya ca /",
  "GP12kurmp2_u:2680": "ūrdhvaṃ daśāhādekāhaṃ sodaro yadi nirguṇaḥ // KūrmP_2,23.15 //",
  "GP12kurmp2_u:2681": "athordhvaṃ dantajananāt sapiṇḍānāmaśaucakam /",
  "GP12kurmp2_u:2682": "ekarātraṃ nirguṇānāṃ cailādūrdhvaṃ trirātrakam // KūrmP_2,23.16 //",
  "GP12kurmp2_u:2683": "adantajātamaraṇaṃ saṃbhaved yadi sattamāḥ /",
  "GP12kurmp2_u:2684": "ekarātraṃ sapiṇḍānāṃ yadi te 'tyantanirguṇāḥ // KūrmP_2,23.17 //",
  "GP12kurmp2_u:2685": "vratādeśāt sapiṇḍānāmarvāk snānaṃ vidhīyate /",
  "GP12kurmp2_u:2686": "sarveṣāmeva guṇināmūrdhvaṃ tu viṣamaṃ punaḥ // KūrmP_2,23.18 //",
  "GP12kurmp2_u:2687": "arvāk ṣaṇmāsataḥ strīṇāṃ yadi syād garbhasaṃstravaḥ /",
  "GP12kurmp2_u:2688": "tadā māsasamaistāsāmaśaucaṃ divasaiḥ smṛtam // KūrmP_2,23.19 //",
  "GP12kurmp2_u:2689": "tata ūrdhvaṃ tu patane strīṇāṃ dvādaśarātrikam /",
  "GP12kurmp2_u:2690": "sadyaḥ śaucaṃ sapiṇḍānāṃ garbhastrāvācca vā tataḥ // KūrmP_2,23.20 //",
  "GP12kurmp2_u:2691": "garbhacyutāvahorātraṃ sapiṇḍe 'tyantanirguṇe /",
  "GP12kurmp2_u:2692": "yatheṣṭācaraṇe jñātau trirātramiti niścayaḥ // KūrmP_2,23.21 //",
  "GP12kurmp2_u:2693": "yadi syāt sūtake sūtirmaraṇe vā mṛtirbhavet /",
  "GP12kurmp2_u:2694": "śeṣeṇaiva bhavecchuddhirahaḥ śeṣe trirātrakam // KūrmP_2,23.22 //",
  "GP12kurmp2_u:2695": "maraṇotpattiyoge tu maraṇācchuddhiriṣyate /",
  "GP12kurmp2_u:2696": "aghavṛddhimadāśaucamūrghvaṃ cet tena śudhyati // KūrmP_2,23.23 //",
  "GP12kurmp2_u:2697": "atha cet pañcamīrātrimatītya parato bhavet /",
  "GP12kurmp2_u:2698": "aghavṛddhimadāśaucaṃ tadā pūrveṇa śudhyati // KūrmP_2,23.24 //",
  "GP12kurmp2_u:2699": "deśāntaragataṃ śrutvā sūtakaṃ śāvameva tu /",
  "GP12kurmp2_u:2700": "tāvadaprayato martyo yāvaccheṣaḥ samāpyate // KūrmP_2,23.25 //",
  "GP12kurmp2_u:2701": "atīte sūtake proktaṃ sapiṇḍānāṃ trirātrakam /",
  "GP12kurmp2_u:2702": "tathaiva maraṇe snānamūrdhvaṃ saṃvatsarād yadi // KūrmP_2,23.26 //",
  "GP12kurmp2_u:2703": "vedāntaviccādhīyāno yo 'gnimān vṛttikarṣitaḥ /",
  "GP12kurmp2_u:2704": "sadyaḥ śaucaṃ bhavet tasya sarvāvasthāsu sarvadā // KūrmP_2,23.27 //",
  "GP12kurmp2_u:2705": "strīṇāmasaṃskṛtānāṃ tu pradānāt pūrvataḥ sadā /",
  "GP12kurmp2_u:2706": "sapiṇḍānāṃ trirātraṃ syāt saṃskāre bhartureva hi // KūrmP_2,23.28 //",
  "GP12kurmp2_u:2707": "ahastvadattakanyānāmaśaucaṃ maraṇe smṛtam /",
  "GP12kurmp2_u:2708": "ūnadvivarṣānmaraṇe sadyaḥ śaucamudāhṛtam // KūrmP_2,23.29 //",
  "GP12kurmp2_u:2709": "ādantāt sodare sadya ācaulādekarātrakam /",
  "GP12kurmp2_u:2710": "āpradānāt trirātraṃ syād daśarātramataḥ param // KūrmP_2,23.30 //",
  "GP12kurmp2_u:2711": "mātāmahānāṃ maraṇe trirātraṃ syādaśaucakam /",
  "GP12kurmp2_u:2712": "ekodakānāṃ maraṇe sūtake caitadeva hi // KūrmP_2,23.31 //",
  "GP12kurmp2_u:2713": "pakṣiṇī yonisambandhe bāndhaveṣu tathaiva ca /",
  "GP12kurmp2_u:2714": "ekarātraṃ samuddiṣṭaṃ gurau sabrahmacāriṇi // KūrmP_2,23.32 //",
  "GP12kurmp2_u:2715": "prete rājani sajyotiryasya syād viṣaye sthitiḥ /",
  "GP12kurmp2_u:2716": "gṛhe mṛtāsu dattāsu kanyakāsu tryahaṃ pituḥ // KūrmP_2,23.33 //",
  "GP12kurmp2_u:2717": "parapūrvāsu bhāryāsu putreṣu kṛtakeṣu ca /",
  "GP12kurmp2_u:2718": "trirātraṃ syāt tathācārye svabhāryāsvanyagāsu ca // KūrmP_2,23.34 //",
  "GP12kurmp2_u:2719": "ācāryaputre patnyāṃ ca ahorātramudāhṛtam /",
  "GP12kurmp2_u:2720": "ekāhaṃ syādupādhyāye svagrāme śrotriye 'pi ca // KūrmP_2,23.35 //",
  "GP12kurmp2_u:2721": "trirātramasapiṇḍeṣu svagṛhe saṃsthiteṣu ca /",
  "GP12kurmp2_u:2722": "ekāhaṃ cāsvavarye syādekarātraṃ tadiṣyate // KūrmP_2,23.36 //",
  "GP12kurmp2_u:2723": "trirātraṃ śvaśrūmaraṇe śvaśure vai tadeva hi /",
  "GP12kurmp2_u:2724": "sadyaḥ śaucaṃ samuddiṣṭaṃ sagotre saṃsthite sati // KūrmP_2,23.37 //",
  "GP12kurmp2_u:2725": "śuddhyed vipro daśāhena dvādaśāhena bhūmipaḥ /",
  "GP12kurmp2_u:2726": "vaiśyaḥ pañcadaśāhena śūdro māsena śudyati // KūrmP_2,23.38 //",
  "GP12kurmp2_u:2727": "kṣatraviṭśūdradāyādā ye syurviprasya bāndhavāḥ /",
  "GP12kurmp2_u:2728": "teṣāmaśauce viprasya daśāhācchuddhiriṣyate // KūrmP_2,23.39 //",
  "GP12kurmp2_u:2729": "rājanyavaiśyāvapyevaṃ hīnavarṇāsu yoniṣu /",
  "GP12kurmp2_u:2730": "svameva śaucaṃ kuryātāṃ viśuddhyarthamasaṃśayam // KūrmP_2,23.40 //",
  "GP12kurmp2_u:2731": "sarve tūttaravarṇānāmaśaucaṃ kuryurādṛtāḥ /",
  "GP12kurmp2_u:2732": "tadvarṇavidhidṛṣṭena svaṃ tu śaucaṃ svayoniṣu // KūrmP_2,23.41 //",
  "GP12kurmp2_u:2733": "ṣaḍrātraṃ vā trirātraṃ syādekarātraṃ krameṇa hi /",
  "GP12kurmp2_u:2734": "vaiśyakṣatriyaviprāṇāṃ śūdreṣvāśaucameva tu // KūrmP_2,23.42 //",
  "GP12kurmp2_u:2735": "ardhamāso 'tha ṣaḍrātraṃ trirātraṃ dvijapuṅgavāḥ /",
  "GP12kurmp2_u:2736": "śūdrakṣatriyaviprāṇāṃ vaiśyeṣvāśaucamiṣyate // KūrmP_2,23.43 //",
  "GP12kurmp2_u:2737": "ṣaḍrātraṃ vai daśāhaṃ ca viprāṇāṃ vaiśyaśūdrayoḥ /",
  "GP12kurmp2_u:2738": "aśaucaṃ kṣatriye proktaṃ krameṇa dvijapuṅgavāḥ // KūrmP_2,23.44 //",
  "GP12kurmp2_u:2739": "śūdraviṭkṣatriyāṇāṃ tu brāhmaṇe saṃsthite sati /",
  "GP12kurmp2_u:2740": "daśarātreṇa śuddhiḥ syādityāha kamalodbhavaḥ // KūrmP_2,23.45 //",
  "GP12kurmp2_u:2741": "asapiṇḍaṃ dvijaṃ pretaṃ vipro nirhṛtya bandhuvat /",
  "GP12kurmp2_u:2742": "aśitvā ca sahoṣitvā daśarātreṇa śudhyati // KūrmP_2,23.46 //",
  "GP12kurmp2_u:2743": "yadyannamatti teṣāṃ tu trirātreṇa tataḥ śuciḥ /",
  "GP12kurmp2_u:2744": "anadannannamahnaiva na ca tasmin gṛhe vaset // KūrmP_2,23.47 //",
  "GP12kurmp2_u:2745": "sodakeṣvetadeva syānmāturāpteṣu bandhuṣu /",
  "GP12kurmp2_u:2746": "daśāhena śavasparśe sapiṇḍaścaiva śudhyati // KūrmP_2,23.48 //",
  "GP12kurmp2_u:2747": "yadi nirharati pretaṃ prolabhākrāntamānasaḥ /",
  "GP12kurmp2_u:2748": "daśāhena dvijaḥ śudhyed dvādaśāhena bhūmipaḥ // KūrmP_2,23.49 //",
  "GP12kurmp2_u:2749": "ardhamāsena vaiśyastu śūdro māsena śudhyati /",
  "GP12kurmp2_u:2750": "ṣaḍrātreṇāthavā sarve trirātreṇāthavā punaḥ // KūrmP_2,23.50 //",
  "GP12kurmp2_u:2751": "anāthaṃ caiva nirhṛtya brāhmaṇaṃ dhanavarjitam /",
  "GP12kurmp2_u:2752": "snātvā saṃprāśya tu ghṛtaṃ śudhyanti brāhmaṇādayaḥ // KūrmP_2,23.51 //",
  "GP12kurmp2_u:2753": "avaraśced varaṃ varṇamavaraṃ vā varo yadi /",
  "GP12kurmp2_u:2754": "aśauce saṃspṛśet snehāt tadāśaucena śudhyati // KūrmP_2,23.52 //",
  "GP12kurmp2_u:2755": "pretībhūtaṃ dvijaṃ vipro yo 'nugacchata kāmataḥ /",
  "GP12kurmp2_u:2756": "snātvā sacailaṃ spṛṣṭvāgniṃ ghṛtaṃ prāśya viśudhyati // KūrmP_2,23.53 //",
  "GP12kurmp2_u:2757": "ekāhāt kṣatriye śuddhirvaiśye syācca dvyahena tu /",
  "GP12kurmp2_u:2758": "śūdre dinatrayaṃ proktaṃ prāṇāyāmaśataṃ punaḥ // KūrmP_2,23.54 //",
  "GP12kurmp2_u:2759": "anasthisaṃcite śūdre rauti ced brāhmaṇaḥ svakaiḥ /",
  "GP12kurmp2_u:2760": "trirātraṃ syāt tathāśaucamekāhaṃ tvanyathā smṛtam // KūrmP_2,23.55 //",
  "GP12kurmp2_u:2761": "asthisaṃcayanādarvāgekāhaṃ kṣatravaiśyayoḥ /",
  "GP12kurmp2_u:2762": "anyathā caiva sajyotirbrāhmaṇe snānameva tu // KūrmP_2,23.56 //",
  "GP12kurmp2_u:2763": "anasthisaṃcit vipre brāhmaṇo rauti cet tadā /",
  "GP12kurmp2_u:2764": "snānenaiva bhavecchuddhiḥ sacailena na saṃśayaḥ // KūrmP_2,23.57 //",
  "GP12kurmp2_u:2765": "yastaiḥ sahāśanaṃ kuryācchayanādīni caiva hi /",
  "GP12kurmp2_u:2766": "bāndhavo vāparo vāpi sa daśāhena śudhyati // KūrmP_2,23.58 //",
  "GP12kurmp2_u:2767": "yasteṣāmannamaśnāti sakṛdevāpi kāmataḥ /",
  "GP12kurmp2_u:2768": "tadāśauce nivṛtte 'sau snānaṃ kṛtvā viśudhyati // KūrmP_2,23.59 //",
  "GP12kurmp2_u:2769": "yāvattadannamaśnāti durbhikṣopahato naraḥ /",
  "GP12kurmp2_u:2770": "tāvantyahānyaśaucaṃ syāt prāyaścittaṃ tataścaret // KūrmP_2,23.60 //",
  "GP12kurmp2_u:2771": "dāhādyaśaucaṃ kartavyaṃ dvijānāmagnihotriṇām /",
  "GP12kurmp2_u:2772": "sapiṇḍānāṃ tu maraṇe maraṇāditareṣu ca // KūrmP_2,23.61 //",
  "GP12kurmp2_u:2773": "sapiṇḍatā ca puruṣe saptame vinivartate /",
  "GP12kurmp2_u:2774": "samānodakabhāvastu janmanāmnoravedane // KūrmP_2,23.62 //",
  "GP12kurmp2_u:2775": "pitā pitāmahaścaiva tathaiva prapitāmahaḥ /",
  "GP12kurmp2_u:2776": "lepabhājastrayaścātmā sāpiṇḍyaṃ sāptapauruṣaṇ // KūrmP_2,23.63 //",
  "GP12kurmp2_u:2777": "aprattānāṃ tathā strīṇāṃ sāpiṇḍyaṃ sāptapauruṣam /",
  "GP12kurmp2_u:2778": "ūḍhānāṃ bhartusāpiṇḍyaṃ prāha devaḥ pitāmahaḥ // KūrmP_2,23.64 //",
  "GP12kurmp2_u:2779": "ye caikajātā bahavo bhinnayonaya eva ca /",
  "GP12kurmp2_u:2780": "bhinnavarṇāstu sāpiṇḍyaṃ bhavet teṣāṃ tripūruṣam // KūrmP_2,23.65 //",
  "GP12kurmp2_u:2781": "kāravaḥ śilpino vaidyā dāsīdāsāstathaiva ca /",
  "GP12kurmp2_u:2782": "dātāro niyamī caiva brahmavidbrahmacāriṇau // KūrmP_2,23.66 //",
  "GP12kurmp2_u:2783": "satriṇo vratinastāvat sadyaḥ śaucā udāhṛtāḥ /",
  "GP12kurmp2_u:2784": "rājā caivābhiṣiktaśca prāṇasatriṇa eva ca // KūrmP_2,23.67 //",
  "GP12kurmp2_u:2785": "yajñe vivāhakāle ca devayāge tathaiva ca /",
  "GP12kurmp2_u:2786": "sadyaḥ śaucaṃ samākhyātaṃ durbhikṣe cāpyupadrave // KūrmP_2,23.68 //",
  "GP12kurmp2_u:2787": "ḍimbāhavahatānāṃ ca vidyutā pārthivairdvijaiḥ /",
  "GP12kurmp2_u:2788": "sadyaḥ śaucaṃ samākhyātaṃ sarpādimaraṇe tathā // KūrmP_2,23.69 //",
  "GP12kurmp2_u:2789": "agnau maruprapatane vīrādhvanyapyanāśake /",
  "GP12kurmp2_u:2790": "brāhmaṇārthe ca saṃnyaste sadyaḥ śaucaṃ vidhīyate // KūrmP_2,23.70 //",
  "GP12kurmp2_u:2791": "naiṣṭhikānāṃ vanasthānāṃ yatīnāṃ brahmacāriṇām /",
  "GP12kurmp2_u:2792": "nāśaucaṃ kīrtyate sadbhiḥ patite ca tathā mṛte // KūrmP_2,23.71 //",
  "GP12kurmp2_u:2793": "patitānāṃ na dāhaḥ syānnāntyeṣṭirnāsthisaṃcayaḥ /",
  "GP12kurmp2_u:2794": "na cāśrupātapiṇḍau vā kāryaṃ śrāddhādi kaṅkvacit // KūrmP_2,23.72 //",
  "GP12kurmp2_u:2795": "vyāpādayet tathātmānaṃ svayaṃ yo 'gniviṣādibhiḥ /",
  "GP12kurmp2_u:2796": "vihitaṃ tasya nāśaucaṃ nāgnirnāpyudakādikam // KūrmP_2,23.73 //",
  "GP12kurmp2_u:2797": "atha kaścit pramādena mriyate 'gniviṣādibhiḥ /",
  "GP12kurmp2_u:2798": "tasyāśaucaṃ vidhātavyaṃ kāryaṃ caivodakādikam // KūrmP_2,23.74 //",
  "GP12kurmp2_u:2799": "jāte kumāre tadahaḥ kāmaṃ kuryāt pratigraham /",
  "GP12kurmp2_u:2800": "hiraṇyadhānyagovāsastilānnaguḍasarpiṣām // KūrmP_2,23.75 //",
  "GP12kurmp2_u:2801": "phalāni puṣpaṃ śākaṃ ca lavaṇaṃ kāṣṭhameva ca /",
  "GP12kurmp2_u:2802": "toyaṃ dadhi ghṛtaṃ tailamauṣadhaṃ kṣīrameva ca /",
  "GP12kurmp2_u:2803": "āśaucināṃ gṛhād grāhyaṃ śuṣkānnaṃ caiva nityaśaḥ // KūrmP_2,23.76 //",
  "GP12kurmp2_u:2804": "āhitāgniryathānyāyaṃ dagdhavyastribhiragnibhiḥ /",
  "GP12kurmp2_u:2805": "anāhitāgnirgṛhyeṇa laukikenetaro janaḥ // KūrmP_2,23.77 //",
  "GP12kurmp2_u:2806": "dehābhāvāt palāśaistu kṛtvā pratikṛtiṃ punaḥ /",
  "GP12kurmp2_u:2807": "dāhaḥ kāryo yathānyāyaṃ sapiṇḍaiḥ śraddhayānvitaiḥ // KūrmP_2,23.78 //",
  "GP12kurmp2_u:2808": "sakṛtprasiñcantyudakaṃ nāmagotreṇa vāgyatāḥ /",
  "GP12kurmp2_u:2809": "daśāhaṃ bāndhavaiḥ sārdhaṃ sarve caivārdravāsasaḥ // KūrmP_2,23.79 //",
  "GP12kurmp2_u:2810": "piṇḍaṃ pratidinaṃ dadyuḥ sāyaṃ prātaryathāvidhi /",
  "GP12kurmp2_u:2811": "pretāya ca gṛhadvāri caturthe bhojayed dvijān // KūrmP_2,23.80 //",
  "GP12kurmp2_u:2812": "dvitīye 'hani kartavyaṃ kṣurakarma sabāndhavaiḥ /",
  "GP12kurmp2_u:2813": "caturthe bāndhavaiḥ sarvairasthanāṃ saṃcayanaṃ bhavet /",
  "GP12kurmp2_u:2814": "pūrvaṃ tu bhojayed viprānayugmān śraddhayā śucīn // KūrmP_2,23.81 //",
  "GP12kurmp2_u:2815": "pañcame navame caiva tathaivaikādaśe 'hani /",
  "GP12kurmp2_u:2816": "ayugmān bhojayed viprān navaśrāddhaṃ tu tadviduḥ // KūrmP_2,23.82 //",
  "GP12kurmp2_u:2817": "ekādaśe 'hni kurvota pretamuddiśya bhāvataḥ /",
  "GP12kurmp2_u:2818": "dvādaśe vātha kartavyamanindye tvathavāhani /",
  "GP12kurmp2_u:2819": "ekaṃ pavitramekor'ghaḥ piṇḍapātraṃ tathaiva ca // KūrmP_2,23.83 //",
  "GP12kurmp2_u:2820": "evaṃ mṛtāhni kartavyaṃ pratimāsaṃ tu vatsaram /",
  "GP12kurmp2_u:2821": "sapiṇḍīkaraṇaṃ proktaṃ pūrṇe saṃvatsare punaḥ // KūrmP_2,23.84 //",
  "GP12kurmp2_u:2822": "kuryāccatvāri pātrāṇi pretādīnāṃ dvijottamāḥ /",
  "GP12kurmp2_u:2823": "pretārthaṃ pitṛpātreṣu pātramāsecayet tataḥ // KūrmP_2,23.85 //",
  "GP12kurmp2_u:2824": "ye samānā iti dvābhyāṃ piṇḍānapyevameva hi /",
  "GP12kurmp2_u:2825": "sapiṇḍīkaraṇaṃ śrāddhaṃ devapūrvaṃ vidhīyate // KūrmP_2,23.86 //",
  "GP12kurmp2_u:2826": "pitṝnāvāhayet tatra punaḥ pretaṃ ca nirdiśet /",
  "GP12kurmp2_u:2827": "ye sapiṇḍīkṛtāḥ pretāna teṣāṃ syāt pṛthakkriyāḥ /",
  "GP12kurmp2_u:2828": "yastu kuryāt pṛthak piṇḍaṃ pitṛhā so 'bhijāyate // KūrmP_2,23.87 //",
  "GP12kurmp2_u:2829": "mṛte pitari vai putraḥ piṇḍamabdaṃ samācaret /",
  "GP12kurmp2_u:2830": "dadyāccānnaṃ sodakumbhaṃ pratyahaṃ pretadharmataḥ // KūrmP_2,23.88 //",
  "GP12kurmp2_u:2831": "pārvaṇena vidhānena saṃvatsarikamiṣyate /",
  "GP12kurmp2_u:2832": "pratisaṃvatsaraṃ kāryaṃ vidhireṣa sanātanaḥ // KūrmP_2,23.89 //",
  "GP12kurmp2_u:2833": "mātāpitroḥ sutaiḥ kāryaṃ piṇḍadānādikaṃ ca yat /",
  "GP12kurmp2_u:2834": "patnī kuryāt sutābhāve patnya bhāve sahodahaḥ // KūrmP_2,23.90 //",
  "GP12kurmp2_u:2835": "anenaiva vidhāne jīvan vā śrāddhamācaret /",
  "GP12kurmp2_u:2836": "kṛtvā dānādikaṃ sarvaṃ śraddhāyuktaḥ samāhitaḥ // KūrmP_2,23.91 //",
  "GP12kurmp2_u:2837": "eṣa vaḥ kathitaḥ samyag gṛhasthānāṃ kriyāvidhiḥ /",
  "GP12kurmp2_u:2838": "strīṇāṃ tu bhartṛśuśrūṣā dharmo nānya iheṣyate // KūrmP_2,23.92 //",
  "GP12kurmp2_u:2839": "svadharmaparamo nityamīśvirārpitamānasaḥ /",
  "GP12kurmp2_u:2840": "prāpnoti tat paraṃ sthānaṃ yaduktaṃ vedavādibhiḥ // KūrmP_2,23.93 //",
  "GP12kurmp2_u:2841": "iti śrīkūrmapurāṇe ṣaṭsāhastryāṃ saṃhitāyāmuparivibhāge trayoviṃśo 'dhyāyaḥ",
  "GP12kurmp2_u:2842": "_____________________________________________________________",
  "GP12kurmp2_u:2843": "vyāsa uvāca",
  "GP12kurmp2_u:2844": "agnihotraṃ tu juhuyādādyante 'harniśoḥ sadā /",
  "GP12kurmp2_u:2845": "darśena caiva pakṣānte paurṇamāsena caiva hi // KūrmP_2,24.1 //",
  "GP12kurmp2_u:2846": "śasyānte navaśasyeṣṭyā tathartvante dvijo 'dhvaraiḥ /",
  "GP12kurmp2_u:2847": "paśunā tvayanasyānte samānte saumikairmakhaiḥ // KūrmP_2,24.2 //",
  "GP12kurmp2_u:2848": "nāniṣṭvā navaśasyeṣṭyā paśunā vāgnimān dvijaḥ /",
  "GP12kurmp2_u:2849": "navānnamadyānmāṃsaṃ vā dīrghamāyurjijīviṣuḥ // KūrmP_2,24.3 //",
  "GP12kurmp2_u:2850": "navenānnena cāniṣṭvā paśuhavyena cāganyaḥ /",
  "GP12kurmp2_u:2851": "prāṇānevāttumicchanti navānnāmiṣagṛddhinaḥ // KūrmP_2,24.4 //",
  "GP12kurmp2_u:2852": "sāvitrān śāntihomāṃśca kuryāt parvasu nityaśaḥ /",
  "GP12kurmp2_u:2853": "pitṝṃścaivāṣṭakāsvarcan nityamanvaṣṭakāsu ca // KūrmP_2,24.5 //",
  "GP12kurmp2_u:2854": "eṣa dharmaḥ paro nityamapadharmo 'nya ucyate /",
  "GP12kurmp2_u:2855": "trayāṇāmiha varṇānāṃ gṛhasthāśramavāsinām // KūrmP_2,24.6 //",
  "GP12kurmp2_u:2856": "nāstikyādathavālasyād yo 'gnīn nādhātumicchati /",
  "GP12kurmp2_u:2857": "yajeta vā na yajñena sa yāti narakān bahūn // KūrmP_2,24.7 //",
  "GP12kurmp2_u:2858": "tāmistramandhatāmistraṃ mahārauravarauravau /",
  "GP12kurmp2_u:2859": "kumbhīpākaṃ vaitaraṇīmasipatravanaṃ tathā // KūrmP_2,24.8 //",
  "GP12kurmp2_u:2860": "anyāṃśca narakān ghorān saṃprāpyānte sudurmatiḥ /",
  "GP12kurmp2_u:2861": "antyajānāṃ kule viprāḥ śūdrayonau ca jāyate // KūrmP_2,24.9 //",
  "GP12kurmp2_u:2862": "tasmāt sarvaprayatnena brāhmaṇo hi viśeṣataḥ /",
  "GP12kurmp2_u:2863": "ādhāyāgniṃ viśuddhātmā yajeta parameśvaram // KūrmP_2,24.10 //",
  "GP12kurmp2_u:2864": "agnihotrāt paro dharmo dvijānāṃ neha vidyate /",
  "GP12kurmp2_u:2865": "tasmādārādhayennityamagnihotreṇa śāśvatam // KūrmP_2,24.11 //",
  "GP12kurmp2_u:2866": "yaścādhāyāgnimālasyānna yaṣṭuṃ devamicchati /",
  "GP12kurmp2_u:2867": "so 'sau mūḍho na saṃbhāṣyaḥ kiṃ punarnāstiko janaḥ // KūrmP_2,24.12 //",
  "GP12kurmp2_u:2868": "yasya traivārṣikaṃ bhaktaṃ paryāptaṃ bhṛtyavṛttaye /",
  "GP12kurmp2_u:2869": "adhikaṃ cāpi vidyeta sa somaṃ pātumarhati // KūrmP_2,24.13 //",
  "GP12kurmp2_u:2870": "eṣa vai sarvayajñānāṃ somaḥ prathama iṣyate /",
  "GP12kurmp2_u:2871": "somenārādhayed devaṃ somalokamaheśvaram // KūrmP_2,24.14 //",
  "GP12kurmp2_u:2872": "na somayāgādadhiko maheśārādhane kratuḥ /",
  "GP12kurmp2_u:2873": "samo vā vidyate tasmāt somenābhyarcayet param // KūrmP_2,24.15 //",
  "GP12kurmp2_u:2874": "pitāmahena viprāṇāmādāvabhihitaḥ śubhaḥ /",
  "GP12kurmp2_u:2875": "dharmo vimuktaye sākṣācchrautaḥ smārto dvidhā punaḥ // KūrmP_2,24.16 //",
  "GP12kurmp2_u:2876": "śrautastretāgnisaṃbandhāt smārtaḥ pūrvaṃ mayoditaḥ /",
  "GP12kurmp2_u:2877": "śreyaskaratamaḥ śrautastasmācchrautaṃ samācaret // KūrmP_2,24.17 //",
  "GP12kurmp2_u:2878": "ubhāvabhihitau dharmau vedādeva viniḥ sṛtau /",
  "GP12kurmp2_u:2879": "śiṣṭācārastṛtīyaḥ syācchratismṛtyoralābhataḥ // KūrmP_2,24.18 //",
  "GP12kurmp2_u:2880": "dharmeṇābhigato yaistu vedaḥ saparibṛṃhaṇaḥ /",
  "GP12kurmp2_u:2881": "te śiṣṭā brāhmaṇāḥ proktā nityamātmaguṇānvitāḥ // KūrmP_2,24.19 //",
  "GP12kurmp2_u:2882": "teṣāmabhimato yaḥ syāccetasā nityameva hi /",
  "GP12kurmp2_u:2883": "sa dharmaḥ kathitaḥ sadbhirnānyeṣāmiti dhāraṇā // KūrmP_2,24.20 //",
  "GP12kurmp2_u:2884": "purāṇaṃ dharmaśāstraṃ ca vedānāmupabṛṃhaṇam /",
  "GP12kurmp2_u:2885": "ekasmād brahmavijñānaṃ dharmajñānaṃ tathaikataḥ // KūrmP_2,24.21 //",
  "GP12kurmp2_u:2886": "dharmaṃ jijñāsamānānāṃ tatpramāṇataraṃ smṛtam /",
  "GP12kurmp2_u:2887": "dharmaśāstraṃ purāṇaṃ tad brahmajñāne parā pramā // KūrmP_2,24.22 //",
  "GP12kurmp2_u:2888": "nānyato jāyate dharmo brahmavidyā ca vaidikī /",
  "GP12kurmp2_u:2889": "tasmād dharmaṃ purāṇaṃ ca śraddhātavyaṃ dvijātibhiḥ // KūrmP_2,24.23 //",
  "GP12kurmp2_u:2890": "iti śrīkūrmapurāṇe ṣaṭsāhastryāṃ saṃhitāyāmuparivibhāge caturviśo 'dhyāyaḥ",
  "GP12kurmp2_u:2891": "_____________________________________________________________",
  "GP12kurmp2_u:2892": "IN REE NICHT ZULÄSSIGE ZEICHEN:",
  "GP12kurmp2_u:2893": "vyāsa uvāca",
  "GP12kurmp2_u:2894": "eṣa vo 'bhihitaḥ kṛtsno gṛhasthāśramavāsinaḥ /",
  "GP12kurmp2_u:2895": "dvijāteḥ paramo dharmo vartanāni nibodhata // KūrmP_2,25.1 //",
  "GP12kurmp2_u:2896": "dvividhastu gṛhī jñeyaḥ sādhakaścāpyasādhakaḥ /",
  "GP12kurmp2_u:2897": "adhyāpanaṃ yājanaṃ ca pūrvasyāhuḥ pratigraham /",
  "GP12kurmp2_u:2898": "kusīdakṛṣivāṇijyaṃ prakurvotāsvayaṅkṛtam // KūrmP_2,25.2 //",
  "GP12kurmp2_u:2899": "kṛṣerabhāvād vāṇijyaṃ tadabhāvāt kusīdakam /",
  "GP12kurmp2_u:2900": "āpatkalpo hyaṃ jñeyaḥ pūrvokto mukhya iṣyate // KūrmP_2,25.3 //",
  "GP12kurmp2_u:2901": "svayaṃ vā karṣaṇaṃ kuryād vāṇijyaṃ vā kusīdakam /",
  "GP12kurmp2_u:2902": "kaṣṭā pāpīyasī vṛttiḥ kusīdaṃ tad vivarjayet // KūrmP_2,25.4 //",
  "GP12kurmp2_u:2903": "kṣātravṛttiṃ parāṃ prahurna svayaṃ karṣaṇaṃ dvijaiḥ /",
  "GP12kurmp2_u:2904": "tasmāt kṣātreṇa varteta vartanenāpadi dvijaḥ // KūrmP_2,25.5 //",
  "GP12kurmp2_u:2905": "tena cāvāpyajīvaṃstu vaiśyavṛttiṃ kṛṣiṃ vrajet /",
  "GP12kurmp2_u:2906": "na kathañcana kurvota brāhmaṇaḥ karma karṣaṇam // KūrmP_2,25.6 //",
  "GP12kurmp2_u:2907": "labdhalābhaḥ pitṝn devān brāhmaṇāṃścāpi pūjayet /",
  "GP12kurmp2_u:2908": "te tṛptāstasya taṃ doṣaṃ śamayanti na saṃśayaḥ // KūrmP_2,25.7 //",
  "GP12kurmp2_u:2909": "devebhyaśca pitṛbhyaśca dadyād bhāgaṃ tu viṃśakam /",
  "GP12kurmp2_u:2910": "triṃśadbhāgaṃ brāhmaṇānāṃ kṛṣiṃ kurvan na duṣyati // KūrmP_2,25.8 //",
  "GP12kurmp2_u:2911": "vaṇik pradadyād dviguṇaṃ kusīdī triguṇaṃ punaḥ /",
  "GP12kurmp2_u:2912": "kṛṣīvalo na doṣeṇa yujyate nātra saṃśayaḥ // KūrmP_2,25.9 //",
  "GP12kurmp2_u:2913": "śiloñchaṃ vāpyādadīta gṛhasthaḥ sādhakaḥ punaḥ /",
  "GP12kurmp2_u:2914": "vidyāśilpādayastvanye bahavo vṛttihetavaḥ // KūrmP_2,25.10 //",
  "GP12kurmp2_u:2915": "asādhakastu yaḥ prokto gṛhasthāśramasaṃsthitaḥ /",
  "GP12kurmp2_u:2916": "śiloñche tasya kathite dve vṛttī paramarṣibhiḥ // KūrmP_2,25.11 //",
  "GP12kurmp2_u:2917": "amṛtenāthavā jīvenmṛtenāpyathavā yadi /",
  "GP12kurmp2_u:2918": "ayācitaṃ syādamṛtaṃ mṛtaṃ bhekṣaṃ tu yācitam // KūrmP_2,25.12 //",
  "GP12kurmp2_u:2919": "kuśūladhānyako vā syāt kumbhīdhānyaka eva vā /",
  "GP12kurmp2_u:2920": "tryahaihiko vāpi bhavedaśvastanika eva ca // KūrmP_2,25.13 //",
  "GP12kurmp2_u:2921": "caturṇāmapi caiteṣāṃ dvijānāṃ gṛhamedhinām /",
  "GP12kurmp2_u:2922": "śreyān paraḥ paro jñeyo dharmato lokajittamaḥ // KūrmP_2,25.14 //",
  "GP12kurmp2_u:2923": "ṣaṭkarmaiko bhavatyeṣāṃ tribhiranyaḥ pravartate /",
  "GP12kurmp2_u:2924": "dvābhyāmekaścaturthastu brahmasatreṇa jīvati // KūrmP_2,25.15 //",
  "GP12kurmp2_u:2925": "vartayaṃstu śiloñchābhyāmagnihotraparāyaṇaḥ /",
  "GP12kurmp2_u:2926": "iṣṭīḥ pārvāyaṇāntīyāḥ kevalā nirvapet sadā // KūrmP_2,25.16 //",
  "GP12kurmp2_u:2927": "na lokavṛtiṃ varteta vṛttihetoḥ kathañcana /",
  "GP12kurmp2_u:2928": "ajihmāmaśaṭhāṃ śuddhāṃ jīved brāhmaṇajīvikām // KūrmP_2,25.17 //",
  "GP12kurmp2_u:2929": "yācitvā vāpi sadbhyo 'nnaṃ pitṝndevāṃstu toṣayet /",
  "GP12kurmp2_u:2930": "yācayed vā śuciṃ dāntaṃ na tṛpyeta svayaṃ tataḥ // KūrmP_2,25.18 //",
  "GP12kurmp2_u:2931": "yastu dravyārjanaṃ kṛtvā gṛhasthastoṣayenna tu /",
  "GP12kurmp2_u:2932": "devān pitṛṃśca vidhinā śunāṃ yoniṃ vrajatyasau // KūrmP_2,25.19 //",
  "GP12kurmp2_u:2933": "dharmaścārthaśca kāmaśca śreyo mokṣaścatuṣṭayam /",
  "GP12kurmp2_u:2934": "dharmāviruddhaḥ kāmaḥ syād brāhmaṇānāṃ tu netaraḥ // KūrmP_2,25.20 //",
  "GP12kurmp2_u:2935": "yor'tho dharmāya nātmārthaḥ sor'tho 'narthastathetaraḥ /",
  "GP12kurmp2_u:2936": "tasmādarthaṃ samāsādya dadyād vai juhuyād yajet // KūrmP_2,25.21 //",
  "GP12kurmp2_u:2937": "iti śrīkūrmapurāṇe ṣaṭsāhastryāṃ saṃhitāyāmuparivibhāge pañcaviṃśo 'dhyāyaḥ",
  "GP12kurmp2_u:2938": "_____________________________________________________________",
  "GP12kurmp2_u:2939": "IN REE NICHT ZULÄSSIGE ZEICHEN:",
  "GP12kurmp2_u:2940": "vyāsa uvāca",
  "GP12kurmp2_u:2941": "athātaḥ saṃpravakṣyāmi dānadharmamanuttamam /",
  "GP12kurmp2_u:2942": "brahmaṇābhihitaṃ pūrvamṛṣīṇāṃ brahmavādinām // KūrmP_2,26.1 //",
  "GP12kurmp2_u:2943": "arthānāmudite pātre śraddhayā pratipādanam /",
  "GP12kurmp2_u:2944": "dānamityabhinirdiṣṭaṃ bhuktimuktiphalapradam // KūrmP_2,26.2 //",
  "GP12kurmp2_u:2945": "yad dadāti viśiṣṭebhyaḥ śraddhayā parayā yutaḥ /",
  "GP12kurmp2_u:2946": "tad vai vittamahaṃ manye śeṣaṃ kasyāpi rakṣati // KūrmP_2,26.3 //",
  "GP12kurmp2_u:2947": "nityaṃ naimittikaṃ kāmyaṃ trividhaṃ dānamucyate /",
  "GP12kurmp2_u:2948": "caturthaṃ vimalaṃ proktaṃ sarvadānottamottamam // KūrmP_2,26.4 //",
  "GP12kurmp2_u:2949": "ahanyahani yat kiñcid dīyate 'nupakāriṇe /",
  "GP12kurmp2_u:2950": "anuddiśya phalaṃ tasmād brāhmaṇāya tu nityakam // KūrmP_2,26.5 //",
  "GP12kurmp2_u:2951": "yat tu pāpopaśāntyarthaṃ dīyate viduṣāṃ kare /",
  "GP12kurmp2_u:2952": "naimittikaṃ taduddiṣṭaṃ dānaṃ sadbhiranuṣṭhitam // KūrmP_2,26.6 //",
  "GP12kurmp2_u:2953": "apatyavijayaiśvaryasvargārthaṃ yat pradīyate /",
  "GP12kurmp2_u:2954": "dānaṃ tat kāmyamākhyātamṛṣibhirdharmacintakaiḥ // KūrmP_2,26.7 //",
  "GP12kurmp2_u:2955": "yadīśvaraprīṇanārthaṃ brahmavitsu pradīyate /",
  "GP12kurmp2_u:2956": "cetasā dharmayuktena dānaṃ tad vimalaṃ śivam // KūrmP_2,26.8 //",
  "GP12kurmp2_u:2957": "dānadharmaṃ niṣeveta pātramāsādya śaktitaḥ /",
  "GP12kurmp2_u:2958": "utpatsyate hi tatpātraṃ yat tārayati sarvataḥ // KūrmP_2,26.9 //",
  "GP12kurmp2_u:2959": "kuṭumbabhaktavasanād deyaṃ yadatiricyate /",
  "GP12kurmp2_u:2960": "anyathā dīyate yaddhi na tad dānaṃ phalapradam // KūrmP_2,26.10 //",
  "GP12kurmp2_u:2961": "śrotriyāya kulīnāya vinītāya tapasvine /",
  "GP12kurmp2_u:2962": "vṛttasthāya daridrāya pradeyaṃ bhaktipūrvakam // KūrmP_2,26.11 //",
  "GP12kurmp2_u:2963": "yastu dadyānmahīṃ bhaktyā brāhmaṇāyāhitāgnaye /",
  "GP12kurmp2_u:2964": "sa yāti paramaṃ sthānaṃ yatra gatvā na śocati // KūrmP_2,26.12 //",
  "GP12kurmp2_u:2965": "ikṣubhiḥ saṃtatāṃ bhumiṃ yavagodhūmaśalinīm /",
  "GP12kurmp2_u:2966": "dadāti vedaviduṣe yaḥ sa bhūyo na jāyate // KūrmP_2,26.13 //",
  "GP12kurmp2_u:2967": "gocarmamātrāmapi vā yo bhūmiṃ saṃprayacchati /",
  "GP12kurmp2_u:2968": "brāhmaṇāya daridrāya sarvapāpaiḥ pramucyate // KūrmP_2,26.14 //",
  "GP12kurmp2_u:2969": "bhūmidānāt paraṃ dānaṃ vidyate neha kiñcana /",
  "GP12kurmp2_u:2970": "annadānaṃ tena tulyaṃ vidyādānaṃ tato 'dhikam // KūrmP_2,26.15 //",
  "GP12kurmp2_u:2971": "yo brāhmaṇāya śāntāya śucaye dharmaśāline /",
  "GP12kurmp2_u:2972": "dadāti vidyāṃ vidhinā brahmaloke mahīyate // KūrmP_2,26.16 //",
  "GP12kurmp2_u:2973": "dadyādaharahastvannaṃ śraddhayā brahmacāriṇe /",
  "GP12kurmp2_u:2974": "sarvapāpavinirmukto brahmaṇaḥ sthānamāpnuyāt // KūrmP_2,26.17 //",
  "GP12kurmp2_u:2975": "gṛhasthāyānnadānena phalaṃ prāpnoti mānavaḥ /",
  "GP12kurmp2_u:2976": "āmamevāsya dātavyaṃ dattvāpnoti parāṃ gatim // KūrmP_2,26.18 //",
  "GP12kurmp2_u:2977": "vaiśākhyāṃ paurṇamāsyāṃ tu brāhmaṇān sapta pañca vā /",
  "GP12kurmp2_u:2978": "upoṣya vidhinā śāntaḥ śuciḥ prayatamānasaḥ // KūrmP_2,26.19 //",
  "GP12kurmp2_u:2979": "pūjayitvā tilaiḥ kṛṣṇairmadhunā na viśeṣataḥ /",
  "GP12kurmp2_u:2980": "gandhādibhiḥ samabhyarcya vācayed vā svyaṃ vadet // KūrmP_2,26.20 //",
  "GP12kurmp2_u:2981": "prīyatāṃ dharmarājeti yad vā manasi vartate /",
  "GP12kurmp2_u:2982": "yāvajjīvakṛtaṃ pāpaṃ tatkṣaṇādeva naśyati // KūrmP_2,26.21 //",
  "GP12kurmp2_u:2983": "kṛṣṇājine tilān kṛttvā hiraṇyaṃ madhusarpiṣī /",
  "GP12kurmp2_u:2984": "dadāti yastu viprāya sarvaṃ tarati duṣkṛtam // KūrmP_2,26.22 //",
  "GP12kurmp2_u:2985": "kṛtānnamudakumbhaṃ ca vaiśākhyāṃ ca viśeṣataḥ /",
  "GP12kurmp2_u:2986": "nirdiśya dharmarājāya viprebhyo mucyate bhayāt // KūrmP_2,26.23 //",
  "GP12kurmp2_u:2987": "suvarṇatilayuktaistu brāhmaṇān sapta pañca vā /",
  "GP12kurmp2_u:2988": "tarpayedudapātraistu brahmahatyāṃ vyapohati // KūrmP_2,26.24 //",
  "GP12kurmp2_u:2989": "māghamāse tu viprastu dvādaśyāṃ samupoṣitaḥ /",
  "GP12kurmp2_u:2990": "śuklāmvaradharaḥ kṛṣṇaistilairhutvā hutāśanam // KūrmP_2,26.25 //",
  "GP12kurmp2_u:2991": "pradadyād brāhmaṇebhyastu tilāneva samāhitaḥ /",
  "GP12kurmp2_u:2992": "janmaprabhṛti yatpāpaṃ sarvaṃ tarati vai dvijaḥ // KūrmP_2,26.26 //",
  "GP12kurmp2_u:2993": "amāvasyāmanuprāpya brāhmaṇāya tapasvine /",
  "GP12kurmp2_u:2994": "yatkicid devadeveśaṃ dadyāccoddiśya śaṅkaram // KūrmP_2,26.27 //",
  "GP12kurmp2_u:2995": "prīyatāmīśvaraḥ somo mahādevaḥ sanātanaḥ /",
  "GP12kurmp2_u:2996": "saptajanmakṛtaṃ pāpaṃ tatkṣaṇādeva naśyati // KūrmP_2,26.28 //",
  "GP12kurmp2_u:2997": "yastu kṛṣṇacaturdaśyāṃ snātvā devaṃ pinākinam /",
  "GP12kurmp2_u:2998": "ārādhayed dvijamukhe na tasyāsti punarbhavaḥ // KūrmP_2,26.29 //",
  "GP12kurmp2_u:2999": "kṛṣṇāṣṭamyāṃ viśeṣeṇa dhārmikāya dvijātaye /",
  "GP12kurmp2_u:3000": "snātvābhyarcya yathānyāyaṃ pādaprakṣālanādibhiḥ // KūrmP_2,26.30 //",
  "GP12kurmp2_u:3001": "prīyatāṃ me mahādevo dadyād dravyaṃ svakīyakam /",
  "GP12kurmp2_u:3002": "sarvapāpavinirmuktaḥ prāpnoti paramāṃ gatim // KūrmP_2,26.31 //",
  "GP12kurmp2_u:3003": "dvijaiḥ kṛṣṇacaturdaśyāṃ kṛṣṇāṣṭamyāṃ viśeṣataḥ /",
  "GP12kurmp2_u:3004": "amāvāsyāyāṃ bhaktaistu pūjanīyastrilocanaḥ // KūrmP_2,26.32 //",
  "GP12kurmp2_u:3005": "ekādaśyāṃ nirāhāro dvādaśyāṃ puruṣottamam /",
  "GP12kurmp2_u:3006": "arcayed bāhmaṇamukhe sa gacchet paramaṃ padam // KūrmP_2,26.33 //",
  "GP12kurmp2_u:3007": "eṣā tithirvaiṣṇavīṃ syād dvādaśī śuklapakṣake /",
  "GP12kurmp2_u:3008": "tasyāmārādhayed devaṃ prayatnena janārdanam // KūrmP_2,26.34 //",
  "GP12kurmp2_u:3009": "yatkiñcid devamīśānamuddiśya brāhmaṇe śucau /",
  "GP12kurmp2_u:3010": "dīyate viṣṇave vāpi tadanantaphalapradam // KūrmP_2,26.35 //",
  "GP12kurmp2_u:3011": "yo hi yāṃ devatāmicchet samārādhayituṃ naraḥ /",
  "GP12kurmp2_u:3012": "brāhmaṇān pūjayed yatnāt satasyāṃ toṣayet tataḥ // KūrmP_2,26.36 //",
  "GP12kurmp2_u:3013": "dvijānāṃ vapurāsthāya nityaṃ tiṣṭhanti devatāḥ /",
  "GP12kurmp2_u:3014": "pūjyante brāhmaṇālābhe pratimādiṣvapi kvacit // KūrmP_2,26.37 //",
  "GP12kurmp2_u:3015": "tasmāt sarvaprayatnena tat tat phalamabhīpsatā /",
  "GP12kurmp2_u:3016": "dvijeṣu devatā nityaṃ pūjanīyā viśeṣataḥ // KūrmP_2,26.38 //",
  "GP12kurmp2_u:3017": "vibhūtikāmaḥ satataṃ pūjayed vai purandaram /",
  "GP12kurmp2_u:3018": "brahmavarcasakāmastu brahmāṇaṃ brahmakāmukaḥ // KūrmP_2,26.39 //",
  "GP12kurmp2_u:3019": "ārogyakāmo 'tha raviṃ dhanakāmo hutāśanam /",
  "GP12kurmp2_u:3020": "karmaṇāṃ siddhikāmastu pūjayed vai vināyakam // KūrmP_2,26.40 //",
  "GP12kurmp2_u:3021": "bhogakāmastu śaśinaṃ balakāmaḥ samīraṇam /",
  "GP12kurmp2_u:3022": "mumukṣuḥ sarvasaṃsārāt prayatnenārcayeddharim // KūrmP_2,26.41 //",
  "GP12kurmp2_u:3023": "yastu yogaṃ tathā mokṣamanvicchejjñānamaiśvaram /",
  "GP12kurmp2_u:3024": "sor'cayed vai virūpākṣaṃ prayatneneśvareśvaram // KūrmP_2,26.42 //",
  "GP12kurmp2_u:3025": "ye vāñchanti mahāyogān jñānāni ca maheśvaram /",
  "GP12kurmp2_u:3026": "te pūjayanti bhūteśaṃ keśavaṃ cāpi bhoginaḥ // KūrmP_2,26.43 //",
  "GP12kurmp2_u:3027": "vāridastṛptimāpnoti sukhamakṣayyamannadaḥ /",
  "GP12kurmp2_u:3028": "tilapradaḥ prajāmiṣṭāṃ dīpadaścakṣuruttamam // KūrmP_2,26.44 //",
  "GP12kurmp2_u:3029": "bhūmidaḥ sarvamāpnoti dīrghamāyurhiraṇyadaḥ /",
  "GP12kurmp2_u:3030": "gṛhado 'gryāṇi veśmāni rūpyado rūpamuttamam // KūrmP_2,26.45 //",
  "GP12kurmp2_u:3031": "vāsodaścandrasālokyamaśvisālokyamaśvadaḥ /",
  "GP12kurmp2_u:3032": "anaḍudaḥ śriyaṃ puṣṭāṃ godo vradhnasya viṣṭapam // KūrmP_2,26.46 //",
  "GP12kurmp2_u:3033": "yānaśayyāprado bhāryāmaiśvaryamabhayapradaḥ /",
  "GP12kurmp2_u:3034": "dhānyadaḥ śāśvataṃ saukhyaṃ brahmado brahmasātmyatām // KūrmP_2,26.47 //",
  "GP12kurmp2_u:3035": "dhānyānyapi yathāśakti vipreṣu pratipādayet /",
  "GP12kurmp2_u:3036": "vedavitsu viśiṣṭeṣu pretya svargaṃ samaśnute // KūrmP_2,26.48 //",
  "GP12kurmp2_u:3037": "gavāṃ ghāsapradānena sarvapāpaiḥ pramucyate /",
  "GP12kurmp2_u:3038": "indhanānāṃ pradānena dīptāgnirjāyate naraḥ // KūrmP_2,26.49 //",
  "GP12kurmp2_u:3039": "phalamūlāni śākāni bhojyāni vividhāni ca /",
  "GP12kurmp2_u:3040": "pradadyād brāhmaṇebhyastu mudā yuktaḥ sadā bhavet // KūrmP_2,26.50 //",
  "GP12kurmp2_u:3041": "auṣadhaṃ snehamāhāraṃ rogiṇe rogaśāntaye /",
  "GP12kurmp2_u:3042": "dadāno rogarahitaḥ sukhī dīrghāyureva ca // KūrmP_2,26.51 //",
  "GP12kurmp2_u:3043": "asipatravanaṃ mārgaṃ kṣuradhārāsamanvitam /",
  "GP12kurmp2_u:3044": "tīvritāpaṃ ca tarati chatropānatprado naraḥ // KūrmP_2,26.52 //",
  "GP12kurmp2_u:3045": "yad yadiṣṭatamaṃ loke yaccāpi dayitaṃ gṛhe /",
  "GP12kurmp2_u:3046": "tattad guṇavate deyaṃ tadevākṣyamicchatā // KūrmP_2,26.53 //",
  "GP12kurmp2_u:3047": "apane viṣuve caiva grahaṇe candrasūryayoḥ /",
  "GP12kurmp2_u:3048": "saṃkrāntyādiṣu kāleṣu dattaṃ bhavati cākṣayam // KūrmP_2,26.54 //",
  "GP12kurmp2_u:3049": "prayāgādiṣu tīrtheṣu puṇyeṣvāyataneṣu ca /",
  "GP12kurmp2_u:3050": "dattvā cākṣayamāpnoti nadīṣu ca vaneṣu ca // KūrmP_2,26.55 //",
  "GP12kurmp2_u:3051": "dānadharmāt paro dharmo bhūtānāṃ neha vidyate /",
  "GP12kurmp2_u:3052": "tasmād viprāya dātavyaṃ śrotriyāya dvijātibhiḥ // KūrmP_2,26.56 //",
  "GP12kurmp2_u:3053": "svagāyurbhūtikāmena tathā pāpopaśāntaye /",
  "GP12kurmp2_u:3054": "mumukṣuṇā ca dātavyaṃ brāhmaṇebhyastathānvaham // KūrmP_2,26.57 //",
  "GP12kurmp2_u:3055": "dīyamānaṃ tu yo mohād goviprāgnisureṣu ca /",
  "GP12kurmp2_u:3056": "nivārayati pāpātmā tiryagyoniṃ vrajet tu saḥ // KūrmP_2,26.58 //",
  "GP12kurmp2_u:3057": "yastu dravyārjanaṃ kṛtvā nārcayed brāhmaṇān surān /",
  "GP12kurmp2_u:3058": "sarvasvamapahṛtyainaṃ rājā rāṣṭrāt pravāsayet // KūrmP_2,26.59 //",
  "GP12kurmp2_u:3059": "yastu durbhikṣavelāyāmannādyaṃ na prayacchati /",
  "GP12kurmp2_u:3060": "mriyamāṇeṣu vipreṣu brāhmaṇaḥ sa tu garhitaḥ // KūrmP_2,26.60 //",
  "GP12kurmp2_u:3061": "na tasmāt pratigṛhṇīyurna viśeyuśca tena hi /",
  "GP12kurmp2_u:3062": "aṅkayitvā svakād rāṣṭrāt taṃ rājā vipravāsayet // KūrmP_2,26.61 //",
  "GP12kurmp2_u:3063": "yastvasadbhyo dadātīha svadravyaṃ dharmasādhanam /",
  "GP12kurmp2_u:3064": "sa pūrvābhyadhikaḥ pāpī narake pacyate naraḥ // KūrmP_2,26.62 //",
  "GP12kurmp2_u:3065": "svādhyāyavanto ye viprā vidyāvanto jitendriyāḥ /",
  "GP12kurmp2_u:3066": "satyasaṃyamasaṃyuktāstebhyo dadyād dvijottamāḥ // KūrmP_2,26.63 //",
  "GP12kurmp2_u:3067": "subhuktamapi vidvāṃsaṃ dhārmikaṃ bhojayed dvijam /",
  "GP12kurmp2_u:3068": "na tu mūrkhamavṛttasthaṃ daśarātramupoṣitam // KūrmP_2,26.64 //",
  "GP12kurmp2_u:3069": "sannikṛṣṭamatikramya śrotriyaṃ yaḥ prayacchati /",
  "GP12kurmp2_u:3070": "sa tena karmaṇā pāpī dahatyāsaptamaṃ kulam // KūrmP_2,26.65 //",
  "GP12kurmp2_u:3071": "yadisyādadhiko vipraḥ śīlavidyādibhiḥ svayam /",
  "GP12kurmp2_u:3072": "tasmai yatnena dātavyaṃ atikramyāpi sannidhim // KūrmP_2,26.66 //",
  "GP12kurmp2_u:3073": "yo 'rcitaṃ pratigṛhṇīyād dadyādarcitameva ca /",
  "GP12kurmp2_u:3074": "tāvubhau gacchataḥ svargaṃ narakaṃ tu viparyaye // KūrmP_2,26.67 //",
  "GP12kurmp2_u:3075": "na vāryapi prayaccheta nāstike haituke 'pi ca /",
  "GP12kurmp2_u:3076": "pāṣaṇḍeṣu ca sarveṣu nāvedavidi dharmavit // KūrmP_2,26.68 //",
  "GP12kurmp2_u:3077": "apūpaṃ ca hiraṇyaṃ ca gāmaśvaṃ pṛthivīṃ tilān /",
  "GP12kurmp2_u:3078": "avidvān pratigṛhṇāno bhasmī bhavati kāṣṭhavat // KūrmP_2,26.69 //",
  "GP12kurmp2_u:3079": "dvijātibhyo dhanaṃ lipset praśastebhyo dvijottamaḥ /",
  "GP12kurmp2_u:3080": "api vā jātimātrebhyo na tu śūdrāt kathañcana // KūrmP_2,26.70 //",
  "GP12kurmp2_u:3081": "vṛttisaṅkocamanvicchenneheta dhanavistaram /",
  "GP12kurmp2_u:3082": "dhanalobhe prasaktastu brāhmaṇyādeva hīyate // KūrmP_2,26.71 //",
  "GP12kurmp2_u:3083": "vedānadhītya sakalān yajñāṃścāvāpya sarvaśaḥ /",
  "GP12kurmp2_u:3084": "na tāṃ gatimavāpnoti saṅkocād yāmavāpnuyāt // KūrmP_2,26.72 //",
  "GP12kurmp2_u:3085": "pratigraharucirna syāt yātrārthaṃ tu samāharet /",
  "GP12kurmp2_u:3086": "sthityarthādadhikaṃ gṛhṇan brāhmaṇo yātyadhogatim // KūrmP_2,26.73 //",
  "GP12kurmp2_u:3087": "yastu yācanako nityaṃ na sa svargasya bhājanam /",
  "GP12kurmp2_u:3088": "udvejayati bhūtāni yathā caurastathaiva saḥ // KūrmP_2,26.74 //",
  "GP12kurmp2_u:3089": "gurūn bhṛtyāṃścojjihīrṣurarciṣyan devatātithīn /",
  "GP12kurmp2_u:3090": "sarvataḥ pratigṛhṇīyānna tu tṛpyet svayaṃ tataḥ // KūrmP_2,26.75 //",
  "GP12kurmp2_u:3091": "evaṃ gṛhastho yuktātmā devatātithipūjakaḥ /",
  "GP12kurmp2_u:3092": "vartamānaḥ saṃyātātmā yāti tat paramaṃ padam // KūrmP_2,26.76 //",
  "GP12kurmp2_u:3093": "putre nidhāya vā sarvaṃ gatvāraṇyaṃ tu tattvavit /",
  "GP12kurmp2_u:3094": "ekākī vicarennityamudāsīnaḥ samāhitaḥ // KūrmP_2,26.77 //",
  "GP12kurmp2_u:3095": "eṣa vaḥ kathito dharmo gṛhasthānāṃ dvijottamāḥ /",
  "GP12kurmp2_u:3096": "jñātvānutiṣṭhenniyataṃ tathānuṣṭhāpayed dvijān // KūrmP_2,26.78 //",
  "GP12kurmp2_u:3097": "iti devamanādimekamīśaṃ",
  "GP12kurmp2_u:3098": "gṛhadharmeṇa samarcayedajastram /",
  "GP12kurmp2_u:3099": "samatītya sa sarvabhūtayoniṃ",
  "GP12kurmp2_u:3100": "prakṛtiṃ yāti paraṃ na yāti janma // KūrmP_2,26.79 //",
  "GP12kurmp2_u:3101": "iti śrīkūrmapurāṇe ṣaṭsāhastryāṃ saṃhitāyāmuparivibhāge ṣaḍviṃśo 'dhyāyaḥ",
  "GP12kurmp2_u:3102": "_____________________________________________________________",
  "GP12kurmp2_u:3103": "vyāsa uvāca",
  "GP12kurmp2_u:3104": "evaṃ gṛhāśrame sthitvā dvitīyaṃ bhāgamāyuṣaḥ /",
  "GP12kurmp2_u:3105": "vānaprasthāśramaṃ gacchet sadāraḥ sāgnireva ca // KūrmP_2,27.2 //",
  "GP12kurmp2_u:3106": "nikṣipya bhāryāṃ putreṣu gacched vanamathāpi vā /",
  "GP12kurmp2_u:3107": "dṛṣṭvāpatyasya cāpatyaṃ jarjarīkṛtavigrahaḥ // KūrmP_2,27.2 //",
  "GP12kurmp2_u:3108": "śuklapakṣasya pūrvāhne praśaste cottarāyaṇe /",
  "GP12kurmp2_u:3109": "gatvāraṇyaṃ niyamavāṃstapaḥ kuryāt samāhitaḥ // KūrmP_2,27.3 //",
  "GP12kurmp2_u:3110": "phalamūlāni pūtāni nityamāhāramāharet /",
  "GP12kurmp2_u:3111": "yatāhāro bhavet tena pūjayet pitṛdevatāḥ // KūrmP_2,27.4 //",
  "GP12kurmp2_u:3112": "pūjayitvātithiṃ nityaṃ snātvā cābhyarcayet surān /",
  "GP12kurmp2_u:3113": "gṛhādāhṛtya cāśnīyādaṣṭau grāsān samāhitaḥ // KūrmP_2,27.5 //",
  "GP12kurmp2_u:3114": "jaṭāśca bibhṛyānnityaṃ nakharomāṇi notsṛjet /",
  "GP12kurmp2_u:3115": "svādhyāyaṃ sarvadā kuryānniyacched vācamanyataḥ // KūrmP_2,27.6 //",
  "GP12kurmp2_u:3116": "agnihotraṃ ca juhuyāt pañcayajñān samācaret /",
  "GP12kurmp2_u:3117": "munyannaiṃrvividhairmedhyaiḥ śākamūlaphalena vā // KūrmP_2,27.7 //",
  "GP12kurmp2_u:3118": "cīravāsā bhavennityaṃ snāyāt triṣavaṇaṃ śuciḥ /",
  "GP12kurmp2_u:3119": "sarvabhūtānukampī syāt pratigrahavivarjitaḥ // KūrmP_2,27.8 //",
  "GP12kurmp2_u:3120": "darśena paurṇamāsena yajet niyataṃ dvijaḥ /",
  "GP12kurmp2_u:3121": "ṛkṣeṣvāgrayaṇe caiva cāturmāsyāni cāharet /",
  "GP12kurmp2_u:3122": "uttarāyaṇaṃ ca kramaśo dakṣasyāyanameva ca // KūrmP_2,27.9 //",
  "GP12kurmp2_u:3123": "vāsantaiḥ śāradairmedhyairmunyannaiḥ svayamāhṛtaiḥ /",
  "GP12kurmp2_u:3124": "puroḍāśāṃścarūṃścaiva vidhivannirvapet pṛthak // KūrmP_2,27.10 //",
  "GP12kurmp2_u:3125": "devatābhyaśca tad hutvā vanyaṃ medhyataraṃ haviḥ /",
  "GP12kurmp2_u:3126": "śeṣaṃ samupabhuñjīta lavaṇaṃ ca svayaṃ kṛtam // KūrmP_2,27.11 //",
  "GP12kurmp2_u:3127": "varjayenmadhumāṃsāni bhaumāni kavakāni ca /",
  "GP12kurmp2_u:3128": "bhūstṛṇaṃ śigrukaṃ caiva śleṣmātakaphalāni ca // KūrmP_2,27.12 //",
  "GP12kurmp2_u:3129": "na phālakṛṣṭamaśnīyādutsṛṣṭamapi kenacit /",
  "GP12kurmp2_u:3130": "na grāmajātānyārto 'pi puṣpāṇi ca phalāni ca // KūrmP_2,27.13 //",
  "GP12kurmp2_u:3131": "śrāvaṇenaiva vidhinā vahniṃ paricaret sadā /",
  "GP12kurmp2_u:3132": "na druhyet sarvabhūtāni nirdvandvo nirbhayo bhavet // KūrmP_2,27.14 //",
  "GP12kurmp2_u:3133": "na naktaṃ kiñcidaśnīyād rātrau dhyānaparo bhavet /",
  "GP12kurmp2_u:3134": "jitendriyo jitakrodhastattvajñānavicintakaḥ /",
  "GP12kurmp2_u:3135": "brahmacārī bhavennityaṃ na patnīmapi saṃśrayet // KūrmP_2,27.15 //",
  "GP12kurmp2_u:3136": "yastu patnyā vanaṃ gatvā maithunaṃ kāmataścaret /",
  "GP12kurmp2_u:3137": "tad vrataṃ tasya lupyeta prāyaścittīyate dvijaḥ // KūrmP_2,27.16 //",
  "GP12kurmp2_u:3138": "tatra yo jāyate garbho na saṃspṛśyo dvijātibhiḥ /",
  "GP12kurmp2_u:3139": "na hi vede 'dhikāro 'sya tadvaṃśepyevameva hi // KūrmP_2,27.17 //",
  "GP12kurmp2_u:3140": "adhaḥ śayīta satataṃ sāvitrījāpyatatparaḥ /",
  "GP12kurmp2_u:3141": "śaraṇyaḥ sarvabhūtānāṃ saṃvibhāgaparaḥ sadā // KūrmP_2,27.18 //",
  "GP12kurmp2_u:3142": "parivādaṃ mṛṣāvādaṃ nidrālasyaṃ vivarjayet /",
  "GP12kurmp2_u:3143": "ekāgniraniketaḥ syāt prokṣitāṃ bhūmimāśrayet // KūrmP_2,27.19 //",
  "GP12kurmp2_u:3144": "mṛgaiḥ saha cared vāsaṃ taiḥ sahaiva ca saṃvaset /",
  "GP12kurmp2_u:3145": "śilāyāṃ śarkarāyāṃ vā śayīta susamāhitaḥ // KūrmP_2,27.20 //",
  "GP12kurmp2_u:3146": "sadyaḥ prakṣālako vā syānmāsasaṃcayiko 'pi vā /",
  "GP12kurmp2_u:3147": "ṣaṇmāsanicayo vā syāt samānicaya eva vā // KūrmP_2,27.21 //",
  "GP12kurmp2_u:3148": "tyajedāśvayuje māsi saṃpannaṃ pūrvasaṃcitam /",
  "GP12kurmp2_u:3149": "jīrṇāni caiva vāsāṃsi śākamūlaphalāni ca // KūrmP_2,27.22 //",
  "GP12kurmp2_u:3150": "dantolūkhaliko vāsyāt kāpotīṃ vṛttimāśrayet /",
  "GP12kurmp2_u:3151": "aśmakuṭṭo bhaved vāpi kālapakvabhugeva vā // KūrmP_2,27.23 //",
  "GP12kurmp2_u:3152": "naktaṃ cānna samaśnīyād divā cāhṛtya śaktitaḥ /",
  "GP12kurmp2_u:3153": "caturthakāliko vā syāt syādvāpyaṣṭamakālikaḥ // KūrmP_2,27.24 //",
  "GP12kurmp2_u:3154": "cāndrāyaṇavidhānairvā śukle kṛṣṇe ca vartayet /",
  "GP12kurmp2_u:3155": "pakṣe pakṣe samaśnīyād yavāgūṃ kvathitāṃ sakṛt // KūrmP_2,27.25 //",
  "GP12kurmp2_u:3156": "puṣpamūlaphalairvāpi kevalairvartayet sadā /",
  "GP12kurmp2_u:3157": "svābhāvikaiḥ svayaṃ śīrṇairvaikhānasamate sthitaḥ // KūrmP_2,27.26 //",
  "GP12kurmp2_u:3158": "bhūmau vā parivarteta tiṣṭhed vā prapadairdinam /",
  "GP12kurmp2_u:3159": "sthānāsanābhyāṃ viharenna kvacid dhairyamutsṛjet // KūrmP_2,27.27 //",
  "GP12kurmp2_u:3160": "grīṣme pañcatapāśca syād varṣāsvabhrāvakāśakaḥ /",
  "GP12kurmp2_u:3161": "ārdravāsāstu hemante kramaśo vardhayaṃstapaḥ // KūrmP_2,27.28 //",
  "GP12kurmp2_u:3162": "upaspṛśya triṣavaṇaṃ pitṛdevāṃśca tarpayet /",
  "GP12kurmp2_u:3163": "ekapādena tiṣṭheta marīcīn vā pibet tadā // KūrmP_2,27.29 //",
  "GP12kurmp2_u:3164": "pañcāgnirdhūmapo vā syāduṣmapaḥ somapo 'pi vā /",
  "GP12kurmp2_u:3165": "payaḥ pibecchuklapakṣe kṛṣṇāpakṣe tu gomayam /",
  "GP12kurmp2_u:3166": "śīrṇaparṇāśano vā syāt kṛcchrair vā vartayet sadā // KūrmP_2,27.30 //",
  "GP12kurmp2_u:3167": "yogābhyāsarataśca syād rudrādhyāyī bhavet sadā /",
  "GP12kurmp2_u:3168": "atharvaśiraso 'dhyetā vedāntābhyāsatatparaḥ // KūrmP_2,27.31 //",
  "GP12kurmp2_u:3169": "yamān seveta satataṃ niyamāṃścāpyatandritaḥ /",
  "GP12kurmp2_u:3170": "kṛṣṇājinī sottarīyaḥ śuklayajñopavītavān // KūrmP_2,27.32 //",
  "GP12kurmp2_u:3171": "atha cāgnīn samāropya svātmani dhyānatatparaḥ /",
  "GP12kurmp2_u:3172": "anagniraniketaḥ syānmunirmokṣaparo bhavet // KūrmP_2,27.33 //",
  "GP12kurmp2_u:3173": "tāpaseṣveva vipreṣu yātrikaṃ bhaikṣamāharet /",
  "GP12kurmp2_u:3174": "gṛhamedhiṣu cānyeṣu dvijeṣu vanavāsiṣu // KūrmP_2,27.34 //",
  "GP12kurmp2_u:3175": "grāmādāhṛtya vāśnīyādaṣṭau grāsān vane vasan /",
  "GP12kurmp2_u:3176": "pratigṛhya puṭenaiva pāṇinā śakalena vā // KūrmP_2,27.35 //",
  "GP12kurmp2_u:3177": "vividhāścopaniṣada ātmasaṃsiddhaye japet /",
  "GP12kurmp2_u:3178": "vidyāviśeṣān sāvitrīṃ rudrādhyāyaṃ tathaiva ca // KūrmP_2,27.36 //",
  "GP12kurmp2_u:3179": "mahāprāsthānikaṃ cāsau kuryādanaśanaṃ tu vā /",
  "GP12kurmp2_u:3180": "agnipraveśamanyad vā brarhmārpaṇavidhau sthitaḥ // KūrmP_2,27.37 //",
  "GP12kurmp2_u:3181": "yastu samyagimamāśramaṃ śivaṃ",
  "GP12kurmp2_u:3182": "saṃśrayedaśivapuñjanāśanam /",
  "GP12kurmp2_u:3183": "tāpasaḥ sa paramaiśvaraṃ padaṃ",
  "GP12kurmp2_u:3184": "yāti yatra jagato 'sya saṃsthitiḥ // KūrmP_2,27.38 //",
  "GP12kurmp2_u:3185": "iti śrīkūrmapurāṇe ṣaṭsāhastryāṃ saṃhitāyāmuparivibhāge saptaviśo 'dhyāya",
  "GP12kurmp2_u:3186": "_____________________________________________________________",
  "GP12kurmp2_u:3187": "vyāsa uvāca",
  "GP12kurmp2_u:3188": "evaṃ vanāśrame sthitvā tṛtīyaṃ bhāgamāyuṣaḥ /",
  "GP12kurmp2_u:3189": "caturthamāyuṣo bhāgaṃ saṃnyāsena nayet kramāt // KūrmP_2,28.1 //",
  "GP12kurmp2_u:3190": "agnīnātmanī saṃsthāpya dvijaḥ pravrajito bhavet /",
  "GP12kurmp2_u:3191": "yogābhyāsarataḥ śānto brahmavidyāparāyaṇaḥ // KūrmP_2,28.2 //",
  "GP12kurmp2_u:3192": "yadā manasi saṃjātaṃ vaitṛṣṇyaṃ sarvavastuṣu /",
  "GP12kurmp2_u:3193": "tadā saṃnyāsamicchecca patitaḥ syād viparyaye // KūrmP_2,28.3 //",
  "GP12kurmp2_u:3194": "prājāpatyāṃ nirūpyeṣṭimāgneyīmathavā punaḥ /",
  "GP12kurmp2_u:3195": "dāntaḥ pakvakaṣāyo 'sau brahmāśramamupāśrayet // KūrmP_2,28.4 //",
  "GP12kurmp2_u:3196": "jñānasaṃnyāsinaḥ kecid vedasaṃnyāsinaḥ pare /",
  "GP12kurmp2_u:3197": "karmasaṃnyāsinastvanye trividhāḥ parikīrtitāḥ // KūrmP_2,28.5 //",
  "GP12kurmp2_u:3198": "yaḥ sarvasaṅganirmukto nirdvandvaścaiva nirbhayaḥ /",
  "GP12kurmp2_u:3199": "procyate jñānasaṃnyāsī svātmanyeva vyavasthitaḥ // KūrmP_2,28.6 //",
  "GP12kurmp2_u:3200": "vedamevābhyasennityaṃ nirāśī niṣparigrahaḥ /",
  "GP12kurmp2_u:3201": "procyate vedasaṃnyāsī mumukṣurvijitendriyaḥ // KūrmP_2,28.7 //",
  "GP12kurmp2_u:3202": "yastvagnīnātmasātkṛtvā brahmārpaṇaparo dvijaḥ /",
  "GP12kurmp2_u:3203": "jñeyaḥ sa karmasaṃnyāsī mahāyajñaparāyaṇaḥ // KūrmP_2,28.8 //",
  "GP12kurmp2_u:3204": "trayāṇāmapi caiteṣāṃ jñānī tvabhyadhiko mataḥ /",
  "GP12kurmp2_u:3205": "na tasya vidyate kāryaṃ na liṅgaṃ vā vipaścitaḥ // KūrmP_2,28.9 //",
  "GP12kurmp2_u:3206": "nirmamo nirbhayaḥ śānto nirdvandvaḥ parṇabhojanaḥ /",
  "GP12kurmp2_u:3207": "jīrṇakaupīnavāsāḥ syānnagno vā dhyānatatparaḥ // KūrmP_2,28.10 //",
  "GP12kurmp2_u:3208": "brahmacārī mitāhāro grāmādannaṃ samāharet /",
  "GP12kurmp2_u:3209": "adhyātmamatirāsīta nirapekṣo nirāmiṣaḥ // KūrmP_2,28.11 //",
  "GP12kurmp2_u:3210": "ātmanaiva sahāyena sukhārthaṃ vicarediha /",
  "GP12kurmp2_u:3211": "nābhinandeta maraṇaṃ nābhinandeta jīvitam // KūrmP_2,28.12 //",
  "GP12kurmp2_u:3212": "kālameva pratīkṣeta nideśaṃ bhṛtako yathā /",
  "GP12kurmp2_u:3213": "nādhyetavyaṃ na vaktavyaṃ śrotavyaṃ na kadācana /",
  "GP12kurmp2_u:3214": "evaṃ jñātvā paro yogī brahmabhūyāya kalpate // KūrmP_2,28.13 //",
  "GP12kurmp2_u:3215": "ekavāsāthavā vidvān kaupīnācchādanastathā /",
  "GP12kurmp2_u:3216": "muṇḍī śikhī vātha bhavet tridaṇḍī niṣparigrahaḥ /",
  "GP12kurmp2_u:3217": "kāṣāyavāsāḥ satataṃ dhyānayogaparāyaṇaḥ // KūrmP_2,28.14 //",
  "GP12kurmp2_u:3218": "grāmānte vṛkṣamūle vā vased devālaye 'pi vā /",
  "GP12kurmp2_u:3219": "samaḥ śatrau ca mitre ca tathā mānāpamānayoḥ /",
  "GP12kurmp2_u:3220": "bhaikṣyeṇa vartayennityaṃ naikānnādī bhavet kvacit // KūrmP_2,28.15 //",
  "GP12kurmp2_u:3221": "yastu mohena vālasyādekānnādī bhaved yatiḥ /",
  "GP12kurmp2_u:3222": "na tasya niṣkṛtiḥ kācid dharmaśāstreṣu kathyate // KūrmP_2,28.16 //",
  "GP12kurmp2_u:3223": "rāgadveṣavimuktātmā samaloṣṭāśmakāñcanaḥ /",
  "GP12kurmp2_u:3224": "prāṇihaṃsānivṛttaśca maunī syāt sarvanispṛhaḥ // KūrmP_2,28.17 //",
  "GP12kurmp2_u:3225": "dṛṣṭipūtaṃ nyaset pādaṃ vastrapūtaṃ jalaṃ pibet /",
  "GP12kurmp2_u:3226": "satyapūtāṃ vaded vāṇīṃ manaḥ pūtaṃ samācaret // KūrmP_2,28.18 //",
  "GP12kurmp2_u:3227": "naikatra nivased deśe varṣābhyo 'nyatra bhikṣukaḥ /",
  "GP12kurmp2_u:3228": "snānaśaucarato nityaṃ kamaṇḍalukaraḥ śuciḥ // KūrmP_2,28.19 //",
  "GP12kurmp2_u:3229": "brahmacaryarato nityaṃ vanavāsarato bhavet /",
  "GP12kurmp2_u:3230": "mokṣaśāstreṣu nirato brahmasūtrī jitendriyaḥ // KūrmP_2,28.20 //",
  "GP12kurmp2_u:3231": "dambhāhaṅkāranirmukto nindāpaiśunyavarjitaḥ /",
  "GP12kurmp2_u:3232": "ātmajñānaguṇopeto yatirmokṣamavāpnuyāt // KūrmP_2,28.21 //",
  "GP12kurmp2_u:3233": "abhyaset satataṃ vedaṃ praṇavākhyaṃ sanātanam /",
  "GP12kurmp2_u:3234": "snātvācamya vidhānena śucirdevālayādiṣu // KūrmP_2,28.22 //",
  "GP12kurmp2_u:3235": "yajñopavītī śāntātmā kuśapāṇiḥ samāhitaḥ /",
  "GP12kurmp2_u:3236": "dhautakāṣāyavasano bhasmacchannatanūrahaḥ // KūrmP_2,28.23 //",
  "GP12kurmp2_u:3237": "adhiyajñaṃ brahma japedādhidaivikameva ca /",
  "GP12kurmp2_u:3238": "ādhyātmikaṃ ca satataṃ vedāntābhihitaṃ ca yat // KūrmP_2,28.24 //",
  "GP12kurmp2_u:3239": "putreṣu vātha nivasan brahmacārī yatirmuniḥ /",
  "GP12kurmp2_u:3240": "vedamevābhyasennityaṃ sa yāti paramāṃ gatim // KūrmP_2,28.25 //",
  "GP12kurmp2_u:3241": "ahiṃsā satyamasteyaṃ brahmacaryaṃ tapaḥ param /",
  "GP12kurmp2_u:3242": "kṣamā dayā ca satoṣo vratānyasya viśeṣataḥ // KūrmP_2,28.26 //",
  "GP12kurmp2_u:3243": "vedāntajñānaniṣṭho vā pañca yajñān samāhitaḥ /",
  "GP12kurmp2_u:3244": "kuryādaharahaḥ snātvā bhikṣānnenaiva tena hi // KūrmP_2,28.27 //",
  "GP12kurmp2_u:3245": "homamantrāñjapennityaṃ kāle kāle samāhitaḥ /",
  "GP12kurmp2_u:3246": "svādhyāyaṃ cānvahaṃ kuryāt sāvitrīṃ saṃdhyayorjapet // KūrmP_2,28.28 //",
  "GP12kurmp2_u:3247": "dhyāyīta satataṃ devamekānte parameśvaram /",
  "GP12kurmp2_u:3248": "ekānnaṃ varjayennityaṃ kāmaṃ krodhaṃ parigraham // KūrmP_2,28.29 //",
  "GP12kurmp2_u:3249": "ekavāsā dvivāsā vā śikhī yajñopavītavān /",
  "GP12kurmp2_u:3250": "kamaṇḍalukaro vidvān tridaṇḍī yāti tatparam // KūrmP_2,28.30 //",
  "GP12kurmp2_u:3251": "iti śrīkūrmapurāṇe ṣaṭsāhastryāṃ saṃhitāyāmuparivibhāge 'ṣṭāviṃśo 'dhyāyaḥ",
  "GP12kurmp2_u:3252": "_____________________________________________________________",
  "GP12kurmp2_u:3253": "vyāsa uvāca",
  "GP12kurmp2_u:3254": "evaṃ svāśramaniṣṭhānāṃ yatīnāṃ niyatātmanām /",
  "GP12kurmp2_u:3255": "bhaikṣeṇa vartanaṃ proktaṃ phalamūlairathāpi vā // KūrmP_2,29.1 //",
  "GP12kurmp2_u:3256": "ekakālaṃ cared bhaikṣaṃ na prasajyeta vistare /",
  "GP12kurmp2_u:3257": "bhaikṣe prasakto hi yatirviṣayeṣvapi sajjati // KūrmP_2,29.2 //",
  "GP12kurmp2_u:3258": "saptāgāraṃ cared bhaikṣamalābhāt tu punaścaret /",
  "GP12kurmp2_u:3259": "prakṣālya pātre bhuñjīyādadbhiḥ prakṣālayet tu tat // KūrmP_2,29.3 //",
  "GP12kurmp2_u:3260": "athavānyadupādāya pātre bhuñjīta nityaśaḥ /",
  "GP12kurmp2_u:3261": "bhuktvā tat saṃtyajet pātraṃ yātrāmātramalolupaḥ // KūrmP_2,29.4 //",
  "GP12kurmp2_u:3262": "vidhūme sannamusale vyaṅgāre bhuktavajjane /",
  "GP12kurmp2_u:3263": "vṛtte śarāvasaṃpāte bhikṣāṃ nityaṃ yatiścaret // KūrmP_2,29.5 //",
  "GP12kurmp2_u:3264": "godohamātraṃ tiṣṭheta kālaṃ bhikṣuradhomukhaḥ /",
  "GP12kurmp2_u:3265": "bhikṣetyuktvā sakṛt tūṣṇīmaśnīyād vāgyataḥ śuciḥ // KūrmP_2,29.6 //",
  "GP12kurmp2_u:3266": "prakṣālya pāṇipādau ca samācamya yathāvidhi /",
  "GP12kurmp2_u:3267": "āditye darśayitvānnaṃ bhuñjīta prāṅmukhottaraḥ // KūrmP_2,29.7 //",
  "GP12kurmp2_u:3268": "hutvā prāṇāhutīḥ pañca grāsānaṣṭau samāhitaḥ /",
  "GP12kurmp2_u:3269": "ācamya devaṃ brahmāṇaṃ dhyāyīta parameśvaram // KūrmP_2,29.8 //",
  "GP12kurmp2_u:3270": "alābuṃ dārupātraṃ ca mṛṇmayaṃ vaiṇavaṃ tataḥ /",
  "GP12kurmp2_u:3271": "catvāri yatipātrāṇi manurāha prajāpatiḥ // KūrmP_2,29.9 //",
  "GP12kurmp2_u:3272": "prāgrātre pararātre ca madhyarātre tathaiva ca /",
  "GP12kurmp2_u:3273": "saṃdhyāsvahni viśeṣeṇa cintayennityamīśvaram // KūrmP_2,29.10 //",
  "GP12kurmp2_u:3274": "kṛtvā hṛtpadmanilaye viśvākhyaṃ viśvasaṃbhavam /",
  "GP12kurmp2_u:3275": "ātmānaṃ sarvabhūtānāṃ parastāt tamasaḥ sthitam // KūrmP_2,29.11 //",
  "GP12kurmp2_u:3276": "sarvasyādhārabhūtānāmānandaṃ jyotiravyayam /",
  "GP12kurmp2_u:3277": "pradhānapuruṣātītamākāśaṃ dahanaṃ śivam // KūrmP_2,29.12 //",
  "GP12kurmp2_u:3278": "tadantaḥ sarvabhāvānāmīśvaraṃ brahmarūpiṇam /",
  "GP12kurmp2_u:3279": "dhyāyedanādimadvaitamānandādiguṇālayam // KūrmP_2,29.13 //",
  "GP12kurmp2_u:3280": "mahāntaṃ paramaṃ brahma puruṣaṃ satyamavyayam /",
  "GP12kurmp2_u:3281": "sitetarāruṇākāraṃ maheśaṃ viśvarūpiṇam // KūrmP_2,29.14 //",
  "GP12kurmp2_u:3282": "oṅkārānte 'tha cātmānaṃ saṃsthāpya paramātmani /",
  "GP12kurmp2_u:3283": "ākāśe devamīśānaṃ dhyāyītākāśamadhyagam // KūrmP_2,29.15 //",
  "GP12kurmp2_u:3284": "kāraṇaṃ sarvabhāvānāmānandaikasamāśrayam /",
  "GP12kurmp2_u:3285": "purāṇaṃ puruṣaṃ śaṃbhuṃ dhyāyan mucyeta bandhanāt // KūrmP_2,29.16 //",
  "GP12kurmp2_u:3286": "yadvā guhāyāṃ prakṛtau jagatsaṃmohanālaye /",
  "GP12kurmp2_u:3287": "vicintya paramaṃ vyoma sarvabhūtaikakāraṇam // KūrmP_2,29.17 //",
  "GP12kurmp2_u:3288": "jīvanaṃ sarvabhūtānāṃ yatra lokaḥ pralīyate /",
  "GP12kurmp2_u:3289": "ānandaṃ brahmaṇaḥ sūkṣmaṃ yat paśyanti mumukṣavaḥ // KūrmP_2,29.18 //",
  "GP12kurmp2_u:3290": "tanmadhye nihitaṃ brahma kevalaṃ jñānalakṣaṇam /",
  "GP12kurmp2_u:3291": "anantaṃ satyamīśānaṃ vicintyāsīta saṃyataḥ // KūrmP_2,29.19 //",
  "GP12kurmp2_u:3292": "guhyād guhyatamaṃ jñānaṃ yatīnāmetadīritam /",
  "GP12kurmp2_u:3293": "yo 'nutiṣṭhenmaheśena so 'śnute yogamaiśvaram // KūrmP_2,29.20 //",
  "GP12kurmp2_u:3294": "tasmād dhyānarato nityamātmavidyāparāyaṇaḥ /",
  "GP12kurmp2_u:3295": "jñānaṃ samabhyased brāhmaṃ yena mucyeta bandhanāt // KūrmP_2,29.21 //",
  "GP12kurmp2_u:3296": "matvā pṛthak svamātmānaṃ sarvasmādeva kevalam /",
  "GP12kurmp2_u:3297": "ānandamajaraṃ jñānaṃ dhyāyīta ca punaḥ param // KūrmP_2,29.22 //",
  "GP12kurmp2_u:3298": "yasmāt bhavanti bhūtāni yad gatvā neha jāyate /",
  "GP12kurmp2_u:3299": "sa tasmādīśvaro devaḥ parasmād yo 'dhitiṣṭhati // KūrmP_2,29.23 //",
  "GP12kurmp2_u:3300": "yadantare tad gaganaṃ śāśvataṃ śivamavyayam /",
  "GP12kurmp2_u:3301": "yadaṃśastatparo yastu sa devaḥ syānmaheśvaraḥ // KūrmP_2,29.24 //",
  "GP12kurmp2_u:3302": "vratāni yāni bhikṣūṇāṃ tathaivopavratāni ca /",
  "GP12kurmp2_u:3303": "ekaikātikrame teṣāṃ prāyaścittaṃ vidhīyate // KūrmP_2,29.25 //",
  "GP12kurmp2_u:3304": "upetya ca striyaṃ kāmāt prāyaścittaṃ samāhitaḥ /",
  "GP12kurmp2_u:3305": "prāṇāyāmasamāyuktaṃ kuryāt sāṃtapanaṃ śuciḥ // KūrmP_2,29.26 //",
  "GP12kurmp2_u:3306": "tataścareta niyamāt kṛcchraṃ saṃyatamānasaḥ /",
  "GP12kurmp2_u:3307": "punarāśramamāgamya cared bhiśruratandritaḥ // KūrmP_2,29.27 //",
  "GP12kurmp2_u:3308": "na dharmayuktamanṛtaṃ hinastīti manīṣiṇaḥ /",
  "GP12kurmp2_u:3309": "tathāpi ca na kartavyaṃ prasaṅgo hyeṣa dāruṇaḥ // KūrmP_2,29.28 //",
  "GP12kurmp2_u:3310": "ekarātropavāsaśca prāṇāyāmaśataṃ tathā /",
  "GP12kurmp2_u:3311": "uktvānṛtaṃ prakartavyaṃ yatinā dharmalipsunā // KūrmP_2,29.29 //",
  "GP12kurmp2_u:3312": "paramāpadgatenāpi na kāryaṃ steyamanyataḥ /",
  "GP12kurmp2_u:3313": "steyādabhyadhikaḥ kaścinnāstyadharma iti smṛtiḥ /",
  "GP12kurmp2_u:3314": "hiṃsā caiṣāparā diṣṭā yā cātmajñānanāśikā // KūrmP_2,29.30 //",
  "GP12kurmp2_u:3315": "yadetad draviṇaṃ nāma prāṇa hyete bahiśvarāḥ /",
  "GP12kurmp2_u:3316": "sa tasya harati prāṇān yo yasya harate dhanam // KūrmP_2,29.31 //",
  "GP12kurmp2_u:3317": "evaṃ kṛtvā sa duṣṭātmā bhinnavṛtto vratāccyutaḥ /",
  "GP12kurmp2_u:3318": "bhūyo nirvedamāpannaścareccāndrāyaṇavratam // KūrmP_2,29.32 //",
  "GP12kurmp2_u:3319": "vidhinā śāstradṛṣṭena saṃvatsaramiti śrutiḥ /",
  "GP12kurmp2_u:3320": "bhūyo nirvedamāpannaścared bhikṣuratandritaḥ // KūrmP_2,29.33 //",
  "GP12kurmp2_u:3321": "akasmādeva hiṃsāṃ tu yadi bhikṣuḥ samācaret /",
  "GP12kurmp2_u:3322": "kuryātkṛchrātikṛcchraṃ tu cāndrāyaṇamathāpi vā // KūrmP_2,29.34 //",
  "GP12kurmp2_u:3323": "skandedindriyadaurbalyāt striyaṃ dṛṣṭvā yatiryadi /",
  "GP12kurmp2_u:3324": "tena dhārayitavyā vai prāṇāyāmāstu ṣoḍaśa /",
  "GP12kurmp2_u:3325": "divāskande trirātraṃ syāt prāṇāyāmaśataṃ tathā // KūrmP_2,29.35 //",
  "GP12kurmp2_u:3326": "ekānne madhumāṃse ca navaśrāddhe tathaiva ca /",
  "GP12kurmp2_u:3327": "pratyakṣalavaṇe coktaṃ prājāpatyaṃ viśodhanam // KūrmP_2,29.36 //",
  "GP12kurmp2_u:3328": "dhyānaniṣṭhasya satataṃ naśyate sarvapātakam /",
  "GP12kurmp2_u:3329": "tasmānmaheśvaraṃ jñātvā tasya dhyānaparo bhavet // KūrmP_2,29.37 //",
  "GP12kurmp2_u:3330": "yad brahma paramaṃ jyotiḥ pratiṣṭhākṣaramadvayam /",
  "GP12kurmp2_u:3331": "yo 'ntarātra paraṃ brahma sa vijñeyo maheśvaraḥ // KūrmP_2,29.38 //",
  "GP12kurmp2_u:3332": "eṣa devo mahādevaḥ kevalaḥ paramaḥ śivaḥ /",
  "GP12kurmp2_u:3333": "tadevākṣaramadvaitaṃ tadādityāntaraṃ param // KūrmP_2,29.39 //",
  "GP12kurmp2_u:3334": "yasmānmahīyate devaḥ svadhāmni jñānasaṃjñite /",
  "GP12kurmp2_u:3335": "ātmayogāhvaye tattve mahādevastataḥ smṛtaḥ // KūrmP_2,29.40 //",
  "GP12kurmp2_u:3336": "nānyad devānmahādevād vyatiriktaṃ prapaśyati /",
  "GP12kurmp2_u:3337": "tamevātmānamanveti yaḥ sa yāti paraṃ padam // KūrmP_2,29.41 //",
  "GP12kurmp2_u:3338": "manyate ye svamātmānaṃ vibhinnaṃ parameśvarāt /",
  "GP12kurmp2_u:3339": "na te paśyanti taṃ devaṃ vṛthā teṣāṃ pariśramaḥ // KūrmP_2,29.42 //",
  "GP12kurmp2_u:3340": "ekameva paraṃ brahma vijñeyaṃ tattvamavyayam /",
  "GP12kurmp2_u:3341": "sa devastu mahādevo naitad vijñāya badhyate // KūrmP_2,29.43 //",
  "GP12kurmp2_u:3342": "tasmād yateta niyataṃ yatiḥ saṃyatamānasaḥ /",
  "GP12kurmp2_u:3343": "jñānayogarataḥ śānto mahādevaparāyaṇaḥ // KūrmP_2,29.44 //",
  "GP12kurmp2_u:3344": "eṣa vaḥ kathito vipro yatīnāmāśramaḥ śubhaḥ /",
  "GP12kurmp2_u:3345": "pitāmahena vibhunā munīnāṃ pūrvamīritam // KūrmP_2,29.45 //",
  "GP12kurmp2_u:3346": "nāputraśiṣyayogibhyo dadyādidamanuttamam /",
  "GP12kurmp2_u:3347": "jñānaṃ svayaṃbhuvā proktaṃ yatidharmāśrayaṃ śivam // KūrmP_2,29.46 //",
  "GP12kurmp2_u:3348": "iti yatiniyamānāmetaduktaṃ vidhānaṃ",
  "GP12kurmp2_u:3349": "paśupatiparitoṣe yad bhavedekahetuḥ /",
  "GP12kurmp2_u:3350": "na bhavati punareṣāmudbhavo vā vināśaḥ",
  "GP12kurmp2_u:3351": "praṇihitamanaso ye nityamevācaranti // KūrmP_2,29.47 //",
  "GP12kurmp2_u:3352": "iti śrīkūrmapurāṇe ṣaṭsāhastryāṃ saṃhitāyāmuparivibhāge ekonatriṃśo 'dhyāyaḥ",
  "GP12kurmp2_u:3353": "_____________________________________________________________",
  "GP12kurmp2_u:3354": "vyāsa uvāca",
  "GP12kurmp2_u:3355": "ataḥ paraṃ pravalakṣyāmi prāyaścittavidhiṃ śubham /",
  "GP12kurmp2_u:3356": "hitāya sarvaviprāṇāṃ doṣāṇāmapanuttaye // KūrmP_2,30.1 //",
  "GP12kurmp2_u:3357": "akṛtvā vihitaṃ karma kṛtvā ninditameva ca /",
  "GP12kurmp2_u:3358": "doṣamāpnoti puruṣaḥ prāyaścittaṃ viśodhanam // KūrmP_2,30.2 //",
  "GP12kurmp2_u:3359": "prāyaścittamakṛtvā tu na tiṣṭhed brāhmaṇaḥ kvacit /",
  "GP12kurmp2_u:3360": "yad brūyurbrāhmaṇāḥ śāntā vidvāṃsastatsamācaret // KūrmP_2,30.3 //",
  "GP12kurmp2_u:3361": "vedārthavittamaḥ śānto dharmakāmo 'gnimān dvijaḥ /",
  "GP12kurmp2_u:3362": "sa eva syāt paro dharmo yameko 'pi vyavasyati // KūrmP_2,30.4 //",
  "GP12kurmp2_u:3363": "anāhitāgnayo viprāstrayo vedārthapāragāḥ /",
  "GP12kurmp2_u:3364": "yad brūyurdharmakāmāste tajjñeyaṃ dharmasādhanam // KūrmP_2,30.5 //",
  "GP12kurmp2_u:3365": "anekadharmaśāstrajñā ūhāpohaviśāradāḥ /",
  "GP12kurmp2_u:3366": "vedādhyayanasaṃpannāḥ saptaite parikīrtitāḥ // KūrmP_2,30.6 //",
  "GP12kurmp2_u:3367": "mīmāṃsājñānatattvajñā vedāntakuśalā dvijāḥ /",
  "GP12kurmp2_u:3368": "ekaviṃśatisaṃkhyātāḥ prayāścittaṃ vadanti vai // KūrmP_2,30.7 //",
  "GP12kurmp2_u:3369": "brahmahā madyapaḥ steno gurutalpaga eva ca /",
  "GP12kurmp2_u:3370": "mahāpātakinastvete yaścaitaiḥ saha saṃvaset // KūrmP_2,30.8 //",
  "GP12kurmp2_u:3371": "saṃvatsaraṃ tu patitaiḥ saṃsargaṃ kurute tu yaḥ /",
  "GP12kurmp2_u:3372": "yānaśayyāsanairnityaṃ jānan vai patito bhavet // KūrmP_2,30.9 //",
  "GP12kurmp2_u:3373": "yājanaṃ yonisaṃbandhaṃ tathaivādhyāpanaṃ dvijaḥ /",
  "GP12kurmp2_u:3374": "kṛtvā sadyaḥ patejjñānāt saha bhojanameva ca // KūrmP_2,30.10 //",
  "GP12kurmp2_u:3375": "avijñāyātha yo mohāt kuryādadhyāpanaṃ dvijaḥ /",
  "GP12kurmp2_u:3376": "saṃvatsareṇa patati sahādhyayanameva ca // KūrmP_2,30.11 //",
  "GP12kurmp2_u:3377": "brahmāhā dvādaśābdāni kuṭiṃ kṛtvā vane vaset /",
  "GP12kurmp2_u:3378": "bhaikṣamātmaviśuddhyarthaṃ kṛtvā śavaśirodhvajam // KūrmP_2,30.12 //",
  "GP12kurmp2_u:3379": "brāhmaṇāvasathān sarvān devāgārāṇi varjayet /",
  "GP12kurmp2_u:3380": "vinindan svayamātmānaṃ brāhmaṇaṃ taṃ ca saṃsmaran // KūrmP_2,30.13 //",
  "GP12kurmp2_u:3381": "asaṃkalpitayogyāni saptāgārāṇi saṃviśet /",
  "GP12kurmp2_u:3382": "vidhūme śanakairnityaṃ vyaṅgāre bhuktavajjane // KūrmP_2,30.14 //",
  "GP12kurmp2_u:3383": "ekakālaṃ cared bhaikṣaṃ doṣaṃ vikhyāpayan nṛṇām /",
  "GP12kurmp2_u:3384": "vanyamūlaphalairvāpi vartayed dhairyamākṣitaḥ // KūrmP_2,30.15 //",
  "GP12kurmp2_u:3385": "kapālapāṇiḥ khaṭvāṅgī brahmacaryaparāyaṇaḥ /",
  "GP12kurmp2_u:3386": "pūrṇe tu dvādaśe varṣe brahmahatyāṃ vyapohati // KūrmP_2,30.16 //",
  "GP12kurmp2_u:3387": "akāmataḥ kṛte pāpe prāyaścittamidaṃ śubham /",
  "GP12kurmp2_u:3388": "kāmato maraṇācchuddhirjñeyā nānyena kenacit // KūrmP_2,30.17 //",
  "GP12kurmp2_u:3389": "kuryādanaśanaṃ vātha bhṛgoḥ patanameva vā /",
  "GP12kurmp2_u:3390": "jvalantaṃ vā viśedagniṃ jalaṃ vā praviśet svayam // KūrmP_2,30.18 //",
  "GP12kurmp2_u:3391": "brāhmaṇārthe gavārthe vā samyak prāṇān parityajet /",
  "GP12kurmp2_u:3392": "brahmahatyāpanodārthamantarā vā mṛtasya tu // KūrmP_2,30.19 //",
  "GP12kurmp2_u:3393": "dīrghāmayānvitaṃ vipraṃ kṛtvānāmayameva tu /",
  "GP12kurmp2_u:3394": "dattvā cānnaṃ sa durbhikṣe brahmahatyāṃ vyapohati // KūrmP_2,30.20 //",
  "GP12kurmp2_u:3395": "aśvamedhāvabhṛthake snātvā vā śudhyate dvijaḥ /",
  "GP12kurmp2_u:3396": "sarvasvaṃ vā vedavide brāhmaṇāya pradāya tu // KūrmP_2,30.21 //",
  "GP12kurmp2_u:3397": "sarasvatyāstvaruṇayā saṃgame lokaviśrute /",
  "GP12kurmp2_u:3398": "śudhyet triṣavaṇasnānāt trirātropoṣito dvijaḥ // KūrmP_2,30.22 //",
  "GP12kurmp2_u:3399": "gatvā rāmeśvaraṃ puṇyaṃ snātvā caiva mahodadhau /",
  "GP12kurmp2_u:3400": "brahmacaryādibhiryukto dṛṣṭvā rudraṃ vimucyate // KūrmP_2,30.23 //",
  "GP12kurmp2_u:3401": "kapālamocanaṃ nāma tīrthaṃ devasya śūlinaḥ /",
  "GP12kurmp2_u:3402": "snātvābhyarcya pitṝn bhaktyā brahmahatyāṃ vyapohati // KūrmP_2,30.24 //",
  "GP12kurmp2_u:3403": "yatra devādidevena bharaveṇāmitaujasā /",
  "GP12kurmp2_u:3404": "kapālaṃ sthāpitaṃ pūrvaṃ brahmaṇaḥ parameṣṭhinaḥ // KūrmP_2,30.25 //",
  "GP12kurmp2_u:3405": "samabhyarcya mahādevaṃ tatra bhairavarūpiṇam /",
  "GP12kurmp2_u:3406": "tarpapitvā pitṝn snātvā mucyate brahmahatyayā // KūrmP_2,30.26 //",
  "GP12kurmp2_u:3407": "iti śrīkūrmapurāṇe ṣaṭsāhastryāṃ saṃhitāyāmuparivibhāge triśo 'dhyāyaḥ",
  "GP12kurmp2_u:3408": "_____________________________________________________________",
  "GP12kurmp2_u:3409": "ṛṣaya ūcuḥ",
  "GP12kurmp2_u:3410": "kathaṃ devena rudreṇa śaṅkareṇāmitaujasā /",
  "GP12kurmp2_u:3411": "kapālaṃ brahmaṇaḥ pūrvaṃ sthāpitaṃ dehajaṃ bhuvi // KūrmP_2,31.1 //",
  "GP12kurmp2_u:3412": "sūta uvāca",
  "GP12kurmp2_u:3413": "śṛṇudhvamṛṣayaḥ puṇyāṃ kathāṃ pāpapraṇāśanīm /",
  "GP12kurmp2_u:3414": "māhātmyaṃ devadevasya mahādevasya dhīmataḥ // KūrmP_2,31.2 //",
  "GP12kurmp2_u:3415": "purā pitāmahaṃ devaṃ meruśṛṅge maharṣayaḥ /",
  "GP12kurmp2_u:3416": "procuḥ praṇamya lokādiṃ kimekaṃ tattvamavyayam // KūrmP_2,31.3 //",
  "GP12kurmp2_u:3417": "sa māyayā maheśasya mohito lokasaṃbhavaḥ /",
  "GP12kurmp2_u:3418": "avijñāya paraṃ bhāvaṃ svātmānaṃ prāha dharṣiṇam // KūrmP_2,31.4 //",
  "GP12kurmp2_u:3419": "ahaṃ dhātā jagadyoniḥ svayaṃbhūreka īśvaraḥ /",
  "GP12kurmp2_u:3420": "anādimatparaṃ brahma māmabhyarcya vimucyate // KūrmP_2,31.5 //",
  "GP12kurmp2_u:3421": "ahaṃ hi sarvadevānāṃ pravartakanivartakaḥ /",
  "GP12kurmp2_u:3422": "na vidyate cābhyadhiko matto lokeṣu kaścana // KūrmP_2,31.6 //",
  "GP12kurmp2_u:3423": "tasyaivaṃ manyamānasya jajñe nārāyaṇāṃśajaḥ /",
  "GP12kurmp2_u:3424": "provāca prahasan vākyaṃ roṣatāmravilocanaḥ // KūrmP_2,31.7 //",
  "GP12kurmp2_u:3425": "kiṃ kāraṇamidaṃ brahman vartate tava sāṃpratam /",
  "GP12kurmp2_u:3426": "ajñānayogayuktasya na tvetaducitaṃ tava // KūrmP_2,31.8 //",
  "GP12kurmp2_u:3427": "ahaṃ dhātā hi lokānāṃ yajño nārāyaṇaḥ prabhuḥ /",
  "GP12kurmp2_u:3428": "na māmṛte 'sya jagato jīvanaṃ sarvadā kvacit // KūrmP_2,31.9 //",
  "GP12kurmp2_u:3429": "ahameva paraṃ jyotirahameva parā gatiḥ /",
  "GP12kurmp2_u:3430": "matpreritena bhavatā sṛṣṭaṃ bhuvanamaṇḍalam // KūrmP_2,31.10 //",
  "GP12kurmp2_u:3431": "evaṃ vivadatormohāt parasparajayaiṣiṇoḥ /",
  "GP12kurmp2_u:3432": "ājagmuryatra tau devau vedāścatvāra eva hi // KūrmP_2,31.11 //",
  "GP12kurmp2_u:3433": "anvīkṣya devaṃ brahmāṇaṃ yajñātmānaṃ ca saṃsthitam /",
  "GP12kurmp2_u:3434": "procuḥ saṃvignahṛdayā yāthātmyaṃ parameṣṭhinaḥ // KūrmP_2,31.12 //",
  "GP12kurmp2_u:3435": "ṛgveda uvāca",
  "GP12kurmp2_u:3436": "yasyāntaḥ sthāni bhūtāni yasmātsarvaṃ pravartate /",
  "GP12kurmp2_u:3437": "yadāhustatparaṃ tattvaṃ sa devaḥ syānmaheśvaraḥ // KūrmP_2,31.13 //",
  "GP12kurmp2_u:3438": "yajurveda uvāca",
  "GP12kurmp2_u:3439": "yo yajñairakhilairīśo yogena ca samarcyate /",
  "GP12kurmp2_u:3440": "yamāhurīśvaraṃ devaṃ sa devaḥ syāt pinākadhṛk // KūrmP_2,31.14 //",
  "GP12kurmp2_u:3441": "sāmaveda uvāca",
  "GP12kurmp2_u:3442": "yenedaṃ bhrāmyate cakraṃ yadākāśāntaraṃ śivam /",
  "GP12kurmp2_u:3443": "yogibhirvidyate tattvaṃ mahādevaḥ sa śaṅkaraḥ // KūrmP_2,31.15 //",
  "GP12kurmp2_u:3444": "atharvaveda uvāca",
  "GP12kurmp2_u:3445": "yaṃ prapaśyanti yogeśaṃ yatanto yatayaḥ param /",
  "GP12kurmp2_u:3446": "maheśaṃ puruṣaṃ rudraṃ sa devo bhagavān bhavaḥ // KūrmP_2,31.16 //",
  "GP12kurmp2_u:3447": "evaṃ sa bhagavān brahmā vedānāmīritaṃ śubham /",
  "GP12kurmp2_u:3448": "śrutvāha prahasan vākyaṃ viśvātmāpi vimohitaḥ // KūrmP_2,31.17 //",
  "GP12kurmp2_u:3449": "kathaṃ tatparamaṃ brahma sarvasaṅgavivarjitam /",
  "GP12kurmp2_u:3450": "ramate bhāryayā sārdhaṃ pramathaiścātigarvitaiḥ // KūrmP_2,31.18 //",
  "GP12kurmp2_u:3451": "itirite 'tha bhagavān praṇavātmā sanātanaḥ /",
  "GP12kurmp2_u:3452": "amūrto mūrtimān bhūtvā vacaḥ prāha pitāmaham // KūrmP_2,31.19 //",
  "GP12kurmp2_u:3453": "praṇava uvāca",
  "GP12kurmp2_u:3454": "na hyeṣa bhagavān patnyā svātmano vyatiriktayā /",
  "GP12kurmp2_u:3455": "kadācid ramate rudrastādṛśo hi maheśvaraḥ // KūrmP_2,31.20 //",
  "GP12kurmp2_u:3456": "ayaṃ sa bhagavānīśaḥ svayañjyotiḥ sanātanaḥ /",
  "GP12kurmp2_u:3457": "svānandabhūtā kathitā devī nāgantukā śivā // KūrmP_2,31.21 //",
  "GP12kurmp2_u:3458": "ityevamukte 'pi tadā yajñamūrterajasya ca /",
  "GP12kurmp2_u:3459": "nājñānamagamannāśamīśvarasyaiva māyayā // KūrmP_2,31.22 //",
  "GP12kurmp2_u:3460": "tadantare mahājyotirviriñco viśvabhāvanaḥ /",
  "GP12kurmp2_u:3461": "prāpaśyadadbhutaṃ divyaṃ pūrayan gaganāntaram // KūrmP_2,31.23 //",
  "GP12kurmp2_u:3462": "tanmadhyasaṃsthaṃ vimalaṃ maṇḍalaṃ tejasojjvalam /",
  "GP12kurmp2_u:3463": "vyomamadhyagataṃ divyaṃ prādurāsīd dvijottamāḥ // KūrmP_2,31.24 //",
  "GP12kurmp2_u:3464": "sa dṛṣṭvā vadanaṃ divyaṃ mūrdhni lokapitāmahaḥ /",
  "GP12kurmp2_u:3465": "tena tanmaṇjalaṃ ghoramālokayadaninditam // KūrmP_2,31.25 //",
  "GP12kurmp2_u:3466": "prajajvālātikopena brahmaṇaḥ pañcamaṃ śiraḥ /",
  "GP12kurmp2_u:3467": "kṣaṇādadṛśyata mahān puruṣo nīlalohitaḥ // KūrmP_2,31.26 //",
  "GP12kurmp2_u:3468": "triśūlapiṅgalo devo nāgayajñopavītavān /",
  "GP12kurmp2_u:3469": "taṃ prāha bhagavān brahmā śaṅkaraṃ nīlalohitam // KūrmP_2,31.27 //",
  "GP12kurmp2_u:3470": "jānāmi bhavataḥ pūrvaṃ lalāṭādeva śaṅkara /",
  "GP12kurmp2_u:3471": "prādurbhāvaṃ maheśān māmeva śaraṇaṃ vraja // KūrmP_2,31.28 //",
  "GP12kurmp2_u:3472": "śrutvā sagarvavacanaṃ padmayoneratheśvaraḥ /",
  "GP12kurmp2_u:3473": "prāhiṇot puruṣaṃ kālaṃ bhairavaṃ lokadāhakam // KūrmP_2,31.29 //",
  "GP12kurmp2_u:3474": "sa kṛtvā sumahad yuddhaṃ brahmaṇā kālabhairavaḥ /",
  "GP12kurmp2_u:3475": "cakarta tasya vadanaṃ viriñcasyātha pañcamam // KūrmP_2,31.30 //",
  "GP12kurmp2_u:3476": "nikṛttavadano devo brahmā devena śaṃbhunā /",
  "GP12kurmp2_u:3477": "mamāra ceśayogena jīvitaṃ prāpa viśvasṛk // KūrmP_2,31.31 //",
  "GP12kurmp2_u:3478": "athānupaśyad giriśaṃ maṇḍalāntarasaṃsthitam /",
  "GP12kurmp2_u:3479": "samāsīnaṃ mahādevyā mahādevaṃ sanātanam // KūrmP_2,31.32 //",
  "GP12kurmp2_u:3480": "bhujaṅgarājavalayaṃ candrāvayavabhūṣaṇam /",
  "GP12kurmp2_u:3481": "koṭisūryapratīkāśaṃ jaṭājūṭavirājitam // KūrmP_2,31.33 //",
  "GP12kurmp2_u:3482": "śārdūlacarmavasanaṃ divyamālāsamanvitam /",
  "GP12kurmp2_u:3483": "triśūlapāṇiṃ duṣprekṣyaṃ yoginaṃ bhūtibhūṣaṇam // KūrmP_2,31.34 //",
  "GP12kurmp2_u:3484": "yamantarā yoganiṣṭhāḥ prapaśyanti hṛdīśvaram /",
  "GP12kurmp2_u:3485": "tamādidevaṃ brahmāṇaṃ mahādevaṃ dadarśa ha // KūrmP_2,31.35 //",
  "GP12kurmp2_u:3486": "yasya sā paramā devī śaktirākāśasaṃsthitā /",
  "GP12kurmp2_u:3487": "so 'nantaiśvaryayogātmā maheśo dṛśyate kila // KūrmP_2,31.36 //",
  "GP12kurmp2_u:3488": "yasyāśeṣajagad bījaṃ vilayaṃ yāti mohanam /",
  "GP12kurmp2_u:3489": "sakṛtpraṇāmamātreṇa sa rudraḥ khalu dṛśyate // KūrmP_2,31.37 //",
  "GP12kurmp2_u:3490": "yo 'tha nācāraniratān svabhaktāneva kevalam /",
  "GP12kurmp2_u:3491": "vimocayati lokānāṃ nāyako dṛśyate kila // KūrmP_2,31.38 //",
  "GP12kurmp2_u:3492": "yasya vedavidaḥ śāntā nirdvandvā brahmacāriṇaḥ /",
  "GP12kurmp2_u:3493": "vidanti vimalaṃ rūpaṃ sa śaṃbhurdṛśyate kila // KūrmP_2,31.39 //",
  "GP12kurmp2_u:3494": "yasya brahmādayo devā ṛṣayo brahmavādinaḥ /",
  "GP12kurmp2_u:3495": "arcayanti sadā liṅgaṃ viśveśaḥ khalu dṛśyate // KūrmP_2,31.40 //",
  "GP12kurmp2_u:3496": "yasyāśeṣajagad bījaṃ vilayaṃ yāti mohanam /",
  "GP12kurmp2_u:3497": "sakṛtpraṇāmamātreṇa sa rudraḥ khalu dṛśyate // KūrmP_2,31.41 //",
  "GP12kurmp2_u:3498": "vidyāsahāyo bhagavān yasyāsau maṇḍalāntaram /",
  "GP12kurmp2_u:3499": "hiraṇyagarbhaputro 'sāvīśvaro dṛśyate kila // KūrmP_2,31.42 //",
  "GP12kurmp2_u:3500": "yasyāśeṣajagatsūtirvijñānatanurīśvarī /",
  "GP12kurmp2_u:3501": "na muñcati sadā pārśvaṃ śaṅkaro 'sāvadṛśyata // KūrmP_2,31.43 //",
  "GP12kurmp2_u:3502": "puṣpaṃ vā yadi vā patraṃ yatpādayugale jalam /",
  "GP12kurmp2_u:3503": "dattvā tarati saṃsāraṃ rudro 'sau dṛśyate kila // KūrmP_2,31.44 //",
  "GP12kurmp2_u:3504": "tatsannidhāne sakalaṃ niyacchati sanātanaḥ /",
  "GP12kurmp2_u:3505": "kālaḥ kila sa yogātmā kālakālo hi dṛśyate // KūrmP_2,31.45 //",
  "GP12kurmp2_u:3506": "jīvanaṃ sarvalokānāṃ trilokasyaiva bhūṣaṇam /",
  "GP12kurmp2_u:3507": "somaḥ sa dṛśyate devaḥ somo yasya vibhūṣaṇam // KūrmP_2,31.46 //",
  "GP12kurmp2_u:3508": "devyā saha sadā sākṣād yasya yogaḥ svabhāvataḥ /",
  "GP12kurmp2_u:3509": "gīyate paramā muktiḥ sa yogī dṛśyate kila // KūrmP_2,31.47 //",
  "GP12kurmp2_u:3510": "yogino yogatattvajñā viyogābhimukhāniśam /",
  "GP12kurmp2_u:3511": "yogaṃ dhyāyanti devyāsau sa yogī dṛśyate kila // KūrmP_2,31.48 //",
  "GP12kurmp2_u:3512": "so 'nuvīkṣya mahādevaṃ mahādevyā sanātanam /",
  "GP12kurmp2_u:3513": "varāsane samāsīnamavāpa paramāṃ smṛtim // KūrmP_2,31.49 //",
  "GP12kurmp2_u:3514": "labdhvā māheśvarīṃ divyāṃ saṃsmṛtiṃ bhagavānajaḥ /",
  "GP12kurmp2_u:3515": "toṣayāmāsa varadaṃ somaṃ somavibhūṣaṇam // KūrmP_2,31.50 //",
  "GP12kurmp2_u:3516": "brahmovāca",
  "GP12kurmp2_u:3517": "namo devāya mahate mahādevyai namo namaḥ /",
  "GP12kurmp2_u:3518": "namaḥ śivāya śāntāya śivāyai śāntaye namaḥ // KūrmP_2,31.51 //",
  "GP12kurmp2_u:3519": "oṃ namo brahmaṇe tubhyaṃ vidyāyai te namo namaḥ /",
  "GP12kurmp2_u:3520": "namo mūlaprakṛtaye maheśāya namo namaḥ // KūrmP_2,31.52 //",
  "GP12kurmp2_u:3521": "namo vijñānadehāya cintāyai te namo namaḥ /",
  "GP12kurmp2_u:3522": "namaste kālakālāya īśvarāyai namo namaḥ // KūrmP_2,31.53 //",
  "GP12kurmp2_u:3523": "namo namo 'stu rudrāya rudrāṇyai te namo namaḥ /",
  "GP12kurmp2_u:3524": "namo namaste kāmāya māyāyai ca namo namaḥ // KūrmP_2,31.54 //",
  "GP12kurmp2_u:3525": "niyantre sarvakāryāṇāṃ kṣobhikāyai namo namaḥ /",
  "GP12kurmp2_u:3526": "namo 'stu te prakṛtaye namo nārāyaṇāya ca // KūrmP_2,31.55 //",
  "GP12kurmp2_u:3527": "yogādāyai namastubhyaṃ yogināṃ gurave namaḥ /",
  "GP12kurmp2_u:3528": "namaḥ saṃsāranāśāya saṃsārotpattaye namaḥ // KūrmP_2,31.56 //",
  "GP12kurmp2_u:3529": "nityānandāya vibhave namo 'stvānandamūrtaye /",
  "GP12kurmp2_u:3530": "namaḥ kāryavihīnāya viśvaprakṛtaye namaḥ // KūrmP_2,31.57 //",
  "GP12kurmp2_u:3531": "oṅkāramūrtaye tubhyaṃ tadantaḥ saṃsthitāya ca /",
  "GP12kurmp2_u:3532": "namaste vyomasaṃsthāya vyomaśaktyai namo namaḥ // KūrmP_2,31.58 //",
  "GP12kurmp2_u:3533": "iti somāṣṭakeneśaṃ praṇanāma pitāmahaḥ /",
  "GP12kurmp2_u:3534": "papāta daṇḍavad bhūmau gṛṇan vai śatarudriyam // KūrmP_2,31.59 //",
  "GP12kurmp2_u:3535": "atha devo mahādevaḥ praṇatārtiharo haraḥ /",
  "GP12kurmp2_u:3536": "provācotthāpya hastābhyāṃ prato 'smi tava sāṃpratam // KūrmP_2,31.60 //",
  "GP12kurmp2_u:3537": "dattvāsau paramaṃ yogamaiśvaryamatulaṃ mahat /",
  "GP12kurmp2_u:3538": "provācāgre sthitaṃ devaṃ nīlalohitamīśvaram // KūrmP_2,31.61 //",
  "GP12kurmp2_u:3539": "eṣa brahmāsya jagataḥ saṃpūjyaḥ prathamaḥ sutaḥ /",
  "GP12kurmp2_u:3540": "ātmano rakṣaṇīyaste gururjyeṣṭhaḥ pitā tava // KūrmP_2,31.62 //",
  "GP12kurmp2_u:3541": "ayaṃ purāṇapuruṣo na hantavyastvayānagha /",
  "GP12kurmp2_u:3542": "svayogaiśvaryamāhātmyānmāmeva śaraṇaṃ gataḥ // KūrmP_2,31.63 //",
  "GP12kurmp2_u:3543": "ayaṃ ca yajño bhagavān sagarvo bhavatānagha /",
  "GP12kurmp2_u:3544": "śāsitavyo viriñcasya dhāraṇīyaṃ śirastvayā // KūrmP_2,31.64 //",
  "GP12kurmp2_u:3545": "brahmahatyāpanodārthaṃ vrataṃ lokāya darśayan /",
  "GP12kurmp2_u:3546": "carasva satataṃ bhikṣāṃ saṃsthāpaya suradvijān // KūrmP_2,31.65 //",
  "GP12kurmp2_u:3547": "ityetaduktvā vacanaṃ bhagavān parameśvaraḥ /",
  "GP12kurmp2_u:3548": "sthānaṃ svābhāvikaṃ divyaṃ yayau tatparamaṃ padam // KūrmP_2,31.66 //",
  "GP12kurmp2_u:3549": "tataḥ sa bhagavānīśaḥ kaparde nīlalohitaḥ /",
  "GP12kurmp2_u:3550": "grāhayāmāsa vadanaṃ brahmaṇaḥ kālabhairavam // KūrmP_2,31.67 //",
  "GP12kurmp2_u:3551": "cara tvaṃ pāpanāśārthaṃ vrataṃ lokahitāvaham /",
  "GP12kurmp2_u:3552": "kapālahasto bhagavān bhikṣāṃ gṛhṇātu sarvataḥ // KūrmP_2,31.68 //",
  "GP12kurmp2_u:3553": "uktvaivaṃ prāhiṇot kanyāṃ brahmahatyāmiti śrutām /",
  "GP12kurmp2_u:3554": "daṃṣṭrākarālavadanāṃ jvālāmālāvibhūṣaṇām // KūrmP_2,31.69 //",
  "GP12kurmp2_u:3555": "yāvad vārāṇasīṃ divyāṃ purīmeṣa gamiṣyati /",
  "GP12kurmp2_u:3556": "tāvat tvaṃ bhīṣaṇe kālamanugaccha trilocanam // KūrmP_2,31.70 //",
  "GP12kurmp2_u:3557": "evamābhāṣya kālāgniṃ prāha devo maheśvaraḥ /",
  "GP12kurmp2_u:3558": "aṭasva nikhilaṃ lokaṃ bhikṣārtho manniyogataḥ // KūrmP_2,31.71 //",
  "GP12kurmp2_u:3559": "yadā drakṣyasi deveśaṃ nārāyaṇamanāmayam /",
  "GP12kurmp2_u:3560": "tadāsau vakṣyati spaṣṭamupāyaṃ pāpaśodhanam // KūrmP_2,31.72 //",
  "GP12kurmp2_u:3561": "sa devadevatāvākyamākarṇya bhagavān haraḥ /",
  "GP12kurmp2_u:3562": "kapālapāṇirviśvātmā cacāra bhuvanatrayam // KūrmP_2,31.73 //",
  "GP12kurmp2_u:3563": "āsthāya vikṛtaṃ veṣaṃ dīpyamānaṃ svatejasā /",
  "GP12kurmp2_u:3564": "śrīmat pavitramatulaṃ jaṭājūṭavirājitam // KūrmP_2,31.74 //",
  "GP12kurmp2_u:3565": "koṭisūryapratīkāśaiḥ pramathaiścātigarvitaiḥ /",
  "GP12kurmp2_u:3566": "bhāti kālāgninayano mahādevaḥ samāvṛtaḥ // KūrmP_2,31.75 //",
  "GP12kurmp2_u:3567": "pītvā kadamṛtaṃ divyamānandaṃ parameṣṭhinaḥ /",
  "GP12kurmp2_u:3568": "līlāvilāsūbahulo lokānāgacchatīśvaraḥ // KūrmP_2,31.76 //",
  "GP12kurmp2_u:3569": "taṃ dṛṣṭvā kālavadanaṃ śaṅkaraṃ kālabhairavam /",
  "GP12kurmp2_u:3570": "rūpalāvaṇyasaṃpannaṃ nārīkulamagādanu // KūrmP_2,31.77 //",
  "GP12kurmp2_u:3571": "gāyanti vividhaṃ gītaṃ nṛtyanti purataḥ prabhoḥ /",
  "GP12kurmp2_u:3572": "sasmitaṃ prekṣya vadanaṃ cakrurbhrūbhaṅgameva ca // KūrmP_2,31.78 //",
  "GP12kurmp2_u:3573": "sa devadānavādīnāṃ deśānabhyetya śūladhṛk /",
  "GP12kurmp2_u:3574": "jagāma viṣṇorbhavanaṃ yatrāste madhusūdanaḥ // KūrmP_2,31.79 //",
  "GP12kurmp2_u:3575": "nirīkṣya divyabhavanaṃ śaṅkaro lokaśaṅkaraḥ /",
  "GP12kurmp2_u:3576": "sahaiva bhūtapravaraiḥ praveṣṭumupacakrame // KūrmP_2,31.80 //",
  "GP12kurmp2_u:3577": "avijñāya paraṃ bhāvaṃ divyaṃ tatpārameśvaram /",
  "GP12kurmp2_u:3578": "nyavārayat triśūlāṅkaṃ dvārapālo mahābalaḥ // KūrmP_2,31.81 //",
  "GP12kurmp2_u:3579": "śaṅkhacakragadāpāṇiḥ pītavāsā mahābhujaḥ /",
  "GP12kurmp2_u:3580": "viṣvaksena iti khyāto viṣṇoraṃśasamudbhavaḥ // KūrmP_2,31.82 //",
  "GP12kurmp2_u:3581": "athainaṃ śaṅkaragaṇo yuyudhe viṣṇusaṃbhavam /",
  "GP12kurmp2_u:3582": "bhīṣaṇo bhairavādeśāt kālavega iti śrutaḥ // KūrmP_2,31.83 //",
  "GP12kurmp2_u:3583": "vijitya taṃ kālavegaṃ krodhasaṃraktalocanaḥ /",
  "GP12kurmp2_u:3584": "rudrāyābhimukhaṃ raudraṃ cikṣepa ca sudarśanam // KūrmP_2,31.84 //",
  "GP12kurmp2_u:3585": "atha devo mahādevastripurāristriśūlabhṛt /",
  "GP12kurmp2_u:3586": "tamāpatantaṃ sāvajñamālokayadamitrajit // KūrmP_2,31.85 //",
  "GP12kurmp2_u:3587": "tadantare mahadbhūtaṃ yugāntadahanopamam /",
  "GP12kurmp2_u:3588": "śūlenorasi nirbhidya pātayāmāsa taṃ bhuvi // KūrmP_2,31.86 //",
  "GP12kurmp2_u:3589": "sa śūlābhihato 'tyarthaṃ tyaktvā svaṃ paramaṃ balam /",
  "GP12kurmp2_u:3590": "tatyāja jīvitaṃ dṛṣṭvā mṛtyuṃ vyādhihatā iva // KūrmP_2,31.87 //",
  "GP12kurmp2_u:3591": "nihatya viṣṇupuruṣaṃ sārdhaṃ pramathapuṅgavaiḥ /",
  "GP12kurmp2_u:3592": "viveśa cāntaragṛhaṃ samādāya kalevaram // KūrmP_2,31.88 //",
  "GP12kurmp2_u:3593": "nirīkṣya jagato hetumīśvaraṃ bhagavān hariḥ /",
  "GP12kurmp2_u:3594": "śiro lalāṭāt saṃbhidya raktadhārāmapātayat // KūrmP_2,31.89 //",
  "GP12kurmp2_u:3595": "gṛhāṇa bhagavan bhikṣāṃ madīyāmamitadyute /",
  "GP12kurmp2_u:3596": "na vidyate 'nābhyuditā tava tripuramardana // KūrmP_2,31.90 //",
  "GP12kurmp2_u:3597": "na saṃpūrṇaṃ kapālaṃ tad brahmaṇaḥ parameṣṭhinaḥ /",
  "GP12kurmp2_u:3598": "divyaṃ varṣasahasraṃ tu sā ca dhārā pravāhitā // KūrmP_2,31.91 //",
  "GP12kurmp2_u:3599": "athābravīt kālarudraṃ harirnārāyaṇaḥ prabhuḥ /",
  "GP12kurmp2_u:3600": "saṃstūya vaidikairmantrairbahumānapuraḥ saram // KūrmP_2,31.92 //",
  "GP12kurmp2_u:3601": "kimarthametad vadanaṃ brahmaṇo bhavatā dhṛtam /",
  "GP12kurmp2_u:3602": "provāca vṛttamakhilaṃ bhagavān parameśvaraḥ // KūrmP_2,31.93 //",
  "GP12kurmp2_u:3603": "samāhūya hṛṣīkeśo brahmahatyāmathācyutaḥ /",
  "GP12kurmp2_u:3604": "prārthayāmāsa deveśo vimuñceti triśūlinam // KūrmP_2,31.94 //",
  "GP12kurmp2_u:3605": "na tatyājātha sā pārśvaṃ vyāhṛtāpi murāriṇā /",
  "GP12kurmp2_u:3606": "ciraṃ dhyātvā jagadyoniḥ śaṅkaraṃ prāha sarvavit // KūrmP_2,31.95 //",
  "GP12kurmp2_u:3607": "vrajasva bhagavan divyāṃ purīṃ vārāṇasīṃ śubhām /",
  "GP12kurmp2_u:3608": "yatrākhilajagaddoṣaṃ kṣipraṃ nāśayatāśvaraḥ // KūrmP_2,31.96 //",
  "GP12kurmp2_u:3609": "tataḥ śarvāṇi guhyāni tīrthānyāyatanāni ca /",
  "GP12kurmp2_u:3610": "jagāma līlayā devo lokānāṃ hitakāmyayā // KūrmP_2,31.97 //",
  "GP12kurmp2_u:3611": "saṃstūyamānaḥ pramathairmahāyogairitastataḥ /",
  "GP12kurmp2_u:3612": "nṛtyamāno mahāyogī hastanyastakalevaraḥ // KūrmP_2,31.98 //",
  "GP12kurmp2_u:3613": "tamabhyadhāvad bhagavān harirnārāyaṇaḥ svayam /",
  "GP12kurmp2_u:3614": "athāsthāyāparaṃ rūpaṃ nṛtyadarśanalālasaḥ // KūrmP_2,31.99 //",
  "GP12kurmp2_u:3615": "nirīkṣamāṇo novindaṃ vṛṣendrāṅkitaśāsanaḥ /",
  "GP12kurmp2_u:3616": "sasmito 'nantayogātmā nṛtyati sma punaḥ punaḥ // KūrmP_2,31.100 //",
  "GP12kurmp2_u:3617": "atha sānucaro rudraḥ saharirdharmavāhanaḥ /",
  "GP12kurmp2_u:3618": "bheje mahādevapurīṃ vārāṇasīmiti śrutām // KūrmP_2,31.101 //",
  "GP12kurmp2_u:3619": "praviṣṭamātre deveśe brahmahatyā kapardini /",
  "GP12kurmp2_u:3620": "hā hetyuktvā sanādaṃ sā pātālaṃ prāpa duḥ khitā // KūrmP_2,31.102 //",
  "GP12kurmp2_u:3621": "praviśya paramaṃ sthānaṃ kapālaṃ brahmaṇo haraḥ /",
  "GP12kurmp2_u:3622": "gaṇānāmagrato devaḥ sthāpayāmāsa śaṅkaraḥ // KūrmP_2,31.103 //",
  "GP12kurmp2_u:3623": "sthāpayitvā mahādevo dadau tacca kalevaram /",
  "GP12kurmp2_u:3624": "uktvā sajīvamastvīśo viṣṇave sa ghṛṇānidhiḥ // KūrmP_2,31.104 //",
  "GP12kurmp2_u:3625": "ye smaranti mamājastraṃ kāpālaṃ veṣamuttamam /",
  "GP12kurmp2_u:3626": "teṣāṃ vinaśyati kṣipramihāmutra ca pātakam // KūrmP_2,31.105 //",
  "GP12kurmp2_u:3627": "āgamya tīrthapravare snānaṃ kṛtvā vidhānataḥ /",
  "GP12kurmp2_u:3628": "tarpayitvā pitṝn devān mucyate brahmahatyayā // KūrmP_2,31.106 //",
  "GP12kurmp2_u:3629": "aśāśvataṃ jagajjñātvā ye 'smin sthāne vasanti vai /",
  "GP12kurmp2_u:3630": "dehānte tat paraṃ jñānaṃ dadāmi paramaṃ padam // KūrmP_2,31.107 //",
  "GP12kurmp2_u:3631": "itīdamuktvā bhagavān samāliṅgya janārdanam /",
  "GP12kurmp2_u:3632": "sahaiva pramatheśānaiḥ kṣaṇādantaradhīyata // KūrmP_2,31.108 //",
  "GP12kurmp2_u:3633": "sa labdhvā bhagavān kṛṣṇo viṣvaksenaṃ triśūlinaḥ /",
  "GP12kurmp2_u:3634": "svaṃ deśamagat tūrṇaṃ gṛhītvāṃ paramaṃ vapuḥ // KūrmP_2,31.109 //",
  "GP12kurmp2_u:3635": "etad vaḥ kathitaṃ puṇyaṃ mahāpātakanāśanam /",
  "GP12kurmp2_u:3636": "kapālamocanaṃ tīrthaṃ sthāṇoḥ priyakaraṃ śubham // KūrmP_2,31.110 //",
  "GP12kurmp2_u:3637": "ya imaṃ paṭhate 'dhyāyaṃ brāhmaṇānāṃ samīpataḥ /",
  "GP12kurmp2_u:3638": "vācikairmānasaiḥ pāpaiḥ kāyikaiśca vimucyate // KūrmP_2,31.111 //",
  "GP12kurmp2_u:3639": "iti śrīkūrmapārāṇe ṣaṭsāhastryāṃ saṃhitāyāmuparivibhāge ekatriśo 'dhyāyaḥ",
  "GP12kurmp2_u:3640": "_____________________________________________________________",
  "GP12kurmp2_u:3641": "vyāsa uvāca",
  "GP12kurmp2_u:3642": "surāpastu surāṃ taptāmagnivarṇāṃ svayaṃ pibet /",
  "GP12kurmp2_u:3643": "tayā sa kāye nirdagdhe mucyate tu dvijottamaḥ // KūrmP_2,32.1 //",
  "GP12kurmp2_u:3644": "gomūtramagnivarṇaṃ vā gośakṛdrasameva vā /",
  "GP12kurmp2_u:3645": "payo ghṛtaṃ jalaṃ vātha mucyate pātakāt tataḥ // KūrmP_2,32.2 //",
  "GP12kurmp2_u:3646": "jalārdravāsāḥ prayato dhyātvā nārāyaṇaṃ harim /",
  "GP12kurmp2_u:3647": "brahmahatyāvrataṃ cātha caret tatpāpaśāntaye // KūrmP_2,32.3 //",
  "GP12kurmp2_u:3648": "suvarṇasteyakṛd vipro rājānamabhigamya tu /",
  "GP12kurmp2_u:3649": "svakarma khyāpayan brūyānmāṃ bhavānanuśāstviti // KūrmP_2,32.4 //",
  "GP12kurmp2_u:3650": "gṛhītvā musalaṃ rājā sakṛd hanyāt tataḥ svayam /",
  "GP12kurmp2_u:3651": "vadhe tu śuddhyate steno brāhmaṇastapasaiva vā // KūrmP_2,32.5 //",
  "GP12kurmp2_u:3652": "skandhenādāya musalaṃ lakuṭaṃ vāpi khādiram /",
  "GP12kurmp2_u:3653": "śaktiṃ cobhayatastīkṣṇāmāyasaṃ daṇḍameva vā // KūrmP_2,32.6 //",
  "GP12kurmp2_u:3654": "rājā tena ca gantavyo muktakeśena dhāvatā /",
  "GP12kurmp2_u:3655": "ācakṣāṇena tatpāpamevaṅkarmāsmi śādhi mām // KūrmP_2,32.7 //",
  "GP12kurmp2_u:3656": "śāsanād vā vimokṣād vā stenaḥ steyād vimucyate /",
  "GP12kurmp2_u:3657": "aśāsitvā tu taṃ rājāstenasyāpnoti kilbiṣam // KūrmP_2,32.8 //",
  "GP12kurmp2_u:3658": "tapasāpanunutsustu suvarṇasteyajaṃ malam /",
  "GP12kurmp2_u:3659": "cīravāsā dvijo 'raṇye cared brahmahaṇo vratam // KūrmP_2,32.9 //",
  "GP12kurmp2_u:3660": "snātvāśvamedhāvabhṛthe pūtaḥ syādathavā dvijaḥ /",
  "GP12kurmp2_u:3661": "pradadyād vātha viprebhyaḥ svātmatulyaṃ hiraṇyakam // KūrmP_2,32.10 //",
  "GP12kurmp2_u:3662": "cared vā vatsaraṃ kṛcchraṃ brahmacaryaparāyaṇaḥ /",
  "GP12kurmp2_u:3663": "brāhmaṇaḥ svarṇahārī tu tatpāpasyāpanuttaye // KūrmP_2,32.11 //",
  "GP12kurmp2_u:3664": "gurorbhāryāṃ samāruhya brāhmaṇaḥ kāmamohitaḥ /",
  "GP12kurmp2_u:3665": "avagūhet striyaṃ taptāṃ dīptāṃ kārṣṇāyasīṃ kṛtām // KūrmP_2,32.12 //",
  "GP12kurmp2_u:3666": "svayaṃ vā śiśnavṛṣaṇāvutkṛtyādhāya cāñcalau /",
  "GP12kurmp2_u:3667": "ātiṣṭhed dakṣiṇāmāśāmānipātādajihmagaḥ // KūrmP_2,32.13 //",
  "GP12kurmp2_u:3668": "gurvarthaṃ vā hataḥ śuddhyeccared vā brahmahā vratam /",
  "GP12kurmp2_u:3669": "śākhāṃ vā kaṇṭakopetāṃ pariṣvajyātha vatsaram /",
  "GP12kurmp2_u:3670": "adhaḥ śayīta niyato mucyate gurutalpagaḥ // KūrmP_2,32.14 //",
  "GP12kurmp2_u:3671": "kṛcchraṃ vābdaṃ cared vipraścīravāsāḥ samāhitaḥ /",
  "GP12kurmp2_u:3672": "aśvamedhāvabhṛthake snātvā vā śuddhyate naraḥ // KūrmP_2,32.15 //",
  "GP12kurmp2_u:3673": "kāle 'ṣṭame vā bhuñjāno brahmacārī sadāvratī /",
  "GP12kurmp2_u:3674": "sthānāsanābhyāṃ viharaṃstrirahno 'bhyupayannapaḥ // KūrmP_2,32.16 //",
  "GP12kurmp2_u:3675": "adhaḥ śāyī tribhirvarṣaistad vyapohati pātakam /",
  "GP12kurmp2_u:3676": "cāndrāyaṇāni vā kuryāt pañca catvāri vā punaḥ // KūrmP_2,32.17 //",
  "GP12kurmp2_u:3677": "patitaiḥ saṃprayuktānāmatha vakṣyāmi niṣkṛtim /",
  "GP12kurmp2_u:3678": "patitena tu saṃsargaṃ yo yena kurute dvijaḥ /",
  "GP12kurmp2_u:3679": "sa tatpāpāpanodārthaṃ tasyaiva vratamācaret // KūrmP_2,32.18 //",
  "GP12kurmp2_u:3680": "taptakṛcchraṃ cared vātha saṃvatsaramatandritaḥ /",
  "GP12kurmp2_u:3681": "ṣāṇmāsike tu saṃsarge prāyaścittārdhamarhati // KūrmP_2,32.19 //",
  "GP12kurmp2_u:3682": "ebhirvratairapohanti mahāpātakino malam /",
  "GP12kurmp2_u:3683": "puṇyatīrthābhigamanāt pṛthivyāṃ vātha niṣkṛtiḥ // KūrmP_2,32.20 //",
  "GP12kurmp2_u:3684": "brahmahatyā surāpānaṃ steyaṃ gurvaṅganāgamaḥ /",
  "GP12kurmp2_u:3685": "kṛtvā taiścāpi saṃsargaṃ brāhmaṇaḥ kāmakārataḥ // KūrmP_2,32.21 //",
  "GP12kurmp2_u:3686": "kuryādanaśanaṃ vipraḥ puṇyatīrthe samāhitaḥ /",
  "GP12kurmp2_u:3687": "jvalantaṃ vā viśedagniṃ dhyātvā devaṃ kapardinam // KūrmP_2,32.22 //",
  "GP12kurmp2_u:3688": "na hyanyā niṣkṛtirdṛṣṭā munibhirdharmavādibhiḥ /",
  "GP12kurmp2_u:3689": "tasmāt puṇyeṣu tīrtheṣu dahed vāpi svadehakam // KūrmP_2,32.23 //",
  "GP12kurmp2_u:3690": "gatvā duhitaraṃ vipraḥ svasāraṃ vā snuṣāmapi /",
  "GP12kurmp2_u:3691": "praviśejjvalanaṃ dīptaṃ matipūrvamiti sthitiḥ // KūrmP_2,32.24 //",
  "GP12kurmp2_u:3692": "mātṛṣvasāṃ mātulānīṃ tathaiva ca pitṛṣvasām /",
  "GP12kurmp2_u:3693": "bhāgineyīṃ samāruhya kuryāt kṛcchrātikṛcchrakau // KūrmP_2,32.25 //",
  "GP12kurmp2_u:3694": "cāndrāyaṇaṃ ca kurvota tasya pāpasya śāntaye /",
  "GP12kurmp2_u:3695": "dhyāyan devaṃ jagadyonimanādinidhanaṃ param // KūrmP_2,32.26 //",
  "GP12kurmp2_u:3696": "bhrātṛbhāryāṃ samāruhya kuryāt tatpāpaśāntaye /",
  "GP12kurmp2_u:3697": "cāndrāyaṇāni catvāri pañca vā susamāhitaḥ // KūrmP_2,32.27 //",
  "GP12kurmp2_u:3698": "paitṛṣvastreyīṃ gatvā tu svastreyāṃ mātureva ca /",
  "GP12kurmp2_u:3699": "mātulasya sutāṃ vāpi gatvā cāndrāyaṇaṃ caret // KūrmP_2,32.28 //",
  "GP12kurmp2_u:3700": "sakhibhāryāṃ samāruhya gatvā śyālīṃ tathaiva ca /",
  "GP12kurmp2_u:3701": "ahorātroṣito bhūtvā taptakṛcchraṃ samācaret // KūrmP_2,32.29 //",
  "GP12kurmp2_u:3702": "udakyāgamane viprastrirātreṇa viśudhyati /",
  "GP12kurmp2_u:3703": "cāṇḍālīgamane caiva taptakṛcchratrayaṃ viduḥ /",
  "GP12kurmp2_u:3704": "saha sāṃtapanenāsya nānyathā niṣkṛtiḥ smṛtā // KūrmP_2,32.30 //",
  "GP12kurmp2_u:3705": "mātṛgotrāṃ samāsādya samānapravarāṃ tathā /",
  "GP12kurmp2_u:3706": "cādrāyaṇena śudhyeta prayatātmā samāhitaḥ // KūrmP_2,32.31 //",
  "GP12kurmp2_u:3707": "brāhmaṇo brāhmaṇīṃ gatvā gṛcchramekaṃ samācaret /",
  "GP12kurmp2_u:3708": "kanyakāṃ dūṣayitvā tu careccāndrāyaṇavratam // KūrmP_2,32.32 //",
  "GP12kurmp2_u:3709": "amānuṣīṣu puruṣa udakyāyāmayoniṣu /",
  "GP12kurmp2_u:3710": "retaḥ siktvā jale caiva kṛcchraṃ sāntapanaṃ caret // KūrmP_2,32.33 //",
  "GP12kurmp2_u:3711": "bandhakīgamane viprastrirātreṇa viśuddhyati /",
  "GP12kurmp2_u:3712": "gavi bhathunamāsevya careccāndrāyaṇavratam // KūrmP_2,32.34 //",
  "GP12kurmp2_u:3713": "ajāvī maithunaṃ kṛtvā prājāpatyaṃ cared dvijaḥ /",
  "GP12kurmp2_u:3714": "patitāṃ ca striyaṃ gatvā tribhiḥ kṛcchrai rviśuddhyati // KūrmP_2,32.35 //",
  "GP12kurmp2_u:3715": "pulkasīgamane caiva kracchraṃ cāndrāyaṇaṃ caret /",
  "GP12kurmp2_u:3716": "naṭīṃ śailūṣakīṃ caiva rajakīṃ veṇujīvinīm /",
  "GP12kurmp2_u:3717": "gatvā cāndrāyaṇaṃ kuryāt tathā carmopajīvinīm // KūrmP_2,32.36 //",
  "GP12kurmp2_u:3718": "brahāmacārī striyaṃ gacchet kathañcitkāmamohitaḥ /",
  "GP12kurmp2_u:3719": "saptagāraṃ cared bhaikṣaṃ vasitvā gardabhājinam // KūrmP_2,32.37 //",
  "GP12kurmp2_u:3720": "upaspṛśet triṣavaṇaṃ svapāpaṃ parikīrtayan /",
  "GP12kurmp2_u:3721": "saṃvatsareṇa caikena tasmāt pāpāt pramucyate // KūrmP_2,32.38 //",
  "GP12kurmp2_u:3722": "brahmahatyāvrataṃ vāpi ṣaṇmāsānācared yamī /",
  "GP12kurmp2_u:3723": "mucyate hyavakīrṇo tu brāhmaṇānumate sthitaḥ // KūrmP_2,32.39 //",
  "GP12kurmp2_u:3724": "saptarātramakṛtvā tu bhaikṣacaryāgnipūjanam /",
  "GP12kurmp2_u:3725": "retasaśca samutsarge prāyaścittaṃ samācaret // KūrmP_2,32.40 //",
  "GP12kurmp2_u:3726": "oṅkārapūrvikābhistu mahāvyāhṛtibhiḥ sadā /",
  "GP12kurmp2_u:3727": "saṃvatsaraṃ tu bhuñjāno naktaṃ bhikṣāśanaḥ śuciḥ // KūrmP_2,32.41 //",
  "GP12kurmp2_u:3728": "sāvitrīṃ ca japeccaiva nityaṃ krodhavivarjitaḥ /",
  "GP12kurmp2_u:3729": "nadītīreṣu tīrtheṣu tasmāt pāpād vimucyate // KūrmP_2,32.42 //",
  "GP12kurmp2_u:3730": "hatvā tu kṣatriyaṃ vipraḥ kuryād brahmahaṇo vratam /",
  "GP12kurmp2_u:3731": "akāmato vai ṣaṇmāsān dadyān pañcaśataṃ gavām // KūrmP_2,32.43 //",
  "GP12kurmp2_u:3732": "abdaṃ careta niyato vanavāsī samāhitaḥ /",
  "GP12kurmp2_u:3733": "prājāpatyaṃ sāntapanaṃ taptakṛcchraṃ tu vā svayam // KūrmP_2,32.44 //",
  "GP12kurmp2_u:3734": "pramāpyākāmato vaiśyaṃ kuryāt saṃvatsaradvayam /",
  "GP12kurmp2_u:3735": "gosahasraṃ sapādaṃ ca dadyād brahmahaṇo vratam /",
  "GP12kurmp2_u:3736": "kṛcchrātikṛcchrau vā kuryāccāndrāyaṇamathāvi vā // KūrmP_2,32.45 //",
  "GP12kurmp2_u:3737": "saṃvatsaraṃ vrataṃ kuryācchūdraṃ hatvā pramādataḥ /",
  "GP12kurmp2_u:3738": "gosahasrārdhapādaṃ ca dadyāt tatpāpaśāntaye // KūrmP_2,32.46 //",
  "GP12kurmp2_u:3739": "aṣṭau varṣāṇi ṣaṭ trīṇi kuryād brahmahaṇo vratam /",
  "GP12kurmp2_u:3740": "hatvā tu kṣatriyaṃ vaiśyaṃ śūdraṃ caiva yathākramam // KūrmP_2,32.47 //",
  "GP12kurmp2_u:3741": "nihatya brāhmaṇīṃ viprastvaṣṭavarṣaṃ vrataṃ caret /",
  "GP12kurmp2_u:3742": "rājanyāṃ varṣaṣaṭkaṃ tu vaiśyāṃ saṃvatsaratrayam /",
  "GP12kurmp2_u:3743": "vatsareṇa viśuddhyeta śūdrāṃ hatvā dvijottamaḥ // KūrmP_2,32.48 //",
  "GP12kurmp2_u:3744": "vaiśyāṃ hatvā pramādena kiñcid dadyād dvijātaye /",
  "GP12kurmp2_u:3745": "antyajānāṃ vadhe caiva kuryāccāndrāyaṇaṃ vratam /",
  "GP12kurmp2_u:3746": "parākeṇāthavā śuddhirityāha bhagavānajaḥ // KūrmP_2,32.49 //",
  "GP12kurmp2_u:3747": "maṇḍūkaṃ nakulaṃ kākaṃ dandaśūkaṃ ca mūṣikam /",
  "GP12kurmp2_u:3748": "śvānaṃ hatvā dvijaḥ kuryāt ṣoḍaśāṃśaṃ vrataṃ tataḥ // KūrmP_2,32.50 //",
  "GP12kurmp2_u:3749": "payaḥ pibet trirātraṃ tu śvānaṃ hatvā suyantritaḥ /",
  "GP12kurmp2_u:3750": "mārjāraṃ vātha nakulaṃ yojanaṃ vādhvano vrajet /",
  "GP12kurmp2_u:3751": "kṛcchraṃ dvādaśarātraṃ tu kuryādaśvavadhe dvijaḥ // KūrmP_2,32.51 //",
  "GP12kurmp2_u:3752": "abhrīṃ kārṣṇāyasīṃ dadyāt sarpaṃ hatvā dvijottamaḥ /",
  "GP12kurmp2_u:3753": "palālabhāraṃ ṣaṇḍaṃ ca saisakaṃ caikamāṣakam // KūrmP_2,32.52 //",
  "GP12kurmp2_u:3754": "dhṛtakumbhaṃ varāhaṃ ca tiladroṇaṃ ca tittirim /",
  "GP12kurmp2_u:3755": "śukaṃ dvihāyanaṃ vatsaṃ krauñcaṃ hatvā trihāyanam // KūrmP_2,32.53 //",
  "GP12kurmp2_u:3756": "hatvā haṃsaṃ balākāṃ ca bakaṃ barhiṇameva ca /",
  "GP12kurmp2_u:3757": "vānaraṃ śyenabhāsau ca sparśayed brāhmaṇāya gām // KūrmP_2,32.54 //",
  "GP12kurmp2_u:3758": "kravyādāṃstu mṛgān hatvā dhenuṃ dadyāt payasvinīm /",
  "GP12kurmp2_u:3759": "akravyādān vatsatarīmuṣṭraṃ hatvā tu kṛṣṇalam // KūrmP_2,32.55 //",
  "GP12kurmp2_u:3760": "kiñcideva tu viprāya dadyādasthimatāṃ vadhe /",
  "GP12kurmp2_u:3761": "anasthnāṃ caiva hiṃsāyāṃ prāṇāyāmena śudhyati // KūrmP_2,32.56 //",
  "GP12kurmp2_u:3762": "phaladānāṃ tu vṛkṣāṇāṃ chedane japyamṛkśatam /",
  "GP12kurmp2_u:3763": "gulmavallīlatānāṃ tu puṣpitānāṃ ca vīrudhām // KūrmP_2,32.57 //",
  "GP12kurmp2_u:3764": "anyeṣāṃ caiva vṛkṣāṇāṃ sarasānāṃ ca sarvaśaḥ /",
  "GP12kurmp2_u:3765": "phalapuṣpodbhavānāṃ ca ghṛtaprāśo viśodhanam // KūrmP_2,32.58 //",
  "GP12kurmp2_u:3766": "hastināṃ ca vadhe dṛṣṭaṃ taptakṛcchraṃ viśodhanam /",
  "GP12kurmp2_u:3767": "cāndrāyaṇaṃ parākaṃ vā gāṃ hatvā tu pramādataḥ /",
  "GP12kurmp2_u:3768": "matipūrvaṃ vadhe cāsyāḥ prāyaścittaṃ na vidyate // KūrmP_2,32.59 //",
  "GP12kurmp2_u:3769": "iti śrīkūrmapurāṇe ṣaṭsāhastryāṃ saṃhitāyāmuparivibhāge dvātriśo 'dhyāyaḥ",
  "GP12kurmp2_u:3770": "_____________________________________________________________",
  "GP12kurmp2_u:3771": "vyāsa uvāca",
  "GP12kurmp2_u:3772": "manuṣyāṇāṃ tu haraṇaṃ kṛtvā strīṇāṃ gṛhasya ca /",
  "GP12kurmp2_u:3773": "vāpīkūpajalānāṃ ca śudhyeccāndrāyaṇena tu // KūrmP_2,33.1 //",
  "GP12kurmp2_u:3774": "dravyāṇāmalpasārāṇāṃ steyaṃ kṛtvānyaveśmataḥ /",
  "GP12kurmp2_u:3775": "caret sāṃtapanaṃ kṛcchraṃ tanniryātyātmaśuddhaye // KūrmP_2,33.2 //",
  "GP12kurmp2_u:3776": "dhānyānnadhanacauryaṃ tu kṛtvā kāmād dvijottamaḥ /",
  "GP12kurmp2_u:3777": "svajātīyagṛhādeva kṛcchrārdhena viśuddhyati // KūrmP_2,33.3 //",
  "GP12kurmp2_u:3778": "bhakṣabhojyāpaharaṇe yānaśayyāsanasya ca /",
  "GP12kurmp2_u:3779": "puṣpamūlaphalānāṃ ca pañcagavyaṃ viśodhanam // KūrmP_2,33.4 //",
  "GP12kurmp2_u:3780": "tṛṇakāṣṭhadrumāṇāṃ ca śuṣkānnasya guḍasya ca /",
  "GP12kurmp2_u:3781": "cailacarmāmiṣāṇāṃ ca trirātraṃ syādabhojanam // KūrmP_2,33.5 //",
  "GP12kurmp2_u:3782": "maṇimuktāpravālānāṃ tāmrasya rajatasya ca /",
  "GP12kurmp2_u:3783": "ayaḥ kāṃsyopalānāṃ ca dvādaśāhaṃ kaṇāśanam // KūrmP_2,33.6 //",
  "GP12kurmp2_u:3784": "kārpāsakīṭajorṇānāṃ dviśaphaikaśaphasya ca /",
  "GP12kurmp2_u:3785": "pakṣigandhauṣadhīnāṃ ca rajvāścaiva tryahaṃ payaḥ // KūrmP_2,33.7 //",
  "GP12kurmp2_u:3786": "naramāṃsāśanaṃ kṛtvā cāndrāyaṇamathācaret /",
  "GP12kurmp2_u:3787": "kākaṃ caiva tathā śvānaṃ jagdhvā hastinameva ca /",
  "GP12kurmp2_u:3788": "varāhaṃ kukkuṭaṃ cātha taptakṛcchreṇa śudhyati // KūrmP_2,33.8 //",
  "GP12kurmp2_u:3789": "kravyādānāṃ ca māṃsāni purīṣaṃ mūtrameva ca /",
  "GP12kurmp2_u:3790": "gogomāyukapīnāṃ ca tadeva vratamācaret /",
  "GP12kurmp2_u:3791": "upoṣya dvādaśāhaṃ tu kūṣmāṇḍairjuhuyād ghṛtam // KūrmP_2,33.9 //",
  "GP12kurmp2_u:3792": "nakulolūkamārjāraṃ jagdhvā sāṃtapanaṃ caret /",
  "GP12kurmp2_u:3793": "śvāpadoṣṭrakharāñjagdhvā taptakṛcchreṇa śuddhyati /",
  "GP12kurmp2_u:3794": "vratavaccaiva saṃskāraṃ pūrveṇa vidhinaiva tu // KūrmP_2,33.10 //",
  "GP12kurmp2_u:3795": "bakaṃ caiva balākaṃ ca haṃsaṃ kāraṇḍavaṃ tathā /",
  "GP12kurmp2_u:3796": "cakravākaṃ plavaṃ jagghvā dvādaśāhamabhojanam // KūrmP_2,33.11 //",
  "GP12kurmp2_u:3797": "kapotaṃ ṭiṭṭibhaṃ caiva śukaṃ sārasameva ca /",
  "GP12kurmp2_u:3798": "ulūkaṃ jālapādaṃ ca jagdhvāpyetad vrataṃ caret // KūrmP_2,33.12 //",
  "GP12kurmp2_u:3799": "śiśumāraṃ tathā cāṣaṃ matsyamāṃsaṃ tathaiva ca /",
  "GP12kurmp2_u:3800": "jagdhvā caiva kaṭāhārametadeva cared vratam // KūrmP_2,33.13 //",
  "GP12kurmp2_u:3801": "kokilaṃ caiva matsyāṃśca maṇḍukaṃ bhujagaṃ tathā /",
  "GP12kurmp2_u:3802": "gomūtrayāvakāhāro māsenaikena śuddhyati // KūrmP_2,33.14 //",
  "GP12kurmp2_u:3803": "jalecarāṃśca jalajān prattudānnakhaviṣkirān /",
  "GP12kurmp2_u:3804": "raktapādāṃstathā jagdhvā saptāhaṃ caitadācaret // KūrmP_2,33.15 //",
  "GP12kurmp2_u:3805": "śuno māṃsaṃ śuṣkamāṃsamātmārthaṃ ca tathā kṛtam /",
  "GP12kurmp2_u:3806": "bhuktvā māsaṃ caredetat tatpāpasyāpanuttaye // KūrmP_2,33.16 //",
  "GP12kurmp2_u:3807": "vārtākaṃ bhustṛṇaṃ śigruṃ khukhuṇḍaṃ karakaṃ tathā /",
  "GP12kurmp2_u:3808": "prājāpatyaṃ carejjagdhvā śaṅkhaṃ kumbhīkameva ca // KūrmP_2,33.17 //",
  "GP12kurmp2_u:3809": "palāṇḍuṃ laśunaṃ caiva bhuktvā cāndrāyaṇaṃ caret /",
  "GP12kurmp2_u:3810": "nālikāṃ taṇḍulīyaṃ ca prājāpatyena śuddhyati // KūrmP_2,33.18 //",
  "GP12kurmp2_u:3811": "aśmāntakaṃ tathā potaṃ taptakṛcchreṇa śuddhyati /",
  "GP12kurmp2_u:3812": "prājāpatyena śuddhiḥ syāt kakkubhāṇḍasya bhakṣaṇe // KūrmP_2,33.19 //",
  "GP12kurmp2_u:3813": "alābuṃ kiṃśukaṃ caiva bhuktvā caitad vrataṃ caret /",
  "GP12kurmp2_u:3814": "udumbaraṃ ca kāmena taptakṛcchreṇa śuddhyati // KūrmP_2,33.20 //",
  "GP12kurmp2_u:3815": "vṛthā kṛsarasaṃyāvaṃ pāyasāpūpasaṃkulam /",
  "GP12kurmp2_u:3816": "bhuktvā caivaṃ vidhaṃ tvannaṃ trirātreṇa viśuddhyati // KūrmP_2,33.21 //",
  "GP12kurmp2_u:3817": "pītvā kṣīrāṇyapeyāni brahmacārī samāhitaḥ /",
  "GP12kurmp2_u:3818": "gomūtrayāvakāhāro māsenaikena śuddhyati // KūrmP_2,33.22 //",
  "GP12kurmp2_u:3819": "anirdaśāhaṃ gokṣīraṃ māhiṣaṃ cājameva ca /",
  "GP12kurmp2_u:3820": "saṃdhinyāśca vivatsāyāḥ piban kṣīramidaṃ caret // KūrmP_2,33.23 //",
  "GP12kurmp2_u:3821": "eteṣāṃ ca vikārāṇi pītvā mohena mānavaḥ /",
  "GP12kurmp2_u:3822": "gomūtrayāvakāhāraḥ saptarātreṇa śuddhyati // KūrmP_2,33.24 //",
  "GP12kurmp2_u:3823": "bhuktvā caiva navaśrāddhe mṛtake sūtake tathā /",
  "GP12kurmp2_u:3824": "cāndrāyaṇena śuddhyeta brāhmaṇastu samāhitaḥ // KūrmP_2,33.25 //",
  "GP12kurmp2_u:3825": "yasyāgnau hūyate nityaṃ na yasyāgraṃ na dīyate /",
  "GP12kurmp2_u:3826": "cāndrāyaṇaṃ caret samyak tasyānnaprāśane dvijaḥ // KūrmP_2,33.26 //",
  "GP12kurmp2_u:3827": "abhojyānāṃ tu sarveṣāṃ bhuktvā cānnamupaskṛtam /",
  "GP12kurmp2_u:3828": "antāvasāyināṃ caiva taptakṛcchreṇa śuddhyati // KūrmP_2,33.27 //",
  "GP12kurmp2_u:3829": "cāṇḍālānnaṃ dvijo bhuktvā samyak cāndrāyaṇaṃ caret /",
  "GP12kurmp2_u:3830": "buddhipūrvaṃ tu kṛcchrābdaṃ punaḥ saṃskārameva ca // KūrmP_2,33.28 //",
  "GP12kurmp2_u:3831": "asurāmadyapānena kuryāccāndrāyaṇavratam /",
  "GP12kurmp2_u:3832": "abhojyānnaṃ tu bhuktvā ca prājāpatyena śuddhyati // KūrmP_2,33.29 //",
  "GP12kurmp2_u:3833": "viṇmūtrapāśanaṃ kṛtvā retasaścaitadācaret /",
  "GP12kurmp2_u:3834": "anādiṣṭeṣu caikāhaṃ sarvatra tu yathārthataḥ // KūrmP_2,33.30 //",
  "GP12kurmp2_u:3835": "viḍvarāhakharoṣṭrāṇāṃ gomāyoḥ kapikākayoḥ /",
  "GP12kurmp2_u:3836": "prāśya mūtrapurīṣāṇi dvijaścāndrāyaṇaṃ caret // KūrmP_2,33.31 //",
  "GP12kurmp2_u:3837": "ajñānāt prāśya viṇmūtraṃ surāsaṃspṛṣṭameva ca /",
  "GP12kurmp2_u:3838": "punaḥ saṃskāramarhanti trayo varṇā dvijātayaḥ // KūrmP_2,33.32 //",
  "GP12kurmp2_u:3839": "kravyādāṃ pakṣiṇāṃ caiva prāśya mūtrapurīṣakam /",
  "GP12kurmp2_u:3840": "mahāsāṃtapanaṃ mohāt tathā kuryād dvijottamaḥ /",
  "GP12kurmp2_u:3841": "bhāsamaṇḍūkakurare viṣkire kṛcchramācaret // KūrmP_2,33.33 //",
  "GP12kurmp2_u:3842": "prājāpatyena śuddhyeta brāhāmaṇocchiṣṭabhojane /",
  "GP12kurmp2_u:3843": "kṣatriye taptakṛcchraṃ syād vaiśye caivātikṛcchrakam /",
  "GP12kurmp2_u:3844": "śūdrocchiṣṭaṃ dvijo bhuktvā kuryāccāndrāyaṇavratam // KūrmP_2,33.34 //",
  "GP12kurmp2_u:3845": "surābhāṇḍodare vāri pītvā cāndrāyaṇaṃ caret /",
  "GP12kurmp2_u:3846": "śunocchiṣṭaṃ dvijo bhuktvā trirātreṇa viśuddhyati /",
  "GP12kurmp2_u:3847": "gomūtrayāvakāhāraḥ pītaśeṣaṃ ca rāgavān // KūrmP_2,33.35 //",
  "GP12kurmp2_u:3848": "apo mūtrapurīṣādyairdūṣitāḥ prāśayed yadā /",
  "GP12kurmp2_u:3849": "tadā sāṃtapanaṃ proktaṃ vrataṃ pāpaviśodhanam // KūrmP_2,33.36 //",
  "GP12kurmp2_u:3850": "cāṇḍālakūpabhāṇḍeṣu yadi jñānāt pibejjalam /",
  "GP12kurmp2_u:3851": "caret sāṃtapanaṃ kṛcchraṃ brāhmaṇaḥ pāpaśodhanam // KūrmP_2,33.37 //",
  "GP12kurmp2_u:3852": "cāṇḍālena tu saṃspṛṣṭaṃ pītvā vāri dvijottamaḥ /",
  "GP12kurmp2_u:3853": "trirātreṇa viśuddhyeta pañcagavyena caiva hi // KūrmP_2,33.38 //",
  "GP12kurmp2_u:3854": "mahāpātakisaṃsparśe bhuṅkte 'snātvā dvijo yadi /",
  "GP12kurmp2_u:3855": "buddhipūrvaṃ tu mūḍhātmā taptakṛcchraṃ samācaret // KūrmP_2,33.39 //",
  "GP12kurmp2_u:3856": "spṛṣṭvā mahāpātakinaṃ cāṇḍālaṃ vā rajasvalām /",
  "GP12kurmp2_u:3857": "pramādād bhojanaṃ kṛtvā trirātreṇa viśuddhyati // KūrmP_2,33.40 //",
  "GP12kurmp2_u:3858": "snānārhe yadi bhuñjīta ahorātreṇa śuddhyati /",
  "GP12kurmp2_u:3859": "buddhipūrvaṃ tu kṛcchreṇa bhagavānāha padmajaḥ // KūrmP_2,33.41 //",
  "GP12kurmp2_u:3860": "śuṣkaparyuṣitādīni gavādipratidūṣitam /",
  "GP12kurmp2_u:3861": "bhuktvopavāsaṃ kurvota kṛcchrapādamathāpi vā // KūrmP_2,33.42 //",
  "GP12kurmp2_u:3862": "saṃvatsarānte kṛcchraṃ tu cared vipraḥ punaḥ punaḥ /",
  "GP12kurmp2_u:3863": "ajñātabhuktaśuddhyarthaṃ jñātasya tu viśeṣataḥ // KūrmP_2,33.43 //",
  "GP12kurmp2_u:3864": "vrātyānāṃ yajanaṃ kṛtvā pareṣāmantyakarma ca /",
  "GP12kurmp2_u:3865": "abhicāramahīnaṃ ca tribhiḥ kṛcchrairviśuddhyati // KūrmP_2,33.44 //",
  "GP12kurmp2_u:3866": "brāhmaṇādihatānāṃ tu kṛtvā dāhādikāḥ kriyāḥ /",
  "GP12kurmp2_u:3867": "gomūtrayāvakāhāraḥ prājāpatyena śuddhyati // KūrmP_2,33.45 //",
  "GP12kurmp2_u:3868": "tailābhyakto 'thavā kuryād yadi mūtrapurīṣake /",
  "GP12kurmp2_u:3869": "ahorātreṇa śuddhyeta śmaśrukarma ca maithunam // KūrmP_2,33.46 //",
  "GP12kurmp2_u:3870": "ekāhena vivāhāgniṃ parihārya dvijottamaḥ /",
  "GP12kurmp2_u:3871": "trirātreṇa viśaddhyeta trirātrāt ṣaḍahaṃ punaḥ // KūrmP_2,33.47 //",
  "GP12kurmp2_u:3872": "daśāhaṃ dvādaśāhaṃ vā parihārya pramādataḥ /",
  "GP12kurmp2_u:3873": "kṛcchraṃ cāndrāyaṇaṃ kuryāt tatpāpasyāpanuttaye // KūrmP_2,33.48 //",
  "GP12kurmp2_u:3874": "patitād dravyamādāya tadutsargeṇa śuddhyati /",
  "GP12kurmp2_u:3875": "caret sāṃtapanaṃ kṛcchramityāha bhagavān prabhuḥ // KūrmP_2,33.49 //",
  "GP12kurmp2_u:3876": "anāśakanivṛttāstu pravrajyāvasitāstathā /",
  "GP12kurmp2_u:3877": "careyustrīṇi kṛcchrāṇi trīṇi cāndrāyaṇāni ca // KūrmP_2,33.50 //",
  "GP12kurmp2_u:3878": "punaśca jātakarmādisaṃkāraiḥ saṃskṛtā dvijāḥ /",
  "GP12kurmp2_u:3879": "śuddhyeyustad vrataṃ samyak careyurdharmavardhanāḥ // KūrmP_2,33.51 //",
  "GP12kurmp2_u:3880": "anupāsitasaṃdhyastu tadaharyāpako vaset /",
  "GP12kurmp2_u:3881": "anaśnan saṃyatamanā rātrau ced rātrimeva hi // KūrmP_2,33.52 //",
  "GP12kurmp2_u:3882": "akṛtvā samidādhānaṃ śuciḥ snātvā samāhitaḥ /",
  "GP12kurmp2_u:3883": "gāyatryaṣṭasahasrasya japyaṃ kuryād viśuddhaye // KūrmP_2,33.53 //",
  "GP12kurmp2_u:3884": "upāsīta na cet saṃdhyāṃ gṛhastho 'pi pramādataḥ /",
  "GP12kurmp2_u:3885": "snātvā viśuddhyate sadyaḥ pariśrāntastu saṃyamāt // KūrmP_2,33.54 //",
  "GP12kurmp2_u:3886": "vedoditāni nityāni karmāṇi ca vilopya tu /",
  "GP12kurmp2_u:3887": "snātakavratalopaṃ tu kṛtvā copavased dinam // KūrmP_2,33.55 //",
  "GP12kurmp2_u:3888": "saṃvatsaraṃ caret kṛcchramagnyutsādī dvijottamaḥ /",
  "GP12kurmp2_u:3889": "cāndrāyaṇaṃ cared vrātyo gopradānena śuddhyati // KūrmP_2,33.56 //",
  "GP12kurmp2_u:3890": "nāstikyaṃ yadi kurvota prājāpatyaṃ cared dvijaḥ /",
  "GP12kurmp2_u:3891": "devadrohaṃ gurudrohaṃ taptakṛcchreṇa śuddhyati // KūrmP_2,33.57 //",
  "GP12kurmp2_u:3892": "uṣṭrayānaṃ samāruhya kharayānaṃ ca kāmataḥ /",
  "GP12kurmp2_u:3893": "trirātreṇa viśuddhyet tu nagno vā praviśejjalam // KūrmP_2,33.58 //",
  "GP12kurmp2_u:3894": "ṣaṣṭhānnakālatāmāsaṃ saṃhitājapa eva ca /",
  "GP12kurmp2_u:3895": "homāśca śākalā nityamapāṅktānāṃ viśodhanam // KūrmP_2,33.59 //",
  "GP12kurmp2_u:3896": "nīlaṃ raktaṃ vasitvā ca brāhmaṇo vastrameva hi /",
  "GP12kurmp2_u:3897": "ahorātroṣitaḥ snātaḥ pañcagavyena śuddhyati // KūrmP_2,33.60 //",
  "GP12kurmp2_u:3898": "vedadharmapurāṇānāṃ caṇḍālasya tu bhāṣaṇe /",
  "GP12kurmp2_u:3899": "cāndrāyaṇena śuddhiḥ syānna hyanyā tasya niṣkṛtiḥ // KūrmP_2,33.61 //",
  "GP12kurmp2_u:3900": "udbandhanādinihataṃ saṃspṛśya brāhmaṇaḥ kvacit /",
  "GP12kurmp2_u:3901": "cāndrāyaṇena śuddhiḥ syāt prājāpatyena vā punaḥ // KūrmP_2,33.62 //",
  "GP12kurmp2_u:3902": "ucchiṣṭo yadyanācāntaścāṇḍālādīn spṛśed dvijaḥ /",
  "GP12kurmp2_u:3903": "pramādād vai japet snātvā gāyatryaṣṭasahasrakam // KūrmP_2,33.63 //",
  "GP12kurmp2_u:3904": "drupadānāṃ śataṃ vāpi brahmacārī samāhitaḥ /",
  "GP12kurmp2_u:3905": "trirātropoṣitaḥ samyak pañcagavyena śuddhyati // KūrmP_2,33.64 //",
  "GP12kurmp2_u:3906": "caṇḍālapatitādīṃstu kāmād yaḥ saṃspṛśed dvijaḥ /",
  "GP12kurmp2_u:3907": "ucchiṣṭastatra kurvota prājāpatyaṃ viśuddhaye // KūrmP_2,33.65 //",
  "GP12kurmp2_u:3908": "cāṇḍālasūtakaśavāṃstathā nārīṃ rajasvalām /",
  "GP12kurmp2_u:3909": "spṛṣṭvā snāyād viśuddhyarthaṃ tatspṛṣṭaṃ patitiṃ tathā // KūrmP_2,33.66 //",
  "GP12kurmp2_u:3910": "cāṇḍālasūtakaśavaiḥ saṃspṛṣṭaṃ saṃspṛśed yadi /",
  "GP12kurmp2_u:3911": "pramādāt tata ācamya japaṃ kuryāt samāhitaḥ // KūrmP_2,33.67 //",
  "GP12kurmp2_u:3912": "tat spṛṣṭasparśinaṃ spṛṣṭvā buddhipūrvaṃ dvijottamaḥ /",
  "GP12kurmp2_u:3913": "ācamet tad viśuddhyarthaṃ prāha devaḥ pitāmahaḥ // KūrmP_2,33.68 //",
  "GP12kurmp2_u:3914": "bhuñjānasya tu viprasya kadācit saṃstraved gudam /",
  "GP12kurmp2_u:3915": "kṛtvā śaucaṃ tataḥ snāyādupoṣya juhuyād ghṛtam // KūrmP_2,33.69 //",
  "GP12kurmp2_u:3916": "cāṇḍālāntyaśavaṃ spṛṣṭvā kṛcchraṃ kuryād viśuddhaye /",
  "GP12kurmp2_u:3917": "spṛṣṭvābhyaktastvasaṃspṛśyamahorātreṇa śuddhyati // KūrmP_2,33.70 //",
  "GP12kurmp2_u:3918": "surāṃ spṛṣṭvā dvijaḥ kuryāt prāṇāyāmatrayaṃ śuciḥ /",
  "GP12kurmp2_u:3919": "palāṇḍuṃ laśunaṃ caiva ghṛtaṃ prāśya tataḥ śuciḥ // KūrmP_2,33.71 //",
  "GP12kurmp2_u:3920": "brāhmaṇastu śunā daṣṭastryahaṃ sāyaṃ payaḥ pibet /",
  "GP12kurmp2_u:3921": "nābherūrdhvaṃ tu daṣṭasya tadeva dviguṇaṃ bhavet // KūrmP_2,33.72 //",
  "GP12kurmp2_u:3922": "syādetat triguṇaṃ bāhvormūrdhni ca syāccaturguṇam /",
  "GP12kurmp2_u:3923": "snātvā japed vā sāvitrīṃ śvabhirdaṣṭo dvijottamaḥ // KūrmP_2,33.73 //",
  "GP12kurmp2_u:3924": "anirvartya mahāyajñān yo bhuṅkte tu dvijottamaḥ /",
  "GP12kurmp2_u:3925": "anāturaḥ sati dhane kṛcchrārdhena sa śuddhyati // KūrmP_2,33.74 //",
  "GP12kurmp2_u:3926": "āhitāgnirupasthānaṃ na kuryād yastu parvaṇi /",
  "GP12kurmp2_u:3927": "ṛtau na gacched bhāryāṃ vā so 'pi kṛcchrārdhamācaret // KūrmP_2,33.75 //",
  "GP12kurmp2_u:3928": "vinādbhirapsu nāpyārtaḥ śarīraṃ sanniveśya ca /",
  "GP12kurmp2_u:3929": "sacailo jalamāplutya gāmālabhya viśuddhyati // KūrmP_2,33.76 //",
  "GP12kurmp2_u:3930": "buddhipūrvaṃ tvabhyudito japedantarjale dvijaḥ /",
  "GP12kurmp2_u:3931": "gāyatryaṣṭasahasraṃ tu tryahaṃ copavased vratī // KūrmP_2,33.77 //",
  "GP12kurmp2_u:3932": "anugamyecchayā śūdraṃ pretībhūtaṃ dvijottamaḥ /",
  "GP12kurmp2_u:3933": "gāyatryaṣṭasahasraṃ ca japyaṃ kuryānnadīṣu ca // KūrmP_2,33.78 //",
  "GP12kurmp2_u:3934": "kṛtvā tu śapathaṃ vipro viprasya vadhasaṃyutam /",
  "GP12kurmp2_u:3935": "mṛṣaiva yāvakānnena kuryāccāndrāyaṇaṃ vratam // KūrmP_2,33.79 //",
  "GP12kurmp2_u:3936": "paṅktyāṃ viṣamadānaṃ tu kṛtvā kṛcchreṇa śuddhyati /",
  "GP12kurmp2_u:3937": "chāyāṃ śvapākasyāruhya snātvā saṃprāśayed ghṛtam // KūrmP_2,33.80 //",
  "GP12kurmp2_u:3938": "īkṣedādityamaśucirdṛṣṭvāgniṃ candrameva vā /",
  "GP12kurmp2_u:3939": "mānuṣaṃ cāsthi saṃspṛśya snānaṃ kṛtvā viśuddhyati // KūrmP_2,33.81 //",
  "GP12kurmp2_u:3940": "kṛtvā tu mithyādhyayanaṃ cared bhaikṣaṃ tu vatsaram /",
  "GP12kurmp2_u:3941": "kṛtaghno brāhmaṇagṛhe pañca saṃvatsaraṃ vratī // KūrmP_2,33.82 //",
  "GP12kurmp2_u:3942": "huṅkāraṃ brāhmaṇasyoktvā tvaṅkāraṃ ca garīyasaḥ /",
  "GP12kurmp2_u:3943": "snātvānaśnannahaḥ śeṣaṃ praṇipatya prasādayet // KūrmP_2,33.83 //",
  "GP12kurmp2_u:3944": "tāḍayitvā tṛṇenāpi kaṇṭhaṃ baddhvāpi vāsasā /",
  "GP12kurmp2_u:3945": "vivāde vāpi nirjitya praṇipatya prasādayet // KūrmP_2,33.84 //",
  "GP12kurmp2_u:3946": "avagūrya caret kṛcchramatikṛcchraṃ nipātane /",
  "GP12kurmp2_u:3947": "kṛcchrātikṛcchrau kurvota viprasyotpādya śoṇitam // KūrmP_2,33.85 //",
  "GP12kurmp2_u:3948": "gurorākrośamanṛtaṃ kṛtvā kuryād viśodhanam /",
  "GP12kurmp2_u:3949": "ekarātraṃ trirātraṃ vā tatpāpasyāpanuttaye // KūrmP_2,33.86 //",
  "GP12kurmp2_u:3950": "devarṣoṇāmabhimukhaṃ ṣṭhīvanākrośane kṛte /",
  "GP12kurmp2_u:3951": "ulmukena dahejjihvāṃ dātavyaṃ ca hiraṇyakam // KūrmP_2,33.87 //",
  "GP12kurmp2_u:3952": "devodyāne tu yaḥ kuryānmūtroccāraṃ sakṛd dvijaḥ /",
  "GP12kurmp2_u:3953": "chindyācchiśnaṃ tu śuddhyarthaṃ careccāndrāyaṇaṃ tu vā // KūrmP_2,33.88 //",
  "GP12kurmp2_u:3954": "devatāyatane mūtraṃ kṛtvā mohād dvijottamaḥ /",
  "GP12kurmp2_u:3955": "śiśnasyotkartanaṃ kṛtvā cāndrāyaṇamathācaret // KūrmP_2,33.89 //",
  "GP12kurmp2_u:3956": "devatānāmṛṣīṇāṃ ca devānāṃ caiva kutsanam /",
  "GP12kurmp2_u:3957": "kṛtvā samyak prakurvota prājāpatyaṃ dvijottamaḥ // KūrmP_2,33.90 //",
  "GP12kurmp2_u:3958": "taistu saṃbhāṣaṇaṃ kṛtvā snātvā devān samarcayet /",
  "GP12kurmp2_u:3959": "dṛṣṭvā vīkṣeta bhāsvantaṃ smvatvā viśeśvaraṃ smaret // KūrmP_2,33.91 //",
  "GP12kurmp2_u:3960": "yaḥ sarvabhūtādhipatiṃ viśveśānaṃ vinindati /",
  "GP12kurmp2_u:3961": "na tasya niṣkṛtiḥ śakyā kartuṃ varṣaśatairapi // KūrmP_2,33.92 //",
  "GP12kurmp2_u:3962": "cāndrāyaṇaṃ caret pūrvaṃ kṛcchraṃ caivātikṛcchrakam /",
  "GP12kurmp2_u:3963": "prapannaḥ śaraṇaṃ devaṃ tasmāt pāpād vimucyate // KūrmP_2,33.93 //",
  "GP12kurmp2_u:3964": "sarvasvadānaṃ vidhivat sarvapāpaviśodhanam /",
  "GP12kurmp2_u:3965": "cāndrāyaṇaṃ cavidhinā kṛcchraṃ caivātikṛcchrakam // KūrmP_2,33.94 //",
  "GP12kurmp2_u:3966": "puṇyakṣetrābhigamanaṃ sarvapāpavināśanam /",
  "GP12kurmp2_u:3967": "devatābhyarcanaṃ nṝṇāmaśeṣāghavināśanam // KūrmP_2,33.95 //",
  "GP12kurmp2_u:3968": "amāvasyāṃ tithiṃ prāpya yaḥ samārādhayecchivam /",
  "GP12kurmp2_u:3969": "brāhmaṇān bhojayitvā tu sarvapāpaiḥ pramucyate // KūrmP_2,33.96 //",
  "GP12kurmp2_u:3970": "kṛṣṇāṣṭamyāṃ mahādevaṃ tathā kṛṣṇacaturdaśīm /",
  "GP12kurmp2_u:3971": "saṃpūjya brāhmaṇamukhe sarvapāpaiḥ pramucyate // KūrmP_2,33.97 //",
  "GP12kurmp2_u:3972": "trayodaśyāṃ tathā rātrau sopahāraṃ trilocanam /",
  "GP12kurmp2_u:3973": "dṛṣṭveśaṃ prathame yāme mucyate sarvapātakaiḥ // KūrmP_2,33.98 //",
  "GP12kurmp2_u:3974": "upoṣitaścaturdaśyāṃ kṛṣṇapakṣe samāhitaḥ /",
  "GP12kurmp2_u:3975": "yamāca dharmarājāya mṛtyave cāntakāya ca // KūrmP_2,33.99 //",
  "GP12kurmp2_u:3976": "vaivasvatāya kālāya sarvabhūtakṣayāya ca /",
  "GP12kurmp2_u:3977": "pratyekaṃ tilasaṃyuktān dadyāt saptodakāñjalīn /",
  "GP12kurmp2_u:3978": "snātvā nadyāṃ tu pūrvāhne mucyate sarvapātakaiḥ // KūrmP_2,33.100 //",
  "GP12kurmp2_u:3979": "brahmacaryamadhaḥ śayyāmupavāsaṃ dvijārcanam /",
  "GP12kurmp2_u:3980": "vrateṣveteṣu kurvota śāntaḥ saṃyatamānasaḥ // KūrmP_2,33.101 //",
  "GP12kurmp2_u:3981": "amāvasyāyāṃ brahmāṇaṃ samuddiśya pitāmaham /",
  "GP12kurmp2_u:3982": "brāhmaṇāṃstrīn samabhyarcya mucyate sarvapātakaiḥ // KūrmP_2,33.102 //",
  "GP12kurmp2_u:3983": "ṣaṣṭhyāmupoṣito devaṃ śuklapakṣe samāhitaḥ /",
  "GP12kurmp2_u:3984": "saptamyāmarcayed bhānuṃ mucyate sarvapātakaiḥ // KūrmP_2,33.103 //",
  "GP12kurmp2_u:3985": "bharaṇyāṃ ca caturthyāṃ ca śanaiścaradine yamam /",
  "GP12kurmp2_u:3986": "pūjayet saptajanmotthairmucyate pātakairnaraḥ // KūrmP_2,33.104 //",
  "GP12kurmp2_u:3987": "ekādaśyāṃ nirāhāraḥ samabhyarcya janārdanam /",
  "GP12kurmp2_u:3988": "dvādaśyāṃ śuklapakṣasya mahāpāpaiḥ pramucyate // KūrmP_2,33.105 //",
  "GP12kurmp2_u:3989": "tapo japastīrthasevā devabrāhmaṇapūjanam /",
  "GP12kurmp2_u:3990": "grahaṇādiṣu kāleṣu mahāpātakaśodhanam // KūrmP_2,33.106 //",
  "GP12kurmp2_u:3991": "yaḥ sarvapāpayukto 'pi puṇyatīrtheṣu mānavaḥ /",
  "GP12kurmp2_u:3992": "niyamena tyajet prāṇān sa mucyet sarvapātakaiḥ // KūrmP_2,33.107 //",
  "GP12kurmp2_u:3993": "brahmaghnaṃ vā kṛtaghnaṃ vā mahāpātakadūṣitam /",
  "GP12kurmp2_u:3994": "bhartāramuddharennārī praviṣṭā saha pāvakam // KūrmP_2,33.108 //",
  "GP12kurmp2_u:3995": "etadeva paraṃ strīṇāṃ prāyaścittaṃ vidurbudhāḥ /",
  "GP12kurmp2_u:3996": "sarvapāpasamudbhūtau nātra kāryā vicāraṇā // KūrmP_2,33.109 //",
  "GP12kurmp2_u:3997": "pativratā tu yā nārī bhartṛśuśrūṣaṇotsukā /",
  "GP12kurmp2_u:3998": "na tasyā vidyate pāpamiha loke paratra ca // KūrmP_2,33.110 //",
  "GP12kurmp2_u:3999": "pativratā dharmaratā rudrāṇyeva na saṃśayaḥ /",
  "GP12kurmp2_u:4000": "nāsyāḥ parābhavaṃ kartuṃ śaknotīha janaḥ kvacit // KūrmP_2,33.111 //",
  "GP12kurmp2_u:4001": "yathā rāmasya subhagā sītā trailokyaviśrutā /",
  "GP12kurmp2_u:4002": "patnī dāśaratherdevī vijigye rākṣaseśvaram // KūrmP_2,33.112 //",
  "GP12kurmp2_u:4003": "rāmasya bhāryāṃ vimalāṃ rāvaṇo rākṣaseśvaraḥ /",
  "GP12kurmp2_u:4004": "sītāṃ viśālanayanāṃ cakame kālacoditaḥ // KūrmP_2,33.113 //",
  "GP12kurmp2_u:4005": "gṛhītvā māyayā veṣaṃ carantīṃ vijane vane /",
  "GP12kurmp2_u:4006": "samāhartuṃ matiṃ cakre tāpasaḥ kila kāminīm // KūrmP_2,33.114 //",
  "GP12kurmp2_u:4007": "vijñāya sā ca tadbhāvaṃ smṛtvā dāśarathiṃ patim /",
  "GP12kurmp2_u:4008": "jagāma śaraṇaṃ vahnimāvasathyaṃ śucismitā // KūrmP_2,33.115 //",
  "GP12kurmp2_u:4009": "upatasthe mahāyogaṃ sarvadoṣavināśanam /",
  "GP12kurmp2_u:4010": "kṛtāñjalī rāmapatnī śākṣāt patimivācyutam // KūrmP_2,33.116 //",
  "GP12kurmp2_u:4011": "namasyāmi mahāyogaṃ kṛtāntaṃ gahanaṃ param /",
  "GP12kurmp2_u:4012": "dāhakaṃ sarvabhūtānāmīśānaṃ kālarūpiṇam // KūrmP_2,33.117 //",
  "GP12kurmp2_u:4013": "namasye pāvakaṃ devaṃ sākṣiṇaṃ viśvatomukham /",
  "GP12kurmp2_u:4014": "ātmānaṃ dīptavapuṣaṃ sarvabhūtahṛdī sthitam // KūrmP_2,33.118 //",
  "GP12kurmp2_u:4015": "prapadye śaraṇaṃ vahniṃ brahmaṇyaṃ brahmarūpiṇam /",
  "GP12kurmp2_u:4016": "bhūteśaṃ kṛttivasanaṃ śaraṇyaṃ paramaṃ padam // KūrmP_2,33.119 //",
  "GP12kurmp2_u:4017": "oṃ prapadye jaganmūrtiṃ prabhavaṃ sarvatejasām /",
  "GP12kurmp2_u:4018": "mahāyogeśvaraṃ vahnimādityaṃ parameṣṭhinam // KūrmP_2,33.120 //",
  "GP12kurmp2_u:4019": "prapadye śaraṇaṃ rudraṃ mahāgrāsaṃ triśūlinam /",
  "GP12kurmp2_u:4020": "kālāgniṃ yogināmīśaṃ bhogamokṣaphalapradam // KūrmP_2,33.121 //",
  "GP12kurmp2_u:4021": "prapadye tvāṃ virūpākṣaṃ bhurbhuvaḥ svaḥ svarūpiṇam /",
  "GP12kurmp2_u:4022": "hiraṇyamaye gṛhe guptaṃ mahāntamamitaujasam // KūrmP_2,33.122 //",
  "GP12kurmp2_u:4023": "vaiśvānaraṃ prapadye 'haṃ sarvabhūteṣvavasthitam /",
  "GP12kurmp2_u:4024": "havyakavyavahaṃ devaṃ prapadye vahnimīśvaram // KūrmP_2,33.123 //",
  "GP12kurmp2_u:4025": "prapadye tatparaṃ tattvaṃ vareṇyaṃ savituḥ svayam /",
  "GP12kurmp2_u:4026": "bhargamagniparaṃ jyotī rakṣa māṃ havyavāhana // KūrmP_2,33.124 //",
  "GP12kurmp2_u:4027": "iti vahnyaṣṭakaṃ japtvā rāmapatnī yaśasvinī /",
  "GP12kurmp2_u:4028": "dhyāyantī manasā tasthau rāmamunmīlitekṣaṇā // KūrmP_2,33.125 //",
  "GP12kurmp2_u:4029": "athāvasathyād bhagavān havyavāho maheśvaraḥ /",
  "GP12kurmp2_u:4030": "āvirāsīt sudīptātmā tejasā pradahanniva // KūrmP_2,33.126 //",
  "GP12kurmp2_u:4031": "svaṣṭvā māyāmayīṃ sītāṃ sa rāvaṇavadhepsayā /",
  "GP12kurmp2_u:4032": "sītāmādāya dharmiṣṭhāṃ pāvako 'ntaradhīyata // KūrmP_2,33.127 //",
  "GP12kurmp2_u:4033": "tāṃ dṛṣṭvā tādṛśīṃ sītāṃ rāvaṇo rākṣaseśvaraḥ /",
  "GP12kurmp2_u:4034": "samādāya yayau laṅkāṃ sāgarāntarasaṃsthitām // KūrmP_2,33.128 //",
  "GP12kurmp2_u:4035": "kṛtvātha rāvaṇavadhaṃ rāmo lakṣmaṇasaṃyutaḥ /",
  "GP12kurmp2_u:4036": "masādāyābhavat sītāṃ śaṅkākulitamānasaḥ // KūrmP_2,33.129 //",
  "GP12kurmp2_u:4037": "sā pratyayāya bhūtānāṃ sītā māyāmīya punaḥ /",
  "GP12kurmp2_u:4038": "viveśa pāvakaṃ dīptaṃ dadāha jvalano 'pi tām // KūrmP_2,33.130 //",
  "GP12kurmp2_u:4039": "dagdhvā māyāmayīṃ sītāṃ bhagavānugradīdhitiḥ /",
  "GP12kurmp2_u:4040": "rāmāyādarśayat sītāṃ pāvako 'bhūt surapriyaḥ // KūrmP_2,33.131 //",
  "GP12kurmp2_u:4041": "pragṛhya bhartuścaraṇau karābhyāṃ sā sumadhyamā /",
  "GP12kurmp2_u:4042": "cakāra praṇatiṃ bhūmau rāmāya janakātmajā // KūrmP_2,33.132 //",
  "GP12kurmp2_u:4043": "dṛṣṭvā hṛṣṭamanā rāmo vismayākulalocanaḥ /",
  "GP12kurmp2_u:4044": "nanāma vahniṃ sirasā toṣayāmāsa rāghavaḥ // KūrmP_2,33.133 //",
  "GP12kurmp2_u:4045": "uvāca vahnerbhagavān kimeṣā varavarṇinī /",
  "GP12kurmp2_u:4046": "dagdhā bhagavatā pūrvaṃ dṛṣṭā matpārśvamāgatā // KūrmP_2,33.134 //",
  "GP12kurmp2_u:4047": "tamāha devo lokānāṃ dāhako havyavāhanaḥ /",
  "GP12kurmp2_u:4048": "yathāvṛttaṃ dāśarathiṃ bhūtānāmeva sannidhau // KūrmP_2,33.135 //",
  "GP12kurmp2_u:4049": "iyaṃ sā mithileśena pārvatīṃ rudravallabhām /",
  "GP12kurmp2_u:4050": "ārādhya labdhā tapasā devyāścātyantavallabhā // KūrmP_2,33.136 //",
  "GP12kurmp2_u:4051": "bhartuḥ śuśrūṣaṇopetā suśīleyaṃ pativratā /",
  "GP12kurmp2_u:4052": "bhavānīpārśvamānītā mayā rāvaṇakāmitā // KūrmP_2,33.137 //",
  "GP12kurmp2_u:4053": "yā nītā rākṣaseśena sītā bhagavatāhṛtā /",
  "GP12kurmp2_u:4054": "mayā māyāmayī sṛṣṭā rāvaṇasya vadhāya sā // KūrmP_2,33.138 //",
  "GP12kurmp2_u:4055": "tadarthaṃ bhavatā duṣṭo rāvaṇo rākṣaseśvaraḥ /",
  "GP12kurmp2_u:4056": "mayopasaṃhṛtā caiva hato lokavināśanaḥ // KūrmP_2,33.139 //",
  "GP12kurmp2_u:4057": "gṛhāṇa vimalāmenāṃ jānakīṃ vacanānmama /",
  "GP12kurmp2_u:4058": "paśya nārāyaṇaṃ devaṃ svātmānaṃ prabhavāvyayam // KūrmP_2,33.140 //",
  "GP12kurmp2_u:4059": "ityuktvā bhagavāṃścaṇḍo viścārcirviśvatomukhaḥ /",
  "GP12kurmp2_u:4060": "mānito rāghaveṇāgnirbhūtaiścāntaradhīyata // KūrmP_2,33.141 //",
  "GP12kurmp2_u:4061": "etate pativratānāṃ vaiṃ māhātmyaṃ kathitaṃ mayā /",
  "GP12kurmp2_u:4062": "strīṇāṃ sarvāghaśamanaṃ prāyaścittamidaṃ smṛtam // KūrmP_2,33.142 //",
  "GP12kurmp2_u:4063": "aśeṣapāpayuktastu puruṣo 'pi susaṃyataḥ /",
  "GP12kurmp2_u:4064": "svadehaṃ puṇyatīrtheṣu tyaktvā mucyeta kilbiṣāt // KūrmP_2,33.143 //",
  "GP12kurmp2_u:4065": "pṛthivyāṃ sarvatīrtheṣu snātvā puṇyeṣu vā dvijaḥ /",
  "GP12kurmp2_u:4066": "mucyate pātakaiḥ sarvaiḥ samastairapi pūruṣaḥ // KūrmP_2,33.144 //",
  "GP12kurmp2_u:4067": "vyāsa uvāca",
  "GP12kurmp2_u:4068": "ityeṣa mānavo dharmo yuṣmākaṃ kathito mayā /",
  "GP12kurmp2_u:4069": "maheśārādhanārthāya jñānayogaṃ ca śāśvatam // KūrmP_2,33.145 //",
  "GP12kurmp2_u:4070": "yo 'nena vidhinā yuktaṃ jñānayogaṃ samācaret /",
  "GP12kurmp2_u:4071": "sa paśyati mahādevaṃ nānyaḥ kalpaśatairapi // KūrmP_2,33.146 //",
  "GP12kurmp2_u:4072": "sthāpayed yaḥ paraṃ dharmaṃ jñānaṃ tatpārameśvaram /",
  "GP12kurmp2_u:4073": "na tasmādadhiko loke sa yogī paramo mataḥ // KūrmP_2,33.147 //",
  "GP12kurmp2_u:4074": "ya saṃsthāpayituṃ śakto na kuryānmohito janaḥ /",
  "GP12kurmp2_u:4075": "sa yogayukto 'pi munirnātyarthaṃ bhagavatpriyaḥ // KūrmP_2,33.148 //",
  "GP12kurmp2_u:4076": "tasmāt sadaiva dātavyaṃ brāhmaṇeṣu viśeṣataḥ /",
  "GP12kurmp2_u:4077": "dharmayukteṣu śānteṣu śraddhayā cānviteṣu vai // KūrmP_2,33.149 //",
  "GP12kurmp2_u:4078": "yaḥ paṭhed bhavatāṃ nityaṃ saṃvādaṃ mama caiva hi /",
  "GP12kurmp2_u:4079": "sarvapāpavinirmukto gaccheta paramāṃ gatim // KūrmP_2,33.150 //",
  "GP12kurmp2_u:4080": "śrāddhe vā daivike kārye brāhmaṇānāṃ ca sannidhau /",
  "GP12kurmp2_u:4081": "paṭheta nityaṃ sumanāḥ śrotavyaṃ ca dvijātibhiḥ // KūrmP_2,33.151 //",
  "GP12kurmp2_u:4082": "yor'thaṃ vicārya yuktātmā śrāvayed brāhmaṇān śucīn /",
  "GP12kurmp2_u:4083": "sa doṣakañcukaṃ tyaktvā yāti devaṃ maheśvaram // KūrmP_2,33.152 //",
  "GP12kurmp2_u:4084": "etāvaduktvā bhagavān vyāsaḥ satyavatīsutaḥ /",
  "GP12kurmp2_u:4085": "samāśvāsya munīn sūtaṃ jagāma ca yathāgatam // KūrmP_2,33.153 //",
  "GP12kurmp2_u:4086": "itī śrīkūrmapurāṇe ṣaṭsāhastryāṃ saṃhitāyāmuparivibhāge trayastriśo 'dhyāyaḥ",
  "GP12kurmp2_u:4087": "_____________________________________________________________",
  "GP12kurmp2_u:4088": "ṛṣaya ūcuḥ",
  "GP12kurmp2_u:4089": "tīrthāni yāni loke 'smin viśrutāni māhanti ca /",
  "GP12kurmp2_u:4090": "tāni tvaṃ kathayāsmākaṃ romaharṣaṇa sāṃpratam // KūrmP_2,34.1 //",
  "GP12kurmp2_u:4091": "romaharṣaṇa uvāca",
  "GP12kurmp2_u:4092": "śṛṇudhvaṃ kathayiṣye 'haṃ tīrthāni vividhāni ca /",
  "GP12kurmp2_u:4093": "kathitāni purāṇeṣu munibhirbrahmavādibhiḥ // KūrmP_2,34.2 //",
  "GP12kurmp2_u:4094": "yatra snānaṃ japo homaḥ śrāddhadānādikaṃ kṛtam /",
  "GP12kurmp2_u:4095": "ekaikaśo muniśreṣṭhāḥ punātyāsaptamaṃ kulam // KūrmP_2,34.3 //",
  "GP12kurmp2_u:4096": "pañcayojanavistīrṇaṃ brahmaṇaḥ parameṣṭhinaḥ /",
  "GP12kurmp2_u:4097": "prayāgaṃ prathitaṃ tīrthaṃ tasya māhātmyamīritam // KūrmP_2,34.4 //",
  "GP12kurmp2_u:4098": "anyacca tīrthapravaraṃ kurūṇāṃ devavanditam /",
  "GP12kurmp2_u:4099": "ṛṣīṇāmāśramairjuṣṭaṃ sarvapāpaviśodhanam // KūrmP_2,34.5 //",
  "GP12kurmp2_u:4100": "tatra snātvā viśuddhātmā dambhamātsaryavarjitaḥ /",
  "GP12kurmp2_u:4101": "dadāti yatkiñcidapi punātyubhayataḥ kulam // KūrmP_2,34.6 //",
  "GP12kurmp2_u:4102": "gayātīrthaṃ paraṃ guhyaṃ pitṝṇāṃ cāti vallabham /",
  "GP12kurmp2_u:4103": "kṛtvā piṇḍapradānaṃ tu na bhūyo jāyate naraḥ // KūrmP_2,34.7 //",
  "GP12kurmp2_u:4104": "sakṛd gayābhigamanaṃ kṛtvā piṇḍaṃ dadāti yaḥ /",
  "GP12kurmp2_u:4105": "tāritāḥ pitarastena yāsyanti paramāṃ gatim // KūrmP_2,34.8 //",
  "GP12kurmp2_u:4106": "tatra lokahitārthāya rudreṇa paramātmanā /",
  "GP12kurmp2_u:4107": "śilātale padaṃ nyastaṃ tatra pitṝn prasādayet // KūrmP_2,34.9 //",
  "GP12kurmp2_u:4108": "gayābhigamanaṃ kartuṃ yaḥ śakto nābhigacchati /",
  "GP12kurmp2_u:4109": "śocanti pitarastaṃ vai vṛthā tasya pariśramaḥ // KūrmP_2,34.10 //",
  "GP12kurmp2_u:4110": "gāyanti pitaro gāthāḥ kīrtayanti maharṣayaḥ /",
  "GP12kurmp2_u:4111": "gayāṃyāsyatiyaḥ kaścit so 'smān saṃtārayiṣyati // KūrmP_2,34.11 //",
  "GP12kurmp2_u:4112": "yadi syāt pātakopetaḥ svadharmarativarjitaḥ /",
  "GP12kurmp2_u:4113": "gayāṃ yāsyati vaṃśyo yaḥ so 'smān saṃtārayiṣyati // KūrmP_2,34.12 //",
  "GP12kurmp2_u:4114": "eṣṭavyā bahavaḥ putrāḥ śīlavanto guṇānvitāḥ /",
  "GP12kurmp2_u:4115": "teṣāṃ tu samavetānāṃ yadyeko 'pi gayāṃ vrajet // KūrmP_2,34.13 //",
  "GP12kurmp2_u:4116": "tasmāt sarvaprayatnena brāhmaṇastu viśeṣataḥ /",
  "GP12kurmp2_u:4117": "pradadyād vidhivat piṇḍān gayāṃ gatvā samāhitaḥ // KūrmP_2,34.14 //",
  "GP12kurmp2_u:4118": "dhanyāstu khalu te martyā gayāyāṃ piṇḍadāyinaḥ /",
  "GP12kurmp2_u:4119": "kulānyubhayataḥ sapta samuddhṛtyāpnuyāt param // KūrmP_2,34.15 //",
  "GP12kurmp2_u:4120": "anyacca tīrthapravaraṃ siddhāvāsamudāhṛtam /",
  "GP12kurmp2_u:4121": "prabhāsamiti vikhyātaṃ yatrāste bhagavān bhavaḥ // KūrmP_2,34.16 //",
  "GP12kurmp2_u:4122": "tatra snānaṃ tapaḥ śrāddhaṃ brāhmaṇānāṃ ca pūjanam /",
  "GP12kurmp2_u:4123": "kṛtvā lokamavāpnoti brahmaṇo 'kṣayyamuttamam // KūrmP_2,34.17 //",
  "GP12kurmp2_u:4124": "tīrthaṃ traiyambakaṃ nāma sarvadevanamaskṛtam /",
  "GP12kurmp2_u:4125": "pūjayitvā tatra rudraṃ jyotiṣṭomaphalaṃ labhet // KūrmP_2,34.18 //",
  "GP12kurmp2_u:4126": "suvarṇākṣaṃ mahādevaṃ samabhyarcya kapardinam /",
  "GP12kurmp2_u:4127": "brāhmaṇān pūjayitvā tu gāṇapatyaṃ labhed dhruvam // KūrmP_2,34.19 //",
  "GP12kurmp2_u:4128": "someśvaraṃ tīrthavaraṃ rudrasya parameṣṭhinaḥ /",
  "GP12kurmp2_u:4129": "sarvavyādhiharaṃ puṇyaṃ rudrasālokyakāraṇam // KūrmP_2,34.20 //",
  "GP12kurmp2_u:4130": "tīrthānāṃ paramaṃ tīrthaṃ vijayaṃ nāma śobhanam /",
  "GP12kurmp2_u:4131": "tatra liṅgaṃ maheśasya vijayaṃ nāma viśrutam // KūrmP_2,34.21 //",
  "GP12kurmp2_u:4132": "ṣaṇmāsān niyatāhāro brahmacārī samāhitaḥ /",
  "GP12kurmp2_u:4133": "uṣitvā tatra viprendrā yāsyanti paramaṃ padam // KūrmP_2,34.22 //",
  "GP12kurmp2_u:4134": "anyacca tīrthapravaraṃ pūrvadeśe suśobhanam /",
  "GP12kurmp2_u:4135": "ekāmraṃ devadevasya gāṇapatyaphalapradam // KūrmP_2,34.23 //",
  "GP12kurmp2_u:4136": "dattvātra śivabhaktānāṃ kiñcicchaśvanmahīṃ śubhām /",
  "GP12kurmp2_u:4137": "sārvabhaumo bhaved rājā mumukṣurmokṣamāpnuyāt // KūrmP_2,34.24 //",
  "GP12kurmp2_u:4138": "mahānadījalaṃ puṇyaṃ sarvapāpavināśanam /",
  "GP12kurmp2_u:4139": "grahaṇe samupaspṛśya mucyate sarvapātakaiḥ // KūrmP_2,34.25 //",
  "GP12kurmp2_u:4140": "anyā ca virajā nāma nadī trailokyaviśrutā /",
  "GP12kurmp2_u:4141": "tasyāṃ snātvā naro viprā brahmaloke mahīyate // KūrmP_2,34.26 //",
  "GP12kurmp2_u:4142": "tīrthaṃ nārāyaṇasyānyannāmnā tu puruṣottamam /",
  "GP12kurmp2_u:4143": "tatra nārāyaṇaḥ śrīmānāste paramapūruṣaḥ // KūrmP_2,34.27 //",
  "GP12kurmp2_u:4144": "pūjayitvā paraṃ viṣṇuṃ snātvā tatra dvijottamaḥ /",
  "GP12kurmp2_u:4145": "brāhmaṇān pūjayitvā tu viṣṇulokamavāpnuyāt // KūrmP_2,34.28 //",
  "GP12kurmp2_u:4146": "tīrthānāṃ paramaṃ tīrthaṃ gokarṇaṃ nāma viśrutam /",
  "GP12kurmp2_u:4147": "sarvapāpaharaṃ śaṃbhornivāsaḥ parameṣṭhinaḥ // KūrmP_2,34.29 //",
  "GP12kurmp2_u:4148": "dṛṣṭvā liṃṅgaṃ tu devasya gokarṇeśvaramuttamam /",
  "GP12kurmp2_u:4149": "īpsitāṃllabhate kāmān rudrasya dayito bhavet // KūrmP_2,34.30 //",
  "GP12kurmp2_u:4150": "uttaraṃ cāpi gokarṇaṃ liṅgaṃ devasya śūlinaḥ /",
  "GP12kurmp2_u:4151": "mahādevasyārcayitvā śivasāyujyamāpnuyāt // KūrmP_2,34.31 //",
  "GP12kurmp2_u:4152": "tatra devo mahādevaḥ sthāṇurityabhiviśrutaḥ /",
  "GP12kurmp2_u:4153": "taṃ dṛṣṭvā sarvapāpebhyo mucyate tatkṣaṇānnaraḥ // KūrmP_2,34.32 //",
  "GP12kurmp2_u:4154": "anyat kubjāmramatulaṃ sthānaṃ viṣṇormahātmanaḥ /",
  "GP12kurmp2_u:4155": "saṃpūjya puruṣaṃ viṣṇuṃ śvetadvīpe mahīyate // KūrmP_2,34.33 //",
  "GP12kurmp2_u:4156": "yatra nārāyaṇo devo rudreṇa tripurāriṇā /",
  "GP12kurmp2_u:4157": "kṛtvā yajñasya mathanaṃ dakṣasya tu visarjitaḥ // KūrmP_2,34.34 //",
  "GP12kurmp2_u:4158": "samantād yojanaṃ kṣetraṃ siddharṣigaṇavanditam /",
  "GP12kurmp2_u:4159": "puṇyamāyatanaṃ viṣṇostatrāste puruṣottamaḥ // KūrmP_2,34.35 //",
  "GP12kurmp2_u:4160": "anyat kokāmukhaṃ viṣṇostīrthamadbhutakarmaṇaḥ /",
  "GP12kurmp2_u:4161": "mṛto 'tra pātakairmukto viṣṇusārūpyamāpnuyāt // KūrmP_2,34.36 //",
  "GP12kurmp2_u:4162": "śālagrāmaṃ mahātīrthaṃ viṣṇoḥ prītivivardhanam /",
  "GP12kurmp2_u:4163": "prāṇāṃstatra narastyaktvā hṛṣīkeṣaṃ prapaśyati // KūrmP_2,34.37 //",
  "GP12kurmp2_u:4164": "aśvatīrthamiti khyātaṃ siddhāvāsaṃ supāvanam /",
  "GP12kurmp2_u:4165": "āste hayaśirā nityaṃ tatra nārāyaṇaḥ svayam // KūrmP_2,34.38 //",
  "GP12kurmp2_u:4166": "tīrthaṃ trailokyavikhyātaṃ brahmaṇaḥ parameṣṭhinaḥ /",
  "GP12kurmp2_u:4167": "puṣkaraṃ sarvapāpaghnaṃ mṛtānāṃ brahmalokadam // KūrmP_2,34.39 //",
  "GP12kurmp2_u:4168": "manasā saṃsmared yastu puṣkaraṃ vai dvijottamaḥ /",
  "GP12kurmp2_u:4169": "pūyate pātakaiḥ sarvaiḥ śakreṇa saha modate // KūrmP_2,34.40 //",
  "GP12kurmp2_u:4170": "tatra devāḥ sagandharvāḥ sayakṣoragarākṣasāḥ /",
  "GP12kurmp2_u:4171": "upāsate siddhasaṅghā brahmaṇaṃ padmasaṃbhavam // KūrmP_2,34.41 //",
  "GP12kurmp2_u:4172": "tatra strātvā bhavecchuddho brahmāṇaṃ parameṣṭhinam /",
  "GP12kurmp2_u:4173": "pūjayitvā dvijavarān brahmāṇaṃ saṃprapaṣyati // KūrmP_2,34.42 //",
  "GP12kurmp2_u:4174": "tatrābhigamya deveśaṃ puruhūtamaninditam /",
  "GP12kurmp2_u:4175": "surūpo jāyate martyaḥ sarvān kāmānavāpnuyāt // KūrmP_2,34.43 //",
  "GP12kurmp2_u:4176": "saptasārasvataṃ tīrthaṃ brahmādyaiḥ sevitaṃ param /",
  "GP12kurmp2_u:4177": "pūjayitvā tatra rudramaśvamedhaphalaṃ labhet // KūrmP_2,34.44 //",
  "GP12kurmp2_u:4178": "yatra maṅkaṇako rudraṃ prapannaḥ parameśvaram /",
  "GP12kurmp2_u:4179": "ārādhayāmāsa haraṃ pañcakṣaraparāyaṇaḥ // KūrmP_2,34.45 //",
  "GP12kurmp2_u:4180": "namaḥ śivāyeti muniḥ japan pañcākṣaraṃ param /",
  "GP12kurmp2_u:4181": "ārādhayāmāsa śivaṃ tapasā govṛṣadhvajam // KūrmP_2,34.46 //",
  "GP12kurmp2_u:4182": "prajajvālātha tapasā munirmaṅkaṇakastadā /",
  "GP12kurmp2_u:4183": "nanarta harṣavegena jñātvā rudraṃ samāgatam // KūrmP_2,34.47 //",
  "GP12kurmp2_u:4184": "taṃ prāha bhagavān rudraḥ kimarthaṃ nartitaṃ tvayā /",
  "GP12kurmp2_u:4185": "dṛṣṭvāpi devamīśānaṃ nṛtyati sma punaḥ punaḥ // KūrmP_2,34.48 //",
  "GP12kurmp2_u:4186": "so 'nvīkṣya bhagavānīśaḥ sagarvaṃ garvaśāntaye /",
  "GP12kurmp2_u:4187": "svakaṃ dehaṃ vidāryāsmai bhasmarāśimadarśayat // KūrmP_2,34.49 //",
  "GP12kurmp2_u:4188": "paśyemaṃ maccharīrotthaṃ bhasmarāśiṃ dvijottama /",
  "GP12kurmp2_u:4189": "māhātmyametat tapasastvādṛśo 'nyo 'pi vidyate // KūrmP_2,34.50 //",
  "GP12kurmp2_u:4190": "yat sagarvaṃ hi bhavatā nartitaṃ munipuṅgava /",
  "GP12kurmp2_u:4191": "na yuktaṃ tāpasasyaitat tvattopyatrādhiko hyaham // KūrmP_2,34.51 //",
  "GP12kurmp2_u:4192": "ityābhāṣya muniśreṣṭhaṃ sa rudraḥ kila viśvadṛk /",
  "GP12kurmp2_u:4193": "āsthāya paramaṃ bhāvaṃ nanarta jagato haraḥ // KūrmP_2,34.52 //",
  "GP12kurmp2_u:4194": "sahasraśīrṣā bhūtvā sahasrākṣaḥ sahasrapāt /",
  "GP12kurmp2_u:4195": "daṃṣṭrākarālavadano jvālāmālī bhayaṅkaraḥ // KūrmP_2,34.53 //",
  "GP12kurmp2_u:4196": "so 'nvapaśyadaśeṣasya pārśve tasya triśūlinaḥ /",
  "GP12kurmp2_u:4197": "viśālalocanamekāṃ devīṃ cāruvilāsinīm /",
  "GP12kurmp2_u:4198": "sūryāyutasamaprakhyāṃ prasannavadanāṃ śivām // KūrmP_2,34.54 //",
  "GP12kurmp2_u:4199": "sasmitaṃ prekṣya viśveśaṃ tiṣṭhantīmamitadyutim /",
  "GP12kurmp2_u:4200": "dṛṣṭvā saṃtrastahṛdayo vepamāno munīśvaraḥ /",
  "GP12kurmp2_u:4201": "nanāma śirasā rudraṃ rudrādhyāyaṃ japan vaśī // KūrmP_2,34.55 //",
  "GP12kurmp2_u:4202": "prasanno bhagavānīśastryambako bhaktavatsalaḥ /",
  "GP12kurmp2_u:4203": "pūrvaveṣaṃ sa jagrāha devī cāntarhitābhavat // KūrmP_2,34.56 //",
  "GP12kurmp2_u:4204": "āliṅgya bhaktaṃ praṇataṃ devadevaḥ svayaṃśivaḥ /",
  "GP12kurmp2_u:4205": "na bhetavyaṃ tvayā vatsa prāha kiṃ te dadāmyaham // KūrmP_2,34.57 //",
  "GP12kurmp2_u:4206": "praṇamya mūrdhnā giriśaṃ haraṃ tripurasūdanam /",
  "GP12kurmp2_u:4207": "vijñāpayāmāsa tadā hṛṣṭaḥ praṣṭumanā muniḥ // KūrmP_2,34.58 //",
  "GP12kurmp2_u:4208": "namo 'stu te mahādeva maheśvara namo 'stu te /",
  "GP12kurmp2_u:4209": "kimetad bhagavadrūpaṃ sughoraṃ viśvatomukham // KūrmP_2,34.59 //",
  "GP12kurmp2_u:4210": "kā ca sā bhagavatpārśve rājamānā vyavasthitā /",
  "GP12kurmp2_u:4211": "antarhiteva sahasā sarvamicchāmi veditum // KūrmP_2,34.60 //",
  "GP12kurmp2_u:4212": "ityukte vyājahāramaṃ tathā maṅkaṇakaṃ haraḥ /",
  "GP12kurmp2_u:4213": "maheśaḥ svātmano yogaṃ devīṃ ca tripurānalaḥ // KūrmP_2,34.61 //",
  "GP12kurmp2_u:4214": "ahaṃ sahasranayanaḥ sarvātmā sarvatomukhaḥ /",
  "GP12kurmp2_u:4215": "dāhakaḥ sarvapāpānāṃ kālaḥ kālakaro haraḥ // KūrmP_2,34.62 //",
  "GP12kurmp2_u:4216": "mayaiva preryate kṛtsnaṃ cetanācetanātmakam /",
  "GP12kurmp2_u:4217": "so 'ntaryāmī sa puruṣo hyahaṃ vai puruṣottamaḥ // KūrmP_2,34.63 //",
  "GP12kurmp2_u:4218": "tasya sā paramā māyā prakṛtistriguṇātmikā /",
  "GP12kurmp2_u:4219": "procyate munirbhiśaktirjagadyoniḥ sanātanī // KūrmP_2,34.64 //",
  "GP12kurmp2_u:4220": "sa eṣa māyayā viśvaṃ vyāmohayati viśvavit /",
  "GP12kurmp2_u:4221": "nārāyaṇaḥ paro 'vyakto māyārūpa iti śrutiḥ // KūrmP_2,34.65 //",
  "GP12kurmp2_u:4222": "evametajjagat sarvaṃ sarvadā sthāpayāmyaham /",
  "GP12kurmp2_u:4223": "yojayāmi prakṛtyāhaṃ puruṣaṃ pañcaviṃśakam // KūrmP_2,34.66 //",
  "GP12kurmp2_u:4224": "tathā vai saṃgato devaḥ kūṭasthaḥ sarvago 'malaḥ /",
  "GP12kurmp2_u:4225": "sṛjatyaśeṣamevedaṃ svamūrteḥ prakṛterajaḥ // KūrmP_2,34.67 //",
  "GP12kurmp2_u:4226": "sa devo bhagavān brahmā viśvarūpaḥ pitāmahaḥ /",
  "GP12kurmp2_u:4227": "tavaitat kathitaṃ samyak straṣṭvatvaṃ paramātmanaḥ // KūrmP_2,34.68 //",
  "GP12kurmp2_u:4228": "eko 'haṃ bhagavān kalo hyanādiścāntakṛd vibhuḥ /",
  "GP12kurmp2_u:4229": "samāsthāya paraṃ bhāvaṃ prokto rudro manīṣibhiḥ // KūrmP_2,34.69 //",
  "GP12kurmp2_u:4230": "mama vai sāparā śaktirdevī vidyeti viśrutā /",
  "GP12kurmp2_u:4231": "dṛṣṭā hi bhavatā nūnaṃ vidyādehastvahaṃ tataḥ // KūrmP_2,34.70 //",
  "GP12kurmp2_u:4232": "evametāni tattvāni pradhānapuruṣeśvarāḥ /",
  "GP12kurmp2_u:4233": "viṣṇurbrahmā ca bhagavān rudraḥ kāla iti śrutiḥ // KūrmP_2,34.71 //",
  "GP12kurmp2_u:4234": "trayametadanādyantaṃ brahmaṇyeva vyavasthitam /",
  "GP12kurmp2_u:4235": "tadātmakaṃ tadavyaktaṃ tadakṣaramiti śrutiḥ // KūrmP_2,34.72 //",
  "GP12kurmp2_u:4236": "ātmānandaparaṃ tattvaṃ cinmātraṃ paramaṃ padam /",
  "GP12kurmp2_u:4237": "ākāśaṃ niṣkalaṃ brahma tasmādanyanna vidyate // KūrmP_2,34.73 //",
  "GP12kurmp2_u:4238": "evaṃ vijñāya bhavatā bhaktiyogāśrayeṇa tu /",
  "GP12kurmp2_u:4239": "saṃpūjyo vandanīyo 'haṃ tatastaṃ paśya śāśvatam // KūrmP_2,34.74 //",
  "GP12kurmp2_u:4240": "etāvaduktvā bhagavāñjagāmādarśanaṃ haraḥ /",
  "GP12kurmp2_u:4241": "tatraiva bhaktiyogena rudrāmārādhayanmuniḥ // KūrmP_2,34.75 //",
  "GP12kurmp2_u:4242": "etat pavitramatulaṃ tīrthaṃ brahmarṣisevitam /",
  "GP12kurmp2_u:4243": "saṃsevya brāhmaṇo vidvān mucyate sarvapātakaiḥ // KūrmP_2,34.76 //",
  "GP12kurmp2_u:4244": "iti śrīkūrmapurāṇe ṣaṭsāhastryāṃ saṃhitāyāmuparivibhāge catustriṃśo 'dhyāyaḥ",
  "GP12kurmp2_u:4245": "_____________________________________________________________",
  "GP12kurmp2_u:4246": "sūta uvāca",
  "GP12kurmp2_u:4247": "anyat pavitraṃ vipulaṃ tīrthaṃ trailokyaviśrutam /",
  "GP12kurmp2_u:4248": "rudrakoṭiriti khyātaṃ rudrasya parameṣṭhinaḥ // KūrmP_2,35.1 //",
  "GP12kurmp2_u:4249": "purā puṇyatame kāle devadarśanatatparāḥ /",
  "GP12kurmp2_u:4250": "koṭibrahmarṣayo dāntāstaṃ deśamagaman param // KūrmP_2,35.2 //",
  "GP12kurmp2_u:4251": "ahaṃ drakṣyāmi giriśaṃ pūrvameva pinākinam /",
  "GP12kurmp2_u:4252": "anyo 'nyaṃ bhaktiyuktānāṃ vyāghāto jāyate kila // KūrmP_2,35.3 //",
  "GP12kurmp2_u:4253": "teṣāṃ bhaktiṃ tadā dṛṣṭvā giriśo yogināṃ guruḥ /",
  "GP12kurmp2_u:4254": "koṭirūpo 'bhavad rudro rudrakoṭistataḥ smṛtaḥ // KūrmP_2,35.4 //",
  "GP12kurmp2_u:4255": "te sma sarve mahādevaṃ haraṃ giriguhāśayam /",
  "GP12kurmp2_u:4256": "paśyantaḥ pārvatīnāthaṃ hṛṣṭapuṣṭadhiyo 'bhavan // KūrmP_2,35.5 //",
  "GP12kurmp2_u:4257": "anādyantaṃ mahādevaṃ pūrvamevāhamīśvaram /",
  "GP12kurmp2_u:4258": "dṛṣṭavāniti bhaktyā te rudranyastadhiyo 'bhavan // KūrmP_2,35.6 //",
  "GP12kurmp2_u:4259": "athāntarikṣe vimalaṃ paśyanti sma mahattaram /",
  "GP12kurmp2_u:4260": "jyotistatraiva te sarve 'bhilaṣantaḥ paraṃ padam // KūrmP_2,35.7 //",
  "GP12kurmp2_u:4261": "etat sadeśādhyuṣitaṃ tīrthaṃ puṇyatamaṃ śubham /",
  "GP12kurmp2_u:4262": "dṛṣṭvā rudraṃ samabhyarcya rudrasāmīpyamāpnuyāt // KūrmP_2,35.8 //",
  "GP12kurmp2_u:4263": "anyacca tīrthapravaraṃ nāmnā madhuvanaṃ smṛtam /",
  "GP12kurmp2_u:4264": "tatra gatvā niyamavānindrasyārdhāsanaṃ labhet // KūrmP_2,35.9 //",
  "GP12kurmp2_u:4265": "athānyatpuṣpanagarī deśaḥ puṇyatamaḥ śubhaḥ /",
  "GP12kurmp2_u:4266": "tatra gatvā pitṝn pūjya kulānāṃ tārayecchatam // KūrmP_2,35.10 //",
  "GP12kurmp2_u:4267": "kālañjaraṃ mahātīrthaṃ loke rudro maheśvaraḥ /",
  "GP12kurmp2_u:4268": "kālaṃ jaritavān devo yatra bhaktipriyo haraḥ // KūrmP_2,35.11 //",
  "GP12kurmp2_u:4269": "śveto nāma śive bhakto rājarṣipravaraḥ purā /",
  "GP12kurmp2_u:4270": "tadāśīstannamaskāraḥ pūjayāmāsa śūlinam // KūrmP_2,35.12 //",
  "GP12kurmp2_u:4271": "saṃsthāpya vidhinā liṅgaṃ bhaktiyogapuraḥ saraḥ /",
  "GP12kurmp2_u:4272": "jajāpa rudramaniśaṃ tatra saṃnyastamānasaḥ // KūrmP_2,35.13 //",
  "GP12kurmp2_u:4273": "sa taṃ kālo 'tha dīptātmā śūlamādāya bhīṣaṇam /",
  "GP12kurmp2_u:4274": "netumabhyāgato deśaṃ sa rājā yatra tiṣṭhati // KūrmP_2,35.14 //",
  "GP12kurmp2_u:4275": "vīkṣya rājā bhayāviṣṭaḥ śūlahastaṃ samāgatam /",
  "GP12kurmp2_u:4276": "kālaṃ kālakaraṃ ghoraṃ bhīṣaṇaṃ caṇḍadīdhitim // KūrmP_2,35.15 //",
  "GP12kurmp2_u:4277": "ubābhyāmatha hastābhyāṃ spṛṭvāsau liṅgamaiśvaram /",
  "GP12kurmp2_u:4278": "nanāma śirasā rudraṃ jajāpa śatarudriyam // KūrmP_2,35.16 //",
  "GP12kurmp2_u:4279": "japantamāha rājānaṃ namantamasakṛd bhavam /",
  "GP12kurmp2_u:4280": "ehyehīti puraḥ sthitvā kṛtāntaḥ prahasanniva // KūrmP_2,35.17 //",
  "GP12kurmp2_u:4281": "tamuvāca bhayāviṣṭo rājā rudraparāyaṇaḥ /",
  "GP12kurmp2_u:4282": "ekamīśārcanarataṃ vihāyānyaṃ niṣūdaya // KūrmP_2,35.18 //",
  "GP12kurmp2_u:4283": "ityuktavantaṃ bhagavānabravīd bhītamānasam /",
  "GP12kurmp2_u:4284": "rudrārcanarato vānyo madvaśe ko na tiṣṭhati // KūrmP_2,35.19 //",
  "GP12kurmp2_u:4285": "evamuktvā sa rājānaṃ kālo lokaprakālanaḥ /",
  "GP12kurmp2_u:4286": "babandha pāśai rājāpi jajāpa śatarudriyam // KūrmP_2,35.20 //",
  "GP12kurmp2_u:4287": "athāntarikṣe vimalaṃ dīpyamānaṃ",
  "GP12kurmp2_u:4288": "tejorāśiṃ bhūtabhartuḥ purāṇam /",
  "GP12kurmp2_u:4289": "jvālāmālāsaṃvṛtaṃ vyāpya viśvaṃ",
  "GP12kurmp2_u:4290": "prādurbhūtaṃ saṃsthitaṃ saṃdadarśa // KūrmP_2,35.21 //",
  "GP12kurmp2_u:4291": "tanmadhye 'sau puruṣaṃ rukmavarṇaṃ",
  "GP12kurmp2_u:4292": "devyā devaṃ candralekhojjvalāṅgam /",
  "GP12kurmp2_u:4293": "tejorūpaṃ paśyati smātihṛṣṭo",
  "GP12kurmp2_u:4294": "mene cāsmannātha āgacchatīti // KūrmP_2,35.22 //",
  "GP12kurmp2_u:4295": "āgacchantaṃ nātidūre 'tha dṛṣṭvā",
  "GP12kurmp2_u:4296": "kālo rudraṃ devadevyā maheśam /",
  "GP12kurmp2_u:4297": "vyapetabhīrakhileśaikanāthaṃ",
  "GP12kurmp2_u:4298": "rājarṣistaṃ netumabhyājagāma // KūrmP_2,35.23 //",
  "GP12kurmp2_u:4299": "ālokyāsau bhagavānugrakarmā",
  "GP12kurmp2_u:4300": "devo rudro bhūtabhartā purāṇaḥ /",
  "GP12kurmp2_u:4301": "ekaṃ bhaktaṃ matparaṃ māṃ smarantaṃ",
  "GP12kurmp2_u:4302": "dehītīmaṃ kālamūce mameti // KūrmP_2,35.24 //",
  "GP12kurmp2_u:4303": "śrutvā vākhyaṃ gopaterugrabhāvaḥ",
  "GP12kurmp2_u:4304": "kālātmāsau manyamānaḥ svabhāvam /",
  "GP12kurmp2_u:4305": "baddhvā bhaktaṃ punarevātha pāśaiḥ",
  "GP12kurmp2_u:4306": "kruddho rudramabhidudrāva vegāt // KūrmP_2,35.25 //",
  "GP12kurmp2_u:4307": "prekṣyāyāntaṃ śailaputrīmatheśaḥ",
  "GP12kurmp2_u:4308": "so 'nvīkṣyānte viśvamāyāvidhijñaḥ /",
  "GP12kurmp2_u:4309": "sāvajñaṃ vai vāmapādena mṛtyuṃ",
  "GP12kurmp2_u:4310": "śvetasyainaṃ paśyato vyājaghāna // KūrmP_2,35.26 //",
  "GP12kurmp2_u:4311": "mamāra so 'tibhīṣaṇo maheśapādaghātitaḥ /",
  "GP12kurmp2_u:4312": "rarāja devatāpatiḥ sahomayā pinākadhṛk // KūrmP_2,35.27 //",
  "GP12kurmp2_u:4313": "nirīkṣya devamīśvaraṃ prahṛṣṭamānaso haram /",
  "GP12kurmp2_u:4314": "nanāma sāmbamavyayaṃ sa rājapuṅgavastadā // KūrmP_2,35.28 //",
  "GP12kurmp2_u:4315": "namo bhavāya hetave harāya viśvasaṃbhave /",
  "GP12kurmp2_u:4316": "namaḥ śivāya dhīmate namo 'pavargadāyine // KūrmP_2,35.29 //",
  "GP12kurmp2_u:4317": "namo namo namo 'stu te mahāvibhūtaye namaḥ /",
  "GP12kurmp2_u:4318": "vibhāgahīnarūpiṇe namo narādhipāya te // KūrmP_2,35.30 //",
  "GP12kurmp2_u:4319": "namo 'stu te gaṇeśvara prapannaduḥ khanāśana /",
  "GP12kurmp2_u:4320": "anādinityabhūtaye varāhaśṛṅgadhāriṇe // KūrmP_2,35.31 //",
  "GP12kurmp2_u:4321": "namo vṛṣadhvajāya te kapālamāline namaḥ /",
  "GP12kurmp2_u:4322": "namo mahānaṭāya te namo vṛṣadhvajāya te // KūrmP_2,35.32 //",
  "GP12kurmp2_u:4323": "athānugṛhya śaṅkaraḥ praṇāmatatparaṃ nṛpam /",
  "GP12kurmp2_u:4324": "svagāṇapatyamavyayaṃ sarūpatāmatho dadau // KūrmP_2,35.33 //",
  "GP12kurmp2_u:4325": "sahomayā sapārṣadaḥ sarājapuṅgavo haraḥ /",
  "GP12kurmp2_u:4326": "munīśasiddhavanditaḥ kṣaṇādadṛśyatāmagāt // KūrmP_2,35.34 //",
  "GP12kurmp2_u:4327": "kāle maheśābhihate lokanāthaḥ pitāmahaḥ /",
  "GP12kurmp2_u:4328": "ayācata varaṃ rudraṃ sajīvo 'yaṃ bhavatviti // KūrmP_2,35.35 //",
  "GP12kurmp2_u:4329": "nāsti kaścidapīśāna doṣaleśo vṛṣadhvaja /",
  "GP12kurmp2_u:4330": "kṛtāntasyaiva bhavatā tatkārye viniyojitaḥ // KūrmP_2,35.36 //",
  "GP12kurmp2_u:4331": "sa devadevavacanād devadeveśvaro haraḥ /",
  "GP12kurmp2_u:4332": "tathāstvityāha viśvātmā so 'pi tādṛgvidho 'bhavat // KūrmP_2,35.37 //",
  "GP12kurmp2_u:4333": "ityetat paramaṃ tīrthaṃ kālañjaramiti śrutam /",
  "GP12kurmp2_u:4334": "gatvābhyarcya mahādevaṃ gāṇapatyaṃ sa vindati // KūrmP_2,35.38 //",
  "GP12kurmp2_u:4335": "iti śrīkūrmapurāṇe ṣaṭsāhastryāṃ saṃhitāyāmuparivibhāge pañcatriṃśo 'dhyāyaḥ",
  "GP12kurmp2_u:4336": "_____________________________________________________________",
  "GP12kurmp2_u:4337": "sūta uvāca",
  "GP12kurmp2_u:4338": "idanamanyate paraṃ sthānaṃ guhyād guhyatamaṃ mahat /",
  "GP12kurmp2_u:4339": "mahādevasya devasya mahālayamiti śrutam // KūrmP_2,36.1 //",
  "GP12kurmp2_u:4340": "tatra devādidevena rudreṇa tripurāriṇā /",
  "GP12kurmp2_u:4341": "śilātale padaṃ nyastaṃ nāstikānāṃ nidarśanam // KūrmP_2,36.2 //",
  "GP12kurmp2_u:4342": "tatra puśupatāḥ śāntā bhasmoddhūlitavigrahāḥ /",
  "GP12kurmp2_u:4343": "upāsate mahādevaṃ vedādhyayanatatparāḥ // KūrmP_2,36.3 //",
  "GP12kurmp2_u:4344": "snātvā tatra padaṃ śārvaṃ dṛṣṭvā bhaktipuraḥ saram /",
  "GP12kurmp2_u:4345": "namaskṛtvātha śirasā rudrasāmīpyamāpnuyāt // KūrmP_2,36.4 //",
  "GP12kurmp2_u:4346": "anyacca devadevasya sthānaṃ śaṃbhormahātmanaḥ /",
  "GP12kurmp2_u:4347": "kedāramiti vikhyātaṃ siddhānāmālayaṃ śubham // KūrmP_2,36.5 //",
  "GP12kurmp2_u:4348": "tatra snātvā mahādevamabhyarcya vṛṣaketanam /",
  "GP12kurmp2_u:4349": "pītvā caivodakaṃ śuddhaṃ gāṇapatyamavāpnuyāt // KūrmP_2,36.6 //",
  "GP12kurmp2_u:4350": "śrāddhadānādikaṃ kṛtvā hyakṣyaṃ labhate phalam /",
  "GP12kurmp2_u:4351": "dvijātipravarairjuṣṭaṃ yogibhiryatamānasaiḥ // KūrmP_2,36.7 //",
  "GP12kurmp2_u:4352": "tīrthaṃ plakṣāvataraṇaṃ sarvapāpavināśanam /",
  "GP12kurmp2_u:4353": "tatrābhyarcya śrīnivāsaṃ viṣṇuloke mahīyate // KūrmP_2,36.8 //",
  "GP12kurmp2_u:4354": "anyaṃ magadharājasya tīrthaṃ svargagatipradam /",
  "GP12kurmp2_u:4355": "akṣayaṃ vindati svargaṃ tatra gatvā dvijottamaḥ // KūrmP_2,36.9 //",
  "GP12kurmp2_u:4356": "tīrthaṃ kanakhalaṃ puṇyaṃ mahāpātakanāśanam /",
  "GP12kurmp2_u:4357": "yatra devena rudreṇa yajño dakṣasya nāśitaḥ // KūrmP_2,36.10 //",
  "GP12kurmp2_u:4358": "tatra gaṅgāmupaspṛśya śucirbhāvasamanvitaḥ /",
  "GP12kurmp2_u:4359": "mucyate sarvapāpaistu brahmalokaṃ labhenmṛtaḥ // KūrmP_2,36.11 //",
  "GP12kurmp2_u:4360": "mahātīrthamiti khyātaṃ puṇyaṃ nārāyaṇapriyam /",
  "GP12kurmp2_u:4361": "tatrābhyarcya hṛṣīkeśaṃ śvetadvīpaṃ nigacchati // KūrmP_2,36.12 //",
  "GP12kurmp2_u:4362": "anyacca tīrthapravaraṃ nāmnā śrīparvataṃ śubham /",
  "GP12kurmp2_u:4363": "tatra prāṇān parityajya rudrasya dayito bhavet // KūrmP_2,36.13 //",
  "GP12kurmp2_u:4364": "tatra sannihito rudro devyā saha maheśvaraḥ /",
  "GP12kurmp2_u:4365": "snānapiṇḍādikaṃ tatra kṛtamakṣayyamuttamam // KūrmP_2,36.14 //",
  "GP12kurmp2_u:4366": "godāvarī nadī puṇyā sarvapāpavināśanī /",
  "GP12kurmp2_u:4367": "tatra snātvā pitṝn devāṃstarpayitvā yathāvidhi /",
  "GP12kurmp2_u:4368": "sarvapāpavisuddhātmā gosahasraphalaṃ labhet // KūrmP_2,36.15 //",
  "GP12kurmp2_u:4369": "pavitrasalilā puṇyā kāverī vipulā nadī /",
  "GP12kurmp2_u:4370": "tasyāṃ snātvodakaṃ kṛtvā mucyate sarvapātakaiḥ /",
  "GP12kurmp2_u:4371": "trirātropoṣitenātha ekarātroṣitena vā // KūrmP_2,36.16 //",
  "GP12kurmp2_u:4372": "dvijātīnāṃ tu kathitaṃ tīrthānāmiha sevanam /",
  "GP12kurmp2_u:4373": "yasya vāṅmanaso śuddhe hastapādau ca saṃsthitau /",
  "GP12kurmp2_u:4374": "alolupo brahmacāro tīrthānāṃ phalamāpnuyāt // KūrmP_2,36.17 //",
  "GP12kurmp2_u:4375": "svāmitīrthaṃ mahātīrthaṃ triṣu lokeṣu viśrutam /",
  "GP12kurmp2_u:4376": "tatra sannihito nityaṃ skando 'maranamaskṛtaḥ // KūrmP_2,36.18 //",
  "GP12kurmp2_u:4377": "snātvā kumāradhārāyāṃ kṛtvā devāditarpaṇam /",
  "GP12kurmp2_u:4378": "ārādhya ṣaṇmukhaṃ devaṃ skandena saha modate // KūrmP_2,36.19 //",
  "GP12kurmp2_u:4379": "nadī trailokyavikhyātā tāmraparṇoti nāmataḥ /",
  "GP12kurmp2_u:4380": "tatra snātvā pitṝn bhaktyā tarpayitvā yathāvidhi /",
  "GP12kurmp2_u:4381": "pāpakartṝnapi pitṝstārayennātra saṃśayaḥ // KūrmP_2,36.20 //",
  "GP12kurmp2_u:4382": "candratīrthamiti khyātaṃ kāveryāḥ prabhave 'kṣayam /",
  "GP12kurmp2_u:4383": "tīrthaṃ tatra bhaved vastuṃ mṛtānāṃ svargatirdhruvā // KūrmP_2,36.21 //",
  "GP12kurmp2_u:4384": "vindhyapāde prapaśyanti devadevaṃ sadāśivam /",
  "GP12kurmp2_u:4385": "bhaktyā ye te na paśyanti yamasya sadanaṃ dvijāḥ // KūrmP_2,36.22 //",
  "GP12kurmp2_u:4386": "devikāyāṃ vṛṣo nāma tīrthaṃ siddhaniṣevitam /",
  "GP12kurmp2_u:4387": "tatra snātvodakaṃ datvā yogasiddhiṃ ca vindati // KūrmP_2,36.23 //",
  "GP12kurmp2_u:4388": "daśāśvamedhikaṃ tīrthaṃ sarvapāpavināśanam /",
  "GP12kurmp2_u:4389": "daśānāmaśvamedhānāṃ tatrāpnoti phalaṃ naraḥ // KūrmP_2,36.24 //",
  "GP12kurmp2_u:4390": "puṇḍarīkaṃ mahātīrthaṃ brāhmaṇairupasevitam /",
  "GP12kurmp2_u:4391": "tatrābhigamya yuktātmā pauṇḍarīkaphalaṃ labhet // KūrmP_2,36.25 //",
  "GP12kurmp2_u:4392": "tīrthebhyaḥ paramaṃ tīrthaṃ brahmatīrthamiti śrutam /",
  "GP12kurmp2_u:4393": "brahmāṇamarcayitvā tu brahmaloke mahīyate // KūrmP_2,36.26 //",
  "GP12kurmp2_u:4394": "sarasvatyā vinaśanaṃ plakṣaprastravaṇaṃ śubham /",
  "GP12kurmp2_u:4395": "vyāsatīrthaṃ paraṃ tīrthaṃ mainākaṃ ca nagottamam /",
  "GP12kurmp2_u:4396": "yamunāprabhavaṃ caiva sarvapāpaviśodhanam // KūrmP_2,36.27 //",
  "GP12kurmp2_u:4397": "pitṝṇāṃ duhitā devī gandhakālīti viśrutā /",
  "GP12kurmp2_u:4398": "tasyāṃ snātvā divaṃ yāti mṛto jātismaro bhavet // KūrmP_2,36.28 //",
  "GP12kurmp2_u:4399": "kuberatuṅgaṃ pāpaghnaṃ siddhacāraṇasevitam /",
  "GP12kurmp2_u:4400": "prāṇāṃstatra parityajya kuberānucaro bhavet // KūrmP_2,36.29 //",
  "GP12kurmp2_u:4401": "umātuṅgamiti khyātaṃ yatra sā rudravallabhā /",
  "GP12kurmp2_u:4402": "tatrābhyarcya mahādevīṃ kosahasraphalaṃ labhet // KūrmP_2,36.30 //",
  "GP12kurmp2_u:4403": "bhṛgutuṅge tapastaptaṃ śrāddhaṃ dānaṃ tathā kṛtam /",
  "GP12kurmp2_u:4404": "kulānyubhayataḥ sapta punātīti śrutirmama // KūrmP_2,36.31 //",
  "GP12kurmp2_u:4405": "kāśyapasya mahātīrthaṃ kālasarpiriti śrutam /",
  "GP12kurmp2_u:4406": "tatra śrāddhāni deyāni nityaṃ pāpakṣayecchayā // KūrmP_2,36.32 //",
  "GP12kurmp2_u:4407": "daśārṇāyāṃ tathā dānaṃ śrāddhaṃ homastathā japaḥ /",
  "GP12kurmp2_u:4408": "akṣayaṃ cāvyayaṃ caiva kṛtaṃ bhavati sarvadā // KūrmP_2,36.33 //",
  "GP12kurmp2_u:4409": "tīrthaṃ dvijātibhirjuṣṭaṃ nāmnā vai kurujāṅgalam /",
  "GP12kurmp2_u:4410": "dattvā tu dānaṃ vidhivad brahmaloke mahīyate // KūrmP_2,36.34 //",
  "GP12kurmp2_u:4411": "vaitaraṇyāṃ mahātīrthe svarṇavedyāṃ tathaiva ca /",
  "GP12kurmp2_u:4412": "dharmapṛṣṭhe ca sarasi brahmaṇaḥ parame śubhe // KūrmP_2,36.35 //",
  "GP12kurmp2_u:4413": "bharatasyāśrame puṇye puṇye śrāddhavaṭe śubhe /",
  "GP12kurmp2_u:4414": "mahāhrade ca kauśikyāṃ dattaṃ bhavati cākṣayam // KūrmP_2,36.36 //",
  "GP12kurmp2_u:4415": "muñjapṛṣṭhe padaṃ nyastaṃ mahādevena dhīmatā /",
  "GP12kurmp2_u:4416": "hitāya sarvabhūtānāṃ nāstikānāṃ nidarśanam // KūrmP_2,36.37 //",
  "GP12kurmp2_u:4417": "alpenāpi tu kālena naro dharmaparāyaṇaḥ /",
  "GP12kurmp2_u:4418": "pāpmānamutsṛjatyāśu jīrṇāṃ tvacamivoragaḥ // KūrmP_2,36.38 //",
  "GP12kurmp2_u:4419": "nāmnā kanakanandeti tīrthaṃ trailokyaviśrutam /",
  "GP12kurmp2_u:4420": "udīcyāṃ muñjapṛṣṭhasya brahmarṣigaṇasevitam // KūrmP_2,36.39 //",
  "GP12kurmp2_u:4421": "tatra snātvā divaṃ yānti saśarīrā dvijātayaḥ /",
  "GP12kurmp2_u:4422": "dattaṃ cāpi sadā śrāddhamakṣayaṃ samudāhṛtam /",
  "GP12kurmp2_u:4423": "ṛṇaistribhirnaraḥ snātvā mucyate kṣīṇakalmaṣaḥ // KūrmP_2,36.40 //",
  "GP12kurmp2_u:4424": "mānase sarasi snātvā śakrasyārdhāsanaṃ labhet /",
  "GP12kurmp2_u:4425": "uttaraṃ mānasaṃ gatvā siddhiṃ prāpnotyanuttamām // KūrmP_2,36.41 //",
  "GP12kurmp2_u:4426": "tasmānnirvartayecchrāddhaṃ yathāśakti yathābalam /",
  "GP12kurmp2_u:4427": "kāmān salabhate divyān mokṣopāyaṃ ca vindati // KūrmP_2,36.42 //",
  "GP12kurmp2_u:4428": "parvato himavānnāma nānādhātuvibhūṣitaḥ /",
  "GP12kurmp2_u:4429": "yojanānāṃ sahasrāṇi so 'śītistvāyato giriḥ /",
  "GP12kurmp2_u:4430": "siddhacāraṇasaṃkīrṇo devarṣigaṇasevitaḥ // KūrmP_2,36.43 //",
  "GP12kurmp2_u:4431": "tatra puṣkariṇī ramyā suṣumnā nāma nāmataḥ /",
  "GP12kurmp2_u:4432": "tatra gatvā dvijo vidvān brahmahatyāṃ vimuñcati // KūrmP_2,36.44 //",
  "GP12kurmp2_u:4433": "śrāddhaṃ bhavati cākṣayyaṃ tatra dattaṃ mahodayam /",
  "GP12kurmp2_u:4434": "tārayecca pitṝn samyag daśa pūrvān daśāparān // KūrmP_2,36.45 //",
  "GP12kurmp2_u:4435": "sarvatra himavān puṇyo gaṅgā puṇyā samantataḥ /",
  "GP12kurmp2_u:4436": "nadyaḥ samudragāḥ puṇyāḥ samudraśca viśeṣataḥ // KūrmP_2,36.46 //",
  "GP12kurmp2_u:4437": "badaryāśramamāsādya mucyate kalikalmaṣāt /",
  "GP12kurmp2_u:4438": "tatra nārāyaṇo devo nareṇāste sanātanaḥ // KūrmP_2,36.47 //",
  "GP12kurmp2_u:4439": "akṣayaṃ tatra dānaṃ syāt japyaṃ vāpi tathāvidham /",
  "GP12kurmp2_u:4440": "mahādevapriyaṃ tīrthaṃ pāvanaṃ tad viśeṣataḥ /",
  "GP12kurmp2_u:4441": "tārayecca pitṝn sarvān dattvā śrāddhaṃ samāhitaḥ // KūrmP_2,36.48 //",
  "GP12kurmp2_u:4442": "devadāruvanaṃ puṇyaṃ siddhagandharvasevitam /",
  "GP12kurmp2_u:4443": "mahādevena devena tatra dattaṃ mahad varaṃ // KūrmP_2,36.49 //",
  "GP12kurmp2_u:4444": "mohayitvā munīn sarvān punastaiḥ saṃprapūjitaḥ /",
  "GP12kurmp2_u:4445": "prasanno bhagavānīśo munīndrān prāha bhāvitān // KūrmP_2,36.50 //",
  "GP12kurmp2_u:4446": "ihāśramavare ramye nivasiṣyatha sarvadā /",
  "GP12kurmp2_u:4447": "madbhāvanāsamāyuktāstataḥ siddhimavāpsyatha // KūrmP_2,36.51 //",
  "GP12kurmp2_u:4448": "ye 'tra māmarcayantīha loke dharmaparā janāḥ /",
  "GP12kurmp2_u:4449": "teṣāṃ dadāmi paramaṃ gāṇapatyaṃ hi śāśvatam // KūrmP_2,36.52 //",
  "GP12kurmp2_u:4450": "atra nityaṃ vasiṣyāmi saha nārāyaṇena ca /",
  "GP12kurmp2_u:4451": "prāṇāniha narastyaktvā na bhūyo janma vindati // KūrmP_2,36.53 //",
  "GP12kurmp2_u:4452": "saṃsmaranti ca ye tīrthaṃ deśāntaragatā janāḥ /",
  "GP12kurmp2_u:4453": "teṣāṃ ca sarvapāpāni nāśayāmi dvijottamāḥ // KūrmP_2,36.54 //",
  "GP12kurmp2_u:4454": "śrāddhaṃ dānaṃ tapo homaḥ piṇḍanirvapaṇaṃ tathā /",
  "GP12kurmp2_u:4455": "dhyānaṃ japaśca niyamaḥ sarvamatrākṣayaṃ kṛtam // KūrmP_2,36.55 //",
  "GP12kurmp2_u:4456": "tasmāt sarvaprayatnena draṣṭavyaṃ hi dvijātibhiḥ /",
  "GP12kurmp2_u:4457": "devadāruvanaṃ puṇyaṃ mahādevaniṣevitam // KūrmP_2,36.56 //",
  "GP12kurmp2_u:4458": "yatresvaro mahādevo viṣṇurvā puruṣottamaḥ /",
  "GP12kurmp2_u:4459": "tatra sannihitā gaṅgātīrthānyāyatanāni ca // KūrmP_2,36.57 //",
  "GP12kurmp2_u:4460": "itī śrīkūrmapurāṇe ṣaṭsāhastryāṃ saṃhitāyāmuparivibhāge ṣaṭtriśo 'dhyāyaḥ",
  "GP12kurmp2_u:4461": "_____________________________________________________________",
  "GP12kurmp2_u:4462": "ṛṣaya ūcuḥ",
  "GP12kurmp2_u:4463": "kathaṃ dāruvanaṃ prāpto bhagavān govṛṣadhvajaḥ /",
  "GP12kurmp2_u:4464": "mohayāmāsa viprendrān sūta vaktumihārhasi // KūrmP_2,37.1 //",
  "GP12kurmp2_u:4465": "sūta uvāca",
  "GP12kurmp2_u:4466": "purā dāruvan ramye devasiddhaniṣevite /",
  "GP12kurmp2_u:4467": "saputradārā munayastapaśceruḥ sahasraśaḥ // KūrmP_2,37.2 //",
  "GP12kurmp2_u:4468": "pravṛttaṃ vividhaṃ karma prakurvāṇā yathāvidhi /",
  "GP12kurmp2_u:4469": "yajanti vividhairyajñaistapanti ca maharṣayaḥ // KūrmP_2,37.3 //",
  "GP12kurmp2_u:4470": "teṣāṃ pravṛttivinyastacetasāmatha śūladhṛk /",
  "GP12kurmp2_u:4471": "khyāpayan sa mahādoṣaṃ yayau dāruvanaṃ haraḥ // KūrmP_2,37.4 //",
  "GP12kurmp2_u:4472": "kṛtvā viśvaguruṃ viṣṇuṃ pārśve devo maheśvaraḥ /",
  "GP12kurmp2_u:4473": "yayau nivṛttavijñānasthāpanārthaṃ ca śaṅkaraḥ // KūrmP_2,37.5 //",
  "GP12kurmp2_u:4474": "āsthāya vipulaṃ veśamūnaviṃśativatsaraḥ /",
  "GP12kurmp2_u:4475": "līlālaso mahābāhuḥ pīnāṅgaścārulocanaḥ // KūrmP_2,37.6 //",
  "GP12kurmp2_u:4476": "cāmīkaravapuḥ śrīmān pūrṇacandranibhānanaḥ /",
  "GP12kurmp2_u:4477": "mattamātaṅgagāmano digvāsā jagadīśvaraḥ // KūrmP_2,37.7 //",
  "GP12kurmp2_u:4478": "kuśeśayamayīṃ mālaṃ sarvaratnairalaṅkṛtām /",
  "GP12kurmp2_u:4479": "dadhāno bhagavānīśaḥ samāgacchati sasmitaḥ // KūrmP_2,37.8 //",
  "GP12kurmp2_u:4480": "yo 'nantaḥ puruṣo yonirlokānāmavyayo hariḥ /",
  "GP12kurmp2_u:4481": "strīveṣaṃ viṣṇurāsthāya so 'nugacchati śūlinam // KūrmP_2,37.9 //",
  "GP12kurmp2_u:4482": "sampūrṇacandravadanaṃ pīnonnatapayodharam /",
  "GP12kurmp2_u:4483": "śucismitaṃ suprasannaṃ raṇannupurakadvayam // KūrmP_2,37.10 //",
  "GP12kurmp2_u:4484": "supītavasanaṃ divyaṃ śyāmalaṃ cārulocanam /",
  "GP12kurmp2_u:4485": "udārahaṃsacalanaṃ vilāsi sumanoharam // KūrmP_2,37.11 //",
  "GP12kurmp2_u:4486": "evaṃ sa bhagavānīśo devadāruvane haraḥ /",
  "GP12kurmp2_u:4487": "cacāra hariṇā bhikṣāṃ māyayā mohayan jagat // KūrmP_2,37.12 //",
  "GP12kurmp2_u:4488": "dṛṣṭvā carantaṃ viśveśaṃ tatra tatra pinākinam /",
  "GP12kurmp2_u:4489": "māyayā mohitā nāryo devadevaṃ samanvayuḥ // KūrmP_2,37.13 //",
  "GP12kurmp2_u:4490": "vistrastavastrābharaṇāstyaktvā lajjāṃ pativratāḥ /",
  "GP12kurmp2_u:4491": "sahaiva tena kāmārtā vilāsinyaścarantihi // KūrmP_2,37.14 //",
  "GP12kurmp2_u:4492": "ṛṣīṇāṃ putrakā ye syuryuvāno jitamānasāḥ /",
  "GP12kurmp2_u:4493": "anvagacchan hṛṣīkeśaṃ sarve kāmaprapīḍitāḥ // KūrmP_2,37.15 //",
  "GP12kurmp2_u:4494": "gāyanti nṛtyanti vilāsabāhyā",
  "GP12kurmp2_u:4495": "nārīgaṇā māyinamekamīśam /",
  "GP12kurmp2_u:4496": "dṛṣṭvā sapatnīkamatīvakānta-",
  "GP12kurmp2_u:4497": "micchantyathāliṅganamācaranti // KūrmP_2,37.16 //",
  "GP12kurmp2_u:4498": "pade nipetuḥ smitamācaranti",
  "GP12kurmp2_u:4499": "gāyanti gītāni munīśaputrāḥ /",
  "GP12kurmp2_u:4500": "ālokya padmāpatimādidevaṃ",
  "GP12kurmp2_u:4501": "bhrūbhaṅgamanye vicaranti tena // KūrmP_2,37.17 //",
  "GP12kurmp2_u:4502": "āsāmathaiṣāmapi vāsudevo",
  "GP12kurmp2_u:4503": "māyī murārirmanasi praviṣṭaḥ /",
  "GP12kurmp2_u:4504": "karoti bhogān manasi pravṛttiṃ",
  "GP12kurmp2_u:4505": "māyānubhūyanta itiva samyak // KūrmP_2,37.18 //",
  "GP12kurmp2_u:4506": "vibhāti viśvāmarabhūtabhartā",
  "GP12kurmp2_u:4507": "sa mādhavaḥ strīgaṇamadhyaviṣṭaḥ /",
  "GP12kurmp2_u:4508": "aśeṣaśaktyāsanasaṃniviṣṭo",
  "GP12kurmp2_u:4509": "yathaikaśaktyā saha devadevaḥ // KūrmP_2,37.19 //",
  "GP12kurmp2_u:4510": "karoti nṛtyaṃ paramaprabhāvaṃ",
  "GP12kurmp2_u:4511": "tadā virūḍhaḥ punareva bhūyaḥ /",
  "GP12kurmp2_u:4512": "yayau samāruhya hariḥ svabhāvaṃ",
  "GP12kurmp2_u:4513": "tadīśavṛttāmṛtamādidevaḥ // KūrmP_2,37.20 //",
  "GP12kurmp2_u:4514": "dṛṣṭvā nārīkulaṃ rudraṃ putrāṇāmapi keśavam /",
  "GP12kurmp2_u:4515": "mohayantaṃ muniśreṣṭhāḥ kopaṃ saṃdadhire bhṛśam // KūrmP_2,37.21 //",
  "GP12kurmp2_u:4516": "atīva paruṣaṃ vākyaṃ procurdevaṃ kapardinam /",
  "GP12kurmp2_u:4517": "śeṣuśca śāpairvividhairmāyayā tasya mohitāḥ // KūrmP_2,37.22 //",
  "GP12kurmp2_u:4518": "tapāṃsi teṣāṃ sarveṣāṃ pratyāhanyanta śaṅkare /",
  "GP12kurmp2_u:4519": "yathādityaprakāśena tārakā nabhasi sthitāḥ // KūrmP_2,37.23 //",
  "GP12kurmp2_u:4520": "te bhagnatapaso viprāḥ sametya vṛṣabhadhvajam /",
  "GP12kurmp2_u:4521": "ko bhavāniti deveśaṃ pṛcchanti sma vimohitāḥ // KūrmP_2,37.24 //",
  "GP12kurmp2_u:4522": "so 'bravīd bhagavānīśastapaścartumihāgataḥ /",
  "GP12kurmp2_u:4523": "idānīṃ bhāryayā deśe bhavadbhiriha suvratāḥ // KūrmP_2,37.25 //",
  "GP12kurmp2_u:4524": "tasya te vākyamākarṇya bhṛgvādyā munipuṅgavāḥ /",
  "GP12kurmp2_u:4525": "ūcurgṛhītvā vasanaṃ tyaktvā bhāryāṃ tapaścara // KūrmP_2,37.26 //",
  "GP12kurmp2_u:4526": "athovāca vihasyeśaḥ pinākī nīlalohitaḥ /",
  "GP12kurmp2_u:4527": "saṃprekṣya jagato yoniṃ pārśvasthaṃ ca janārdanam // KūrmP_2,37.27 //",
  "GP12kurmp2_u:4528": "kathaṃ bhavadbhiruditaṃ svabhāryāpoṣaṇotsukaiḥ /",
  "GP12kurmp2_u:4529": "tyaktavyā mama bhāryeti dharmajñaiḥ śāntamānasaiḥ // KūrmP_2,37.28 //",
  "GP12kurmp2_u:4530": "ṛṣaya ūcuḥ",
  "GP12kurmp2_u:4531": "vyabhicāraratā nāryaḥ saṃtyājyāḥ patineritāḥ /",
  "GP12kurmp2_u:4532": "asmābhireṣā subhagā tādṛśī tyāgamarhati // KūrmP_2,37.29 //",
  "GP12kurmp2_u:4533": "mahādeva uvāca",
  "GP12kurmp2_u:4534": "na kadācidiyaṃ viprā manasāpyanyamicchati /",
  "GP12kurmp2_u:4535": "nāhamenāmapi tathā vimuñcāmi kadācana // KūrmP_2,37.30 //",
  "GP12kurmp2_u:4536": "ṛṣaya ūcuḥ",
  "GP12kurmp2_u:4537": "dṛṣṭvā vyabhicarantīha hyasmābhiḥ puruṣādhama /",
  "GP12kurmp2_u:4538": "uktaṃ hyasatyaṃ bhavatā gamyatāṃ kṣiprameva hi // KūrmP_2,37.31 //",
  "GP12kurmp2_u:4539": "evamukte mahādevaḥ satyameva mayeritam /",
  "GP12kurmp2_u:4540": "bhavatāṃ pratibhātyeṣetyuktvāsau vicacāra ha // KūrmP_2,37.32 //",
  "GP12kurmp2_u:4541": "so 'gacchaddhariṇā sārdhaṃ munindrasya mahātmanaḥ /",
  "GP12kurmp2_u:4542": "vasiṣṭhasyāśramaṃ puṇyaṃ bhikṣārtho parameśvaraḥ // KūrmP_2,37.33 //",
  "GP12kurmp2_u:4543": "dṛṣṭvā samāgataṃ devaṃ bhikṣamāṇamarundhatī /",
  "GP12kurmp2_u:4544": "vasiṣṭhasya priyā bhāryā pratyudgamya nanāma nam // KūrmP_2,37.34 //",
  "GP12kurmp2_u:4545": "prakṣālya pādau vimalaṃ dattvā cāsanamuttamam /",
  "GP12kurmp2_u:4546": "saṃprekṣya śithilaṃ gātramabhighātahataṃ dvijaiḥ /",
  "GP12kurmp2_u:4547": "saṃdhayāmāsa bhaiṣajyairviṣṇā vadanā satī // KūrmP_2,37.35 //",
  "GP12kurmp2_u:4548": "cakāra mahatīṃ pūjāṃ prārthayāmāsa bhāryayā /",
  "GP12kurmp2_u:4549": "ko bhavān kuta āyātaḥ kimācāro bhavāniti /",
  "GP12kurmp2_u:4550": "uvāca tāṃ mahādevaḥ siddhānāṃ pravaro 'smyaham // KūrmP_2,37.36 //",
  "GP12kurmp2_u:4551": "yadetanmaṇḍalaṃ śuddhaṃ bhāti brahmamayaṃ sadā /",
  "GP12kurmp2_u:4552": "eṣaiva devatā mahyaṃ dhārayāmi sadaiva tat // KūrmP_2,37.37 //",
  "GP12kurmp2_u:4553": "hatyuktvā prayayau śrīmānanugṛhya pativratām /",
  "GP12kurmp2_u:4554": "tāḍayāñcakrire daṇḍairloṣṭibhirmuṣṭibhidvijāḥ // KūrmP_2,37.38 //",
  "GP12kurmp2_u:4555": "dṛṣṭvā carantaṃ giriśaṃ nagnaṃ vikṛtalakṣaṇam /",
  "GP12kurmp2_u:4556": "procuretad bhavāṃlliṅgamutpāṭayatu durmate // KūrmP_2,37.39 //",
  "GP12kurmp2_u:4557": "tānabravīnmahāyogī kariṣyāmīti śaṅkaraḥ /",
  "GP12kurmp2_u:4558": "yuṣmākaṃ māmake liṅge yadi dveṣo 'bhijāyate // KūrmP_2,37.40 //",
  "GP12kurmp2_u:4559": "ityuktvotpāṭayāmāsa bhagavān bhaganetrahā /",
  "GP12kurmp2_u:4560": "nāpaśyaṃstatkṣaṇeneśaṃ keśavaṃ liṅgameva ca // KūrmP_2,37.41 //",
  "GP12kurmp2_u:4561": "tadotpātā babhūvurhi lokānāṃ bhayaśaṃsinaḥ /",
  "GP12kurmp2_u:4562": "na rājate sahasrāṃśuścacāla pṛthivī punaḥ /",
  "GP12kurmp2_u:4563": "niṣprabhāśca grahāḥ sarve cukṣubhe ca mahodadhiḥ // KūrmP_2,37.42 //",
  "GP12kurmp2_u:4564": "apaśyaccānusūyātreḥ svapnaṃ bhāryā pativratā /",
  "GP12kurmp2_u:4565": "kathayāmāsa viprāṇāṃ bhayādākulitekṣaṇā // KūrmP_2,37.43 //",
  "GP12kurmp2_u:4566": "tejasā bhāsayan kṛtsnaṃ nārāyaṇasahāyavān /",
  "GP12kurmp2_u:4567": "bhikṣamāṇaḥ śivo nūnaṃ dṛṣṭo 'smākaṃ gṛheṣviti // KūrmP_2,37.44 //",
  "GP12kurmp2_u:4568": "tasyā vacanamākarṇya śaṅkamānā maharṣayaḥ /",
  "GP12kurmp2_u:4569": "sarve jagmurmahāyogaṃ brahmāṇaṃ viśvasaṃbhavam // KūrmP_2,37.45 //",
  "GP12kurmp2_u:4570": "upāsyamānamamalairyogibhirbrahmavittamaiḥ /",
  "GP12kurmp2_u:4571": "caturvedairmūrtimadbhiḥ sāvitryā sahitaṃ prabhum // KūrmP_2,37.46 //",
  "GP12kurmp2_u:4572": "āsīnamāsane ramye nānāścaryasamanvite /",
  "GP12kurmp2_u:4573": "prabhāsahasrakalile jñānaiśvaryādisaṃyute // KūrmP_2,37.47 //",
  "GP12kurmp2_u:4574": "vibhrājamānaṃ vapuṣā sastitaṃ śubhralocanam /",
  "GP12kurmp2_u:4575": "caturmukhaṃ mahābāhuṃ chandomayamajaṃ param // KūrmP_2,37.48 //",
  "GP12kurmp2_u:4576": "vilokya vedapuruṣaṃ prasannavadanaṃ śubham /",
  "GP12kurmp2_u:4577": "śirobhirdharaṇīṃ gatvā toṣayāmāsurīśvaram // KūrmP_2,37.49 //",
  "GP12kurmp2_u:4578": "tān prasannamanā devaścaturmūrtiścaturmukhaḥ /",
  "GP12kurmp2_u:4579": "vyājahāra muniśreṣṭhāḥ kimāgamanakāraṇam // KūrmP_2,37.50 //",
  "GP12kurmp2_u:4580": "tasya te vṛttamakhilaṃ brahmaṇaḥ paramātmanaḥ /",
  "GP12kurmp2_u:4581": "jñāpayāñcakrire sarve kṛtvā śirasi cāñjalim // KūrmP_2,37.51 //",
  "GP12kurmp2_u:4582": "ṛṣaya ūcuḥ",
  "GP12kurmp2_u:4583": "kaścid dāruvanaṃ puṇyaṃ puruṣo 'tīvaśobhanaḥ /",
  "GP12kurmp2_u:4584": "bhāryayā cārusarvāṅgyā praviṣṭo nagna eva hi // KūrmP_2,37.52 //",
  "GP12kurmp2_u:4585": "mohayāmāsa vapuṣā nārīṇāṃ kulamīśvaraḥ /",
  "GP12kurmp2_u:4586": "kanyakānāṃ priyā cāsya dūṣayāmāsa putrakān // KūrmP_2,37.53 //",
  "GP12kurmp2_u:4587": "asmābhirvividhāḥ śāpāḥ pradattāśca parāhatāḥ /",
  "GP12kurmp2_u:4588": "tāḍito 'smābhiratyarthaṃ liṅgantu vinipātitam // KūrmP_2,37.54 //",
  "GP12kurmp2_u:4589": "antarhitaśca bhagavān sabhāryo liṅgameva ca /",
  "GP12kurmp2_u:4590": "utpātāścābhavan ghorāḥ sarvabhūtabhayaṅkarāḥ // KūrmP_2,37.55 //",
  "GP12kurmp2_u:4591": "ka eṣa puruṣo deva bhītāḥ sma puruṣottama /",
  "GP12kurmp2_u:4592": "bhavantameva śaraṇaṃ prapannā vayamacyuta // KūrmP_2,37.56 //",
  "GP12kurmp2_u:4593": "tvaṃ hi vetsi jagatyasmin yatkiñcidapi ceṣṭitam /",
  "GP12kurmp2_u:4594": "anugraheṇa viśveśa tadasmānanupālaya // KūrmP_2,37.57 //",
  "GP12kurmp2_u:4595": "vijñāpito munigaṇairviśvātmā kamalodbhavaḥ /",
  "GP12kurmp2_u:4596": "dhyātvā devaṃ triśūlāṅkaṃ kṛtāñjalirabhāṣata // KūrmP_2,37.58 //",
  "GP12kurmp2_u:4597": "brahmovāca",
  "GP12kurmp2_u:4598": "hā kaṣṭaṃ bhavatāmadya jātaṃ sarvārthanāśanam /",
  "GP12kurmp2_u:4599": "dhigbalaṃ dhik tapaścaryā mithyaiva bhavatāmiha // KūrmP_2,37.59 //",
  "GP12kurmp2_u:4600": "saṃprāpya puṇyasaṃskārānnidhīnāṃ paramaṃ nidhim /",
  "GP12kurmp2_u:4601": "upekṣitaṃ vṛthācārairbhavadbhiriha mohitaiḥ // KūrmP_2,37.60 //",
  "GP12kurmp2_u:4602": "kāṅkṣante yogino nityaṃ yatanto yatayo nidhim /",
  "GP12kurmp2_u:4603": "yameva taṃ samāsādya hā bhavadbhirupekṣitam // KūrmP_2,37.61 //",
  "GP12kurmp2_u:4604": "yajanti yajñairvividhairyatprāptyairvedavādinaḥ /",
  "GP12kurmp2_u:4605": "mahānidhiṃ samāsādya hā bhavadbhirupekṣitam // KūrmP_2,37.62 //",
  "GP12kurmp2_u:4606": "yaṃ samāsādya devānaimaiśvaryamakhilaṃ jagat /",
  "GP12kurmp2_u:4607": "tamāsādyākṣayanidhiṃ hā bhavadbhirupekṣitam // KūrmP_2,37.63 //",
  "GP12kurmp2_u:4608": "yatsamāpattijanitaṃ viśveśatvamidaṃ mama /",
  "GP12kurmp2_u:4609": "tadevopekṣitaṃ dṛṣṭvā nidhānaṃ bhāgyavarjitaiḥ // KūrmP_2,37.64 //",
  "GP12kurmp2_u:4610": "yasmin samāhitaṃ divyamaiśvaryaṃ yat tadavyayam /",
  "GP12kurmp2_u:4611": "tamāsādya nidhiṃ brāhma hā bhavadbhirvṛthākṛtam // KūrmP_2,37.65 //",
  "GP12kurmp2_u:4612": "eṣa devo mahādevo vijñeyastu maheśvaraḥ /",
  "GP12kurmp2_u:4613": "na tasya paramaṃ kiñcit padaṃ samadhigamyate // KūrmP_2,37.66 //",
  "GP12kurmp2_u:4614": "devatānāmṛṣīṇāṃ ca pitṝṇāṃ cāpi śāśvataḥ /",
  "GP12kurmp2_u:4615": "sahasrayugaparyante pralaye sarvadehinām /",
  "GP12kurmp2_u:4616": "saṃharatyeṣa bhagavān kālo bhūtvā maheśvaraḥ // KūrmP_2,37.67 //",
  "GP12kurmp2_u:4617": "eṣa caiva prajāḥ sarvāḥ sṛjatyekaḥ svatejasā /",
  "GP12kurmp2_u:4618": "eṣa cakrī ca vajrī ca śrīvatsakṛtalakṣaṇaḥ // KūrmP_2,37.68 //",
  "GP12kurmp2_u:4619": "yogī kṛtayuge devastretāyāṃ yajña ucyate /",
  "GP12kurmp2_u:4620": "dvāpare bhagavān kālo dharmaketuḥ kalau yuge // KūrmP_2,37.69 //",
  "GP12kurmp2_u:4621": "rudrasya mūrtayastistro yābhirviśvamidaṃ tatam /",
  "GP12kurmp2_u:4622": "tamo hyagnī rajo brahmā sattvaṃ viṣṇuriti prabhuḥ // KūrmP_2,37.70 //",
  "GP12kurmp2_u:4623": "mūrtiranyā smṛtā cāsya digvāsā vai śivā dhruvā /",
  "GP12kurmp2_u:4624": "yatra tiṣṭhati tad brahma yogena tu samanvitam // KūrmP_2,37.71 //",
  "GP12kurmp2_u:4625": "yā cāsya pārśvagā bhāryā bhavadbhirabhivīkṣitā /",
  "GP12kurmp2_u:4626": "sā hi nārāyaṇo devaḥ paramātmā sanātanaḥ // KūrmP_2,37.72 //",
  "GP12kurmp2_u:4627": "tasmāt sarvamidaṃ jātaṃ tatraiva ca layaṃ vrajet /",
  "GP12kurmp2_u:4628": "sa eva mohayet kṛtsnaṃ sa eva paramā gatiḥ // KūrmP_2,37.73 //",
  "GP12kurmp2_u:4629": "sahasraśīrṣā puruṣaḥ sahasrākṣaḥ sahasrapāt /",
  "GP12kurmp2_u:4630": "ekaśṛṅgo mahānātmā purāṇo 'ṣṭākṣaro hariḥ // KūrmP_2,37.74 //",
  "GP12kurmp2_u:4631": "caturvedaścaturmūrtistrimūrtistriguṇaḥ paraḥ /",
  "GP12kurmp2_u:4632": "ekamūrtirameyātmā nārāyaṇa iti śrutiḥ // KūrmP_2,37.75 //",
  "GP12kurmp2_u:4633": "ṛtasya garbho bhagavānāpo māyātanuḥ prabhuḥ /",
  "GP12kurmp2_u:4634": "stūyate vividhairmantrairbrāhmaṇairdharmamokṣibhiḥ // KūrmP_2,37.76 //",
  "GP12kurmp2_u:4635": "saṃhṛtya sakalaṃ viśvaṃ kalpānte puruṣottamaḥ /",
  "GP12kurmp2_u:4636": "śete yogāmṛtaṃ pītvā yat tad viṣṇoḥ paraṃ padam // KūrmP_2,37.77 //",
  "GP12kurmp2_u:4637": "na jāyate na mriyate vardhate na ca viśvasṛk /",
  "GP12kurmp2_u:4638": "mūlaprakṛtiravyaktā gīyate vaidikairajaḥ // KūrmP_2,37.78 //",
  "GP12kurmp2_u:4639": "tato niśāyāṃ vṛttāyāṃ sisṛkṣurakhilañjagat /",
  "GP12kurmp2_u:4640": "ajasya nābhau tad bījaṃ kṣipatyeṣa maheśvaraḥ // KūrmP_2,37.79 //",
  "GP12kurmp2_u:4641": "taṃ māṃ vitta mahātmānaṃ brahmāṇaṃ viśvato mukham /",
  "GP12kurmp2_u:4642": "mahāntaṃ puruṣaṃ viśvamapāṃ garbhamanuttamam // KūrmP_2,37.80 //",
  "GP12kurmp2_u:4643": "na taṃ vidātha janakaṃ mohitāstasya māyayā /",
  "GP12kurmp2_u:4644": "devadevaṃ mahādevaṃ bhūtānāmīśvaraṃ haram // KūrmP_2,37.81 //",
  "GP12kurmp2_u:4645": "eṣa devo mahādevo hyanādirbhagavān haraḥ /",
  "GP12kurmp2_u:4646": "viṣṇunā saha saṃyuktaḥ karoti vikaroti ca // KūrmP_2,37.82 //",
  "GP12kurmp2_u:4647": "na tasya vidyate kāryaṃ na tasmād vidyate param /",
  "GP12kurmp2_u:4648": "sa vedān pradadau pūrvaṃ yogamāyātanurmama // KūrmP_2,37.83 //",
  "GP12kurmp2_u:4649": "sa māyī māyayā sarvaṃ karoti vikaroti ca /",
  "GP12kurmp2_u:4650": "tameva muktaye jñātvā vrajeta śaraṇaṃ bhavam // KūrmP_2,37.84 //",
  "GP12kurmp2_u:4651": "itīritā bhagavatā marīcipramukhā vibhum /",
  "GP12kurmp2_u:4652": "praṇamya devaṃ brahmāṇaṃ pṛcchanti sma suduḥ khitāḥ // KūrmP_2,37.85 //",
  "GP12kurmp2_u:4653": "munaya ūcuḥ",
  "GP12kurmp2_u:4654": "kathaṃ paśyema taṃ devaṃ punareva pinākinam /",
  "GP12kurmp2_u:4655": "brūhi viśvāmareśāna trātā tvaṃ śaraṇaiṣiṇām // KūrmP_2,37.86 //",
  "GP12kurmp2_u:4656": "pitāmaha uvāca",
  "GP12kurmp2_u:4657": "yad dṛṣṭaṃ bhavatā tasya liṅgaṃ bhuvi nipātitam /",
  "GP12kurmp2_u:4658": "talliṅgānukṛtīśasya kṛtvā liṅgamanuttamam // KūrmP_2,37.87 //",
  "GP12kurmp2_u:4659": "pūjayadhvaṃ sapatnīkāḥ sādaraṃ putrasaṃyutāḥ /",
  "GP12kurmp2_u:4660": "vaidikaireva niyamairvividhairbrahmacāriṇaḥ // KūrmP_2,37.88 //",
  "GP12kurmp2_u:4661": "saṃsthāpya śāṅkarairmantrairṛgyajuḥ sāmasaṃbhavaiḥ /",
  "GP12kurmp2_u:4662": "tapaḥ paraṃ samāsthāya gṛṇantaḥ śatarudriyam // KūrmP_2,37.89 //",
  "GP12kurmp2_u:4663": "samāhitāḥ pūjayadhvaṃ saputrāḥ saha bandhubhiḥ /",
  "GP12kurmp2_u:4664": "sarve prāñjalayo bhūtvā śūlapāṇiṃ prapadyatha // KūrmP_2,37.90 //",
  "GP12kurmp2_u:4665": "tato drakṣyatha deveśaṃ durdarśamakṛtātmabhiḥ /",
  "GP12kurmp2_u:4666": "yaṃ dṛṣṭvā sarvamajñānamadharmaśca praṇaśyati // KūrmP_2,37.91 //",
  "GP12kurmp2_u:4667": "tataḥ praṇamya varadaṃ brahmāṇamamitaujasam /",
  "GP12kurmp2_u:4668": "jagmuḥ saṃhṛṣṭamanaso devadāruvanaṃ punaḥ // KūrmP_2,37.92 //",
  "GP12kurmp2_u:4669": "ārādhayitumārabdhā brahmaṇā kathitaṃ yathā /",
  "GP12kurmp2_u:4670": "ajānantaḥ paraṃ devaṃ vītarāgā vimatsarāḥ // KūrmP_2,37.93 //",
  "GP12kurmp2_u:4671": "sthaṇḍileṣu vicitreṣu parvatānāṃ guhāsu ca /",
  "GP12kurmp2_u:4672": "nadīnāṃ ca vivikteṣu pulineṣu śubheṣu ca // KūrmP_2,37.94 //",
  "GP12kurmp2_u:4673": "śaivālabhojanāḥ kecit kecidantarjaleśayāḥ /",
  "GP12kurmp2_u:4674": "kecidabhrāvakāśāstu pādāṅguṣṭhāgraviṣṭhitāḥ // KūrmP_2,37.95 //",
  "GP12kurmp2_u:4675": "danto 'lūkhalinastvanye hyaśmakuṭṭāstathā pare /",
  "GP12kurmp2_u:4676": "śākaparṇāśinaḥ kecit saṃprakṣālā marīcipāḥ // KūrmP_2,37.96 //",
  "GP12kurmp2_u:4677": "vṛkṣamūlaniketāśca śilāśayyāstathā pare /",
  "GP12kurmp2_u:4678": "kālaṃ nayanti tapasā pūjayanto maheśvaram // KūrmP_2,37.97 //",
  "GP12kurmp2_u:4679": "tatasteṣāṃ prasādārthaṃ prapannārtiharo haraḥ /",
  "GP12kurmp2_u:4680": "cakā bhagavān buddhiṃ prabodhāya vṛṣadhvajaḥ // KūrmP_2,37.98 //",
  "GP12kurmp2_u:4681": "devaḥ kṛtayuge hyasmin śṛṅge himavataḥ śubhe /",
  "GP12kurmp2_u:4682": "devadāruvanaṃ prāptaḥ prasannaḥ parameśvaraḥ // KūrmP_2,37.99 //",
  "GP12kurmp2_u:4683": "bhasmapāṇḍuradigdhāṅgo nagno vikṛtalakṣaṇaḥ /",
  "GP12kurmp2_u:4684": "ulmukavyagrahastaśca raktapiṅgalalocanaḥ // KūrmP_2,37.100 //",
  "GP12kurmp2_u:4685": "kvacicca hasate raudraṃ kvacid gāyati vismitaḥ /",
  "GP12kurmp2_u:4686": "kvacinnṛtyati śṛṅgārī kvacidrauti muhurmuhuḥ // KūrmP_2,37.101 //",
  "GP12kurmp2_u:4687": "āśrame 'bhyāgato bhikṣāṃ yācate ca punaḥ punaḥ /",
  "GP12kurmp2_u:4688": "māyāṃ kṛtvātmano rūpaṃ devastad vanamāgataḥ // KūrmP_2,37.102 //",
  "GP12kurmp2_u:4689": "kṛtvā girisutāṃ gaurīṃ pārśvedevaḥ pinākadhṛk /",
  "GP12kurmp2_u:4690": "sā ca pūrvavad deveśī devadāruvanaṃ gatā // KūrmP_2,37.103 //",
  "GP12kurmp2_u:4691": "dṛṣṭvā samāgataṃ devaṃ devyā saha kapardinam /",
  "GP12kurmp2_u:4692": "praṇemuḥ śirasā bhūmau toṣayāmāsurīśvaram // KūrmP_2,37.104 //",
  "GP12kurmp2_u:4693": "vaidikairvividhairmantraiḥ sūktairmāheśvaraiḥ śubhaiḥ /",
  "GP12kurmp2_u:4694": "atharvaśirasā cānye rudrādyairbrahmabhirbhavam // KūrmP_2,37.105 //",
  "GP12kurmp2_u:4695": "namo devādidevāya mahādevāya te namaḥ /",
  "GP12kurmp2_u:4696": "tryambakāya namastubhyaṃ triśūlavaradhāriṇe // KūrmP_2,37.106 //",
  "GP12kurmp2_u:4697": "namo digvāsase tubhyaṃ vikṛtāya pinākine /",
  "GP12kurmp2_u:4698": "sarvapraṇatadehāya svayamapraṇatātmane // KūrmP_2,37.107 //",
  "GP12kurmp2_u:4699": "antakāntakṛte tubhyaṃ sarvasaṃharaṇāya ca /",
  "GP12kurmp2_u:4700": "namo 'stu nṛtyaśīlāya namo bhairavarūpiṇe // KūrmP_2,37.108 //",
  "GP12kurmp2_u:4701": "naranārīśarīrāya yogināṃ gurave namaḥ /",
  "GP12kurmp2_u:4702": "namo dāntāya śāntāya tāpasāya harāya ca // KūrmP_2,37.109 //",
  "GP12kurmp2_u:4703": "vibhīṣaṇāya rudrāya namaste kṛttivāsase /",
  "GP12kurmp2_u:4704": "namaste lelihānāya śitikaṇṭhāya te namaḥ // KūrmP_2,37.110 //",
  "GP12kurmp2_u:4705": "aghoraghorarūpāya vāmadevāya vai namaḥ /",
  "GP12kurmp2_u:4706": "namaḥ kanakamālāya devyāḥ priyakarāya ca // KūrmP_2,37.111 //",
  "GP12kurmp2_u:4707": "gaṅgāsaliladhārāya śambhave parameṣṭhine /",
  "GP12kurmp2_u:4708": "namo yogādhipataye brahmādhipataye namaḥ // KūrmP_2,37.112 //",
  "GP12kurmp2_u:4709": "prāṇāya ca namastubhyaṃ namo bhasmāṅgarāgine /",
  "GP12kurmp2_u:4710": "namaste ghanavāhāya daṃṣṭriṇe vahniretase // KūrmP_2,37.113 //",
  "GP12kurmp2_u:4711": "brahmaṇaśca śiro hartre namaste kālarūpiṇe /",
  "GP12kurmp2_u:4712": "āgatiṃ te na janīmo gatiṃ naiva ca naiva ca /",
  "GP12kurmp2_u:4713": "viśveśvara mahādeva yo 'si so 'si namo 'stu te // KūrmP_2,37.114 //",
  "GP12kurmp2_u:4714": "namaḥ pramathanāthāya dātre ca śubhasaṃpadām /",
  "GP12kurmp2_u:4715": "kapālapāṇaye tubhyaṃ namo mīḍhuṣṭamāya te /",
  "GP12kurmp2_u:4716": "namaḥ kanakaliṅgāya vāriliṅgāya te namaḥ // KūrmP_2,37.115 //",
  "GP12kurmp2_u:4717": "namo vahnyarkaliṅgāya jñānaliṅgāya te namaḥ /",
  "GP12kurmp2_u:4718": "namo bhujaṅgahārāya karṇikārapriyāya ca /",
  "GP12kurmp2_u:4719": "kirīṭine kuṇḍaline kālakālāya te namaḥ // KūrmP_2,37.116 //",
  "GP12kurmp2_u:4720": "vāmadeva maheśāna devadeva trilocana /",
  "GP12kurmp2_u:4721": "kṣamyatāṃ yatkṛtaṃ mohāt tvameva śaraṇaṃ hi naḥ // KūrmP_2,37.117 //",
  "GP12kurmp2_u:4722": "caritāni vicitrāṇi guhyāni gahanāni ca /",
  "GP12kurmp2_u:4723": "brahmādīnāṃ ca sarveṣāṃ durvijñeyo 'si śaṅkara // KūrmP_2,37.118 //",
  "GP12kurmp2_u:4724": "ajñānād yadi vā jñānād yatkiñcitkurute naraḥ /",
  "GP12kurmp2_u:4725": "tatsarvaṃ bhagavānena kurute yogamāyayā // KūrmP_2,37.119 //",
  "GP12kurmp2_u:4726": "evaṃ stutvā mahādevaṃ prahṛṣṭenāntarātmanā /",
  "GP12kurmp2_u:4727": "ūcuḥ praṇamya giriśaṃ paśyāmastvāṃ yathā purā // KūrmP_2,37.120 //",
  "GP12kurmp2_u:4728": "teṣāṃ saṃstavamākarṇya somaḥ momavibhūṣaṇaḥ /",
  "GP12kurmp2_u:4729": "svameva paramaṃ rūpaṃ darśayāmāsa śaṅkaraḥ // KūrmP_2,37.121 //",
  "GP12kurmp2_u:4730": "taṃ te dṛṣṭvātha giriśaṃ devyā saha pinākinam /",
  "GP12kurmp2_u:4731": "yathā pūrvaṃ sthitā viprāḥ praṇemurhṛṣṭamānasāḥ // KūrmP_2,37.122 //",
  "GP12kurmp2_u:4732": "tataste munayaḥ sarve saṃstūya ca maheśvaram /",
  "GP12kurmp2_u:4733": "bhṛgvaṅgirovasiṣṭhāstu viśvāmitrastathaiva ca // KūrmP_2,37.123 //",
  "GP12kurmp2_u:4734": "gautamo 'triḥ sukeśaśca pulastyaḥ pulahaḥ kratuḥ /",
  "GP12kurmp2_u:4735": "marīciḥ kaśyapaścāpi saṃvartaśca mahātapāḥ /",
  "GP12kurmp2_u:4736": "praṇamya devadeveśamidaṃ vacanamabruvan // KūrmP_2,37.124 //",
  "GP12kurmp2_u:4737": "kathaṃ tvāṃ devadeveśa karmayogena vā prabho /",
  "GP12kurmp2_u:4738": "jñānena vātha yogena pūjayāmaḥ sadaiva hi // KūrmP_2,37.125 //",
  "GP12kurmp2_u:4739": "kena vā devamārgeṇa saṃpūjyo bhagavāniha /",
  "GP12kurmp2_u:4740": "kiṃ tat sevyamasevyaṃ vā sarvametad bravīhi naḥ // KūrmP_2,37.126 //",
  "GP12kurmp2_u:4741": "devadeva uvāca",
  "GP12kurmp2_u:4742": "etad vaḥ saṃpravakṣyāmi gūḍhaṃ gahanamuttamam /",
  "GP12kurmp2_u:4743": "brahmaṇe kathitaṃ pūrvamādāveva maharṣayaḥ // KūrmP_2,37.127 //",
  "GP12kurmp2_u:4744": "sāṃkhyayogo dvidhā jñeyaḥ puruṣāṇāṃ hi sādhanam /",
  "GP12kurmp2_u:4745": "yogena sahitaṃ sāṃkhyaṃ puruṣāṇāṃ vimuktidam // KūrmP_2,37.128 //",
  "GP12kurmp2_u:4746": "na kevalena yogena dṛśyate puruṣaḥ paraḥ /",
  "GP12kurmp2_u:4747": "jñānaṃ tu kevalaṃ samyagapavargaphalapradam // KūrmP_2,37.129 //",
  "GP12kurmp2_u:4748": "bhavantaḥ kevalaṃ yogaṃ samāśritya vimuktaye /",
  "GP12kurmp2_u:4749": "vihāya sāṃkhyaṃ vimalamakurvanta pariśramam // KūrmP_2,37.130 //",
  "GP12kurmp2_u:4750": "etasmāt kāraṇād viprānṛṇāṃ kevaladharmiṇām /",
  "GP12kurmp2_u:4751": "āgato 'hamimaṃ deśaṃ jñāpayan mohasaṃbhavam // KūrmP_2,37.131 //",
  "GP12kurmp2_u:4752": "tasmād bhavadbhirvimalaṃ jñānaṃ kaivalyasādhanam /",
  "GP12kurmp2_u:4753": "jñātavyaṃ hi prayatnena śrotavyaṃ dṛśyameva ca // KūrmP_2,37.132 //",
  "GP12kurmp2_u:4754": "ekaḥ sarvatrago hyātmā kevalaścitimātrakaḥ /",
  "GP12kurmp2_u:4755": "ānando nirmalo nityaṃ syādetat sāṃkhyadarśanam // KūrmP_2,37.133 //",
  "GP12kurmp2_u:4756": "etadeva paraṃ jñānameṣa mokṣo 'tra gīyate /",
  "GP12kurmp2_u:4757": "etat kaivalyamamalaṃ brahmabhāvaśca varṇitaḥ // KūrmP_2,37.134 //",
  "GP12kurmp2_u:4758": "āśritya caitat paramaṃ tanniṣṭhāstatparāyaṇāḥ /",
  "GP12kurmp2_u:4759": "paśyanti māṃ mahātmāno yatayo viśvamīśvaram // KūrmP_2,37.135 //",
  "GP12kurmp2_u:4760": "etat tat paramaṃ jñānaṃ kevalaṃ sannirañjanam /",
  "GP12kurmp2_u:4761": "ahaṃ hi vedyo bhagavān mama mūrtiriyaṃ śivā // KūrmP_2,37.136 //",
  "GP12kurmp2_u:4762": "bahūni sādhanānīha siddhaye kathitāni tu /",
  "GP12kurmp2_u:4763": "teṣāmabhyadhikaṃ jñānaṃ māmakaṃ dvijapuṅgavāḥ // KūrmP_2,37.137 //",
  "GP12kurmp2_u:4764": "jñānayogaratāḥ śāntā māmeva śaraṇaṃ gatāḥ /",
  "GP12kurmp2_u:4765": "ye hi māṃ bhasmaniratā dhyāyanti satataṃ hṛdi // KūrmP_2,37.138 //",
  "GP12kurmp2_u:4766": "madbhaktiparamā nityaṃ yatayaḥ kṣīṇakalmaṣāḥ /",
  "GP12kurmp2_u:4767": "nāśayāmyacirāt teṣāṃ ghoraṃ saṃsārasāgaram // KūrmP_2,37.139 //",
  "GP12kurmp2_u:4768": "praśāntaḥ saṃyatamanā bhasmoddhūlitavigrahaḥ /",
  "GP12kurmp2_u:4769": "brahmacaryarato nagno vrataṃ pāśupataṃ caret // KūrmP_2,37.140 //",
  "GP12kurmp2_u:4770": "nirmitaṃ hi mayā pūrvaṃ vrataṃ pāśupataṃ param /",
  "GP12kurmp2_u:4771": "guhyād guhyatamaṃ sūkṣmaṃ vedasāraṃ vimuktaye // KūrmP_2,37.141 //",
  "GP12kurmp2_u:4772": "yad vā kaupīnavasanaḥ syād vaikavasano muniḥ /",
  "GP12kurmp2_u:4773": "vedābhyāsarato vidvān dhyāyet paśupatiṃ śivam // KūrmP_2,37.142 //",
  "GP12kurmp2_u:4774": "eṣa pāśupato yogaḥ sevanīyo mumukṣubhiḥ /",
  "GP12kurmp2_u:4775": "bhasmacchannairhi satataṃ niṣkāmairiti viśrutiḥ // KūrmP_2,37.143 //",
  "GP12kurmp2_u:4776": "vītarāgabhayakrodhā manmayā māmupāśritāḥ /",
  "GP12kurmp2_u:4777": "bahavo 'nena yogena pūtā madbhāvamāgatāḥ // KūrmP_2,37.144 //",
  "GP12kurmp2_u:4778": "anyāni caiva śāstrāṇi loke 'smin mohanānitu /",
  "GP12kurmp2_u:4779": "vedavādaviruddhāni mayaiva kathitāni tu // KūrmP_2,37.145 //",
  "GP12kurmp2_u:4780": "vāmaṃ pāśupataṃ somaṃ lākulaṃ caiva bhairavam /",
  "GP12kurmp2_u:4781": "asevyametat kathitaṃ vedavāhyaṃ tathetaram // KūrmP_2,37.146 //",
  "GP12kurmp2_u:4782": "vedamurtirahaṃ viprā nānyaśāstrārthavedibhiḥ /",
  "GP12kurmp2_u:4783": "jñāyate matsvarūpaṃ tu muktvā vedaṃ sanātanam // KūrmP_2,37.147 //",
  "GP12kurmp2_u:4784": "sthāpayadhvamidaṃ mārgaṃ pūjayadhvaṃ maheśvaram /",
  "GP12kurmp2_u:4785": "acirādaiśvaraṃ jñānamutpatsyati na saṃśayaḥ // KūrmP_2,37.148 //",
  "GP12kurmp2_u:4786": "mayi bhaktiśca vipulā bhavatāmastu sattamāḥ /",
  "GP12kurmp2_u:4787": "dhyātamātro hi sānnidhyaṃ dāsyāmi munisattamāḥ // KūrmP_2,37.149 //",
  "GP12kurmp2_u:4788": "ityuktvā bhagavān somastatraivāntaradhīyata /",
  "GP12kurmp2_u:4789": "to 'pi dāruvane tasmin pūjayanti sma śaṅkaram /",
  "GP12kurmp2_u:4790": "brahmacaryaratāḥ śāntā jñānayogaparāyaṇāḥ // KūrmP_2,37.150 //",
  "GP12kurmp2_u:4791": "sametya te mahātmāno munayo brahmavādinaḥ /",
  "GP12kurmp2_u:4792": "vitenire bahūn vādānnadhyātmajñānasaṃśrayān // KūrmP_2,37.151 //",
  "GP12kurmp2_u:4793": "kimasya jagato mūlamātmā cāsmākameva hi /",
  "GP12kurmp2_u:4794": "ko 'pi syāt sarvabhāvānāṃ heturīśvara eva ca // KūrmP_2,37.152 //",
  "GP12kurmp2_u:4795": "ityevaṃ manyamānānāṃ dhyānamārgāvalambinām /",
  "GP12kurmp2_u:4796": "āvirāsīnmahādevī devī girivarātmajā // KūrmP_2,37.153 //",
  "GP12kurmp2_u:4797": "koṭisūryapratīkāśā jvālāmālāsamāvṛtā /",
  "GP12kurmp2_u:4798": "svabhābhirvimalābhistu pūrayantī nabhastalam // KūrmP_2,37.154 //",
  "GP12kurmp2_u:4799": "tāmanvapaśyan girijāmameyāṃ",
  "GP12kurmp2_u:4800": "jvālāsahasrāntarasanniviṣṭām /",
  "GP12kurmp2_u:4801": "praṇemurekāmakhileśapatnīṃ",
  "GP12kurmp2_u:4802": "jānanti te tat paramasya bījam // KūrmP_2,37.155 //",
  "GP12kurmp2_u:4803": "asamākameṣā parameśapatnī",
  "GP12kurmp2_u:4804": "gatistathātmā gaganābhidhānā /",
  "GP12kurmp2_u:4805": "paśyantyathātmānamidaṃ ca kṛtsnaṃ",
  "GP12kurmp2_u:4806": "tasyāmathaite munayaśca viprāḥ // KūrmP_2,37.156 //",
  "GP12kurmp2_u:4807": "nirīkṣitāste parameśapatnyā",
  "GP12kurmp2_u:4808": "tadantare devamaśeṣahetum /",
  "GP12kurmp2_u:4809": "paśyanti śaṃbhuṃ kavimīśitāraṃ",
  "GP12kurmp2_u:4810": "rudraṃ bṛhantaṃ puruṣaṃ purāṇam // KūrmP_2,37.157 //",
  "GP12kurmp2_u:4811": "ālokya devīmatha devamīśaṃ",
  "GP12kurmp2_u:4812": "praṇemurānandamavāpuragryam /",
  "GP12kurmp2_u:4813": "jñānaṃ tadaiśaṃ bhagavatprasādā-",
  "GP12kurmp2_u:4814": "dāvirbabhau janmavināśahetu // KūrmP_2,37.158 //",
  "GP12kurmp2_u:4815": "iyaṃ hi sā jagato yonirekā",
  "GP12kurmp2_u:4816": "sarvātmikā sarvaniyāmikā ca /",
  "GP12kurmp2_u:4817": "māheśvarīśaktiranādisiddhā",
  "GP12kurmp2_u:4818": "vyomābhidhānā divi rājatīva // KūrmP_2,37.159 //",
  "GP12kurmp2_u:4819": "asyā mahatparameṣṭhī parastā-",
  "GP12kurmp2_u:4820": "nmaheśvaraḥ śiva eko 'tha rudraḥ /",
  "GP12kurmp2_u:4821": "cakāra viśvaṃ paraśaktiniṣṭhāṃ",
  "GP12kurmp2_u:4822": "māyāmathāruhya sa devadevaḥ // KūrmP_2,37.160 //",
  "GP12kurmp2_u:4823": "eko devaḥ sarvabhūteṣu gūḍho",
  "GP12kurmp2_u:4824": "māyī rudraḥ sakalo niṣkalaśca /",
  "GP12kurmp2_u:4825": "sa eva devī na ca tadvibhinna-",
  "GP12kurmp2_u:4826": "metajjñātvā hyamṛtatvaṃ vrajanti // KūrmP_2,37.161 //",
  "GP12kurmp2_u:4827": "antarhito 'bhūd bhagavānatheśo",
  "GP12kurmp2_u:4828": "devyā bhargaḥ saha devādidevaḥ /",
  "GP12kurmp2_u:4829": "ārādhayanti sma tameva devaṃ",
  "GP12kurmp2_u:4830": "vanaukasaste punareva rudram // KūrmP_2,37.162 //",
  "GP12kurmp2_u:4831": "etad vaḥ kathitaṃ sarvaṃ devadevaviceṣṭitam /",
  "GP12kurmp2_u:4832": "devadāruvane pūrvaṃ purāṇe yanmayā śrutam // KūrmP_2,37.163 //",
  "GP12kurmp2_u:4833": "yaḥ paṭhecchṛṇuyānnityaṃ mucyate sarvapātakaiḥ /",
  "GP12kurmp2_u:4834": "śrāvayed vā dvijān śāntān sa yāti paramāṃ gatim // KūrmP_2,37.164 //",
  "GP12kurmp2_u:4835": "iti śrīkūrmapurāṇe ṣaṭsāhastryāṃ saṃhitāyāmuparivibhāge saptatriṃśo 'dhyāyaḥ",
  "GP12kurmp2_u:4836": "_____________________________________________________________",
  "GP12kurmp2_u:4837": "sūta uvāca",
  "GP12kurmp2_u:4838": "eṣā puṇyatamā devī devagandharvasevitā /",
  "GP12kurmp2_u:4839": "narmadā lokavikhyātā tīrthānāmuttamā nadī // KūrmP_2,38.1 //",
  "GP12kurmp2_u:4840": "tasyāḥ śṛṇudhvaṃ māhātmyaṃ mārkaṇḍeyena bhāṣitam /",
  "GP12kurmp2_u:4841": "yudhiṣṭhirāya tu śubhaṃ sarvapāpapraṇāśanam // KūrmP_2,38.2 //",
  "GP12kurmp2_u:4842": "yudhiṣṭhira uvāca",
  "GP12kurmp2_u:4843": "śrutāstu vividhā dharmāstvatprasādānmahāmune /",
  "GP12kurmp2_u:4844": "māhātmyaṃ ca prayāgasya tīrthāni vividhāni ca // KūrmP_2,38.3 //",
  "GP12kurmp2_u:4845": "narmadā sarvatīrthānāṃ mukhyā hi bhavateritā /",
  "GP12kurmp2_u:4846": "tasyāstvidānīṃ māhātmyaṃ vaktumarhasi sattama // KūrmP_2,38.4 //",
  "GP12kurmp2_u:4847": "mārkaṇḍeya uvāca",
  "GP12kurmp2_u:4848": "narmadā saritāṃ śreṣṭhā rudradehād viniḥ sṛtā /",
  "GP12kurmp2_u:4849": "tārayet sarvabhūtāni sthāvarāṇi carāṇi ca // KūrmP_2,38.5 //",
  "GP12kurmp2_u:4850": "narmadāyāstu māhātmyaṃ purāṇe yanmayā śrutam /",
  "GP12kurmp2_u:4851": "idānīṃ tatpravakṣyāmi śṛṇuṣvaikamanāḥ śubham // KūrmP_2,38.6 //",
  "GP12kurmp2_u:4852": "puṇyā kanakhale gaṅgā kurukṣetre sarasvatī /",
  "GP12kurmp2_u:4853": "grāme vā yadi vāraṇye puṇyā sarvatra narmadā // KūrmP_2,38.7 //",
  "GP12kurmp2_u:4854": "tribhiḥ sārasvataṃ toyaṃ saptāhena tu yāmunam /",
  "GP12kurmp2_u:4855": "sadyaḥ punāti gāṅgeyaṃ darśanādeva nārmadam // KūrmP_2,38.8 //",
  "GP12kurmp2_u:4856": "kaliṅgadeśapaścārdhe parvate 'marakaṇṭake /",
  "GP12kurmp2_u:4857": "puṇyā ca triṣu lokeṣu ramaṇīyā manoramā // KūrmP_2,38.9 //",
  "GP12kurmp2_u:4858": "sadevāsuragandharvā ṛṣayaśca tapodhanāḥ /",
  "GP12kurmp2_u:4859": "tapastaptvā tu rājendra siddhiṃ tu paramāṃ gatāḥ // KūrmP_2,38.10 //",
  "GP12kurmp2_u:4860": "tatra snātvā naro rājan niyamastho jitendriyaḥ /",
  "GP12kurmp2_u:4861": "upoṣya rajanīmekāṃ kulānāṃ tārayecchatam // KūrmP_2,38.11 //",
  "GP12kurmp2_u:4862": "yojanānāṃ śataṃ sāgraṃ śrūyate sariduttamā /",
  "GP12kurmp2_u:4863": "vistāreṇa tu rājendra yojanadvayamāyatā // KūrmP_2,38.12 //",
  "GP12kurmp2_u:4864": "ṣaṣṭitīrthasahasrāṇi ṣaṣṭikoṭyastathaiva ca /",
  "GP12kurmp2_u:4865": "parvatasya samantāt tu tiṣṭhantyamarakaṇṭake // KūrmP_2,38.13 //",
  "GP12kurmp2_u:4866": "brahmacārī śucirbhūtvā jitakrodho jitendriyaḥ /",
  "GP12kurmp2_u:4867": "sarvahiṃsānivṛttastu sarvabhūtahite rataḥ // KūrmP_2,38.14 //",
  "GP12kurmp2_u:4868": "evaṃ sarvasamācāro yastu prāṇān samutsṛjet /",
  "GP12kurmp2_u:4869": "tasya puṇyaphalaṃ rājan śṛṇuṣvāvahito nṛpa // KūrmP_2,38.15 //",
  "GP12kurmp2_u:4870": "śatavarṣasahasrāṇi svarge modati pāṇḍava /",
  "GP12kurmp2_u:4871": "sapsarogaṇasaṃkīrṇo divyastrīparivāritaḥ // KūrmP_2,38.16 //",
  "GP12kurmp2_u:4872": "divyagandhānuliptaśca divyapuṣpopaśobhitaḥ /",
  "GP12kurmp2_u:4873": "krīḍate devaloke tu daivataiḥ saha modate // KūrmP_2,38.17 //",
  "GP12kurmp2_u:4874": "tataḥ svargāt paribhraṣṭo rājā bhavati dhārmikaḥ /",
  "GP12kurmp2_u:4875": "gṛhaṃ tu labhate 'sau vai nānāratnasamanvitam // KūrmP_2,38.18 //",
  "GP12kurmp2_u:4876": "stambhairmaṇimayairdivyairvajravaidūryabhūṣitam /",
  "GP12kurmp2_u:4877": "ālekhyavāhanaiḥ śubhrairdāsīdāsasamanvitam // KūrmP_2,38.19 //",
  "GP12kurmp2_u:4878": "rājarājeśvaraḥ śrīmān sarvastrījanavallabhaḥ /",
  "GP12kurmp2_u:4879": "jīved varṣaśataṃ sāgraṃ tatra bhogasamanvitaḥ // KūrmP_2,38.20 //",
  "GP12kurmp2_u:4880": "agnipraveśe 'tha jale athavānaśane kṛte /",
  "GP12kurmp2_u:4881": "anivartikā gatistasya pavanasyāmbare yathā // KūrmP_2,38.21 //",
  "GP12kurmp2_u:4882": "paścime parvatataṭe sarvapāpavināśanaḥ /",
  "GP12kurmp2_u:4883": "hrado jaleśvaro nāma triṣu lokeṣu viśrutaḥ // KūrmP_2,38.22 //",
  "GP12kurmp2_u:4884": "tatra piṇḍapradānena saṃdhyopāsanakarmaṇā /",
  "GP12kurmp2_u:4885": "daśavarṣāṇi pitarastarpitāḥ syurna saṃśayaḥ // KūrmP_2,38.23 //",
  "GP12kurmp2_u:4886": "dakṣiṇe narmadākūle kapilākhyā mahānadī /",
  "GP12kurmp2_u:4887": "saralārjunasaṃcchannā nātidūre vyavasthitā // KūrmP_2,38.24 //",
  "GP12kurmp2_u:4888": "sā tu puṇyā mahābhāgā triṣu lokeṣu viśrutā /",
  "GP12kurmp2_u:4889": "tatra koṭiśataṃ sāgraṃ tīrthānāṃ tu yudhiṣṭhira // KūrmP_2,38.25 //",
  "GP12kurmp2_u:4890": "tasmiṃstīrthe tu ye vṛkṣāḥ patitāḥ kālaparyayāt /",
  "GP12kurmp2_u:4891": "narmadātoyasaṃspṛṣṭāste yānti paramāṃ gatim // KūrmP_2,38.26 //",
  "GP12kurmp2_u:4892": "dvitīyā tu mahābhāgā viśalyakaraṇī śubhā /",
  "GP12kurmp2_u:4893": "tatra tīrthe naraḥ snātvā viśalyo bhavati kṣaṇāt // KūrmP_2,38.27 //",
  "GP12kurmp2_u:4894": "kapilā ca viśalyā ca śrūyate rājasattama /",
  "GP12kurmp2_u:4895": "īśvareṇa purā proktā lokānāṃ hitakāmyayā // KūrmP_2,38.28 //",
  "GP12kurmp2_u:4896": "anāśakaṃ tu yaḥ kuryāt tasmiṃstīrthe narādhipa /",
  "GP12kurmp2_u:4897": "sarvapāpaviśuddhātmā rudralokaṃ sa gacchati // KūrmP_2,38.29 //",
  "GP12kurmp2_u:4898": "tatra snātvā naro rājannaśvamedhaphalaṃ labhet /",
  "GP12kurmp2_u:4899": "ye vasantyuttare kūle rudraloke vasanti te // KūrmP_2,38.30 //",
  "GP12kurmp2_u:4900": "sarasvatyāṃ ca gaṅgāyāṃ narmadāyāṃ yudhiṣṭhira /",
  "GP12kurmp2_u:4901": "samaṃ snānaṃ ca dānaṃ ca yathā me śaṅkaro 'bravīt // KūrmP_2,38.31 //",
  "GP12kurmp2_u:4902": "parityajati yaḥ praṇān parvate 'marakaṇṭake /",
  "GP12kurmp2_u:4903": "varṣakoṭiśataṃ sāgraṃ rudraloke mahīyate // KūrmP_2,38.32 //",
  "GP12kurmp2_u:4904": "narmadāyāṃ jalaṃ puṇyaṃ phenormisamalaṅkṛtam /",
  "GP12kurmp2_u:4905": "pavitraṃ śirasā vandya sarvapāpaiḥ pramucyate // KūrmP_2,38.33 //",
  "GP12kurmp2_u:4906": "narmadā sarvataḥ puṇyā brahmahatyāpahāriṇī /",
  "GP12kurmp2_u:4907": "ahorātropavāsena mucyate brahmahatyayā // KūrmP_2,38.34 //",
  "GP12kurmp2_u:4908": "jāleśvaraṃ tīrthavaraṃ sarvapāpavināśanam /",
  "GP12kurmp2_u:4909": "tatra gatvā niyamavān sarvakāmāṃllabhennaraḥ // KūrmP_2,38.35 //",
  "GP12kurmp2_u:4910": "candrasūryoparāge tu gatvā hyamarakaṇṭakam /",
  "GP12kurmp2_u:4911": "aśvamedhād daśaguṇaṃ puṇyamāpnoti mānavaḥ // KūrmP_2,38.36 //",
  "GP12kurmp2_u:4912": "eṣa puṇyo girivaro devagandharvasevitaḥ /",
  "GP12kurmp2_u:4913": "nānādrumalatākīrṇo nānāpuṣpopaśobhitaḥ // KūrmP_2,38.37 //",
  "GP12kurmp2_u:4914": "tatra saṃnihito rājan devyā saha maheśvaraḥ /",
  "GP12kurmp2_u:4915": "brahmā viṣṇustathā cendro vidyādharagaṇaiḥ saha // KūrmP_2,38.38 //",
  "GP12kurmp2_u:4916": "pradakṣiṇaṃ tu yaḥ kuryāt parvataṃ hyamarakaṇṭakam /",
  "GP12kurmp2_u:4917": "pauṇḍarīkasya yajñasya phalaṃ prāpnoti mānaḥ // KūrmP_2,38.39 //",
  "GP12kurmp2_u:4918": "kāverī nāma vipulā nadī kalpaṣanāśinī /",
  "GP12kurmp2_u:4919": "tatra snātvā mahādevamarcayed vṛṣabhadhvajam /",
  "GP12kurmp2_u:4920": "saṃgame narmadāyāstu rudraloke mahīyate // KūrmP_2,38.40 //",
  "GP12kurmp2_u:4921": "iti śrīkūrmapurāṇe ṣaṭsāhastryāṃ saṃhitāyāmuparivibhāge aṣṭātriśo 'dhyāyaḥ",
  "GP12kurmp2_u:4922": "_____________________________________________________________",
  "GP12kurmp2_u:4923": "mārkaṇḍeya uvāca",
  "GP12kurmp2_u:4924": "narmadā saritāṃ śreṣṭhā sarvapāpavināśinī /",
  "GP12kurmp2_u:4925": "munibhiḥ kathitā pūrvamīśvareṇa svayaṃbhuvā // KūrmP_2,39.1 //",
  "GP12kurmp2_u:4926": "munibhiḥ saṃstutā hyeṣā narmadā pravarā nadī /",
  "GP12kurmp2_u:4927": "rudragātrād viniṣkrāntā lokānāṃ hitakāmyayā // KūrmP_2,39.2 //",
  "GP12kurmp2_u:4928": "sarvapāpaharā nityaṃ sarvadevanamaskṛtā /",
  "GP12kurmp2_u:4929": "saṃstutā devagandharvairapyarobhistathaiva ca // KūrmP_2,39.3 //",
  "GP12kurmp2_u:4930": "uttare caiva tatkūle tīrthaṃ trailokyaviśrutam /",
  "GP12kurmp2_u:4931": "nāmnā bhadreśvaraṃ puṇyaṃ sarvapāpaharaṃ śubham /",
  "GP12kurmp2_u:4932": "tatra snātvā naro rājan daivataiḥ saha mohate // KūrmP_2,39.4 //",
  "GP12kurmp2_u:4933": "tato gaccheta rājendra tīrthamāmrātakeśvaram /",
  "GP12kurmp2_u:4934": "tatra snātvā naro rājan gosahasraphalaṃ labhet // KūrmP_2,39.5 //",
  "GP12kurmp2_u:4935": "tato 'ṅgāreśvaraṃ gacchenniyato niyatāśanaḥ /",
  "GP12kurmp2_u:4936": "sarvapāpaviśuddhātmā rudraloke mahīyate // KūrmP_2,39.6 //",
  "GP12kurmp2_u:4937": "tato gaccheta rājendra kedāraṃ nāma puṇyadam /",
  "GP12kurmp2_u:4938": "tatra snātvodakaṃ kṛtvā sarvān kāmānavāpnuyāt // KūrmP_2,39.7 //",
  "GP12kurmp2_u:4939": "pippaleśaṃ tato gacchet sarvapāpavināśanam /",
  "GP12kurmp2_u:4940": "tatra snātvā mahārāja rudraloke mahīyate // KūrmP_2,39.8 //",
  "GP12kurmp2_u:4941": "tato gaccheta rājendra vimaleśvaramuttamam /",
  "GP12kurmp2_u:4942": "tatra prāṇān parityajya rudralokamavāpnuyāt // KūrmP_2,39.9 //",
  "GP12kurmp2_u:4943": "tataḥ puṣkariṇīṃ gacchet snānaṃ tatra samācaret /",
  "GP12kurmp2_u:4944": "snātamātro narastatra indrasyārdhāsanaṃ labhet // KūrmP_2,39.10 //",
  "GP12kurmp2_u:4945": "tato gaccheta rājendra śūlabhedamiti śrutam /",
  "GP12kurmp2_u:4946": "tatra snātvārcayed devaṃ gosahasraphalaṃ labhet // KūrmP_2,39.11 //",
  "GP12kurmp2_u:4947": "tato gaccheta rājendra balitīrthamanuttam /",
  "GP12kurmp2_u:4948": "tatra snātvā naro rājan sihāsanapatirbhavet // KūrmP_2,39.12 //",
  "GP12kurmp2_u:4949": "śakratīrthaṃ tato gacchet kūle caiva tu dakṣiṇe /",
  "GP12kurmp2_u:4950": "upoṣya rajanīmekāṃ snānaṃ kṛtvā yathāvidhi // KūrmP_2,39.13 //",
  "GP12kurmp2_u:4951": "ārādhayenmahāyogaṃ devaṃ nārāyaṇaṃ harim /",
  "GP12kurmp2_u:4952": "gosahasraphalaṃ prāpya viṣṇulokaṃ sa gacchati // KūrmP_2,39.14 //",
  "GP12kurmp2_u:4953": "ṛṣitīrthaṃ tato gatvā sarvapāpaharaṃ nṛṇām /",
  "GP12kurmp2_u:4954": "snātamātro narastatra śivaloke mahīyate // KūrmP_2,39.15 //",
  "GP12kurmp2_u:4955": "nāradasya tu tatraiva tīrthaṃ paramaśobhanam /",
  "GP12kurmp2_u:4956": "snātamātro narastatra gosahasraphalaṃ labhet // KūrmP_2,39.16 //",
  "GP12kurmp2_u:4957": "yatra taptaṃ tapaḥ pūrvaṃ nāradena surarṣiṇā /",
  "GP12kurmp2_u:4958": "pratīstasya dadau yogaṃ devadevo maheśvaraḥ // KūrmP_2,39.17 //",
  "GP12kurmp2_u:4959": "brahmaṇā nirmitaṃ liṅgaṃ brahmeśvaramiti śrutam /",
  "GP12kurmp2_u:4960": "yatra snātvā naro rājan brahmaloke mahīyate // KūrmP_2,39.18 //",
  "GP12kurmp2_u:4961": "ṛṇatīrthaṃ tato gacchet sa ṛṇānmucyate dhruvam /",
  "GP12kurmp2_u:4962": "maheśvaraṃ tato gacchet paryāptaṃ janmanaḥ phalam // KūrmP_2,39.19 //",
  "GP12kurmp2_u:4963": "bhīmeśvaraṃ tato gacchet sarvavyādhivināśanam /",
  "GP12kurmp2_u:4964": "snātamātro narastatra sarvaduḥkhaiḥ pramucyate // KūrmP_2,39.20 //",
  "GP12kurmp2_u:4965": "tato gaccheta rājendra piṅgaleśvaramuttamam /",
  "GP12kurmp2_u:4966": "ahorātropavāsena trirātraphalamāpnuyāt // KūrmP_2,39.21 //",
  "GP12kurmp2_u:4967": "tasmiṃmastīrthe tu rājendra kapilāṃ yaḥ prayacchati /",
  "GP12kurmp2_u:4968": "yāvanti tasyā romāṇi tatprasūtikuleṣu ca /",
  "GP12kurmp2_u:4969": "tāvad varṣasahasrāṇi rudraloke mahīyate // KūrmP_2,39.22 //",
  "GP12kurmp2_u:4970": "yastu prāṇaparityāgaṃ kuryāt tatra narādhipa /",
  "GP12kurmp2_u:4971": "akṣayaṃ modate kālaṃ yāvaccandradivākarau // KūrmP_2,39.23 //",
  "GP12kurmp2_u:4972": "narmadātaṭamāśritya tiṣṭhante ye tu mānavāḥ /",
  "GP12kurmp2_u:4973": "te mṛtāḥ svargamāyānti santaḥ sukṛtino yathā // KūrmP_2,39.24 //",
  "GP12kurmp2_u:4974": "tato dīpteśvaraṃ gacched vyāsatīrthaṃ tapovanam /",
  "GP12kurmp2_u:4975": "nivartitā purā tatra vyāsabhītā mahānadī /",
  "GP12kurmp2_u:4976": "huṅkāritā tu vyāsena dakṣiṇena tato gatā // KūrmP_2,39.25 //",
  "GP12kurmp2_u:4977": "pradakṣiṇaṃ tu yaḥ kuryāt tasmiṃstīrthe yudhiṣṭhira /",
  "GP12kurmp2_u:4978": "prītastasya bhaved vyāso vāñchitaṃ labhate phalam // KūrmP_2,39.26 //",
  "GP12kurmp2_u:4979": "tato gaccheta rājendra ikṣunadyāstu saṃgamam /",
  "GP12kurmp2_u:4980": "trailokyaviśrutaṃ puṇyaṃ tatra sannihitaḥ śivaḥ /",
  "GP12kurmp2_u:4981": "tatra stanātvā naro rājan gāṇapatyamavāpnuyāt // KūrmP_2,39.27 //",
  "GP12kurmp2_u:4982": "skandatīrthaṃ tato gacchet sarvapāpapraṇāśanam /",
  "GP12kurmp2_u:4983": "ājanmanaḥ kṛtaṃ pāpaṃ snātastīvraṃ vyapohati // KūrmP_2,39.28 //",
  "GP12kurmp2_u:4984": "tatra devāḥ sagandharvā bhavātmajamanuttamam /",
  "GP12kurmp2_u:4985": "upāsate mahātmānaṃ skandaṃ śaktidhiraṃ prabhum // KūrmP_2,39.29 //",
  "GP12kurmp2_u:4986": "tato gacchedāṅgirasaṃ snānaṃ tatra samācaret /",
  "GP12kurmp2_u:4987": "gosahasraphalaṃ prāpya rudralokaṃ sa gacchati // KūrmP_2,39.30 //",
  "GP12kurmp2_u:4988": "aṅgirā yatra deveśaṃ brahmaputro vṛṣadhvajam /",
  "GP12kurmp2_u:4989": "tapasārādhya viśveśaṃ labdhavān yogamuttamam // KūrmP_2,39.31 //",
  "GP12kurmp2_u:4990": "kuśatīrthaṃ tato gacchet sarvapāpapraṇāśanam /",
  "GP12kurmp2_u:4991": "snānaṃ tatra prakurvota aśvamedhaphalaṃ labhet // KūrmP_2,39.32 //",
  "GP12kurmp2_u:4992": "koṭitīrthaṃ tato gacchet sarvapāpapraṇāśanam /",
  "GP12kurmp2_u:4993": "tatra strātvā naro rājyaṃ labhate nātra saṃśayaḥ // KūrmP_2,39.33 //",
  "GP12kurmp2_u:4994": "candrabhāgāṃ tato gacchet snānaṃ tatra samācaret /",
  "GP12kurmp2_u:4995": "snātamātro narastatra somaloke mahīyate // KūrmP_2,39.34 //",
  "GP12kurmp2_u:4996": "narmadādakṣiṇe kūle saṃgameśvaramuttamam /",
  "GP12kurmp2_u:4997": "tatra snātvā naro rājan sarvayajñaphalaṃ labhet // KūrmP_2,39.35 //",
  "GP12kurmp2_u:4998": "narmadāyottare kūle tīrthaṃ paramaśobhanam /",
  "GP12kurmp2_u:4999": "ādityāyatanaṃ ramyamīśvareṇa tu bhāṣitam // KūrmP_2,39.36 //",
  "GP12kurmp2_u:5000": "tatra snātvā tu rājendra dattvā dānaṃ tu śaktitaḥ /",
  "GP12kurmp2_u:5001": "tasya tīrthaprabhāveṇa labhate cākṣayaṃ phalam // KūrmP_2,39.37 //",
  "GP12kurmp2_u:5002": "daridrā vyādhitā ye tu ye ca duṣkṛtakāriṇaḥ /",
  "GP12kurmp2_u:5003": "mucyante sarvapāpebhyaḥ sūryalokaṃ prayānti ca // KūrmP_2,39.38 //",
  "GP12kurmp2_u:5004": "mārgeśvaraṃ tato gacchet snānaṃ tatra samācaret /",
  "GP12kurmp2_u:5005": "snātamātro narastatra svargalokamavāpnuyāt // KūrmP_2,39.39 //",
  "GP12kurmp2_u:5006": "tataḥ paścimato gacchenmarudālayamuttamam /",
  "GP12kurmp2_u:5007": "tatra snātvā tu rājendra śucirbhūtvā prayatnataḥ // KūrmP_2,39.40 //",
  "GP12kurmp2_u:5008": "kāñcanaṃ tu dvijo dadyād yathāvibhavavistaram /",
  "GP12kurmp2_u:5009": "puṣpakeṇa vimānena vāyulokaṃ sa gacchati // KūrmP_2,39.41 //",
  "GP12kurmp2_u:5010": "tato gaccheta rājendra ahalyātīrthamuttamam /",
  "GP12kurmp2_u:5011": "snānamātrādapsarobhirmodate kālamakṣayam // KūrmP_2,39.42 //",
  "GP12kurmp2_u:5012": "caitramāse tu saṃprāpte śuklapakṣe trayodaśī /",
  "GP12kurmp2_u:5013": "kāmadevadine tasminnahalyāṃ yastu pūjayet // KūrmP_2,39.43 //",
  "GP12kurmp2_u:5014": "yatra tatra narotpanno varastatra priyo bhavet /",
  "GP12kurmp2_u:5015": "strīvallabho bhavecchrīmān kāmadeva ivāparaḥ // KūrmP_2,39.44 //",
  "GP12kurmp2_u:5016": "ayodhyāṃ tu samāsādya tīrthaṃ śakrasya viśrutam /",
  "GP12kurmp2_u:5017": "snātamātro narastatra gosahasraphalaṃ labhet // KūrmP_2,39.45 //",
  "GP12kurmp2_u:5018": "somatīrthaṃ tato gacchet snānaṃ tatra samācaret /",
  "GP12kurmp2_u:5019": "snātamātro narastatra sarvapāpaiḥ pramucyate // KūrmP_2,39.46 //",
  "GP12kurmp2_u:5020": "somagrahe tu rājendra pāpakṣayakaraṃ bhavet /",
  "GP12kurmp2_u:5021": "trailokyaviśrutaṃ rājan somatīrthaṃ mahāphalam // KūrmP_2,39.47 //",
  "GP12kurmp2_u:5022": "yastu cāndrāyaṇaṃ kuryāt tatra tīrthe samāhitaḥ /",
  "GP12kurmp2_u:5023": "sarvapāpaviśuddhātmā somalokaṃ sa gacchati // KūrmP_2,39.48 //",
  "GP12kurmp2_u:5024": "agnipraveśaṃ yaḥ kuryāt somatīrthe narādhipa /",
  "GP12kurmp2_u:5025": "jale cānaśanaṃ vāpi nāsau martyo 'bhijāyate // KūrmP_2,39.49 //",
  "GP12kurmp2_u:5026": "stambhatīrthaṃ tato gacchet snānaṃ tatra samācaret /",
  "GP12kurmp2_u:5027": "snātamātro narastatra somaloke mahīyate // KūrmP_2,39.50 //",
  "GP12kurmp2_u:5028": "tato gaccheta rājendra viṣṇutīrthamanuttamam /",
  "GP12kurmp2_u:5029": "yodhanīpuramākhyātaṃ viṣṇoḥ sthānamanuttamam // KūrmP_2,39.51 //",
  "GP12kurmp2_u:5030": "asurā yodhitāstatra vāsudevena koṭiśaḥ /",
  "GP12kurmp2_u:5031": "tatra tīrthaṃ samutpannaṃ viṣṇuśrīko bhavediha /",
  "GP12kurmp2_u:5032": "ahorātropavāsena brahmahatyāṃ vyapohati // KūrmP_2,39.52 //",
  "GP12kurmp2_u:5033": "narmadādakṣiṇe kūle tīrthaṃ paramaśobhanam /",
  "GP12kurmp2_u:5034": "kāmatīrthamiti khyātaṃ yatra kāmor'cayad bhavam // KūrmP_2,39.53 //",
  "GP12kurmp2_u:5035": "tasmiṃstīrthe naraḥ snātvā upavāsaparāyaṇaḥ /",
  "GP12kurmp2_u:5036": "kusumāyudharūpeṇa rudroloke mahīyate // KūrmP_2,39.54 //",
  "GP12kurmp2_u:5037": "tato gaccheta rājendra brahmatīrthamanuttamam /",
  "GP12kurmp2_u:5038": "umāhakamiti khyātaṃ tatra saṃtarpayet pitṝn // KūrmP_2,39.55 //",
  "GP12kurmp2_u:5039": "paurṇamāsyāmamāvāsyāṃ śrdhaṃ kuryād yathāvidhi /",
  "GP12kurmp2_u:5040": "gajarūpā śilā tatra toyamadhye vyavasthitā // KūrmP_2,39.56 //",
  "GP12kurmp2_u:5041": "tasmiṃstu dāpayet piṇḍān vaiśākhyāntu viśeṣataḥ /",
  "GP12kurmp2_u:5042": "snātvā samāhitamanā dambhamātsaryavarjitaḥ /",
  "GP12kurmp2_u:5043": "tṛpyanti pitarastasya yāvat tiṣṭhati medinī // KūrmP_2,39.57 //",
  "GP12kurmp2_u:5044": "siddheśvaraṃ tato gacchet snānaṃ tatra samācaret /",
  "GP12kurmp2_u:5045": "snātamātro narastatra gāṇapatyapadaṃ labhet // KūrmP_2,39.58 //",
  "GP12kurmp2_u:5046": "tato gaccheta rājendra liṅgo yatra janārdanaḥ /",
  "GP12kurmp2_u:5047": "tatra snātvā tu rājendra viṣṇuloke mahīyate // KūrmP_2,39.59 //",
  "GP12kurmp2_u:5048": "yatra nārāyaṇo devo munonāṃ bhāvitātmanām /",
  "GP12kurmp2_u:5049": "svātmānaṃ darśayāmāsa liṅgaṃ tat paramaṃ padam // KūrmP_2,39.60 //",
  "GP12kurmp2_u:5050": "aṅkolaṃ tu tato gacchet sarvapāpavināśanam /",
  "GP12kurmp2_u:5051": "snānaṃ dānaṃ ca tatraiva brāhmaṇānāṃ ca bhojanam /",
  "GP12kurmp2_u:5052": "piṇḍapridānaṃ ca kṛtaṃ pretyānantaphalapradam // KūrmP_2,39.61 //",
  "GP12kurmp2_u:5053": "traiyambakena toyena yaścaruṃ śrapayet tataḥ /",
  "GP12kurmp2_u:5054": "aṅkolamūle dadyācca piṇḍāṃścaiva yathāvidhi /",
  "GP12kurmp2_u:5055": "tāritāḥ pitarastena tṛpyantyācandratārakam // KūrmP_2,39.62 //",
  "GP12kurmp2_u:5056": "tato gaccheta rājendra tāpaseśvaramuttamam /",
  "GP12kurmp2_u:5057": "tatra snātvā tu rājendra prāpnuyāt tapasaḥ phalam // KūrmP_2,39.63 //",
  "GP12kurmp2_u:5058": "śuklatīrthaṃ tato gacchet sarvapāpavināśanam /",
  "GP12kurmp2_u:5059": "nāsti tena sama tīrthaṃ narmadāyāṃ yudhiṣṭhira // KūrmP_2,39.64 //",
  "GP12kurmp2_u:5060": "darśanāt sparśanāt tasya snānadānatapojapāt /",
  "GP12kurmp2_u:5061": "homāccaivopavāsācca śuklatīrthe mahat phalam // KūrmP_2,39.65 //",
  "GP12kurmp2_u:5062": "yojanaṃ tat smṛtaṃ kṣetraṃ devagandharvasevitam /",
  "GP12kurmp2_u:5063": "śuklatīrthamiti khyātaṃ sarvapāpavināśanam // KūrmP_2,39.66 //",
  "GP12kurmp2_u:5064": "pādapāgreṇa dṛṣṭena brahmahatyāṃ vyapohati /",
  "GP12kurmp2_u:5065": "devyā saha sadā bhargastatra tiṣṭhati śaṅkaraḥ // KūrmP_2,39.67 //",
  "GP12kurmp2_u:5066": "kṛṣṇapakṣe caturdaśyāṃ vaiśākhe māsi suvrata /",
  "GP12kurmp2_u:5067": "kailāsāccābhiniṣkramya tatra sannihito haraḥ // KūrmP_2,39.68 //",
  "GP12kurmp2_u:5068": "devadānavagandharvāḥ siddhavidyādharāstathā /",
  "GP12kurmp2_u:5069": "gaṇāścāpsarasāṃ nāgāstatra tiṣṭhanti puṅgava // KūrmP_2,39.69 //",
  "GP12kurmp2_u:5070": "rajakena yathā vastraṃ śuklaṃ bhavati vāriṇā /",
  "GP12kurmp2_u:5071": "ājanmani kṛtaṃ pāpaṃ śuklatīrthe vyapohati /",
  "GP12kurmp2_u:5072": "snānaṃ dānaṃ tapaḥ śrāddhamanantaṃ tatra dṛśyate // KūrmP_2,39.70 //",
  "GP12kurmp2_u:5073": "śuklatīrthāt paraṃ tīrthaṃ na bhūtaṃ na bhaviṣyati /",
  "GP12kurmp2_u:5074": "pūrve vayasi karmāṇi kṛtvā pāpāni mānavaḥ /",
  "GP12kurmp2_u:5075": "ahorātropavāsena śuklatīrthe vyapohati // KūrmP_2,39.71 //",
  "GP12kurmp2_u:5076": "kārtikasya tu māsasya kṛṣṇapakṣe caturdaśī /",
  "GP12kurmp2_u:5077": "ghṛtena snāpayed devamupoṣya parameśvaram /",
  "GP12kurmp2_u:5078": "ekaviṃśatkulopeto na cyavedaiśvarāt padāt // KūrmP_2,39.72 //",
  "GP12kurmp2_u:5079": "tapasā brahmacaryeṇa yajñadānena vā punaḥ /",
  "GP12kurmp2_u:5080": "na tāṃ gatimavāpnoti śuklatīrthe tu yāṃ labhet // KūrmP_2,39.73 //",
  "GP12kurmp2_u:5081": "śuklatīrthaṃ mahātīrthamṛṣisiddhaniṣevitam /",
  "GP12kurmp2_u:5082": "tatra snātvā naro rājan punarjanma na vindati // KūrmP_2,39.74 //",
  "GP12kurmp2_u:5083": "ayane vā caturdaśyāṃ saṃkrāntau viṣuve tathā /",
  "GP12kurmp2_u:5084": "snātvā tu sopavāsaḥ san vijitātmā samāhitaḥ // KūrmP_2,39.75 //",
  "GP12kurmp2_u:5085": "dānaṃ dadyād yathāśakti prīyetāṃ hariśaṅkarau /",
  "GP12kurmp2_u:5086": "etat tīrthaprabhāveṇa sarvaṃ bhavati cākṣayam // KūrmP_2,39.76 //",
  "GP12kurmp2_u:5087": "anāthaṃ durgataṃ vipraṃ nāthavantamathāpi vā /",
  "GP12kurmp2_u:5088": "udvādayati yastīrthe tasya puṇyaphalaṃ śṛṇu // KūrmP_2,39.77 //",
  "GP12kurmp2_u:5089": "yāvat tadromasaṃkhyā tu tatprasūtikuleṣu ca /",
  "GP12kurmp2_u:5090": "tāvad varṣasahasrāṇi rudraloke mahīyate // KūrmP_2,39.78 //",
  "GP12kurmp2_u:5091": "tato gaccheta rājendra yamatīrtha manuttamam /",
  "GP12kurmp2_u:5092": "kṛṣṇapakṣe caturdaśyāṃ māghamāse yudhiṣṭhira /",
  "GP12kurmp2_u:5093": "snānaṃ kṛtvā naktabhījī na paśyed yonisaṅkaṭam // KūrmP_2,39.79 //",
  "GP12kurmp2_u:5094": "tato gaccheta rājendra eraṇḍītīrthamuttamam /",
  "GP12kurmp2_u:5095": "saṃgame tu naraḥ snāyādupavāsaparāyaṇaḥ /",
  "GP12kurmp2_u:5096": "brāhmaṇaṃ bhojayedekaṃ koṭirbhavati bhojitāḥ // KūrmP_2,39.80 //",
  "GP12kurmp2_u:5097": "eraṇḍīsaṃgame snātvā bhaktibhāvāt turañjitaḥ /",
  "GP12kurmp2_u:5098": "mṛttikāṃ śirasi sthāpya avagāhya ca tajjalam /",
  "GP12kurmp2_u:5099": "narmadodakasaṃmiśraṃ mucyate sarvakilbiṣaiḥ // KūrmP_2,39.81 //",
  "GP12kurmp2_u:5100": "tato gaccheta rājendra tīrthaṃ kārṇāṭikeśvaram /",
  "GP12kurmp2_u:5101": "gaṅgāvatarate tatra dine puṇye na saṃśayaḥ // KūrmP_2,39.82 //",
  "GP12kurmp2_u:5102": "tatra snātvā ca pītvā ca dattvā caiva yathāvidhi /",
  "GP12kurmp2_u:5103": "sarvapāpavinirmukto brahmaloke mahīyate // KūrmP_2,39.83 //",
  "GP12kurmp2_u:5104": "nanditīrthaṃ tato gacchet snānaṃ tatra samācaret /",
  "GP12kurmp2_u:5105": "prīyate tasya nandīśaḥ somaloke mahīyate // KūrmP_2,39.84 //",
  "GP12kurmp2_u:5106": "tato gaccheta rājendra tīrthaṃ tvanarakaṃ śubham /",
  "GP12kurmp2_u:5107": "tatra snātvā naro rājan narakaṃ naiva paśyati // KūrmP_2,39.85 //",
  "GP12kurmp2_u:5108": "tasmiṃstīrthe tu rājendra svānyasthīni vinikṣipet /",
  "GP12kurmp2_u:5109": "rūpavān jāyate loke dhanabhogasamanvitaḥ // KūrmP_2,39.86 //",
  "GP12kurmp2_u:5110": "tato gaccheta rājendra kapilātīrtha muttamam /",
  "GP12kurmp2_u:5111": "tatra snātvā naro rājan gosahasraphalaṃ labhet // KūrmP_2,39.87 //",
  "GP12kurmp2_u:5112": "jyeṣṭhamāse tu saṃprāpte caturdaśyāṃ viśeṣataḥ /",
  "GP12kurmp2_u:5113": "tatropoṣya naro bhaktyā dadyād dīpaṃ ghṛtena tu // KūrmP_2,39.88 //",
  "GP12kurmp2_u:5114": "ghṛtena snāpayed rudraṃ saghṛtaṃ śrīphalaṃ dahet /",
  "GP12kurmp2_u:5115": "ghaṇṭābharaṇasaṃyuktāṃ kapilāṃ vai pradāpayet // KūrmP_2,39.89 //",
  "GP12kurmp2_u:5116": "sarvābharaṇasaṃyuktaḥ sarvadevanamaskṛtaḥ /",
  "GP12kurmp2_u:5117": "śivatulyabalo bhūtvā śivavat krīḍate ciram // KūrmP_2,39.90 //",
  "GP12kurmp2_u:5118": "aṅgārakadine prāpte caturthyāṃ tu viśeṣataḥ /",
  "GP12kurmp2_u:5119": "snāpayitvā śivaṃ dadyād brāhmaṇebhyastu bhojanam // KūrmP_2,39.91 //",
  "GP12kurmp2_u:5120": "sarvabhogasamāyukto vimānaiḥ sārvakāmikaiḥ /",
  "GP12kurmp2_u:5121": "gatvā śakrasya bhavanaṃ śakreṇa saha modate // KūrmP_2,39.92 //",
  "GP12kurmp2_u:5122": "tataḥ svargāt paribhraṣṭo dhanavān bhogavān bhavet /",
  "GP12kurmp2_u:5123": "aṅgārakanavamyāṃ tu amāvāsyāṃ tathaiva ca /",
  "GP12kurmp2_u:5124": "snāpayet tatra yatnena rūpavān subhago bhavet // KūrmP_2,39.93 //",
  "GP12kurmp2_u:5125": "tato gaccheta rājendra gaṇeśvaramanuttamam /",
  "GP12kurmp2_u:5126": "śrāvaṇe māsī saṃprāpte kṛṣṇapakṣe caturdaśī // KūrmP_2,39.94 //",
  "GP12kurmp2_u:5127": "snātamātro narastatra rudraloke mahīyate /",
  "GP12kurmp2_u:5128": "pitṝṇāṃ tarpaṇaṃ kṛtvā mucyate 'sāvṝṇatrayāt // KūrmP_2,39.95 //",
  "GP12kurmp2_u:5129": "gaṅgeśvarasamīpe tu gaṅgāvadanamuttamam /",
  "GP12kurmp2_u:5130": "akāmo vā sakāmo vā tatra snātvā tu mānavaḥ /",
  "GP12kurmp2_u:5131": "ājanmajanitaiḥ pāpairmucyate nātra saṃśayaḥ // KūrmP_2,39.96 //",
  "GP12kurmp2_u:5132": "tasya vai paścime deśe samīpe nātidūrataḥ /",
  "GP12kurmp2_u:5133": "daśāśvamedhikaṃ tīrthaṃ triṣu lokeṣu viśrutam // KūrmP_2,39.97 //",
  "GP12kurmp2_u:5134": "upoṣya rajanīmekāṃ māsi bhādrapade śubhe /",
  "GP12kurmp2_u:5135": "amāvasyāṃ naraḥ snātvā pūjayed vṛṣabhadhvajam // KūrmP_2,39.98 //",
  "GP12kurmp2_u:5136": "kāñcanena vimānena kiṅkiṇījālamālinā /",
  "GP12kurmp2_u:5137": "gatvā rudrapuraṃ ramyaṃ rudreṇa saha modate // KūrmP_2,39.99 //",
  "GP12kurmp2_u:5138": "sarvatra sarvadivase snānaṃ tatra samācaret /",
  "GP12kurmp2_u:5139": "pitṝṇāṃ tarpaṇaṃ kuryādaśvamedhaphalaṃ labhet // KūrmP_2,39.100 //",
  "GP12kurmp2_u:5140": "iti śrīkūrmapurāṇe ṣaṭsāhastryāṃ saṃhitāyāmuparivibhāge ekonacatvāriśo 'dhyāyaḥ",
  "GP12kurmp2_u:5141": "_____________________________________________________________",
  "GP12kurmp2_u:5142": "mārkaṇḍeya uvāca",
  "GP12kurmp2_u:5143": "tato gaccheta rājendra bhṛgutīrtha manuttamam /",
  "GP12kurmp2_u:5144": "tatra devo bhṛguḥ purvaṃ rudramārādhayat purā // KūrmP_2,40.1 //",
  "GP12kurmp2_u:5145": "darśanāt tasya devasya sadyaḥ pāpāt pramucyate /",
  "GP12kurmp2_u:5146": "etat kṣetraṃ suvipulaṃ sarvapāpapraṇāśanam // KūrmP_2,40.2 //",
  "GP12kurmp2_u:5147": "tatra snātvā divaṃ yānti ye mṛtāste 'punarbhavāḥ /",
  "GP12kurmp2_u:5148": "upānahostathā yugmaṃ deyamannaṃ sakāñcanam /",
  "GP12kurmp2_u:5149": "bhojanaṃ ca yathāśakti tadasyākṣayamucyate // KūrmP_2,40.3 //",
  "GP12kurmp2_u:5150": "kṣaranti sarvadānāni yajñadānaṃ tapaḥ kriyā /",
  "GP12kurmp2_u:5151": "akṣayaṃ tat tapastaptaṃ bhṛgutīrthe yudhiṣṭhira // KūrmP_2,40.4 //",
  "GP12kurmp2_u:5152": "tasyaiva tapasogreṇa tuṣṭena tripurāriṇā /",
  "GP12kurmp2_u:5153": "sānnidhyaṃ tatra kathitaṃ bhṛgutīrthe yudhiṣṭhira // KūrmP_2,40.5 //",
  "GP12kurmp2_u:5154": "tato gaccheta rājendra gautameśvaramuttamam /",
  "GP12kurmp2_u:5155": "yatrārādhya triśūlāṅkaṃ gautamaḥ siddhimāpnuyāt // KūrmP_2,40.6 //",
  "GP12kurmp2_u:5156": "tatra snātvā naro rājan upavāsaparāyaṇaḥ /",
  "GP12kurmp2_u:5157": "kāñcanena vimānena brahmaloke mahīyate // KūrmP_2,40.7 //",
  "GP12kurmp2_u:5158": "vṛṣotsargaṃ tato gacchecchāśvataṃ padamāpnuyāt /",
  "GP12kurmp2_u:5159": "na jānanti narā mūḍhā viṣṇormāyāvimohitāḥ // KūrmP_2,40.8 //",
  "GP12kurmp2_u:5160": "dhautapāpaṃ tato gacched dhautaṃ yatra vṛṣeṇa tu /",
  "GP12kurmp2_u:5161": "narmadāyāṃ sthitaṃ rājan sarvapātakanāśanam /",
  "GP12kurmp2_u:5162": "tatra tīrthe naraḥ snātvā brahmahatyāṃ vyapohati // KūrmP_2,40.9 //",
  "GP12kurmp2_u:5163": "tatra tīrthe tu rājendra prāṇatyāgaṃ karoti yaḥ /",
  "GP12kurmp2_u:5164": "caturbhujastrinetraśca haratulyabalo bhavet // KūrmP_2,40.10 //",
  "GP12kurmp2_u:5165": "vaset kalpāyutaṃ sāgraṃ śivatulyaparākramaḥ /",
  "GP12kurmp2_u:5166": "kālena mahatā jātaḥ pṛthivyāmekarāḍ bhavet // KūrmP_2,40.11 //",
  "GP12kurmp2_u:5167": "tato gaccheta rājendra haṃsatīrtha manuttamam /",
  "GP12kurmp2_u:5168": "tatra snātvā naro rājan brahmaloke mahīyate // KūrmP_2,40.12 //",
  "GP12kurmp2_u:5169": "tato gaccheta rājendra siddho yatra janārdanaḥ /",
  "GP12kurmp2_u:5170": "varāhatīrtha mākhyātaṃ viṣṇulokagatipradam // KūrmP_2,40.13 //",
  "GP12kurmp2_u:5171": "tato gaccheta rājendra candratīrthamanuttamam /",
  "GP12kurmp2_u:5172": "paurṇamāsyāṃ viśeṣeṇa snānaṃ tatra samācaret /",
  "GP12kurmp2_u:5173": "snātamātro narastatra candraloke mahīyate // KūrmP_2,40.14 //",
  "GP12kurmp2_u:5174": "tato gaccheta rājendra kanyātīrthamanuttamam /",
  "GP12kurmp2_u:5175": "śuklapakṣe tṛtīyāyāṃ snānaṃ tatra samācaret /",
  "GP12kurmp2_u:5176": "snātamātro narastatra pṛthivyāmekarāḍ bhavet // KūrmP_2,40.15 //",
  "GP12kurmp2_u:5177": "devatīrtha tato gacchet sarvadevanamakṛtam /",
  "GP12kurmp2_u:5178": "tatra snātvā ca rājendra daivataiḥ saha modate // KūrmP_2,40.16 //",
  "GP12kurmp2_u:5179": "tato gaccheta rājendra śikhitīrthamanuttamam /",
  "GP12kurmp2_u:5180": "yat tatra dīyate dānaṃ sarvaṃ koṭiguṇaṃ bhavet // KūrmP_2,40.17 //",
  "GP12kurmp2_u:5181": "tato gaccheta rājendra tīrthaṃ paitāmahaṃ śubham /",
  "GP12kurmp2_u:5182": "yattatra kriyate śrāddhaṃ sarvaṃ tadakṣayaṃ bhavet // KūrmP_2,40.18 //",
  "GP12kurmp2_u:5183": "sāvitrītīrthamāsādya yastu prāṇān parityajet /",
  "GP12kurmp2_u:5184": "vidhūya sarvapāpāni brahmaloke mahīyate // KūrmP_2,40.19 //",
  "GP12kurmp2_u:5185": "manoharaṃ tu tatraiva tīrthaṃ paramaśobhanam /",
  "GP12kurmp2_u:5186": "tatra snātvā naro rājan daivataiḥ saha modate // KūrmP_2,40.20 //",
  "GP12kurmp2_u:5187": "tato gaccheta rājendra mānasaṃ tīrthamuttamam /",
  "GP12kurmp2_u:5188": "snātvā tatra naro rājan rudraloke mahīyate // KūrmP_2,40.21 //",
  "GP12kurmp2_u:5189": "svargabinduṃ tato gacchettīrthaṃ devanamaskṛtam /",
  "GP12kurmp2_u:5190": "tatra snātvā naro rājan durgatiṃ naiva gacchati // KūrmP_2,40.22 //",
  "GP12kurmp2_u:5191": "apsareśaṃ tato gacchet snānaṃ tatra samācaret /",
  "GP12kurmp2_u:5192": "krīḍate nākalokastho hyapsarobhiḥ sa modate // KūrmP_2,40.23 //",
  "GP12kurmp2_u:5193": "tato gaccheta rājendra bhārabhūtimanuttamam /",
  "GP12kurmp2_u:5194": "upoṣitor'cayedīśaṃ rudraloke mahīyate /",
  "GP12kurmp2_u:5195": "asmiṃstīrthe mṛto rājan gāṇapatyamavāpnuyāt // KūrmP_2,40.24 //",
  "GP12kurmp2_u:5196": "kārtike māsi deveśamarcayet pārvatīpatim /",
  "GP12kurmp2_u:5197": "aśvamedhād daśaguṇaṃ pravadanti manīṣiṇaḥ // KūrmP_2,40.25 //",
  "GP12kurmp2_u:5198": "vṛṣabhaṃ yaḥ prayaccheta tatra kundendusaprabham /",
  "GP12kurmp2_u:5199": "vṛṣayuktena yānena rudralokaṃ sa gacchati // KūrmP_2,40.26 //",
  "GP12kurmp2_u:5200": "etat tīrthaṃ samāsādya yastu prāṇān parityajet /",
  "GP12kurmp2_u:5201": "sarvapāpaviśuddhātmā rudralokaṃ sa gacchati // KūrmP_2,40.27 //",
  "GP12kurmp2_u:5202": "jalapraveśaṃ yaḥ kuryāt tasmiṃstīrthe narādhipa /",
  "GP12kurmp2_u:5203": "haṃsayuktena yānena svargalokaṃ sa gacchati // KūrmP_2,40.28 //",
  "GP12kurmp2_u:5204": "eraṇḍyā narmadāyāstu saṃgamaṃ lokaviśrutam /",
  "GP12kurmp2_u:5205": "tatra tīrthaṃ mahāpuṇyaṃ sarvapāpapraṇāśanam // KūrmP_2,40.29 //",
  "GP12kurmp2_u:5206": "upavāsaparo bhūtvā nityaṃ vrataparāyaṇaḥ /",
  "GP12kurmp2_u:5207": "tatra snātvā tu rājendra mucyate brahmahatyayā // KūrmP_2,40.30 //",
  "GP12kurmp2_u:5208": "tato gaccheta rājendra narmadodadhisaṃgamam /",
  "GP12kurmp2_u:5209": "jamadagniriti khyātaḥ siddho yatra janārdanaḥ // KūrmP_2,40.31 //",
  "GP12kurmp2_u:5210": "tatra snātvā naro rājan narmadodadhisaṃgame /",
  "GP12kurmp2_u:5211": "triguṇaṃ cāśvamedhasya phalaṃ prāpnoti mānavaḥ // KūrmP_2,40.32 //",
  "GP12kurmp2_u:5212": "tato gaccheta rājendra piṅgaleśvaramuttamam /",
  "GP12kurmp2_u:5213": "tatra snātvā naro rājan rudraloke mahīyate // KūrmP_2,40.33 //",
  "GP12kurmp2_u:5214": "tatropavāsaṃ yaḥ kṛtvā paśyeta vimaleśvaram /",
  "GP12kurmp2_u:5215": "saptajanmakṛtaṃ pāpaṃ hitvā yāti śivālayam // KūrmP_2,40.34 //",
  "GP12kurmp2_u:5216": "tato gaccheta rājendra ālikātīrthamuttamam /",
  "GP12kurmp2_u:5217": "upoṣya rajanīmekāṃ niyato niyatāśanaḥ /",
  "GP12kurmp2_u:5218": "asya tīrthasya māhātmyānmucyate brahmahatyayā // KūrmP_2,40.35 //",
  "GP12kurmp2_u:5219": "etāni tava saṃkṣepāt prādhānyāt kathitāni tu /",
  "GP12kurmp2_u:5220": "na śakyā vistarād vaktuṃ saṃkhyā tīrtheṣupāṇḍava // KūrmP_2,40.36 //",
  "GP12kurmp2_u:5221": "eṣā pavitrā vimalā nadī trailokyaviśrutā /",
  "GP12kurmp2_u:5222": "narmadā saritāṃ śreṣṭhā mahādevasya vallabhā // KūrmP_2,40.37 //",
  "GP12kurmp2_u:5223": "manasā saṃsmaredyastu narmadāṃ vai yudhiṣṭhira /",
  "GP12kurmp2_u:5224": "cāndrāyaṇaśataṃ sāgraṃ labhate nātra saṃśayaḥ // KūrmP_2,40.38 //",
  "GP12kurmp2_u:5225": "aśraddadhānāḥ puruṣā nāstikyaṃ ghoramāśritāḥ /",
  "GP12kurmp2_u:5226": "patanti narake ghore ityāha parameśvaraḥ // KūrmP_2,40.39 //",
  "GP12kurmp2_u:5227": "narmadāṃ sevate nityaṃ svayaṃ devo maheśvaraḥ /",
  "GP12kurmp2_u:5228": "tena puṇyā nadī jñeyā brahmahatyāpahāriṇī // KūrmP_2,40.40 //",
  "GP12kurmp2_u:5229": "iti śrīkūrmapurāṇe ṣaṭsāhastryāṃ saṃhitāyāmuparivibhāge catvāriṃśo 'dhyāyaḥ",
  "GP12kurmp2_u:5230": "_____________________________________________________________",
  "GP12kurmp2_u:5231": "sūta uvāca",
  "GP12kurmp2_u:5232": "idaṃ trailokyavikhyātaṃ tīrthaṃ naimiśamuttamam /",
  "GP12kurmp2_u:5233": "mahādevapriyakaraṃ mahāpātakanāśanam // KūrmP_2,41.1 //",
  "GP12kurmp2_u:5234": "mahādevaṃ didṛkṣūṇāmṛṣīṇaṇāṃ parameṣṭhinām /",
  "GP12kurmp2_u:5235": "brahāmaṇā nirmitaṃ sthānaṃ tapastaptuṃ dvijottamāḥ // KūrmP_2,41.2 //",
  "GP12kurmp2_u:5236": "marīcayo 'trayo viprā vasiṣṭhāḥ kratavastathā /",
  "GP12kurmp2_u:5237": "bhṛgavo 'ṅgirasaḥ pūrvā brahmāṇaṃ kamalodbhavam // KūrmP_2,41.3 //",
  "GP12kurmp2_u:5238": "sametya sarvavaradaṃ caturmūrti caturmukham /",
  "GP12kurmp2_u:5239": "pṛcchanti praṇipatyainaṃ viśvakarmāṇamacyutam // KūrmP_2,41.4 //",
  "GP12kurmp2_u:5240": "ṣaṭkulīyā ūcuḥ",
  "GP12kurmp2_u:5241": "bhagavan devamīśānaṃ bhargamekaṃ kapardinam /",
  "GP12kurmp2_u:5242": "kenopāyena paśyāmo brūhi devanamaskṛtam // KūrmP_2,41.5 //",
  "GP12kurmp2_u:5243": "brahmovāca",
  "GP12kurmp2_u:5244": "satraṃ sahasramāsadhvaṃ vāṅmanodoṣavarjitāḥ /",
  "GP12kurmp2_u:5245": "deśaṃ ca vaḥ pravakṣyāmi yasmin deśe cariṣyatha // KūrmP_2,41.6 //",
  "GP12kurmp2_u:5246": "uktvā manomayaṃ cakraṃ sa sṛṣṭvā tānuvāca ha /",
  "GP12kurmp2_u:5247": "kṣiptametanmayā cakramanuvrajata mā ciram /",
  "GP12kurmp2_u:5248": "yatrāsya nemiḥ śīryeta sa deśaḥ puruṣarṣabhāḥ // KūrmP_2,41.7 //",
  "GP12kurmp2_u:5249": "tato mumoca taccakraṃ te ca tatsamanuvrajan /",
  "GP12kurmp2_u:5250": "tasya vai vrajataḥ kṣipraṃ yatra nemiraśīryata /",
  "GP12kurmp2_u:5251": "naimisaṃ tatsmṛtaṃ nāmnā puṇyaṃ sarvatra pūjitam // KūrmP_2,41.8 //",
  "GP12kurmp2_u:5252": "siddhacāraṇasaṃkīrṇaṃ yakṣagandharvasevitam /",
  "GP12kurmp2_u:5253": "sthānaṃ bhagavataḥ śaṃbhoretannaimiśamuttamam // KūrmP_2,41.9 //",
  "GP12kurmp2_u:5254": "atra devāḥ sagandharvāḥ sayakṣoragarākṣasāḥ /",
  "GP12kurmp2_u:5255": "tapastaptvā purā devā lebhire pravarān varān // KūrmP_2,41.10 //",
  "GP12kurmp2_u:5256": "imaṃ deśaṃ samāśritya ṣaṭkulīyāḥ samāhitāḥ /",
  "GP12kurmp2_u:5257": "satreṇārādhya deveśaṃ dṛṣṭavanto maheśvaram // KūrmP_2,41.11 //",
  "GP12kurmp2_u:5258": "atra dānaṃ tapastaptaṃ snānaṃ japyādikaṃ ca yat /",
  "GP12kurmp2_u:5259": "ekaikaṃ pāvayet pāpaṃ saptajanmakṛtaṃ dvijāḥ // KūrmP_2,41.12 //",
  "GP12kurmp2_u:5260": "atra pūrvaṃ sa bhagavānṛṣīṇāṃ satramāsatām /",
  "GP12kurmp2_u:5261": "provāca vāyurbrahmāṇḍaṃ purāṇaṃ brahmabhāṣitam // KūrmP_2,41.13 //",
  "GP12kurmp2_u:5262": "atra devo mahādevo rudrāṇyā kila viśvakṛt /",
  "GP12kurmp2_u:5263": "ramate 'dhyāpi bhagavān pramathaiḥ parivāritaḥ // KūrmP_2,41.14 //",
  "GP12kurmp2_u:5264": "atra prāṇān parityajya niyamena dvijātayaḥ /",
  "GP12kurmp2_u:5265": "brahmalokaṃ gamiṣyanti yatra gatvā na jāyate // KūrmP_2,41.15 //",
  "GP12kurmp2_u:5266": "anyacca tīrthapravaraṃ jāpyeśvaramitiśrutam /",
  "GP12kurmp2_u:5267": "jajāpa rudramaniśaṃ yatra nandī mahāgaṇaḥ // KūrmP_2,41.16 //",
  "GP12kurmp2_u:5268": "prītastasya mahādevo devyā saha pinākadhṛk /",
  "GP12kurmp2_u:5269": "dadāvātmasamānatvaṃ mṛtyuvañcanameva ca // KūrmP_2,41.17 //",
  "GP12kurmp2_u:5270": "abhūdṛṣiḥ sa dharmātmā śilādo nāma dharmavit /",
  "GP12kurmp2_u:5271": "ārādhayanmahādevaṃ putrārthaṃ vṛṣabhadhvajam // KūrmP_2,41.18 //",
  "GP12kurmp2_u:5272": "tasya varṣasahasrānte tapyamānasya viśvakṛt /",
  "GP12kurmp2_u:5273": "śarvaḥ somo gaṇavṛto varado 'smītyabhāṣata // KūrmP_2,41.19 //",
  "GP12kurmp2_u:5274": "sa vavre varamīśānaṃ vareṇyaṃ girijāpatim /",
  "GP12kurmp2_u:5275": "ayonijaṃ mṛtyuhīnaṃ dehi putraṃ tvayā samam // KūrmP_2,41.20 //",
  "GP12kurmp2_u:5276": "tathāstvityāha bhagavān devyā saha maheśvaraḥ /",
  "GP12kurmp2_u:5277": "paśyatastasya viprarṣerantardhānaṃ gato haraḥ // KūrmP_2,41.21 //",
  "GP12kurmp2_u:5278": "tato yiyakṣuḥ svāṃ bhūmiṃ śilādo dharmavittamaḥ /",
  "GP12kurmp2_u:5279": "cakarṣa lāṅgalenorvoṃ bhittvādṛśyata śobhanaḥ // KūrmP_2,41.22 //",
  "GP12kurmp2_u:5280": "saṃvartakānalaprakhyaḥ kumāraḥ prahasanniva /",
  "GP12kurmp2_u:5281": "rūpalāvaṇyasaṃpannastejasā bhāsayan diśaḥ // KūrmP_2,41.23 //",
  "GP12kurmp2_u:5282": "kumāratulyo 'pratimo meghagambhīrayā girā /",
  "GP12kurmp2_u:5283": "śilādaṃ tāta tāteti prāha nandī punaḥ punaḥ // KūrmP_2,41.24 //",
  "GP12kurmp2_u:5284": "taṃ dṛṣṭvā nandanaṃ jātaṃ śilādaḥ pariṣasvaje /",
  "GP12kurmp2_u:5285": "munibhyo darśayāmāsa ye tadāśramavāsinaḥ // KūrmP_2,41.25 //",
  "GP12kurmp2_u:5286": "jātakarmādikāḥ sarvāḥ kriyāstasya cakāra ha /",
  "GP12kurmp2_u:5287": "upanīya yathāśāstraṃ vedamadhyāpayat sutam // KūrmP_2,41.26 //",
  "GP12kurmp2_u:5288": "adhītavedo bhagavān nandī matimanuttamām /",
  "GP12kurmp2_u:5289": "cakre maheśvaraṃ draṣṭuṃ jeṣye mṛtyumiti prabhum // KūrmP_2,41.27 //",
  "GP12kurmp2_u:5290": "sa gatvā saritaṃ puṇyāmekāgraśraddhayānvitaḥ /",
  "GP12kurmp2_u:5291": "jajāpa rudramaniśaṃ maheśāsaktamānasaḥ // KūrmP_2,41.28 //",
  "GP12kurmp2_u:5292": "tasya koṭyāṃ tu pūrṇāyāṃ śaṅkaro bhaktavatsalaḥ /",
  "GP12kurmp2_u:5293": "āgatya sāmbaḥ sagaṇo varado 'smītyuvāca ha // KūrmP_2,41.29 //",
  "GP12kurmp2_u:5294": "sa vavre punarevāhaṃ japeyaṃ koṭimīśvaram /",
  "GP12kurmp2_u:5295": "tāvadāyurmahādeva dehīti varamīśvara // KūrmP_2,41.30 //",
  "GP12kurmp2_u:5296": "evamastviti saṃprocya devo 'pyantaradhīyata /",
  "GP12kurmp2_u:5297": "jajāpa koṭiṃ bhagavān bhūyastadgatamānasaḥ // KūrmP_2,41.31 //",
  "GP12kurmp2_u:5298": "dvitīyāyāṃ ca koṭyāṃ vai saṃpūrṇāyāṃ vṛṣadhvajaḥ /",
  "GP12kurmp2_u:5299": "āgatya varado 'smīti prāha bhūtagaṇairvṛtaḥ // KūrmP_2,41.32 //",
  "GP12kurmp2_u:5300": "tṛtīyāṃ japtumicchāmi koṭiṃ bhūyo 'pi śaṅkara /",
  "GP12kurmp2_u:5301": "tathāstvityāha viśvātmā devo 'pyantaradhīyata // KūrmP_2,41.33 //",
  "GP12kurmp2_u:5302": "koṭitraye 'tha saṃpūrṇe devaḥ prītamanā bhṛśam /",
  "GP12kurmp2_u:5303": "āgatya varado 'smīti prāha bhūtagaṇairvṛtaḥ // KūrmP_2,41.34 //",
  "GP12kurmp2_u:5304": "japeyaṃ koṭimanyāṃ vai bhūyo 'pi tava tejasā /",
  "GP12kurmp2_u:5305": "ityukte bhagavānāha na japtavyaṃ tvayā punaḥ // KūrmP_2,41.35 //",
  "GP12kurmp2_u:5306": "amaro jarayā tyakto mama pārśvagataḥ sadā /",
  "GP12kurmp2_u:5307": "mahāgaṇapatirdevyāḥ putro bhava maheśvaraḥ // KūrmP_2,41.36 //",
  "GP12kurmp2_u:5308": "yogīśvaro yoganetā gaṇānāmīśvareśvaraḥ /",
  "GP12kurmp2_u:5309": "sarvalokādhipaḥ śrīmān sarvajño madbalānvitaḥ // KūrmP_2,41.37 //",
  "GP12kurmp2_u:5310": "jñānaṃ tanmāmakaṃ divyaṃ hastāmalakavat tava /",
  "GP12kurmp2_u:5311": "ābhūtasaṃplavasthāyī tato yāsyasi matpadam // KūrmP_2,41.38 //",
  "GP12kurmp2_u:5312": "etaduktvā mahādevo gaṇānāhūya śaṅkaraḥ /",
  "GP12kurmp2_u:5313": "abhiṣekeṇa yuktena nandīśvaramayojayat // KūrmP_2,41.39 //",
  "GP12kurmp2_u:5314": "udvāhayāmāsa ca taṃ svayameva pinākadhṛk /",
  "GP12kurmp2_u:5315": "marutāṃ ca śubhāṃ kanyāṃ suyaśeti ca viśrutām // KūrmP_2,41.40 //",
  "GP12kurmp2_u:5316": "etajjapyeśvaraṃ sthānaṃ devadevasya śūlinaḥ /",
  "GP12kurmp2_u:5317": "yatra tatra mṛto martyo rudraloke mahīyate // KūrmP_2,41.41 //",
  "GP12kurmp2_u:5318": "iti śrīkūrmapurāṇe ṣaṭsāhastryāṃ saṃhitāyāmuparivibhāge ekacatvāriṃśo 'dhyāyaḥ",
  "GP12kurmp2_u:5319": "_____________________________________________________________",
  "GP12kurmp2_u:5320": "sūta uvāca",
  "GP12kurmp2_u:5321": "anyacca tīrthapravaraṃ japyeśvarasamīpataḥ /",
  "GP12kurmp2_u:5322": "nāmnā pañcanadaṃ puṇyaṃ sarvapāpapraṇāśanam // KūrmP_2,42.1 //",
  "GP12kurmp2_u:5323": "trirātropoṣitastatra pūjayitvā maheśvaram /",
  "GP12kurmp2_u:5324": "sarvapāpaviśuddhātmā rudraloke mahīyate // KūrmP_2,42.2 //",
  "GP12kurmp2_u:5325": "anyacca tīrthapravaraṃ śaṅkarasyāmitaujasaḥ /",
  "GP12kurmp2_u:5326": "mahābhairavamityuktaṃ mahāpātakanāśanam // KūrmP_2,42.3 //",
  "GP12kurmp2_u:5327": "tīrthānāṃ ca paraṃ tīrthaṃ vitastā paramā nadī /",
  "GP12kurmp2_u:5328": "sarvapāpaharā puṇyā svayameva girīndrajā // KūrmP_2,42.4 //",
  "GP12kurmp2_u:5329": "tīrthaṃ pañcatapaṃ nāma śaṃbhoramitatejasaḥ /",
  "GP12kurmp2_u:5330": "yatra devādidevena cakrārthaṃ pūjito bhavaḥ // KūrmP_2,42.5 //",
  "GP12kurmp2_u:5331": "piṇḍadānādikaṃ tatra pretyānantaphalapradam /",
  "GP12kurmp2_u:5332": "mṛtastatrāpi niyamād brahmaloke mahīyate // KūrmP_2,42.6 //",
  "GP12kurmp2_u:5333": "kāyāvarohaṇaṃ nāma mahādevālayaṃ śubham /",
  "GP12kurmp2_u:5334": "yatra māheśvarā dharmā munibhiḥ saṃpravartitāḥ // KūrmP_2,42.7 //",
  "GP12kurmp2_u:5335": "śrāddhaṃ dānaṃ tapo homa upavāsastathākṣayaḥ /",
  "GP12kurmp2_u:5336": "parityajati yaḥ prāṇān rudralokaṃ sa gacchati // KūrmP_2,42.8 //",
  "GP12kurmp2_u:5337": "anyacca tīrthapravaraṃ kanyātīrthamiti śrutam /",
  "GP12kurmp2_u:5338": "tatra gatvā tyajet prāṇāṃllokān prāpnoti śāśvatān // KūrmP_2,42.9 //",
  "GP12kurmp2_u:5339": "jāmadagnyasya tu śubhaṃ rāmasyākliṣṭakarmaṇaḥ /",
  "GP12kurmp2_u:5340": "tatra snātvā tīrtha vare gosahasraphalaṃ labhet // KūrmP_2,42.10 //",
  "GP12kurmp2_u:5341": "mahākālamiti khyātaṃ tīrthaṃ trailokyaviśrutam /",
  "GP12kurmp2_u:5342": "gatvā prāṇān parityajya gāṇapatyamavāpnuyāt // KūrmP_2,42.11 //",
  "GP12kurmp2_u:5343": "guhyād guhyatamaṃ tīrthaṃ nakulīśvaramuttamam /",
  "GP12kurmp2_u:5344": "tatra sannihitaḥ śrīmān bhagavān nakulīśvaraḥ // KūrmP_2,42.12 //",
  "GP12kurmp2_u:5345": "himavacchikhare ramye gaṅgādvāre suśobhane /",
  "GP12kurmp2_u:5346": "devyā saha mahādevo nityaṃ śiṣyaiśca saṃvṛtaḥ // KūrmP_2,42.13 //",
  "GP12kurmp2_u:5347": "tatra snātvā mahādevaṃ pūjayitvā vṛṣadhvajam /",
  "GP12kurmp2_u:5348": "sarvapāpairvimucyeta mṛtastajjñānamāpnuyāt // KūrmP_2,42.14 //",
  "GP12kurmp2_u:5349": "anyacca devadevasya sthānaṃ puṇyatamaṃ śubham /",
  "GP12kurmp2_u:5350": "bhīmeśvaramiti khyātaṃ gatvā muñcati pātakam // KūrmP_2,42.15 //",
  "GP12kurmp2_u:5351": "tathānyaccaṇḍavegāyāḥ saṃbhedaḥ pāpanāśanaḥ /",
  "GP12kurmp2_u:5352": "tatra snātvā ca pītvā ca mucyate brahmahatyayā // KūrmP_2,42.16 //",
  "GP12kurmp2_u:5353": "sarveṣāmapi caiteṣāṃ tīrthānāṃ paramā purī /",
  "GP12kurmp2_u:5354": "nāmnāvārāṇasī divyā koṭikoṭyayutādhikā // KūrmP_2,42.17 //",
  "GP12kurmp2_u:5355": "tasyāḥ purastānmāhātmyaṃ bhāṣitaṃ vo mayā tviha /",
  "GP12kurmp2_u:5356": "nānyatra labhyate muktiryogināpyekajanmanā // KūrmP_2,42.18 //",
  "GP12kurmp2_u:5357": "ete prādhānyataḥ proktā deśāḥ pāpaharā nṛṇām /",
  "GP12kurmp2_u:5358": "gatvā saṃkṣālayet pāpaṃ janmāntaraśataiḥ kṛtam // KūrmP_2,42.19 //",
  "GP12kurmp2_u:5359": "yaḥ svadharmān parityajya tīrthasevāṃ karoti hi /",
  "GP12kurmp2_u:5360": "na tasya phalate tīrthamahi loke paratra ca // KūrmP_2,42.20 //",
  "GP12kurmp2_u:5361": "prāyaścittī ca vidhurastathā pāpacaro gṛhī /",
  "GP12kurmp2_u:5362": "prakuryāt tīrthasaṃsevāṃ ye cānye tādṛśā janāḥ // KūrmP_2,42.21 //",
  "GP12kurmp2_u:5363": "sahāgnirvā sapatnīko gacchet tīrthāni yatnataḥ /",
  "GP12kurmp2_u:5364": "sarvapāpavinirmukto yathoktāṃ gatimāpnuyāt // KūrmP_2,42.22 //",
  "GP12kurmp2_u:5365": "ṛṇāni trīṇyapākṛtya kuryād vā tīrthasevanam /",
  "GP12kurmp2_u:5366": "vidhāya vṛttiṃ putrāṇāṃ bhāryāṃ teṣu nidhāya ca // KūrmP_2,42.23 //",
  "GP12kurmp2_u:5367": "prāyaścittaprasaṅgena tīrthamāhātmyamīritam /",
  "GP12kurmp2_u:5368": "yaḥ paṭhecchṛṇuyād vāpi mucyate sarvapātakaiḥ // KūrmP_2,42.24 //",
  "GP12kurmp2_u:5369": "iti śrīkūrmapurāṇe ṣaṭsāhastryāṃ saṃhitāyāmuparivibhāge dvicatvāriṃśo 'dhyāyaḥ",
  "GP12kurmp2_u:5370": "_____________________________________________________________",
  "GP12kurmp2_u:5371": "sūta uvāca",
  "GP12kurmp2_u:5372": "etadākarṇya vijñānaṃ nārāyaṇamukheritam /",
  "GP12kurmp2_u:5373": "kūrmarūpadharaṃ devaṃ papracchurmunayaḥ prabhum // KūrmP_2,43.1 //",
  "GP12kurmp2_u:5374": "munaya ūcuḥ",
  "GP12kurmp2_u:5375": "kathitā bhavatā dharmā mokṣajñānaṃ savistaram /",
  "GP12kurmp2_u:5376": "lokānāṃ sargavistāraṃ vaṃśamanvantarāṇi ca // KūrmP_2,43.2 //",
  "GP12kurmp2_u:5377": "pratisargamidānīṃ no vaktumarhasī mādhava /",
  "GP12kurmp2_u:5378": "bhūtānāṃ bhūtabhavyeśa yathā pūrvaṃ tvayoditam // KūrmP_2,43.3 //",
  "GP12kurmp2_u:5379": "sūta uvāca",
  "GP12kurmp2_u:5380": "śrutvā teṣāṃ tadā vākyaṃ bhagavān kūrmarūpadhṛk /",
  "GP12kurmp2_u:5381": "vyājahāra mahāyogī bhūtānāṃ pratisaṃcaram // KūrmP_2,43.4 //",
  "GP12kurmp2_u:5382": "kūrma uvāca",
  "GP12kurmp2_u:5383": "nityo naimittikaścaiva prākṛtātyantikau tathā /",
  "GP12kurmp2_u:5384": "caturdhāyaṃ purāṇe 'smin procyate pratisaṃcaraḥ // KūrmP_2,43.5 //",
  "GP12kurmp2_u:5385": "yo 'yaṃ saṃdṛśyate nityaṃ loke bhūtakṣayastviha /",
  "GP12kurmp2_u:5386": "nityaḥ saṃkīrtyate nāmnā munibhiḥ pratisaṃcaraḥ // KūrmP_2,43.6 //",
  "GP12kurmp2_u:5387": "brāhmo naimittiko nāma kalpānte yo bhaviṣyati /",
  "GP12kurmp2_u:5388": "trailokyasyāsya kathitaḥ pratisargo manīṣibhiḥ // KūrmP_2,43.7 //",
  "GP12kurmp2_u:5389": "mahādādyāṃ viśeṣāntaṃ yadā saṃyāti saṃkṣayam /",
  "GP12kurmp2_u:5390": "prākṛtaḥ pratisargo 'yaṃ procyate kālacintakaiḥ // KūrmP_2,43.8 //",
  "GP12kurmp2_u:5391": "jñānādātyantikaḥ prokto yoginaḥ paramātmani /",
  "GP12kurmp2_u:5392": "pralayaḥ pratisargo 'yaṃ kālacintāparairdvijaiḥ // KūrmP_2,43.9 //",
  "GP12kurmp2_u:5393": "ātyantikaśca kathitaḥ pralayo 'tra sasādhanaḥ /",
  "GP12kurmp2_u:5394": "naimittikamidānīṃ vaḥ kathayiṣye samāsataḥ // KūrmP_2,43.10 //",
  "GP12kurmp2_u:5395": "caturyugasahasrānte saṃprāpte pratisaṃcare /",
  "GP12kurmp2_u:5396": "svātmasaṃsthāḥ prajāḥ kartuṃ pratipede prajāpatiḥ // KūrmP_2,43.11 //",
  "GP12kurmp2_u:5397": "tato bhavatyanāvṛṣṭistīvrā sā śatavārṣikī /",
  "GP12kurmp2_u:5398": "bhūtakṣayakarī ghorā sarvabhūtakṣayaṅkarī // KūrmP_2,43.12 //",
  "GP12kurmp2_u:5399": "tato yānyalpasārāṇi sattvāni pṛthivītale /",
  "GP12kurmp2_u:5400": "tāni cāgre pralīyante bhūmitvamupayānti ca // KūrmP_2,43.13 //",
  "GP12kurmp2_u:5401": "saptaraśmiratho bhūtvā samuttiṣṭhan divākaraḥ /",
  "GP12kurmp2_u:5402": "asahyaraśmirbhavati pibannambho gabhastibhiḥ // KūrmP_2,43.14 //",
  "GP12kurmp2_u:5403": "tasya te raśmayaḥ sapta pibantyambu mahārṇave /",
  "GP12kurmp2_u:5404": "tenāhāreṇa tā dīptāḥ sūryāḥ sapta bhavantyuta // KūrmP_2,43.15 //",
  "GP12kurmp2_u:5405": "tataste raśmayaḥ sapta sūryā bhūtvā caturdiśam /",
  "GP12kurmp2_u:5406": "caturlokamidaṃ sarvaṃ dahanti śikhinastathā // KūrmP_2,43.16 //",
  "GP12kurmp2_u:5407": "vyāpnuvantaśca te viprāstūrdhvaṃ cādhaśca raśmibhiḥ /",
  "GP12kurmp2_u:5408": "dīpyante bhāskarāḥ sapta yugāntāgnipratāpinaḥ // KūrmP_2,43.17 //",
  "GP12kurmp2_u:5409": "te sūryā vāriṇā dīptā bahusāhastraraśmayaḥ /",
  "GP12kurmp2_u:5410": "khaṃ samāvṛtya tiṣṭhanti nirdahanto vasuṃdharām // KūrmP_2,43.18 //",
  "GP12kurmp2_u:5411": "tatasteṣāṃ pratāpena dahyamānā vasuṃdharā /",
  "GP12kurmp2_u:5412": "sādrinadyarṇavadvīpā nisnehā samapadyata // KūrmP_2,43.19 //",
  "GP12kurmp2_u:5413": "dīptābhiḥ saṃtatābhiśca raśmibhirvai samantataḥ /",
  "GP12kurmp2_u:5414": "adhaścordhvaṃ ca lagnābhistiryak caiva samāvṛtam // KūrmP_2,43.20 //",
  "GP12kurmp2_u:5415": "sūryāgninā pramṛṣṭānāṃ saṃsṛṣṭānāṃ parasparam /",
  "GP12kurmp2_u:5416": "ekatvamupayātānāmekajvālaṃ bhavatyuta // KūrmP_2,43.21 //",
  "GP12kurmp2_u:5417": "sarvalokapraṇāśaśca so 'gnirbhūtvā sukuṇḍalī /",
  "GP12kurmp2_u:5418": "caturlokamidaṃ sarvaṃ nirdahatyātmatejasā // KūrmP_2,43.22 //",
  "GP12kurmp2_u:5419": "tataḥ pralīne sarvasmiñ jaṅgame sthāvare tathā /",
  "GP12kurmp2_u:5420": "nirvṛkṣā nistṛṇā bhūmiḥ kūrmapṛṣṭhā prakāśate // KūrmP_2,43.23 //",
  "GP12kurmp2_u:5421": "ambarīṣamivābhāti sarvamāpūritaṃ jagat /",
  "GP12kurmp2_u:5422": "sarvameva tadarcirbhiḥ pūrṇaṃ jājvalyate punaḥ // KūrmP_2,43.24 //",
  "GP12kurmp2_u:5423": "pātāle yāni sattvāni mahodadhigatāni ca /",
  "GP12kurmp2_u:5424": "tatastāni pralīyante bhūmitvamupayānti ca // KūrmP_2,43.25 //",
  "GP12kurmp2_u:5425": "dvīpāṃśca parvatāṃścaiva varṣāṇyatha mahodadhīn /",
  "GP12kurmp2_u:5426": "tān sarvān bhasmasāt kṛtvā saptātmā pāvakaḥ prabhuḥ // KūrmP_2,43.26 //",
  "GP12kurmp2_u:5427": "samudrebhyo nadībhyaśca pātālebhyaśca sarvaśaḥ /",
  "GP12kurmp2_u:5428": "pibannapaḥ samiddho 'gniḥ pṛthivīmāśrito jvalan // KūrmP_2,43.27 //",
  "GP12kurmp2_u:5429": "tataḥ saṃvartakaḥ śailānatikramya mahāṃstathā /",
  "GP12kurmp2_u:5430": "lokān dahati dīptātmā rudratejovijṝmbhitaḥ // KūrmP_2,43.28 //",
  "GP12kurmp2_u:5431": "sa dagdhvā pṛthivīṃ devo rasātalamaśoṣayat /",
  "GP12kurmp2_u:5432": "adhastāt pṛthivīṃ dagdhvā divamūrdhvaṃ dahiṣyati // KūrmP_2,43.29 //",
  "GP12kurmp2_u:5433": "yojanānāṃ śatānīha sahasrāṇyayutāni ca /",
  "GP12kurmp2_u:5434": "uttiṣṭhanti śikhāstasya vahneḥ saṃvartakasya tu // KūrmP_2,43.30 //",
  "GP12kurmp2_u:5435": "gandharvāṃśca piśācāṃśca sayakṣoragarākṣasān /",
  "GP12kurmp2_u:5436": "tadā dahatyasau dīptaḥ kālarudrapracoditaḥ // KūrmP_2,43.31 //",
  "GP12kurmp2_u:5437": "bhūrlokaṃ ca bhuvarlokaṃ svarlokaṃ ca tathā mahaḥ /",
  "GP12kurmp2_u:5438": "dahedaśeṣaṃ kālāgniḥ kālo viśvatanuḥ svayam // KūrmP_2,43.32 //",
  "GP12kurmp2_u:5439": "vyāpteṣveteṣu lokeṣu tiryagūrdhvamathāgninā /",
  "GP12kurmp2_u:5440": "tat tejaḥ samanuprāpya kṛtsnaṃ jagadidaṃ śanaiḥ /",
  "GP12kurmp2_u:5441": "ayoguḍanibhaṃ sarvaṃ tadā caikaṃ prakāśate // KūrmP_2,43.33 //",
  "GP12kurmp2_u:5442": "tato gajakulonnādāstaḍidbhiḥ samalaṅkṛtāḥ /",
  "GP12kurmp2_u:5443": "uttiṣṭhanti tadā vyomni ghorāḥ saṃvartakā ghanāḥ // KūrmP_2,43.34 //",
  "GP12kurmp2_u:5444": "kecinnīlotpalaśyāmāḥ kecit kumudasannibhāḥ /",
  "GP12kurmp2_u:5445": "dhūmravarṇāstathā kecit kecit pītāḥ payodharāḥ // KūrmP_2,43.35 //",
  "GP12kurmp2_u:5446": "kecid rāsabhavarṇāstu lākṣārasanibhāstathā /",
  "GP12kurmp2_u:5447": "śaṅkhakundanibhāścānye jātyañjananibhāḥ pare // KūrmP_2,43.36 //",
  "GP12kurmp2_u:5448": "manaḥ śilābhāstvanye ca kapotasadṛśāḥ pare /",
  "GP12kurmp2_u:5449": "indragopanibhāḥ keciddharitālanibhāstathā /",
  "GP12kurmp2_u:5450": "indracāpanibhāḥ keciduttiṣṭhanti ghanā divi // KūrmP_2,43.37 //",
  "GP12kurmp2_u:5451": "kecit parvatasaṃkāśāḥ kecid gajakulopamāḥ /",
  "GP12kurmp2_u:5452": "kūṭāṅgāranibhāścānye kecinmīnakulodvahāḥ /",
  "GP12kurmp2_u:5453": "bahūrūpā ghorūpā ghorasvaraninādinaḥ // KūrmP_2,43.38 //",
  "GP12kurmp2_u:5454": "tadā jaladharāḥ sarve pūrayanti nabhaḥ sthalam /",
  "GP12kurmp2_u:5455": "tataste jaladā ghorā rāviṇo bhāskarātmajāḥ /",
  "GP12kurmp2_u:5456": "saptadhā saṃvṛtātmānastamagniṃ śamayantyuta // KūrmP_2,43.39 //",
  "GP12kurmp2_u:5457": "tataste jaladā varṣaṃ muñcantīha mahaughavat /",
  "GP12kurmp2_u:5458": "sughoramaśivaṃ sarvaṃ nāśayanti ca pāvakam // KūrmP_2,43.40 //",
  "GP12kurmp2_u:5459": "pravṛṣṭe ca tadātyarthamambhasā pūryate jagat /",
  "GP12kurmp2_u:5460": "adbhistejobhibhūtatvāt tadāgniḥ praviśatyapaḥ // KūrmP_2,43.41 //",
  "GP12kurmp2_u:5461": "naṣṭe cāgnau varṣaśataiḥ payodāḥ kṣayasaṃbhavāḥ /",
  "GP12kurmp2_u:5462": "plāvayanto 'tha bhuvanaṃ mahājalaparistravaiḥ // KūrmP_2,43.42 //",
  "GP12kurmp2_u:5463": "dhārābhiḥ pūrayantīdaṃ codyamānāḥ svayaṃbhuvā /",
  "GP12kurmp2_u:5464": "atyantasalilaughaiśca velā iva mahodadhiḥ // KūrmP_2,43.43 //",
  "GP12kurmp2_u:5465": "sādridvīpā tathā pṛthvī jalaiḥ saṃcchādyate śanaiḥ /",
  "GP12kurmp2_u:5466": "ādityaraśmibhiḥ pītaṃ jalamabhreṣu tiṣṭhati /",
  "GP12kurmp2_u:5467": "punaḥ patati tad bhūmau pūryante tena cārṇavāḥ // KūrmP_2,43.44 //",
  "GP12kurmp2_u:5468": "tataḥ samudrāḥ svāṃ velāmatikrāntāstu kṛtsnaśaḥ /",
  "GP12kurmp2_u:5469": "parvatāśca vilīyante mahī cāpsu nimajjati // KūrmP_2,43.45 //",
  "GP12kurmp2_u:5470": "tasminnekārṇave ghore naṣṭe sthāvarajaṅgame /",
  "GP12kurmp2_u:5471": "yoganindrāṃ samāsthāya śete devaḥ prajāpatiḥ // KūrmP_2,43.46 //",
  "GP12kurmp2_u:5472": "caturyugasahasrāntaṃ kalpamāhurmaharṣayaḥ /",
  "GP12kurmp2_u:5473": "vārāho vartate kalpo yasya vistāra īritaḥ // KūrmP_2,43.47 //",
  "GP12kurmp2_u:5474": "asaṃkhyātāstathā kalpā brahmaviṣṇuśivātmakāḥ /",
  "GP12kurmp2_u:5475": "kathitā hi purāṇeṣu munibhiḥ kālacintakaiḥ // KūrmP_2,43.48 //",
  "GP12kurmp2_u:5476": "sāttvikeṣvatha kalpeṣu māhātmyamadhikaṃ hareḥ /",
  "GP12kurmp2_u:5477": "tāmaseṣu harasyoktaṃ rājaseṣu prajāpateḥ // KūrmP_2,43.49 //",
  "GP12kurmp2_u:5478": "yo 'yaṃ pravartate kalpo vārāhaḥ sāttviko mataḥ /",
  "GP12kurmp2_u:5479": "anye ca sāttvikāḥ kalpā mama teṣu parigrahaḥ // KūrmP_2,43.50 //",
  "GP12kurmp2_u:5480": "dhyānaṃ tapastathā jñānaṃ labdhvā teṣveva yoginaḥ /",
  "GP12kurmp2_u:5481": "ārādhya giriśaṃ māṃ ca yānti tat paramaṃ padam // KūrmP_2,43.51 //",
  "GP12kurmp2_u:5482": "so 'haṃ sattvaṃ samāsthāya māyī māyāmayīṃ svayam /",
  "GP12kurmp2_u:5483": "ekārṇave jagatyasmin yoganidrāṃ vrajāmi tu // KūrmP_2,43.52 //",
  "GP12kurmp2_u:5484": "māṃ paśyanti mahātmānaḥ suptaṃ kālaṃ maharṣayaḥ /",
  "GP12kurmp2_u:5485": "janaloke vartamānāstapasā yogacakṣuṣā // KūrmP_2,43.53 //",
  "GP12kurmp2_u:5486": "ahaṃ purāṇapuruṣo bhūrbhuvaḥ prabhavo vibhuḥ /",
  "GP12kurmp2_u:5487": "sahasracaraṇaḥ śrīmān sahasrāṃśuḥ sahasradṛk // KūrmP_2,43.54 //",
  "GP12kurmp2_u:5488": "mantro 'gnirbrāhmiṇā gāvaḥ kuśāśca samidho hyaham /",
  "GP12kurmp2_u:5489": "prokṣaṇī ca śruvaścaiva somo ghṛtamathāsmyaham // KūrmP_2,43.55 //",
  "GP12kurmp2_u:5490": "saṃvartako mahānātmā pavitraṃ paramaṃ yaśaḥ /",
  "GP12kurmp2_u:5491": "vedo vedyaṃ prabhurgoptā gopatirbrahmaṇo mukham // KūrmP_2,43.56 //",
  "GP12kurmp2_u:5492": "anantastārako yogī gatirgatimatāṃ varaḥ /",
  "GP12kurmp2_u:5493": "haṃsaḥ prāṇo 'tha kapilo viśvamūrtiḥ sanātanaḥ // KūrmP_2,43.57 //",
  "GP12kurmp2_u:5494": "kṣetrajñaḥ prakṛtiḥ kālo jagadbījamathāmṛtam /",
  "GP12kurmp2_u:5495": "mātā pitā mahādevo matto hyanyanna vidyate // KūrmP_2,43.58 //",
  "GP12kurmp2_u:5496": "ādityavarṇo bhuvanasya goptā",
  "GP12kurmp2_u:5497": "nārāyaṇaḥ puruṣo yogamūrtiḥ /",
  "GP12kurmp2_u:5498": "māṃ paśyanti yatayo yoganiṣṭhā",
  "GP12kurmp2_u:5499": "jñātvātmānamamṛtatvaṃ vrajanti // KūrmP_2,43.59 //",
  "GP12kurmp2_u:5500": "iti śrīkūrmapurāṇe ṣaṭsāhastryāṃ saṃhitāyāmuparivibhāge tricatvāriṃśo 'dhyāyaḥ",
  "GP12kurmp2_u:5501": "_____________________________________________________________",
  "GP12kurmp2_u:5502": "kūrma uvāca",
  "GP12kurmp2_u:5503": "ataḥ paraṃ pravakṣyāmi pratisargamanuttamam /",
  "GP12kurmp2_u:5504": "prākṛtaṃ hi samāsena śṛṇudhvaṃ gadato mama // KūrmP_2,44.1 //",
  "GP12kurmp2_u:5505": "gate parārdhadvitaye kālo lokaprakālanaḥ /",
  "GP12kurmp2_u:5506": "kālāgnirbhasmasāt kartuṃ karoti nikilaṃ matim // KūrmP_2,44.2 //",
  "GP12kurmp2_u:5507": "svātmanyātmānamāveśya bhūtvā devo maheśvaraḥ /",
  "GP12kurmp2_u:5508": "dahedaśeṣaṃ brahmāṇḍaṃ sadevāsuramānuṣam // KūrmP_2,44.3 //",
  "GP12kurmp2_u:5509": "tamāviśya mahādevo bhagavānnīlalohitaḥ /",
  "GP12kurmp2_u:5510": "karoti lokasaṃhāraṃ bhīṣaṇaṃ rūpamāśritaḥ // KūrmP_2,44.4 //",
  "GP12kurmp2_u:5511": "praviśya maṇḍalaṃ sauraṃ kṛtvāsau bahudhā punaḥ /",
  "GP12kurmp2_u:5512": "nirdahatyakhilaṃ lokaṃ saptasaptisvarūpadhṛk // KūrmP_2,44.5 //",
  "GP12kurmp2_u:5513": "sa dagdhvā sakalaṃ sattvamastraṃ brahmaśiro mahat /",
  "GP12kurmp2_u:5514": "devatānāṃ śarīreṣu kṣipatyakhiladāhakam // KūrmP_2,44.6 //",
  "GP12kurmp2_u:5515": "dagdheṣvaśeṣadeveṣu devī girivarātmajā /",
  "GP12kurmp2_u:5516": "ekāsā sākṣiṇī śaṃbhostiṣṭhate vaidikī śrutiḥ // KūrmP_2,44.7 //",
  "GP12kurmp2_u:5517": "śiraḥ kapālairdevānāṃ kṛtastragvarabhūṣaṇaḥ /",
  "GP12kurmp2_u:5518": "ādityacandrādigaṇaiḥ pūrayan vyomamaṇḍalam // KūrmP_2,44.8 //",
  "GP12kurmp2_u:5519": "sahasranayano devaḥ sahasrākṛtiriśvaraḥ /",
  "GP12kurmp2_u:5520": "sahasrahastacaraṇaḥ sahasrārcirmahābhujaḥ // KūrmP_2,44.9 //",
  "GP12kurmp2_u:5521": "daṃṣṭrākarālavadanaḥ pradīptānalalocanaḥ /",
  "GP12kurmp2_u:5522": "triśūlī kṛttivasano yogamaiśvaramāsthitaḥ // KūrmP_2,44.10 //",
  "GP12kurmp2_u:5523": "pītvā tatparamānandaṃ prabhūtamamṛtaṃ svayam /",
  "GP12kurmp2_u:5524": "karoti tāṇḍavaṃ devīmālokya parameśvaraḥ // KūrmP_2,44.11 //",
  "GP12kurmp2_u:5525": "pītvā nṛttāmṛtaṃ devī bhartuḥ paramamaṅgalā /",
  "GP12kurmp2_u:5526": "yogamāsthāya devasya dehamāyāti śūlinaḥ // KūrmP_2,44.12 //",
  "GP12kurmp2_u:5527": "saṃtyaktvā tāṇḍavarasaṃ svecchayaiva pinākadhṛk /",
  "GP12kurmp2_u:5528": "jyotiḥ svabhāvaṃ bhagavān dagdhvā brahmāṇḍamaṇḍalam // KūrmP_2,44.13 //",
  "GP12kurmp2_u:5529": "saṃsthiteṣvatha deveṣu brahmaviṣṇupinākiṣu /",
  "GP12kurmp2_u:5530": "guṇairaśeṣaiḥ pṛthivīvilayaṃ yāti vāriṣu // KūrmP_2,44.14 //",
  "GP12kurmp2_u:5531": "sa vāritattvaṃ saguṇaṃ grasate havyavāhanaḥ /",
  "GP12kurmp2_u:5532": "tejastu guṇasaṃyuktaṃ vāyau saṃyāti saṃkṣayam // KūrmP_2,44.15 //",
  "GP12kurmp2_u:5533": "ākāśe saguṇo vāyuḥ pralayaṃ yāti viśvabhṛt /",
  "GP12kurmp2_u:5534": "bhūtādau ca tathākāśaṃ līyate guṇasaṃyutam // KūrmP_2,44.16 //",
  "GP12kurmp2_u:5535": "indriyāṇi ca sarvāṇi taijase yānti saṃkṣayam /",
  "GP12kurmp2_u:5536": "vaikārike devagaṇāḥ pralaṃya yānti sattamāḥ // KūrmP_2,44.17 //",
  "GP12kurmp2_u:5537": "vaikārikastaijasaśca bhūtādiśceti sattamāḥ /",
  "GP12kurmp2_u:5538": "trividho 'yamahaṅkāro mahati pralaṃya vrajet // KūrmP_2,44.18 //",
  "GP12kurmp2_u:5539": "mahāntamebhiḥ sahitaṃ brahmāṇamatitejasam /",
  "GP12kurmp2_u:5540": "avyaktaṃ jagato yoniḥ saṃharedekamavyayam // KūrmP_2,44.19 //",
  "GP12kurmp2_u:5541": "evaṃ saṃhṛtya bhūtāni tattvāni ca maheśvaraḥ /",
  "GP12kurmp2_u:5542": "viyojayati cānyonyaṃ pradhānaṃ puruṣaṃ param // KūrmP_2,44.20 //",
  "GP12kurmp2_u:5543": "pradhānapuṃsorajayoreṣa saṃhāra īritaḥ /",
  "GP12kurmp2_u:5544": "maheśvarecchājanito na svayaṃ vidyate layaḥ // KūrmP_2,44.21 //",
  "GP12kurmp2_u:5545": "guṇasāmyaṃ tadavyaktaṃ prakṛtiḥ parigīyate /",
  "GP12kurmp2_u:5546": "pradhānaṃ jagato yonirmāyātattvamacetanam // KūrmP_2,44.22 //",
  "GP12kurmp2_u:5547": "kūṭasthaścinmayo hyātmā kevalaḥ pañcaviṃśakaḥ /",
  "GP12kurmp2_u:5548": "gīyate munibhiḥ sākṣī mahānekaḥ pitāmahaḥ // KūrmP_2,44.23 //",
  "GP12kurmp2_u:5549": "evaṃ saṃhārakaraṇī śaktirmāheśvarī dhruvā /",
  "GP12kurmp2_u:5550": "pradhānādyaṃ viśeṣāntaṃ dahed rudra iti śrutiḥ // KūrmP_2,44.24 //",
  "GP12kurmp2_u:5551": "yogināmatha sarveṣāṃ jñānavinyastacetasām /",
  "GP12kurmp2_u:5552": "ātyantikaṃ caiva layaṃ vidadhātīha śaṅkaraḥ // KūrmP_2,44.25 //",
  "GP12kurmp2_u:5553": "ityeṣa bhagavān rudraḥ saṃhāraṃ kurute vaśī /",
  "GP12kurmp2_u:5554": "sthāpikā mohanī śaktirnārāyaṇa iti śrutiḥ // KūrmP_2,44.26 //",
  "GP12kurmp2_u:5555": "hiraṇyagarbhā bhagavān jagat sadasadātmakam /",
  "GP12kurmp2_u:5556": "sṛjedaśeṣaṃ prakṛtestanmayaḥ pañcaviṃśakaḥ // KūrmP_2,44.27 //",
  "GP12kurmp2_u:5557": "sarvajñāḥ sarvagāḥ śāntāḥ svātmanyevavyavasthitāḥ /",
  "GP12kurmp2_u:5558": "śaktayo brahmaviṇvīśā bhuktimuktiphalapradāḥ // KūrmP_2,44.28 //",
  "GP12kurmp2_u:5559": "sarveśvarāḥ sarvavandyāḥ śāśvatānantabhoginaḥ /",
  "GP12kurmp2_u:5560": "ekamevākṣaraṃ tattvaṃ puṃpradhāneśvarātmakam // KūrmP_2,44.29 //",
  "GP12kurmp2_u:5561": "anyāśca śaktayo divyāḥ santi tatra sahasraśaḥ /",
  "GP12kurmp2_u:5562": "ijyante vividhairyajñaiḥ śakrādityādayo 'marāḥ // KūrmP_2,44.30 //",
  "GP12kurmp2_u:5563": "ekaikasya sahasrāṇi dehānāṃ vai śatāni ca /",
  "GP12kurmp2_u:5564": "kathyante caiva māhātmyācchaktirekaiva nirguṇāḥ // KūrmP_2,44.31 //",
  "GP12kurmp2_u:5565": "tāṃ tāṃ śaktiṃ samādhāya svayaṃ devo maheśvaraḥ /",
  "GP12kurmp2_u:5566": "karoti dehān vividhān grasate caiva līlayā // KūrmP_2,44.32 //",
  "GP12kurmp2_u:5567": "ijyate sarvayajñeṣu brāhmaṇairvedavādibhiḥ /",
  "GP12kurmp2_u:5568": "sarvakāmaprado rudra ityeṣā vaidikī śrutiḥ // KūrmP_2,44.33 //",
  "GP12kurmp2_u:5569": "sarvāsāmeva śaktīnāṃ brahmaviṣṇumaheśvarāḥ /",
  "GP12kurmp2_u:5570": "prādhānyena smṛtā devāḥ śaktayaḥ paramātmanaḥ // KūrmP_2,44.34 //",
  "GP12kurmp2_u:5571": "ādyaḥ parastād bhagavān paramātmā sanātanaḥ /",
  "GP12kurmp2_u:5572": "gīyate sarvaśaktyātmā śūlapāṇirmaheśvaraḥ // KūrmP_2,44.35 //",
  "GP12kurmp2_u:5573": "enameke vadantyagniṃ nārāyaṇamathāpare /",
  "GP12kurmp2_u:5574": "indrameke pare viśvān brahmāṇamapare jaguḥ // KūrmP_2,44.36 //",
  "GP12kurmp2_u:5575": "brahmaviṣṇavagnivaruṇāḥ sarve devāstatharṣayaḥ /",
  "GP12kurmp2_u:5576": "ekasyaivātha rudrasya bhedāste parikīrtitāḥ // KūrmP_2,44.37 //",
  "GP12kurmp2_u:5577": "yaṃ yaṃ bhedaṃ samāśritya yajanti parameśvaram /",
  "GP12kurmp2_u:5578": "tat tad rūpaṃ samāsthāya pradadāti phalaṃ śivaḥ // KūrmP_2,44.38 //",
  "GP12kurmp2_u:5579": "tasmādekataraṃ bhedaṃ samāśrityāpi śāśvatam /",
  "GP12kurmp2_u:5580": "ārādhayanmahādevaṃ yāti tatparamaṃ padam // KūrmP_2,44.39 //",
  "GP12kurmp2_u:5581": "kintu devaṃ mahādevaṃ sarvaśaktiṃ sanātanam /",
  "GP12kurmp2_u:5582": "ārādhayed vai giriśaṃ saguṇaṃ vātha nirguṇam // KūrmP_2,44.40 //",
  "GP12kurmp2_u:5583": "mayā prokto hi bhavatāṃ yogaḥ prāgeva nirguṇaḥ /",
  "GP12kurmp2_u:5584": "ārurukṣustu saguṇaṃ pūjayet parameśvaram // KūrmP_2,44.41 //",
  "GP12kurmp2_u:5585": "pinākinaṃ trinayanaṃ jaṭilaṃ kṛttivāsasam /",
  "GP12kurmp2_u:5586": "padmāsanasthaṃ rukmābhaṃ cintayed vaidikī śrutiḥ // KūrmP_2,44.42 //",
  "GP12kurmp2_u:5587": "eṣa yogaḥ samuddiṣṭaḥ sabījo munisattamāḥ /",
  "GP12kurmp2_u:5588": "tasmāt sarvān parityajya devān brahmapurogamān /",
  "GP12kurmp2_u:5589": "ārādhayed virūpākṣamādimadhyāntasaṃsthitam // KūrmP_2,44.43 //",
  "GP12kurmp2_u:5590": "bhaktiyogasamāyuktaḥ svadharmanirataḥ śuciḥ /",
  "GP12kurmp2_u:5591": "tādṛśaṃ rūpamāsthāya samāyātyantikaṃ śivam // KūrmP_2,44.44 //",
  "GP12kurmp2_u:5592": "eṣa yogaḥ samuddiṣṭaḥ sabījo 'tyantabhāvane /",
  "GP12kurmp2_u:5593": "yathāvidhi prakurvāṇaḥ prāpnuyādaiśvaraṃ padam // KūrmP_2,44.45 //",
  "GP12kurmp2_u:5594": "atrāpyaśakto 'tha haraṃ viṣṇuṃ bahmāṇamarcayet /",
  "GP12kurmp2_u:5595": "atha cedasamarthaḥ syāt tatrāpi munipuṅgavāḥ /",
  "GP12kurmp2_u:5596": "tato vāyvagniśakrādīn pūjayed bhaktisaṃyutaḥ // KūrmP_2,44.46 //",
  "GP12kurmp2_u:5597": "ye cānye bhāvane śuddhe prāgukte bhavatāmiha /",
  "GP12kurmp2_u:5598": "athāpi kathito yogo nirbojaśca sabījakaḥ // KūrmP_2,44.47 //",
  "GP12kurmp2_u:5599": "jñānaṃ taduktaṃ nirbojaṃ pūrvaṃ hi bhavatāṃ mayā /",
  "GP12kurmp2_u:5600": "viṣṇuṃ rudraṃ virañciṃ ca sabījaṃ bhāvayed budhaḥ /",
  "GP12kurmp2_u:5601": "sathavāgnyādikān devāṃstatparaḥ saṃyatendriyaḥ // KūrmP_2,44.48 //",
  "GP12kurmp2_u:5602": "pūjayet puruṣaṃ viṣṇuṃ caturmūrtidharaṃ harim /",
  "GP12kurmp2_u:5603": "anādinidhanaṃ devaṃ vāsudevaṃ sanātanam // KūrmP_2,44.49 //",
  "GP12kurmp2_u:5604": "nārāyaṇaṃ jagadyonimākāśaṃ paramaṃ padam /",
  "GP12kurmp2_u:5605": "talliṅgadhārī niyataṃ tadbhaktastadapāśrayaḥ /",
  "GP12kurmp2_u:5606": "eṣa eva vidhirbrāhme bhāvane cāntike mataḥ // KūrmP_2,44.50 //",
  "GP12kurmp2_u:5607": "ityetat kathitaṃ jñānaṃ bhāvanāsaṃśrayaṃ param /",
  "GP12kurmp2_u:5608": "indradyumnāya munaye kathitaṃ yanmayā purā // KūrmP_2,44.51 //",
  "GP12kurmp2_u:5609": "avyaktātmakamevedaṃ cetanācetanaṃ jagat /",
  "GP12kurmp2_u:5610": "tadīśvaraḥ paraṃ brahma tasmād brahmamayaṃ jagat // KūrmP_2,44.52 //",
  "GP12kurmp2_u:5611": "sūta uvāca",
  "GP12kurmp2_u:5612": "etāvaduktvā bhagavān virarāma janārdanaḥ /",
  "GP12kurmp2_u:5613": "tuṣṭuvurmunayo viṣṇuṃ śakreṇa saha mādhavam // KūrmP_2,44.53 //",
  "GP12kurmp2_u:5614": "munaya ūcuḥ",
  "GP12kurmp2_u:5615": "namaste kūrmarūpāya viṣṇave paramātmane /",
  "GP12kurmp2_u:5616": "nārāyaṇāya viśvāya vāsudevāya te namaḥ // KūrmP_2,44.54 //",
  "GP12kurmp2_u:5617": "namo namaste kṛṣṇāya govindāya namo namaḥ /",
  "GP12kurmp2_u:5618": "mādhavāya namastubhyaṃ namo yajñeśvarāya ca // KūrmP_2,44.55 //",
  "GP12kurmp2_u:5619": "sahasraśirase tubhyaṃ sahasrākṣāya te namaḥ /",
  "GP12kurmp2_u:5620": "namaḥ sahasrahastāya sahasracaraṇāya ca // KūrmP_2,44.56 //",
  "GP12kurmp2_u:5621": "oṃ namo jñānarūpāya paramātmasvarūpiṇe /",
  "GP12kurmp2_u:5622": "ānandāya namastubhyaṃ māyātītāya te namaḥ // KūrmP_2,44.57 //",
  "GP12kurmp2_u:5623": "namo gūḍhaśarīrāya nirguṇāya namo 'stu te /",
  "GP12kurmp2_u:5624": "puruṣāya purāṇāya sattāmātrasvarūpiṇe // KūrmP_2,44.58 //",
  "GP12kurmp2_u:5625": "namaḥ sāṃkhyāya yogāya kevalāya namo 'stu te /",
  "GP12kurmp2_u:5626": "dharmajñānādhigamyāya niṣkalāya namo namaḥ // KūrmP_2,44.59 //",
  "GP12kurmp2_u:5627": "namostu vyomatattvāya mahāyogeśvarāya ca /",
  "GP12kurmp2_u:5628": "parāvarāṇāṃ prabhave vedavedyāya te namaḥ // KūrmP_2,44.60 //",
  "GP12kurmp2_u:5629": "namo buddhāya śuddhāya namo yuktāya hetave /",
  "GP12kurmp2_u:5630": "namo namo namastubhyaṃ māyine vedhase namaḥ // KūrmP_2,44.61 //",
  "GP12kurmp2_u:5631": "namo 'stu te varāhāya nārasiṃhāya te namaḥ /",
  "GP12kurmp2_u:5632": "vāmanāya namastubhyaṃ hṛṣīkeśāya te namaḥ // KūrmP_2,44.62 //",
  "GP12kurmp2_u:5633": "namo 'stu kālarudrāya kālarūpāya te namaḥ /",
  "GP12kurmp2_u:5634": "svargāpavargadātre ca namo 'pratihatātmane // KūrmP_2,44.63 //",
  "GP12kurmp2_u:5635": "namo yogādhigamyāya yogine yogadāyine /",
  "GP12kurmp2_u:5636": "devānāṃ pataye tubhyaṃ devārtiśamanāya te // KūrmP_2,44.64 //",
  "GP12kurmp2_u:5637": "bhagavaṃstvatprasādena sarvasaṃsāranāśanam /",
  "GP12kurmp2_u:5638": "asmābhirviditaṃ jñānaṃ yajjñātvāmṛtamaśnute // KūrmP_2,44.65 //",
  "GP12kurmp2_u:5639": "śrutāstu vividhā dharmā vaṃśā manvantarāṇi ca /",
  "GP12kurmp2_u:5640": "sargaśca pratisargaśca brahmāṇyasyāsya vistaraḥ // KūrmP_2,44.66 //",
  "GP12kurmp2_u:5641": "tvaṃ hi sarvajagatsākṣī viśvo nārāyaṇaḥ paraḥ /",
  "GP12kurmp2_u:5642": "trātumarhasyanantātmaṃstvameva śaraṇaṃ gatiḥ // KūrmP_2,44.67 //",
  "GP12kurmp2_u:5643": "sūta uvāca",
  "GP12kurmp2_u:5644": "etad vaḥ kathitaṃ viprā yogamokṣapradāyakam /",
  "GP12kurmp2_u:5645": "kaurmaṃ purāṇamakhilaṃ yajjagāda gadādharaḥ // KūrmP_2,44.68 //",
  "GP12kurmp2_u:5646": "asmin purāṇe lakṣmyāstu saṃbhavaḥ kathitaḥ purā /",
  "GP12kurmp2_u:5647": "mohāyāśeṣabhūtānāṃ vāsudevena yojanam // KūrmP_2,44.69 //",
  "GP12kurmp2_u:5648": "prajāpatīnāṃ sargastu varṇadharmāśca vṛttayaḥ /",
  "GP12kurmp2_u:5649": "dharmārthakāmamokṣāṇāṃ yathāvallakṣaṇaṃ śubham // KūrmP_2,44.70 //",
  "GP12kurmp2_u:5650": "pitāmahasya viṣṇośca maheśasya ca dhīmataḥ /",
  "GP12kurmp2_u:5651": "ekatvaṃ ca pṛthaktvaṃ ca viśeṣaścopavarṇitaḥ // KūrmP_2,44.71 //",
  "GP12kurmp2_u:5652": "bhaktānāṃ lakṣaṇaṃ proktaṃ samācāraśca śobhanaḥ /",
  "GP12kurmp2_u:5653": "varṇāśramāṇāṃ kathitaṃ yathāvadiha lakṣaṇam // KūrmP_2,44.72 //",
  "GP12kurmp2_u:5654": "ādisargastataḥ paścādaṇḍāvaraṇasaptakam /",
  "GP12kurmp2_u:5655": "hiraṇyagarbhasargaśca kīrtito munipuṅgavāḥ // KūrmP_2,44.73 //",
  "GP12kurmp2_u:5656": "kālasaṃkhyāprakathanaṃ māhātmyaṃ ceśvarasya ca /",
  "GP12kurmp2_u:5657": "brahmaṇaḥ śayanaṃ cāpsu nāmanirvacanaṃ tathā // KūrmP_2,44.74 //",
  "GP12kurmp2_u:5658": "varāhavapuṣā bhūyo bhūmeruddharaṇaṃ punaḥ /",
  "GP12kurmp2_u:5659": "mukhyādisargakathanaṃ munisargastathāparaḥ // KūrmP_2,44.75 //",
  "GP12kurmp2_u:5660": "vyākhyato rudrasargaśca ṛṣisargaśca tāpasaḥ /",
  "GP12kurmp2_u:5661": "dharmasya ca prajāsargastāmasāt pūrvameva tu // KūrmP_2,44.76 //",
  "GP12kurmp2_u:5662": "brahmaviṣṇuvivādaḥ syādantardehapraveśanam /",
  "GP12kurmp2_u:5663": "padmodbhavatvaṃ devasya mohastasya ca dhīmataḥ // KūrmP_2,44.77 //",
  "GP12kurmp2_u:5664": "darśanaṃ ca maheśasya māhātmyaṃ viṣṇuneritam /",
  "GP12kurmp2_u:5665": "divyadṛṣṭipradānaṃ ca brahmaṇaḥ parameṣṭhinaḥ // KūrmP_2,44.78 //",
  "GP12kurmp2_u:5666": "saṃstavo devadevasya brahmaṇā parameṣṭhinā /",
  "GP12kurmp2_u:5667": "prasādo giriśasyātha varadānaṃ tathaiva ca // KūrmP_2,44.79 //",
  "GP12kurmp2_u:5668": "saṃvādo viṣṇunā sārdhaṃ śaṅkarasya mahātmanaḥ /",
  "GP12kurmp2_u:5669": "varadānaṃ tathāpūrvamantardhānaṃ pinākinaḥ // KūrmP_2,44.80 //",
  "GP12kurmp2_u:5670": "vadhaśca kathito viprā madhukaiṭabhayoḥ purā /",
  "GP12kurmp2_u:5671": "avatāro 'tha devasya brahmaṇo nābhipaṅkajāt // KūrmP_2,44.81 //",
  "GP12kurmp2_u:5672": "ekībhāvaśca devasya viṣṇunā kathitastataḥ /",
  "GP12kurmp2_u:5673": "vimoho brahmaṇaścātha saṃjñālābho harestataḥ // KūrmP_2,44.82 //",
  "GP12kurmp2_u:5674": "tapaścaraṇamākhyātaṃ devadevasya dhīmataḥ /",
  "GP12kurmp2_u:5675": "prādurbhāvo maheśasya lalāṭāt kathitastataḥ // KūrmP_2,44.83 //",
  "GP12kurmp2_u:5676": "rudrāṇāṃ kathitā sṛṣṭirbrahmaṇaḥ pratiṣedhanam /",
  "GP12kurmp2_u:5677": "bhūtiśca devadevasya varadānopadeśakau // KūrmP_2,44.84 //",
  "GP12kurmp2_u:5678": "antardhānaṃ ca rudrasya tapaścaryāṇḍajasya ca /",
  "GP12kurmp2_u:5679": "darśanaṃ devadevasya naranārīśarīratā // KūrmP_2,44.85 //",
  "GP12kurmp2_u:5680": "devyā vibhāgakathanaṃ devadevāt pinākinaḥ /",
  "GP12kurmp2_u:5681": "devyāstu paścāt kathitaṃ dakṣaputrītvameva ca // KūrmP_2,44.86 //",
  "GP12kurmp2_u:5682": "himavadduhitṛtvaṃ ca devyā māhātmyameva ca /",
  "GP12kurmp2_u:5683": "darśanaṃ divyarūpasya vaiśvarūpasya darśanam // KūrmP_2,44.87 //",
  "GP12kurmp2_u:5684": "nāmnāṃ sahasraṃ kathitaṃ pitrā himavatā svayam /",
  "GP12kurmp2_u:5685": "upadeśo mahādevyā varadānaṃ tathaiva ca // KūrmP_2,44.88 //",
  "GP12kurmp2_u:5686": "bhṛgvādīnāṃ prajāsargo rājñāṃ vaṃśasya vistaraḥ /",
  "GP12kurmp2_u:5687": "prācetasatvaṃ dakṣasya dakṣayajñavimardanam // KūrmP_2,44.89 //",
  "GP12kurmp2_u:5688": "dadhīcasya ca dakṣasya vivādaḥ kathitastadā /",
  "GP12kurmp2_u:5689": "tataśca śāpaḥ kathito munīnāṃ munipuṅgavāḥ // KūrmP_2,44.90 //",
  "GP12kurmp2_u:5690": "rudrāgatiḥ prasādaśca antardhānaṃ pinākinaḥ /",
  "GP12kurmp2_u:5691": "pitāmahasyopadeśaḥ kīrtyate rakṣaṇāya tu // KūrmP_2,44.91 //",
  "GP12kurmp2_u:5692": "dakṣasya ca prajāsargaḥ kaśyapasya mahātmanaḥ /",
  "GP12kurmp2_u:5693": "hiraṇyakaśipornāśo hiraṇyākṣavadhastathā // KūrmP_2,44.92 //",
  "GP12kurmp2_u:5694": "tataśca śāpaḥ kathito devadāruvanaukasām /",
  "GP12kurmp2_u:5695": "nigrahaścāndhakasyātha gāṇapatyamanuttamam // KūrmP_2,44.93 //",
  "GP12kurmp2_u:5696": "prahrādanigrahaścātha baleḥ saṃyamanaṃ tataḥ /",
  "GP12kurmp2_u:5697": "bāṇasya nigrahaścātha prasādastasya śūlinaḥ // KūrmP_2,44.94 //",
  "GP12kurmp2_u:5698": "ṛṣīṇāṃ vaṃśavistāro rājñāṃ vaṃśāḥ prakīrtitāḥ /",
  "GP12kurmp2_u:5699": "vasudevāt tato viṣṇorutpattiḥ svecchayā hareḥ // KūrmP_2,44.95 //",
  "GP12kurmp2_u:5700": "darśanaṃ copamanyorvai tapaścaraṇameva ca /",
  "GP12kurmp2_u:5701": "varalābho mahādevaṃ dṛṣṭvā sāmbaṃ trilocanam // KūrmP_2,44.96 //",
  "GP12kurmp2_u:5702": "kailāsagamanaṃ cātha nivāsastatra śārṅgiṇaḥ /",
  "GP12kurmp2_u:5703": "tataśca kathyate bhītirdvārivatyā nivāsinām // KūrmP_2,44.97 //",
  "GP12kurmp2_u:5704": "rakṣaṇaṃ garuḍenātha jitvā śatrūn mahābalān /",
  "GP12kurmp2_u:5705": "nārādāgamanaṃ caiva yātrā caiva garutmataḥ // KūrmP_2,44.98 //",
  "GP12kurmp2_u:5706": "tataśca kṛṣṇāgamanaṃ munīnāmāgatistataḥ /",
  "GP12kurmp2_u:5707": "naityakaṃ vāsudevasya śivaliṅgārcanaṃ tathā // KūrmP_2,44.99 //",
  "GP12kurmp2_u:5708": "mārkaṇḍeyasya ca muneḥ praśnaḥ proktastataḥ param /",
  "GP12kurmp2_u:5709": "liṅgārcananimittaṃ ca liṅgasyāpi saliṅginaḥ // KūrmP_2,44.100 //",
  "GP12kurmp2_u:5710": "yathātmyakathanaṃ cātha liṅgāvirbhāva eva ca /",
  "GP12kurmp2_u:5711": "brahmaviṣṇostathā madhye kīrtito munipuṅgavāḥ // KūrmP_2,44.101 //",
  "GP12kurmp2_u:5712": "mohastayostu kathito gamanaṃ cordhvato 'pyadhaḥ /",
  "GP12kurmp2_u:5713": "saṃstavo devadevasya prasādaḥ parameṣṭhinaḥ // KūrmP_2,44.102 //",
  "GP12kurmp2_u:5714": "antardhānaṃ ca liṅgasya sāmbotpattistataḥ param /",
  "GP12kurmp2_u:5715": "kīrtitā cāniruddhasya samutpattirdvijottamāḥ // KūrmP_2,44.103 //",
  "GP12kurmp2_u:5716": "kṛṣṇasya gamane buddhirṛṣīṇāmāgatistathā /",
  "GP12kurmp2_u:5717": "anuvaśāsitaṃ ca kṛṣṇena varadānaṃ mahātmanaḥ // KūrmP_2,44.104 //",
  "GP12kurmp2_u:5718": "gamanaṃ caiva kṛṣṇasya pārthasyāpi ca darśanam /",
  "GP12kurmp2_u:5719": "kṛṣṇadvaipāyanasyoktā yugadharmāḥ sanātanāḥ // KūrmP_2,44.105 //",
  "GP12kurmp2_u:5720": "anugraho 'tha pārthasya vārāṇasīgatistataḥ /",
  "GP12kurmp2_u:5721": "pārāśaryasya ca munervyāsasyādbhutakarmaṇaḥ // KūrmP_2,44.106 //",
  "GP12kurmp2_u:5722": "vāraṇasyāśca māhātmyaṃ tīrthānāṃ caiva varṇanam /",
  "GP12kurmp2_u:5723": "tīrthayātrā ca vyāsasya devyāścaivātha darśanam /",
  "GP12kurmp2_u:5724": "udvāsanaṃ ca kathitaṃ varadānaṃ tathaiva ca // KūrmP_2,44.107 //",
  "GP12kurmp2_u:5725": "prayāgasya ca māhātmyaṃ kṣetrāṇāmatha kīrtinam /",
  "GP12kurmp2_u:5726": "phalaṃ ca vipulaṃ viprā mārkaṇḍeyasya nirgamaḥ // KūrmP_2,44.108 //",
  "GP12kurmp2_u:5727": "bhuvanānāṃ svarūpaṃ ca jyotiṣāṃ ca niveśanam /",
  "GP12kurmp2_u:5728": "kīrtyante caiva varṣāṇi nadīnāṃ caiva nirṇayaḥ // KūrmP_2,44.109 //",
  "GP12kurmp2_u:5729": "parvatānāṃ ca kathanaṃ sthānāni ca divaukasām /",
  "GP12kurmp2_u:5730": "dvīpānāṃ pravibhāgaśca śvetadvīpopavarṇanam // KūrmP_2,44.110 //",
  "GP12kurmp2_u:5731": "śayanaṃ keśavasyātha māhātmyaṃ ca mahātmanaḥ /",
  "GP12kurmp2_u:5732": "manvantarāṇāṃ kathanaṃ viṣṇormāhātmyameva ca // KūrmP_2,44.111 //",
  "GP12kurmp2_u:5733": "vedaśākhāpraṇayanaṃ vyāsānāṃ kathanaṃ tataḥ /",
  "GP12kurmp2_u:5734": "avedasya ca vedānāṃ kathanaṃ munipuṅgavāḥ // KūrmP_2,44.112 //",
  "GP12kurmp2_u:5735": "yogeśvarāṇāṃ ca kathā śiṣyāṇāṃ cātha kīrtanam /",
  "GP12kurmp2_u:5736": "gītāśca vividhāguhyā īśvarasyātha kīrtitāḥ // KūrmP_2,44.113 //",
  "GP12kurmp2_u:5737": "varṇāśramāṇāmācārāḥ prāyaścittavidhistataḥ /",
  "GP12kurmp2_u:5738": "kapālitvaṃ ca rudrasya bhikṣācaraṇameva ca // KūrmP_2,44.114 //",
  "GP12kurmp2_u:5739": "pativratāyāścākhyānaṃ tīrthānāṃ ca vinirṇayaḥ /",
  "GP12kurmp2_u:5740": "tathā maṅkaṇakasyātha nigrahaḥ kīrtyate dvijāḥ // KūrmP_2,44.115 //",
  "GP12kurmp2_u:5741": "vadhaśca kathito viprāḥ kālasya ca samāsataḥ /",
  "GP12kurmp2_u:5742": "devadāruvane śaṃbhoḥ praveśo mādhavasya ca // KūrmP_2,44.116 //",
  "GP12kurmp2_u:5743": "darśanaṃ ṣaṭkulīyānāṃ devadevasya dhīmataḥ /",
  "GP12kurmp2_u:5744": "varadānaṃ ca devasya nandine tu prakīrtitam // KūrmP_2,44.117 //",
  "GP12kurmp2_u:5745": "naimittikastu kathitaḥ pratisargastataḥ param /",
  "GP12kurmp2_u:5746": "prākṛtaḥ pralayaścordhvaṃ sabījo yoga eva ca // KūrmP_2,44.118 //",
  "GP12kurmp2_u:5747": "evaṃ jñātvā purāṇasya saṃkṣepaṃ kīrtayet tu yaḥ /",
  "GP12kurmp2_u:5748": "sarvapāpavinirmukto brahmaloke mahīyate // KūrmP_2,44.119 //",
  "GP12kurmp2_u:5749": "evamuktvā śriyaṃ devīmādāya puruṣottamaḥ /",
  "GP12kurmp2_u:5750": "saṃtyajya kūrmasaṃsthānaṃ svasthānaṃ ca jagāma ha // KūrmP_2,44.120 //",
  "GP12kurmp2_u:5751": "devāśca sarve munayaḥ svāni sthānāni bhejire /",
  "GP12kurmp2_u:5752": "praṇamya puruṣaṃ viṣṇuṃ gṛhītvā hyamṛtaṃ dvijāḥ // KūrmP_2,44.121 //",
  "GP12kurmp2_u:5753": "etat purāṇaṃ paramaṃ bhāṣitaṃ kūrmarūpiṇā /",
  "GP12kurmp2_u:5754": "sākṣād devādidenena viṣṇunā viśvayoninā // KūrmP_2,44.122 //",
  "GP12kurmp2_u:5755": "yaḥ paṭhet satataṃ martyo niyamena samāhitaḥ /",
  "GP12kurmp2_u:5756": "sarvapāpavinirmukto brahmaloke mahīyate // KūrmP_2,44.123 //",
  "GP12kurmp2_u:5757": "likhitvā caiva yo dadyād vaiśākhe māsi suvrataḥ /",
  "GP12kurmp2_u:5758": "viprāya vedaviduṣe tasya puṇyaṃ nibodhata // KūrmP_2,44.124 //",
  "GP12kurmp2_u:5759": "sarvapāpavinirmuktaḥ sarvaiśvaryasamanvitaḥ /",
  "GP12kurmp2_u:5760": "bhuktvā ca vipulānsvarge bhogāndivyānsuśobhanān // KūrmP_2,44.125 //",
  "GP12kurmp2_u:5761": "tataḥ svargāt paribhraṣṭo viprāṇāṃ jāyate kule /",
  "GP12kurmp2_u:5762": "pūrvasaṃskāramāhātmyād brahmavidyāmavāpnuyāt // KūrmP_2,44.126 //",
  "GP12kurmp2_u:5763": "paṭhitvādhyāyamevaikaṃ sarvapāpaiḥ pramucyate /",
  "GP12kurmp2_u:5764": "yor'thaṃ vicārayet samyak sa prāpnoti paraṃ padam // KūrmP_2,44.127 //",
  "GP12kurmp2_u:5765": "adhyetavyamidaṃ nityaṃ vipraiḥ parvaṇi parvaṇi /",
  "GP12kurmp2_u:5766": "śrotavyaṃ ca dvijaśreṣṭhā mahāpātakanāśanam // KūrmP_2,44.128 //",
  "GP12kurmp2_u:5767": "ekatastu purāṇāni setihāsāni kṛtsnaśaḥ /",
  "GP12kurmp2_u:5768": "ekatra cedaṃ paramametadevātiricyate // KūrmP_2,44.129 //",
  "GP12kurmp2_u:5769": "dharmanaipuṇyakāmānāṃ jñānanaipuṇyakāminām /",
  "GP12kurmp2_u:5770": "idaṃ purāṇaṃ muktvaikaṃ nāstyanyat sādhanaṃ param // KūrmP_2,44.130 //",
  "GP12kurmp2_u:5771": "yathāvadatra bhagavān devo nārāyaṇo hariḥ /",
  "GP12kurmp2_u:5772": "kathyate hi yathā viṣṇurna tathānyeṣu suvratāḥ // KūrmP_2,44.131 //",
  "GP12kurmp2_u:5773": "brāhmī paurāṇikī ceyaṃ saṃhitā pāpanāśanī /",
  "GP12kurmp2_u:5774": "atra tat paramaṃ brahma kīrtyate hi yathārthataḥ // KūrmP_2,44.132 //",
  "GP12kurmp2_u:5775": "tīrthānāṃ paramaṃ tīrthaṃ tapasāṃ ca paraṃ tapaḥ /",
  "GP12kurmp2_u:5776": "jñānānāṃ paramaṃ jñānaṃ vratānāṃ paramaṃ vratam // KūrmP_2,44.133 //",
  "GP12kurmp2_u:5777": "nādhyetavyamidaṃ śāstraṃ vṛṣalasya ca sannidhau /",
  "GP12kurmp2_u:5778": "yo 'dhīte sa tu mohātmā sa yāti narakān bahūn // KūrmP_2,44.134 //",
  "GP12kurmp2_u:5779": "śrāddhe vā daivike kārye śrāvaṇīyaṃ dvijātibhiḥ /",
  "GP12kurmp2_u:5780": "yajñānte tu viśeṣeṇa sarvadoṣaviśodhanam // KūrmP_2,44.135 //",
  "GP12kurmp2_u:5781": "mumukṣūṇāmidaṃ śāstramadhyetavyaṃ viśeṣataḥ /",
  "GP12kurmp2_u:5782": "śrotavyaṃ cātha mantavyaṃ vedārthaparibṛṃhaṇam // KūrmP_2,44.136 //",
  "GP12kurmp2_u:5783": "jñātvā yathāvad viprendrān śrāvayed bhaktisaṃyutān /",
  "GP12kurmp2_u:5784": "sarvapāpavinirmukto brahmasāyujyamāpnuyāt // KūrmP_2,44.137 //",
  "GP12kurmp2_u:5785": "yo 'śraddadhāne puruṣe dadyāccādhārmike tathā /",
  "GP12kurmp2_u:5786": "sa pretya gatvā nirayān śunāṃ yoniṃ vrajatyadhaḥ // KūrmP_2,44.138 //",
  "GP12kurmp2_u:5787": "namaskṛtvā hariṃ viṣṇuṃ jagadyoniṃ sanātanam /",
  "GP12kurmp2_u:5788": "adhyetavyamidaṃ śāstraṃ kṛṣṇadvaipāyanaṃ tathā // KūrmP_2,44.139 //",
  "GP12kurmp2_u:5789": "ityājñā devadevasya viṣṇoramitatejasaḥ /",
  "GP12kurmp2_u:5790": "pārāśaryasya viprarṣervyāsasya ca mahātmanaḥ // KūrmP_2,44.140 //",
  "GP12kurmp2_u:5791": "śrutvā nārāyaṇād divyāṃ nārado bhagavānṛṣiḥ /",
  "GP12kurmp2_u:5792": "gautamāya dadau pūrvaṃ tasmāccaiva parāśaraḥ // KūrmP_2,44.141 //",
  "GP12kurmp2_u:5793": "parāśaro 'pi bhagavāna gaṅgādvāre munīśvarāḥ /",
  "GP12kurmp2_u:5794": "munibhyaḥ kathayāmāsa dharmakāmārthamokṣadam // KūrmP_2,44.142 //",
  "GP12kurmp2_u:5795": "brahmaṇā kathitaṃ pūrvaṃ sanakāya ca dhīmate /",
  "GP12kurmp2_u:5796": "sanatkumārāya tathā sarvapāpapraṇāśanam // KūrmP_2,44.143 //",
  "GP12kurmp2_u:5797": "sanakād bhagavān sākṣād devalo yogavittamaḥ /",
  "GP12kurmp2_u:5798": "avāptavān pañcaśikho devalādidamuttamam // KūrmP_2,44.144 //",
  "GP12kurmp2_u:5799": "sanatkumārād bhagavān muniḥ satyavatīsutaḥ /",
  "GP12kurmp2_u:5800": "lebhe purāṇaṃ paramaṃ vyāsaḥ sarvārthasaṃcayam // KūrmP_2,44.145 //",
  "GP12kurmp2_u:5801": "tasmād vyāsādahaṃ śrutvā bhavatāṃ pāpanāśanam /",
  "GP12kurmp2_u:5802": "ūcivān vai bhavadbhiśca dātavyaṃ dhārmike jane // KūrmP_2,44.146 //",
  "GP12kurmp2_u:5803": "tasmai vyāsāya gurave sarvajñāya maharṣaye /",
  "GP12kurmp2_u:5804": "pārāśaryāya śāntāya namo nārāyaṇātmane // KūrmP_2,44.147 //",
  "GP12kurmp2_u:5805": "yasmāt saṃjāyate kṛtsanaṃ yatra caiva pralīyate /",
  "GP12kurmp2_u:5806": "namastasmai sureśāya viṣṇave kūrmarūpiṇe // KūrmP_2,44.148 //",
  "GP12kurmp2_u:5807": "iti śrīkūrmapurāṇe ṣaṭsāhastryāṃ saṃhitāyāmuparivibhāge catuścatvāriṃśo 'dhyāyaḥ",
  "GP12kurmp2_u:5808": "uparivibhāgaḥ samāptaḥ",
  "GP12kurmp2_u:5809": "iti śrīkūrmapurāṇaṃ samāptam"
}