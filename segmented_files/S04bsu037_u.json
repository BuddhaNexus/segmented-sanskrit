{
  "S04bsu037_u:0": "Sarvatathāgatādhiṣṭhāna-vyūham Sūtram",
  "S04bsu037_u:1_0": "evaṃ mayā śrutamekasmin samaye potalakaparvate āryāvalokiteśvarāyatane divyamaṇiratnaśrīindranīlamaye",
  "S04bsu037_u:1_1": "puṣpasaṃstṛte devasiṃhāsane bhagavān sārdhaṃ mahatā bhikṣusaṅghena pañcamātrairbhikṣuśataiḥ",
  "S04bsu037_u:1_2": "sarvairarhadbhiḥ kṣīṇāsravaiścetovaśitāprāptaiḥ saddharmapāraṃgataiśca sārdhaṃ bodhisattvaiḥ",
  "S04bsu037_u:1_3": "sarvaiḥ mahākaruṇājñānaprāptaiḥ sarvaiḥ ekajātipratibaddhairdvijātibhyāṃ ca trijātibhirdaśajātibhirviśatijātibhistriṃśajjātibhiḥ",
  "S04bsu037_u:1_4": "śatajātibhirvā pratibaddhaiḥ sarvaiḥ aṣṭaphalaprāptairdaśabhūmisthitaiḥ tad yathā",
  "S04bsu037_u:1_5": "āryāvalokiteśvareṇa maṃjuśriyāvimalaketunā ratnaśriyā vajraketunā vimalaprabheṇa",
  "S04bsu037_u:1_6": "candanena amṛtaketunā evaṃpramukhaiḥ saptaśataiḥ bodhisattvaiḥ sārdham upāsakopāsikābhiḥ",
  "S04bsu037_u:1_7": "sarvaiśca vyākṛtaiḥ samādhiprāptaiḥ nānālokadhātubhiḥ sannipatitaiḥ pañcasahasraiḥ",
  "S04bsu037_u:1_8": "sarvaiḥ gandharvaśatasahasraiḥ pūrvabuddhaparyupāsitaiḥ",
  "S04bsu037_u:2_0": "tathāgataprātihāryadṛṣṭaiḥ sārdhaṃ sarvābhiḥ mahāyakṣiṇībhiḥ bodhisattvajñānaprāptābhiḥ",
  "S04bsu037_u:2_1": "vyākaraṇaprāptābhiravaivartikābhiḥ anaupamyayā vimalaprabhayā ca prabhāvatyā bhīmaśriyā",
  "S04bsu037_u:2_2": "yakṣiṇyā ca evaṃpramukhābhiraśītyā mahāyakṣiṇībhiḥ /",
  "S04bsu037_u:3": "śatakratubrahmavaiśravaṇa dhṛtarāṣṭravirūḍhakavirūpākṣamaṇibhadraputrapūrṇabhadrāḥ etaiśca lokapālaiḥ sārdhaṃ niṣaṇṇo 'bhūt /",
  "S04bsu037_u:4_0": "atha taiḥ sarvaistathāgataṃ siṃhāsananiṣaṇṇaṃ jñātvā svakasvakaiḥ kuśalamūlaistathāgataṃ",
  "S04bsu037_u:4_1": "divyālaṃkāravastrapuṣpamālyadhūpavilepanavādyaśabdena mānitaḥ pūjitaḥ śatasahasrakoṭiśaḥ",
  "S04bsu037_u:4_2": "pradakṣiṇīkṛtya arcitaśca /",
  "S04bsu037_u:5": "tena khalu punaḥ samayena bhagavān sarvasattvamahākaruṇājñānasthitaṃ nāma samādhiṃ samāpanno 'bhūt /",
  "S04bsu037_u:6": "tena samādhidhāraṇabalena trisāhasramahāsāhasralokadhātavaḥ ābhayā avabhāsitā abhūvan /",
  "S04bsu037_u:7": "sarvarūpāṇi sphuṭitāni /",
  "S04bsu037_u:8": "ye ca sattvā jātyandhāḥ cakṣuṣā rūpāṇi paśyanti sma /",
  "S04bsu037_u:9": "vadhirāḥ śrotreṇa śabdān śṛṇvanti sma /",
  "S04bsu037_u:10": "rogaspṛṣṭā vigatarogā bhavanti sma /",
  "S04bsu037_u:11": "nagnāśca vastrāvṛtā vabhūvuḥ /",
  "S04bsu037_u:12": "unmattāḥ smṛtiṃ pratilabhante sma /",
  "S04bsu037_u:13": "hīnakāyāḥ paripūrṇendriyā babhūvuḥ /",
  "S04bsu037_u:14": "daridra dhanāni pratilabhante sma /",
  "S04bsu037_u:15": "sattvānāṃ yaḥ khalu dhanavastubhogavihīna āsīt sa dhanavastubhogasampanno 'bhūt /",
  "S04bsu037_u:16": "sarvasattvāḥ sarvasukhasamarpitāḥ sarvāśāparipūrṇā abhūvan /",
  "S04bsu037_u:17": "trisāhasramahāsāhasralokadhātau ye kecit sattvā anuśāsanadharmaśravaṇāya yena bhagavān tenāṃjaliṃ praṇamya upasaṃkrāntāḥ /",
  "S04bsu037_u:18": "ye sattvāḥ [Dutt_50] devabhūtāste sarvadevasukhaṃ saṃprahāya buddhānusmṛtiṃ kṛtvā dharmaśravaṇāya yena bhagavān tena upasaṃkrāntāḥ /",
  "S04bsu037_u:19": "ye sattvā manuṣyabhūtāste ca manuṣyasukhaṃ parityajya dharmaśravaṇakāmāya yena bhagavāṃstena upasaṃkrāntāḥ /",
  "S04bsu037_u:20": "ye sattvā nāgayakṣarākṣasapretapiśācabhūtāste buddhānusmṛtiṃ prāpya sarvasattveṣu maitracittā bhūtvā kāyacittasukhaṃ labdhvā dharmaśravaṇāya yena bhagavān tenopasaṃkrāntāḥ /",
  "S04bsu037_u:21": "ye sattvā yamaloke andhatamisrāyāṃ jātāste 'pi buddhānubhāvena ekakṣaṇaṃ smṛtiṃ labdhvā parasparaṃ saṃjānate sma /",
  "S04bsu037_u:22": "te mahātamisrābhyaḥ parimuktā babhūvuḥ /",
  "S04bsu037_u:23": "sarve satvāḥ parasparaṃ maitracittā babhūvuḥ /",
  "S04bsu037_u:24": "teṣāmupakleśāḥ kṣīṇā abhūvan /",
  "S04bsu037_u:25": "tena khalu samayena mahāpṛthivī ṣaḍ vikāraṃ prakampate unnamati avanamati sma /",
  "S04bsu037_u:26": "atha tasyāṃ parṣadi maṃjuśrīkumārabhūtaḥ sanniṣaṇṇaḥ san bodhisattvaṃ mahāsattvamāryāvalokiteśvarametadavocat /",
  "S04bsu037_u:27": "kulaputra mahābodhisattvaparṣadi avabhāsitāyāṃ mahāparṣadaḥ pūrvanimittaṃ parisphuṭam /",
  "S04bsu037_u:28": "anekabodhisattvakoṭiniyutaśatasahasrāṇāṃ ca vyākaraṇaṃ prakaṭitam /",
  "S04bsu037_u:29": "dharmamahāvākyasya pūrvanimittaṃ saṃdṛśyate /",
  "S04bsu037_u:30": "kulaputra anekānāṃ ca bodhisattvakoṭiniyutaśatasahasrāṇāṃ sarvāśāparipūri mahājñānapratilambho bhaviṣyati /",
  "S04bsu037_u:31": "tat kulaputra sattvānāṃ kāruṇyamutpādya hitāya sukhāya yāvadanuttarasyāṃ samyaksaṃbodhau pratiṣṭhāpanāya tathāgataṃ paripṛccha /",
  "S04bsu037_u:32_0": "santi kulaputra sattvāḥ paścime kāle paścime samaye bhaviṣyanti pāpakāriṇo daridrāḥ",
  "S04bsu037_u:32_1": "kṛśā durvarṇaśarīrā jarāvyādhiparipīḍitāḥ parīttabhogā aparibhāvitakāyā alpāyuṣkā",
  "S04bsu037_u:32_2": "alpabuddhayo rāgadveṣamohaparipīḍitāḥ /",
  "S04bsu037_u:33_0": "teṣāmarthāya kulaputra tathāgatamadhyeṣaya dharmadeśanāyai tat te kṛtaṃ bhaviṣyati",
  "S04bsu037_u:33_1": "dīrgharātraṃ sattvānā[marthāya] hitāya sukhāya sarvāvyādhipraśamanāya sarvapāpanivāraṇāya",
  "S04bsu037_u:33_2": "sarvapāpapraśamanāya sarvaśāparipūraṇārthaṃ yāvadanuttaraparinirvāṇārtham /",
  "S04bsu037_u:34": "___________________________________________________________",
  "S04bsu037_u:35": "[Dutt_51]",
  "S04bsu037_u:36": "I",
  "S04bsu037_u:37_0": "atha āryāvalokiśvaro bodhisattvo mahāsattvo daśadiśamavalokya gaṅgānadīvālukāsamāstathāgatakoṭīrmamanasi",
  "S04bsu037_u:37_1": "kurvan yena bhagavāṃstenāṃjaliṃ praṇamya triḥpradakṣiṇīkṛtya paṃcamaṇḍalena praṇipatya",
  "S04bsu037_u:37_2": "bhagavantametadavocat /",
  "S04bsu037_u:38_0": "santi bhagavan sattvāḥ paścime kāle bhaviṣyanti jarāvyādhiśokamṛtyu[duḥkha]kālamṛtyuparipīḍitāḥ",
  "S04bsu037_u:38_1": "kṛśā durvarṇā alpāyuṣkāḥ parīttabhogā aparibhāvitakāyāste parasparāṇi mātsaryadauḥśīlyacittatayā",
  "S04bsu037_u:38_2": "ghātayiṣyanti parasparāṇi dhanabhogaiśvaryāṇyāpahariṣyanti hāsyalāsyanāṭyakrīḍābhiratāḥ",
  "S04bsu037_u:38_3": "anitye nityasaṃjñinaḥ aśubhe śubhasaṃjñinaḥ /",
  "S04bsu037_u:39": "te taddhetau tannidānā sattvā nānāprakārairviha[ga]narakatiryagyoniyamalokeṣu copapatsyante /",
  "S04bsu037_u:40": "tat teṣāmahaṃ bhagavan arthāya hitāya sarvāśāparipūrarṇārthaṃ yāvat tathāgatajñānāharaṇārthaṃ buddhakṣetropapattaye sarvapāpanivāraṇārthaṃ tathāgatamadhyeṣyāmi /",
  "S04bsu037_u:41": "bhāṣasva bhagavan bhāṣasva sugato nāsti tathāgatasya tajjñānaṃ yadaviditam adṛṣṭam aśrutam avijñātameva /",
  "S04bsu037_u:42_0": "bahavo bhagavan bodhisattvabhikṣubhikṣuṇyupāsakopāsikā devanāgā yakṣagandharvāsurakinnarāśca",
  "S04bsu037_u:42_1": "samāgatā dharmasāṃkathyaṃ śrotukāmāḥ pūrvabuddhaparyupāsitāḥ saprajñā jātāḥ te nirāśībhūtā prakramiṣyanti /",
  "S04bsu037_u:43": "atha te sarve yathā samāgatāḥ parṣat paṃcamaṇḍalena praṇipatya ekakaṇṭhena evamāhuḥ /",
  "S04bsu037_u:44": "sādhu bhagavan bhāṣasva bhagavan bhāṣasva sugataḥ /",
  "S04bsu037_u:45": "[Dutt_52] atha bhagavān dvirapi trirapi adhyeṣaṇāṃ viditvā daśadiśamavalokya valgumaṇojñasvareṇāryāvalokiteśvaraṃ bodhisattvaṃ mahāsattvametadavocat /",
  "S04bsu037_u:46": "asti kulaputra sarvatathāgatādhiṣṭhānsattvāvalokanabuddhakṣetrasandarśanavyūho nāma samādhiḥ yo mayā pūrvaṃ prathamacittotpādamupādāya śrutaḥ /",
  "S04bsu037_u:47": "sukusumajyotiḥsandarśanasya tathāgatasyāntikāt śrutaḥ /",
  "S04bsu037_u:48": "tat sahaśravaṇādeva tasya samādhernāmadheyasya navatīnāṃ sattvakoṭīnāṃ tathāgatajñānapratilambho 'bhūt /",
  "S04bsu037_u:49": "te sarve ca vyākṛtāstathāgatairnānābyuddhakṣetreṣu /",
  "S04bsu037_u:50": "mayā ca kulaputra vyākaraṇamanuprāptam /",
  "S04bsu037_u:51": "tat smarāmyahaṃ kulaputra divyena tathāgatajñānena triṃśatyā tathāgatasahasrairayaṃ dharmaparyāyo bhāṣitaḥ sattvānāmarthāya /",
  "S04bsu037_u:52": "sarvatra tvamevāryāvalokiteśvara tathagatādhyeṣakaḥ maṃjuśriyaśca kumārabhūtaḥ /",
  "S04bsu037_u:53": "ayaṃ ca yathā samāgatā sarvabodhisattvānāṃ parṣad bhikṣubhikṣuṇyupāsakopāsikā parṣad[ete sarve]śrutvā mānanāṃ pūjanāṃ kurvanti sma /",
  "S04bsu037_u:54": "tataścānekāni sattvakoṭīniyutaśatasahasrāṇi vyākaraṇaṃ pratilabhante sma /",
  "S04bsu037_u:55": "bodhisattvasamādhīnāṃ ca lābhino bhavanti /",
  "S04bsu037_u:56_0": "sarvakāmaṃ gatāḥ kṛtasarvāśāḥ samṛdhyante vigatavyādhayaḥ saṃvṛttā paripakvakuśalamūlāḥ",
  "S04bsu037_u:56_1": "sarvāvaraṇaprahīṇā abhirūpaprāsādikadarśanīyā dhanadhānyakośakoṣṭhāgārasamṛddhāḥ",
  "S04bsu037_u:56_2": "sarvarājarājaputrāmatyābhinandanīyāḥ sarvasattvairvandanīyāḥ [Dutt_53] smṛtimantaḥ",
  "S04bsu037_u:56_3": "prajñāvantaḥ buddhe dhama saṃghe abhedyaprasādena samanvāgatā dhṛtimantaḥ āyurvarṇatejobalarathāmavantaḥ",
  "S04bsu037_u:56_4": "sarvākāravaropetāḥ samanvāgatāḥ /",
  "S04bsu037_u:57": "na ca kadācit priyaviprayogaṃ na priyavyasanaṃ saṃvṛttam /",
  "S04bsu037_u:58": "evaṃ kulaputra bahuguṇasasanvāgatāste kulaputrā vā kuladuhitaraśca bhaviṣyanti /",
  "S04bsu037_u:59_0": "yadā saddharmaparyāyaṃ paṃcamaṇḍalena praṇipatya puṣpadhūpagandhamālyavilepanacchatradhvajapatākaiḥ",
  "S04bsu037_u:59_1": "samalaṃkṛtya namo buddhāyeti kṛtvā namaskariṣyanti sādhukāraṃ dāsyanti dhārayiṣyanti",
  "S04bsu037_u:59_2": "vācayiṣyanti vācāpayiṣyanti likhiṣyanti likhāpayiṣyanti paramagauravaṃ cittamutpādya",
  "S04bsu037_u:59_3": "tasya dharmabhāṇakasyāntike te dṛṣṭa eva dharme sarvasaguṇasamanvāgatā bhaviṣyanti",
  "S04bsu037_u:59_4": "abhirūpāḥ prāsādikā darśanīyā vigatavyādhayo dīrghāyuṣkāḥ sthirabuddhayaḥ smṛtimantaḥ",
  "S04bsu037_u:59_5": "dhṛtimantaḥ sarvarājānāṃ sarvarājñīnāṃ rājaputrāmātyānāṃ sarvaśatrūṇāṃ sarvasattvānāṃ",
  "S04bsu037_u:59_6": "cābhinandanīyā bhaviṣyanti vandanīyāḥ satkaraṇīyāḥ /",
  "S04bsu037_u:60": "prabhūtavittopakaraṇā bhaviṣyanti /",
  "S04bsu037_u:61": "candanagandhaḥ cāsya mukhāt pravāsyati /",
  "S04bsu037_u:62": "nīlotpalasadṛśanetro bhaviṣyati /",
  "S04bsu037_u:63": "rātrindivaṃ cāsya buddhabodhisattvadarśanaṃ bhaviṣyati /",
  "S04bsu037_u:64": "sarvāvaraṇaṃ cāsya kṣayaṃ cāsyanti paṃcānantaryaprabhṛtayaḥ kṛtvā /",
  "S04bsu037_u:65": "devatāśāsya [Dutt_54] rakṣiṣyanti /",
  "S04bsu037_u:66": "maraṇakāle cāsya buddhadarśanaṃ bodhisattvadarśana bhaviṣyati /",
  "S04bsu037_u:67": "na īrṣyāluko na vikṣepacittaṃ kālaṃ kariṣyati /",
  "S04bsu037_u:68": "yāvaccyutaḥ sukhāvatyāṃ lokadhātāvupapadyate vyākṛtāste mayā kulaputra saṃmukhavyākaraṇena /",
  "S04bsu037_u:69": "dṛṣṭo 'haṃ taiḥ satkṛto mānitaḥ /",
  "S04bsu037_u:70": "na taiḥ saṃśayamutpādayitavyam /",
  "S04bsu037_u:71": "bodhau ya imaṃ dharmaparyāyaṃ dhārayiṣyanti satkṛtya likhiṣyanti likhāpayiṣyanti vācayiṣyanti pūjayiṣyanti udgrahīṣyanti nāmadheyaṃ ca",
  "S04bsu037_u:72": "śroṣyanti / bodhisattva iti sa manasi kṛtvā satkartavyaḥ /",
  "S04bsu037_u:73_0": "yenāsya pūvakarmavipākenāsya rūpavaikalyaṃ bhogavaikalyaṃ buddhivaikalyaṃ paribhāṣyaṃ",
  "S04bsu037_u:73_1": "ca priyaviprayogaṃ ca rājyakṣobhaṃ ca te asya samādheranubhāvena śravaṇena kecicchīrṣarogeṇa",
  "S04bsu037_u:73_2": "kecidbhaktacchedena kecit kucelābhidhāraṇena kecit kāyacittapīḍena kecit duḥkhasaṃsparśaśayyākalpanena",
  "S04bsu037_u:73_3": "kecit paribhāṣyeṇa sarvaṃ tat karmāvaraṇaṃ kṣayaṃ yāsyanti /",
  "S04bsu037_u:74": "tena cavaṃ cittamutpādayitavyaṃ pūrvaṃ mayā saṃsāre saṃsaradbhiḥ pāpamakuśalaṃ sattveṣu nānāprakāramupacitaṃ taṃ pratideśayāmi āviṣkaromi na praticchādayāmi /",
  "S04bsu037_u:75": "buddhe dharme saṃghe abhedyaprasādacittamutpādayitavyam /",
  "S04bsu037_u:76_0": "yeca tasya kulaputrasya kuluduhiturvā chedabhogaphalaṃ saṃvartanīyaṃ [Dutt_55] karmāvaraṇaṃ",
  "S04bsu037_u:76_1": "bhaviṣyati buddhe vā dharme vā saṃghe vā śrāvakapratyekabuddhe vā mātāpitṛbhirvā",
  "S04bsu037_u:76_2": "[pāpa]karmakṛtamupacittaṃ bhaviṣyati tat sarva parikṣayaṃ yāsyati /",
  "S04bsu037_u:77": "mahaiśvaryasamṛddho bhaviṣyati /",
  "S04bsu037_u:78_0": "ye ca tasya kulaputrasya ca kuladuhiturvā duḥkhanārakavedanīyaṃ karmāvaraṇaṃ bhaviṣyati",
  "S04bsu037_u:78_1": "priyaviprayogasaṃvartanīyaṃ jātyandhasaṃvartanīyaṃ strīsaṃvartanīyaṃ dvivyaṃjanasaṃvartanīyaṃ",
  "S04bsu037_u:78_2": "īrṣyāmānakrodhavaśena yamalokapretatiryagyonisaṃvartanīyaṃ tat sarvaṃ parikṣayaṃ yāsyati /",
  "S04bsu037_u:79": "evaṃ kulaputra sarvaguṇākaro 'yaṃ samādheḥ /",
  "S04bsu037_u:80": "asti kulaputrāsya dharmaparyāyasya cirasthitikarāḥ /",
  "S04bsu037_u:81": "teṣāṃ ca kulaputrāṇāṃ kuladuhitṛṇāṃ rakṣāvaraṇaguptāni /",
  "S04bsu037_u:82_0": "sarveṣāṃ guṇānāṃ sarvaśāparipūrakarāṇi mahābhogaiśvaryasukhakarāṇi sarvacintitaprārthitasamṛddhikarāṇi",
  "S04bsu037_u:82_1": "sarvakarmakṣayaṃkarāṇi sarvākālamṛtyuduḥsvapnasarvavyādhipraśamanakarāṇī sarvayuddhajayaṃkarāṇi",
  "S04bsu037_u:82_2": "āyurvarṇabalavīryasthāmakarāṇi sarvayakṣabhūtamanuṣyavaśaṃkarāṇi sarvajvarāviṣādakapraśamanakarāṇi",
  "S04bsu037_u:82_3": "yāvadvyākaraṇapratilaṃbhakarāṇi dhāraṇīmantrapadāni yāni śrutvā dhāritvā vācitvā",
  "S04bsu037_u:82_4": "satkaritvā likhitvā likhapayitvā guptaye /",
  "S04bsu037_u:83": "sa te kulaputrā vā kuladuhitaraśca sarvānetān guṇān pratilabhante /",
  "S04bsu037_u:84": "atha tasmin samaye iyaṃ mahāpṛthivī ṣaḍvikāramakaṃpata /",
  "S04bsu037_u:85": "sā ca yathā samāgatā parṣat tathāgataṃ puṣpadhūpagandhamālyaduṣyayugaiḥ saṃcchādya sādhukāramadāt /",
  "S04bsu037_u:86": "sādhu sādhu bhagavan katamāni tāni mantrapadāni /",
  "S04bsu037_u:87": "[Dutt_56] namaḥ sarvatathāgatānām tadyathābuddhe subuddhe śuddhamate /",
  "S04bsu037_u:88": "loke viloke lokātikrānte /",
  "S04bsu037_u:89": "sattvāvalokane sarvatathāgatādhiṣṭhānādhiṣṭhite /",
  "S04bsu037_u:90": "sarvaśāparipūraṇe dyutindhare narake ca pūjite tathāgatajñānadade tathāgatādhiṣṭhāne ca /",
  "S04bsu037_u:91": "sarvalokaḥ sukhī bhavatu /",
  "S04bsu037_u:92": "pūrvakarma kṣapaya / mama",
  "S04bsu037_u:93": "\"nātsehaṃ mārapatiśukṣiṇasya āyaṣadika",
  "S04bsu037_u:94": "mahāśrādvopāsaka śulivajrasya\"",
  "S04bsu037_u:95": "rakṣā bhavatu sarvabhayebhyaḥ tathāgatādhiṣṭhānena svāhā //",
  "S04bsu037_u:96_0": "imāni tāni kulaputrāho mantrapadāni triṃśatyā tathāgatasahasrairbhāṣitāni adhiṣṭhitāni",
  "S04bsu037_u:96_1": "mayāpyetarhi bhāṣitā[ni] sarvasattvānāmarthāya hitāya sukhāya rakṣāvaraṇaguptaye",
  "S04bsu037_u:96_2": "sarvavyādhipraśamanakarāṇi buddhakṣetropapattaye /",
  "S04bsu037_u:97_0": "yaḥ kaścit parṣa evaṃ jānīyuḥ kathaṃ nu vayaṃ sarvānetān tathāgatabhāṣitān guṇān",
  "S04bsu037_u:97_1": "pratilabheya tena kalyamevotthāya sarvasattvānāṃ dayācittena karūṇācittena maitracittena",
  "S04bsu037_u:97_2": "īrṣyāmānamrakṣakrodhaparivarjitena ekāgracittena buddhasyodāratarāṃ pūjāṃ kṛtvā daśadiśaṃ",
  "S04bsu037_u:97_3": "sarvatathāgatānāṃ namaskṛtvā yathākāmaṃ guṇān manasikṛtya aṣṭaśataṃ japya puṣpamekaikaṃ tathāgate deyam /",
  "S04bsu037_u:98": "tatastasya sarvāśāsamṛddhirbhaviṣyati /",
  "S04bsu037_u:99": "svapne ca tathāgatadarśanaṃ bhaviṣyati /",
  "S04bsu037_u:100": "yaṃ varam icchati taṃ labhate /",
  "S04bsu037_u:101": "maraṇakāle ca tathāgatadarśanaṃ bhaviṣyati /",
  "S04bsu037_u:102": "cyutvā sukhāvatyāṃ ca lokadhātau upapatsyate /",
  "S04bsu037_u:103": "āyurbalavarṇaviryasamanvāgataḥ /",
  "S04bsu037_u:104": "sarvaśatravaścāsya vaśagāmino bhaviṣyanti /",
  "S04bsu037_u:105": "[Dutt_57] asyāṃ khalu punardhāraṇyāṃ bhāṣyamāṇāyāṃ ṣaṣṭīnāṃ ca prāṇisahasrāṇāmanutpattikeṣu dharmeṣu kṣāntipratilaṃbho 'bhūt /",
  "S04bsu037_u:106": "sarve ca sarva[karmā] varaṇavinirmuktāḥ sarvābhiprāyaparipūrṇāḥ saṃvṛttāḥ /",
  "S04bsu037_u:107": "___________________________________________________________",
  "S04bsu037_u:108": "II",
  "S04bsu037_u:109": "atha khalu vajrapāṇirbodhisattvo daśadiśaṃ vyavalokya bhagavantametadavocat /",
  "S04bsu037_u:110": "asti bhagavan abhayatejaṃ nāma dhāraṇī bodhisattvānāṃ pratijñā yā mayā abhayavyūharājasya tathāgatasyāntikādudgṛhītā /",
  "S04bsu037_u:111": "udgṛhya sarvasattvebhyaḥ prakāśitā /",
  "S04bsu037_u:112_0": "tataḥ punaḥ bhagavan nābhijānābhi yasya svapne 'pi sā dhāraṇī karṇapuṭe nipatitāntargatā",
  "S04bsu037_u:112_1": "tasya syāccharīre daurbalyaṃ vā kleśo vā vyādhirvā jvaro vā kāyaśūlaṃ vā cittapīḍā",
  "S04bsu037_u:112_2": "vā akālamṛtyurvā udakaṃ vā śastraṃ vā viṣaṃ vā garaṃ vā ḍākinī vā bhūto vā yakṣo",
  "S04bsu037_u:112_3": "vā śatravo vā manuṣyā vāmanuṣyā vā viheṭhaṃ vā kartuṃ hiṃsāṃ vā vidhātuṃ vā nedaṃ sthānaṃ vidyate /",
  "S04bsu037_u:113": "tadanujānātu bhagavan yadahaṃ bodhisattvapratijñāmudrāṃ dāsyāmi /",
  "S04bsu037_u:114": "teṣāṃ dharmabhāṇakānāṃ dharmaśrāvaṇikānāmarthāya śrotṝṇāṃ mānayitṝṇāṃ pūjayitṝṇāṃ dhārayitṝṇāṃ vācayitṝṇāṃ sarvāśāparipūrakarāṇi /",
  "S04bsu037_u:115": "namaḥ sarvabuddhānām /",
  "S04bsu037_u:116": "sarvabodhisattvānāmarhantānām /",
  "S04bsu037_u:117": "tadyathā om vajradhara vajradhara vajrakāya vajrabala vajrateja /",
  "S04bsu037_u:118": "hum hum /",
  "S04bsu037_u:119": "vajrapāṇe [Dutt_58] tathāgatājñāṃ pālaya /",
  "S04bsu037_u:120": "smara pratijñām /",
  "S04bsu037_u:121": "sarvavyādhiṃ sarvapāpāni nāśaya /",
  "S04bsu037_u:122": "dehi me yathepsitaṃ varam / mama",
  "S04bsu037_u:123": "\"nātsehaṃ mārapati śulkṣiṇasya āyaṣādika śulivajrasya\"",
  "S04bsu037_u:124": "yaṃ yamevābhiyācāma staṃ tameva samṛdhyatu /",
  "S04bsu037_u:125": "he he /",
  "S04bsu037_u:126": "turu turu /",
  "S04bsu037_u:127": "āgaccha āgaccha /",
  "S04bsu037_u:128": "mā vilamba /",
  "S04bsu037_u:129": "darśaya vajrakāyaṃ darśaya vajrakāyam /",
  "S04bsu037_u:130": "buddhādhiṣṭhānena svāhā /",
  "S04bsu037_u:131": "asyāṃ dhāraṇyāṃ bhāṣyamāṇāyām iyaṃ mahāpṛthivī unmajjanimajjanaṃ karotu /",
  "S04bsu037_u:132": "sarve ca yakṣarākṣasāḥ saṃbhrāntāḥ sarve ca devā yāvad manuṣyāmanuṣyā vismayamāpannāḥ sādhukāraṃ pradadati /",
  "S04bsu037_u:133": "sādhu sādhu mahāsattvāḥ paramasiddhāni imāni dhāraṇīmantrapadāni bhāṣitāni /",
  "S04bsu037_u:134": "atha vajrapāṇibodhisattvo bhagavantametadavocat /",
  "S04bsu037_u:135_0": "yaḥ kaścid bhadanta bhagavan bodhisattvabhūmimabhiprārthayate dhanadhānyabhogaiśvaryaṃ",
  "S04bsu037_u:135_1": "rājyaṃ vidyādharatvam āyurbalavīryadīrghāyuṣkatvaṃ tena śuklāṣṭamyāṃ śvetacandanamayo",
  "S04bsu037_u:135_2": "vajradharaḥ kāryaḥ aṭṭahāsaḥ sarvālaṃkāravibhūṣitaḥ /",
  "S04bsu037_u:136": "sadhātukahṛdayaṃ kartavyam /",
  "S04bsu037_u:137": "sadhātukaṃ vajra[dharaṃ] samāśvāsakaṃ vidyādharaṃ dhūpadahyamānaṃ śucinā ahorātroṣitena kāryam /",
  "S04bsu037_u:138": "tato 'ṣṭamyāṃ pūrvasecaṃ [Dutt_59] kṛtvā śuce satathāgatasthāne mahatā dhūpapuṣpagandhadīpaiḥ pūjāṃ kṛtvā triskṛtvā aṣṭaśatiko jāpo dātavyaḥ tathāgatasya pūjā kartavyā /",
  "S04bsu037_u:139_0": "sarvatathāgatānāṃ namaskṛtya catvāri pūrṇakumbhā[ni]sthāpya raktacandanamayaṃ maṇḍalaṃ",
  "S04bsu037_u:139_1": "kṛtvā śvetavastrāprāvṛtena ekāgramānasena caturdiśe ca rasagandhamadyapāyasavaliṃ",
  "S04bsu037_u:139_2": "dattvā aṣṭaśatasumanaḥpuṣpaiḥ vajrapāṇirāhartavyaḥ /",
  "S04bsu037_u:140": "yāvat pañcadaśī tato mahānirghoṣo bhaviṣyati pṛthivīkampaśca raśmayo niścariṣyanti /",
  "S04bsu037_u:141": "tato yathepsitaṃ varaṃ dāsyāmi /",
  "S04bsu037_u:142": "sarvakarmāṇi sarvakāryāṇi japitamātreṇa samṛddhiṣyanti /",
  "S04bsu037_u:143": "vigatavyādhayo cirajīvī sarvapāpavivarjito bhaviṣyati /",
  "S04bsu037_u:144": "guṇasahasraṃ pratilapsyate /",
  "S04bsu037_u:145": "maraṇakāle ca buddhaṃ paśyati /",
  "S04bsu037_u:146": "ahaṃ ca darśanaṃ dāsyāmi /",
  "S04bsu037_u:147": "atha bhagavān sādhukāramadāt /",
  "S04bsu037_u:148": "sādhu sādhu vajrapāṇe anatikramaṇīyā iyaṃ mudrā /",
  "S04bsu037_u:149": "nātra kāṃkṣā na vimatirna vicikitsā kartavyā sadevakena lokena /",
  "S04bsu037_u:150": "___________________________________________________________",
  "S04bsu037_u:151": "III",
  "S04bsu037_u:152": "atha maṃjuśrīḥ kumārabhūto bhagavantametadavocat /",
  "S04bsu037_u:153": "kenārthenāyaṃ bhagavan sarvatathāgatādhiṣṭhānasattvāvalokanabuddhakṣetrasandarśanavyūho nāma samādhirucyate /",
  "S04bsu037_u:154": "bhagavānāha /",
  "S04bsu037_u:155": "sarvatathāgatānāmadhiṣṭhānaṃ [Dutt_60] sarvabodhisattvānām adhiṣṭhitaśca sarvasamādhiṃ sarvadhāraṇīmukhāni pratilabhate /",
  "S04bsu037_u:156": "sarvasattvānāṃ cittacaitasikasamiṃjitaprasāritāni prajānāti /",
  "S04bsu037_u:157": "devānāṃ nāgānāṃ manuṣyāṇāṃ yakṣāṇāṃ gandharvāṇāṃ pretānāṃ tiryagyonigatānāṃ yāmalaukikānām amī sattvāḥ puṇyopagāḥ sukṛtakarā buddhadharmasaṃgheṣu prasādaṃ pratilabhante /",
  "S04bsu037_u:158": "amī narakagāmiduṣkṛtagāmipāpakāriṇaḥ /",
  "S04bsu037_u:159": "teṣāṃ sattvānāṃ pāpadṛṣṭigatānāṃ dharmaṃ deśayati sarvapāpebhyo nivārayati /",
  "S04bsu037_u:160": "buddhabodhau pratiṣṭhāpayati sarvābhiprāyaṃ paripūrayati /",
  "S04bsu037_u:161": "īrṣyāmānakrodhamātsaryaṃ vinodayati /",
  "S04bsu037_u:162": "te ca sattvā buddhadharmasaṃgheṣu prasādaṃ pratilabhya buddhakṣetreṣupapadyante /",
  "S04bsu037_u:163": "na jātu duḥkhamanubhavanti na daurmanasyam /",
  "S04bsu037_u:164": "tenāyaṃ kulaputra sarvatathāgatādhiṣṭhānasattvāvalokanabuddhakṣetrasandarśanavyūho nāma samādhirucyate /",
  "S04bsu037_u:165": "yaṃ śrutvā niyatāvaivarthikabhūmiṃ pratilabhante /",
  "S04bsu037_u:166": "[sa]āha / kenārthena bhagavaṃsteṣāṃ kulaputrāṇāṃ vyākaraṇaṃ bhavati /",
  "S04bsu037_u:167": "kiyatteṣāṃ puṇyaskandhaṃ bhavati /",
  "S04bsu037_u:168": "kiṃ duṣkaracaryā /",
  "S04bsu037_u:169": "duṣkaraṃ ca bhagavan arhattvaṃ prāgevānuttarā samyaksaṃbodhiḥ /",
  "S04bsu037_u:170": "bhagavānāha /",
  "S04bsu037_u:171_0": "yaśca mayā kulaputra prathamacittotpādamupādāya dānaśīlakṣāntivīryadhyānaprajñāpāramitā",
  "S04bsu037_u:171_1": "paripūritā yaśca śiraḥkara caraṇanayanottamāṃgapriyaputrabhāryāduhitṛdāsadāsīparityāga",
  "S04bsu037_u:171_2": "kṛtaḥ yaścāsya dharmaparyāyasya [Dutt_61] pūjanasatkaraṇalikhanalekhāpanavācanodgrahaṇīyaḥ",
  "S04bsu037_u:171_3": "puṇyābhisaṃskāraḥ parebhyaḥ saṃprakāśanīyaḥ puṇyābhisaṃskāraḥ teṣāṃ ca dharmabhāṇakānāṃ",
  "S04bsu037_u:171_4": "pūjanasatkaraṇapuṇyābhisaṃskāraḥ tasyāyaṃ pūrvimakaḥ puṇyābhisaṃskāraḥ śatatamāmapi kalāṃ nopaiti /",
  "S04bsu037_u:172": "yaśca mayā kulaputra dharmo bhāṣitaḥ paryāvāptaḥ taṃ sarvaṃ satkare gurukare mānaye pūjaye satkṛtya likhaye likhāpaye /",
  "S04bsu037_u:173": "yaścāyaṃ dharmaparyāyaḥ likhe vācaye pūjaye saṃprakāśaye bahutaram itaḥ puṇyābhisaṃskāraṃ parigrahīṣyati /",
  "S04bsu037_u:174": "tatastathāgato vyākarotyanuttarāyāṃ samyaksaṃbodhau /",
  "S04bsu037_u:175": "tat kasya hetoḥ /",
  "S04bsu037_u:176": "evaṃrūpasya duṣkaraṃ dharmaparyāyasya śravaṇodgrahaṇadhāraṇapūjanalikhanam /",
  "S04bsu037_u:177_0": "te ca sattvāḥ pāpasamācārāḥ khādyapeyahāsyanāṭyābhiratā aśubhe śubhasaṃjñinaḥ kāmakrodhavyāpādabahulā",
  "S04bsu037_u:177_1": "asukhe sukhasaṃjñinaḥ prahārākrośatarjanatāḍanābhiratā na jñāsyanti na manasi kariṣyanti /",
  "S04bsu037_u:178": "te tataḥ pāpakarmanidānājñānā akalyāṇamitraparigṛhītā jarāvyādhiśokamṛtyuparipīḍitā maraṇakāle paritarpyante /",
  "S04bsu037_u:179": "śmaśānasadṛśamaṃcāvalaṃvyamānaṃ parasparaṃ paśyanti na ca kuśalacittamutpādayiṣyanti nābhedyaprasādam /",
  "S04bsu037_u:180": "te tataścyavitvā punarapi duḥkhāni pratyanubhaviṣyanti /",
  "S04bsu037_u:181_0": "nāyaṃ kulaputrākṛtakuśalamūlaistathāgatādarśāvino [Dutt_62] avyākaraṇaprāptaiḥ śrotuṃ",
  "S04bsu037_u:181_1": "mānayituṃ pūjayitum udgrahītuṃ na likhituṃ na likhāpayituṃ na śraddhadhātuṃ na ca",
  "S04bsu037_u:181_2": "tān dharmabhāṇakān satkartuṃ mānayituṃ pūjayitum [api na śakyate /",
  "S04bsu037_u:182": "] tathāgatakṛtyaṃ kulaputra tatra viṣaye bhaviṣyati yatrāyaṃ dharmaparyāyaḥ pracariṣyati /",
  "S04bsu037_u:183": "atha sā yathā samāgatā parṣat sādhukāramadāt /",
  "S04bsu037_u:184": "sādhu sādhu bhagavan /",
  "S04bsu037_u:185": "vayamapi bhagavan dharmabhāṇakaṃ dharmaśrāvaṇikaṃ tathāgatakṛtyena satkariṣyāmaḥ gurūkariṣyāmaḥ mānayiṣyāmaḥ sarvasukhopadhānaṃ cāsyopasaṃhariṣyāmaḥ /",
  "S04bsu037_u:186": "ayaṃ ca dharmaparyāyaṃ vaistarikīkariṣyāmaḥ rakṣiṣyāmaḥ yenāyaṃ dharmaparyāyaściraśtitiko bhaviṣyati /",
  "S04bsu037_u:187": "atha bhagavāṃstasyāṃ velāyāṃ yathā samāgatāṃ parṣadamavalokyaivamāhuḥ /",
  "S04bsu037_u:188": "sādhu sādhu kulaputra /",
  "S04bsu037_u:189": "aho evamapi yuṣmākaṃ karaṇīyam /",
  "S04bsu037_u:190": "kāyacittanirapekṣairbhūtvā sarvopaplavanaparibhavanaparibhāṣaṇatarjanaprahārākrośalabhyamānam [api] imaṃ dharmaparyāyaḥ śrāvayitavyo likhitavyo vācayitavyaḥ /",
  "S04bsu037_u:191": "taṃ ca dharmabhāṇakaṃ dharmaśrāvaṇikaṃ sarvasukhopadhānena copasthātavyaḥ /",
  "S04bsu037_u:192": "sa ca viṣayaḥ sa ca dvīpaḥ sa ca nagaro rakṣitavyaḥ sarvabhayopadravopasargopāyāsebhyaḥ /",
  "S04bsu037_u:193": "tasya ca kulaputrasya kuladuhiturvā satatasamitaṃ samanvāhartavyam /",
  "S04bsu037_u:194": "atha bhagavāṃstasyāṃ velāyāmimā gāthā abhāṣata /",
  "S04bsu037_u:195": "śṛṇuta kulaputra apramattā mā paścakāle parittāpyu bheṣyatha /",
  "S04bsu037_u:196": "buddhasya utpādyu kadāci labhyate kalpānakoṭībhi śataiḥ sahasraiḥ //",
  "S04bsu037_u:197": "guṇāśca śṛṇvatvabhiśraddadheta na durlabhā teṣu samādhi bheṣyati /",
  "S04bsu037_u:198": "kalpānakoṭīn yatha gaṅgavālikā yo dānu dadyā dvipadottameṣu //",
  "S04bsu037_u:199": "dhanaṃ cā dhānyaṃ tatha vastrabhūṣaṇaṃ gandhaṃ ca mālyaṃ ca vilepanaṃ ca /",
  "S04bsu037_u:200": "yaścaiva sutramabhiśraddadhitvā śruṇeya vāceya likhāpayeta /",
  "S04bsu037_u:201": "na tasya puṇyasya pramāṇu vidyate tā cāpramāṇaṃ sugatena deśitam //",
  "S04bsu037_u:202": "raṇyaṃ ca seveta sadāpramatto dhyānaṃ ca dhyāyetu sadānyacittaḥ /",
  "S04bsu037_u:203": "dānaṃ ca dadyā priyaputradhītarā hastau ca pādau ca parityajeta //",
  "S04bsu037_u:204": "[Dutt_64]",
  "S04bsu037_u:205": "yathaiva sūtrasya dhareti kaści ayaṃ tato puṇyaviśeṣyu prāpnuyā /",
  "S04bsu037_u:206": "arthasya dātā varasūtrametat sarvasyāpāyā sadā varjitāsya //",
  "S04bsu037_u:207": "dhanasya dhānyasya ca dāyako hyayaṃ guṇāśca sarve 'pi na tasya durlabhāḥ /",
  "S04bsu037_u:208": "āyurbalaṃ vīryu na tasya durlabhaṃ dhāreti sūtraṃ ya imaṃ viśuddham //",
  "S04bsu037_u:209": "drakṣyanti buddhamamitābhu nāyakaṃ mayāpi sa vyākṛtu buddhabodhau /",
  "S04bsu037_u:210": "na tasya pāpaṃ pi kadāci vidyate sukhāvatīṃ drakṣyati lokadhātum //",
  "S04bsu037_u:211": "yaṃ cāpi tasya sada karmu bheṣyati sarvaṃ kṣayaṃ yāsyati cittanīḍe /",
  "S04bsu037_u:212": "kāyasya śūle tatha śīrṣatāpe na tasya jātu vinipātu bheṣyati /",
  "S04bsu037_u:213": "sāṃdṛṣṭikāṃścāpi guṇāṃ sa lapsyate sarvaṃ yathā cintitu prārthitaṃ ca //",
  "S04bsu037_u:214": "tasmābhi tebhi sada bhikṣubhikṣuṇī upāsakopāsika rājabhiḥ sadā /",
  "S04bsu037_u:215": "gurugauravaṃ kṛtvā ca dharmabhāṇake yathā narendrasya tathāgatasya //",
  "S04bsu037_u:216": "[Dutt_65]",
  "S04bsu037_u:217": "idaṃ ca sūtraṃ sada dhāritavyaṃ satkāru nityaṃ ca kartavyadhārake /",
  "S04bsu037_u:218": "gandhaiśca mālyaiśca vilepanaiśca satkāru kṛtvā ca likhāpayeta //",
  "S04bsu037_u:219": "mā paścakāle jaravyādhipīḍitā aneka-āyāsasahasravyākulāḥ /",
  "S04bsu037_u:220": "narakeṣu tiryakṣu paribhramāṇāḥ ṣaṇḍhāśca paṇḍāśca jugupsanīyāḥ /",
  "S04bsu037_u:221": "jātyandhabhūtāḥ kuṇapāśca gandhinaḥ saṃjāsyate nīcakuleṣu strīṣu //",
  "S04bsu037_u:222": "īrṣyālukasya sada pāpacāriṇaḥ krodhābhibhūtasya ca matsariṣya /",
  "S04bsu037_u:223": "buddheṣu dharmeṣu karitva gauravam imeṣu jātīṣūpapadyate 'sau /",
  "S04bsu037_u:224": "tatraiva duḥkhāni ca vedamānā mā paścakāle paritāpyu bheṣyatha //",
  "S04bsu037_u:225": "tasmābhi tehi sada pūjitasya yaścaiva dhāreta prakāśayeta /",
  "S04bsu037_u:226": "yaścaiva paribhāṣaṇu tasya kurvate jugupsanāṃ tāḍanabandhanañca //",
  "S04bsu037_u:227": "[Dutt_66]",
  "S04bsu037_u:228": "mamaiva tena paribhāṣaṇā kṛtā mamaiva satkāru karitva dhārake /",
  "S04bsu037_u:229": "tasmācca tairhi sada dharmabhāṇake yaścaiva dhāreta likheta vācaye /",
  "S04bsu037_u:230": "satkāru taiśca sad anityu kuryā srigdhāśca vāco madhurā bhaṇeta //",
  "S04bsu037_u:231": "___________________________________________________________",
  "S04bsu037_u:232": "IV",
  "S04bsu037_u:233": "āryāvalokiteśvaro bodhisattvo bhagavataścaraṇayornipatya bhagavantametadavocat /",
  "S04bsu037_u:234": "anusmarāmyahaṃ bhagavan asti vyavalokanaprātihāryā nāma dhāraṇī yā mayā pūrvaṃ jñānaketuprabhākarasya tathāgatasyāntikādudgṛhītā śrutā[ca] /",
  "S04bsu037_u:235": "yāṃ śrutvā matvā udgṛhya dhārayitvā vācayitvā satkaritvā likhitvā likhāpayitvā avaivartikabhūmiṃ pratilabhante /",
  "S04bsu037_u:236": "sarvānetāṃstathāgatabhāṣitān guṇān pratilabhante /",
  "S04bsu037_u:237": "sarvaṃ cāsya yathābhiprāyāṃ samṛdhyate /",
  "S04bsu037_u:238": "sarvakarmāva[ra]ṇaṃ cāsya kṣayaṃ gacchati /",
  "S04bsu037_u:239": "samādhiṃ ca pratilabhate /",
  "S04bsu037_u:240": "vigatā vyādhayo bhavanti /",
  "S04bsu037_u:241": "buddhadarśanaṃ bodhisattvadarśanaṃ bhavati /",
  "S04bsu037_u:242": "tad bhagavān sādhukāramadāt /",
  "S04bsu037_u:243": "sādhu sādhu kulaputra pravartaya adhiṣṭhitaṃ tathāgatena /",
  "S04bsu037_u:244": "athāryāvalokiteśvaro bodhisattvo daśadiśaṃ sarvatathāgatebhyo namaskṛtya imāni mantrapadāni bhāṣate sma /",
  "S04bsu037_u:245": "[Dutt_67]",
  "S04bsu037_u:246": "namaḥ sarvatathāgatānāṃ sarvāśāparipūrakarāṇām /",
  "S04bsu037_u:247": "nama āryāvalokiteśvarasya bodhisattvasya mahākāruṇikasya / tadyathā",
  "S04bsu037_u:248": "ha ha ha ha / mama mama /",
  "S04bsu037_u:249": "dhiri dhiri /",
  "S04bsu037_u:250": "śānte praśānte sarvapāpakṣayaṃkare /",
  "S04bsu037_u:251": "avalokaya kāruṇika bodhicittaṃ manasi kuru /",
  "S04bsu037_u:252": "vyavalokaya māṃ smara smara yat tvayā pūrvaṃ satyādhiṣṭhānaṃ kṛtam /",
  "S04bsu037_u:253": "tena satyena sarvāśāṃ me paripūraya /",
  "S04bsu037_u:254": "buddhakṣetraṃ pariśodhaya /",
  "S04bsu037_u:255": "mā me kaścid viheṭhaṃ karotu /",
  "S04bsu037_u:256": "buddhādhiṣṭhānena svāhā / tadyathā",
  "S04bsu037_u:257": "teje teje mahāteje /",
  "S04bsu037_u:258": "yanmama kāyaduścaritaṃ vāgduścaritaṃ manoduścaritaṃ dāridrayaṃ vā tanme kṣapaya /",
  "S04bsu037_u:259": "ālokaya vilokaya /",
  "S04bsu037_u:260": "tathāgatadarśanaṃ cāhamabhikāṃkṣāmi bodhisattvadarśanam /",
  "S04bsu037_u:261": "dhudhupa dadasva me darśanam /",
  "S04bsu037_u:262": "sarve me kuśalā abhivardhantu /",
  "S04bsu037_u:263": "namaḥ sarvatathāgatānām /",
  "S04bsu037_u:264": "namaḥ avalokiteśvarasya /",
  "S04bsu037_u:265": "smara pratijñā mahāsattvāḥ /",
  "S04bsu037_u:266": "sidhyantu mantrapadāḥ svāhā /",
  "S04bsu037_u:267": "asyāṃ dhāraṇyāṃ bhāṣyamāṇāyāṃ mahāpṛthivīkaṃpo 'bhūt mahākilakilāśabdaḥ /",
  "S04bsu037_u:268": "divyaṃ ca puṣpavarṣamabhipravarṣan[sarvaḥ saparṣat] sādhukārasmadāt /",
  "S04bsu037_u:269": "sādhu sādhu subhāṣitamidaṃ mahāsattvena sarvasattvānāṃ trāṇārthaṃ sarvāśāparipūrakaram /",
  "S04bsu037_u:270": "rakṣa sarvabhayebhyaḥ sarvakarmakṣayaṃkara maraṇaduḥsvapnakāntārapraśamana /",
  "S04bsu037_u:271": "vayamapi sarve bhūtvā dhārayiṣyāmaḥ satkariṣyāmaḥ /",
  "S04bsu037_u:272": "avalokiteśvara āha /",
  "S04bsu037_u:273": "yaḥ kaścit kulaputra imān guṇānabhikāṃkṣa[te] /",
  "S04bsu037_u:274": "yathā tathāgatena parikirtitaṃ vyākaraṇaṃ mama kāṃkṣa[te] /",
  "S04bsu037_u:275_0": "mamāpi sammukhadarśanaṃ samādhilambhaṃ buddhabodhisattvadarśanaṃ [Dutt_68] bhogaiśvaryalambhaṃ",
  "S04bsu037_u:275_1": "buddhakṣetropapattiṃ tena śuklapakṣe śucinā susnātagātreṇa bhūtvā āryāṣṭāṃgopavāsopavasitairaṣṭamyāmārabhya",
  "S04bsu037_u:275_2": "śucau pradeśe buddhādhiṣṭhite gandhapuṣpairdhvajapatākaiḥ pūrṇakumbhairabhyarcya",
  "S04bsu037_u:275_3": "sa pṛthivīpradeśaḥ sa ca dharmabhāṇakaḥ śuciḥ susnātagātraḥ śvetavastraprāvṛto nānāpuṣpamālyagandhairabhyarcya",
  "S04bsu037_u:275_4": "likhāpayitavyaḥ sarvasattvāsādhāraṇāni kuśalamūlāni kṛtvā sarvasattvamaitracittena",
  "S04bsu037_u:275_5": "dayācittena karuṇācittena tathāgatagurugauravaṃ cittamupasthāpya tena dine dine likhatā",
  "S04bsu037_u:275_6": "tāva likhe yāvadardhadivasam /",
  "S04bsu037_u:276": "aṣṭamyāmārabhya yāvat pañcadaśīṃ dine dine saiva pūjā kartavyā /",
  "S04bsu037_u:277": "tato 'nenaiva vidhinā likhitamātreṇa pañcānantaryāṇi karmāṇi sarvapāpāni cāsya kṣayaṃ yāsyanti /",
  "S04bsu037_u:278": "kuśalairdharmairvivardhiṣyate /",
  "S04bsu037_u:279": "uttaptavīryo bhaviṣyati /",
  "S04bsu037_u:280": "sarvadharmeṣu kāyasukhamanuprāpsyati /",
  "S04bsu037_u:281": "tanūbhaviṣyanti rāgadveṣamohamānakrodhāḥ /",
  "S04bsu037_u:282": "tena likhāpayitvā pūrvamukhīṃ sadhātukāṃ tathāgatapratimāmavalokiteśvarapratimāṃ ca sadhātukāṃ sthāpya sadhātukeai caitāyatane puṣpadhūpagandhairdīpaiśca udāratarā pūjā kartavyā /",
  "S04bsu037_u:283": "aṣṭamyāmārabhya yāvat pañcadaśīṃ sarvasattvamahākaruṇācittena bhavitavyam /",
  "S04bsu037_u:284": "śuciśuklabhojinā āryāṣṭāṃgopavāsopavasitena suhṛtsahāyakena mānakrodhamātsaryaparivarjitena dine dine udāratarāṃ pūjāṃ kṛtvā trisandhyaṃ jāpaḥ aṣṭaśatiko dātavyaḥ /",
  "S04bsu037_u:285": "dīpadhūpapuṣpagandhādi dattvā sumanaḥpuṣpāṣṭaśataiśca āryāvalokiteśvarapratimā trisandhyamāhartavyā /",
  "S04bsu037_u:286": "[Dutt_69] vajrapāṇeśca dhūpo dātavyaḥ /",
  "S04bsu037_u:287": "daśadiśamabhinamaskṛtya paścimena bhīmāyā devyāḥ pūrveṇānopamāyāḥ ūrdhvena śaṃkhinyā balirnānārasapāyasadadhyodanaścaturdiśaṃ kṣeptavyaḥ /",
  "S04bsu037_u:288": "tatastasya na kaścid vikṣepaṃ kariṣyati /",
  "S04bsu037_u:289": "saṃtrāso ['pi notpadyate /",
  "S04bsu037_u:290": "] nānyathātvaṃ cittasya /",
  "S04bsu037_u:291": "sarveṣāṃ cāṣṭaśatiko jāpaḥ aṣṭaśatasumanaḥpuṣpaiśca saṃcodanam /",
  "S04bsu037_u:292_0": "[ane]naiva vidhinā pūrvasecaṃ kṛtvā tataḥ pūrṇapañcadaśyāṃ catvāri pūrṇakuṃbhā[ni]sthāpya",
  "S04bsu037_u:292_1": "dhūpacandanakundurukakarpūraṃ dattvā dīpa[mukhāni] catvāri nānāgandhadhvajapaṭapatākāsuvarṇarūpyabhāṇḍaiḥ",
  "S04bsu037_u:292_2": "taṃ pṛthivīpradeśaṃ samalaṃkṛtya dadhimadhupāyasadadhyodanamanyāni ca yathālambhena",
  "S04bsu037_u:292_3": "baliṃ caturdiśe dattvā nivedya sumanaḥpuṣpāṣṭakaśatairekaikaṃ japya caturdiśe kṣeptavyam /",
  "S04bsu037_u:293": "pūrvavat tryaṣṭaśataiḥ sumanojātipuṣpairekaikaṃ japya āryāvalokiteśvarapratimā āhartavyā /",
  "S04bsu037_u:294": "tataḥ satpratimā kaṃpiṣyati /",
  "S04bsu037_u:295": "mahānirghoṣo bhaviṣyati /",
  "S04bsu037_u:296": "raśmayo niścariṣyanti /",
  "S04bsu037_u:297": "pṛthivīkampaḥ [bhaviṣyati /",
  "S04bsu037_u:298": "] tataḥ sarvakarmāṇi sarvakāryāṇi cāsya samṛddhiṣyanti /",
  "S04bsu037_u:299": "tathāgatadarśanaṃ bodhisattvabhūmipratilambhaḥ sarvasattvavandanīyo bhaviṣyati /",
  "S04bsu037_u:300": "dhanadhānyakośakoṣṭhāgārasamṛddhaḥ sarvavyādhiparivarjitaścirajīvi [Dutt_70] [bhaviṣyati] /",
  "S04bsu037_u:301": "sarvaśatravaḥ sarvarājarājaputrāmātyadarśanābhikāṃkṣiṇo bhaviṣyanti priyaṃkarāḥ sarvakleśarāgadveṣamohaprahīṇāḥ /",
  "S04bsu037_u:302": "na ca jātu priyaviprayogo bhaviṣyati /",
  "S04bsu037_u:303": "mahādṛḍhabalavīryasaṃpannastejavāṃstīkṣṇendriyo buddhimān sarvasattvadayācitto dharmajño yāvaccyavanakāle buddhaṃ bhagavantamāryāvalokiteśvaraṃ paśyati /",
  "S04bsu037_u:304": "maitravihārī kālaṃ karoti /",
  "S04bsu037_u:305": "dharmaṃ deśayamānaṃ yathepsiteṣu buddhakṣetreṣu mahācakravartikuleṣu yatrānusmṛtiṃ karoti tatropapadyate /",
  "S04bsu037_u:306": "anyāni cānekāni guṇasahasrāṇi pratilapsyate /",
  "S04bsu037_u:307": "evaṃ bhagavan bahuguṇakaro 'yaṃ dharmaparyāyaḥ /",
  "S04bsu037_u:308": "imāni te dhāraṇīmantrapadāni na vinā tathāgatādhiṣṭhānasyāyaṃ dharmaparyāyaṃ śakyaṃ śrotuṃ na dhārayituṃ na pūjayituṃ na likhituṃ na likhāyituṃ na śraddadhātum /",
  "S04bsu037_u:309": "sace darśanaṃ bhave na śravaṃ bhaviṣyati /",
  "S04bsu037_u:310": "sace śravaṇaṃ tadvikṣiptacittaḥ śroṣyati na śraddhāsyati na satkariṣyati /",
  "S04bsu037_u:311": "sace satkare kleśavyāpādacittaḥ[satkariṣyati] sace likhe likhāpayeta vyākṣiptacittaḥ /",
  "S04bsu037_u:312": "[tat kasya hetoḥ] /",
  "S04bsu037_u:313": "tathā hi tasya pūrvapāpakarmaphalahetutvāt karmānubhavitavyam /",
  "S04bsu037_u:314": "sa vicikitsāprāpto bhaviṣyati /",
  "S04bsu037_u:315": "paṃcānantaryaṃ kariṣyati /",
  "S04bsu037_u:316": "tribhiḥ sādhanaiḥ sarvāśāsamṛddhirbhaviṣyati /",
  "S04bsu037_u:317": "nātra kāṃkṣā na vimatirna vicikitsotpādayitavyā /",
  "S04bsu037_u:318": "atha bhagavān[avalokiteśvarāya bodhisattvāya mahāsattvāya] sādhukāramadāt /",
  "S04bsu037_u:319": "sādhu sādhu kulaputra /",
  "S04bsu037_u:320": "tathāgatakṛtyamayaṃ dharmaparyāyaḥ kariṣyati sarvasattvānām /",
  "S04bsu037_u:321": "___________________________________________________________",
  "S04bsu037_u:322": "[Dutt_71]",
  "S04bsu037_u:323": "V",
  "S04bsu037_u:324": "atha khalvanopamā mahāyakṣiṇī yena bhagavāṃstenopasamakrāmat /",
  "S04bsu037_u:325": "bhagavantaṃ nānāpuṣpaduṣyayugairācchādya bhagavataḥ pādayornipatya bhagavantametadavocat /",
  "S04bsu037_u:326": "evaṃ smarāmyahaṃ bhagavanmayā bhagavataḥ kauśāmbyāṃ ghoṣilasyārāme viharataḥ purataḥ pratijñā samudāhṛtā sarvasattvānāmarthāya /",
  "S04bsu037_u:327": "ahamapi bhagavan sarvavidyādharāṇāṃ hṛdayaṃ jānāmi /",
  "S04bsu037_u:328": "tanme bhagavānanujānātu bahujanahitāya bahujanasukhāya sarvāśāparipūraṇārthāya bhikṣubhikṣuṇyupāsakopāsikānāṃ ca /",
  "S04bsu037_u:329": "namaḥ sarvatathāgatānāṃ saṃyyathīd ha ha /",
  "S04bsu037_u:330": "hī hī /",
  "S04bsu037_u:331": "hu hu /",
  "S04bsu037_u:332": "sara sara /",
  "S04bsu037_u:333": "lahuṃ lahuṃ /",
  "S04bsu037_u:334": "śīghraṃ śīghraṃ /",
  "S04bsu037_u:335": "mahāvidye sarvavidyādharanamaskṛte /",
  "S04bsu037_u:336": "hasaḥ hasaḥ /",
  "S04bsu037_u:337": "kiṃ tiṣṭhasi kiṃ tiṣṭhasi /",
  "S04bsu037_u:338": "kanakavicitrābharaṇavibhūṣitāṃgi paṭa paṭa /",
  "S04bsu037_u:339": "bhara bhara /",
  "S04bsu037_u:340": "bhiri bhiri /",
  "S04bsu037_u:341": "bhūru bhūru /",
  "S04bsu037_u:342": "sarvārthaṃ me sādhaya /",
  "S04bsu037_u:343": "turu turu /",
  "S04bsu037_u:344": "arthaṃ sādhaya /",
  "S04bsu037_u:345": "arthaṃ dehi me",
  "S04bsu037_u:346": "nātsahaṃ mārapati śūlkṣiṇasya /",
  "S04bsu037_u:347": "[sarvasaṅghānāḥ]siddhiṃ hā hā /",
  "S04bsu037_u:348": "padme padme mahāpadme /",
  "S04bsu037_u:349": "viśade viśade mahāviśade /",
  "S04bsu037_u:350": "bhava bhava bhavodbhavāya /",
  "S04bsu037_u:351": "tamahaṃ ghore tamahaṃ ghore /",
  "S04bsu037_u:352": "[Dutt_72] tanme vidyāṃ prayojaya /",
  "S04bsu037_u:353": "siddhiṃ kuru /",
  "S04bsu037_u:354": "sarvaśāṃ me paripūraya buddhādhiṣṭhānena svāhā /",
  "S04bsu037_u:355_0": "yaḥ kaścidbhagavadguṇārthī dhanadhānyārthī sarvasattvavaśīkaraṇārthī bhave mahaiśvaryaṃ",
  "S04bsu037_u:355_1": "rājatvaṃ vidyādharatvamabhikāṃkṣa[te]mamāpi saṃmukhadarśanaṃ tena aṣṭamyāṃ śuklapakṣe",
  "S04bsu037_u:355_2": "nave paṭake acchinnadaśe keśāpagate śucinā citrakareṇa āryāṣṭāṅgopavāsopavasitena",
  "S04bsu037_u:355_3": "aśleṣairaṅgairnavabhājanasthaiścitrāpayitavyam /",
  "S04bsu037_u:356_0": "madhye tathāgatapratimā dharmaṃ deśayamānā dakṣiṇenāryavajrakrodho vajraṃ bhrāmayamānaḥ",
  "S04bsu037_u:356_1": "sarvālaṅkāravibhūṣitaḥ[puṣpa]mālyārdhacandrahāraḥ śvetavastraprāvṛtaḥ vāmapārśve",
  "S04bsu037_u:356_2": "anopamā śarakāṇḍagaurī sarvālaṃkāravibhūṣitā śvetavastrā padmahastā samāśvāsayaṃtī /",
  "S04bsu037_u:357_0": "tataḥ śucinā vidyādhareṇa āryāṣṭāṅgopavasitena śucau sadhātuke tathāgatasthāne kṣīrayāvakāhāreṇa",
  "S04bsu037_u:357_1": "śvetavastraprāvṛtenātmadvitīyena aṣṭamyāṃ pūrvasecaṃ kṛtvā nānāpuṣpagandhadhūpadīpaiḥ",
  "S04bsu037_u:357_2": "pūjāṃ kṛtvā triskṛtvā tryaṣṭaśatiko jāpo dātavyaḥ /",
  "S04bsu037_u:358": "ekaikaṃ sumanaḥpuṣpaṃ jāpya tryaṣṭaśataiḥ sā pratimā āhartavyā tathāgatasya vajrapāṇeśca pūrvataraṃ puṣpadhūpagandhaṃ dātavyam /",
  "S04bsu037_u:359": "balipāyasadadhyodanaṃ nānārasaṃ nānāmadyaṃ [Dutt_73] caturdiśe kṣeptavyam /",
  "S04bsu037_u:360": "pūrṇapañcadaśyāmanenaiva vidhinā baliḥ anyā[ni] ca yathālābhena dhūpakarpūrakundurukacandanamrakṣaṃ dātavyam /",
  "S04bsu037_u:361": "sugandhatailena dvau dipau dātavyau /",
  "S04bsu037_u:362": "tatrāhaṃ svarūpeṇopatiṣṭhāmi /",
  "S04bsu037_u:363": "yathepsitaṃ varaṃ dāsyāmi samādhilābhamākāśagamanamantardhānaṃ rājatvaṃ balacakravartitvaṃ vidyādharatvaṃ nidhivādaṃ dhātuvādaṃ paracittajñānaṃ dīrghāyuṣkatvam /",
  "S04bsu037_u:364": "sarvasattvānāṃ maitracittena bhavitavyam /",
  "S04bsu037_u:365": "mānakrodhadherṣyāmātsaryaparivarjitena staupikadhārmikasāṃghikārthāpahāraparivarjitena bhavitavyam /",
  "S04bsu037_u:366": "tathāgatānāmabhedyaprasādena[bhavitavyam] /",
  "S04bsu037_u:367_0": "yadi cāhaṃ bhagavan pañcānantaryaṃ kariṣyāmi tribhiḥ sādhanairna samanvāherayaṃ mā",
  "S04bsu037_u:367_1": "cāhaṃ bhagavannanuttarāṃ samyaksaṃbodhimabhisaṃbudhyeyaṃ sace buddhe aprasādalabdho",
  "S04bsu037_u:367_2": "bhave yaśca vimatiprāpto yaścaṃ pāpamakuśalaṃ kṛtvā na viratimanugṛṇhāti kleśopakleśacittastasyāhaṃ",
  "S04bsu037_u:367_3": "cāpi darśanaṃ dāsyāmi lābhamapi kariṣyāmi /",
  "S04bsu037_u:368": "atha bhagavān sādhukāramadāt /",
  "S04bsu037_u:369": "sādhu sādhu bhagini /",
  "S04bsu037_u:370": "sādhu khalu punastvaṃ bhagini yattvayā sarvasattvānāmarthāya pāpasamācāreṣu [Dutt_74] sattveṣu imā evaṃrūpā mantrapadā bhāṣitāḥ pratijñā kṛtā /",
  "S04bsu037_u:371": "śakṣyasi tvamanayā evaṃrūpayā mahākaruṇayā sarvasattvānanuttarāyāṃ samyaksaṃbodhau prati[ṣṭhā]payitum /",
  "S04bsu037_u:372": "evameva tvayāpi karaṇīyam /",
  "S04bsu037_u:373": "atha śaṃkhini mahādevī bhagavantaṃ nānāpuṣpairnānāgandhairabhyarcya pradakṣiṇīkṛtya pādaryonipatya bhagavantametadavocat /",
  "S04bsu037_u:374": "ahamapi bhagavaṃstathāgatādhiṣṭhānena pratijñāṃ kariṣyāmi tathāgataśāsanacirasthityartham /",
  "S04bsu037_u:375": "teṣāṃ ca dharmabhāṇakānāṃ dharmaśrāvaṇikānāṃ sarvāśāparipūrakarāṇi mantrapadāni dāsyāmi /",
  "S04bsu037_u:376": "rakṣāyai tanme bhagavān anujānātu /",
  "S04bsu037_u:377": "namo namaḥ sarvatathāgatānām /",
  "S04bsu037_u:378": "om śaṃkhini devi āgaccha āgaccha /",
  "S04bsu037_u:379": "tiṣṭha dhane dhanajaye /",
  "S04bsu037_u:380": "vṛ vṛ vṛddhikari /",
  "S04bsu037_u:381": "dhṛ dhṛ dhṛtikari /",
  "S04bsu037_u:382": "nānāvividhaveśavastrāyudhadhāriṇi /",
  "S04bsu037_u:383": "yu yu āyuṣpālani /",
  "S04bsu037_u:384": "tathāgatānāṃ smara bodhicittaṃ mā vilamba /",
  "S04bsu037_u:385": "dehi me varam /",
  "S04bsu037_u:386": "śaṃkhini svāhā /",
  "S04bsu037_u:387": "imairmantrapadaiḥ sa bhagavan kāyagatairyaśovṛddhimanuprāpsyati /",
  "S04bsu037_u:388": "tejovṛddhiṃ bhogavṛddhim aiśvaryavṛddhiṃ dīrghāyuṣkatāṃ śatruvaśīkaraṇavṛddhimanuprāpsyati /",
  "S04bsu037_u:389": "aṣṭaśatajaptena yathālābhena baliṃ dattvā caturdiśe dhūpaṃ kundurukaṃ tathāgatasyodāratarapūjā kartavyā /",
  "S04bsu037_u:390": "dīpo [Dutt_75] dātavyaḥ /",
  "S04bsu037_u:391": "ekaviṃśatidivasāni maitravihāriṇā niyamasthena bhavitavyam /",
  "S04bsu037_u:392": "tataḥ sarvābhiprāyaṃ paripūrayiṣyāmi saddharmapratikṣepakaṃ sthāpya /",
  "S04bsu037_u:393": "śucau pradeśe kartavyaṃ devāyatane vā /",
  "S04bsu037_u:394": "atha bhagavān sā ca yathāsamāgatā parṣa sādhukāramadāt /",
  "S04bsu037_u:395": "sādhu sādhu bhagini /",
  "S04bsu037_u:396": "subhāṣitamidam /",
  "S04bsu037_u:397": "pratijñā bahuguṇasamanvāgatā /",
  "S04bsu037_u:398": "evameva tvamapi karaṇīyamanāgate 'dhvani /",
  "S04bsu037_u:399": "___________________________________________________________",
  "S04bsu037_u:400": "VI",
  "S04bsu037_u:401": "atha khalu bhīmā mahādevī suvarṇapuṣpairbhagavantamabhyarcya bhagavataścaraṇayornipatya bhagavantametadavocat /",
  "S04bsu037_u:402_0": "ahamapi bhagavaṃsteṣāṃ dharmabhāṇakānāṃ dharmaśrāvaṇikānāṃ teṣāṃ ca lekhakānāṃ teṣāṃ",
  "S04bsu037_u:402_1": "ca dhārakāṇāṃ vācakānāṃ pūjakānāmarthāya sarvāśāparipūrakarāṇi hiraṇyamaṇimuktā bhogaiśvaryarājatvadīrghāyuṣkarāṇi",
  "S04bsu037_u:402_2": "śatruvaśīkaraṇāni mantrapadāni dāsyāmi /",
  "S04bsu037_u:403_0": "yaḥ kaści rājā vā rājñī vā bhikṣubhikṣuṇyupāsakopāsikā vā dhārayiṣyanti satkariṣyanti",
  "S04bsu037_u:403_1": "likhiṣyanti likhāpayiṣyanti tathāgatagurugauraveṇa pratiprattyā yathopadiṣṭāḥ pratipatsyante",
  "S04bsu037_u:403_2": "tasyāhaṃ bhagavan rakṣiṣyāmi paripālanaṃ kariṣyāmi yathocitaṃ varaṃ dāsyāmi bhogaiśvaryairavaikalyaṃ",
  "S04bsu037_u:403_3": "kariṣyāmi vivādayuddhaḍimbaḍamare jayaṃ kariṣyāmi /",
  "S04bsu037_u:404": "āyuḥsaṃpadamupasaṃhariṣyāmi /",
  "S04bsu037_u:405": "[Dutt_76] tasya ca viṣayasya nagarasya paripālanaṃ kariṣyāmi /",
  "S04bsu037_u:406": "tanme bhagavānanujānātu /",
  "S04bsu037_u:407": "namaḥ sarvatathāgatānāṃ sarvabodhisattvānām āryāvalokiteśvaravajrapāṇiprabhṛtīnām /",
  "S04bsu037_u:408": "om mahādevi bhīme bhīmamate /",
  "S04bsu037_u:409": "jaye jayāvahe /",
  "S04bsu037_u:410": "yaśajave tejajave /",
  "S04bsu037_u:411": "vyākaraṇaprāpte sarvasattvāvalokane kṛpatejabahule tathāgatānujñātaṃ pālaya /",
  "S04bsu037_u:412": "smara pratijñām /",
  "S04bsu037_u:413": "buddhādhiṣṭhānena dehi me varam /",
  "S04bsu037_u:414": "siddhiṃ kuru /",
  "S04bsu037_u:415": "devi mahādevi satyavacanadevi bhīme satyavacanapratiṣṭhite guhyanivāsini svāhā /",
  "S04bsu037_u:416": "imāni tāni bhagavan mantrapadāni tathāgatādhiṣṭhitāni tathāgatānujñātāni mayā bhāṣitāni sattvānāmarthāya /",
  "S04bsu037_u:417": "yaṃ yameva kāmaṃ manasikṛtvā japiṣyate tathāgatasya purataḥ puṣpadhūpagandhadīpaiḥ pūjāṃ kṛtvā pāyasarasabaliṃ caturdiśe dattvā taṃ tameva aṣṭaśatajāpena sarvāśāṃ paripūrayiṣyāmi /",
  "S04bsu037_u:418_0": "yaḥ kaści māṃ svarūpeṇābhikāṃkṣī bhave tena acchinnadaśe keśāpagate aśleṣairaṅgairnavabhājanasthairaṣṭasyām",
  "S04bsu037_u:418_1": "āryāṣṭāṃgaparigṛhītena citrakareṇa citrāpayitavyā śarakāṇḍagaurī sarvālaṃkāravibhūṣitāṃgī",
  "S04bsu037_u:418_2": "śvetavastrā madhye tathāgatapratimā dha[rma deśa]yamānā dakṣiṇenāryāvalokiteśvaraḥ",
  "S04bsu037_u:418_3": "sāṃkathyaṃ kurvan vāmapārśve bhīmā mahādevī [Dutt_77] kuṇḍiganetṛkaparigṛhītā samāśvāsayantī /",
  "S04bsu037_u:419_0": "tato 'ṣṭamyāṃ pūrvasecaṃ kṛtvā puṣpadhūpagandhamālyavilepanaiḥ sadhātuke caityasthāne",
  "S04bsu037_u:419_1": "balipāyasadadhyodanaṃ caturdiśe yāvat pūrṇapañcadarśīṃ śūcinā vidyādhareṇa udāratarāṃ",
  "S04bsu037_u:419_2": "puṣpadhūpagandhadīpaiḥ pūjāṃ kṛtva baliṃ dattvā nānārasairanyāni ca yathālābhena",
  "S04bsu037_u:419_3": "śuklabaliṃ dattvā sarvasattvānāṃ maitracittena dayācittena bhūtvā jātīpuṣpā[ṇāma]ṣṭabhiḥ",
  "S04bsu037_u:419_4": "śataiḥ sā pratimā āhartavyā /",
  "S04bsu037_u:420_0": "ekaikaṃ japya tatrāhaṃ svarūpeṇopatiṣṭhiṣyāmi yathepsitaṃ varaṃ dāsyāmi rājyaiśvaryam",
  "S04bsu037_u:420_1": "ākāśagamanaṃ nidhivādaṃ dhātuvādaṃ vidyādharatvam anyāni ca yathepsitāni karmāṇi",
  "S04bsu037_u:420_2": "kariṣyāmi akālamṛtyupratiṣedhanaṃ sarvarogapraśamanaṃ paracakrapramardanaṃ putralambham",
  "S04bsu037_u:420_3": "arthāgamanaṃ prītiṃ sarvasattveṣu /",
  "S04bsu037_u:421_0": "yadi cāhaṃ bhagavan pañcānantaryaṃ kariṣyāmi na sarvāśāṃ paripūrayeyaṃ mā cāhaṃ bhagavannanuttarāṃ",
  "S04bsu037_u:421_1": "samyaksaṃbodhimabhisaṃbudhyeyaṃ saddharmapratikṣepakaṃ sthāpya yaśca vicikitsāprāpto",
  "S04bsu037_u:421_2": "buddhadharmasaṃghe /",
  "S04bsu037_u:422": "bhagavānāha /",
  "S04bsu037_u:423": "sādhu sādhu bhagini sādhu khalu punastvaṃ bhagini yattvaṃ sarvasattvānāṃ hitāya sukhāya pratipannā asyaiva ca dharmaparyāyasya cirasthityarthaṃ [Dutt_78] pratipannā /",
  "S04bsu037_u:424": "tena hi bhagini nityameva imāḥ pratijñāstvayā nityameva samanvāhartavyāḥ /",
  "S04bsu037_u:425": "atheyaṃ mahāpṛthivī tasmin samaye pracacāla divyañca kusumavarṣamabhiprāvarṣat /",
  "S04bsu037_u:426": "sā ca sarvāvatī parṣat sādhukāramadāt /",
  "S04bsu037_u:427": "sādhu sādhu subhāṣitamidam /",
  "S04bsu037_u:428": "pratijñā sarvasattvānāṃ sarvāśāparipūrikā bhaviṣyati /",
  "S04bsu037_u:429": "___________________________________________________________",
  "S04bsu037_u:430": "VII",
  "S04bsu037_u:431_0": "athāryāvalokiteśvaro bodhisattvo mahāsattvaḥ punarbhagavantametadavocat kiṃ punarbhagavan",
  "S04bsu037_u:431_1": "sa kulaputro vā kuladuhitā vā likhanavācanalikhāpanasaṃprakāśanapaṭhanasvādhyayanapūjanasaṃprakāśanayā",
  "S04bsu037_u:431_2": "puṇyamanuprāpsyati imasya dharmaparyāyasya /",
  "S04bsu037_u:432": "bhagavānāha /",
  "S04bsu037_u:433": "tena hi tvāmevāryāvalokiteśvara pariprakṣyāmi yathe te kṣamaṃ tathā vyākuru /",
  "S04bsu037_u:434": "avalokiteśvara āha /",
  "S04bsu037_u:435": "bhagavāneva vyākurutāṃ nāsti tathāgatasya adṛṣṭaṃ vā aśrutaṃ vā avijñātaṃ vā /",
  "S04bsu037_u:436": "bhagavānāha /",
  "S04bsu037_u:437": "yaśca kulaputra asya dharmaparyāyasya likhanalikhāpanavācanapūjanasaṃprakāśanapaṭhanasvādhyayanāt puṇyamanuprāpsyati sa upamenāpi na śakyaṃ varṇayitum /",
  "S04bsu037_u:438": "tat kasya hetoḥ /",
  "S04bsu037_u:439": "sarvasattvānāṃ yathābhiprāyaparipūrakam /",
  "S04bsu037_u:440": "dānaṃ dattvā te sattvā aparimuktā eva bhavanti jarāvyādhimaraṇaśokaparidevaduḥkhadauramanasyopāyāsebhyaḥ /",
  "S04bsu037_u:441": "varṣatasahasraṃ pañcabhiḥ kāmaguṇaiḥ kriḍāpayitvā aparimuktā eva te sattvā bhavanti narakatiryagyoniyamalokapretaviṣayeṣu punarapi duḥkhānyanubhavanti /",
  "S04bsu037_u:442_0": "asya dharmaparyāyasya śravaṇaṃ sattvebhyaḥ kṛtvā pūjanaṃ saṃprakāśanaṃ[ca]kṛtvā arthaṃ",
  "S04bsu037_u:442_1": "cāsyāvaśrutya [Dutt_79] pratipattyā pratipadya parimuktā eva bhavanti jātijarāvyādhimaraṇaśokaparidevaduḥkhadaurmanasyopāyāsebhya",
  "S04bsu037_u:442_2": "sarvanarakatiryagyoniyamalokebhyaḥ /",
  "S04bsu037_u:443": "tasmāt tathāgata ayaṃ puṇyaskandha upamenāpi pramāṇaṃ na kurvanti /",
  "S04bsu037_u:444_0": "yaśca kulaputra asya ca dharmaparyāyasyoddiśya sarṣapaphalamātrakaṃ ca hiraṇyasya",
  "S04bsu037_u:444_1": "ekapuṣpaṃ vā ekaphalaṃ vā ekapatākāṃ vā vādyaṃ vā gandhaṃ vā vastraṃ vā āsanaṃ vā",
  "S04bsu037_u:444_2": "ābharaṇaṃ vā parityaje likhe likhāpaye dhāraye vācaye pūjaye satkare parebhyaśca",
  "S04bsu037_u:444_3": "viastareṇa saṃprakāśaye taṃ ca dharmabhāṇakaṃ vācaye pūjaye yaśca tiṣṭhate tathāgate",
  "S04bsu037_u:444_4": "saṃmukhapūjayā saparṣa pūjaye mānaye sarvasukhopadhānena varṣaśatasahasramupatiṣṭhe",
  "S04bsu037_u:444_5": "gandhamālyavilepanairdhvajapatākābhirvihāracaṃkramodyānaṃ kārāpaye ardhayojanocchritaṃ",
  "S04bsu037_u:444_6": "saptaratnamayaṃ stūpaṃ kāraye śataṃ vā sahasraṃ vā tathāgata[muddiśya]tāṃśca divyapūjayā",
  "S04bsu037_u:444_7": "pūjaye varṣaśatasahasram ayaṃ ca tato bahutarapuṇyasaṃskāraṃ syā /",
  "S04bsu037_u:445": "asya dharmaparyāyasya likhanalikhāpanadhāraṇapaṭhanapūjanasaṃprakāśanayā na imāṃ",
  "S04bsu037_u:446": "tathāgatasaṃmukhapūjāṃ na tveva sattvebhyo dānaṃ dattvā pañcabhiḥ kāmaguṇaḥ krīḍāpayitvā /",
  "S04bsu037_u:447": "tasmāttarhi taiśca kulaputraiḥ kuladuhitṛbhirvā rājarājaputramahāmātrāmātyairvā satatasmitamayaṃ dharmaparyāyaḥ pūjayitavyaḥ /",
  "S04bsu037_u:448": "tathāgatasaṃjñā evotpādayitavyā /",
  "S04bsu037_u:449_0": "teṣāṃ kalyāṇamitrāṇāṃ ya imaṃ dharmaparyāyaṃ śrāvayati kathayati arthaṃ cāsyopasaṃharati",
  "S04bsu037_u:449_1": "taḥ satkṛtya ayaṃ dharmaparyāyaḥ śrotavya udagrahītavyo dhārayitavyo vācayitavyo manasi kartavyaḥ /",
  "S04bsu037_u:450": "evaṃ cittamutpādayitavyam /",
  "S04bsu037_u:451": "[Dutt_80] lābhā asmābhiḥ sulabdhāḥ /",
  "S04bsu037_u:452_0": "yo 'smābhiḥ śrutam apathagāmināṃ pathamupadarśayati anarthe arthasaṃjñinām anitye",
  "S04bsu037_u:452_1": "nityasaṃjñinām asukhe sukhasaṃjñināṃ yadasmābhirnarakatiryogyoniyamalokaparimokṣaṇārthaṃ",
  "S04bsu037_u:452_2": "tathāgatakṛtyaṃ kṛtam /",
  "S04bsu037_u:453": "avalokiteśvara āha /",
  "S04bsu037_u:454": "mahākṛtyena tathāgatakṛtyena imaṃ dharmaparyāyaṃ sarvasattvānāṃ prakāśitam /",
  "S04bsu037_u:455": "bhagavānāha /",
  "S04bsu037_u:456_0": "ayaṃ ca kulaputra dharmaparyāyaḥ paścime kāle paścime samaye dakṣiṇāpathe pracariṣyati",
  "S04bsu037_u:456_1": "tatrāpi bhikṣubhikṣuṇyupāsakopāsikārājarājaputramahāmātrāmātyā bhājanībhūtāḥ pūjakā",
  "S04bsu037_u:456_2": "dhārakā vācakā bhaviṣyanti śraddhāsyanti pattīṣyanti /",
  "S04bsu037_u:457_0": "sa ce uttarapūrvapaścimāyāṃ pracare tat parakarmābhiyuktāste sattvā bhaviṣyanti na",
  "S04bsu037_u:457_1": "śroṣyanti śraddhāsyanti na pattīṣyanti na pūjayiṣyanti hīnavīryanaṣṭasmṛtayo nānāvyākṣepakuṭambadāsadāsībhogaiśvaryahāsyalāsyanāṭyanṛtyagīterṣyāmātsaryasmṛtayo",
  "S04bsu037_u:457_2": "na śroṣyanti na pattīṣyanti napūjayiṣyanti te aparimuktā eva jarāvyādhimaraṇaśokaparidevaduḥkhadaurmanasyopāyāsebhya",
  "S04bsu037_u:457_3": "pretayamalokaviṣayebhyo bhaviṣyanti /",
  "S04bsu037_u:458_0": "tasmāttarhi taiḥ kulaputraiḥ kuladuhitṛbhirvā sarvāpāyairātmānaṃ parimoktukāmena",
  "S04bsu037_u:458_1": "satkṛtya ayaṃ dharmaparyāyaḥ pūjayitavyo dhārayitavyaḥ satkartavyaḥ parebhyaḥ saṃprakāśatitavyo",
  "S04bsu037_u:458_2": "manasā dhārayitavyaḥ /",
  "S04bsu037_u:459_0": "ḍimbaḍumaraduḥsvapnadurnimitteṣu akālamṛtyugomarapaśumaramānuṣamarebhyo nānāvyādhibhayopadravebhya",
  "S04bsu037_u:459_1": "imaṃ dharmaparyāyaṃ pūjayitvā vācayitavyaḥ dhvaje vā ucchrapitaṃ kṛtvā pūjayitvā",
  "S04bsu037_u:459_2": "nānāgandhapuṣpadhūpavādyaiḥ praceṣṭavyaḥ /",
  "S04bsu037_u:460": "caturdiśe baliṃ īttvābhinamaskṛtya puṣpadhūpagandhaiḥ sarva ityupadravāḥ praśamaṃ yāsyanti /",
  "S04bsu037_u:461": "[Dutt_81]",
  "S04bsu037_u:462": "atha bhagavān tasyāṃ velāyāmimā gāthā abhāṣata /",
  "S04bsu037_u:463": "Stav_1 [sarvasya sattvasya anugrahārthaṃ] yā bhāṣitā pūrvabhaveṣu nāyakaiḥ /",
  "S04bsu037_u:464": "[ahaṃ tathā tvāmapi deśayiṣye] gṛṇhāhi ānanda imaṃ samādhim //",
  "S04bsu037_u:465": "yaścaiva traidhātukadānu dadyā saptāna ratnāna ca pūrayitvā /",
  "S04bsu037_u:466": "Stav_2 yaścaiva traidhātukadānu dadyā saptāna ratnāna ca pūrayitvā /",
  "S04bsu037_u:467": "[Dutt_82]",
  "S04bsu037_u:468": "buddheṣu dharmeṣu sadāpramattaḥ upamāpi tasya na sa bhonti dānam //",
  "S04bsu037_u:469": "Stav_3 yaścaiva buddheṣvabhiśraddadhitvā vihārakārāpayi caityakāni /",
  "S04bsu037_u:470": "yaścaiva sūtraṃ[ca] dhareti kaści ayaṃ tato bahutaru puṇyu bheṣyate //",
  "S04bsu037_u:471": "Stav_4 yaścāpi ekaṃ kṣipayeta puṣpaṃ vastraṃ ca mālyaṃ ca vilepanaṃ tathā /",
  "S04bsu037_u:472": "imaṃ samādhiṃ ca[ya] satkareta nāyaṃ tato bahutaru puṇyu bhoti //",
  "S04bsu037_u:473": "Stav_5 yaścāpi kārṣāpaṇu dānu dadyā imasya sūtrasya ca pūjanārtham /",
  "S04bsu037_u:474": "janitvā bodhāya ca maitracitte ayaṃ tato bahutaru puṇyu prāpnuyā //",
  "S04bsu037_u:475": "Stav_6 yaścāpi sattveṣu imaṃ samādhiṃ prakāśaye deśayi bodhisattvaḥ /",
  "S04bsu037_u:476": "pratipādaye bodhimanuttare tathā upamāpi puṇyaṃpi na tasya bhoti //",
  "S04bsu037_u:477": "imaṃ ca śrutvā tatha ānuśaṃsāḥ kṛtvā ca maitraṃ tatha sarvasattvaiḥ /",
  "S04bsu037_u:478": "Stav_7 imaṃ ca śrutvā tatha ānuśaṃsāḥ kṛtvā ca maitraṃ tatha sarvasattvaiḥ /",
  "S04bsu037_u:479": "[Dutt_84]",
  "S04bsu037_u:480": "tasmāpi sūtram imu dhārayeta likheta vāceta tathā prakāśaye //",
  "S04bsu037_u:481": "Stav_8 jarāvyādhimṛtyu[bhistathātitīvraiḥ śataiścaduḥkhaiḥ] paripīḍitāśca /",
  "S04bsu037_u:482": "upapadyamānā narakeṣu pretayo mā paścakāle parītāpyu bheṣyatha //",
  "S04bsu037_u:483": "Stav_9 sa mṛtyukāle bhayabhītamānasaḥ abhīkṣṇamucchvāsanamucchvasantaḥ /",
  "S04bsu037_u:484": "kosmābhi trāṇaṃ bhavate parāyaṇaṃ mukhe mukhaṃ prekṣati bālabuddhiḥ //",
  "S04bsu037_u:485": "Stav_10 [yasmā tathāgatamabhipūjayitvā] bauddhaṃ ca dharmaṃ tatha sāṃghikañca /",
  "S04bsu037_u:486": "hariṣya neṣye yamaloki dāruṇe na tasya trāṇaṃ sada kaści bheṣyati //",
  "S04bsu037_u:487": "Stav_11 na putradāraṃ na ca mitrabāndhavān na cāpi rāṣṭraṃ na ca hāsyalāsyam /",
  "S04bsu037_u:488": "dhanaṃ na dhānyaṃ na ca vastrabhūṣaṇaṃ sarvaṃ jahitvā puna duḥkhadāruṇam //",
  "S04bsu037_u:489": "imaṃ samādhiṃ na ca śraddadhitvā tathā[ca duḥkhaṃ]dāruṇaṃ vedayate /",
  "S04bsu037_u:490": "Stav_12 imaṃ samādhiṃ na ca śraddadhitvā tathā[ca duḥkhaṃ]dāruṇaṃ vedayate /",
  "S04bsu037_u:491": "[Dutt_86]",
  "S04bsu037_u:492": "ima duḥkhu śrutvā imu ānuśaṃsāḥ ko bālabuddhirna jane prasādam //",
  "S04bsu037_u:493": "Stav_13 tasmācca tairhi sada bhikṣubhikṣuṇī upāsakopāsikarājabhiḥ sadā /",
  "S04bsu037_u:494": "imaṃ ca sūtraṃ sada dhārayitvā satkāru nityaṃ ca kartavyadhārake //",
  "S04bsu037_u:495": "athāyuṣmānānando bhagavantametadavocat /",
  "S04bsu037_u:496": "udgṛhītaṃ mayā bhagavan imaṃ dharmaparyāyaṃ śāstṛsaṃjñayā dhārayiṣyāmi pūjayiṣyāmi sarvasattvebhyaḥ saṃprakāśayiṣyāmi /",
  "S04bsu037_u:497": "bhagavānāha /",
  "S04bsu037_u:498_0": "yadi tvamānanda yanmayā dharmo bhāṣitaḥ śruto dhārayituṃ tat sarvaṃ na dhāraye na",
  "S04bsu037_u:498_1": "vācaye na pūjaye na vaistārikīkuryā tvayā mama nāparādhye na cāśuśrūṣā kṛtā bhave na cāśrāvakatvam /",
  "S04bsu037_u:499": "yaśca imaṃ dharmaparyāya na dhāraye [Dutt_87] na vācaye na pūjaye na saṃprakāśaye na manasikuryā sa mām aparādhye aśuśrūṣā kṛtā bhave aśrāvakatvaṃ bhave /",
  "S04bsu037_u:500": "tasmāttarhi tvamānanda satkṛtya ayaṃ dharmaparyāyo dhārayitavyaḥ /",
  "S04bsu037_u:501": "ayaṃ te tathāgatasyānuttarasamyaksaṃbodhatathāgatakṛtyaṃ kariṣyati paścime kāle paścime samaye sarvasattvānām /",
  "S04bsu037_u:502": "asmin khalu punardharmaparyāye bhagavatā bhāṣyamāṇe ṣaṣṭīnāṃ prāṇisahasrāṇāmanupādāyāsravebhyaścittāni vimuktāni saptānāṃ śatānāṃ bodhisattvasamādhipratilaṃbho 'bhūt /",
  "S04bsu037_u:503": "pañcānāṃ śatānāṃ nānābuddhakṣetravyākaraṇapratilaṃbho 'bhūt /",
  "S04bsu037_u:504": "navatīnāṃ prāṇisahasrāṇāṃ sarvakleśavinirmuktāḥ sarvākṣaṇāpāyadurgatayaḥ prahīṇāḥ /",
  "S04bsu037_u:505": "athāryāvalokiteśvaro bodhisattvo mahāsattvaḥ punarbhagavantametadavocat /",
  "S04bsu037_u:506": "ayaṃ bhagavan dharmaparyāyaḥ paścimakāle paścimasamaye teṣāṃ kulaputrāṇāṃ śrotṝṇāṃ dhārayitṝṇāṃ mānayitṝṇāṃ teṣāṃ ca lekhakānāṃ tathāgatakṛtyaṃ kariṣyati /",
  "S04bsu037_u:507": "vyākṛtāste yathepsiteṣu nānābuddhakṣetreṣu /",
  "S04bsu037_u:508_0": "ye ca sattvāḥ paścime kāle paścime[sama]ye hāsyanāṭyagītavāditeṣu nānāvyākṣepabahulā",
  "S04bsu037_u:508_1": "rāgadveṣamohāndhā ratikrīḍāsaṃjñinaḥ anitye nityasaṃjñinaḥ īrṣyāmātsaryadauḥśīlyaparigṛhītā",
  "S04bsu037_u:508_2": "na pūjayiṣyanti na mānayiṣyanti na śraddhāsyanti na pattīyiṣyanti na dhārayiṣyanti",
  "S04bsu037_u:508_3": "na śroṣyanti na pratipattyā pratipatsyante /",
  "S04bsu037_u:509": "te taṃ pūrvakarmaśubhaphalaṃ parikṣepaṃ kṛtvā nānāduḥkhadaurmanasyaṃ [Dutt_88] nārakaṃ duḥkhamanubhaviṣyanti /",
  "S04bsu037_u:510": "tataste anekāni kalpakoṭīśatāniduḥkhamanubhavitvā narakatiryagyoniyamalokeṣu vopapatsyante /",
  "S04bsu037_u:511": "dīrgharātramakalyāṇamitravaśāḥ paścānutāpino bhaviṣyanti imaṃ kṣaṇaṃ virāgayitvā /",
  "S04bsu037_u:512": "tasmāttarhi kāya[vāṅma]naḥsaṃvareṇa bhavitavyam /",
  "S04bsu037_u:513": "buddhadharmasaṃghe[a]bhedyaprasādena sarvasattveṣu maitracittena īrṣyāmātsaryadauḥśīlyacittaparivarjitena krodhaparivarjitena bhavitavyam /",
  "S04bsu037_u:514": "atha sā yathāsamāgatā parṣa taistaiḥ puṇyābhisaṃskāraiḥ tathāgataṃ pūjayati sma /",
  "S04bsu037_u:515": "divyapuṣpagandhamālyavilepanavastrābharaṇaiḥ kilikili prakṣveḍitaśabdaiśca divyatūryatāḍāvacarasaṃgīteḥ sādhukāraṃ pradadau /",
  "S04bsu037_u:516": "tad yathā sādhu sādhu bhagavan subhāṣitamidaṃ mahādharmaparyāyaṃ sarvasattvānāmarthāya tathāgataśāsanacirasthityartham /",
  "S04bsu037_u:517": "athāyuṣmānānando bhagavantametadavocat /",
  "S04bsu037_u:518": "kiṃnāmāyaṃ bhagavan dharmaparyāyaḥ kathaṃ ca vayaṃ bhagavan dhārayāmaḥ /",
  "S04bsu037_u:519": "bhagavānāha /",
  "S04bsu037_u:520": "tasmāttarhi tvamānanda imaṃ dharmaparyāyaṃ sarvatathāgatajñānabodhisattvabhūmikramaṇamityapi nāma dhāraya /",
  "S04bsu037_u:521": "ṛddhivikurvāṇamahātmasannipātamityapi nāma dhāraya /",
  "S04bsu037_u:522": "sarvatathāgatādhiṣṭhānasattvāvalokanabuddhakṣetrasandarśanavyūhamityapi nāma dhāraya /",
  "S04bsu037_u:523": "idamavocad bhagavān /",
  "S04bsu037_u:524_0": "āttamānāḥ āryāvalokiteśvaramaṃjuśrīvajrapāṇiprabhṛtayaḥ sarve bodhisattvā mahāsattvāḥ",
  "S04bsu037_u:524_1": "sarve ca mahāśrāvakāḥ sarve ca śakrabrahmalokapālāścatvāraśca [Dutt_89] mahārājā",
  "S04bsu037_u:524_2": "mahāyakṣiṇyaḥ anaupamyā vimalaprabhā[prabhāvatībhīmāśrīśaṃkhinīharitāmahādevī]prabhṛtayo",
  "S04bsu037_u:524_3": "devanāgayakṣagandharvāsura[garuḍakinnaramahoragāḥ] /",
  "S04bsu037_u:525": "sā ca sarvāvatī parṣayathāsamāgatā bhagavato bhāṣitamabhinandya[sādhukāramadāt /",
  "S04bsu037_u:526": "sādhu sādhu bhagavan] /",
  "S04bsu037_u:527": "[iti sarvatathāgatādhiṣṭhānasattvavalokanabuddhakṣetrasandarśanavyūham nāma mahāyānasūtram] /"
}