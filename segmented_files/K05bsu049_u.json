{
    "K05bsu049_u:0": " // aṣṭasāhasrikā prajñāpāramitā //",
    "K05bsu049_u:1": " om namo bhagavatyai āryaprajñāpāramitāyai /",
    "K05bsu049_u:2": " ASP_1: sarvākārajñatācaryā prathamaḥ parivartaḥ /",
    "K05bsu049_u:3": " evaṃ mayā śrutam /",
    "K05bsu049_u:4": " ekasmin samaye bhagavān rājagṛhe viharati sma gṛdhakūṭe parvate mahatā bhikṣusaṃghena sārdhamardhatrayodaśabhirbhikṣuśataiḥ,",
    "K05bsu049_u:5": " sarvairarhadbhiḥ kṣīṇāsravairniḥkleśairvaśībhūtaiḥ suvimuktacittaiḥ suvimuktaprajñairājñairājāneyairmahānāgaiḥ",
    "K05bsu049_u:6": " kṛtakṛtyaiḥ kṛtakaraṇīyairapahṛtabhārairanuprāptasvakārthaiḥ parikṣīṇabhavasaṃyojanaiḥ",
    "K05bsu049_u:7": " samyagājñāsuvimuktacittaiḥ sarvacetovaśiparamapāramiprāptairekaṃ pudgalaṃ sthāpayitvā",
    "K05bsu049_u:8": " yaduta āyuṣmantamānandam //",
    "K05bsu049_u:9": " (Vaidya 2) tatra khalu bhagavānāyuṣmantaṃ subhūtiṃ sthaviramāmantrayate sma - pratibhātu",
    "K05bsu049_u:10": " te subhūte bodhisattvānāṃ mahāsattvānāṃ prajñāpāramitāmārabhya yathā bodhisattvā",
    "K05bsu049_u:11": " mahāsattvāḥ prajñāpāramitā niryāyuriti //",
    "K05bsu049_u:12": " atha khalvāyuṣmataḥ śāriputrasyaitadabhavat - kimayamāyuṣmān subhūtiḥ sthavira ātmīyena",
    "K05bsu049_u:13": " svakena prajñāpratibhānabalādhānena svakena prajñāpratibhānabalādhiṣṭhānena bodhisattvānāṃ",
    "K05bsu049_u:14": " mahāsattvānāṃ prajñāpāramitāmupadekṣyati utāho buddhānubhāveneti?",
    "K05bsu049_u:15": " atha khalvāyuṣmān subhūtirbuddhānubhāvena āyuṣmataḥ śāriputrasya imamevarūpaṃ cetasaiva",
    "K05bsu049_u:16": " cetaḥparivitarkamājñāya āyuṣmantaṃ śāriputrametadavocat - yatkiṃcidāyuṣman śāriputra",
    "K05bsu049_u:17": " bhagavataḥ śrāvakā bhāṣante deśayanti upadiśanti udīrayanti prakāśayanti saṃprakāśayanti,",
    "K05bsu049_u:18": " sa sarvastathāgatasya puruṣakāro veditavyaḥ /",
    "K05bsu049_u:19": " tatkasya hetoḥ?",
    "K05bsu049_u:20": " yo hi tathāgatena dharmo deśitaḥ,",
    "K05bsu049_u:21": " tatra dharmadeśanāyāṃ śikṣamāṇāste tāṃ dharmatāṃ sākṣātkurvanti dhārayanti,",
    "K05bsu049_u:22": " tāṃ dharmatāṃ sākṣātkṛtya dhārayitvā yadyadeva bhāṣante,",
    "K05bsu049_u:23": " yadyadeva deśayanti,",
    "K05bsu049_u:24": " yadyadeva upadiśanti,",
    "K05bsu049_u:25": " yadyadevodīrayanti,",
    "K05bsu049_u:26": " yadyadeva (Vaidya 3)",
    "K05bsu049_u:27": " prakāśayanti,",
    "K05bsu049_u:28": " yadyadeva saṃprakāśayanti,",
    "K05bsu049_u:29": " sarvaṃ taddharmatayā aviruddham /",
    "K05bsu049_u:30": " tathāgatadharmadeśanāyā eva āyuṣman śāriputra eṣa niṣyandaḥ yatte kulaputrā upadiśantastāṃ dharmatāṃ dharmatayā na virodhayanti //",
    "K05bsu049_u:31": " atha khalvāyuṣmān subhūtirbuddhānubhāvena bhagavantametadavocat - yadbhagavānevamāha",
    "K05bsu049_u:32": " - pratibhātu te subhūte bodhisattvānāṃ mahāsattvānāṃ prajñāpāramitāmārabhya yathā",
    "K05bsu049_u:33": " bodhisattvā mahāsattvāḥ prajñāpāramitāṃ niryāyuriti /",
    "K05bsu049_u:34": " bodhisattvo bodhisattva iti yadidaṃ bhagavannucyate,",
    "K05bsu049_u:35": " katamasyaitadbhagavan dharmasyādhivacanaṃ yaduta bodhisattva iti?",
    "K05bsu049_u:36": " nāhaṃ bhagavaṃstaṃ dharmaṃ samanupaśyāmi yaduta bodhisattva iti /",
    "K05bsu049_u:37": " tamapyahaṃ bhagavan dharmaṃ na samanupaśyāmi yaduta prajñāpāramitā nāma /",
    "K05bsu049_u:38": " so 'haṃ bhagavan bodhisattvaṃ vā bodhisattvadharmaṃ vā avindan anupalabhamāno 'samanupaśyan,",
    "K05bsu049_u:39": " prajñāpāramitāmapyavindan anupalabhamāno 'samanupaśyan katamaṃ bodhisattvaṃ katamasyāṃ prajñāpāramitāyāmavavadiṣyāmi anuśāsiṣyāmi?",
    "K05bsu049_u:40": " api tu khalu punarbhagavan sacedevaṃ bhāṣyamāṇe deśyamāne upadiśyamāne bodhisattvasya cittaṃ nāvalīyate na saṃlīyate na viṣīdati na viṣādamāpadyate,",
    "K05bsu049_u:41": " nāsya vipṛṣṭhībhavati mānasam,",
    "K05bsu049_u:42": " na bhagnapṛṣṭhībhavati,",
    "K05bsu049_u:43": " notrasyati na saṃtrasyati na saṃtrāsamāpadyate,",
    "K05bsu049_u:44": " eṣa eva bodhisattvo mahāsattvaḥ prajñāpāramitāyāmanuśāsanīyaḥ /",
    "K05bsu049_u:45": " eṣaivāsya bodhisattvasya mahāsattvasya prajñāpāramitā veditavyā /",
    "K05bsu049_u:46": " eṣo 'vavādaḥ prajñāpāramitāyām /",
    "K05bsu049_u:47": " sacedevaṃ tiṣṭhati,",
    "K05bsu049_u:48": " eṣaivāsyāvavādānuśāsanī //",
    "K05bsu049_u:49": " punaraparaṃ bhagavan bodhisattvena mahāsattvena prajñāpāramitāyāṃ caratā prajñāpāramitāyāṃ bhāvayatā evaṃ śikṣitavyaṃ yathā asau śikṣyamāṇastenāpi bodhicittena na manyeta /",
    "K05bsu049_u:50": " tatkasya hetoḥ?",
    "K05bsu049_u:51": " tathā hi - taccittamacittam /",
    "K05bsu049_u:52": " prakṛtiścittasya prabhāsvarā //",
    "K05bsu049_u:53": " atha khalvāyuṣmān śāriputra āyuṣmantaṃ subhūtimetadavocat - kiṃ punarāyuṣman subhūte asti taccittaṃ yaccittamacittam?",
    "K05bsu049_u:54": " evamukte āyuṣmān subhūtirāyuṣmantaṃ śāriputrametadavocat kiṃ punarāyuṣman śāriputra yā acittatā,",
    "K05bsu049_u:55": " tatra acittatāyāmastitā vā nāstitā vā vidyate vā upalabhyate vā?",
    "K05bsu049_u:56": " śāriputra āha - na hyetadāyuṣman subhūte /",
    "K05bsu049_u:57": " subhūtirāha - sacedāyuṣman śāriputra tatra acittatāyāmastitā vā nāstitā vā na vidyate vā nopalabhyate vā,",
    "K05bsu049_u:58": " api nu te yukta eṣa paryanuyogo bhavati yadāyuṣmān śāriputra evamāha - asti taccittaṃ yaccittamacittamiti?",
    "K05bsu049_u:59": " evamukte āyuṣmān śāriputra āyuṣmantaṃ subhūtimetadavocat - kā punareṣā āyuṣman subhūte acittatā?",
    "K05bsu049_u:60": " subhūtirāha - avikārā āyuṣman śāriputra avikalpā acittatā //",
    "K05bsu049_u:61": " atha khalvāyuṣmān śāriputra āyuṣmate subhūtaye sādhukāramadāt - sādhu sādhvāyuṣman subhūte /",
    "K05bsu049_u:62": " yathāpi nāma tvaṃ bhagavatā araṇāvihāriṇāmagratāyāṃ nirdiṣṭo nirdiśasi /",
    "K05bsu049_u:63": " ataś ca bodhisattvo mahāsattvo 'vinivartanīyo 'nuttarāyāḥ samyaksaṃbodherupaparīkṣitavyaḥ,",
    "K05bsu049_u:64": " avirahitaś ca bodhisattvo mahāsattvaḥ prajñāpāramitāyā veditavyaḥ /",
    "K05bsu049_u:65": " śrāvakabhūmāv api śikṣitukāmena iyameva (Vaidya 4)",
    "K05bsu049_u:66": " prajñāpāramitā śrotavyā udgrahītavyā dhārayitavyā vācayitavyā paryavāptavyā pravartayitavyā /",
    "K05bsu049_u:67": " ihaiva prajñāpāramitāyāṃ śikṣitavyaṃ yogamāpattavyam /",
    "K05bsu049_u:68": " pratyekabuddhabhūmāv api śikṣitukāmena iyameva prajñāpāramitā śrotavyā udgrahītavyā dhārayitavyā vācayitavyā paryavāptavyā pravartayitavyā /",
    "K05bsu049_u:69": " ihaiva prajñāpāramitāyāṃ śikṣitavyaṃ yogamāpattavyam /",
    "K05bsu049_u:70": " bodhisattvabhūmāv api śikṣitukāmena iyameva prajñāpāramitā śrotavyā udgrahītavyā dhārayitavyā vācayitavyā paryavāptavyā pravartayitavyā /",
    "K05bsu049_u:71": " ihaiva prajñāpāramitāyāmupāyakauśalyasamanvāgatena sarvabodhisattvadharmasamudāgamāya yogaḥ karaṇīyaḥ /",
    "K05bsu049_u:72": " tatkasya hetoḥ?",
    "K05bsu049_u:73": " ihaiva hi prajñāpāramitāyāṃ vistareṇa sarvabodhisattvadharmā upadiṣṭāḥ,",
    "K05bsu049_u:74": " yatra bodhisattvena mahāsattvena śikṣitavyaṃ yogamāpattavyam /",
    "K05bsu049_u:75": " anuttarāyām api samyaksaṃbodhau śikṣitukāmena iyameva prajñāpāramitā śrotavyā udgrahītavyā dhārayitavyā vācayitavyā paryavāptavyā pravartayitavyā",
    "K05bsu049_u:76": " ihaiva prajñāpāramitāyāmupāyakauśalyasamanvāgatena sarvabuddhadharmasamudāgamāya yogaḥ karaṇīyaḥ /",
    "K05bsu049_u:77": " tatkasya hetoḥ?",
    "K05bsu049_u:78": " ihaiva hi prajñāpāramitāyāṃ vistareṇa sarvabuddha dharmā upadiṣṭāḥ,",
    "K05bsu049_u:79": " yatra bodhisattvena mahāsattvena śikṣitavyaṃ yogamāpattavyam //",
    "K05bsu049_u:80": " atha khalvāyuṣmān subhūtirbhagavantametadavocat - yo 'haṃ bhagavan etadeva bodhisattvanāmadheyaṃ na vedmi nopalabhe na samanupaśyāmi,",
    "K05bsu049_u:81": " prajñāpāramitām api na vedmi nopalabhe na samanupaśyāmi /",
    "K05bsu049_u:82": " so 'haṃ bhagavan etadeva bodhisattvanāmadheyamavindan anupalabhamāno 'samanupaśyan",
    "K05bsu049_u:83": " prajñāpāramitām api avindan anupalabhamāno 'samanupaśyan katamaṃ bodhisattvaṃ katamasyāṃ",
    "K05bsu049_u:84": " prajñāpāramitāyāmavavadiṣyāmi anuśāsiṣyāmi?",
    "K05bsu049_u:85": " etadeva bhagavan kaukṛtyaṃ syāt,",
    "K05bsu049_u:86": " yo 'haṃ vastvavindan anupalabhamāno 'samanupaśyan nāmadheyamātreṇa āyavyayaṃ kuryāṃ yaduta bodhisattva iti /",
    "K05bsu049_u:87": " api tu khalu punarbhagavaṃstad api nāmadheyaṃ na sthitaṃ nāsthitaṃ na viṣṭhitaṃ nāviṣṭhitam /",
    "K05bsu049_u:88": " tatkasya hetoḥ?",
    "K05bsu049_u:89": " avidyamānatvena tasya nāmadheyasya /",
    "K05bsu049_u:90": " evaṃ tannāmadheyaṃ na sthitaṃ nāsthitaṃ na viṣṭhitaṃ nāviṣṭhitam /",
    "K05bsu049_u:91": " sacedbodhisattvasya mahāsattvasya evaṃ gambhīrāyāṃ prajñāpāramitāyāṃ bhāṣyamāṇāyāṃ deśyamānāyāmupadiśyamānāyāṃ cittaṃ nāvalīyate na saṃlīyate na viṣīdati na viṣādamāpadyate,",
    "K05bsu049_u:92": " nāsya vipṛṣṭhībhavati mānasam,",
    "K05bsu049_u:93": " na bhagnapṛṣṭhībhavati,",
    "K05bsu049_u:94": " notrasyati na saṃtrasyati na saṃtrāsamāpadyate /",
    "K05bsu049_u:95": " adhimucyate 'dhyāśayena avirahito bodhisattvo mahāsattvaḥ prajñāpāramitāyā veditavyaḥ,",
    "K05bsu049_u:96": " sthito 'vinivartanīyāyāṃ bodhisattvabhūmau,",
    "K05bsu049_u:97": " susthito 'sthānayogena /",
    "K05bsu049_u:98": " punaraparaṃ bhagavan bodhisattvena mahāsattvena prajñāpāramitāyāṃ caratā prajñāpāramitāṃ bhāvayatā na rūpe sthātavyaṃ na vedanāyāṃ na saṃjñāyāṃ na saṃskāreṣu,",
    "K05bsu049_u:99": " na vijñāne sthātavyam /",
    "K05bsu049_u:100": " tatkasya hetoḥ?",
    "K05bsu049_u:101": " sacedrūpe tiṣṭhati,",
    "K05bsu049_u:102": " rūpābhisaṃskāre carati,",
    "K05bsu049_u:103": " na carati prajñāpāramitāyām /",
    "K05bsu049_u:104": " evaṃ sacedvedanāyāṃ saṃjñāyāṃ saṃskāreṣu /",
    "K05bsu049_u:105": " sacedvijñāne tiṣṭhati,",
    "K05bsu049_u:106": " vijñānābhisaṃskāre carati,",
    "K05bsu049_u:107": " na carati prajñāpāramitāyām /",
    "K05bsu049_u:108": " tatkasya hetoḥ?",
    "K05bsu049_u:109": " na hi abhisaṃskāre caran prajñāpāramitāṃ parigṛhṇāti,",
    "K05bsu049_u:110": " nāpi prajñāpāramitāyāṃ yogamāpadyate,",
    "K05bsu049_u:111": " nāpi prajñāpāramitāṃ paripūrayate /",
    "K05bsu049_u:112": " aparipūrayamāṇaḥ prajñāpāramitāṃ na niryāsyati (Vaidya 5)",
    "K05bsu049_u:113": " sarvajñatāyāmaparigṛhītaṃ parigṛhṇan /",
    "K05bsu049_u:114": " tatkasya hetoḥ?",
    "K05bsu049_u:115": " rūpaṃ hi aparigṛhītaṃ prajñāpāramitāyām /",
    "K05bsu049_u:116": " evaṃ vedanā saṃjñā saṃskārāḥ /",
    "K05bsu049_u:117": " vijñānaṃ hi aparigṛhītaṃ prajñāpāramitāyām /",
    "K05bsu049_u:118": " yaś ca rūpasyāparigrahaḥ,",
    "K05bsu049_u:119": " na tadrūpam /",
    "K05bsu049_u:120": " evaṃ yo vedanāyāḥ saṃjñāyāḥ saṃskārāṇām /",
    "K05bsu049_u:121": " yo vijñānasyāparigrahaḥ,",
    "K05bsu049_u:122": " na tadvijñānam /",
    "K05bsu049_u:123": " sāpi prajñāpāramitā aparigṛhītā /",
    "K05bsu049_u:124": " evaṃ hyatra bodhisattvena mahāsattvena prajñāpāramitāyāṃ caritavyam /",
    "K05bsu049_u:125": " ayaṃ ca bodhisattvasya mahāsattvasya sarvadharmāparigṛhīto nāma samādhirvipulaḥ puraskṛtaḥ apramāṇaniyato 'sādhāraṇaḥ /",
    "K05bsu049_u:126": " sarvaśrāvakapratyekabuddhaiḥ sāpi sarvajñatā aparigṛhītā,",
    "K05bsu049_u:127": " na hi nimittato grahītavyā /",
    "K05bsu049_u:128": " sacennimittato grahītavyā abhaviṣyat,",
    "K05bsu049_u:129": " na ceha śreṇikaḥ parivrājakaḥ śraddhāmalapsyata /",
    "K05bsu049_u:130": " tatra hi śreṇikaḥ parivrājakaḥ sarvajñajñāne adhimucya śraddhānusārī prādeśikena jñānenāvatīrṇaḥ /",
    "K05bsu049_u:131": " so 'vatīrya na rūpaṃ parigṛhṇīte /",
    "K05bsu049_u:132": " evaṃ na vedanāṃ na saṃjñāṃ na saṃskārān /",
    "K05bsu049_u:133": " na vijñānaṃ parigṛhṇīte /",
    "K05bsu049_u:134": " nāpi tatra prītisukhena tajjñānaṃ samanupaśyati /",
    "K05bsu049_u:135": " nādhyātmaṃ rūpasya tajjñānaṃ samanupaśyati /",
    "K05bsu049_u:136": " na vahirdhā rūpasya tajjñānaṃ samanupaśyati /",
    "K05bsu049_u:137": " nādhyātmabahirdhā rūpasya tajjñānaṃ samanupaśyati /",
    "K05bsu049_u:138": " nāpyanyatra rūpāttajjñānaṃ samanupaśyati /",
    "K05bsu049_u:139": " evaṃ nādhyātmaṃ vedanāyāḥ saṃjñāyāḥ saṃskārāṇām /",
    "K05bsu049_u:140": " nādhyātmaṃ vijñānasya tajjñānaṃ samanupaśyati /",
    "K05bsu049_u:141": " na vahirdhā vijñānasya tajjñānaṃ samanupaśyati /",
    "K05bsu049_u:142": " nādhyātmavahirdhā vijñānasya tajjñānaṃ samanupaśyati /",
    "K05bsu049_u:143": " nāpyanyatra vijñānāttajjñānaṃ samanupaśyati /",
    "K05bsu049_u:144": " atra padaparyāye śreṇikaḥ parivrājako 'dhimuktaḥ /",
    "K05bsu049_u:145": " so 'tra sarvatra śraddhānusārī sarvajñajñāne dharmatāṃ pramāṇīkṛtya evamadhimukta iti /",
    "K05bsu049_u:146": " tena na kaściddharmaḥ parigṛhītaḥ /",
    "K05bsu049_u:147": " nāpi sa kaściddharmo ya upalabdhaḥ,",
    "K05bsu049_u:148": " yaṃ gṛhṇīyānmuñcedvā /",
    "K05bsu049_u:149": " sa nirvāṇam api na manyate /",
    "K05bsu049_u:150": " iyam api bhagavan bodhisattvasya mahāsattvasya prajñāpāramitā veditavyā yadrūpaṃ na parigṛhṇīte /",
    "K05bsu049_u:151": " evaṃ yadvedanāṃ saṃjñāṃ saṃskārān /",
    "K05bsu049_u:152": " yadvijñānaṃ na parigṛhṇīte /",
    "K05bsu049_u:153": " na cāntarā parinirvāti,",
    "K05bsu049_u:154": " aparipūrṇairdaśabhistathāgatabalaiścaturbhistathāgatavaiśāradyairaṣṭādaśabhiś ca āveṇikairbuddhadharmaiḥ /",
    "K05bsu049_u:155": " tasmādiyam api bhagavan bodhisattvasya mahāsattvasya prajñāpāramitā veditavyā //",
    "K05bsu049_u:156": " punaraparaṃ bhagavan bodhisattvena mahāsattvena prajñāpāramitāyāṃ caratā prajñāpāramitāṃ bhāvayatā evamupaparīkṣitavyamevamupanidhyātavyam - katamaiṣā prajñāpāramitā?",
    "K05bsu049_u:157": " kasya caiṣā prajñāpāramitā?",
    "K05bsu049_u:158": " kiṃ yo dharmo na vidyate nopalabhyate,",
    "K05bsu049_u:159": " sā prajñāpāramiteti?",
    "K05bsu049_u:160": " sacedevamupaparīkṣamāṇaḥ evamupanidhyāyan nāvalīyate na saṃlīyate na viṣīdati na viṣādamāpadyate,",
    "K05bsu049_u:161": " nāsya vipṛṣṭhībhavati mānasam,",
    "K05bsu049_u:162": " na bhagnapṛṣṭhībhavati,",
    "K05bsu049_u:163": " notrasyati na saṃtrasyati na saṃtrāsamāpadyate,",
    "K05bsu049_u:164": " avirahito bodhisattvo mahāsattvaḥ prajñāpāramitayā veditavyaḥ //",
    "K05bsu049_u:165": " atha khalvāyuṣmān śāriputra āyuṣmantaṃ subhūtimetadavocat - kiṃ kāraṇamāyuṣman subhūte avirahito bodhisattvo mahāsattvaḥ prajñāpāramitayā veditavyaḥ?",
    "K05bsu049_u:166": " yadā rūpameva virahitaṃ rūpasvabhāvena,",
    "K05bsu049_u:167": " evaṃ yadā vedanaiva saṃjñaiva saṃskārā eva,",
    "K05bsu049_u:168": " yadā vijñānameva virahitaṃ vijñānasvabhāvena,",
    "K05bsu049_u:169": " yadā prajñāpāramitaiva virahitā prajñāpāramitāsvabhāvena,",
    "K05bsu049_u:170": " yadā sarvajñataiva virahitā sarvajñatāsvabhāvena //",
    "K05bsu049_u:171": " (Vaidya 6) evamukte āyuṣmān subhūtirāyuṣmantaṃ śāriputrametadavocat - etametadāyuṣman śāriputra evam etat /",
    "K05bsu049_u:172": " rūpamevāyuṣman śāriputra virahitaṃ rūpasvabhāvena /",
    "K05bsu049_u:173": " evaṃ vedanaiva saṃjñaiva saṃskārā eva /",
    "K05bsu049_u:174": " vijñānamevāyuṣman śāriputra virahitaṃ vijñānasvabhāvena /",
    "K05bsu049_u:175": " prajñāpāramitaiva āyuṣman śāriputra virahitā prajñāpāramitāsvabhāvena /",
    "K05bsu049_u:176": " sarvajñataiva āyuṣman śāriputra virahitā sarvajñatāsvabhāvena /",
    "K05bsu049_u:177": " prajñāpāramitālakṣaṇenāpi prajñāpāramitā virahitā /",
    "K05bsu049_u:178": " lakṣaṇasvabhāvenāpi lakṣaṇaṃ virahitam /",
    "K05bsu049_u:179": " lakṣyasvabhāvenāpi lakṣyaṃ virahitam /",
    "K05bsu049_u:180": " svabhāvalakṣaṇenāpi svabhāvo virahitaḥ //",
    "K05bsu049_u:181": " evamukte āyuṣmān śāriputra āyuṣmantaṃ subhūtimetadavocat - kiṃ punarāyuṣman subhūte yo bodhisattvo mahāsattvo 'tra śikṣiṣyate,",
    "K05bsu049_u:182": " sa niryāsyati sarvajñatāyām?",
    "K05bsu049_u:183": " āyuṣmān subhūtirāha - evametadāyuṣman śāriputra, evam etat /",
    "K05bsu049_u:184": " yo bodhisattvo mahāsattvo 'tra śikṣiṣyate,",
    "K05bsu049_u:185": " sa niryāsyati sarvajñatāyām /",
    "K05bsu049_u:186": " tatkasya hetoḥ?",
    "K05bsu049_u:187": " ajātā hyanirjātā hyāyuṣman śāriputra sarvadharmāḥ /",
    "K05bsu049_u:188": " evaṃ carata āyuṣman śāriputra bodhisattvasya mahāsattvasya sarvajñatā āsannībhavati /",
    "K05bsu049_u:189": " yathā yathā sarvajñatā āsannībhavati,",
    "K05bsu049_u:190": " tathā tathā sattvaparipācanāya kāyacittapariśuddhirlakṣaṇapariśuddhiḥ buddhakṣetraśuddhiḥ /",
    "K05bsu049_u:191": " buddhaiś ca samavadhānaṃ bhavati /",
    "K05bsu049_u:192": " evaṃ ca punarāyuṣman śāriputra bodhisattvo mahāsattvaḥ prajñāpāramitāyāṃ caran sarvajñatāyā āsannībhavati //",
    "K05bsu049_u:193": " punaraparamāyuṣmān subhūtirbodhisattvaṃ mahāsattvamārabhyaivamāha - sacedrūpe carati,",
    "K05bsu049_u:194": " nimitte carati /",
    "K05bsu049_u:195": " sacedrūpanimitte carati,",
    "K05bsu049_u:196": " nimitte carati /",
    "K05bsu049_u:197": " sacedrūpaṃ nimittamiti carati,",
    "K05bsu049_u:198": " nimitte carati /",
    "K05bsu049_u:199": " sa cedrūpasyotpāde carati,",
    "K05bsu049_u:200": " nimitte carati /",
    "K05bsu049_u:201": " sacedrūpasya nirodhe carati,",
    "K05bsu049_u:202": " nimitte carati /",
    "K05bsu049_u:203": " sacedrūpasya vināśe carati,",
    "K05bsu049_u:204": " nimitte carati /",
    "K05bsu049_u:205": " sacedrūpaṃ śūnyamiti carati,",
    "K05bsu049_u:206": " nimitte carati /",
    "K05bsu049_u:207": " ahaṃ carāmīti carati,",
    "K05bsu049_u:208": " nimitte carati /",
    "K05bsu049_u:209": " ahaṃ bodhisattva iti carati,",
    "K05bsu049_u:210": " nimitte carati /",
    "K05bsu049_u:211": " ahaṃ bodhisattva iti hyupalambha eva sa carati /",
    "K05bsu049_u:212": " evaṃ sacedvidanāyāṃ saṃjñāyāṃ saṃskāreṣu /",
    "K05bsu049_u:213": " sacedvijñāne carati,",
    "K05bsu049_u:214": " nimitte carati /",
    "K05bsu049_u:215": " sacedvijñānanimitte carati,",
    "K05bsu049_u:216": " nimitte carati sacedvijñānaṃ nimittamiti carati,",
    "K05bsu049_u:217": " nimitte carati /",
    "K05bsu049_u:218": " sacedvijñānasyotpāde carati,",
    "K05bsu049_u:219": " nimitte carati /",
    "K05bsu049_u:220": " sacedvijñānasya nirodhe carati,",
    "K05bsu049_u:221": " nimitte carati /",
    "K05bsu049_u:222": " sacedvijñānasya vināśe carati,",
    "K05bsu049_u:223": " nimitte carati /",
    "K05bsu049_u:224": " sacedvijñānaṃ śūnyamiti carati,",
    "K05bsu049_u:225": " nimitte carati /",
    "K05bsu049_u:226": " ahaṃ carāmīti carati,",
    "K05bsu049_u:227": " nimitte carati /",
    "K05bsu049_u:228": " ahaṃ bodhisattva iti carati,",
    "K05bsu049_u:229": " nimitte carati /",
    "K05bsu049_u:230": " ahaṃ bodhisattva iti hyupalambha eva sa carati /",
    "K05bsu049_u:231": " sacetpunarasyaivaṃ bhavati - ya evaṃ carati,",
    "K05bsu049_u:232": " sa prajñāpāramitāyāṃ carati,",
    "K05bsu049_u:233": " sa prajñāpāramitāṃ bhāvayatīti,",
    "K05bsu049_u:234": " nimitta eva sa carati /",
    "K05bsu049_u:235": " ayaṃ bodhisattvo 'nupāyakuśalo veditavyaḥ //",
    "K05bsu049_u:236": " atha khalvāyuṣmān śāriputra āyuṣmantaṃ subhūtimetadavocat - kathaṃ punarāyuṣman subhūte caran bodhisattvo mahāsattvaścarati prajñāpāramitāyām?",
    "K05bsu049_u:237": " evamukte āyuṣmān subhūtirāyuṣmantaṃ śāriputrametadavocat - sacedāyuṣman śāriputra bodhisattvo mahāsattvo na rūpe carati,",
    "K05bsu049_u:238": " na rūpanimitte carati,",
    "K05bsu049_u:239": " na rūpaṃ nimittamiti carati,",
    "K05bsu049_u:240": " na rūpasyotpāde carati,",
    "K05bsu049_u:241": " na rūpasya nirodhe (Vaidya 7)",
    "K05bsu049_u:242": " carati, na rūpasya vināśe carati,",
    "K05bsu049_u:243": " na rūpaṃ śūnyamiti carati,",
    "K05bsu049_u:244": " nāhaṃ carāmīti carati,",
    "K05bsu049_u:245": " nāhaṃ bodhisattva iti carati /",
    "K05bsu049_u:246": " evaṃ sacenna vedanāyāṃ na saṃjñāyāṃ na saṃskāreṣu /",
    "K05bsu049_u:247": " sacenna vijñāne carati,",
    "K05bsu049_u:248": " na vijñānanimitte carati,",
    "K05bsu049_u:249": " na vijñānaṃ nimittamiti carati,",
    "K05bsu049_u:250": " na vijñānasyotpāde carati,",
    "K05bsu049_u:251": " na vijñānasya nirodhe carati,",
    "K05bsu049_u:252": " na vijñānasya vināśe carati,",
    "K05bsu049_u:253": " na vijñānaṃ śūnyamiti carati,",
    "K05bsu049_u:254": " nāhaṃ carāmīti carati,",
    "K05bsu049_u:255": " nāhaṃ bodhisattva iti carati /",
    "K05bsu049_u:256": " sacetpunarnāsyaivaṃ bhavati - ya evaṃ carati,",
    "K05bsu049_u:257": " sa prajñāpāramitāyāṃ carati,",
    "K05bsu049_u:258": " sa prajñāpāramitāṃ bhāvayatīti /",
    "K05bsu049_u:259": " evaṃ caran bodhisattvo mahāsattvaścarati prajñāpāramitāyām /",
    "K05bsu049_u:260": " sa hi caraṃścarāmīti nopaiti,",
    "K05bsu049_u:261": " na carāmīti nopaiti,",
    "K05bsu049_u:262": " carāmi ca na carāmi ceti nopaiti,",
    "K05bsu049_u:263": " naiva carāmi na na carāmīti nopaiti,",
    "K05bsu049_u:264": " cariṣyāmīti nopaiti,",
    "K05bsu049_u:265": " na cariṣyāmīti nopaiti,",
    "K05bsu049_u:266": " cariṣyāmi ca na cariṣyāmi ceti nopaiti,",
    "K05bsu049_u:267": " naiva cariṣyāmi na cariṣyāmīti nopaiti /",
    "K05bsu049_u:268": " tatkasya hetornopaiti?",
    "K05bsu049_u:269": " sarvadharmā hyanupagatā anupāttāḥ /",
    "K05bsu049_u:270": " ayamucyate sarvadharmānupādāno nāma samādhirbodhisattvasya mahāsattvasya,",
    "K05bsu049_u:271": " vipulaḥ puraskṛto 'pramāṇaniyato 'sādhāraṇaḥ sarvaśrāvakapratyekabuddhaiḥ /",
    "K05bsu049_u:272": " anenaiva samādhinā viharan bodhisattvo mahāsattvaḥ kṣipramanuttarāṃ samyaksaṃbodhimabhisaṃbudhyate //",
    "K05bsu049_u:273": " buddhānubhāvena āyuṣmān subhūtiḥ sthavira evamāha - vyākṛto 'yaṃ bhagavan bodhisattvo mahāsattvaḥ pūrvakaistathāgatairarhadbhiḥ samyaksaṃbuddhairanuttarāyāṃ",
    "K05bsu049_u:274": " yo 'nena samādhinā viharati /",
    "K05bsu049_u:275": " sa tam api samādhiṃ na samanupaśyati,",
    "K05bsu049_u:276": " na ca tena samādhinā manyate - ahaṃ samāhitaḥ,",
    "K05bsu049_u:277": " ahaṃ samādhiṃ samāpatsye,",
    "K05bsu049_u:278": " ahaṃ samādhiṃ samāpadye,",
    "K05bsu049_u:279": " ahaṃ samādhisamāpannaḥ, iti,",
    "K05bsu049_u:280": " evaṃ tasya sarveṇa sarvaṃ sarvathā sarvaṃ na saṃvidyate //",
    "K05bsu049_u:281": " evamukte āyuṣmān śāriputra āyuṣmantaṃ subhūtimetadavocat - katamenāyuṣman subhūte",
    "K05bsu049_u:282": " samādhinā viharan bodhisattvo mahāsattvastathāgatairarhadbhiḥ samyaksaṃbuddhairvyākriyate",
    "K05bsu049_u:283": " 'nuttarāyāṃ samyaksaṃbodhau?",
    "K05bsu049_u:284": " śakyaḥ sa samādhirdarśayitum?",
    "K05bsu049_u:285": " subhūtirāha - no hīdamāyuṣman śāriputra /",
    "K05bsu049_u:286": " tatkasya hetoḥ?",
    "K05bsu049_u:287": " tam api hi sa kulaputraḥ samādhiṃ na jānāti,",
    "K05bsu049_u:288": " na saṃjānīte /",
    "K05bsu049_u:289": " āyuṣmān śāriputra āha - na jānāti na saṃjānīte ityāyuṣman subhūte vadasi?",
    "K05bsu049_u:290": " āyuṣmān subhūtirāha - na jānāti na saṃjānīte ityāyuṣman śāriputra vadāmi /",
    "K05bsu049_u:291": " tatkasya hetorna jānāti na saṃjānīte?",
    "K05bsu049_u:292": " avidyamānatvena tasya samādhestaṃ samādhiṃ na jānāti na saṃjānīte /",
    "K05bsu049_u:293": " atha khalu bhagavān āyuṣmate subhūtaye sādhukāramadāt - sādhu sādhu subhūte /",
    "K05bsu049_u:294": " evametatsubhūte, evam etat /",
    "K05bsu049_u:295": " yathāpi nāma tathāgatānubhāvena te pratibhāti,",
    "K05bsu049_u:296": " tathāgatādhiṣṭhānenopadiśasi /",
    "K05bsu049_u:297": " evaṃ cātra bodhisattvena mahāsattvena śikṣitavyam /",
    "K05bsu049_u:298": " tatkasya hetoḥ?",
    "K05bsu049_u:299": " evaṃ hi śikṣamāṇo bodhisattvo mahāsattvaḥ prajñāpāramitāyāṃ śikṣate //",
    "K05bsu049_u:300": " atha khalvāyuṣmān śāriputro bhagavantametadavocat - evaṃ śikṣamāṇo bhagavan bodhisattvo (Vaidya 8)",
    "K05bsu049_u:301": " mahāsattvaḥ prajñāpāramitāyāṃ śikṣate?",
    "K05bsu049_u:302": " evamukte bhagavānāyuṣmantaṃ śāriputrametadavocat - evaṃ śikṣamāṇaḥ śāriputra bodhisattvo mahāsattvaḥ prajñāpāramitāyāṃ śikṣate //",
    "K05bsu049_u:303": " evamukte āyuṣmān śāriputro bhagavantametadavocat - evaṃ śikṣamāṇo bhagavan bodhisattvo mahāsattvaḥ katamasmin dharme śikṣate?",
    "K05bsu049_u:304": " evamukte bhagavānāyuṣmantaṃ śāriputrametadavocat evaṃ śikṣamāṇaḥ śāriputra bodhisattvo mahāsattvo na kasmiṃściddharme śikṣate /",
    "K05bsu049_u:305": " tatkasya hetoḥ?",
    "K05bsu049_u:306": " na hi te śāriputra dharmāstathā saṃvidyante yathā bālapṛthagjanā aśrutavanto 'bhiniviṣṭāḥ /",
    "K05bsu049_u:307": " āyuṣmān śāriputra āha - kathaṃ tarhi te bhagavan saṃvidyante?",
    "K05bsu049_u:308": " bhagavānāha - yathā śāriputra na saṃvidyante,",
    "K05bsu049_u:309": " tathā saṃvidyante evamavidyamānāḥ /",
    "K05bsu049_u:310": " tenocyante avidyeti /",
    "K05bsu049_u:311": " tān bālapṛthagjanā aśrutavanto 'bhiniviṣṭāḥ /",
    "K05bsu049_u:312": " tairasaṃvidyamānāḥ sarvadharmāḥ kalpitāḥ /",
    "K05bsu049_u:313": " te tān kalpayitvā dvayorantayoḥ saktāḥ tān dharmānna jānanti na paśyanti /",
    "K05bsu049_u:314": " tasmātte 'saṃvidyamānān sarvadharmān kalpayanti /",
    "K05bsu049_u:315": " kalpayitvā dvāvantāvabhiniviśante abhiniviśya tannidānamupalambhaṃ niśritya atītān dharmān kalpayanti,",
    "K05bsu049_u:316": " anāgatān dharmān kalpayanti,",
    "K05bsu049_u:317": " pratyutpannān dharmān kalpayanti te kalpayitvā nāmarūpe 'bhiniviṣṭāḥ /",
    "K05bsu049_u:318": " tairasaṃvidyamānāḥ sarvadharmāḥ kalpitāḥ /",
    "K05bsu049_u:319": " te tānasaṃvidyamānān sarvadharmān kalpayanto yathābhūtaṃ mārgaṃ na jānanti na paśyanti /",
    "K05bsu049_u:320": " yathābhūtaṃ mārgamajānanto 'paśyanto na niryānti traidhātukāt,",
    "K05bsu049_u:321": " na budhyante bhūtakoṭim /",
    "K05bsu049_u:322": " tena te bālā iti saṃjñāṃ gacchanti /",
    "K05bsu049_u:323": " te satyaṃ dharmaṃ na śraddhadhati /",
    "K05bsu049_u:324": " na khalu punaḥ śāriputra bodhisattvā mahāsattvā kaṃciddharmamabhiniviśante //",
    "K05bsu049_u:325": " evamukte āyuṣmān śāriputro bhagavantametadavocat - evaṃ śikṣamāṇo bhagavan bodhisattvo mahāsattvaḥ sarvajñatāyāṃ śikṣate?",
    "K05bsu049_u:326": " bhagavānāha - evaṃ śikṣamāṇaḥ śāriputra bodhisattvo mahāsattvaḥ sarvajñatāyām api na śikṣate /",
    "K05bsu049_u:327": " evaṃ śikṣamāṇaḥ śāriputra bodhisattvo mahāsattvaḥ sarvadharmeṣu śikṣate /",
    "K05bsu049_u:328": " evaṃ śikṣamāṇaḥ śāriputra bodhisattvo mahāsattvaḥ sarvajñatāyāṃ śikṣate,",
    "K05bsu049_u:329": " sarvajñatāyā āsannībhavati,",
    "K05bsu049_u:330": " sarvajñatāyāṃ niryāsyati //",
    "K05bsu049_u:331": " atha khalvāyuṣmān subhūtirbhagavantametadavocat - yo bhagavan evaṃ paripṛcchet - kimayaṃ māyāpuruṣāḥ sarvajñatāyāṃ śikṣiṣyate,",
    "K05bsu049_u:332": " sarvajñatāyā āsannībhaviṣyati,",
    "K05bsu049_u:333": " sarvajñatāyāṃ niryāsyatīti?",
    "K05bsu049_u:334": " tasya bhagavan evaṃ paripṛcchataḥ kathaṃ nirdeṣṭavyaṃ syāt?",
    "K05bsu049_u:335": " evamukte bhagavānāyuṣmantaṃ subhūtimetadavocat - tena hi subhūte tvāmevātra pratiprakṣyāmi /",
    "K05bsu049_u:336": " yathā te kṣamate,",
    "K05bsu049_u:337": " tathā vyākuryāḥ /",
    "K05bsu049_u:338": " sādhu bhagavannityāyuṣmān subhūtirbhagavataḥ pratyaśrauṣīt /",
    "K05bsu049_u:339": " bhagavānetadavocat - tatkiṃ manyase subhūte anyā sā māyā,",
    "K05bsu049_u:340": " anyattadrūpam,",
    "K05bsu049_u:341": " anyā sā māyā,",
    "K05bsu049_u:342": " anyā sā vedanā /",
    "K05bsu049_u:343": " anyā sā saṃjñā,",
    "K05bsu049_u:344": " anye te saṃskārāḥ /",
    "K05bsu049_u:345": " anyā sā māyā,",
    "K05bsu049_u:346": " anyattadvijñānam?",
    "K05bsu049_u:347": " subhūtirāha - na hyetadbhagavan /",
    "K05bsu049_u:348": " na hi bhagavan anyā sā māyā anyattadrūpam /",
    "K05bsu049_u:349": " rūpameva bhagavan māyā,",
    "K05bsu049_u:350": " māyaiva rūpam /",
    "K05bsu049_u:351": " na hi bhagavan anyā sā māyā anyā sā vedanā,",
    "K05bsu049_u:352": " anyā sā saṃjñā anye te saṃskārāḥ /",
    "K05bsu049_u:353": " vedanā saṃjñā (Vaidya 9)",
    "K05bsu049_u:354": " saṃskārā eva bhagavan māyā,",
    "K05bsu049_u:355": " māyaiva vedanāsaṃjñāsaṃskārāḥ /",
    "K05bsu049_u:356": " na bhagavan anyā sā māyā anyattadvijñānam /",
    "K05bsu049_u:357": " vijñānameva bhagavan māyā,",
    "K05bsu049_u:358": " māyaiva vijñānam //",
    "K05bsu049_u:359": " bhagavānāha - tatkiṃ manyase subhūte atraiṣāṃ saṃjñā samajñā prajñaptirvyavahāraḥ pañcasūpādānaskandheṣu yaduta bodhisattva iti?",
    "K05bsu049_u:360": " evamukte āyuṣmān subhūtirbhagavantametadavocat - evametadbhagavan,",
    "K05bsu049_u:361": " evametatsugata /",
    "K05bsu049_u:362": " tena hi bhagavan bodhisattvena mahāsattvena prajñapāramitāyāṃ śikṣamāṇena māyāpuruṣeṇeva śikṣitavyaṃ bhavatyanuttarāyāṃ samyaksaṃbodhau /",
    "K05bsu049_u:363": " tatkasya hetoḥ?",
    "K05bsu049_u:364": " sa eva hi bhagavan māyāpuruṣo dhārayitavyo yaduta pañcopādānaskandhāḥ /",
    "K05bsu049_u:365": " tatkasya hetoḥ?",
    "K05bsu049_u:366": " tathā hi bhagavan māyopamaṃ rūpamuktaṃ bhagavatā /",
    "K05bsu049_u:367": " yacca rūpaṃ tatṣaḍindriyaṃ te pañca skandhāḥ /",
    "K05bsu049_u:368": " tathā hi bhagavan māyopamā vedanāsaṃjñāsaṃskārā uktāḥ /",
    "K05bsu049_u:369": " tathā hi bhagavan māyopamaṃ vijñānamuktaṃ bhagavatā /",
    "K05bsu049_u:370": " yacca vijñānaṃ tatṣaḍindriyaṃ te pañca skandhāḥ /",
    "K05bsu049_u:371": " mā bhagavan navayānasaṃprasthitā bodhisattvā mahāsattvā imaṃ nirdeśaṃ śrutvā utrasiṣuḥ saṃtrasiṣuḥ saṃtrāsamāpatsyante /",
    "K05bsu049_u:372": " bhagavānāha - yadi subhūte navayānasaṃprasthitā bodhisattvā mahāsattvāḥ pāpamitrahastagatā bhaviṣyanti,",
    "K05bsu049_u:373": " utrasiṣyanti saṃtrasiṣyanti saṃtrāsamāpatsyante /",
    "K05bsu049_u:374": " atha cetsubhūte navayānasaṃprasthitā bodhisattvā mahāsattvāḥ kalyāṇamitrahastagatā bhaviṣyanti,",
    "K05bsu049_u:375": " notrasiṣyanti na saṃtrasiṣyanti na saṃtrāsamāpatsyante //",
    "K05bsu049_u:376": " evamukte āyuṣmān subhūtirbhagavantametadavocat - kāni punarbhagavan bodhisattvasya mahāsattvasya kalyāṇamitrāṇi veditavyāni?",
    "K05bsu049_u:377": " bhagavānāha - ya enaṃ pāramitāsu avavadanti anuśāsati /",
    "K05bsu049_u:378": " ye 'smai mārakarmāṇyupadiśanti /",
    "K05bsu049_u:379": " evaṃ māradoṣā boddhavyāḥ - ime māradoṣāḥ /",
    "K05bsu049_u:380": " evaṃ mārakarmāṇi boddhavyāni - imāni mārakarmāṇi /",
    "K05bsu049_u:381": " tāni tvayā buddhvā vivarjayitavyānīti /",
    "K05bsu049_u:382": " imāni subhūte bodhisattvasya mahāsattvasya mahāsaṃnāhasaṃnaddhasya mahāyānasaṃprasthitasya mahāyānasamārūḍhasya kalyāṇamitrāṇi veditavyāni /",
    "K05bsu049_u:383": " evamukte āyuṣmān subhūtirbhagavantametadavocat - yadbhagavānevamāha - imāni subhūte",
    "K05bsu049_u:384": " bodhisattvasya mahāsattvasya mahāsaṃnāhasaṃnaddhasya mahāyānasaṃprasthitasya mahāyānasamārūḍhasya",
    "K05bsu049_u:385": " kalyāṇamitrāṇi veditavyānīti /",
    "K05bsu049_u:386": " yacca bodhisattvo mahāsattva iti bhagavannucyate,",
    "K05bsu049_u:387": " tatra bodhisattva iti bhagavan kaḥ padārtha?",
    "K05bsu049_u:388": " evamukte bhagavānāyuṣmantaṃ subhūtimetadavocat - apadārthaḥ subhūte bodhisattvapadārthaḥ /",
    "K05bsu049_u:389": " tatkasya hetoḥ?",
    "K05bsu049_u:390": " sarvadharmāṇāṃ hi subhūte bodhisattvo mahāsattvo 'saktatāyāṃ śikṣate /",
    "K05bsu049_u:391": " sarvadharmāṇāṃ hi subhūte bodhisattvo mahāsattvo 'nubodhanārthena asaktatāyāmanuttarāṃ samyaksaṃbodhimabhisaṃbudhyate /",
    "K05bsu049_u:392": " bodhyarthena tu subhūte bodhisattvo mahāsattva ityucyate /",
    "K05bsu049_u:393": " subhūtirāha - yatpunarbhagavānevamāha - bodhisattvo mahāsattva iti,",
    "K05bsu049_u:394": " kena kāraṇena bhagavan bodhisattvo mahāsattva ityucyate?",
    "K05bsu049_u:395": " bhagavānāha - mahataḥ sattvarāśermahataḥ sattvanikāyasya agratāṃ kārayiṣyati,",
    "K05bsu049_u:396": " tenārthena bodhisattvo mahāsattva ityucyate //",
    "K05bsu049_u:397": " atha khalvāyuṣmān śāriputro bhagavantametadavocat - mamāpi bhagavan pratibhātiyenārthena bodhisattvo mahāsattva ityucyate /",
    "K05bsu049_u:398": " bhagavānāha - pratibhātu te śāriputra yasyedānīṃ kālaṃ manyase /",
    "K05bsu049_u:399": " āyuṣmān śāriputra āha - mahatyā ātmadṛṣṭyāḥ sattvadṛṣṭyāḥ jīvadṛṣṭyāḥ pudgaladṛṣṭyāḥ (Vaidya 10)",
    "K05bsu049_u:400": " bhavadṛṣṭyāḥ vibhavadṛṣṭyāḥ ucchedadṛṣṭyāḥ śāśvatadṛṣṭyāḥ svakāyadṛṣṭyāḥ,",
    "K05bsu049_u:401": " etāsāmevamādyānāṃ dṛṣṭīnāṃ prahāṇāya dharmaṃ deśayiṣyatīti,",
    "K05bsu049_u:402": " tenārthena bodhisattvo mahāsattva ityucyate /",
    "K05bsu049_u:403": " atha khalvāyuṣmān subhūtirbhagavantametadavocat - mamāpi bhagavan pratibhāti yenārthena bodhisattvo mahāsattva ityucyate /",
    "K05bsu049_u:404": " bhagavānāha - pratibhātu te subhūte yasyedānīṃ kālaṃ manyase /",
    "K05bsu049_u:405": " subhūtirāha - bodhisattvo mahāsattva iti bhagavannucyate /",
    "K05bsu049_u:406": " yad api tadbhagavan bodhicittaṃ sarvajñatācittamanāsravaṃ cittamasamaṃ cittaṃ asamasamaṃ cittamasādhāraṇaṃ sarvaśrāvakapratyekabuddhaiḥ,",
    "K05bsu049_u:407": " tatrāpi citte asakto 'paryāpannaḥ /",
    "K05bsu049_u:408": " tatkasya hetoḥ?",
    "K05bsu049_u:409": " tathā hi tatsarvajñatācittamanāsravamaparyāpannaṃ tat,",
    "K05bsu049_u:410": " yad api tatsarvajñatācittamanāsravamaparyāpannam /",
    "K05bsu049_u:411": " tatrāpi citte asakto 'paryāpannaḥ /",
    "K05bsu049_u:412": " tenārthena bodhisattvo mahāsattva iti saṃkhyāṃ gacchati //",
    "K05bsu049_u:413": " atha khalvāyuṣmān śāriputra āyuṣmantaṃ subhūtimetadavocat - kena kāraṇena āyuṣman subhūte tatrāpi citte asakto 'paryāpannaḥ?",
    "K05bsu049_u:414": " subhūtirāha - acittatvādāyuṣman śāriputra tatrāpi citte asakto 'paryāpannaḥ //",
    "K05bsu049_u:415": " śāriputra āha - kiṃ punarāyuṣman subhūte asti taccittaṃ yaccittamacittam?",
    "K05bsu049_u:416": " subhūtirāha - kiṃ punarāyuṣman śāriputra tatra acittatāyāmastitā vā nāstitā vā vidyate vā upalabhyate vā?",
    "K05bsu049_u:417": " śāriputra āha - no hīdamāyuṣman subhūte /",
    "K05bsu049_u:418": " subhūtirāha - tadyadi āyuṣman śāriputra tatra acittatāyāmastitā vā nāstitā vā na vidyate vā nopalabhyate vā,",
    "K05bsu049_u:419": " tatkathamāyuṣmān śāriputra evamāha - asti taccittaṃ yaccittamacittamiti?",
    "K05bsu049_u:420": " śāriputra āha - sādhu sādhu āyuṣman subhūte /",
    "K05bsu049_u:421": " yathāpi nāma tvaṃ bhagavatā araṇāvihāriṇāmagratāyāṃ nirdiṣṭo nirdiśasi //",
    "K05bsu049_u:422": " atha khalvāyuṣmān pūrṇo maitrāyaṇīputro bhagavantametadavocat - mahāsattvo mahāsattva iti yadidaṃ bhagavannucyate,",
    "K05bsu049_u:423": " mahāsaṃnāhasaṃnaddhaḥ sa sattvaḥ /",
    "K05bsu049_u:424": " mahāyānasaṃprasthito mahāyānasamārūḍhaś ca sa sattvaḥ /",
    "K05bsu049_u:425": " tasmātsa mahāsattvo mahāsattva iti saṃkhyāṃ gacchati //",
    "K05bsu049_u:426": " atha khalvāyuṣmān subhūtirbhagavantametadavocat - mahāsaṃnāhasaṃnaddho mahāyānasaṃnaddha iti yadidaṃ bhagavannucyate,",
    "K05bsu049_u:427": " kiyatā bhagavan bodhisattvo mahāsattvo mahāsaṃnāhasaṃnaddho bhavati ?",
    "K05bsu049_u:428": " bhagavānāha - iha subhūte bodhisattvasya mahāsattvasyaivaṃ bhavati - aprameyā mayā sattvāḥ parinirvāpayitavyā iti /",
    "K05bsu049_u:429": " asaṃkhyeyā mayā sattvāḥ parinirvāpayitavyā iti /",
    "K05bsu049_u:430": " na ca te santi yairye parinirvāpayitavyā iti /",
    "K05bsu049_u:431": " sa tāṃstāvataḥ sattvān parinirvāpayati /",
    "K05bsu049_u:432": " na ca sa kaścitsattvo yaḥ parinirvṛto yena ca parinirvāpito bhavati /",
    "K05bsu049_u:433": " tatkasya hetoḥ?",
    "K05bsu049_u:434": " dharmataiṣā subhūte dharmāṇāṃ māyādharmatāmupādāya syāt /",
    "K05bsu049_u:435": " yathāpi nāma subhūte dakṣo māyākaro vā māyākārāntevāsī vā caturmahāpathe mahāntaṃ janakāyamabhinirmimīte /",
    "K05bsu049_u:436": " abhinirmāya tasyaiva mahato janakāyasyāntardhānaṃ kuryāt /",
    "K05bsu049_u:437": " tatkiṃ manyase subhūte api nu tatra kenacitkaściddhato vā mṛto vā nāśito vā antarhito vā?",
    "K05bsu049_u:438": " subhūtirāha - no hīdaṃ bhagavan /",
    "K05bsu049_u:439": " bhagavānāha - evameva subhūte bodhisattvo (Vaidya 11)",
    "K05bsu049_u:440": " mahāsattvo 'prameyānasaṃkhyeyān sattvān parinirvāpayati /",
    "K05bsu049_u:441": " na ca sa kaścitsattvo yaḥ parinirvṛto yena ca parinirvāpito bhavati /",
    "K05bsu049_u:442": " sacedbodhisattvo mahāsattva imaṃ nirdeśamevaṃ nirdiśyamānaṃ śrutvā notrasyati na saṃtrasyati na saṃtrāsamāpadyate,",
    "K05bsu049_u:443": " iyatā ayaṃ subhūte bodhisattvo mahāsattvo mahāsaṃnāhasaṃnaddho veditavyaḥ //",
    "K05bsu049_u:444": " atha khalvāyuṣmān subhūtirbhagavantametadavocat - yathāhaṃ bhagavan bhagavato bhāṣitasyārthamājānāmi,",
    "K05bsu049_u:445": " tathā asaṃnāhasaṃnaddho batāyaṃ bhagavan bodhisattvo mahāsattvo veditavyaḥ /",
    "K05bsu049_u:446": " bhagavānāha - evametatsubhūte, evam etat /",
    "K05bsu049_u:447": " asaṃnāhasaṃnaddho batāyaṃ bodhisattvo mahāsattvo veditavyaḥ /",
    "K05bsu049_u:448": " tatkasya hetoḥ?",
    "K05bsu049_u:449": " akṛtā hi subhūte sarvajñatā avikṛtā anabhisaṃskṛtā /",
    "K05bsu049_u:450": " te 'pi sattvā akṛtā avikṛtā anabhisaṃskṛtāḥ,",
    "K05bsu049_u:451": " yeṣāṃ sattvānāmarthāya ayaṃ saṃnāhasaṃnaddhaḥ //",
    "K05bsu049_u:452": " evamukte āyuṣmān subhūtirbhagavantametadavocat - evametadbhagavan,",
    "K05bsu049_u:453": " evametatsugata /",
    "K05bsu049_u:454": " tatkasya hetoḥ?",
    "K05bsu049_u:455": " tathā hi bhagavan rūpamabaddhamamuktam /",
    "K05bsu049_u:456": " evaṃ vedanāsaṃjñāsaṃskārāḥ /",
    "K05bsu049_u:457": " tathā hi bhagavan vijñānamabaddhamamuktam /",
    "K05bsu049_u:458": " rūpatathatāpi bhagavan abaddhā amuktā /",
    "K05bsu049_u:459": " evaṃ vedanātathatāpi saṃjñātathatāpi saṃskāratathatāpi /",
    "K05bsu049_u:460": " vijñānatathatāpi bhagavan abaddhā amuktā //",
    "K05bsu049_u:461": " atha khalvāyuṣmān pūrṇo maitrāyaṇīputra āyuṣmantaṃ subhūtimetadavocat - rūpamāyuṣman subhūte abaddhamamuktamiti vadasi /",
    "K05bsu049_u:462": " evaṃ vedanāsaṃjñāsaṃskārāḥ /",
    "K05bsu049_u:463": " vijñānamāyuṣman subhūte abaddhamamuktamiti vadasi /",
    "K05bsu049_u:464": " rūpatathatāpi āyuṣman subhūte abaddhā amukteti vadasi /",
    "K05bsu049_u:465": " evaṃ vedanātathatāpi saṃjñātathatāpi saṃskāratathatāpi /",
    "K05bsu049_u:466": " vijñānatathatāpyāyuṣman subhūte abaddhā amukteti vadasi /",
    "K05bsu049_u:467": " atha katamattadāyuṣman subhūte rūpaṃ yadrūpamabaddhamamuktamiti vadasi?",
    "K05bsu049_u:468": " evaṃ katamā sā vedanā,",
    "K05bsu049_u:469": " katamā sā saṃjñā,",
    "K05bsu049_u:470": " katame te saṃskārāḥ?",
    "K05bsu049_u:471": " katamattadāyuṣman subhūte vijñānaṃ yadvijñānamabaddhamamuktamiti vadasi?",
    "K05bsu049_u:472": " katamā sā āyuṣman subhūte rūpatathatā yā rūpatathatāpyabaddhā amukteti vadasi?",
    "K05bsu049_u:473": " evaṃ katamā sā vedanātathatā saṃjñātathatā saṃskāratathatā?",
    "K05bsu049_u:474": " katamā sā āyuṣman subhūte vijñānatathatā yā vijñānatathatāpyabaddhā amukteti vadasi?",
    "K05bsu049_u:475": " evamukte āyuṣmān subhūtirāyuṣmantaṃ pūrṇaṃ maitrāyaṇīputrametadavocat - yadāyuṣman pūrṇa māyāpuruṣasya rūpaṃ tadabaddhamamuktam /",
    "K05bsu049_u:476": " evaṃ yā māyāpuruṣasya vedanā,",
    "K05bsu049_u:477": " yā māyāpuruṣasya saṃjñā,",
    "K05bsu049_u:478": " ye māyāpuruṣasya saṃskārāḥ /",
    "K05bsu049_u:479": " yadāyuṣman pūrṇa māyāpuruṣasya vijñānaṃ tadabaddhamamuktam /",
    "K05bsu049_u:480": " yā āyuṣman pūrṇa māyāpuruṣasya rūpatathatā sā abaddhā amuktā /",
    "K05bsu049_u:481": " evaṃ yā māyāpuruṣasya vedanātathatā saṃjñātathatā saṃskāratathatā /",
    "K05bsu049_u:482": " yā āyuṣman pūrṇa māyāpuruṣasya vijñānatathatā sā abaddhā amuktā /",
    "K05bsu049_u:483": " tatkasya hetoḥ?",
    "K05bsu049_u:484": " asadbhūtatvādabaddhā amuktā,",
    "K05bsu049_u:485": " viviktatvādabaddhā amuktā,",
    "K05bsu049_u:486": " anutpannatvādabaddhā amuktā /",
    "K05bsu049_u:487": " ayaṃ sa bodhisattvasya mahāsattvasya mahāsaṃnāhasaṃnaddhasya mahāyānasaṃprasthitasya mahāyānasamārūḍhasya mahāsaṃnāho 'saṃnāhaḥ /",
    "K05bsu049_u:488": " evamukte āyuṣmān pūrṇo maitrāyaṇīputrastūṣṇīmabhūt //",
    "K05bsu049_u:489": " atha khalvāyuṣmān subhūtirbhagavantametadavocat - evaṃ bhagavan bodhisattvo mahāsattvo (Vaidya 12)",
    "K05bsu049_u:490": " mahāsaṃnāhasaṃnaddhaḥ san mahāyānasaṃprasthito mahāyānasamārūḍho bhavati /",
    "K05bsu049_u:491": " katamacca tanmahāyānam?",
    "K05bsu049_u:492": " kathaṃ vā tatsaṃprasthito veditavyaḥ?",
    "K05bsu049_u:493": " kuto vā tanmahāyānaṃ niryāsyati?",
    "K05bsu049_u:494": " kena vā tanmahāyānaṃ saṃprasthitam?",
    "K05bsu049_u:495": " kva vā tanmahāyānaṃ sthāsyati?",
    "K05bsu049_u:496": " ko vā anena mahāyānena niryāsyati?",
    "K05bsu049_u:497": " evamukte bhagavānāyuṣmantaṃ subhūtimetadavocat - mahāyānamiti subhūte aprameyatāyā etadadhivacanam /",
    "K05bsu049_u:498": " aprameyamiti subhūte apramāṇatvena /",
    "K05bsu049_u:499": " yad api subhūte evaṃ vadasi - kathaṃ vā tatsaṃprasthito veditavyaḥ?",
    "K05bsu049_u:500": " kuto vā tanmahāyānaṃ niryāsyati?",
    "K05bsu049_u:501": " kena vā tanmahāyānaṃ saṃprasthitam?",
    "K05bsu049_u:502": " kva vā tanmahāyānaṃ sthāsyati?",
    "K05bsu049_u:503": " ko vā anena mahāyānena niryāsyatīti?",
    "K05bsu049_u:504": " pāramitābhiḥ saṃprasthitaḥ /",
    "K05bsu049_u:505": " traidhātukānniryāsyati /",
    "K05bsu049_u:506": " yenārambaṇaṃ tena saṃprasthitam /",
    "K05bsu049_u:507": " sarvajñatāyāṃ sthāsyati /",
    "K05bsu049_u:508": " bodhisattvo mahāsattvo niryāsyati,",
    "K05bsu049_u:509": " api tu khalu punarna kutaścinniryāsyati /",
    "K05bsu049_u:510": " na kenāpi saṃprasthitam /",
    "K05bsu049_u:511": " na kvacitsthāsyati /",
    "K05bsu049_u:512": " api tu sthāsyati sarvajñatāyāmasthānayogena /",
    "K05bsu049_u:513": " nāpi kaścittena mahāyānena niryāto nāpi niryāsyati nāpi niryāti /",
    "K05bsu049_u:514": " tatkasya hetoḥ?",
    "K05bsu049_u:515": " yaś ca niryāyāt,",
    "K05bsu049_u:516": " yena ca niryāyāt,",
    "K05bsu049_u:517": " ubhāvetau dharmau na vidyete nopalabhyete /",
    "K05bsu049_u:518": " evamavidyamāneṣu sarvadharmeṣu katamo dharmaḥ katamena dharmeṇa niryāsyati?",
    "K05bsu049_u:519": " evaṃ hi subhūte bodhisattvo mahāsattvo mahāyānasaṃnaddho mahāyānasaṃprasthito mahāyānasamārūḍho bhavati //",
    "K05bsu049_u:520": " evamukte āyuṣmān subhūtirbhagavantametadavocat - mahāyānaṃ mahāyānamiti bhagavannucyate /",
    "K05bsu049_u:521": " sadevamānuṣāsuraṃ lokamabhibhavanniryāsyati ākāśasamatayā atimahattayā tanmahāyānam /",
    "K05bsu049_u:522": " yathā ākāśe aprameyāṇāmasaṃkhyeyānāṃ sattvānāmavakāśaḥ,",
    "K05bsu049_u:523": " evameva bhagavan asmin yāne aprameyāṇāmasaṃkhyeyānāṃ sattvānāmavakāśaḥ /",
    "K05bsu049_u:524": " anena bhagavan paryāyeṇa mahāyānamidaṃ bodhisattvānāṃ mahāsattvānām /",
    "K05bsu049_u:525": " naivāsyāgamo dṛśyate,",
    "K05bsu049_u:526": " naivāsya nirgamo dṛśyate,",
    "K05bsu049_u:527": " nāpyasya sthānaṃ saṃvidyate /",
    "K05bsu049_u:528": " evamasya bhagavan mahāyānasya naiva pūrvānta upalabhyate,",
    "K05bsu049_u:529": " nāpyaparānta upalabhyate,",
    "K05bsu049_u:530": " nāpi madhya upalabhyate /",
    "K05bsu049_u:531": " atha samaṃ bhagavaṃstadyānam /",
    "K05bsu049_u:532": " tasmānmahāyānaṃ mahāyānamityucyate /",
    "K05bsu049_u:533": " atha khalu bhagavānāyuṣmate subhūtaye sādhukāramadāt - sādhu sādhu subhūte /",
    "K05bsu049_u:534": " evametatsubhūte, evam etat /",
    "K05bsu049_u:535": " evaṃ mahāyānamidaṃ bodhisattvānāṃ mahāsattvānām /",
    "K05bsu049_u:536": " atra śikṣitvā bodhisattvairmahāsattvaiḥ sarvajñatā anuprāptā,",
    "K05bsu049_u:537": " anuprāpsyate anuprāpyate ca //",
    "K05bsu049_u:538": " atha khalvāyuṣmān pūrṇo maitrāyaṇīputro bhagavantametadavocat - ayaṃ bhagavan subhūtiḥ sthaviraḥ prajñāpāramitāyāḥ kṛtaśo 'dhīṣṭo mahāyānamupadeṣṭavyaṃ manyate /",
    "K05bsu049_u:539": " atha khalvāyuṣmān subhūtirbhagavantametadavocat - nāhaṃ bhagavan prajñāpāramitāṃ vyatikramya mahāyānamavocam /",
    "K05bsu049_u:540": " bhagavānāha - no hīdaṃ subhūte /",
    "K05bsu049_u:541": " anulomatvaṃ subhūte prajñāpāramitāyā mahāyānamupadiśasi /",
    "K05bsu049_u:542": " evamukte āyuṣmān subhūtirbhagavantametadavocat - buddhānubhāvādbhagavan /",
    "K05bsu049_u:543": " api nu khalu punarbhagavan pūrvāntato bodhisattvo nopaiti,",
    "K05bsu049_u:544": " aparāntato bodhisattvo nopaiti,",
    "K05bsu049_u:545": " madhyato bodhisattvo nopaiti /",
    "K05bsu049_u:546": " tatkasya hetornopaiti?",
    "K05bsu049_u:547": " rūpāparyantatayā hi bodhisattvāparyantatā veditavyā,",
    "K05bsu049_u:548": " evaṃ vedanāsaṃjñāsaṃskārāḥ /",
    "K05bsu049_u:549": " (Vaidya 13) vijñānāparyantatayā hi bodhisattvāparyantatā veditavyā /",
    "K05bsu049_u:550": " rūpaṃ bodhisattva iti nopaiti /",
    "K05bsu049_u:551": " idam api na vidyate nopalabhyate /",
    "K05bsu049_u:552": " evaṃ vedanāsaṃjñāsaṃskārāḥ /",
    "K05bsu049_u:553": " vijñānaṃ bodhisattva iti nopaiti,",
    "K05bsu049_u:554": " idam api na vidyate nopalabhyate /",
    "K05bsu049_u:555": " evaṃ bhagavan sarveṇa sarvaṃ sarvathā sarvaṃ bodhisattvadharmamanupalabhamāno nāhaṃ bhagavan taṃ dharmaṃ samanupaśyāmi yasyaitannāmadheyaṃ yaduta bodhisattva iti /",
    "K05bsu049_u:556": " prajñāpāramitām api na samanupaśyāmi nopalabhe /",
    "K05bsu049_u:557": " sarvajñatām api na samanupaśyāmi nopalabhe /",
    "K05bsu049_u:558": " so 'haṃ bhagavan sarveṇa sarvaṃ sarvathā sarvaṃ taṃ dharmamanupalabhamāno 'samanupaśyan katamaṃ dharmaṃ katamena dharmeṇa katamasmin dharme 'vavadiṣyāmi anuśāsiṣyāmi?",
    "K05bsu049_u:559": " buddha iti bhagavan nāmadheyamātram etat /",
    "K05bsu049_u:560": " bodhisattva iti bhagavan nāmadheyamātram etat /",
    "K05bsu049_u:561": " prajñāpāramiteti bhagavan nāmadheyamātram etat /",
    "K05bsu049_u:562": " tacca nāmadheyamanabhinirvṛttam /",
    "K05bsu049_u:563": " yathā ātmā ātmeti ca bhagavannucyate,",
    "K05bsu049_u:564": " atyantatayā ca bhagavannanabhinirvṛtta ātmā /",
    "K05bsu049_u:565": " evamasvabhāvānāṃ sarvadharmāṇāṃ katamattadrūpaṃ yadagrāhyamanabhinirvṛttam?",
    "K05bsu049_u:566": " katame te vedanāsaṃjñāsaṃskārāḥ?",
    "K05bsu049_u:567": " katamattadvijñānaṃ yadagrāhyamanabhinirvṛttam?",
    "K05bsu049_u:568": " evameteṣāṃ sarvadharmāṇāṃ yā asvabhāvatā,",
    "K05bsu049_u:569": " sā anabhinirvṛttiḥ /",
    "K05bsu049_u:570": " yā ca sarvadharmāṇāmanabhinirvṛttirna te dharmāḥ /",
    "K05bsu049_u:571": " tatkimanabhinirvṛttimanabhinirvṛttyāṃ prajñāpāramitāyāmavavadiṣyāmyanuśāsiṣyāmi?",
    "K05bsu049_u:572": " na cānyatra bhagavan anabhinirvṛttitaḥ sarvadharmā vā buddhadharmā vā bodhisattvadharmā vā upalabhyante,",
    "K05bsu049_u:573": " yo vā bodhāya caret /",
    "K05bsu049_u:574": " sacedbhagavan evaṃ bhāṣyamāṇe evaṃ deśyamāne evamupadiśyamāne bodhisattvasya mahāsattvasya cittaṃ nāvalīyate na saṃlīyate na viṣīdati na viṣādamāpadyate,",
    "K05bsu049_u:575": " nāsya vipṛṣṭhībhavati mānasaṃ na bhagnapṛṣṭhībhavati notrasyati na saṃtrasyati na saṃtrāsamāpadyate,",
    "K05bsu049_u:576": " evaṃ veditavyam - caratyayaṃ bodhisattvo mahāsattvaḥ prajñāpāramitāyām /",
    "K05bsu049_u:577": " bhāvayatyayaṃ bodhisattvo mahāsattvaḥ prajñāpāramitām /",
    "K05bsu049_u:578": " upaparīkṣate 'yaṃ bodhisattvo mahāsattvaḥ prajñāpāramitām /",
    "K05bsu049_u:579": " upanidhyāyatyayaṃ bodhisattvo mahāsattvaḥ prajñāpāramitāmiti /",
    "K05bsu049_u:580": " tatkasya hetoḥ?",
    "K05bsu049_u:581": " yasmin hi samaye bhagavan bodhisattvo mahāsattvaḥ imān dharmān prajñāpāramitāyāṃ vyupaparīkṣate,",
    "K05bsu049_u:582": " tasmin samaye na rūpamupaiti,",
    "K05bsu049_u:583": " na rūpamupagacchati,",
    "K05bsu049_u:584": " na rūpasyotpādaṃ samanupaśyati,",
    "K05bsu049_u:585": " na rūpasya nirodhaṃ samanupaśyati /",
    "K05bsu049_u:586": " evaṃ na vedanāṃ na saṃjñāṃ na saṃskārān /",
    "K05bsu049_u:587": " na vijñānamupaiti,",
    "K05bsu049_u:588": " na vijñānamupagacchati,",
    "K05bsu049_u:589": " na vijñānasyotpādaṃ samanupaśyati,",
    "K05bsu049_u:590": " na vijñānasya nirodhaṃ samanupaśyati /",
    "K05bsu049_u:591": " tatkasya hetoḥ?",
    "K05bsu049_u:592": " tathā hi yo rūpasyānutpādo na tadrūpam /",
    "K05bsu049_u:593": " yo rūpasyāvyayo na tadrūpam /",
    "K05bsu049_u:594": " ityanutpādaś ca rūpaṃ ca advayametadadvaidhīkāram /",
    "K05bsu049_u:595": " ityavyayaś ca rūpaṃ ca advayametadadvaidhīkāram /",
    "K05bsu049_u:596": " yatpunaretaducyate rūpamiti,",
    "K05bsu049_u:597": " advayasyaiṣā gaṇanā kṛtā /",
    "K05bsu049_u:598": " evaṃ tathā hi yo vedanāyāḥ saṃjñāyāḥ saṃskārāṇām /",
    "K05bsu049_u:599": " tathā hi yo vijñānasyānutpādo na tadvijñānam,",
    "K05bsu049_u:600": " yo vijñānasyāvyayo na tadvijñānam /",
    "K05bsu049_u:601": " ityanutpādaś ca vijñānaṃ ca advayametadadvaidhīkāram /",
    "K05bsu049_u:602": " ityavyayaś ca vijñānaṃ ca advayametadadvaidhīkāram /",
    "K05bsu049_u:603": " yatpunaretaducyate vijñānamiti,",
    "K05bsu049_u:604": " advayastaiṣā gaṇanā kṛtā /",
    "K05bsu049_u:605": " evaṃ bhagavan prajñāpāramitāyāṃ sarvākāraṃ sarvadharmān vyupaparīkṣamāṇaḥ tasmin samaye na rūpamupaiti,",
    "K05bsu049_u:606": " na rūpamupagacchati,",
    "K05bsu049_u:607": " na rūpasyotpādaṃ samanupaśyati,",
    "K05bsu049_u:608": " na rūpasya nirodhaṃ samanupaśyati /",
    "K05bsu049_u:609": " evaṃ na vedanāṃ na saṃjñāṃ na saṃskārān /",
    "K05bsu049_u:610": " na vijñānamupaiti, (Vaidya 14)",
    "K05bsu049_u:611": " na vijñānamupagacchati,",
    "K05bsu049_u:612": " na vijñānasyotpādaṃ samanupaśyati,",
    "K05bsu049_u:613": " na vijñānasya nirodhaṃ samanupaśyati /",
    "K05bsu049_u:614": " tatkasya hetoḥ?",
    "K05bsu049_u:615": " tathā hi yo rūpasyānutpādo na tadrūpam /",
    "K05bsu049_u:616": " yo rūpasyāvyayo na tadrūpam /",
    "K05bsu049_u:617": " ityanutpādaś ca rūpaṃ ca advayametadadvaidhīkāram /",
    "K05bsu049_u:618": " ityavyayaś ca rūpaṃ ca advayametadadvaidhīkāram /",
    "K05bsu049_u:619": " yatpunaretaducyate rūpamiti,",
    "K05bsu049_u:620": " advayasyaiṣā gaṇanā kṛtā /",
    "K05bsu049_u:621": " evaṃ tathā hi yo vedanāyāḥ saṃjñāyāḥ saṃskārāṇām /",
    "K05bsu049_u:622": " tathā hi yo vijñānasyānutpādo na tadvijñānam,",
    "K05bsu049_u:623": " yo vijñānasyāvyayo na tadvijñānam /",
    "K05bsu049_u:624": " ityanutpādaś ca vijñānaṃ ca advayametadadvaidhīkāram /",
    "K05bsu049_u:625": " ityavyayaś ca vijñānaḥ ca advayametadadvaidhīkāram /",
    "K05bsu049_u:626": " yatpunaretaducyate vijñānamiti,",
    "K05bsu049_u:627": " advayasyaiṣā gaṇanā kṛtā //",
    "K05bsu049_u:628": " atha khalvāyuṣmān śāriputra āyuṣmantaṃ subhūtimetadavocat - tena hi yathāhamāyuṣmataḥ subhūterbhāṣitasyārthamājānāmi,",
    "K05bsu049_u:629": " tathā bodhisattvo 'pyanutpādaḥ /",
    "K05bsu049_u:630": " yadi ca āyuṣman subhūte bodhisattvo 'pyanutpādaḥ kiṃ bodhisattvo duṣkaracārikāṃ carati?",
    "K05bsu049_u:631": " yāni vā tāni sattvānāṃ kṛtaśo duḥkhānyutsahate pratyanubhavitum?",
    "K05bsu049_u:632": " evamukte āyuṣmān subhūtirāyuṣmantaṃ śāriputrametadavocat - nāhamāyuṣman śāriputra",
    "K05bsu049_u:633": " icchāmi bodhisattvaṃ mahāsattvaṃ duṣkaracārikāṃ carantam nāpi sa bodhisattvo mahāsattvo",
    "K05bsu049_u:634": " yo duṣkarasaṃjñayā carati /",
    "K05bsu049_u:635": " tatkasya hetoḥ?",
    "K05bsu049_u:636": " na hi āyuṣman śāriputra duṣkarasaṃjñāṃ janayitvā śakyo 'prameyāṇāmasaṃkhyeyānāṃ sattvānāmarthaḥ kartum /",
    "K05bsu049_u:637": " api tu sukhasaṃjñāmeva kṛtvā /",
    "K05bsu049_u:638": " sarvasattvānāmantike mātṛsaṃjñāṃ pitṛsaṃjñāṃ putrasaṃjñāṃ duhitṛsaṃjñāṃ kṛtvā strīpuruṣeṣu /",
    "K05bsu049_u:639": " evametāḥ saṃjñāḥ kṛtvā bodhisattvo mahāsattvo bodhisattvacārikāṃ carati /",
    "K05bsu049_u:640": " tasmānmātṛsaṃjñā pitṛsaṃjñā putrasaṃjñā duhitṛsaṃjñā bodhisattvena mahāsattvena sarvasattvānāmantike yāvadātmasaṃjñā utpādayitavyā /",
    "K05bsu049_u:641": " yathā ātmā sarveṇa sarvaṃ sarvathā sarvaṃ sarvaduḥkhebhyo mocayitavyaḥ,",
    "K05bsu049_u:642": " evaṃ sarvasattvāḥ sarveṇa sarvaṃ sarvathā sarvaṃ sarvaduḥkhebhyo mocayitavyā iti /",
    "K05bsu049_u:643": " evaṃ ca sarvasattveṣu saṃjñā utpādayitavyā - mayaite sarvasattvā na parityaktavyāḥ /",
    "K05bsu049_u:644": " mayaite sarvasattvāḥ parimocayitavyā aparimāṇato duḥkhaskandhāt /",
    "K05bsu049_u:645": " na ca mayaiteṣu cittapradoṣa utpādayitavya antaśaḥ śataśo 'pi chidyamāneneti /",
    "K05bsu049_u:646": " evaṃ hi bodhisattvena mahāsattvena cittamutpādayitavyam sacedevaṃcitto vihariṣyati,",
    "K05bsu049_u:647": " na duṣkarasaṃjñī cariṣyati,",
    "K05bsu049_u:648": " na duṣkarasaṃjñī vihariṣyati /",
    "K05bsu049_u:649": " punaraparamāyuṣman śāriputra bodhisattvena mahāsattvena evaṃ cittamutpādayitavyam - yathā sarveṇa sarvaṃ sarvathā sarvamātmā na vidyate nopalabhyate,",
    "K05bsu049_u:650": " evaṃ sarveṇa sarvaṃ sarvathā sarvaṃ sarvadharmā na saṃvidyante nopalabhyante /",
    "K05bsu049_u:651": " evamādhyātmikabāhyeṣu sarvadharmeṣu saṃjñā utpādayitavyā /",
    "K05bsu049_u:652": " sacedevaṃcittaścariṣyati,",
    "K05bsu049_u:653": " na duṣkarasaṃjñī cariṣyati,",
    "K05bsu049_u:654": " na duṣkarasaṃjñī vihariṣyati /",
    "K05bsu049_u:655": " yadapyāyuṣman śāriputra evamāha - anutpādo bodhisattvo iti /",
    "K05bsu049_u:656": " evametadāyuṣman śāriputra, evam etat /",
    "K05bsu049_u:657": " anutpādo bodhisattva iti //",
    "K05bsu049_u:658": " śāriputra āha - kiṃ punarāyuṣman subhūte bodhisattva evānutpādaḥ,",
    "K05bsu049_u:659": " utāho bodhisattvadharmā apyanutpādaḥ?",
    "K05bsu049_u:660": " subhūtirāha - bodhisattvadharmā api āyuṣman śāriputra anutpādaḥ śāriputra āha - kiṃ punarāyuṣman subhūte bodhisattvadharmā evānutpādaḥ,",
    "K05bsu049_u:661": " utāho sarvajñatāpyanutpādaḥ?",
    "K05bsu049_u:662": " subhūtirāha - sarvajñatāpyāyuṣman śāriputra anutpādaḥ /",
    "K05bsu049_u:663": " āha - kiṃ punarāyuṣman subhūte (Vaidya 15)",
    "K05bsu049_u:664": " sarvajñataivānutpādaḥ,",
    "K05bsu049_u:665": " utāho sarvajñatādharmā apyanutpādaḥ?",
    "K05bsu049_u:666": " āha - sarvajñatādharmā apyāyuṣman śāriputra anutpādaḥ /",
    "K05bsu049_u:667": " āha - kiṃ punarāyuṣman subhūte sarvajñatādharmā evānutpādaḥ,",
    "K05bsu049_u:668": " utāho pṛthagjano 'pyanutpādaḥ?",
    "K05bsu049_u:669": " āha - pṛthagjano 'pyāyuṣman śāriputra anutpādaḥ /",
    "K05bsu049_u:670": " āha - kiṃ punarāyuṣman subhūte pṛthagjana evānutpādaḥ,",
    "K05bsu049_u:671": " utāho pṛthagjanadharmā apyanutpādaḥ?",
    "K05bsu049_u:672": " āha - pṛthagjanadharmā āpyāyuṣman śāriputra anutpādaḥ /",
    "K05bsu049_u:673": " evamukte āyuṣmān śāriputra āyuṣmantaṃ subhūtimetadavocat - yadyāyuṣman subhūte bodhisattvo 'pyanutpādaḥ,",
    "K05bsu049_u:674": " bodhisattvadharmā apyanutpādaḥ,",
    "K05bsu049_u:675": " sarvajñatāpyanutpādaḥ,",
    "K05bsu049_u:676": " sarvajñatādharmā apyanutpādaḥ,",
    "K05bsu049_u:677": " pṛthagjano 'pyanutpādaḥ,",
    "K05bsu049_u:678": " pṛthagjanadharmā apyanutpādaḥ,",
    "K05bsu049_u:679": " nanvāyuṣman subhūte anuprāptaiva ayatnena bodhisattvena mahāsattvena sarvajñatā bhavati /",
    "K05bsu049_u:680": " evamukte āyuṣmān subhūtirāyuṣmantaṃ śāriputrametadavocat - nāhamāyuṣman śāriputra anutpannasya dharmasya prāptimicchāmi,",
    "K05bsu049_u:681": " nāpyabhisamayam /",
    "K05bsu049_u:682": " nāpyanutpannena dharmeṇa anutpannā prāptiḥ prāpyate /",
    "K05bsu049_u:683": " āha - kiṃ punarāyuṣman subhūte anutpannena dharmeṇa anutpannā prāptiḥ prāpyate,",
    "K05bsu049_u:684": " utāho utpannena dharmeṇa anutpannā prāptiḥ prāpyate?",
    "K05bsu049_u:685": " āha - kiṃ punarāyuṣman śāriputra anutpanno dharma utpannaḥ,",
    "K05bsu049_u:686": " utāho anutpanna eva dharmo 'nutpannaḥ?",
    "K05bsu049_u:687": " āha - kiṃ punarāyuṣman subhūte utpāda eva dharmo 'nutpādaḥ,",
    "K05bsu049_u:688": " utāho anutpādo dharma utpādaḥ?",
    "K05bsu049_u:689": " āha - utpādo dharmo 'nutpādo dharma ityāyuṣman śāriputra na pratibhāti jalpitum /",
    "K05bsu049_u:690": " āha - anutpādo 'pi te āyuṣman subhūte pratibhāti jalpitum /",
    "K05bsu049_u:691": " āha - anutpāda evāyuṣman śāriputra jalpaḥ /",
    "K05bsu049_u:692": " anutpāda eva āyuṣmān śāriputra pratibhāti /",
    "K05bsu049_u:693": " anutpāda eva āyuṣman śāriputra pratibhānam /",
    "K05bsu049_u:694": " evamevāyuṣman śāriputra atyantaṃ pratibhāti //",
    "K05bsu049_u:695": " evamukte āyuṣmān śāriputra āyuṣmantaṃ subhūtimetadavocat - dhārmakathikānāmāyuṣmān subhūtiragratāyāṃ sthāpitavyaḥ /",
    "K05bsu049_u:696": " tatkasya hetoḥ?",
    "K05bsu049_u:697": " tathā hyāyuṣmān subhūtiḥ sthaviro yato yata eva paripraśnīkriyate,",
    "K05bsu049_u:698": " tatastata eva niḥsarati,",
    "K05bsu049_u:699": " dharmatāyāś ca na calati,",
    "K05bsu049_u:700": " tāṃ ca dharmatāṃ na virodhayati /",
    "K05bsu049_u:701": " evamukte āyuṣmān subhūtirāyuṣmantaṃ śāriputrametadavocat - dharmataiṣā āyuṣman śāriputra bhagavataḥ śrāvakāṇāmaniśritadharmāṇām /",
    "K05bsu049_u:702": " te yato yata eva paripraśnīkriyante,",
    "K05bsu049_u:703": " tatastata eva niḥsaranti,",
    "K05bsu049_u:704": " dharmatāṃ ca na virodhayanti,",
    "K05bsu049_u:705": " dharmatāyāś ca na vyativartante /",
    "K05bsu049_u:706": " tatkasya hetoḥ?",
    "K05bsu049_u:707": " yathāpi nāma aniśritattvātsarvadharmāṇām /",
    "K05bsu049_u:708": " evamukte āyuṣmān śāriputra āyuṣmantaṃ subhūtimetadavocat - sādhu sādhu āyuṣman subhūte /",
    "K05bsu049_u:709": " katamaiṣā sarvadharmāniśritapāramitā bodhisattvānāṃ mahāsattvānām?",
    "K05bsu049_u:710": " subhūtirāha - prajñāpāramitaiva āyuṣman śāriputra sārvayānikī,",
    "K05bsu049_u:711": " sarvadharmāniśritatayā sarvadharmāniśritapāramitā ca /",
    "K05bsu049_u:712": " iti hi yasya bodhisattvasya mahāsattvasya evaṃ gambhīrāyāṃ prajñāpāramitāyāṃ bhāṣyamāṇāyāmevaṃ deśyamānāyāmevamupadiśyamānāyāṃ na bhavati cittasya",
    "K05bsu049_u:713": " na bhavati kāṅkṣāyitatvam,",
    "K05bsu049_u:714": " na bhavati dhaṃdhāyitatvam,",
    "K05bsu049_u:715": " na bhavati cittasyānyathātvam,",
    "K05bsu049_u:716": " veditavyamayaṃ bodhisattvo mahāsattvo viharatyanena prajñāpāramitāvihāreṇa avirahitaścānena manasikāreṇeti // (Vaidya 16)",
    "K05bsu049_u:717": " atha khalvāyuṣmān śāriputra āyuṣmataṃ subhūtimetadavocat - kathamāyuṣman subhūte avirahito bodhisattvo mahāsattvo 'virahito manasikāreṇa bhavati,",
    "K05bsu049_u:718": " yaḥ prajñāpāramitāvihāreṇa viharati?",
    "K05bsu049_u:719": " yadi hyāyuṣman subhūte bodhisattvo mahāsattvo 'virahito manasikāreṇa bhavati,",
    "K05bsu049_u:720": " evaṃ sa virahitaḥ prajñāpāramitāvihāreṇa bhavati /",
    "K05bsu049_u:721": " yadi ca āyuṣman subhūte avirahito bodhisattvo mahāsattvaḥ prajñāpāramitāvihāreṇa bhavati,",
    "K05bsu049_u:722": " evaṃ sa virahito manasikāreṇa bhavati /",
    "K05bsu049_u:723": " yadi ca āyuṣman subhūte manasikāreṇāvirahito bodhisattvo mahāsattvaḥ,",
    "K05bsu049_u:724": " avirahita eva prajñāpāramitāvihāreṇa bhavati /",
    "K05bsu049_u:725": " evaṃ sati sarvasattvā apyavirahitā bhaviṣyanti prajñāpāramitāvihāreṇa /",
    "K05bsu049_u:726": " tatkasya hetoḥ?",
    "K05bsu049_u:727": " sarvasattvā api hyavirahitā manasikāreṇa viharanti //",
    "K05bsu049_u:728": " evamukte āyuṣmān subhūtirāyuṣmantaṃ śāriputrametadavocat - sādhu sādhu āyuṣman śāriputra /",
    "K05bsu049_u:729": " api tu upālapsye tvā /",
    "K05bsu049_u:730": " artha eva tvāyuṣmatā śāriputreṇa bhūtapadābhidhānena parigṛhītaḥ /",
    "K05bsu049_u:731": " tatkasya hetoḥ?",
    "K05bsu049_u:732": " sattvāsvabhāvatayā āyuṣman śāriputra manasikārāsvabhāvatā veditavyā /",
    "K05bsu049_u:733": " sattvāsadbhāvatayā āyuṣman śāriputra manasikārāsadbhāvatā veditavyā /",
    "K05bsu049_u:734": " sattvaviviktatayā āyuṣman śāriputra manasikāraviviktatā veditavyā /",
    "K05bsu049_u:735": " sattvācintyatayā āyuṣman śāriputra manasikārācintyatā veditavyā /",
    "K05bsu049_u:736": " sattvānabhisaṃbodhanatayā āyuṣman śāriputra manasikārānabhisaṃbodhanatā veditavyā /",
    "K05bsu049_u:737": " sattvāyathābhūtārthābhisaṃbodhanatayā āyuṣman śāriputra manasikārāyathābhūtārthābhisaṃbodhanatā veditavyā /",
    "K05bsu049_u:738": " anena āyuṣman śāriputra evaṃrūpeṇa manasikāreṇa icchāmi bodhisattvaṃ mahāsattvaṃ viharantamanena vihāreṇeti //",
    "K05bsu049_u:739": " āryāṣṭasāhasrikāyāṃ prajñāpāramitāyāṃ sarvākārajñatācaryāparivarto nāma prathamaḥ //",
    "K05bsu049_u:740": " (Vaidya 17)",
    "K05bsu049_u:741": " ASP_2: śakraparivarto dvitīyaḥ /",
    "K05bsu049_u:742": " tena khalu punaḥ samayena śakro devānāmindrastasyāmeva parṣadi saṃnipatitaḥ saṃniṣaṇṇo 'bhūt catvāriṃśatā trāyastriṃśatkāyikairdevaputrasahasraiḥ sārdham /",
    "K05bsu049_u:743": " catvāraś ca lokapālā viṃśatyā cāturmahārājakāyikairdevaputrasahasraiḥ sārdham /",
    "K05bsu049_u:744": " brahmāpi sahāpatirdaśabhirbrahmakāyikairdevaputrasahasraiḥ sārdham /",
    "K05bsu049_u:745": " pañca ca śuddhāvāsānāṃ devaputrāṇāṃ sahasrāṇi tasyāmeva parṣadi saṃnipatitāni saṃniṣaṇṇānyabhūvan /",
    "K05bsu049_u:746": " yo 'pi ca devānāṃ svakarmavipākajo 'vabhāsaḥ,",
    "K05bsu049_u:747": " so 'pi sarvo buddhānubhāvena buddhatejasā buddhādhiṣṭhānenābhibhūto 'bhūt //",
    "K05bsu049_u:748": " atha khalu śakro devānāmindra āyuṣmantaṃ subhūtiṃ sthavirametadavocat - imānyārya",
    "K05bsu049_u:749": " subhūte saṃbahulāni devaputrasahasrāṇi asyāṃ parṣadi saṃnipatitāni saṃniṣaṇṇāni āryasya",
    "K05bsu049_u:750": " subhūterantikātprajñāpāramitāṃ śrotukāmāni bodhisattvānāṃ mahāsattvānāmupadeśamavavādānuśāsanīṃ ca /",
    "K05bsu049_u:751": " tatkathaṃ bodhisattvena mahāsattvena prajñāpāramitāyāṃ sthātavyam,",
    "K05bsu049_u:752": " kathaṃ śikṣitavyam,",
    "K05bsu049_u:753": " kathaṃ yogamāpattavyam?",
    "K05bsu049_u:754": " sthaviraḥ subhūtirāha - tena hi kauśika upadekṣyāmi te buddhānubhāvena buddhatejasā buddhādhiṣṭhānena /",
    "K05bsu049_u:755": " yairdevaputrairanuttarāyāṃ samyaksaṃbodhau cittaṃ notpāditam,",
    "K05bsu049_u:756": " tairutpādayitavyam /",
    "K05bsu049_u:757": " ye tvavakrāntāḥ samyaktvaniyāmam,",
    "K05bsu049_u:758": " na te bhavyā anuttarāyāṃ samyaksaṃbodhau cittamutpādayitum /",
    "K05bsu049_u:759": " tatkasya hetoḥ?",
    "K05bsu049_u:760": " baddhasīmāno hi te saṃsārasrotasaḥ /",
    "K05bsu049_u:761": " abhavyā hi te punaḥ punaḥ saṃsaraṇāya anuttarāyāṃ samyaksaṃbodhau cittamutpādayitum /",
    "K05bsu049_u:762": " api nu khalu punasteṣāmapyanumode /",
    "K05bsu049_u:763": " sacette 'pyanuttarāyāṃ samyaksaṃbodhau cittānyutpādayeran,",
    "K05bsu049_u:764": " nāhaṃ kuśalamūlasyāntarāyaṃ karomi /",
    "K05bsu049_u:765": " viśiṣṭebhyo hi dharmebhyo viśiṣṭatamā dharmā adhyālambitavyāḥ //",
    "K05bsu049_u:766": " atha khalu bhagavānāyuṣmantaṃ subhūtimāmantrayate sma - sādhu sādhu subhūte,",
    "K05bsu049_u:767": " sādhu khalu punastvaṃ subhūte,",
    "K05bsu049_u:768": " yastvaṃ bodhisattvānāṃ mahāsattvānāmutsāhaṃ dadāsi /",
    "K05bsu049_u:769": " evamukte āyuṣmān subhūtirbhagavantametadavocat - kṛtajñairasmābhirbhagavan bhagavato bhavitavyaṃ nākṛtajñaiḥ /",
    "K05bsu049_u:770": " tatkasya hetoḥ?",
    "K05bsu049_u:771": " paurvakāṇāṃ hi bhagavaṃstathāgatānāmarhatāṃ samyaksaṃbuddhānāmantike 'smadarthe bhagavān yathā brahmacaryaṃ bodhāya caran pūrvaṃ bodhisattvabhūta eva san,",
    "K05bsu049_u:772": " yaiḥ śrāvakairavavadito 'nuśiṣṭaś ca pāramitāsu,",
    "K05bsu049_u:773": " tatra bhagavatā caratā anuttaraṃ jñānamutpāditam /",
    "K05bsu049_u:774": " evaṃ bhagavan asmābhir api bodhisattvā mahāsattvā anuparigrahītavyā anuparivārayitavyāśca,",
    "K05bsu049_u:775": " saṃparigrahītavyāḥ saṃparivārayitavyāś ca /",
    "K05bsu049_u:776": " tatkasya hetoḥ?",
    "K05bsu049_u:777": " asmābhir api hi bhagavan bodhisattvā mahāsattvā anuparigṛhītā anuparivāritāśca,",
    "K05bsu049_u:778": " saṃparigṛhītāḥ saṃparivāritāś ca kṣipramanuttarāṃ samyaksaṃbodhimabhisaṃbudhyante //",
    "K05bsu049_u:779": " atha khalvāyuṣmān subhūtiḥ śakraṃ devānāmindramāmantrayate sma - tena hi kauśika śṛṇu,",
    "K05bsu049_u:780": " sādhu ca suṣṭhu ca manasi kuru,",
    "K05bsu049_u:781": " bhāṣiṣye 'haṃ te yathā bodhisattvena mahāsattvena prajñāpāramitāyāṃ sthātavyam /",
    "K05bsu049_u:782": " śūnyatāyāṃ kauśika tiṣṭhatā bodhisattvena mahāsattvena prajñāpāramitāyāṃ sthātavyam /",
    "K05bsu049_u:783": " tena hi kauśika (Vaidya 18)",
    "K05bsu049_u:784": " bodhisattvena mahāsattvena mahāsaṃnāhasaṃnaddhena bhavitavyam /",
    "K05bsu049_u:785": " na rūpe sthātavyam /",
    "K05bsu049_u:786": " na vedanāyāṃ na saṃjñāyāṃ na saṃskāreṣu /",
    "K05bsu049_u:787": " na vijñāne sthātavyam /",
    "K05bsu049_u:788": " na cakṣuṣi sthātavyam /",
    "K05bsu049_u:789": " na rūpe sthātavyam /",
    "K05bsu049_u:790": " na cakṣurvijñāne sthātavyam /",
    "K05bsu049_u:791": " na cakṣuḥsaṃsparśe sthātavyam /",
    "K05bsu049_u:792": " na cakṣuḥsaṃsparśajāyāṃ vedanāyāṃ sthātavyam /",
    "K05bsu049_u:793": " evaṃ na śrotraghrāṇajihvākāyamanaḥsu sthātavyam /",
    "K05bsu049_u:794": " na śabdagandharasaspraṣṭavyadharmeṣu,",
    "K05bsu049_u:795": " na śrotravijñāne,",
    "K05bsu049_u:796": " yāvanna manovijñāne /",
    "K05bsu049_u:797": " na manaḥsaṃsparśe,",
    "K05bsu049_u:798": " na manaḥsaṃsparśajāyāṃ vedanāyāṃ sthātavyam /",
    "K05bsu049_u:799": " na pṛthivīdhātau sthātavyam /",
    "K05bsu049_u:800": " nābdhātau, na tejodhātau,",
    "K05bsu049_u:801": " na vāyudhātau,",
    "K05bsu049_u:802": " nākāśadhātau,",
    "K05bsu049_u:803": " na vijñānadhātau sthātavyam /",
    "K05bsu049_u:804": " na smṛtyupasthāneṣu sthātavyam /",
    "K05bsu049_u:805": " na samyakprahāṇarddhipādendriyabalabodhyaṅgeṣu,",
    "K05bsu049_u:806": " na mārgāṅgeṣu sthātavyam /",
    "K05bsu049_u:807": " na srotaāpattiphale sthātavyam /",
    "K05bsu049_u:808": " na sakṛdāgāmiphale,",
    "K05bsu049_u:809": " na anāgāmiphale,",
    "K05bsu049_u:810": " nārhattve sthātavyam /",
    "K05bsu049_u:811": " na pratyekabuddhatve sthātavyam /",
    "K05bsu049_u:812": " na buddhatve sthātavyam /",
    "K05bsu049_u:813": " iti hi rūpamiti na sthātavyam /",
    "K05bsu049_u:814": " iti hi vedaneti,",
    "K05bsu049_u:815": " saṃjñeti,",
    "K05bsu049_u:816": " saṃskārā iti /",
    "K05bsu049_u:817": " iti hi vijñānamiti na sthātavyam /",
    "K05bsu049_u:818": " iti hi cakṣuriti,",
    "K05bsu049_u:819": " yāvanmanaḥsaṃsparśajā vedaneti na sthātavyam /",
    "K05bsu049_u:820": " iti hi pṛthivīdhāturiti,",
    "K05bsu049_u:821": " yāvadvijñānadhāturiti na sthātavyam /",
    "K05bsu049_u:822": " iti hi smṛtyupasthānānīti na sthātavyam /",
    "K05bsu049_u:823": " iti hi samyakprahāṇarddhipādendriyabalabodhyaṅgānīti,",
    "K05bsu049_u:824": " iti hi mārgāṅgānīti na sthātavyam /",
    "K05bsu049_u:825": " iti hi srotaāpattiphalamiti na sthātavyam,",
    "K05bsu049_u:826": " iti hi sakṛdāgāmiphalamiti,",
    "K05bsu049_u:827": " anāgāmiphalamiti,",
    "K05bsu049_u:828": " arhattvamiti na sthātavyam /",
    "K05bsu049_u:829": " iti hi pratyekabuddhatvamiti na sthātavyam /",
    "K05bsu049_u:830": " iti hi buddhatvamiti na sthātavyam /",
    "K05bsu049_u:831": " rūpaṃ nityamanityamiti na sthātavyam /",
    "K05bsu049_u:832": " evaṃ vedanāsaṃjñāsaṃskārāḥ /",
    "K05bsu049_u:833": " vijñānaṃ nityamanityamiti na sthātavyam /",
    "K05bsu049_u:834": " rūpaṃ sukhaṃ duḥkhamiti na sthātavyam /",
    "K05bsu049_u:835": " evaṃ vedanāsaṃjñāsaṃskārāḥ /",
    "K05bsu049_u:836": " vijñānaṃ sukhaṃ duḥkhamiti na sthātavyam /",
    "K05bsu049_u:837": " rūpaṃ śūnyamaśūnyamiti na sthātavyam /",
    "K05bsu049_u:838": " evaṃ vedanāsaṃjñāsaṃskārāḥ /",
    "K05bsu049_u:839": " vijñānaṃ śūnyamaśūnyamiti na sthātavyam /",
    "K05bsu049_u:840": " rūpamātmānātmeti na sthātavyam /",
    "K05bsu049_u:841": " evaṃ vedanāsaṃjñāsaṃskārāḥ /",
    "K05bsu049_u:842": " vijñānamātmānātmeti na sthātavyam /",
    "K05bsu049_u:843": " rūpaṃ śubhamaśubhamiti na sthātavyam /",
    "K05bsu049_u:844": " evaṃ vedanāsaṃjñāsaṃskārāḥ /",
    "K05bsu049_u:845": " vijñānaṃ śubhamaśubhamiti na sthātavyam /",
    "K05bsu049_u:846": " rūpaṃ śūnyamupalabhyate veti na sthātavyam /",
    "K05bsu049_u:847": " evaṃ vedanāsaṃjñāsaṃskārāḥ /",
    "K05bsu049_u:848": " vijñānaṃ śūnyamupalabhyate veti na sthātavyam /",
    "K05bsu049_u:849": " srotaāpattiphalamasaṃskṛtaprabhāvitamiti na sthātavyam /",
    "K05bsu049_u:850": " evaṃ sakṛdāgāmiphalamanāgāmiphalamarhattvamasaṃskṛtaprabhāvitamiti na sthātavyam /",
    "K05bsu049_u:851": " pratyekabuddhatvamasaṃskṛtaprabhāvitamiti na sthātavyam /",
    "K05bsu049_u:852": " srotaāpanno dakṣiṇīya iti na sthātavyam /",
    "K05bsu049_u:853": " srotaāpannāḥ saptakṛto bhavaparamā iti na sthātavyam /",
    "K05bsu049_u:854": " sakṛdāgāmī dakṣiṇīya iti na sthātavyam /",
    "K05bsu049_u:855": " sakṛdāgāmyapariniṣṭhitattvātsakṛdimaṃ lokamāgamya duḥkhasyāntaṃ kariṣyatīti na sthātavyam /",
    "K05bsu049_u:856": " anāgāmī dakṣiṇīya iti na sthātavyam anāgāmī anāgamya imaṃ lokaṃ tatraiva parinirvāsyatīti na sthātavyam /",
    "K05bsu049_u:857": " arhan dakṣiṇīya iti na sthātavyam /",
    "K05bsu049_u:858": " arhannihaiva anupadhiśeṣe nirvāṇadhātau parinirvāsyatīti na sthātavyam /",
    "K05bsu049_u:859": " pratyekabuddho dakṣiṇīya iti na sthātavyam /",
    "K05bsu049_u:860": " pratyekabuddho 'tikramya śrāvakabhūmimaprāpya buddhabhūmiṃ parinirvāsyatīti na sthātavyam /",
    "K05bsu049_u:861": " buddho dakṣiṇīya iti na sthātavyam /",
    "K05bsu049_u:862": " buddho 'tikramya (Vaidya 19)",
    "K05bsu049_u:863": " pṛthagjanabhūmimatikramya śrāvakabhūmimatikramya pratyekabuddhabhūmimaprabheyāṇāmasaṃkhyeyānāṃ",
    "K05bsu049_u:864": " sattvānāmarthaṃ kṛtvā aprameyāṇyasaṃkhyeyāni sattvakoṭīniyutaśatasahasrāṇi parinirvāpya",
    "K05bsu049_u:865": " aprameyānasaṃkhyeyān sattvān śrāvakapratyekabuddhasamyaksaṃbuddhatvaniyatān kṛtvā",
    "K05bsu049_u:866": " buddhabhūmau sthitvā buddhakṛtyaṃ kṛtvā anupadhiśeṣe nirvāṇadhātau buddhaparinirvāṇena",
    "K05bsu049_u:867": " parinirvāsyati ityevamapyanena na sthātavyam //",
    "K05bsu049_u:868": " atha khalvāyuṣmataḥ śāriputrasyaitadabhavat - yadi buddho 'tikramya pṛthagjanabhūmimatikramya",
    "K05bsu049_u:869": " śrāvakabhūmimatikramya pratyekabuddhabhūmimaprameyāṇāmasaṃkhyeyānāṃ sattvānāmarthaṃ",
    "K05bsu049_u:870": " kṛtvā aprameyāṇyasaṃkhyeyāni sattvakoṭīniyutaśatasahasrāṇi parinirvāpya aprameyānasaṃkhyeyān",
    "K05bsu049_u:871": " sattvān śrāvakapratyekabuddhasamyaksaṃbuddhatvaniyatān kṛtvā buddhabhūmau sthitvā",
    "K05bsu049_u:872": " buddhakṛtyaṃ kṛtvā anupadhiśeṣe nirvāṇadhātau buddhaparinirvāṇena parinirvāsyati",
    "K05bsu049_u:873": " ityevamapyanena na sthātavyam,",
    "K05bsu049_u:874": " tatkathaṃ punaranena sthātavyaṃ,",
    "K05bsu049_u:875": " kathaṃ śikṣitavyamiti?",
    "K05bsu049_u:876": " atha khalvāyuṣmān subhūtirbuddhānubhāvena āyuṣmataḥ śāriputrasya cetasaiva cetaḥparivitarkamājñāya",
    "K05bsu049_u:877": " āyuṣmantaṃ śāriputrametadavocat - tatkiṃ manyase āyuṣman śāriputra kva tathāgato",
    "K05bsu049_u:878": " 'rhan samyaksaṃbuddhaḥ sthitaḥ?",
    "K05bsu049_u:879": " āyuṣmān śāriputra āha - na kvacidāyuṣman subhūte tathāgato 'rhan samyaksaṃbuddhaḥ sthitaḥ /",
    "K05bsu049_u:880": " tatkasya heto?",
    "K05bsu049_u:881": " apratiṣṭhitamānaso hi tathāgato 'rhan samyaksaṃbuddhaḥ /",
    "K05bsu049_u:882": " sa naiva saṃskṛte dhātau sthito nāpyasaṃskṛte dhātau sthito na ca tato vyutthitaḥ //",
    "K05bsu049_u:883": " atha khalvāyuṣmān subhūtirāyuṣmantaṃ śāriputrametadavocat - evameva āyuṣman śāriputra bodhisattvena mahāsattvena sthātavyam,",
    "K05bsu049_u:884": " evaṃ śikṣitavyam - yathā tathāgato 'rhan samyaksaṃbuddho na kvacitsthito nāsthito na viṣṭhito nāviṣṭhitaḥ,",
    "K05bsu049_u:885": " tathā sthāsyāmītyevamanena śikṣitavyam /",
    "K05bsu049_u:886": " yathā tathāgatasthānaṃ tathā sthāsyāmīti,",
    "K05bsu049_u:887": " tathā śikṣiṣye iti,",
    "K05bsu049_u:888": " yathā tathāgatasthānaṃ tathā sthāsyāmīti,",
    "K05bsu049_u:889": " tathā śikṣiṣye iti,",
    "K05bsu049_u:890": " yathā tathāgatasthānaṃ tathā sthāsyāmīti susthito 'sthānayogeneti evamatra bodhisattvena mahāsattvena sthātavyamevaṃ śikṣitavyam /",
    "K05bsu049_u:891": " evaṃ hi śikṣamāṇo bodhisattvo mahāsattvo viharatyanena prajñāpāramitāvihāreṇa avirahitaścānena manasikāreṇeti //",
    "K05bsu049_u:892": " atha khalu tatra parṣadi keṣāṃciddevaputrāṇāmetadabhūt - yāni tāni yakṣāṇāṃ yakṣabhāṣitāni yakṣarutāni yakṣapadāni yakṣamantritāni yakṣapravyāhṛtāni,",
    "K05bsu049_u:893": " tāni vijñāyante jalpyamānāni /",
    "K05bsu049_u:894": " na punaridaṃ vijñāyate yatsubhūtiḥ sthaviro bhāṣate pravyāharati deśayatyupadiśati /",
    "K05bsu049_u:895": " atha khalvāyuṣmān subhūtirbuddhānubhāvena teṣāṃ devaputrāṇāmimamevaṃrūpaṃ cetasaiva",
    "K05bsu049_u:896": " cetaḥparivitarkamājñāya tān devaputrānāmantrayate sma - na vijñāyate na vijñāyate idaṃ devaputrāḥ /",
    "K05bsu049_u:897": " tathā hi nātra kiṃcitsūcyate,",
    "K05bsu049_u:898": " nātra kiṃcit śrūyate //",
    "K05bsu049_u:899": " atha khalu teṣāṃ devaputrāṇāṃ punarevaitadabhūt - uttānīkariṣyati bata ayamāryasubhūtiḥ /",
    "K05bsu049_u:900": " uttānīkariṣyati batāyamāryasubhūtiriti /",
    "K05bsu049_u:901": " dūrāddūrataramāryasubhūtiḥ praviśati,",
    "K05bsu049_u:902": " sūkṣmātsūkṣmataram /",
    "K05bsu049_u:903": " gambhīrādgambhīrataramāryasubhūtiḥ praviśati deśayati bhāṣata iti /",
    "K05bsu049_u:904": " atha khalvāyuṣmān subhūtirbuddhānubhāvena punar api teṣāmeva devaputrāṇāṃ cetasaiva cetaḥparivitarkamājñāya tān devaputrānāmantrayate (Vaidya",
    "K05bsu049_u:905": " sma - tena hi devaputrāḥ yaḥ srotaāpattiphalaṃ prāptukāmaḥ srotaāpattiphale sthātukāmaḥ,",
    "K05bsu049_u:906": " sa nemāṃ kṣāntimanāgamya....peyālam /",
    "K05bsu049_u:907": " yaḥ sakṛdāgābhiphalaṃ prāptukāmaḥ,",
    "K05bsu049_u:908": " sakṛdāgāmiphale sthātukāmaḥ,",
    "K05bsu049_u:909": " yo 'nāgāmiphalaṃ prāptukāmo 'nāgāmiphale sthātukāmaḥ,",
    "K05bsu049_u:910": " yo 'rhattvaṃ prāptukāmo 'rhattve sthātukāmaḥ,",
    "K05bsu049_u:911": " yaḥ pratyekabodhiṃ prāptukāmaḥ pratyekabodhau sthātukāmaḥ,",
    "K05bsu049_u:912": " sa nemāṃ kṣāntimanāgamya..... /",
    "K05bsu049_u:913": " yo 'nuttarāṃ samyaksaṃbodhiṃ prāptukāmo 'nuttarāyāṃ samyaksaṃbodhau sthātukāmaḥ,",
    "K05bsu049_u:914": " sa nemāṃ kṣāntimanāgamya............. //",
    "K05bsu049_u:915": " atha khalu punar api teṣāṃ devaputrāṇāmetadabhavat - kiṃrūpā asya āryasubhūterdhārmaśravaṇikā eṣṭavyāḥ?",
    "K05bsu049_u:916": " atha khalvāyuṣmān subhūtirbuddhānubhāvena teṣāṃ devaputrāṇāṃ cetasaiva cetaḥparivitarkamājñāya",
    "K05bsu049_u:917": " tān devaputrānāmantrayate sma - māyānirmitasadṛśā hi devaputrā mama dhārmaśravaṇikā eṣṭavyāḥ /",
    "K05bsu049_u:918": " tatkasya hetoḥ?",
    "K05bsu049_u:919": " tathā hi te naiva śroṣyanti na ca sākṣātkariṣyanti //",
    "K05bsu049_u:920": " atha khalu te devaputrā āyuṣmantaṃ subhūtimetadavocan - kiṃ punarārya subhūte māyopamāste sattvā na te māyā?",
    "K05bsu049_u:921": " evamukte āyuṣmān subhūtistān devaputrānetadavocat - māyopamāste devaputrāḥ sattvāḥ /",
    "K05bsu049_u:922": " svapnopamāste devaputrāḥ sattvāḥ /",
    "K05bsu049_u:923": " iti hi māyā ca sattvāś ca advayametadadvaidhīkāram,",
    "K05bsu049_u:924": " iti hi svapnaś ca sattvāś ca advayametadadvaidhīkāram /",
    "K05bsu049_u:925": " sarvadharmā api devaputrā māyopamāḥ svapnopamāḥ /",
    "K05bsu049_u:926": " srotaāpanno 'pi māyopamaḥ svapnopamaḥ /",
    "K05bsu049_u:927": " srotaāpattiphalam api māyopamaṃ svapnopamam /",
    "K05bsu049_u:928": " evaṃ sakṛdāgāmy api sakṛdāgāmiphalamapi,",
    "K05bsu049_u:929": " anāgāmy api anāgāmiphalamapi,",
    "K05bsu049_u:930": " arhann api arhattvam api māyopamaṃ svapnopamam /",
    "K05bsu049_u:931": " pratyekabuddho 'pi māyopamaḥ svapnopamaḥ /",
    "K05bsu049_u:932": " pratyekabuddhatvam api māyopamaṃ svapnopamam /",
    "K05bsu049_u:933": " samyaksaṃbuddho 'pi māyopamaḥ svapnopamaḥ /",
    "K05bsu049_u:934": " samyaksaṃbuddhatvam api māyopamaṃ svapnopamam /",
    "K05bsu049_u:935": " atha khalu devaputrā āyuṣmantaṃ subhūtimetadavocan - samyaksaṃbuddho 'pyārya subhūte māyopamaḥ svapnopama iti vadasi?",
    "K05bsu049_u:936": " samyaksaṃbuddhatv api māyopamaṃ svapnopamamiti vadasi?",
    "K05bsu049_u:937": " subhūtirāha - nirvāṇam api devaputrā māyopamaṃ svapnopamamiti vadāmi,",
    "K05bsu049_u:938": " kiṃ punaranyaṃ dharmam /",
    "K05bsu049_u:939": " te devaputrā āhuḥ - nirvāṇamapyārya subhūte māyopamaṃ svapnopamamiti vadasi?",
    "K05bsu049_u:940": " āyuṣmān subhūtirāha - tadyadi devaputrā nirvāṇādapyanyaḥ kaściddharmo viśiṣṭataraḥ syāt,",
    "K05bsu049_u:941": " tamapyahaṃ māyopamaṃ svapnopamamiti vadeyam /",
    "K05bsu049_u:942": " iti hi devaputrā māyā ca nirvāṇaṃ ca advayametadadvaidhīkāram /",
    "K05bsu049_u:943": " iti hi svapnaś ca nirvāṇaṃ ca advayametadadvaidhīkāram //",
    "K05bsu049_u:944": " atha khalvāyuṣmān śāriputraḥ,",
    "K05bsu049_u:945": " āyuṣmāṃś ca pūrṇo maitrāyaṇīputraḥ,",
    "K05bsu049_u:946": " āyuṣmāṃś ca mahākoṣṭhilaḥ,",
    "K05bsu049_u:947": " āyuṣmāṃś ca mahākātyāyanaḥ,",
    "K05bsu049_u:948": " āyuṣmāṃś ca mahākāśapaḥ,",
    "K05bsu049_u:949": " anye ca mahāśrāvakā anekairbodhisattvasahasraiḥ sārdhamāyuṣmantaṃ subhūtiṃ sthaviramāmantrayante",
    "K05bsu049_u:950": " sma - ke 'syā āyuṣman subhūte prajñāpāramitāyā evaṃ nirdiśyamānāyāḥ pratyeṣakā bhaviṣyanti?",
    "K05bsu049_u:951": " atha khalvāyuṣmānānandastān sthavirānetadavocat - te khalvāyuṣmanto veditavyā avinivartanīyā bodhisattvā (Vaidya 21)",
    "K05bsu049_u:952": " mahāsattvāḥ,",
    "K05bsu049_u:953": " dṛṣṭisaṃpannā vā pudgalāḥ,",
    "K05bsu049_u:954": " arhanto vā kṣīṇāsravāḥ,",
    "K05bsu049_u:955": " ye 'syāḥ prajñāpāramitāyā evaṃ nirdiśyamānāyāḥ pratyeṣakā bhaviṣyanti //",
    "K05bsu049_u:956": " atha khalvāyuṣmān subhūtiḥ sthavirastān sthavirānetadavocat - nāsyā āyuṣmantaḥ prajñāpāramitāyā evaṃ nirdiśyamānāyāḥ kecitpratyeṣakā bhaviṣyanti",
    "K05bsu049_u:957": " tatkasya hetoḥ?",
    "K05bsu049_u:958": " tathā hi - atra na kaściddharmaḥ sūcyate,",
    "K05bsu049_u:959": " na kaściddharmaḥ paridīpyate,",
    "K05bsu049_u:960": " na kaściddharmaḥ prajñapyate /",
    "K05bsu049_u:961": " tadyathaivātra na kaściddharmaḥ sūcyate,",
    "K05bsu049_u:962": " na kaściddharmaḥ paridīpyate,",
    "K05bsu049_u:963": " na kaściddharmaḥ prajñapyate,",
    "K05bsu049_u:964": " tathaivāsyāḥ prajñāpāramitāyā evaṃ nirdiśyamānāyā na kaścitpratyeṣako bhaviṣyati //",
    "K05bsu049_u:965": " atha khalu śakrasya devānāmindrasyaitadabhūt - asya dharmaparyāyasya āryeṇa subhūtinā bhāṣyamāṇasya pūjārthaṃ yannvahaṃ puṣpāṇyabhinirmāya āryaṃ subhūtimabhyavakireyamiti /",
    "K05bsu049_u:966": " atha khalu śakro devānāmindrastasyāṃ velāyāṃ puṣpāṇyabhinirmāya āyuṣmantaṃ subhūtimabhyavākirat /",
    "K05bsu049_u:967": " atha khalvāyuṣmataḥ subhūteḥ sthavirasya śakraṃ devānāmindramanuvyāharaṇāyaitadabhūt - na khalu punarimāni puṣpāṇi mayā trāyastriṃśeṣu deveṣu pracaranti dṛṣṭapūrvāṇi,",
    "K05bsu049_u:968": " yānīmāni śakreṇa devānāmindreṇa abhyavakīrṇāni /",
    "K05bsu049_u:969": " nirmitānyetāni puṣpāṇi /",
    "K05bsu049_u:970": " naitāni puṣpāṇi vṛkṣagulmalatānirjātāni,",
    "K05bsu049_u:971": " yāni śakreṇa devānāmindreṇābhyavakīrṇāni,",
    "K05bsu049_u:972": " manomayānyetāni puṣpāṇīti /",
    "K05bsu049_u:973": " atha khalu śakro devānāmindra āyuṣmataḥ subhūteścetasaiva cetaḥparivitarkamājñāya āyuṣmantaṃ subhūtimetadavocat - anirjātānyetānyārya subhūte puṣpāṇi /",
    "K05bsu049_u:974": " tatkasya hetoḥ?",
    "K05bsu049_u:975": " na hi manonirjātāni kānicitpuṣpāṇi,",
    "K05bsu049_u:976": " nāpi vṛkṣagulmalatānirjātāni /",
    "K05bsu049_u:977": " atha khalvāyuṣmān subhūtiḥ śakraṃ devānāmindrametadavocat - yattvaṃ kauśika evaṃ vadasi - anirjātānyetāni puṣpāṇi,",
    "K05bsu049_u:978": " naitāni manonirjātāni,",
    "K05bsu049_u:979": " nāpi vṛkṣagulmalatānirjātānīti /",
    "K05bsu049_u:980": " yatkauśika anirjātaṃ na tatpuṣpam /",
    "K05bsu049_u:981": " atha khalu śakrasya devānāmindrasyaitadabhūt - gambhīraprajño batāyamāryaḥ subhūtiḥ /",
    "K05bsu049_u:982": " tāṃ ca nāma padaprajñaptiṃ nirdiśati,",
    "K05bsu049_u:983": " tāṃ ca na virodhayati,",
    "K05bsu049_u:984": " tāṃ cottānīkaroti,",
    "K05bsu049_u:985": " tāmeva copadiśati /",
    "K05bsu049_u:986": " atha khalu śakro devānāmindra āyuṣmataṃ subhūtimetadavocat - evametadārya subhūte, evam etat /",
    "K05bsu049_u:987": " evaṃ cātra bodhisattvena mahāsattvena śikṣitavyaṃ yathā āryasubhūtirupadiśati /",
    "K05bsu049_u:988": " evamukte āyuṣmān subhūtiḥ śakraṃ devānāmindrametadavocat - evametatkauśika, evam etat /",
    "K05bsu049_u:989": " evamatra bodhisattvena mahāsattvena śikṣitavyam /",
    "K05bsu049_u:990": " evaṃ śikṣamāṇaḥ kauśika bodhisattvo mahāsattvo na srotaāpattiphale śikṣate,",
    "K05bsu049_u:991": " na sakṛdāgāmiphale,",
    "K05bsu049_u:992": " na anāgāmiphale,",
    "K05bsu049_u:993": " nāhartve śikṣate,",
    "K05bsu049_u:994": " na pratyekabuddhatve śikṣate,",
    "K05bsu049_u:995": " na buddhatve śikṣate /",
    "K05bsu049_u:996": " yo nāsu bhūmiṣu śikṣate,",
    "K05bsu049_u:997": " sa buddhatve sarvajñatve vā śikṣate /",
    "K05bsu049_u:998": " yo buddhatve sarvajñatve vā śikṣate,",
    "K05bsu049_u:999": " so 'prameyeṣvasaṃkhyeyeṣu buddhadharmeṣu śikṣate /",
    "K05bsu049_u:1000": " yo 'prameyeṣvasaṃkhyeyeṣu buddhadharmeṣu śikṣate,",
    "K05bsu049_u:1001": " sa na rūpasya vivṛddhaye śikṣate,",
    "K05bsu049_u:1002": " na parihāṇāya /",
    "K05bsu049_u:1003": " evaṃ sa na vedanāyā na saṃjñāyā na saṃskārāṇām /",
    "K05bsu049_u:1004": " sa na vijñānasya vivṛddhaye śikṣate,",
    "K05bsu049_u:1005": " na parihāṇāya /",
    "K05bsu049_u:1006": " yo na rūpasya vivṛddhaye śikṣate na parihāṇāya /",
    "K05bsu049_u:1007": " evaṃ na vedanāyā na saṃjñāyā na saṃskārāṇām /",
    "K05bsu049_u:1008": " yo na vijñānasya vivṛddhaye śikṣate na parihāṇāya,",
    "K05bsu049_u:1009": " sa na rūpasya parigrahāya śikṣate notsargāya /",
    "K05bsu049_u:1010": " (Vaidya 22) evaṃ sa na vedanāyā na saṃjñāyā na saṃskārāṇām /",
    "K05bsu049_u:1011": " sa na vijñānasya parigrahāya śikṣate,",
    "K05bsu049_u:1012": " notsargāya,",
    "K05bsu049_u:1013": " nāpi kasyaciddharmasya parigrahāya śikṣate,",
    "K05bsu049_u:1014": " notpādāya nāntardhānāya śikṣate /",
    "K05bsu049_u:1015": " yo na kasyaciddharmasya parigrahāya śikṣate,",
    "K05bsu049_u:1016": " notpādāya nāntardhānāya śikṣate,",
    "K05bsu049_u:1017": " sa na sarvajñatāyā api parigrahāya śikṣate,",
    "K05bsu049_u:1018": " notpādāya nāntardhānāya śikṣate /",
    "K05bsu049_u:1019": " evaṃ śikṣamāṇo bodhisattvo mahāsattvaḥ sarvajñatāyāṃ śikṣate,",
    "K05bsu049_u:1020": " sarvajñatāyāṃ niryāsyati //",
    "K05bsu049_u:1021": " atha khalvāyuṣmān śāriputra āyuṣmantaṃ subhūtimetadavocat - ya āyuṣman subhūte bodhisattvo mahāsattvo na kasyaciddharmasya parigrahāya śikṣate,",
    "K05bsu049_u:1022": " notpādāya nāntardhānāsya śikṣate,",
    "K05bsu049_u:1023": " sa na sarvajñatāyā api parigrahāya śikṣate,",
    "K05bsu049_u:1024": " notpādāya nāntardhānāya śikṣate /",
    "K05bsu049_u:1025": " evaṃ śikṣamāṇa āyuṣmān subhūte bodhisattvo mahāsattvaḥ sarvajñatāyāṃ śikṣate,",
    "K05bsu049_u:1026": " sarvajñatāyāṃ niryāsyati //",
    "K05bsu049_u:1027": " āyuṣmān subhūtirāha - evametadāyuṣman śāriputra, evam etat /",
    "K05bsu049_u:1028": " ya āyuṣman śāriputra bodhisattvo mahāsattvo na kasyaciddharmasya parigrahāya śikṣate,",
    "K05bsu049_u:1029": " notpādāya nāntardhānāya śikṣate,",
    "K05bsu049_u:1030": " sa na sarvajñatāyā api parigrahāya śikṣate,",
    "K05bsu049_u:1031": " notpādāya nāntardhānāya śikṣate /",
    "K05bsu049_u:1032": " sarvabuddhadharmāṇām api na parigrahāya śikṣate,",
    "K05bsu049_u:1033": " notpādāya nāntardhānāya śikṣate /",
    "K05bsu049_u:1034": " evaṃ cāyuṣman śāriputra śikṣamāṇo bodhisattvo mahāsattvaḥ sarvajñatāyāṃ śikṣate,",
    "K05bsu049_u:1035": " sarvajñatāyāṃ niryāsyati //",
    "K05bsu049_u:1036": " atha khalu śakro devānāmindra āyuṣmantaṃ śāriputrametadavocat - prajñāpāramitā ārya śāriputra bodhisattvena mahāsattvena kuto gaveṣitavyāḥ?",
    "K05bsu049_u:1037": " śāriputra āha - prajñāpāramitā kauśika bodhisattvena mahāsattvena āyuṣmataḥ subhūteḥ parivartādgaveṣitavyā /",
    "K05bsu049_u:1038": " evamukte śakro devānāmindra āyuṣmantaṃ śāriputrametadavocat - kasyaiṣa ārya śāriputra anubhāvo veditavyaḥ?",
    "K05bsu049_u:1039": " kasyaitadadhiṣṭhānaṃ veditavyaṃ yadāryasubhūtiḥ prajñāpāramitāṃ bhāṣate?",
    "K05bsu049_u:1040": " āyuṣmān śāriputra āha - tathāgatasyaiṣa kauśika anubhāvo veditavyaḥ /",
    "K05bsu049_u:1041": " tathāgatasyaitadadhiṣṭhānaṃ veditavyaṃ yadāyuṣmān subhūtiḥ prajñāpāramitāṃ bhāṣate /",
    "K05bsu049_u:1042": " atha khalvāyuṣmān subhūtiḥ śakraṃ devānāmindrametadavocat - yatkauśika evaṃ vadasi - kasyaiṣo 'nubhāvo veditavyaḥ,",
    "K05bsu049_u:1043": " kasyaitadanuṣṭhānaṃ veditavyaṃ yadāryasubhūtiḥ prajñāpāramitāṃ bhāṣate iti?",
    "K05bsu049_u:1044": " tathāgatasyaiṣa kauśika anubhāvo veditavyaḥ /",
    "K05bsu049_u:1045": " tathāgatasyaitadadhiṣṭhānaṃ veditavyaṃ yadahaṃ prajñāpāramitāṃ bhāṣe /",
    "K05bsu049_u:1046": " yad api kauśika evaṃ vadasi - prajñāpāramitā bodhisattvena mahāsattvena kuto gaveṣitavyeti?",
    "K05bsu049_u:1047": " prajñāpāramitā kauśika bodhisattvena mahāsattvena na rūpādgaveṣitavyā nāpyanyatra rūpādgaveṣitavyā /",
    "K05bsu049_u:1048": " evaṃ na vedanāyā na saṃjñāyā na saṃskārebhyaḥ na vijñānādgaveṣitavyāḥ,",
    "K05bsu049_u:1049": " nāpyanyatra vijñānādgaveṣitavyā /",
    "K05bsu049_u:1050": " tatkasya hetoḥ?",
    "K05bsu049_u:1051": " tathā hi na rūpaṃ prajñāpāramitā,",
    "K05bsu049_u:1052": " nāpyanyatra rūpātprajñāpāramitā /",
    "K05bsu049_u:1053": " evaṃ na vedanā na saṃjñā na saṃskārāḥ /",
    "K05bsu049_u:1054": " na vijñānaṃ prajñāpāramitā,",
    "K05bsu049_u:1055": " nāpyanyatra vijñānātprajñāpāramitā //",
    "K05bsu049_u:1056": " evamukte śakro devānāmindra āyuṣmantaṃ subhūtimetadavocat - mahāpāramiteyamārya subhūte yaduta prajñāpāramitā /",
    "K05bsu049_u:1057": " apramāṇapāramiteyamārya subhūte yaduta prajñāpāramitā /",
    "K05bsu049_u:1058": " aparimāṇapāramiteyamārya (Vaidya 23)",
    "K05bsu049_u:1059": " subhūte yaduta prajñāpāramitā /",
    "K05bsu049_u:1060": " anantapāramiteyamārya subhūte yaduta prajñāpāramitā /",
    "K05bsu049_u:1061": " sthaviraḥ subhūtirāha - evametatkauśika, evam etat /",
    "K05bsu049_u:1062": " mahāpāramiteyaṃ kauśika yaduta prajñāpāramitā /",
    "K05bsu049_u:1063": " apramāṇapāramiteyaṃ kauśika yaduta prajñāpāramitā /",
    "K05bsu049_u:1064": " aparimāṇapāramiteyaṃ kauśika yaduta prajñāpāramitā /",
    "K05bsu049_u:1065": " anantapāramiteyaṃ kauśika yaduta prajñāpāramitā /",
    "K05bsu049_u:1066": " tatkasya hetoḥ?",
    "K05bsu049_u:1067": " rūpamahattayā hi kauśika mahāpāramiteyaṃ yaduta prajñāpāramitā /",
    "K05bsu049_u:1068": " evaṃ vedanāsaṃjñāsaṃskārāḥ /",
    "K05bsu049_u:1069": " vijñānamahattayā hi kauśikamahāpāramiteyaṃ yaduta prajñāpāramitā /",
    "K05bsu049_u:1070": " rūpāpramāṇatayā kauśika apramāṇapāramiteyaṃ yaduta prajñāpāramitā /",
    "K05bsu049_u:1071": " evaṃ vedanāsaṃjñāsaṃskārāḥ /",
    "K05bsu049_u:1072": " vijñānāpramāṇatayā kauśika apramāṇapāramiteyaṃ yaduta prajñapāramitā /",
    "K05bsu049_u:1073": " rūpāparimāṇatayā kauśika aparimāṇapāramiteyaṃ yaduta prajñāpāramitā /",
    "K05bsu049_u:1074": " evaṃ vedanāsaṃjñāsaṃskārāḥ /",
    "K05bsu049_u:1075": " vijñānāparimāṇatayā kauśika aparimāṇapāramiteyaṃ yaduta prajñapāramitā /",
    "K05bsu049_u:1076": " rūpānantatayā kauśika anantapāramiteyaṃ yaduta prajñāpāramitā /",
    "K05bsu049_u:1077": " evaṃ vedanāsaṃjñāsaṃskārāḥ /",
    "K05bsu049_u:1078": " vijñānānantatayā kauśika anantapāramiteyaṃ yaduta prajñāpāramitā /",
    "K05bsu049_u:1079": " evaṃ mahāpāramiteti kauśika nābhiniviśate /",
    "K05bsu049_u:1080": " evamapramāṇapāramiteti,",
    "K05bsu049_u:1081": " evamaparimāṇapāramiteti,",
    "K05bsu049_u:1082": " evamanantapāramiteti nābhiniviśate /",
    "K05bsu049_u:1083": " tasmātkauśika mahāpāramiteyam,",
    "K05bsu049_u:1084": " apramāṇapāramiteyam,",
    "K05bsu049_u:1085": " aparimāṇapāramiteyam,",
    "K05bsu049_u:1086": " anantapāramiteyaṃ yaduta prajñāpāramitā //",
    "K05bsu049_u:1087": " ārambaṇānantatayā kauśika anantapāramiteyaṃ yaduta prajñāpāramitā /",
    "K05bsu049_u:1088": " sattvānantatayā kauśika anantapāramiteyaṃ yaduta prajñāpāramitā /",
    "K05bsu049_u:1089": " kathaṃ punaḥ kauśika ārambaṇānantatayā anantapāramiteyaṃ yaduta prajñāpāramitā?",
    "K05bsu049_u:1090": " sarvadharmāṇāṃ hi kauśika yato nānto na madhyaṃ na paryavasānamupalabhyate,",
    "K05bsu049_u:1091": " tataḥ kauśika anantapāramiteyaṃ yaduta prajñāpāramitā /",
    "K05bsu049_u:1092": " anena kauśika paryāyeṇa ārambaṇānantatayā anantapāramiteyaṃ yaduta prajñāpāramitā /",
    "K05bsu049_u:1093": " punaraparaṃ kauśika yasmātsarvadharmā anantā aparyantāḥ,",
    "K05bsu049_u:1094": " na teṣāmanto vā madhyaṃ vā paryavasānaṃ vā upalabhyate,",
    "K05bsu049_u:1095": " tasmātkauśika anantapāramiteyaṃ yaduta prajñāpāramitā /",
    "K05bsu049_u:1096": " tatkasya hetoḥ?",
    "K05bsu049_u:1097": " rūpasya hi kauśika nānto na madhyaṃ na paryavasānamupalabhyate /",
    "K05bsu049_u:1098": " evaṃ vedanāyāḥ saṃjñāyāḥ saṃskārāṇām /",
    "K05bsu049_u:1099": " vijñānasya hi kauśika nānto na madhyaṃ na paryavasānamupalabhyate /",
    "K05bsu049_u:1100": " anenāpi kauśika paryāyeṇa ārambaṇānantatayā anantapāramiteyaṃ yaduta prajñāpāramitā //",
    "K05bsu049_u:1101": " punaraparaṃ kauśika sattvo 'nanto 'paryantaḥ /",
    "K05bsu049_u:1102": " tatkasya hetoḥ?",
    "K05bsu049_u:1103": " na hi sattvasyānto vā madhyaṃ vā paryavasānaṃ vopalabhyate /",
    "K05bsu049_u:1104": " tasmātkauśika sattvānantatayā anantapāramiteyaṃ yaduta prajñāpāramitā /",
    "K05bsu049_u:1105": " atha khalu śakro devānāmindra āyuṣmantaṃ subhūtimetadavocat - kathamāyuṣman subhūte sattvānantatayā anantapāramiteyaṃ yaduta prajñāpāramitā?",
    "K05bsu049_u:1106": " sthaviraḥ subhūtirāha - na hi kauśika gaṇanāyogena vā gaṇanābahutvena vā sattvānantatayā anantapāramiteyaṃ yaduta prajñāpāramitā //",
    "K05bsu049_u:1107": " śakra āha - kathaṃ tarhīdānīmārya subhūte sattvānantatayā anantapāramiteyaṃ yaduta (Vaidya 24)",
    "K05bsu049_u:1108": " prajñāpāramitā?",
    "K05bsu049_u:1109": " sthaviraḥ subhūtirāha - tatkaṃ manyase kauśika katamasyaitaddharmasyādhivacanaṃ yaduta sattvaḥ sattva iti?",
    "K05bsu049_u:1110": " śakra āha - naitadārya subhūte dharmasyādhivacanaṃ na adharmādhivacanaṃ yaduta sattvaḥ sattva iti /",
    "K05bsu049_u:1111": " āgantukametannāmadheyaṃ prakṣiptam /",
    "K05bsu049_u:1112": " avastukametannāmadheyaṃ prakṣiptam /",
    "K05bsu049_u:1113": " anātmīyametannāmadheyaṃ prakṣiptam /",
    "K05bsu049_u:1114": " anārambaṇametannāmadheyaṃ prakṣiptaṃ yaduta sattvaḥ sattva iti /",
    "K05bsu049_u:1115": " sthaviraḥ subhūtirāha - tatkiṃ manyase kauśika kācidatra sattvaparidīpanā kṛtā?",
    "K05bsu049_u:1116": " śakra āha - no hīdamārya subhūte /",
    "K05bsu049_u:1117": " subhūtirāha - yatra kauśika na kācitsattvaparidīpanā kṛtā,",
    "K05bsu049_u:1118": " tatra kā sattvānantatā?",
    "K05bsu049_u:1119": " sacetkauśika tathāgato 'rhan samyaksaṃbuddho 'nantavijñaptighoṣeṇa gambhīranirghoṣeṇa svareṇa gaṅgānadīvālukopamān kalpān api vitiṣṭhamānaḥ sattvaḥ sattva iti vācaṃ bhāṣeta,",
    "K05bsu049_u:1120": " api nu tatra kaścitsattva utpanno va utpatsyate vā utpadyate vā,",
    "K05bsu049_u:1121": " niruddho vā nirotsyate vā nirudhyate vā?",
    "K05bsu049_u:1122": " śakra āha - no hīdamārya subhūte /",
    "K05bsu049_u:1123": " tatkasya hetoḥ?",
    "K05bsu049_u:1124": " ādiśuddhatvādādipariśuddhatvātsattvasya /",
    "K05bsu049_u:1125": " subhūtirāha - anenāpi kauśika paryāyeṇa evaṃ sattvānantatayā anantapāramiteyaṃ yaduta prajñāpāramitā /",
    "K05bsu049_u:1126": " evaṃ ca punaḥ kauśika sattvānantatayā prajñāpāramitānantatā veditavyā //",
    "K05bsu049_u:1127": " atha khalu sendrakā devāḥ sabrahmakāḥ saprajāpatikāḥ sarṣinaranārīgaṇāstrirudānamudānayanti sma - aho dharmaḥ,",
    "K05bsu049_u:1128": " aho dharmaḥ,",
    "K05bsu049_u:1129": " aho dharmasya dharmatā /",
    "K05bsu049_u:1130": " yastathāgatasya prādurbhāvaḥ,",
    "K05bsu049_u:1131": " sa āryeṇa subhūtinā sthavireṇa subhāṣiteneha sūcyate deśyate prakāśyate prabhāvyate /",
    "K05bsu049_u:1132": " tathāgataṃ taṃ vayaṃ bhagavan bodhisattvaṃ mahāsattvamadyāgreṇa dhārayiṣyāmo yo 'nayā prajñāpāramitayā avirahito bhaviṣyati,",
    "K05bsu049_u:1133": " yo 'pi ca anena bodhisattvo mahāsattvaḥ prajñāpāramitāvihāreṇa vihariṣyati //",
    "K05bsu049_u:1134": " atha khalu bhagavāṃstān sendrakān sabrahmakān saprajāpatikān sarṣinaranārīgaṇānāmantrayate sma - evametaddevaputrāḥ, evam etat /",
    "K05bsu049_u:1135": " yadāhaṃ devaputrā dīpaṃkarasya tathāgatasyārhataḥ samyaksaṃbuddhasyāntike dīpavatyāṃ rājadhānyāmantarāyaṇamadhyagato 'nayā prajñāpāramitayā avirahito 'bhūvam,",
    "K05bsu049_u:1136": " tadāhaṃ dīpaṃkareṇa tathāgatenārhatāṃ samyaksaṃbuddhena vyākṛto 'nuttarāyāṃ samyaksaṃbodhau",
    "K05bsu049_u:1137": " - bhaviṣyasi tvaṃ māṇava anāgate 'dhvani asaṃkhyeyaiḥ kalpaiḥ śākyamunirnāma tathāgato",
    "K05bsu049_u:1138": " 'rhan samyaksaṃbuddho vidyācaraṇasaṃpannaḥ sugato lokavidanuttaraḥ puruṣadamyasārathiḥ",
    "K05bsu049_u:1139": " śāstā devānāṃ ca manuṣyānāṃ ca buddho bhagavāniti /",
    "K05bsu049_u:1140": " atha khalu te devaputrā bhagavantametadavocan - āścaryaṃ bhagavan,",
    "K05bsu049_u:1141": " paramāścaryaṃ sugata /",
    "K05bsu049_u:1142": " yāvadiyaṃ prajñāpāramitā bodhisattvānāṃ mahāsattvānāṃ sarvajñatāyā āhārikā anuparigrāhikā ceti //",
    "K05bsu049_u:1143": " āryāṣṭasāhasrikāyāṃ prajñāpāramitāyāṃ śakraparivarto nāma dvitīyaḥ //",
    "K05bsu049_u:1144": " (Vaidya 25)",
    "K05bsu049_u:1145": " ASP_3: aprameyaguṇadhāraṇapāramitāstūpasatkāraparivartastṛtīyaḥ /",
    "K05bsu049_u:1146": " atha khalu bhagavān ye tatra devaputrāḥ parṣadi saṃnipatitāḥ saṃniṣaṇṇāścābhūvan,",
    "K05bsu049_u:1147": " yāś ca bhikṣubhikṣuṇyupāsakopāsikāḥ saṃnipatitāḥ saṃniṣaṇṇāścābhūvan,",
    "K05bsu049_u:1148": " tān devaputrān saṃnipatitān saṃniṣaṇṇāṃś ca viditvā,",
    "K05bsu049_u:1149": " tāś ca sarvāścatasraḥ parṣadaḥ saṃnipatitāḥ saṃniṣaṇṇāś ca viditvā,",
    "K05bsu049_u:1150": " kāmāvacarān rūpāvacarāṃś ca devaputrān brahmakāyikāṃś ca devaputrān ābhāsvarāṃś ca parīttaśubhāṃś ca akaniṣṭhāṃś ca devaputrān sākṣiṇaḥ sthāpayitvā,",
    "K05bsu049_u:1151": " śakradevendrapramukhān kāmāvacarān devaputrān mahābrahmapramukhāṃś ca brahmakāyikān",
    "K05bsu049_u:1152": " devaputrānābhāsvarāṃś ca devaputrānāmantrayate sma - yo hi kaściddevaputrāḥ kulaputro",
    "K05bsu049_u:1153": " vā kuladuhitā vā imāṃ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati,",
    "K05bsu049_u:1154": " na tasya māro vā mārakāyikā vā devatā avatāraprekṣiṇyo 'vatāragaveṣiṇyo 'vatāraṃ lapsyante /",
    "K05bsu049_u:1155": " nāpi tasya kulaputrasya vā kuladuhiturvā manuṣyā vā amanuṣyā vā avatāraprekṣiṇo 'vatāragaveṣiṇo 'vatāraṃ lapsyante /",
    "K05bsu049_u:1156": " nāpi sa kulaputro vā kuladuhitā vā viṣamāparihāreṇa kālaṃ kariṣyati //",
    "K05bsu049_u:1157": " punaraparaṃ devaputrāḥ ye devaputrā anuttarāyāṃ samyaksaṃbodhau saṃprasthitāḥ,",
    "K05bsu049_u:1158": " yaiś ca devaputrairiyaṃ prajñāpāramitā nodgṛhītā na dhāritā na vācitā na paryavāptā na pravartitā,",
    "K05bsu049_u:1159": " te devaputrāstaṃ kulaputra vā kuladuhitaraṃ vā upasaṃkramitavyaṃ maṃsyante,",
    "K05bsu049_u:1160": " tasya ca kulaputrasya vā kuladuhiturvā imāṃ prajñāpāramitāmudgṛhṇato dhārayato vācayataḥ paryavāpnuvataḥ pravartayamānasyāntikācchroṣyanti,",
    "K05bsu049_u:1161": " śrutvā codgrahīṣyanti dhārayiṣyanti vācayiṣyanti paryavāpsyanti pravartayiṣyanti /",
    "K05bsu049_u:1162": " na ca khalu punardevaputrāstasya kulaputrasya vā kuladuhiturvā imāṃ prajñāpāramitāmudgṛhṇato",
    "K05bsu049_u:1163": " dhārayato vācayataḥ paryavāpnuvataḥ pravartayamānasya araṇyagatasya vā vṛkṣamūlagatasya",
    "K05bsu049_u:1164": " vā śūnyāgāragatasya vā abhyavakāśagatasya vā pathi gatasya vā utpathagatasya vā aṭavīgatasya",
    "K05bsu049_u:1165": " vā mahāsamudragatasya vā tatra tatropasaṃkrāmato vā caṃkramyamāṇasya vā sthitasya",
    "K05bsu049_u:1166": " vā niṣaṇṇasya vā vipannasya vā bhayaṃ vā bhaviṣyati,",
    "K05bsu049_u:1167": " stambhitatvaṃ vā bhaviṣyati,",
    "K05bsu049_u:1168": " utpatsyate vā //",
    "K05bsu049_u:1169": " atha khalu catvāro mahārājāno bhagavantametadavocan - āścaryaṃ bhagavan yadimāṃ prajñāpāramitāmudgṛhṇan",
    "K05bsu049_u:1170": " dhārayan vācayan paryavāpnuvan pravartayan sa kulaputro vā kuladuhitā vā yānatraye sattvān vinayati,",
    "K05bsu049_u:1171": " na ca sattvasaṃjñāmutpādayati /",
    "K05bsu049_u:1172": " vayaṃ bhagavaṃstasya kulaputrasya vā kuladuhiturvā rakṣāvaraṇaguptiṃ saṃvidhāsyāmaḥ,",
    "K05bsu049_u:1173": " ya imāṃ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati //",
    "K05bsu049_u:1174": " atha khalu śakro devānāmindro bhagavantametadavocat - aham api bhagavaṃstasya kulaputrasya vā kuladuhiturvā rakṣāvaraṇaguptiṃ saṃvidhāsyāmi,",
    "K05bsu049_u:1175": " ya imāṃ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati //",
    "K05bsu049_u:1176": " brahmāpi sahāpatiḥ sārdhaṃ brahmakāyikairdevaputrairbhagavantametadavocat - aham api bhagavaṃstasya kulaputrasya vā kuladuhiturvā rakṣāvaraṇaguptiṃ",
    "K05bsu049_u:1177": " ya imāṃ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati //",
    "K05bsu049_u:1178": " (Vaidya 26) atha khalu śakro devānāmindro bhagavantametadavocat - āścaryaṃ bhagavan",
    "K05bsu049_u:1179": " yadimāṃ prajñāpāramitāmudgṛhṇan dhārayan vācayan paryavāpnuvan pravartayan sa kulaputro",
    "K05bsu049_u:1180": " vā kuladuhitā vā imān yato dṛṣṭadhārmikān guṇān pratilabhate parigṛhṇāti,",
    "K05bsu049_u:1181": " kiṃ punarbhagavan prajñāpāramitāyāmudgṛhītāyāṃ sarvāḥ ṣaṭ pāramitā udgṛhītā bhavanti?",
    "K05bsu049_u:1182": " evamukte bhagavān śakraṃ devānāmindrametadavocat - evametatkauśika, evam etat /",
    "K05bsu049_u:1183": " prajñāpāramitāyāṃ kauśika udgṛhītāyāṃ sarvāḥ ṣaṭ pāramitā udgṛhītā bhavanti /",
    "K05bsu049_u:1184": " punaraparaṃ kauśika prajñāpāramitāyāmudgṛhītāyāṃ dhāritāyāṃ vācitāyāṃ paryavāptāyāṃ pravartitāyāṃ sa kulaputro vā kuladuhitā vā dṛṣṭadhārmikān guṇān parigṛhṇāti /",
    "K05bsu049_u:1185": " tān kauśik sarvān śṛṇu,",
    "K05bsu049_u:1186": " sādhu ca suṣṭhu ca manasi kuru,",
    "K05bsu049_u:1187": " bhāṣiṣye 'haṃ te /",
    "K05bsu049_u:1188": " sādhu bhagavanniti śakro devānāmindro bhagavataḥ pratyaśrauṣīt /",
    "K05bsu049_u:1189": " bhagavānetadavocat - tatra kauśika ye mama dharmaṃ vigrahītavyaṃ maṃsyante,",
    "K05bsu049_u:1190": " vivaditavyaṃ maṃsyante,",
    "K05bsu049_u:1191": " virodhayitavyaṃ maṃsyante,",
    "K05bsu049_u:1192": " teṣāṃ vigrahītukāmānāṃ vivaditukāmānāṃ virodhayitukāmānāmutpannotpannā vigrahā vivādā virodhāḥ,",
    "K05bsu049_u:1193": " punarevāntardhāsyanti,",
    "K05bsu049_u:1194": " na sthāsyanti /",
    "K05bsu049_u:1195": " teṣāṃ vigrahītukāmānāṃ vivaditukāmānāṃ virodhayitukāmānāṃ na te 'bhiprāyāḥ paripūriṃ gamiṣyanti /",
    "K05bsu049_u:1196": " tatkasya hetoḥ?",
    "K05bsu049_u:1197": " evaṃ hyetatkauśika bhavati - ya imāṃ prajñāpāramitāṃ kulaputro vā kuladuhitā vā udgrahīṣyati",
    "K05bsu049_u:1198": " dhārayiṣyati vācayiṣyati paryavāpsyati pravartayiṣyati deśayiṣyati upadekṣyati uddekṣyati svādhyāsyati,",
    "K05bsu049_u:1199": " tasyaivaṃ tānyutpannotpannānyadhikaraṇāni punarevāntardhāsyanti,",
    "K05bsu049_u:1200": " na sthāsyanti /",
    "K05bsu049_u:1201": " teṣāṃ vigrahītukāmānāṃ vivaditukāmānāṃ virodhayitukāmānāṃ na te 'bhiprāyāḥ paripūriṃ gamiṣyanti /",
    "K05bsu049_u:1202": " imam api sa kauśika kulaputro vā kuladuhitā vā dṛṣṭadhārmikaṃ guṇaṃ parigṛhṇāti,",
    "K05bsu049_u:1203": " ya imāṃ prajñāpāramitāmudgṛhṇāti dhārayati vācayati paryavāpnoti pravartayati deśayati upadiśati uddiśati svādhyāyati /",
    "K05bsu049_u:1204": " tadyathāpi nāma kauśika maghī nāmauṣadhī sarvaviṣapraśamanī /",
    "K05bsu049_u:1205": " tatra āśīviṣeṇa jantunā bubhukṣitena āhārārthinā āhāragaveṣiṇā kaścideva prāṇakajāto janturdṛṣṭo bhavet /",
    "K05bsu049_u:1206": " sa āśīviṣastaṃ prāṇakajātaṃ gandhenānubadhnīyādanugacchedāhārahetorbhakṣayitukāmaḥ /",
    "K05bsu049_u:1207": " atha sa prāṇakajāto yena sā madhī nāmauṣadhī tenopasaṃkramet,",
    "K05bsu049_u:1208": " tenopasaṃkramya tiṣṭhet /",
    "K05bsu049_u:1209": " atha sa āśīviṣastasyā oṣadhyā gandhenaiva pratyudāvarteta /",
    "K05bsu049_u:1210": " tatkasya hetoḥ?",
    "K05bsu049_u:1211": " tathā hi tasyā oṣadhyā bhaiṣajyaguṇaḥ sa tādṛśo yastasyāśīviṣasya tadviṣamabhibhavati /",
    "K05bsu049_u:1212": " evaṃ balavatī hi sā oṣadhī /",
    "K05bsu049_u:1213": " evameva kauśika yaḥ kulaputro vā kuladuhitā va imāṃ prajñāpāramitāmudgrahīṣyati dhārayiṣyati",
    "K05bsu049_u:1214": " vācayiṣyati paryavāpsyati pravartayiṣyati deśayiṣyati upadekṣyati uddekṣyati svādhyāsyati,",
    "K05bsu049_u:1215": " tasya kauśika yāni tānyutpannotpannānyadhikaraṇāni vigrahā vivādā virodhā bhaviṣyanti,",
    "K05bsu049_u:1216": " te prajñāpāramitāyāstejasā balena sthāmataḥ prajñāpāramitābalādhānena kṣipraṃ tata evoparaṃsyanti upaśamiṣyanti antardhāsyanti na vivardhiṣyante",
    "K05bsu049_u:1217": " yato yata evotpatsyante,",
    "K05bsu049_u:1218": " tatra tatraiva nirotsyante antardhāsyanti,",
    "K05bsu049_u:1219": " na vivardhiṣyante na sthāsyanti /",
    "K05bsu049_u:1220": " tatkasya hetoḥ?",
    "K05bsu049_u:1221": " prajñāpāramitā hi rāgādīnāṃ yāvannirvāṇagrāhasyopaśamayitrī,",
    "K05bsu049_u:1222": " na vivardhiketi /",
    "K05bsu049_u:1223": " catvāraś ca tasya mahārājānaḥ (Vaidya 27)",
    "K05bsu049_u:1224": " śakraś ca devānāmindro brahmā ca sahāpatiḥ sarve ca buddhā bhagavanto bodhisattvāś ca rakṣāvaraṇaguptiṃ saṃvidhāsyanti,",
    "K05bsu049_u:1225": " ya imāṃ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati deśayiṣyati upadekṣyatiḥ uddekṣyati svādhyāsyati",
    "K05bsu049_u:1226": " ayaṃ tena kulaputreṇa vā kuladuhitā vā dṛṣṭadhārmiko guṇaḥ parigṛhīto bhaviṣyati //",
    "K05bsu049_u:1227": " punaraparaṃ kauśika yaḥ kulaputro vā kuladuhitā vā imāṃ prajñāpāramitāmudgrahīṣyati",
    "K05bsu049_u:1228": " dhārayiṣyati vācayiṣyati paryavāpsyati pravartayiṣyati deśayiṣyati upadekṣyati uddekṣyati svādhyāsyati,",
    "K05bsu049_u:1229": " sa ādeyavacanaś ca bhaviṣyati,",
    "K05bsu049_u:1230": " mṛduvacanaś ca bhaviṣyati,",
    "K05bsu049_u:1231": " mitavacanaś ca bhaviṣyati,",
    "K05bsu049_u:1232": " aprakīrṇavacanaś ca bhaviṣyati,",
    "K05bsu049_u:1233": " na ca krodhābhibhūto bhaviṣyati,",
    "K05bsu049_u:1234": " na ca mānābhibhūto bhaviṣyati /",
    "K05bsu049_u:1235": " tatkasya hetoḥ?",
    "K05bsu049_u:1236": " tathā hi taṃ prajñāpāramitā paridamayati,",
    "K05bsu049_u:1237": " prajñāpāramitā pariṇamayati,",
    "K05bsu049_u:1238": " na krodhaṃ vardhayati,",
    "K05bsu049_u:1239": " na mānaṃ vardhayati /",
    "K05bsu049_u:1240": " sa nopanāhaṃ parigṛhṇāti,",
    "K05bsu049_u:1241": " na vyāpādaṃ parigṛhṇāti,",
    "K05bsu049_u:1242": " nānuśayaṃ dhārayati /",
    "K05bsu049_u:1243": " evaṃ carato 'sya kulaputrasya vā kuladuhiturvā smṛtirmaitrī cotpadyate /",
    "K05bsu049_u:1244": " tasyaivaṃ bhavati - sacedahaṃ vyāpādamutpādayiṣyāmi,",
    "K05bsu049_u:1245": " tenendriyāṇi me paribhetsyante,",
    "K05bsu049_u:1246": " mukhavarṇaś ca me dhakṣyate /",
    "K05bsu049_u:1247": " ayuktaṃ caitanmama yadahamanuttarāyāṃ samyaksaṃbodhau saṃprasthitaḥ,",
    "K05bsu049_u:1248": " tatra śikṣitukāmaḥ,",
    "K05bsu049_u:1249": " krodhasya vaśaṃ gaccheyam /",
    "K05bsu049_u:1250": " ityevaṃ sa kṣiprameva smṛtiṃ pratilabhate /",
    "K05bsu049_u:1251": " imam api sa kauśika kulaputro vā kuladuhitā vā dṛṣṭadhārmikaṃ guṇaṃ parigṛhṇāti,",
    "K05bsu049_u:1252": " ya imāṃ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati deśayati upadekṣyati uddekṣyati svādhyāsyati /",
    "K05bsu049_u:1253": " evamukte śakro devānāmindro bhagavantametadavocat - āścaryaṃ bhagavan yatheyaṃ prajñāpāramitā paridamanāya pratyupasthitā anunāmāya bodhisattvānāṃ mahāsattvānām //",
    "K05bsu049_u:1254": " bhagavānāha - punaraparaṃ kauśika ya imāṃ prajñāpāramitāṃ kulaputro vā kuladuhitā",
    "K05bsu049_u:1255": " vā udgrahīṣyati dhārayiṣyati vācayiṣyati paryavāpsyati pravartayiṣyati deśayiṣyati",
    "K05bsu049_u:1256": " upadekṣyati uddekṣyati svādhyāsyati,",
    "K05bsu049_u:1257": " sacetkulaputro vā kuladuhitā vā imāṃ prajñāpāramitāmevamudgṛhṇan dhārayan vācayan",
    "K05bsu049_u:1258": " paryavāpnuvan pravartayan deśayan upadiśayan uddiśan svādhyāyan saṃgrāme vartamāne",
    "K05bsu049_u:1259": " saṃgrāmaśirasi samārūḍhaḥ syāt /",
    "K05bsu049_u:1260": " tasya saṃgrāmamavatarato vā avatīrṇasya vā atikrāmato vā saṃgrāmamadhyagatasya vā",
    "K05bsu049_u:1261": " tiṣṭhato vā niṣaṇṇasya vā asthānametatkauśika anavakāśo yattasya kulaputrasya vā",
    "K05bsu049_u:1262": " kuladuhiturvā imāṃ prajñāpāramitāṃ manasi kurvato vā udgṛhṇato vā dhārayato vā vācayato",
    "K05bsu049_u:1263": " vā paryavāpnuvato vā pravartayato vā deśayato vā upadiśato vā uddiśato vā svādhyāyato",
    "K05bsu049_u:1264": " vā jīvitāntarāyo vā bhavet /",
    "K05bsu049_u:1265": " paropakrameṇa jīvitāntarāyaṃ so 'nuprāpnuyāt,",
    "K05bsu049_u:1266": " naitatsthānaṃ vidyate /",
    "K05bsu049_u:1267": " sacetpunastasya kaścitkauśika tatra śastraṃ vā daṇḍaṃ vā loṣṭaṃ vā anyadvā kṣipet,",
    "K05bsu049_u:1268": " naitattasya śarīre nipatet /",
    "K05bsu049_u:1269": " tatkasya hetoḥ?",
    "K05bsu049_u:1270": " mahāvidyeyaṃ kauśika yaduta prajñāpāramitā /",
    "K05bsu049_u:1271": " apramāṇeyaṃ kauśika vidyā yaduta prajñāpāramitā /",
    "K05bsu049_u:1272": " aparimāṇeyaṃ kauśika vidyā yaduta prajñāpāramitā /",
    "K05bsu049_u:1273": " anuttareyaṃ kauśika vidyā yaduta prajñāpāramitā /",
    "K05bsu049_u:1274": " asameyaṃ kauśika vidyā yaduta prajñāpāramitā /",
    "K05bsu049_u:1275": " asamasameyaṃ kauśika vidyā yaduta prajñāpāramitā /",
    "K05bsu049_u:1276": " tatkasya hetoḥ?",
    "K05bsu049_u:1277": " atra hi kauśika (Vaidya 28)",
    "K05bsu049_u:1278": " vidyāyāṃ śikṣamāṇaḥ kulaputro vā kuladuhitā vā nātmavyābādhāya cetayate,",
    "K05bsu049_u:1279": " na paravyābādhāya cetayate,",
    "K05bsu049_u:1280": " nobhayavyābādhāya cetayate /",
    "K05bsu049_u:1281": " atra hi kauśika vidyāyāṃ śikṣamāṇo bodhisattvo mahāsattvo 'nuttarāṃ samyaksaṃbodhimabhisaṃbhotsyate,",
    "K05bsu049_u:1282": " sarvajñajñānaṃ ca pratilapsyate /",
    "K05bsu049_u:1283": " tena so 'nuttarāṃ samyaksaṃbodhimabhisaṃbudhya sarvasattvānāṃ cittāni vyavalokayiṣyati /",
    "K05bsu049_u:1284": " tatkasya hetoḥ?",
    "K05bsu049_u:1285": " atra hi kauśika vidyāyāṃ śikṣamāṇasya bodhisattvasya mahāsattvasya na tatkiṃcidasti,",
    "K05bsu049_u:1286": " yanna prāptaṃ vā na jñātaṃ vā na sākṣātkṛtaṃ vā syāt /",
    "K05bsu049_u:1287": " tasmātsarvajñajñānamityucyate /",
    "K05bsu049_u:1288": " ayam api kauśika tena kulaputreṇa vā kuladuhitrā vā dṛṣṭadhārmiko guṇaḥ parigṛhīto bhaviṣyati,",
    "K05bsu049_u:1289": " ya imāṃ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati deśayiṣyati upadekṣyati uddekṣyati svādhyāsyati //",
    "K05bsu049_u:1290": " punaraparaṃ kauśika yatreyaṃ prajñāpāramitā antaśo likhitvā pustakagatāṃ kṛtvā pūjāpūrvaṃgamaṃ sthāpayitvā na satkariṣyate,",
    "K05bsu049_u:1291": " nodgrahīṣyate,",
    "K05bsu049_u:1292": " na dhārayiṣyate,",
    "K05bsu049_u:1293": " na vācayiṣyate,",
    "K05bsu049_u:1294": " na paryavāpsyate,",
    "K05bsu049_u:1295": " na pravartayiṣyate,",
    "K05bsu049_u:1296": " na deśayiṣyate,",
    "K05bsu049_u:1297": " nopadekṣyate,",
    "K05bsu049_u:1298": " noddekṣyate,",
    "K05bsu049_u:1299": " na svādhyāsyate,",
    "K05bsu049_u:1300": " na tatra kauśika sattvānāṃ manuṣyo vā amanuṣyo vā avatārārthiko 'vatāragaveṣī avatāraṃ lapsyate sthāpayitvā pūrvakarmavipākam /",
    "K05bsu049_u:1301": " imam api sa kauśika kulaputro vā kuladuhitā vā dṛṣṭadhārmikaṃ guṇaṃ parigṛhṇāti //",
    "K05bsu049_u:1302": " punaraparaṃ kauśika tadyathāpi nāma ye bodhimaṇḍagatā vā bodhimaṇḍaparisāmantagatā vā bodhimaṇḍābhyantaragatā vā bodhivṛkṣamūlagatā vā manuṣyā vā amanuṣyā vā,",
    "K05bsu049_u:1303": " tiryagyonigatānapyupādāya,",
    "K05bsu049_u:1304": " yāvanna te śakyā manuṣyairvā amanuṣyairvā viheṭhayituṃ vā vyāpādayituṃ vā āveśayituṃ vā sthāpayitvā pūrvakarmavipākam /",
    "K05bsu049_u:1305": " tatkasya hetoḥ?",
    "K05bsu049_u:1306": " tatra hi atītānāgatapratyutpannāstathāgatā arhantaḥ samyaksaṃbuddhā abhisaṃbuddhā abhisaṃbhotsyante abhisaṃbudhyante ca,",
    "K05bsu049_u:1307": " ye sarvasattvānāmabhayamavairamanutrāsaṃ prabhāvayanti prakāśayanti /",
    "K05bsu049_u:1308": " evameva kauśika yatra kulaputro vā kuladuhitā vā imāṃ prajñāpāramitāmudgrahīṣyati",
    "K05bsu049_u:1309": " dhārayiṣyati vācayiṣyati paryavāpsyati pravartayiṣyati deśayiṣyati upadekṣyati uddekṣyati svādhyāsyati,",
    "K05bsu049_u:1310": " tatra hi kauśika sattvā na śakyā manuṣyairvā amanuṣyairvā viheṭhayituṃ vā vyāpādayituṃ vā āveśayituṃ vā,",
    "K05bsu049_u:1311": " sthāpayitvā pūrvakarmavipākam /",
    "K05bsu049_u:1312": " tatkasya hetoḥ?",
    "K05bsu049_u:1313": " anayaiva hi kauśika prajñāpāramitayā pṛthivīpradeśaḥ sattvānāṃ caityabhūtaḥ kṛto vandanīyo mānanīyaḥ pūjanīyo 'rcanīyo 'pacāyanīyaḥ satkaraṇīyo",
    "K05bsu049_u:1314": " trāṇaṃ śaraṇaṃ layanaṃ parāyaṇaṃ kṛto bhaviṣyati tatropagatānāṃ sattvānām /",
    "K05bsu049_u:1315": " imam api sa kauśika kulaputro vā kuladuhitā vā dṛṣṭadhārmikaṃ guṇaṃ parigṛhṇāti //",
    "K05bsu049_u:1316": " evamukte śakro devānāmindro bhagavantametadavocat - yo bhagavan kulaputro vā kuladuhitā vā imāṃ prajñāpāramitāṃ likhitvā pustakagatāṃ kṛtvā",
    "K05bsu049_u:1317": " enāṃ ca divyābhiḥ puṣpadhūpagandhamālyavilepanacūrṇacīvaracchatradhvajaghaṇṭāpatākābhiḥ samantācca dīpamālābhiḥ,",
    "K05bsu049_u:1318": " bahuvidhābhiś ca pūjābhiḥ satkuryāt gurukuryāt mānayet pūjayet arcayet apacāyet,",
    "K05bsu049_u:1319": " yaś ca (Vaidya 29)",
    "K05bsu049_u:1320": " tathāgatasyārhataḥ samyaksaṃbuddhasya parinirvṛtasya śarīrāṇi stūpeṣu pratiṣṭhāpayet parigṛhṇīyāt dhārayeddhā,",
    "K05bsu049_u:1321": " tāṃś ca tathaiva divyābhiḥ puṣpadhūpagandhamālyavilepanacūrṇacīvaracchatradhvajaghaṇṭāpatākābhiḥ,",
    "K05bsu049_u:1322": " samantācca dīpamālābhiḥ,",
    "K05bsu049_u:1323": " bahuvidhābhiś ca pūjābhiḥ satkuryāt gurukuryāt mānayet pūjayet arcayet apacāyet,",
    "K05bsu049_u:1324": " katarastayoḥ kulaputrayoḥ kuladuhitrorvā bahutaraṃ puṇyaṃ prasavet?",
    "K05bsu049_u:1325": " evamukte bhagavān śakraṃ devānāmindrametadavocat - tena hi kauśika tvāmevātra pratiprakṣyāmi /",
    "K05bsu049_u:1326": " yathā te kṣamate,",
    "K05bsu049_u:1327": " tathā vyākuryāḥ /",
    "K05bsu049_u:1328": " tatkiṃ manyase kauśika yo 'yaṃ tathāgatasyārhataḥ samyaksaṃbuddhasya sarvajñatātmabhāvo 'bhinirvartitaḥ,",
    "K05bsu049_u:1329": " sa katamasyāṃ pratipadi śikṣamāṇena tathāgatenārhatā samyaksaṃbuddhena anuttarā samyaksaṃbodhiḥ sarvajñatā pratilabdhā abhisaṃbuddhā?",
    "K05bsu049_u:1330": " evamukte śakro devānāmindro bhagavantametadavocat - ihaiva bhagavan bhagavatā prajñāpāramitāyāṃ",
    "K05bsu049_u:1331": " śikṣamāṇena tathāgatenārhatā samyaksaṃbuddhena anuttarā samyaksaṃbodhiḥ sarvajñatā",
    "K05bsu049_u:1332": " pratilabdhā abhisaṃbuddhā /",
    "K05bsu049_u:1333": " bhagavānāha - tasmāttarhi kauśika nānenātmabhāvaśarīrapratilambhena tathāgatastathāgata iti saṃkhyāṃ gacchati /",
    "K05bsu049_u:1334": " sarvajñatāyāṃ tu pratilabdhāyāṃ tathāgatastathāgata iti saṃkhyāṃ gacchati /",
    "K05bsu049_u:1335": " yeyaṃ kauśika sarvajñatā tathāgatasyārhataḥ samyaksaṃbuddhasya,",
    "K05bsu049_u:1336": " prajñāpāramitānirjātaiṣā /",
    "K05bsu049_u:1337": " eṣa ca kauśika tathāgatasyātmabhāvaśarīrapratilambhaḥ prajñāpāramitopāyakauśalyanirjātaḥ san sarvajñajñānāśrayabhūto bhavati /",
    "K05bsu049_u:1338": " enaṃ hyāśrayaṃ niśritya sarvajñajñānasya prabhāvanā bhavati,",
    "K05bsu049_u:1339": " buddhaśarīraprabhāvanā bhavati,",
    "K05bsu049_u:1340": " dharmaśarīraprabhāvanā bhavati,",
    "K05bsu049_u:1341": " saṃghaśarīraprabhāvanā bhavati /",
    "K05bsu049_u:1342": " ityevaṃ sarvajñajñānahetuko 'yamātmabhāvaśarīrapratilambhaḥ sarvajñajñānāśrayabhūtatvātsarvasattvānāṃ",
    "K05bsu049_u:1343": " caityabhūto vandanīyaḥ satkaraṇīyo gurukaraṇīyo mānanīyaḥ pūjanīyo 'rcanīyo 'pacāyanīyaḥ saṃvṛtto bhavati /",
    "K05bsu049_u:1344": " evaṃ ca mama parinirvṛtasyāpi sataḥ eṣāṃ śarīrāṇāṃ pūjā bhaviṣyati /",
    "K05bsu049_u:1345": " tasmāttarhi kauśika yaḥ kaścitkulaputro vā kuladuhitā vā imāṃ prajñāpāramitāṃ likhitvā pustakagatāṃ vā kṛtvā sthāpayet,",
    "K05bsu049_u:1346": " enāṃ ca divyābhiḥ puṣpadhūpagandhamālyavilepanacūrṇacīvaracchatradhvajaghaṇṭāpatākābhiḥ satkuryāt gurukuryāt mānayet pūjayet arcayet apacāyet,",
    "K05bsu049_u:1347": " ayameva kauśika tayoḥ kulaputrayoḥ kuladuhitrorvā bahutaraṃ puṇyaṃ prasavet /",
    "K05bsu049_u:1348": " tatkasya hetoḥ?",
    "K05bsu049_u:1349": " sarvajñajñānasya hi kauśika tena kulaputreṇa vā kuladuhitrā vā pūjā kṛtā bhaviṣyati,",
    "K05bsu049_u:1350": " yaḥ kulaputro vā kuladuhitā vā iha prajñāpāramitāyāṃ likhyamānāyāṃ pustakagatāyāṃ vā satkāraṃ gurukāraṃ mānanāṃ pūjanāmarcanāmapacāyanāṃ pūjāṃ ca vividhāṃ kuryāt,",
    "K05bsu049_u:1351": " ayameva tato bahutaraṃ puṇyaṃ prasavet /",
    "K05bsu049_u:1352": " tatkasya hetoḥ?",
    "K05bsu049_u:1353": " sarvajñajñānasya hi kauśika tena pūjā kṛtā bhaviṣyati,",
    "K05bsu049_u:1354": " yaḥ prajñāpāramitāyai pūjāṃ kariṣyati //",
    "K05bsu049_u:1355": " evamukte śakro devānāmindro bhagavantametadavocat - ya ime bhagavan jāmbūdvīpakā manuṣyā imāṃ prajñāpāramitāṃ na likhiṣyanti,",
    "K05bsu049_u:1356": " nodgrahīṣyanti na dhārayiṣyanti,",
    "K05bsu049_u:1357": " na vācayiṣyanti na paryavāpsyanti na pravartayiṣyanti na deśayiṣyanti nopadekṣyanti noddekṣyanti na svādhyāsyanti,",
    "K05bsu049_u:1358": " tāṃ caināṃ prajñāpāramitāṃ puṣpadhūpagandhamālyavilepanacūrṇacīvaracchatradhvajaghaṇṭāpatākābhiḥ,",
    "K05bsu049_u:1359": " samantācca dīpamālābhiḥ,",
    "K05bsu049_u:1360": " bahuvidhābhiś ca pūjābhirna satkariṣyanti,",
    "K05bsu049_u:1361": " na gurukariṣyanti, na (Vaidya 30)",
    "K05bsu049_u:1362": " mānayiṣyanti,",
    "K05bsu049_u:1363": " na pūjayiṣyanti,",
    "K05bsu049_u:1364": " nārcayiṣyanti,",
    "K05bsu049_u:1365": " nāpacāyiṣyanti,",
    "K05bsu049_u:1366": " kiṃ nu te bhagavan na jñāsyanti evaṃ mahārthikā bhagavatoktā prajñāpāramitāyāḥ pūjā kṛtā bhaviṣyatīti?",
    "K05bsu049_u:1367": " kiṃ nu te bhagavan na vetsyanti - evaṃ mahānuśaṃsā evaṃ mahāphalā evaṃ mahāvipākā bhagavatoktā prajñāpāramitāyāḥ pūjā kṛtā bhaviṣyatīti?",
    "K05bsu049_u:1368": " na ca te vedayiṣyanti,",
    "K05bsu049_u:1369": " uta jñāsyanti vetsyanti,",
    "K05bsu049_u:1370": " vedayiṣyanti,",
    "K05bsu049_u:1371": " na ca punaḥ śraddhāsyanti?",
    "K05bsu049_u:1372": " evamukte bhagavān śakraṃ devānāmindrametadavocat - tatkiṃ manyase kauśika kiyantaste jāmbūdvīpakā manuṣyā te buddhe 'vetya prasādena samanvāgatāḥ,",
    "K05bsu049_u:1373": " ye dharme 'vetya prasādena samanvāgatāḥ,",
    "K05bsu049_u:1374": " ye saṃghe 'vetya prasādena samanvāgatāḥ?",
    "K05bsu049_u:1375": " evamukte śakro devānāmindro bhagavantametadavocat - alpakāste bhagavan jāmbūdvīpakā manuṣyā ye buddhe 'vetya prasādena samanvāgatāḥ,",
    "K05bsu049_u:1376": " ye dharme 'vetya prasādena samanvāgatāḥ,",
    "K05bsu049_u:1377": " ye saṃghe 'vetya prasādena samanvāgatāḥ /",
    "K05bsu049_u:1378": " evamukte bhagavān śakraṃ devānāmindrametadavocat - evametatkauśika, evam etat /",
    "K05bsu049_u:1379": " alpakāste jāmbūdvīpakā manuṣyā ye buddhe 'vetya prasādena samanvāgatāḥ,",
    "K05bsu049_u:1380": " ye dharme 'vetya prasādena samanvāgatāḥ,",
    "K05bsu049_u:1381": " ye saṃghe 'vetya prasādena samanvāgatāḥ /",
    "K05bsu049_u:1382": " tebhyaḥ kauśika alpebhyo 'lpatarakāste,",
    "K05bsu049_u:1383": " ye srotaāpattiphalaṃ prāpnuvanti,",
    "K05bsu049_u:1384": " tataḥ sakṛdāgāmiphalamanāgāmiphalam /",
    "K05bsu049_u:1385": " tebhyo 'pyalpebhyo 'lpatarakāsteye 'rhattva prāpnuvanti /",
    "K05bsu049_u:1386": " tebhyo 'pyalpebhyo 'lpatarakāste ye pratyekabodhiṃ sākṣātkurvanti /",
    "K05bsu049_u:1387": " tebhyo 'pyalpebhyo 'lpatarakāste ye 'nuttarāyāṃ samyaksaṃbodhau cittānyutpādayanti /",
    "K05bsu049_u:1388": " tebhyo 'pyalpebhyo 'lpatarakāste ye 'nuttarāyāṃ samyaksaṃbodhau cittānyutpādya taṃ cittotpādaṃ bṛṃhayanti /",
    "K05bsu049_u:1389": " tebhyo 'pyalpebhyo 'lpatarakāste ye 'nuttarāyāṃ samyaksaṃbodhau cittānyutpādya upabṛṃhayitvā ca ārabdhavīryā viharanti /",
    "K05bsu049_u:1390": " tebhyo 'pyalpebhyo 'lpatarakāste ye prajñāpāramitāyāṃ yogamāpadyante /",
    "K05bsu049_u:1391": " tebhyo 'pyalpebhyo 'lpatarakāste ye prajñāpāramitāyāṃ caranti /",
    "K05bsu049_u:1392": " tebhyo 'pyalpebhyo 'lpatarakāste ye prajñāpāramitāyāṃ caranto ghaṭamānā avinivartanīyāyāṃ bodhisattvabhūmāvavatiṣṭhante /",
    "K05bsu049_u:1393": " tebhyo 'pyalpebhyo 'lpatarakāste ye prajñāpāramitāyāṃ caranto ghaṭamānā anuttarāṃ samyaksaṃbodhimabhisaṃbhotsyante /",
    "K05bsu049_u:1394": " tebhyo 'pyalpebhyo 'lpatarakāste ye prajñāpāramitāyāṃ caranto ghaṭamānā anuttarāṃ samyaksaṃbodhimabhisaṃbudhyante /",
    "K05bsu049_u:1395": " te te kauśika bodhisattvā mahāsattvā ye avinivartanīyāyāṃ bodhisattvabhūmau sthitvā",
    "K05bsu049_u:1396": " anuttarāṃ samyaksaṃbodhimabhisaṃbudhya anyeṣāmadhyāśayasaṃpannānāṃ kulaputrāṇāṃ kuladuhitṝṇāṃ",
    "K05bsu049_u:1397": " ca prajñāpāramitāyāṃ śikṣamāṇānāṃ ghaṭamānānāṃ prajñāpāramitāmupadiśanti ca uddiśanti /",
    "K05bsu049_u:1398": " te codgṛhṇanti dhārayanti vācayanti paryavāpnuvanti pravartayanti upadeśayanti upadiśanti uddiśanti svādhyāyanti /",
    "K05bsu049_u:1399": " tāṃ caināṃ prajñāpāramitāṃ puṣpairdhūpairgandhairmālyairvilepanaiścūrṇairvastraiśchatrairdhvajairghaṇṭābhiḥ patākābhiḥ samantācca dīpamālābhiḥ,",
    "K05bsu049_u:1400": " bahuvidhābhiś ca pūjābhiḥ,",
    "K05bsu049_u:1401": " satkurvanti gurukurvanti mānayanti pūjayanti arcayanti apacāyanti /",
    "K05bsu049_u:1402": " santi khalu punaḥ kauśika aprameyā asaṃkhyeyāḥ sattvāḥ,",
    "K05bsu049_u:1403": " ye bodhicittamutpādayanti,",
    "K05bsu049_u:1404": " bodhicittamutpādya bodhicittamupabṛṃhayanti,",
    "K05bsu049_u:1405": " bodhicittamupabṛṃhayitvā bodhāya caranti /",
    "K05bsu049_u:1406": " teṣāṃ khalu punaḥ kauśika aprameyāṇāmasaṃkhyeyānāṃ sattvānāṃ bodhāya caratām api yadyeko vā dvau vā avinivartanīyāyāṃ (Vaidya 31)",
    "K05bsu049_u:1407": " bodhisattvabhūmāvavatiṣṭheyātām /",
    "K05bsu049_u:1408": " tatkasya hetoḥ?",
    "K05bsu049_u:1409": " durabhisaṃbhavā hi kauśika anuttarā samyaksaṃbodhirhīnavīryaiḥ kusīdairhīnasattvairhīnacittairhīnasaṃjñairhīnādhimuktikairhīnaprajñaiḥ /",
    "K05bsu049_u:1410": " tasmāttarhi kauśika kulaputreṇa vā kuladuhitrā vā kṣipraṃ cānuttarāṃ samyaksaṃbodhimabhisaṃboddhukāmena",
    "K05bsu049_u:1411": " iyameva prajñāpāramitā sukhaṃ abhīkṣṇaṃ śrotavyā udgrahītavyā dhārayitavyā vācayitavyā",
    "K05bsu049_u:1412": " paryavāptavyā pravartayitavyā deśayitavyā upadeṣṭavyā uddeṣṭavyā svādhyātavyā paripraṣṭavyā /",
    "K05bsu049_u:1413": " tatkasya hetoḥ?",
    "K05bsu049_u:1414": " tathā hi sa evaṃ jñāsyati - atra prajñāpāramitāyāṃ tathāgato 'rhan samyaksaṃbuddhaḥ pūrvaṃ bodhisattvacaryāṃ caran śikṣitaḥ /",
    "K05bsu049_u:1415": " asmābhirapyatra śikṣitavyam /",
    "K05bsu049_u:1416": " eṣo 'smākaṃ śāsteti /",
    "K05bsu049_u:1417": " tiṣṭhato vā kauśika parinirvṛtasya vā tathāgatasyārhataḥ samyaksaṃbuddhasya bodhisattvairmahāsattvaiḥ prajñāpāramitaiva pratisartavyā /",
    "K05bsu049_u:1418": " tasmāttarhi kauśika yaḥ kaścitkulaputro vā kuladuhitā vā tathāgatasyārhataḥ samyaksaṃbuddhasya parinirvṛtasya pūjāyai koṭiśaḥ saptaratnamayāṃstathāgatadhātugarbhān stūpān kārayet /",
    "K05bsu049_u:1419": " kārayitvā ca tān yāvajjīvaṃ divyaiḥ puṣpair divyair dhūpair divyair gandhair divyair",
    "K05bsu049_u:1420": " mālyair divyair vilepanair divyaiś cūrṇair divyair vastrair divyaiś chatrair divyair",
    "K05bsu049_u:1421": " dhvajair divyābhir ghaṇṭābhiḥ,",
    "K05bsu049_u:1422": " divyābhiḥ patākābhiḥ,",
    "K05bsu049_u:1423": " samantāc ca (Vaidya 32)",
    "K05bsu049_u:1424": " dīpamālābhiḥ,",
    "K05bsu049_u:1425": " bahuvidhābhiś",
    "K05bsu049_u:1426": " ca divyābhiḥ pūjābhiḥ satkuryāt gurukuryāt mānayet pūjayet arcayet apacāyet,",
    "K05bsu049_u:1427": " tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
    "K05bsu049_u:1428": " śakra āha - bahu bhagavan,",
    "K05bsu049_u:1429": " bahu sugata /",
    "K05bsu049_u:1430": " bhagavānāha - ataḥ sa kauśika kulaputro vā kuladuhitā vā bahutaraṃ puṇyaṃ prasavati,",
    "K05bsu049_u:1431": " ya imāṃ prajñāpāramitāmabhiśraddadhadavakalpayannadhimucya prasannacitto bodhāya",
    "K05bsu049_u:1432": " cittamutpādya adhyāśayataḥ śṛṇuyādudgṛhṇīyāddhārayedvācayetparyavāpnuyātpravartayeddeśayedupadiśeduddiśet svādhyāyet,",
    "K05bsu049_u:1433": " parebhyaś ca vistareṇa saṃprakāśayet,",
    "K05bsu049_u:1434": " arthamasyā vivṛṇuyāt,",
    "K05bsu049_u:1435": " manasānvavekṣeta,",
    "K05bsu049_u:1436": " yathādhikayā ca prajñayā atra parimīmāṃsāmāpadyeta,",
    "K05bsu049_u:1437": " antaśaḥ pustakagatām api kṛtvā dhārayet sthāpayet saddharmacirasthitihetoḥ - mā buddhanetrīsamucchedo bhūt,",
    "K05bsu049_u:1438": " mā saddharmāntardhānam /",
    "K05bsu049_u:1439": " bodhisattvānāṃ mahāsattvānāṃ cānugrahopasaṃhāraḥ kṛto bhaviṣyati netryavaikalyeneti /",
    "K05bsu049_u:1440": " tāṃ caināṃ prajñāpāramitāṃ satkuryāt gurukuryāt mānayet pūjayet arcayet apacāyet puṣpairdhūpairgandhairmālyairvilepanaiścūrṇairvastraiśchatrairdhvajairghaṇṭābhiḥ",
    "K05bsu049_u:1441": " samantācca dīpamālābhiḥ,",
    "K05bsu049_u:1442": " bahuvidhābhiś ca pūjābhiḥ pūjayet,",
    "K05bsu049_u:1443": " ayameva tataḥ sa kauśika kulaputro vā kuladuhitā vā bahutaraṃ puṇyaṃ prasavati /",
    "K05bsu049_u:1444": " tiṣṭhatu khalu punaḥ kauśika ayaṃ jambūdvīpaḥ saptaratnamayānāṃ tathāgatadhātugarbhāṇāṃ stūpānāṃ paripūrṇaḥ /",
    "K05bsu049_u:1445": " sacetkauśika yāvantaścāturmahādvīpake lokadhātau sarvasattvāḥ,",
    "K05bsu049_u:1446": " teṣāmekaikaḥ sattva ekaikaṃ saptaratnamayaṃ tathāgatadhātugarbhaṃ stūpaṃ kārayet,",
    "K05bsu049_u:1447": " taṃ ca yāvajjīvaṃ divyaiḥ puṣpairdivyairdhūpairdivyairgandhairdivyairmālyairdivyaiścūrṇairdivyairvastrairdivyaiścha - trairdivyairdhvajairdivyābhirghaṇṭābhirdivyābhiḥ",
    "K05bsu049_u:1448": " samantācca divyadīpamālābhiḥ,",
    "K05bsu049_u:1449": " bahuvidhābhiś ca divyābhi,",
    "K05bsu049_u:1450": " pūjābhiḥ,",
    "K05bsu049_u:1451": " satkuryāt gurukuryāt mānayet pūjayet arcayet apacāyet,",
    "K05bsu049_u:1452": " tatkiṃ manyase kauśika api nu te sarvasattvāstatonidānaṃ bahu puṇyaṃ prasaveyuḥ?",
    "K05bsu049_u:1453": " śakra āha - bahu bhagavana,",
    "K05bsu049_u:1454": " bahu sugata /",
    "K05bsu049_u:1455": " bhagavānāha - ataḥ sa kauśika kulaputro vā kuladuhitā vā bahutaraṃ puṇyaṃ prasavati,",
    "K05bsu049_u:1456": " ya imāṃ prajñāpāramitāmabhiśraddadhadavakalpayannadhimucya prasannacitto bodhāya",
    "K05bsu049_u:1457": " cittamutpādya adhyāśayataḥ śṛṇuyādudgṛhṇīyāddhārayet vācayet paryavāpnuyāt pravartayet",
    "K05bsu049_u:1458": " deśayet upadiśet uddiśet svādhyāyet,",
    "K05bsu049_u:1459": " parebhyaś ca vistareṇa saṃprakāśayet,",
    "K05bsu049_u:1460": " arthamasyā vivṛṇuyāt,",
    "K05bsu049_u:1461": " manasānvavekṣeta,",
    "K05bsu049_u:1462": " yathādhikayā ca prajñayā atra parimīmāṃsāmāpadyeta,",
    "K05bsu049_u:1463": " antaśaḥ pustakagatām api kṛtvā dhārayet sthāpayet saddharmacirasthitihetoḥ - mā buddhanetrīsamucchedo bhūt,",
    "K05bsu049_u:1464": " mā saddharmāntardhānam /",
    "K05bsu049_u:1465": " bodhisattvānāṃ cānugrahopasaṃhāraḥ kṛto bhaviṣyati netryavaikalyeneti /",
    "K05bsu049_u:1466": " tāṃ caināṃ prajñāpāramitāṃ satkuryādgurukuryānmānayetpūjayedarcayedapacāyetpuṣpairdhūpairgandhairmālyairvilepanaiś",
    "K05bsu049_u:1467": " cūrṇair vastraiś chatrairdhvajairghaṇṭābhiḥ patākābhiḥ samantācca dīpamālābhiḥ,",
    "K05bsu049_u:1468": " bahuvidhābhiś ca pūjābhiḥ pūjayet,",
    "K05bsu049_u:1469": " ayameva tataḥ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavati /",
    "K05bsu049_u:1470": " tiṣṭhantu khalu punaḥ kauśika cāturmahādvīpake lokadhātau sarvasattvāḥ /",
    "K05bsu049_u:1471": " yāvantaḥ kauśika sāhasre cūlikāyāṃ lokadhātau sarvasattvāḥ,",
    "K05bsu049_u:1472": " teṣāmekaikaḥ sattva ekaikaṃ saptaratnamayaṃ (Vaidya 33)",
    "K05bsu049_u:1473": " tathāgatadhātugarbhaṃ stūpaṃ kārayet,",
    "K05bsu049_u:1474": " taṃ ca yāvajjīvaṃ divyaiḥ puṣpairdivyairdhūpairdivyairgandhairdivyairmālyairdivyairvilepanairdivyaiścūrṇairdivyairvastrairdivyaiśchatrairdivyairdhvajairdivyābhirghaṇṭābhirdivyābhiḥ",
    "K05bsu049_u:1475": " samantācca dīpamālābhiḥ,",
    "K05bsu049_u:1476": " bahuvidhābhiś ca pūjābhiḥ satkuryādgurukuryānmānayetpūjayedarcayedapacāyet,",
    "K05bsu049_u:1477": " tatkiṃ manyase kauśika api nu sarvasattvāstatonidānaṃ bahupuṇyaṃ prasaveyuḥ?",
    "K05bsu049_u:1478": " śakra āha - bahu bhagavan,",
    "K05bsu049_u:1479": " bahu sugata /",
    "K05bsu049_u:1480": " bhagavānāha - ataḥ sa kauśika kulaputro vā kuladuhitā vā bahutaraṃ puṇyaṃ prasavati",
    "K05bsu049_u:1481": " ya imāṃ prajñāpāramitāmabhiśraddadhadavakalpayannadhimucya prasannacitto bodhāya",
    "K05bsu049_u:1482": " cittamutpādya adhyāśayataḥ śṛṇuyādudgṛhṇīyāddhārayedvācayet paryavāpnuyāt pravartayeddeśayedupadiśeduddiśet svādhyāyet,",
    "K05bsu049_u:1483": " parebhyaś ca vistareṇa saṃprakāśayet,",
    "K05bsu049_u:1484": " arthamasyā vivṛṇuyāt,",
    "K05bsu049_u:1485": " manasānvavekṣeta,",
    "K05bsu049_u:1486": " yathādhikayā ca prajñayā atra parimīmāṃsāmāpadyeta,",
    "K05bsu049_u:1487": " antaśaḥ pustakagatām api kṛtvā dhārayetsthāpayetsaddharmacirasthitihetoḥ - mā buddhanetrīsamucchedo 'bhūt,",
    "K05bsu049_u:1488": " mā saddharmāntardhānam /",
    "K05bsu049_u:1489": " bodhisattvānāṃ mahāsattvānāṃ ca anugrahopasaṃhāraḥ kṛto bhaviṣyati netryavaikalyeneti /",
    "K05bsu049_u:1490": " tāṃ caināṃ prajñāpāramitāṃ satkuryādgurukuryānmānayet pūjayedarcayedapacāyet puṣpairdhūpairgandhairmālyairvilepanaiścūrṇairvastraiśchatrairdhvajairghaṇṭābhiḥ",
    "K05bsu049_u:1491": " samantācca dīpamālābhiḥ,",
    "K05bsu049_u:1492": " bahuvidhābhiś ca pūjābhiḥ pūjayet,",
    "K05bsu049_u:1493": " ayameva tataḥ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavati /",
    "K05bsu049_u:1494": " tiṣṭhantu khalu punaḥ kauśika sāhasre cūlikāyāṃ lokadhātau sarvasattvāḥ,",
    "K05bsu049_u:1495": " yāvantaḥ kauśika dvisāhasre madhyame lokadhātau sarvasattvāḥ,",
    "K05bsu049_u:1496": " teṣāmekaikaḥ sattva ekaikaṃ saptaratnamayaṃ tathāgatadhātugarbhaṃ stūpaṃ kārayet,",
    "K05bsu049_u:1497": " taṃ ca yāvajjīvaṃ divyaiḥ",
    "K05bsu049_u:1498": " puṣpairdivyairdhūpairdivyairgandhairdivyairmālyairdivyairvilepanairdirvyaiścūrṇairdivyaiśchatrairdivyair dhvajairdivyābhirghaṇṭābhirdivyābhiḥ",
    "K05bsu049_u:1499": " samantācca divyadīpamālābhiḥ,",
    "K05bsu049_u:1500": " bahuvidhābhiś ca divyābhiḥ,",
    "K05bsu049_u:1501": " pūjābhiḥ,",
    "K05bsu049_u:1502": " satkuryādgurukuryānmānayetpūjayedarcayedapacāyet,",
    "K05bsu049_u:1503": " tatkiṃ manyase kauśika api nu te sarvasattvāstatonidānaṃ bahupuṇyaṃ prasaveyuḥ?",
    "K05bsu049_u:1504": " śakra āha - bahu bhagavan,",
    "K05bsu049_u:1505": " bahu sugata /",
    "K05bsu049_u:1506": " bhagavānāha - ataḥ sa kauśika kulaputro vā kuladuhitā vā bahutaraṃ puṇyaṃ prasavati,",
    "K05bsu049_u:1507": " ya imāṃ prajñāpāramitāmabhiśraddhadhadavakalpayannadhimucya prasannacitto bodhāya",
    "K05bsu049_u:1508": " cittamutpādya adhyāśayataḥ śṛṇuyādudgṛhṇīyāddhārayedvācayetparyavāpnuyātpravartayeddeśayedupadiśeduddiśetsvādhyāyet,",
    "K05bsu049_u:1509": " parebhyaś ca vistareṇa saṃprakāśayet,",
    "K05bsu049_u:1510": " arthamasyā vivṛṇuyāt,",
    "K05bsu049_u:1511": " manasānvavekṣeta,",
    "K05bsu049_u:1512": " yathādhikayā ca prajñayā atra parimīmāṃsāmāpadyeta,",
    "K05bsu049_u:1513": " antaśaḥ pustakagatām api kṛtvā dhārayetsthāpayet saddharmacirasthitihetoḥ - mā buddhanetrīsamucchedo bhūt,",
    "K05bsu049_u:1514": " mā saddharmāntardhānam /",
    "K05bsu049_u:1515": " bodhisattvānāṃ mahāsattvānāṃ ca anugrahopasaṃhāraḥ kṛto bhaviṣyati netryavaikalyeneti /",
    "K05bsu049_u:1516": " tāṃ caināṃ prajñāpāramitāṃ satkuryādgurukuryānmānayetpūjayedarcayedapacāyet puṣpairdhūpairgandhairmālyairvilepanaiścūrṇairvastraiśchatrairdhvajairghaṇṭābhiḥ",
    "K05bsu049_u:1517": " samantācca dīpamālābhiḥ,",
    "K05bsu049_u:1518": " bahuvidhābhiś ca pūjābhiḥ pūjayet,",
    "K05bsu049_u:1519": " ayameva tataḥ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavati /",
    "K05bsu049_u:1520": " tiṣṭhantu khalu punaḥ kauśika dvisāhasre madhyame lokadhātau sarvasattvāḥ,",
    "K05bsu049_u:1521": " yāvantaḥ kauśika trisāhasramahāsāhasre lokadhātau sarvasattvāḥ,",
    "K05bsu049_u:1522": " teṣāmekaikaḥ sattva ekaikaṃ saptaratnamayaṃ tathāgatadhātugarbhaṃ stūpaṃ kārayet,",
    "K05bsu049_u:1523": " taṃ ca (Vaidya 34)",
    "K05bsu049_u:1524": " yāvajjīvaṃ divyaiḥ pūṣpairdivyairdhūpairdivyairgandhairdivyairmālyairdivyaiścūrṇairdivyairvastrairdivyaiśchatrairdivyairdhvajairdivyābhirghaṇṭābhirdivyābhiḥ",
    "K05bsu049_u:1525": " samantācca divyadīpamālābhiḥ,",
    "K05bsu049_u:1526": " bahuvidhābhiś ca divyābhiḥ pūjābhiḥ satkuryādgurukuryānmānayetpūjayedarcayedapacāyet,",
    "K05bsu049_u:1527": " tatkiṃ manyase kauśika api nu te sarvasattvāstatonidānaṃ bahupuṇyaṃ prasaveyuḥ?",
    "K05bsu049_u:1528": " śakra āha - bahu bhagavan,",
    "K05bsu049_u:1529": " bahu sugata /",
    "K05bsu049_u:1530": " bhagavānāha - ataḥ sa kauśika kulaputro vā kuladuhitā vā bahutaraṃ puṇyaṃ prasavati,",
    "K05bsu049_u:1531": " ya imāṃ prajñāpāramitāmabhiśraddadhadavakalpayannadhimucya prasannacitto bodhāya",
    "K05bsu049_u:1532": " cittamutpādya adhyāśayataḥ śṛṇuyādudgṛhṇīyāddhārayedvācayetparyavāpnuyāt pravartayeddeśayedupadiśeduddiśet",
    "K05bsu049_u:1533": " svādhyāyet parebhyaś ca vistareṇa saṃprakāśayet,",
    "K05bsu049_u:1534": " arthamasyā vivṛṇuyāt,",
    "K05bsu049_u:1535": " manasānvavekṣet,",
    "K05bsu049_u:1536": " yathādhikayā ca prajñayā atra parimīmāṃsāmāpadyeta,",
    "K05bsu049_u:1537": " antaśaḥ pustakagatām api kṛtvā dhārayetsthāpayet saddharmacirasthitihetoḥ - mā buddhanetrīsamucchedo bhūt,",
    "K05bsu049_u:1538": " mā saddharmāntardhānam /",
    "K05bsu049_u:1539": " bodhisattvānāṃ mahāsattvānāṃ ca anugrahopasaṃhāraḥ kṛto bhaviṣyati netryavaikalyeneti /",
    "K05bsu049_u:1540": " tāṃ caināṃ prajñāpāramitāṃ satkuryādgurukuryānmānayetpūjayedarcayedapacāyetpuṣpairdhūpairgandhairmālyair",
    "K05bsu049_u:1541": " vilepanaiścūrṇairvastraiśchatrairdhvajairghaṇṭābhiḥ patākābhiḥ samantācca dīpamālābhiḥ,",
    "K05bsu049_u:1542": " bahuvidhābhiś ca pūjābhiḥ pūjayet,",
    "K05bsu049_u:1543": " ayameva tataḥ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavati /",
    "K05bsu049_u:1544": " tiṣṭhantu khalu punaḥ kauśika trisāhasramahāsāhasre lokadhātau sarvasattvāḥ,",
    "K05bsu049_u:1545": " yeṣāmekaikaḥ sattva ekaikaṃ saptaratnamayaṃ tathāgatadhātugarbhaṃ stūpaṃ kārayet,",
    "K05bsu049_u:1546": " taṃ ca yāvajjīvaṃ divyābhiḥ puṣpadhūpagandhamālyavilepanacūrṇacīvaracchatradhvajaghaṇṭāpatākābhiḥ samantācca dīpamālābhiḥ,",
    "K05bsu049_u:1547": " bahuvidhābhiś ca pūjābhiḥ satkuryādgurukuryānmānayet pūjayedarcayedapacāyet,",
    "K05bsu049_u:1548": " ye 'pi kecitkauśika trisāhasramahāsāhasre lokadhātau sattvāḥ,",
    "K05bsu049_u:1549": " sacetpunaste sarve apūrvācaramaṃ mānuṣyakamātmabhāvaṃ pratilabheran parikalpamupādāya,",
    "K05bsu049_u:1550": " tata ekaikaḥ sattva ekaikaṃ saptaratnamayaṃ tathāgatadhātugarbhaṃ stūpaṃ kārayet,",
    "K05bsu049_u:1551": " ekaikaś ca sattvastān sarvān stūpān kārayet,",
    "K05bsu049_u:1552": " kārayitvā ca tān pratiṣṭhāpya kalpaṃ vā kalpāvaśeṣaṃ vā sarvavādyaiḥ sarvagītaiḥ",
    "K05bsu049_u:1553": " sarvanṛtyaiḥ sarvatūryatālāvacarairdivyaiḥ sarvapuṣpaiḥ sarvadhūpaiḥ sarvagandhai",
    "K05bsu049_u:1554": " sarvamālyaiḥ sarvavilepanaiḥ sarvacūrṇaiḥ sarvavastrairdivyābhiḥ sarvacchatradhvajaghaṇṭāpatākābhiḥ",
    "K05bsu049_u:1555": " samantācca sarvadīpamālābhiḥ,",
    "K05bsu049_u:1556": " bahuvidhābhiś ca divyamānuṣikībhiḥ sarvapūjābhiḥ satkuryādgurukuryānmānayetpūjayedarcayedapacāyet,",
    "K05bsu049_u:1557": " ete evaṃrūpayā puṇyakriyayā te sarve sattvāstānaprameyānasaṃkhyeyān stūpān pratiṣṭhāpya evaṃrūpāṃ pūjāṃ kārayeyuḥ,",
    "K05bsu049_u:1558": " tatkiṃ manyase kauśika api nu te sarve sattvāstatonidānaṃ bahupuṇyaṃ prasaveyuḥ?",
    "K05bsu049_u:1559": " śakra āha - bahu bhagavan,",
    "K05bsu049_u:1560": " bahu sugata /",
    "K05bsu049_u:1561": " bhagavānāha - ataḥ sa kauśika kulaputro vā kuladuhitā vā bahutaraṃ puṇyaṃ prasavati,",
    "K05bsu049_u:1562": " ya imāṃ prajñāpāramitāmabhiśraddadhadavakalpayannadhimucya prasannacitto bodhāya",
    "K05bsu049_u:1563": " cittamutpādya adhyāśayataḥ śṛṇuyādudgṛhṇīyāddhārayedvācayet paryavāpnuyāt pravartayeddeśayedupadiśeduddiśet svādhyāyet,",
    "K05bsu049_u:1564": " parebhyaś ca vistareṇa saṃprakāśayet,",
    "K05bsu049_u:1565": " arthamasyā vivṛṇuyāt,",
    "K05bsu049_u:1566": " manasānvavekṣeta,",
    "K05bsu049_u:1567": " yathādhikayā ca prajñayā atra parimīmāṃsāmāpadyeta,",
    "K05bsu049_u:1568": " antaśaḥ pustakagatām api kṛtvā dhārayet sthāpayet saddharmacirasthitihetoḥ - mā buddhanetrīsamucchedo (Vaidya 35)",
    "K05bsu049_u:1569": " bhūt, mā saddharmāntardhānam /",
    "K05bsu049_u:1570": " bodhisattvānāṃ mahāsattvānāṃ ca anugrahopasaṃhāraḥ kṛto bhaviṣyati netryavaikalyeneti /",
    "K05bsu049_u:1571": " tāṃ caināṃ prajñāpāramitāṃ satkuryādgurukuryānmānayetpūjayedarcayedapacāyetpūṣpairdhūpairgandhairmālyair vilepanaiścūrṇairvastraiśchatrairdhvajairghaṇṭābhiḥ",
    "K05bsu049_u:1572": " samantācca dīpamālābhiḥ,",
    "K05bsu049_u:1573": " bahuvidhābhiś ca pūjābhiḥ pūjayet,",
    "K05bsu049_u:1574": " ayameva tataḥ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavati //",
    "K05bsu049_u:1575": " evamukto śakro devānāmindro bhagavantametadavocat - evametadbhagavan,",
    "K05bsu049_u:1576": " evametatsugata /",
    "K05bsu049_u:1577": " prajñāpāramitāṃ hi bhagavan satkurvatā gurukurvatā mānayatā pūjayatā arcayatā apacāyatā",
    "K05bsu049_u:1578": " kulaputreṇa vā kuladuhitrā vā atītānāgatapratyutpannā buddhā bhagavanto buddhajñānaparijñāteṣu",
    "K05bsu049_u:1579": " sarvalokadhātuṣu atyantatayā satkṛtā gurukṛtā mānitāḥ pūjitā arcitā apacāyitāś ca bhavanti /",
    "K05bsu049_u:1580": " tiṣṭhantu khalu punarbhagavan anena paryāyeṇa trisāhasramahāsāhasre lokadhātau sarvasattvāḥ,",
    "K05bsu049_u:1581": " ye 'pi te bhagavan gaṅgānadīvālukopameṣu trisāhasramahāsāhasreṣu lokadhātuṣu sarvasattvāḥ,",
    "K05bsu049_u:1582": " tatra ekaikaḥ sattvaḥ ekaikaṃ saptaratnamayaṃ tathāgatadhātugarbhaṃ stūpaṃ kārayet,",
    "K05bsu049_u:1583": " ekaikaś ca sattvastān sarvān stūpān kārayet,",
    "K05bsu049_u:1584": " kārayitvā ca tān pratiṣṭhāpya kalpaṃ vā kalpāvaśeṣaṃ vā sarvavādyaiḥ sarvagītaiḥ",
    "K05bsu049_u:1585": " sarvanṛtyaiḥ sarvatūryatālāvacarairdivyaiḥ sarvapuṣpaiḥ sarvadhūpaiḥ sarvagandhaiḥ",
    "K05bsu049_u:1586": " sarvamālyaiḥ sarvavilepanaiḥ sarvacūrṇaiḥ sarvavastrairdivyābhiḥ sarvacchatradhvajaghaṇṭāpatākābhiḥ",
    "K05bsu049_u:1587": " samantācca sarvadīpamālābhiḥ,",
    "K05bsu049_u:1588": " bahuvidhābhiś ca divyamānuṣikībhiḥ sarvapūjābhiḥ satkuryādgurukuryānmānayet pūjayedarcayedapacāyet,",
    "K05bsu049_u:1589": " ayameva tebhyaḥ sa bhagavan sarvasattvebhya kulaputro vā kuladuhitā vā bahutaraṃ puṇyaṃ prasavati,",
    "K05bsu049_u:1590": " ya imāṃ prajñāpāramitāmabhiśraddadhadavakalpayannadhimucya prasannacitto bodhāya",
    "K05bsu049_u:1591": " cittamutpādya adhyāśayataḥ śṛṇuyādudgṛhṇīyāddhārayedvācayet paryavāpnuyāt pravartayeddeśayedupadiśeduddiśet svādhyāyet,",
    "K05bsu049_u:1592": " parebhyaś ca vistareṇa saṃprakāśayet,",
    "K05bsu049_u:1593": " arthamasyā vivṛṇuyāt,",
    "K05bsu049_u:1594": " manasānvavekṣeta,",
    "K05bsu049_u:1595": " yathādhikayā ca prajñayā atra parimīmāṃsāmāpadyeta,",
    "K05bsu049_u:1596": " antaśaḥ pustakagatām api kṛtvā dhārayetsthāpayetsaddharmacirasthitihetoḥ - mā buddhanetrīsamucchedo bhūt,",
    "K05bsu049_u:1597": " mā saddharmāntardhānam /",
    "K05bsu049_u:1598": " bodhisattvānāṃ mahāsattvānāṃ ca anugrahopasaṃhāraḥ kṛto bhaviṣyati netryavaikalyeneti /",
    "K05bsu049_u:1599": " tāṃ caināṃ prajñāpāramitāṃ satkuryādgurukuryānmānayetpūjayedarcayedapacāyet puṣpairdhūpairgandhairmālyairvilepanaiścūrṇairvastraiśchatrairdhvajairghaṇṭābhiḥ",
    "K05bsu049_u:1600": " samantācca dīpamālābhiḥ,",
    "K05bsu049_u:1601": " bahuvidhābhiś ca pūjābhiḥ pūjayet //",
    "K05bsu049_u:1602": " atha khalu bhagavān śakraṃ devānāmindrametadavocat - evametatkauśika, evam etat /",
    "K05bsu049_u:1603": " bahutaraṃ sa kauśika kulaputra vā kuladuhitā vā tatonidānaṃ bahutaraṃ puṇyaṃ prasavati /",
    "K05bsu049_u:1604": " aprameyaṃ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavati /",
    "K05bsu049_u:1605": " asaṃkhyeyaṃ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavati /",
    "K05bsu049_u:1606": " acintyaṃ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavati /",
    "K05bsu049_u:1607": " atulyaṃ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavati /",
    "K05bsu049_u:1608": " aparimāṇaṃ sa kauśika (Vaidya 36)",
    "K05bsu049_u:1609": " kulaputro vā kuladuhitā vā tatonidānaṃ bahutaraṃ puṇyaṃ prasavati /",
    "K05bsu049_u:1610": " tatkasya hetoḥ?",
    "K05bsu049_u:1611": " prajñāpāramitānirjātā hi kauśika tathāgatānāmarhatāṃ samyaksaṃbuddhānāṃ sarvajñatā /",
    "K05bsu049_u:1612": " sarvajñatānirjātā ca tathāgataśarīrāṇāṃ pūjā /",
    "K05bsu049_u:1613": " tasmāttarhi kauśika yaḥ kulaputro vā kuladuhitā vā imāṃ prajñāpāramitāmabhiśraddadhadavakalpayannadhimucya",
    "K05bsu049_u:1614": " prasannacitto bodhāya cittamutpādya adhyāśayataḥ śṛṇuyādudgṛhṇīyāddhārayedvācayetparyavāpnuyātpravartayeddeśayedupadiśeduddiśet,",
    "K05bsu049_u:1615": " svādhyāyet,",
    "K05bsu049_u:1616": " parebhyaś ca vistareṇa saṃprakāśayet,",
    "K05bsu049_u:1617": " arthamasyā vivṛṇuyāt,",
    "K05bsu049_u:1618": " manasānvavekṣeta,",
    "K05bsu049_u:1619": " yathādhikayā ca prajñayā atra parimīmāṃsāmāpadyeta,",
    "K05bsu049_u:1620": " antaśaḥ pustakagatām api kṛtvā dhārayetsthāpayetsaddharmacirasthitihetoḥ - mā buddhanetrīsamucchedo bhūt,",
    "K05bsu049_u:1621": " mā saddharmāntardhānam /",
    "K05bsu049_u:1622": " bodhisattvānāṃ mahāsattvānāṃ ca anugrahopasaṃhāraḥ kṛto bhaviṣyati netryavaikalyeneti /",
    "K05bsu049_u:1623": " tāṃ caināṃ prajñāpāramitāṃ satkuryādgurukuryānmānayetpūjayedarcayedapacāyet puṣpairdhūpairgandhairmālyairvilepanaiścūṇairvastraiśchatrairdhvajairghaṇṭābhiḥ",
    "K05bsu049_u:1624": " patākābhiḥ samantācca dīpamālābhiḥ,",
    "K05bsu049_u:1625": " bahuvidhābhiś ca pūjābhiḥ pūjayet,",
    "K05bsu049_u:1626": " asya kauśika puṇyābhisaṃskārasya asau pūrvakastathāgatadhātugarbhaḥ saptaratnamayaḥ stūpasaṃskārajapuṇyābhisaṃskāraḥ śatatamīm api kalāṃ nopaiti,",
    "K05bsu049_u:1627": " sahasratamīmapi,",
    "K05bsu049_u:1628": " śatasahasratamīmapi,",
    "K05bsu049_u:1629": " koṭītamīmapi,",
    "K05bsu049_u:1630": " koṭīśatatamīmapi,",
    "K05bsu049_u:1631": " koṭīsahasratamīmapi,",
    "K05bsu049_u:1632": " koṭīśatasahasratamīmapi,",
    "K05bsu049_u:1633": " koṭīniyutaśatasahasratamīm api kalāṃ nopaiti /",
    "K05bsu049_u:1634": " saṃkhyām api kalām api gaṇanām api upamām api aupamyam api upanisām api upaniṣadam api na kṣamate //",
    "K05bsu049_u:1635": " atha khalu yāni tāni catvāriṃśaddevaputrasahasrāṇi śakreṇa devānāmindreṇa sārdhaṃ saṃnipatitāni tasyāmeva parṣadi saṃnipatitānyabhūvan,",
    "K05bsu049_u:1636": " tāni śakraṃ devānāmindrametadavocan - udgṛhṇīṣva mārṣa prajñāpāramitām /",
    "K05bsu049_u:1637": " udgrahītavyā mārṣa prajñāpāramitā /",
    "K05bsu049_u:1638": " dhārayitavyā mārṣa prajñāpāramitā /",
    "K05bsu049_u:1639": " vācayitavyā mārṣa prajñāpāramitā /",
    "K05bsu049_u:1640": " paryavāptavyā mārṣa prajñāpāramitā /",
    "K05bsu049_u:1641": " pravartayitavyā mārṣa prajñāpāramitā /",
    "K05bsu049_u:1642": " deśayitavyā mārṣa prajñāpāramitā /",
    "K05bsu049_u:1643": " upadeṣṭavyā mārṣa prajñāpāramitā /",
    "K05bsu049_u:1644": " uddeṣṭavyā mārṣa prajñāpāramitā /",
    "K05bsu049_u:1645": " svādhyātavyā mārṣa prajñāpāramitā /",
    "K05bsu049_u:1646": " atha khalu bhagavān śakraṃ devānāmindramāmantrayate sma - udgṛhāṇa tvaṃ kauśika prajñāpāramitām /",
    "K05bsu049_u:1647": " dhāraya tvaṃ kauśika prajñāpāramitām /",
    "K05bsu049_u:1648": " vācaya tvaṃ kauśika prajñāpāramitām /",
    "K05bsu049_u:1649": " paryavāpnuhi tvaṃ kauśika prajñāpāramitām /",
    "K05bsu049_u:1650": " pravartaya tvaṃ kauśika prajñāpāramitām /",
    "K05bsu049_u:1651": " deśaya tvaṃ kauśika prajñāpāramitām /",
    "K05bsu049_u:1652": " upadiśa tvaṃ kauśika prajñāpāramitām /",
    "K05bsu049_u:1653": " uddiśaya tvaṃ kauśika prajñāpāramitām /",
    "K05bsu049_u:1654": " svādhyāya tvaṃ kauśika prajñāpāramitām /",
    "K05bsu049_u:1655": " tatkasya heto?",
    "K05bsu049_u:1656": " yadā hi kauśika asurāṇāmevaṃrūpāḥ samudācārā utpatsyante - devāṃstrāyastriṃśān yodhayiṣyāma iti,",
    "K05bsu049_u:1657": " devaistrāyastriṃśaiḥ sārdhaṃ saṃgrāmayiṣyāma iti,",
    "K05bsu049_u:1658": " tadā tvaṃ kauśika imāṃ prajñāpāramitāṃ samanvāhareḥ,",
    "K05bsu049_u:1659": " svādhyāyeḥ,",
    "K05bsu049_u:1660": " evaṃ teṣāmasurāṇāṃ te samudācārāḥ punarevāntardhāsyanti //",
    "K05bsu049_u:1661": " evamukte śakro devānāmindro bhagavantametadavocat - mahāvidyeyaṃ bhagavan yaduta prajñāpāramitā /",
    "K05bsu049_u:1662": " apramāṇeyaṃ bhagavan vidyā yaduta prajñāpāramitā /",
    "K05bsu049_u:1663": " aparimāṇeyaṃ bhagavan (Vaidya 37)",
    "K05bsu049_u:1664": " vidyā yaduta prajñāpāramitā /",
    "K05bsu049_u:1665": " niruttareyaṃ bhagavān vidyā yaduta prajñāpāramitā /",
    "K05bsu049_u:1666": " anuttareyaṃ bhagavan vidyā yaduta prajñāpāramitā /",
    "K05bsu049_u:1667": " asameyaṃ bhagavan vidyā yaduta prajñāpāramitā /",
    "K05bsu049_u:1668": " asamasameyaṃ bhagavan vidyā yaduta prajñāpāramitā /",
    "K05bsu049_u:1669": " evamukte bhagavān śakraṃ devānāmindrametadavocat - evametatkauśika, evam etat /",
    "K05bsu049_u:1670": " mahāvidyeyaṃ kauśika yaduta prajñāpāramitā /",
    "K05bsu049_u:1671": " apramāṇeyaṃ kauśika vidyā yaduta prajñāpāramitā /",
    "K05bsu049_u:1672": " aparimāṇeyaṃ kauśika vidyā yaduta prajñāpāramitā /",
    "K05bsu049_u:1673": " niruttareyaṃ kauśika vidyā yaduta prajñāpāramitā /",
    "K05bsu049_u:1674": " anuttareyaṃ kauśika vidyā yaduta prajñāpāramitā /",
    "K05bsu049_u:1675": " asameyaṃ kauśika vidyā yaduta prajñāpāramitā /",
    "K05bsu049_u:1676": " asamasameyaṃ kauśika vidyā yaduta prajñāpāramitā /",
    "K05bsu049_u:1677": " tatkasya hetoḥ?",
    "K05bsu049_u:1678": " imāṃ hi kauśika vidyāmāgamya paurvakāstathāgatā arhantaḥ samyaksaṃbuddhā anuttarāṃ samyaksaṃbodhimabhisaṃbuddhāḥ,",
    "K05bsu049_u:1679": " yaduta prajñāpāramitām /",
    "K05bsu049_u:1680": " ye 'pi te kauśika bhaviṣyantyanāgate 'dhvani tathāgatā arhantaḥ samyaksaṃbuddhāḥ,",
    "K05bsu049_u:1681": " anuttarāṃ samyaksaṃbodhimabhisaṃbhotsyante,",
    "K05bsu049_u:1682": " te 'pi kauśika imāmeva vidyāmāgamya anuttarāṃ samyaksaṃbodhimabhisaṃbhotsyante yaduta prajñāpāramitā /",
    "K05bsu049_u:1683": " ye 'pi kecitkauśika etarhi aprameyeṣvasaṃkhyeyeṣu trisāhasramahāsāhasreṣu lokadhātuṣu buddhā bhagavanto 'nuttarāṃ samyaksaṃbodhimabhisaṃbudhyante,",
    "K05bsu049_u:1684": " te 'pi kauśika imāmeva vidyāmāgamya anuttarāṃ samyaksaṃbodhimabhisaṃbudhyante yaduta prajñāpāramitām /",
    "K05bsu049_u:1685": " aham api kauśika imāmeva vidyāmāgamya anuttarāṃ samyaksaṃbodhimabhisaṃbuddho yaduta prajñāpāramitām /",
    "K05bsu049_u:1686": " imāmeva kauśika vidyāmāgamya daśa kuśalāḥ karmapathā loke prabhāvyante,",
    "K05bsu049_u:1687": " catvāri dhyānāni bodhyaṅgasaṃprayuktāni loke prabhāvyante,",
    "K05bsu049_u:1688": " catvāryapramāṇāni bodhyaṅgasaṃprayuktāni loke prabhāvyante,",
    "K05bsu049_u:1689": " catasra ārūpyasamāpattayo bodhyaṅgaparigṛhītā loke prabhāvyante,",
    "K05bsu049_u:1690": " ṣaḍabhijñā bodhyaṅgasaṃprayuktā loke prabhāvyante,",
    "K05bsu049_u:1691": " saptatriṃśadbodhipakṣā dharmā loke prabhāvyante,",
    "K05bsu049_u:1692": " saṃkṣepeṇa caturaśītidharmaskandhasahasrāṇi loke prabhāvyante,",
    "K05bsu049_u:1693": " buddhajñānaṃ svayaṃbhūjñānamacintyajñānaṃ loke prabhāvyante,",
    "K05bsu049_u:1694": " imāmeva kauśika vidyāmāgamya yaduta prajñāpāramitām /",
    "K05bsu049_u:1695": " yadāpi kauśika tathāgatā arhantaḥ samyaksaṃbuddhā loke notpadyante,",
    "K05bsu049_u:1696": " tadāpi kauśika bodhisattvā mahāsattvāḥ pūrvaśrutena prajñāpāramitāniṣyandena ye upāyakauśalyasamanvāgatā bhavanti,",
    "K05bsu049_u:1697": " te 'pi kauśika sattvānāmanukampakāḥ anukampāmupādāya imaṃ lokamāgamya daśa kuśalān karmapathān loke prabhāvayanti,",
    "K05bsu049_u:1698": " catvāri dhyānāni bodhyaṅgaviprayuktāni loke prabhāvayanti,",
    "K05bsu049_u:1699": " catvāryapramāṇāni bodhyaṅgaviprayuktāni loke prabhāvayanti /",
    "K05bsu049_u:1700": " catasra ārūpyasamāpattīrbodhyaṅgaviyuktā loke prabhāvayanti /",
    "K05bsu049_u:1701": " pañcābhijñā bodhyaṅgaviprayuktā loke prabhāvayanti /",
    "K05bsu049_u:1702": " tadyathāpi nāma kauśika candramaṇḍalamāgamya sarvā oṣadhīḥ tārā yathābalaṃ yathāsthāmamavabhāsayanti,",
    "K05bsu049_u:1703": " nakṣatrāṇi ca yathābalaṃ yathāsthāmamavabhāsayanti,",
    "K05bsu049_u:1704": " evameva kauśika tathāgatasyārhataṃ samyaksaṃbuddhasya atyayena saddharmasyāntardhāne",
    "K05bsu049_u:1705": " tathāgatānāmarhatāṃ samyaksaṃbuddhānāmanutpādāt yā kāciddharmacaryā samacaryā asamacaryā",
    "K05bsu049_u:1706": " kuśalacaryā loke prajñāyate prabhāvyate,",
    "K05bsu049_u:1707": " sarvā sā bodhisattvanirjātā bodhisattvapramāvitā (Vaidya 38)",
    "K05bsu049_u:1708": " bodhisattvopāyakauśalyapravartitā /",
    "K05bsu049_u:1709": " tacca bodhisattvānāmupāyakauśalyaṃ prajñāpāramitānirjātaṃ veditavyam //",
    "K05bsu049_u:1710": " punaraparaṃ kauśika imāṃ prajñāpāramitāmudgṛhṇaṃtāṃ dhārayatāṃ vācayatāṃ paryavāpnuvatāṃ",
    "K05bsu049_u:1711": " pravartayatāṃ deśayatāmupadiśatāmuddiśatāṃ svādhyāyatāṃ likhatāṃ manasi kurvatāṃ",
    "K05bsu049_u:1712": " samanvāharatāṃ ca kulaputrāṇāṃ kuladuhitṝṇāṃ vā tannidānaṃ bahavo dṛṣṭadhārmikā guṇāḥ pratikāṅkṣitavyāḥ /",
    "K05bsu049_u:1713": " evamukte śakro devānāmindro bhagavantametadavocat - katamaiḥ punarbhagavan dṛṣṭadhārmikairguṇaiḥ samanvāgatāste kulaputrāḥ kuladuhitaraś ca bhaviṣyanti ?",
    "K05bsu049_u:1714": " bhagavānāha - na te kauśika kulaputrā vā kuladuhitaro vā viṣamāparihāreṇa kālaṃ kariṣyanti,",
    "K05bsu049_u:1715": " na viṣeṇa kālaṃ kariṣyanti,",
    "K05bsu049_u:1716": " na śastreṇa kālaṃ kariṣyanti,",
    "K05bsu049_u:1717": " nāgninā kālaṃ kariṣyati,",
    "K05bsu049_u:1718": " nodakena kālaṃ kariṣyanti,",
    "K05bsu049_u:1719": " na daṇḍena kālaṃ kariṣyanti,",
    "K05bsu049_u:1720": " na paripakrameṇa kālaṃ kariṣyanti /",
    "K05bsu049_u:1721": " utpannotpannāścaiṣāmupadravā rājato vā rājaputrato vā rājamantrito vā rājamahāmātrato vā imāṃ prajñāpāramitāṃ samanvāharatāṃ vā svādhyāyatāṃ vā punarevāntardhāsyanti /",
    "K05bsu049_u:1722": " teṣāṃ ca enāṃ prajñāpāramitāṃ punaḥ punaḥ samanvāharatāṃ vā svādhyāyatāṃ vā ye tatropasaṃkrāmeyuravatāraprekṣiṇo",
    "K05bsu049_u:1723": " 'vatāragaveṣiṇo rājāno vā rājaputrā vā rājamantriṇo vā rājamahāmātrā vā,",
    "K05bsu049_u:1724": " na te 'vatāraṃ lapsyante yathāpi nāma prajñāpāramitāparigṛhītatvāt /",
    "K05bsu049_u:1725": " upasaṃkrāntānāṃ ca teṣāṃ rājñāṃ vā rājaputrāṇāṃ vā rājamantriṇāṃ vā,",
    "K05bsu049_u:1726": " rājamahāmātrāṇāṃ vā ālapitukāmatā bhaviṣyati,",
    "K05bsu049_u:1727": " abhibhāṣitukāmatā bhaviṣyati,",
    "K05bsu049_u:1728": " pratisaṃmoditavyaṃ ca te maṃsyante /",
    "K05bsu049_u:1729": " tatkasya hetoḥ?",
    "K05bsu049_u:1730": " iyaṃ hi kauśika prajñāpāramitā sarvasattvānāmantike maitropasaṃhāreṇa maitracittatayā karuṇopasaṃhāreṇa karuṇacittatayā pratyupasthitā /",
    "K05bsu049_u:1731": " tasmāttarhi kauśika ye 'pi te vyālasarīsṛpakāntāramadhyagatāḥ,",
    "K05bsu049_u:1732": " teṣāṃ kulaputrāṇāṃ kuladuhitṝṇāṃ vā manuṣyā vā amanuṣyā vā avatāraprekṣiṇo 'vatāragaveṣiṇaḥ,",
    "K05bsu049_u:1733": " te 'pi teṣāṃ kauśika avatāraṃ na lapsyante sthāpayitvā pūrvakarmavipākam //",
    "K05bsu049_u:1734": " atha khalvanyatīrthyānāṃ parivrājakānāmupālambhābhiprāyāṇāṃ śataṃ tasyāṃ velāyāṃ yena bhagavāṃstenopasaṃkrāmati sma /",
    "K05bsu049_u:1735": " atha khalu śakro devānāmindro dūrata eva āgacchatastānanyatīrthyān parivrājakān dṛṣṭvā",
    "K05bsu049_u:1736": " teṣāṃ cittāni vyavalokya evaṃ cintayāmāsa - ime khalu anyatīrthyāḥ parivrājakā upālambhābhiprāyā",
    "K05bsu049_u:1737": " yena bhagavāṃstenopasaṃkrāmanti sma /",
    "K05bsu049_u:1738": " yannvahaṃ yāvanmātro mayāṃ bhagavato 'ntikādasyāḥ prajñāpāramitāyāḥ pradeśa udgṛhītaḥ,",
    "K05bsu049_u:1739": " tāvanmātraṃ smṛtyā samanvāhareyaṃ svādhyāyeyaṃ pravartayeyam,",
    "K05bsu049_u:1740": " yathaite 'nyatīrthāḥ parivrājakā bhagavantaṃ nopasaṃkrāmeyuḥ /",
    "K05bsu049_u:1741": " evamasyāḥ prajñāpāramitāyā bhāṣyamāṇāyā nāntarāyaḥ syāditi /",
    "K05bsu049_u:1742": " atha khalu śakro devānāmindro yāvanmātro bhagavato 'ntikādasyāḥ prajñāpāramitāyāḥ pradeśaḥ udgṛhītaḥ,",
    "K05bsu049_u:1743": " tāvanmātraṃ smṛtyā samanvāharati sma,",
    "K05bsu049_u:1744": " svādhyāyati sma,",
    "K05bsu049_u:1745": " pravartayati sma /",
    "K05bsu049_u:1746": " atha te 'nyatīrthāḥ parivrājakā dūrāddūrataraṃ bhagavantaṃ pradakṣiṇīkṛtya tenaiva dvāreṇa tenaiva mārgeṇa punareva niṣkrāntāḥ /",
    "K05bsu049_u:1747": " atha khalvāyuṣmataḥ śāriputrasyaitadabhūt (Vaidya 39)",
    "K05bsu049_u:1748": " - kimatra kāraṇaṃ yena ime 'nyatīrthyāḥ parivrājakā dūrāddūrataraṃ bhagavantaṃ pradakṣiṇīkṛtya tenaiva dvāreṇa tenaiva mārgeṇa punareva niṣkrāntāḥ?",
    "K05bsu049_u:1749": " atha khalu bhagavānāyuṣmataḥ śāriputrasya imamevaṃrūpaṃ cetasaiva cetaḥparivitarkamājñāya",
    "K05bsu049_u:1750": " āyuṣmantaṃ śāriputrametadavocat - śakreṇa śāriputra devānāmindreṇa teṣāmanyatīrthyānāṃ",
    "K05bsu049_u:1751": " parivrājakānāmupālambhābhiprāyāṇāṃ cittāni vyavalokya iyaṃ prajñāpāramitā smṛtyā",
    "K05bsu049_u:1752": " samanvāhṛtā svādhyāyitā pravartitā,",
    "K05bsu049_u:1753": " teṣāmanyatīrthyānāṃ parivrājakānāṃ vigrahītukāmānāṃ vivaditukāmānāṃ virodhayitukāmānāṃ nivartanārtham,",
    "K05bsu049_u:1754": " yathā asyāḥ prajñāpāramitāyā bhāṣyamāṇāyā ete 'nyatīrthyāḥ parivrājakā nopasaṃkrāmeyuriti,",
    "K05bsu049_u:1755": " māntarāyaṃ kārṣuḥ prajñāpāramitāyā bhāṣyamāṇāyā iti /",
    "K05bsu049_u:1756": " mayā ca śakrasya devānāmindrasyābhyanujñātam /",
    "K05bsu049_u:1757": " tatkasya hetoḥ?",
    "K05bsu049_u:1758": " nāhaṃ śāriputra teṣāmanyatīrthyānāṃ parivrājakānāmekasyāpi śuklaṃ dharmaṃ samanupaśyāmi /",
    "K05bsu049_u:1759": " sarve te śāriputra upālambhābhiprāyāḥ pratihatacittā upasaṃkramitukāmā abhūvan //",
    "K05bsu049_u:1760": " atha khalu mārasya pāpīyasya etadabhūt - imāstathāgatasyārhataḥ samyaksaṃbuddhasya catasraḥ parṣadaḥ saṃnipatitāḥ saṃniṣaṇṇāstathāgatasya saṃmukhībhūtāḥ",
    "K05bsu049_u:1761": " ime ca kāmāvacarā rūpāvacarāś ca devaputrāḥ saṃmukhībhūtāḥ /",
    "K05bsu049_u:1762": " niyatamatra bodhisattvā mahāsattvā vyākariṣyante 'nuttarāyāṃ samyaksaṃbodhau /",
    "K05bsu049_u:1763": " yannvahamupasaṃkrāmeyaṃ vicakṣuḥkaraṇāyeti /",
    "K05bsu049_u:1764": " atha khalu māraḥ pāpīyāṃścaturaṅgabalakāyamabhinirmāya yena bhagavāṃstenopasaṃkrāmati sma /",
    "K05bsu049_u:1765": " atha khalu śakrasya devānāmindrasyaitadabhūt - māro batāyaṃ pāpīyāṃścaturaṅgabalakāyamabhinirmāya yena bhagavāṃstenopasaṃkrāmati sma /",
    "K05bsu049_u:1766": " yaścāyaṃ caturaṅgasya balakāyasya vyūhaḥ,",
    "K05bsu049_u:1767": " nāyaṃ rājño bimbisārasya caturaṅgasya balakāyasya vyūhaḥ,",
    "K05bsu049_u:1768": " nāpi rājñaḥ prasenajitaścaturaṅgasya balakāyasya vyūhaḥ,",
    "K05bsu049_u:1769": " nāpi śākyānāṃ caturaṅgasya balakāyasya vyūhaḥ,",
    "K05bsu049_u:1770": " nāpi licchavīnāṃ caturaṅgasya balakāyasya vyūhaḥ,",
    "K05bsu049_u:1771": " yo 'yaṃ māreṇa pāpīyasā abhinirmitaḥ /",
    "K05bsu049_u:1772": " samanubaddho dīrgharātraṃ māraḥ pāpīyān bhagavato 'vatāraprekṣī avatāragaveṣī,",
    "K05bsu049_u:1773": " sattvānāṃ ca viheṭhanābhiprāyaḥ /",
    "K05bsu049_u:1774": " yannvahamimāmeva prajñāpāramitāṃ smṛtyā samanvāhareyaṃ svādhyāyeyaṃ pravartayeyamiti /",
    "K05bsu049_u:1775": " atha khalu śakro devānāmindra imāmeva prajñāpāramitāṃ smṛtyā samanvāharati sma svādhyāyati sma pravartayati sma /",
    "K05bsu049_u:1776": " yathā yathā ca śakro devānāmindra imāṃ prajñāpāramitāṃ smṛtyā samanvāharati sma svādhyāyati sma pravartayati sma,",
    "K05bsu049_u:1777": " tathā tathā māraḥ pāpīyāṃstenaiva mārgeṇa punareva pratyudāvṛttaḥ //",
    "K05bsu049_u:1778": " atha khalu trāyastriṃśatkāyikā devaputrā divyāni māndārapuṣpāṇyabhinirmāya vihāyasā antarīkṣagatā yena bhagavāṃstenābhyavakiranti sma,",
    "K05bsu049_u:1779": " yena bhagavāṃstena tāni divyāni māndāravapuṣpāṇyabhiprakiranti sma,",
    "K05bsu049_u:1780": " evaṃ codānamudānayanti sma - cirasya bateyaṃ prajñāpāramitā jāmbūdvīpakānāṃ manuṣyāṇāmupāvṛtteti /",
    "K05bsu049_u:1781": " punareva ca divyāni māndāravāṇi puṣpāṇi gṛhītvā yena bhagavāṃstenābhyavakiranti sma,",
    "K05bsu049_u:1782": " abhiprakiranti sma /",
    "K05bsu049_u:1783": " evaṃ cāvocan - ye kecidbhagavan sattvāḥ prajñāpāramitāṃ bhāṣiṣyante bhāvayiṣyanti,",
    "K05bsu049_u:1784": " prajñāpāramitāyāṃ cariṣyanti,",
    "K05bsu049_u:1785": " na teṣāṃ māro vā mārakāyikā vā devatā avatāraṃ lapsyante /",
    "K05bsu049_u:1786": " na te bhagavan sattvā avarakeṇa kuśalamūlena (Vaidya 40)",
    "K05bsu049_u:1787": " samanvāgatā bhaviṣyanti,",
    "K05bsu049_u:1788": " ye imāṃ prajñāpāramitāṃ śroṣyanti,",
    "K05bsu049_u:1789": " śrutva codgrahīṣyanti,",
    "K05bsu049_u:1790": " dhārayiṣyanti vācayiṣyanti paryavāpsyanti pravartayiṣyanti deśayiṣyanti,",
    "K05bsu049_u:1791": " upadekṣyanti uddekṣyanti svādhyāsyanti /",
    "K05bsu049_u:1792": " pūrvajinakṛtādhikārāste bhagavan sattvā bhaviṣyanti,",
    "K05bsu049_u:1793": " yeṣāmiyaṃ prajñāpāramitā śrotrāvabhāsamāgamiṣyati /",
    "K05bsu049_u:1794": " kaḥ punarvādo ye enāmudgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyanti upadekṣyanti uddekṣyanti svādhyāsyanti,",
    "K05bsu049_u:1795": " tathatvāya śikṣiṣyante,",
    "K05bsu049_u:1796": " tathatvāya pratipatsyante,",
    "K05bsu049_u:1797": " tathatvāya yogamāpatsyante,",
    "K05bsu049_u:1798": " tathāgataparyupāsitāste bhagavan sattvā bhaviṣyanti /",
    "K05bsu049_u:1799": " tatkasya hetoḥ?",
    "K05bsu049_u:1800": " ato hi sarvajñatā gaveṣitavyā yaduta prajñāpāramitātaḥ /",
    "K05bsu049_u:1801": " tadyathāpi nāma bhagavan yāni kānicidratnāni mahāratnāni,",
    "K05bsu049_u:1802": " sarvāṇi tāni mahāsamudraprabhāvitāni,",
    "K05bsu049_u:1803": " sarvāṇi tāni mahāsamudrādgaveṣitavyāni,",
    "K05bsu049_u:1804": " evameva bhagavan sarvajñatāmahāratnaṃ tathāgatānāmarhatāṃ samyaksaṃbuddhānāṃ prajñāpāramitāmahāsamudrādgaveṣitavyam /",
    "K05bsu049_u:1805": " evamukte bhagavān śakraṃ devānāmindrametadavocat - evametatkauśika, evam etat /",
    "K05bsu049_u:1806": " atonirjātaṃ tathāgatānāmarhatāṃ samyaksaṃbuddhānāṃ sarvajñatāmahāratnaṃ yaduta prajñāpāramitāmahāsamudrāt //",
    "K05bsu049_u:1807": " atha khalvāyuṣmānānando bhagavantametadavocat - na bhagavan dānapāramitāyā varṇaṃ bhāṣate,",
    "K05bsu049_u:1808": " na nāmadheyaṃ parikīrtayati /",
    "K05bsu049_u:1809": " na śīlapāramitāyāḥ,",
    "K05bsu049_u:1810": " na kṣāntipāramitāyāḥ,",
    "K05bsu049_u:1811": " na vīryapāramitāyāḥ /",
    "K05bsu049_u:1812": " na bhagavan dhyānapāramitāyā varṇaṃ bhāṣate,",
    "K05bsu049_u:1813": " na nāmadheyaṃ parikīrtayati /",
    "K05bsu049_u:1814": " api tu prajñāpāramitāyā evaikasyā bhagavān varṇaṃ bhāṣate,",
    "K05bsu049_u:1815": " nāmadheyaṃ ca parikīrtayati /",
    "K05bsu049_u:1816": " bhagavānāha evametadānanda, evam etat /",
    "K05bsu049_u:1817": " prajñāpāramitāyā evāhamānanda varṇaṃ bhāṣe nāmadheyaṃ ca parikīrtayāmi,",
    "K05bsu049_u:1818": " nānyāsāṃ pāramitānām /",
    "K05bsu049_u:1819": " tatkasya hetoḥ?",
    "K05bsu049_u:1820": " prajñāpāramitā hi ānanda pūrvaṃgamā pañcānāṃ pāramitānām /",
    "K05bsu049_u:1821": " tatkiṃ manyase ānanda apariṇāmitaṃ dānaṃ sarvajñatāyāṃ dānapāramitānāmadheyaṃ labhate?",
    "K05bsu049_u:1822": " āyuṣmānānanda āha - no hīdaṃ bhagavan /",
    "K05bsu049_u:1823": " bhagavānāha - tatkiṃ manyase ānanda apariṇāmitaṃ śīlamapariṇāmitā kṣāntirapariṇāmitaṃ vīryamapariṇāmitaṃ dhyānam?",
    "K05bsu049_u:1824": " tatkiṃ manyase ānanda apariṇāmitā prajñā sarvajñatāyāṃ prajñāpāramitānāmadheyaṃ labhate?",
    "K05bsu049_u:1825": " ānanda āha - no hīdaṃ bhagavan /",
    "K05bsu049_u:1826": " bhagavānāha - tatkiṃ manyase tvamānanda acintyā sā prajñā yā kuśalamūlāni sarvajñatāpariṇāmena pariṇāmayati?",
    "K05bsu049_u:1827": " ānanda āha - evametadbhagavan,",
    "K05bsu049_u:1828": " evametatsugata /",
    "K05bsu049_u:1829": " acintyā sā bhagavan prajñā,",
    "K05bsu049_u:1830": " paramācintyā sā bhagavan prajñā,",
    "K05bsu049_u:1831": " yā kuśalamūlāni sarvajñatāpariṇāmena pariṇāmayati bhagavānāha - tasmāttarhi ānanda paramatvātsā prajñā pāramitānāmadheyaṃ labhate,",
    "K05bsu049_u:1832": " yayā sarvajñatāyāṃ pariṇāmitāni kuśalamūlāni pāramitānāmadheyaṃ labhante /",
    "K05bsu049_u:1833": " tasmāttarhi ānanda sarvajñatāpariṇāmitakuśalamūlatvātprajñāpāramitā pañcānāṃ pāramitānāṃ pūrvaṃgamā nāyikā pariṇāyikā /",
    "K05bsu049_u:1834": " anena yogena antargatāḥ pañca pāramitāḥ prajñāpāramitāyāmeva ānanda ṣaṭpāramitāparipūrṇādhivacanametadyaduta prajñāpāramiteti /",
    "K05bsu049_u:1835": " tasmāttarhi ānanda prajñāpāramitāyāṃ parikīrtitāyāṃ sarvāḥ ṣaṭ pāramitāḥ parikīrtitā bhavanti /",
    "K05bsu049_u:1836": " tadyathāpi nāma ānanda mahāpṛthivyāṃ bījāni prakīrṇāni sāmagrīṃ labhamānāni virohanti /",
    "K05bsu049_u:1837": " mahāpṛthivī ca teṣāṃ bījānāṃ pratiṣṭhā /",
    "K05bsu049_u:1838": " (Vaidya 41) mahāpṛthivīpratiṣṭhitāni ca tāni bījāni virohanti /",
    "K05bsu049_u:1839": " evameva ānanda prajñāpāramitāsaṃgṛhītāḥ pañca pāramitāḥ sarvajñatāyāṃ pratiṣṭhante /",
    "K05bsu049_u:1840": " prajñāpāramitāpratiṣṭhitāḥ pañca pāramitā virohanti /",
    "K05bsu049_u:1841": " prajñāpāramitāparigṛhītatvācca pāramitānāmadheyaṃ labhante /",
    "K05bsu049_u:1842": " tasmāttarhi ānanda prajñāpāramitaiva pañcānāṃ pāramitānāṃ pūrvaṃgamā nāyikā pariṇāyakā //",
    "K05bsu049_u:1843": " atha khalu śakro devānāmindro bhagavantametadavocat - na tāvadime bhagavaṃstathāgatenārhatā samyaksaṃbuddhena prajñāpāramitāyāḥ sarve guṇāḥ",
    "K05bsu049_u:1844": " yān guṇān sa kulaputro vā kuladuhitā vā parigṛhṇīte prajñāpāramitāmudgṛhya dhārayitvā vācayitvā paryavāpya pravartya deśayitvā upadiśya uddiśya svādhyāyya /",
    "K05bsu049_u:1845": " atha hi mayā yo bhagavato 'ntikādasyāḥ prajñāpāramitāyāḥ pradeśa udgṛhītaḥ,",
    "K05bsu049_u:1846": " sa pravartitaḥ /",
    "K05bsu049_u:1847": " bhagavānāha - sādhu sādhu kauśika /",
    "K05bsu049_u:1848": " na khalu punaḥ kauśika kevalaṃ yaḥ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati deśayiṣyatyupadekṣyatyuddekṣyati",
    "K05bsu049_u:1849": " tasyaiva kevalamamī guṇā bhaviṣyanti /",
    "K05bsu049_u:1850": " yo 'pi kauśika kulaputro vā kuladuhitā vā imāṃ prajñāpāramitāṃ likhitvā pustakagatāṃ kṛtvā dhārayiṣyati sthāpayiṣyati saddharmacirasthitihetoḥ - mā buddhanetrīsamucchedo bhūt,",
    "K05bsu049_u:1851": " mā saddharmāntardhānam /",
    "K05bsu049_u:1852": " bodhisattvānāṃ mahāsattvānāṃ cānugrahopasaṃhāraḥ kṛto bhaviṣyati netryavaikalyeneti /",
    "K05bsu049_u:1853": " tāṃ caināṃ prajñāpāramitāṃ satkariṣyati gurukariṣyati mānayiṣyati pūjayiṣyati arcayiṣyati",
    "K05bsu049_u:1854": " apacāyiṣyati puṣpairdhūpairgandhairmālyairvilepanaiścūrṇairvastraiśchatrairdhvajairghaṇṭābhiḥ patākābhiḥ,",
    "K05bsu049_u:1855": " samantācca dīpamālābhiḥ,",
    "K05bsu049_u:1856": " bahuvidhābhiś ca pūjābhiḥ pūjayiṣyati,",
    "K05bsu049_u:1857": " tasyāpyahaṃ kauśika kulaputrasya vā kuladuhiturvā enān dṛṣṭadhārmikān guṇān vadāmi //",
    "K05bsu049_u:1858": " evamukte śakro devānāmindro bhagavantametadavocat - aham api bhagavaṃstasyāpi kulaputrasya vā kuladuhiturvā rakṣāvaraṇaguptiṃ saṃvidhāsyāmi,",
    "K05bsu049_u:1859": " ya imāṃ prajñāpāramitāṃ likhitvā pustakagatāṃ kṛtvā dhārayiṣyati sthāpayiṣyati saddharmacirasthitihetoḥ - mā buddhanetrīsamucchedo bhūt,",
    "K05bsu049_u:1860": " mā saddharmāntardhānam /",
    "K05bsu049_u:1861": " bodhisattvānāṃ mahāsattvānāṃ cānugrahopasaṃhāraḥ kṛto bhaviṣyati netryavaikalyeneti /",
    "K05bsu049_u:1862": " tāṃ caināṃ prajñāpāramitāṃ satkariṣyati gurukariṣyati mānayiṣyati pūjayiṣyati arcayiṣyati",
    "K05bsu049_u:1863": " apacāyiṣyati puṣpairdhūpairgandhairmālyairvilepanaiścūrṇairvastraiśchatrairdhvajairghaṇṭābhiḥ patākābhiḥ,",
    "K05bsu049_u:1864": " samantācca dīpamālābhiḥ,",
    "K05bsu049_u:1865": " bahuvidhābhiś ca pūjābhiḥ pūjayiṣyati /",
    "K05bsu049_u:1866": " kaḥ punarvādo yaḥ enāṃ prajñāpāramitāṃ likhiṣyati udgrahīṣyati dhārayiṣyati vācayiṣyati",
    "K05bsu049_u:1867": " paryavāpsyati pravartayiṣyati deśayiṣyatyupadekṣyatyuddekṣyati svādhyāsyati satkariṣyati",
    "K05bsu049_u:1868": " gurukariṣyati mānayiṣyati pūjayiṣyati arcayiṣyati apacāyiṣyati puṣpairdhūpairgandhairmālyairvilepanaiścūrṇairvastraiśchatrairdhvajairghaṇṭābhiḥ",
    "K05bsu049_u:1869": " samantācca dīpamālābhiḥ,",
    "K05bsu049_u:1870": " bahuvidhābhiś ca pūjābhiḥ pūjayiṣyati //",
    "K05bsu049_u:1871": " bhagavānāha - sādhu sādhu kauśika /",
    "K05bsu049_u:1872": " tasya khalu punaḥ kauśika kulaputrasya kuladuhiturvā imāṃ prajñāpāramitāṃ svādhyāyato bahūni devaputraśatānyupasaṃkramiṣyanti /",
    "K05bsu049_u:1873": " bahūni devaputrasahasrāṇi (Vaidya 42)",
    "K05bsu049_u:1874": " bahūni devaputraśatasahasrāṇi dharmaśravaṇāyopasaṃkramiṣyanti /",
    "K05bsu049_u:1875": " te ca devaputrā dharmaṃ śṛṇvantastasya dharmabhāṇakasya pratibhānamupasaṃhartavyaṃ maṃsyante /",
    "K05bsu049_u:1876": " yadāpi sa dharmabhāṇako na jalpitukāmo bhaviṣyati,",
    "K05bsu049_u:1877": " tadāpi tasya te devaputrāstenaiva dharmagauraveṇa pratibhānamupasaṃhartavyaṃ maṃsyante,",
    "K05bsu049_u:1878": " yathā tasya kulaputrasya vā kuladuhiturvā bhāṣitumeva chando bhaviṣyati /",
    "K05bsu049_u:1879": " imam api sa kauśika kulaputro vā kuladuhitā vā dṛṣṭadhārmikaṃ guṇaṃ parigṛhṇāti,",
    "K05bsu049_u:1880": " ya imāṃ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati deśayiṣyatyupadekṣyatyuddekṣyati svādhyāsyati //",
    "K05bsu049_u:1881": " punaraparaṃ kauśika tasya kulaputrasya kuladuhiturvā imāṃ prajñāpāramitāṃ bhāṣamāṇasya",
    "K05bsu049_u:1882": " catasṝṇāṃ parṣadāmagrato nāvalīnacittatā bhaviṣyati - mā khalu māṃ kaścitparyanuyuñjīta",
    "K05bsu049_u:1883": " upālambhābhiprāya iti /",
    "K05bsu049_u:1884": " tatkasya hetoḥ?",
    "K05bsu049_u:1885": " tathā hi tasya prajñāpāramitā rakṣāvaraṇaguptiṃ karoti /",
    "K05bsu049_u:1886": " sa upālambhān api prajñāpāramitāvihārī na samanupaśyati,",
    "K05bsu049_u:1887": " upālambhakarān api prajñāpāramitāvihārī na samanupaśyati,",
    "K05bsu049_u:1888": " yo 'pyupālabhyeta tam api na samanupaśyati,",
    "K05bsu049_u:1889": " tām api prajñāpāramitāṃ na samanupaśyati /",
    "K05bsu049_u:1890": " evaṃ prajñāpāramitāparigṛhītasya kulaputrasya vā kuladuhiturvā anena paryāyeṇa na kaścitparyanuyogo bhaviṣyati /",
    "K05bsu049_u:1891": " sa ca notrasiṣyati,",
    "K05bsu049_u:1892": " na saṃtrasiṣyati,",
    "K05bsu049_u:1893": " na saṃtrāsamāpatsyate /",
    "K05bsu049_u:1894": " imān api sa kauśika kulaputro vā kuladuhitā vā dṛṣṭadhārmikān guṇān parigṛhṇāti,",
    "K05bsu049_u:1895": " ya imāṃ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati deśayiṣyatyupadekṣyatyuddekṣyati svādhyāsyati //",
    "K05bsu049_u:1896": " punaraparaṃ kauśika sa kulaputro vā kuladuhitā vā priyo bhaviṣyati mātāpitṝṇāṃ mitrāmātyajñātisālohitaśramaṇabrāhmaṇānāṃ hitānāṃ ca,",
    "K05bsu049_u:1897": " pratibalaś ca bhaviṣyati,",
    "K05bsu049_u:1898": " śaktaś ca bhaviṣyati utpannotpannānāṃ parapravādināṃ sahadharmeṇa nigrahāya,",
    "K05bsu049_u:1899": " paraiś ca pratyanuyujyamānaḥ pratyanuyogavyākaraṇasamartho bhaviṣyati /",
    "K05bsu049_u:1900": " imān api sa kauśika kulaputro vā kuladuhitā vā dṛṣṭadhārmikān guṇān parigṛhṇāti,",
    "K05bsu049_u:1901": " yaḥ kulaputro vā kuladuhitā vā imāṃ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati deśayiṣyatyupadekṣyatyuddekṣyati svādhyāsyati //",
    "K05bsu049_u:1902": " yatra khalu punaḥ kauśika kulaputro vā kuladuhitā vā imāṃ prajñāpāramitāṃ likhitvā pustakagatāṃ kṛtvā pūjāpūrvaṃgamaṃ sthāpayiṣyati pūjayiṣyati,",
    "K05bsu049_u:1903": " tatra kauśika ye keciccāturmahārājakāyikeṣu deveṣu devaputrā anuttarāyāṃ samyaksaṃbodhau saṃprasthitāḥ,",
    "K05bsu049_u:1904": " te 'pi tatra āgantavyaṃ maṃsyante /",
    "K05bsu049_u:1905": " te 'pi tatrāgatya enāṃ prajñāpāramitāṃ pustakagatāṃ prekṣiṣyante vandiṣyante namaskariṣyantyudgrahīṣyanti",
    "K05bsu049_u:1906": " dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti /",
    "K05bsu049_u:1907": " prekṣya vanditvā namaskṛtya dhārayitvā vācayitvā paryāvāpya pravartya deśayitvopadiśyoddiśya (Vaidya 43)",
    "K05bsu049_u:1908": " svādhyāyya punareva prakramitavyaṃ maṃsyante /",
    "K05bsu049_u:1909": " evaṃ ye kecitkauśika trāyastriṃśeṣu deveṣu devaputrā anuttarāyāṃ samyaksaṃbodhau saṃprasthitāḥ,",
    "K05bsu049_u:1910": " te 'pi tatrāgantavyaṃ maṃsyante /",
    "K05bsu049_u:1911": " te 'pi tatrāgatya enāṃ prajñāpāramitāṃ pustakagatāṃ prekṣiṣyante vandiṣyante namaskariṣyantyudgrahīṣyanti",
    "K05bsu049_u:1912": " dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti /",
    "K05bsu049_u:1913": " prekṣya vanditvā namaskṛtyodgṛhya dhārayitvā vācayitvā paryavāpya pravartya deśayitvopadiśya uddiśya svādhyāyya punareva prakramitavyaṃ maṃsyante",
    "K05bsu049_u:1914": " ye 'pi kecitkauśika yāmeṣu deveṣu devaputrā anuttarāyāṃ samyaksaṃbodhau saṃprasthitāḥ,",
    "K05bsu049_u:1915": " te 'pi tatrāgantavyaṃ maṃsyante /",
    "K05bsu049_u:1916": " te 'pi tatrāgatya enāṃ prajñāpāramitāṃ pustakagatāṃ prekṣiṣyante vandiṣyante namaskariṣyantyudgrahīṣyanti",
    "K05bsu049_u:1917": " dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti /",
    "K05bsu049_u:1918": " prekṣya vanditvā namaskṛtyodgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya punareva prakramitavyaṃ maṃsyante",
    "K05bsu049_u:1919": " ye 'pi kecitkauśika tuṣiteṣu deveṣu devaputrā anuttarāyāṃ samyaksaṃbodhau saṃprasthitāḥ,",
    "K05bsu049_u:1920": " te 'pi tatrāgantavyaṃ maṃsyante /",
    "K05bsu049_u:1921": " te 'pi tatrāgatya enāṃ prajñāpāramitāṃ pustakagatāṃ prekṣiṣyante vandiṣyante namaskariṣyantyudgrahīṣyanti",
    "K05bsu049_u:1922": " dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti /",
    "K05bsu049_u:1923": " prekṣya vanditvā namaskṛtyodgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya punareva prakramitavyaṃ maṃsyante",
    "K05bsu049_u:1924": " ye 'pi kecitkauśika nirmāṇaratiṣu deveṣu devaputrā anuttarāyāṃ samyaksaṃbodhau saṃprasthitāḥ,",
    "K05bsu049_u:1925": " te 'pi tatrāgantavyaṃ maṃsyante /",
    "K05bsu049_u:1926": " te 'pi tatrāgatya enāṃ prajñāpāramitāṃ pustakagatāṃ prekṣiṣyante vandiṣyante namaskariṣyantyudgrahīṣyanti",
    "K05bsu049_u:1927": " dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti /",
    "K05bsu049_u:1928": " prekṣya vanditvā namaskṛtyodgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya punareva prakramitavyaṃ maṃsyante",
    "K05bsu049_u:1929": " ye 'pi kecitkauśika paranirmitavaśavartiṣu deveṣu devaputrā anuttarāyāṃ samyaksaṃbodhau saṃprasthitāḥ,",
    "K05bsu049_u:1930": " te 'pi tatrāgantavyaṃ maṃsyante /",
    "K05bsu049_u:1931": " te 'pi tatrāgatya enāṃ prajñāpāramitāṃ pustakagatāṃ prekṣiṣyante vandiṣyante namaskariṣyanti",
    "K05bsu049_u:1932": " udgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyanti",
    "K05bsu049_u:1933": " upadekṣyanti uddekṣyanti svādhyāsyanti /",
    "K05bsu049_u:1934": " prekṣya vanditvā namaskṛtyodgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya punareva prakramitavyaṃ maṃsyante",
    "K05bsu049_u:1935": " evaṃ ye 'pi kecitkauśika rūpāvacareṣu deveṣu devaputrā yāvanto brahmaloke brahmakāyikā devaputrā anuttarāyāṃ samyaksaṃbodhau saṃprasthitāḥ,",
    "K05bsu049_u:1936": " te 'pi tatrāgantavyaṃ maṃsyante /",
    "K05bsu049_u:1937": " te 'pi tatrāgatya enāṃ prajñāpāramitāṃ pustakagatāṃ prekṣiṣyante vandiṣyante namaskariṣyanti",
    "K05bsu049_u:1938": " udgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyanti",
    "K05bsu049_u:1939": " upadekṣyanti uddekṣyanti svādhyāsyanti /",
    "K05bsu049_u:1940": " prekṣya vanditvā namaskṛtyodgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya punareva prakramitavyaṃ maṃsyante",
    "K05bsu049_u:1941": " mā te 'tra kauśika evaṃ bhūdyathā brahmakāyikā eveti /",
    "K05bsu049_u:1942": " yathā brahmakāyikāḥ,",
    "K05bsu049_u:1943": " evaṃ ye 'pi kecitkauśika brahmapurohiteṣu deveṣu (Vaidya 44)",
    "K05bsu049_u:1944": " devaputrā..........peyālam /",
    "K05bsu049_u:1945": " evaṃ ye 'pi kecitkauśika mahābrahmāsu parīttābheṣvapramāṇābheṣvābhāsvareṣu parīttasubheṣvapramāṇaśubheṣu",
    "K05bsu049_u:1946": " śubhakṛtsneṣvanabhrakeṣu puṇyaprasaveṣu bṛhatphaleṣvasaṃjñisattveṣvabṛheṣvatapeṣu",
    "K05bsu049_u:1947": " sudṛśeṣu sudarśaneṣu /",
    "K05bsu049_u:1948": " ye 'pi kecitkauśika akaniṣṭheṣu deveṣu devaputrā anuttarāyāṃ samyaksaṃbodhau saṃprasthitāḥ,",
    "K05bsu049_u:1949": " te 'pi tatrāgantavyaṃ maṃsyante /",
    "K05bsu049_u:1950": " te 'pi tatrāgatya enāṃ prajñāpāramitāṃ pustakagatāṃ prekṣiṣyante vandiṣyante namaskariṣyantyudgrahīṣyanti",
    "K05bsu049_u:1951": " dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti /",
    "K05bsu049_u:1952": " prekṣya vanditvā namaskṛtyodgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya punareva prakramitavyaṃ maṃsyante",
    "K05bsu049_u:1953": " evaṃ ca kauśika tena kulaputreṇa vā kuladuhitrā vā cittamutpādayitavyam - ye keciddaśasu",
    "K05bsu049_u:1954": " dikṣu aprameyeṣvasaṃkhyeyeṣu lokadhātuṣu devā nāgā yakṣā gandharvā asurā garuḍāḥ",
    "K05bsu049_u:1955": " kinnarā mahoragā manuṣyā amanuṣyāḥ,",
    "K05bsu049_u:1956": " te itaḥ pustakātprajñāpāramitāṃ paśyantu vandantāṃ namaskurvantu udgṛhṇantu dhārayantu paryavāpnuvantu pravartayantu deśayantu upadiśantu uddiśantu svādhyāyantu /",
    "K05bsu049_u:1957": " prekṣya vanditvā namaskṛtyodgṛhya dhārayitvā vācayitvā paryavāpya pravartya deśayitvā",
    "K05bsu049_u:1958": " upadiśyoddiśya svādhyāyya punareva svabhavanāni gacchantu - teṣāmidaṃ dharmadānameva dattaṃ bhavatviti /",
    "K05bsu049_u:1959": " mā te 'tra kauśika evaṃ bhūt - ye asminneva cāturmahādvīpake lokadhātau kāmāvacarā rūpāvacarāś ca devaputrā anuttarāṃ samyaksaṃbodhimabhisaṃprasthitāḥ,",
    "K05bsu049_u:1960": " te eva kevalaṃ tatrāgantavyaṃ maṃsyanta iti /",
    "K05bsu049_u:1961": " na te kauśika evaṃ draṣṭavyam /",
    "K05bsu049_u:1962": " api tu khalu punaḥ kauśika yāvantastrisāhasramahāsāhasre lokadhātau kāmāvacarā rūpāvacarāś ca devaputrā anuttarāṃ samyaksaṃbodhimabhisaṃprasthitāḥ,",
    "K05bsu049_u:1963": " te 'pi tatrāgantavyaṃ maṃsyante /",
    "K05bsu049_u:1964": " te 'pi tatrāgatya enāṃ prajñāpāramitāṃ pustakagatāṃ prekṣiṣyante vandiṣyante namaskariṣyantyudgrahīṣyanti",
    "K05bsu049_u:1965": " dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti /",
    "K05bsu049_u:1966": " prekṣya vanditvā namaskṛtyodgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya punareva prakramitavyaṃ maṃsyante",
    "K05bsu049_u:1967": " tasya khalu punaḥ kauśika kulaputrasya vā kuladuhiturvā gṛhaṃ vā layanaṃ vā prāsādo vā surakṣito bhaviṣyati /",
    "K05bsu049_u:1968": " na ca tasya kaścidviheṭhako bhaviṣyati sthāpayitvā pūrvakarmavipākena /",
    "K05bsu049_u:1969": " imam api sa kauśika kulaputro vā kuladuhitā vā dṛṣṭadhārmikaṃ guṇaṃ parigrahīṣyati",
    "K05bsu049_u:1970": " - yatra hi nāma evaṃ mahaujaskā devā nāgā yakṣā gandharvā asurā garuḍāḥ kinnarā mahoragā",
    "K05bsu049_u:1971": " manuṣyā amanuṣyā vā āgantavyaṃ maṃsyante //",
    "K05bsu049_u:1972": " evamukte śakro devānāmindro bhagavantametadavocat - kathaṃ punarbhagavan sa kulaputro",
    "K05bsu049_u:1973": " vā kuladuhitā vā evaṃ jānīyāt - iha devā vā nāgā vā yakṣā vā gandharvā vā asurā vā",
    "K05bsu049_u:1974": " garuḍā vā kinnarā vā mahoragā va manuṣyā vā amanuṣyā vā āgacchanti imāṃ prajñāpāramitāṃ",
    "K05bsu049_u:1975": " śrotuṃ draṣṭuṃ vandituṃ namaskartumudgrahītuṃ dhārayituṃ vācayituṃ paryavāptuṃ pravartayituṃ",
    "K05bsu049_u:1976": " deśayitumupadeṣṭumuddeṣṭuṃ svādhyātumiti?",
    "K05bsu049_u:1977": " evamukte bhagavān śakraṃ devānāmindrametadavocat - sacetkauśika kulaputro vā kuladuhitā vā tatra udāramavabhāsaṃ saṃjānīte,",
    "K05bsu049_u:1978": " niṣṭhā tena kulaputreṇa vā (Vaidya 45)",
    "K05bsu049_u:1979": " kuladuhitrā vā tatra gantavyā - iha devo vā nāgo vā yakṣo vā gandharvo vā asuro vā garuḍo vā kinnaro vā mahorago vā manuṣyo vā amanuṣyo vā āgata",
    "K05bsu049_u:1980": " upasaṃkrānta iti /",
    "K05bsu049_u:1981": " punaraparaṃ sacetkauśika kulaputro vā kuladuhitā vā tatra amānuṣaṃ gandhaṃ ghrāsyatyanāghrātapūrvam,",
    "K05bsu049_u:1982": " ghrātvā ca tadgandhaṃ niṣṭhā tena kulaputreṇa vā kuladuhitrā vā tatra gantavyā -",
    "K05bsu049_u:1983": " iha devo vā nāgo vā yakṣo vā gandharvo vā asuro vā garuḍo vā kinnaro vā mahorago",
    "K05bsu049_u:1984": " vā manuṣyo vā amanuṣyo vā āgata iti,",
    "K05bsu049_u:1985": " upasaṃkrānta iti //",
    "K05bsu049_u:1986": " punaraparaṃ sacetkauśika kulaputro vā kuladuhitā vā tatra amānuṣaṃ gandhaṃ ghrāsyati anāghrātapūrvam,",
    "K05bsu049_u:1987": " ghrātvā ca tadgandhaṃ niṣṭhā tena kulaputreṇa vā kuladuhitrā tatra gantavyāḥ,",
    "K05bsu049_u:1988": " - iha devo vā nāgo vā yakṣo vā gandharvo vā asuro vā garuḍo va kinnaro vā mahorago vā manuṣyo vā[amanuṣyo vā]āgata iti,",
    "K05bsu049_u:1989": " upasaṃkrānta iti /",
    "K05bsu049_u:1990": " punaraparaṃ sacetkauśika kulaputro va kuladuhitā vā caukṣasamudācāro bhaviṣyati,",
    "K05bsu049_u:1991": " śucisamudācāro bhaviṣyati,",
    "K05bsu049_u:1992": " tasya tayā caukṣasamudācāratayā śucisamudācāratayā te devā nāgā yakṣā gandharvā asurā garuḍāḥ kinnarā mahoragā manuṣyā amanuṣyā vā āgantavyaṃ maṃsyante /",
    "K05bsu049_u:1993": " ye ca tatra devanāgayakṣagandharvāsuragaruḍakinnaramahoragā manuṣyā amanuṣyā vā āgatā bhaviṣyanti,",
    "K05bsu049_u:1994": " te tasya tayā caukṣasamudācāratayā śucisamudācāratayā āttamanaskāḥ pramuditāḥ prītisaumanasyajātā bhaviṣyanti /",
    "K05bsu049_u:1995": " yāś ca tatra alpaujaskā alpaujaskā devatā adhyuṣitā bhaviṣyanti,",
    "K05bsu049_u:1996": " tāstato 'pakramitavyaṃ maṃsyante /",
    "K05bsu049_u:1997": " tatkasya hetoḥ?",
    "K05bsu049_u:1998": " teṣāmeva hi mahaujaskānāṃ mahaujaskānāṃ devānāṃ nāgāna yakṣāṇāṃ gandharvāṇāmasurāṇāṃ",
    "K05bsu049_u:1999": " garuḍānāṃ kinnarāṇāṃ mahoragāṇāṃ manuṣyāṇāṃ mamanuṣyāṇāṃ vā śriyaṃ ca tejaś ca gauravaṃ",
    "K05bsu049_u:2000": " ca asahamānā eva tā alpaujaskā alpaujaskā devatā tato 'pakramitavyaṃ maṃsyante /",
    "K05bsu049_u:2001": " yathā yathā khalu punaḥ kauśika te mahaujaskā mahaujaskā devā nāgā yakṣā gandharvā asurā garuḍāḥ kinnarā mahoragā manuṣyā amanuṣyā vā abhīkṣṇamupasaṃkramitavyaṃ",
    "K05bsu049_u:2002": " tathā tathā sa kulaputro vā kuladuhitā vā prasādabahulo bhaviṣyati /",
    "K05bsu049_u:2003": " imam api sa kauśika kulaputro vā kuladuhitā vā dṛṣṭadhārmikaṃ guṇaṃ parigrahīṣyati /",
    "K05bsu049_u:2004": " tena khalu punaḥ kauśika kulaputreṇa vā kuladuhitrā vā tasya dharmanetrīsthānasya parisāmantake 'śuciracaukṣasamudācāro na pracārayitavyaḥ tasyāṃ gurugauravatāparipūrimupādāya //",
    "K05bsu049_u:2005": " punaraparaṃ kauśika tasya kulaputrasya vā kuladuhiturvā na kāyaklamatho na cittaklamatha utpatsyate /",
    "K05bsu049_u:2006": " sa sukhameva śayyāṃ kalpayiṣyati,",
    "K05bsu049_u:2007": " sukhaṃ ca prakramiṣyati,",
    "K05bsu049_u:2008": " suptaś ca san na pāpakān svapnān drakṣati,",
    "K05bsu049_u:2009": " paśyaṃś ca punastathāgatānevārhataḥ samyaksaṃbuddhān drakṣyati,",
    "K05bsu049_u:2010": " stūpāneva drakṣyati,",
    "K05bsu049_u:2011": " bodhisattvāneva drakṣyati,",
    "K05bsu049_u:2012": " tathāgataśrāvakāneva drakṣyati /",
    "K05bsu049_u:2013": " śabdāṃś ca śṛṇvan pāramitāśabdāneva śroṣyati,",
    "K05bsu049_u:2014": " bodhipakṣāneva dharmān drakṣyati,",
    "K05bsu049_u:2015": " bodhivṛkṣāneva drakṣyati,",
    "K05bsu049_u:2016": " teṣu ca tathāgatānevārhataḥ (Vaidya 46)",
    "K05bsu049_u:2017": " samyaksaṃbuddhānabhisaṃbudhyamānān drakṣyati /",
    "K05bsu049_u:2018": " tathā abhisaṃbuddhānāṃ ca dharmacakrapravartanaṃ drakṣyati,",
    "K05bsu049_u:2019": " bahūṃś ca bodhisattvāneva drakṣyati imāmeva prajñāpāramitāṃ saṃgāyamānān prajñāpāramitāsaṃgītiratān - evaṃ sarvajñatā parigrahītavyā,",
    "K05bsu049_u:2020": " evaṃ buddhakṣetraṃ viśodhayitavyam,",
    "K05bsu049_u:2021": " ityupāyakauśalaṃ ca upadiśataḥ /",
    "K05bsu049_u:2022": " udāraṃ ca buddhānāṃ bhagavatāmabhisaṃbodhiśabdaṃ śroṣyati - amuṣyāṃ diśi amuṣmin",
    "K05bsu049_u:2023": " digbhāge amuṣmin lokadhātau amuko 'sau nāmnā tathāgato 'rhan samyaksaṃbuddho bahubhirbodhisattvaśrāvakāṇāṃ",
    "K05bsu049_u:2024": " śatairbahubhirbodhisattvaśrāvakasahasrair bahubhirbodhisattvaśrāvakaśatasahasrair",
    "K05bsu049_u:2025": " bahubhirbodhisattvaśrāvakakoṭībhir bahubhirbodhisattvaśrāvakakoṭīśatair bahubhirbodhisattvaśrāvakakoṭīsahasraiḥ",
    "K05bsu049_u:2026": " bahubhirbodhisattvaśrāvakakoṭīśatasahasrairbahubhirbodhisattvaśrāvakakoṭīniyutaśatasahasraiḥ",
    "K05bsu049_u:2027": " parivṛtaḥ puraskṛto dharmaṃ deśayatīti /",
    "K05bsu049_u:2028": " yaś ca khalu punaḥ kauśika kulaputro vā kuladuhitā vā imānevaṃrūpān svapnān drakṣyati,",
    "K05bsu049_u:2029": " sa sukhameva svapsyati,",
    "K05bsu049_u:2030": " sukhaṃ ca pratibhotsyate,",
    "K05bsu049_u:2031": " ojaḥprakṣiptaṃ ca kāyaṃ sukhaṃ ca pratisaṃvedayiṣyati,",
    "K05bsu049_u:2032": " laghu ladhveva ca pratisaṃvedayiṣyati /",
    "K05bsu049_u:2033": " na cāsya adhimātrayā āhāragṛddhyā cittasaṃtatirutpatsyate /",
    "K05bsu049_u:2034": " mṛdukā ca asya āhārasaṃjñā bhavati /",
    "K05bsu049_u:2035": " tadyathāpi nāma kauśika bhikṣoryogācārasya samādhervyutthitasya manasikārapariṣyanditena cittena na balavatyāhāre gṛddhirbhavati,",
    "K05bsu049_u:2036": " mṛdukā cāsya āhārasaṃjñā bhavati,",
    "K05bsu049_u:2037": " evameva kauśika tasya kulaputrasya vā kuladuhiturvā na balavatyāhāre gṛddhirbhaviṣyati /",
    "K05bsu049_u:2038": " mṛdukā cāsya āhārasaṃjñā bhaviṣyati /",
    "K05bsu049_u:2039": " tatkasya hetoḥ?",
    "K05bsu049_u:2040": " evaṃ hyetatkauśika bhavati - yathāpi nāma prajñāpāramitābhāvanāyogānuyuktatvāttasya kulaputrasya vā kuladuhiturvā tathā hyasya amanuṣyāḥ kāye oja upasaṃhartavyaṃ maṃsyante /",
    "K05bsu049_u:2041": " imān api sa kauśika kulaputro vā kuladuhitā vā dṛṣṭadhārmikān guṇān parigṛhṇāti //",
    "K05bsu049_u:2042": " punaraparaṃ kauśika yaḥ kulaputro vā kuladuhitā vā imāṃ prajñāpāramitāṃ likhitvā",
    "K05bsu049_u:2043": " pustakagatāṃ kṛtvā pūjāpūrvaṃgamaṃ sthāpayet pūjayennodgṛhṇīyānna dhārayenna vācayenna",
    "K05bsu049_u:2044": " paryavāpnuyāt na pravartayenna deśayennopadiśennoddiśenna svādhyāyet,",
    "K05bsu049_u:2045": " ayameva tataḥ sa kauśika kulaputro vā kuladuhitā vā bahutaraṃ puṇyaṃ prasavati /",
    "K05bsu049_u:2046": " yaḥ kulaputro vā kuladuhitā vā imāṃ prajñāpāramitāmabhiśraddadhadavakalpayannadhimucya",
    "K05bsu049_u:2047": " prasannacitto bodhāya cittamutpādya adhyāśayataḥ śṛṇuyādudgṛhṇīyāddhārayedvācayetparyavāpnuyātpravartayeddeśayedupadiśeduddiśetsvādhyāyet,",
    "K05bsu049_u:2048": " parebhyaś ca vistareṇa saṃprakāśayet,",
    "K05bsu049_u:2049": " arthamasyā vivṛṇuyāt,",
    "K05bsu049_u:2050": " manasānvavekṣeta,",
    "K05bsu049_u:2051": " yathādhikayā ca prajñayā atra parimīmāṃsāmāpadyeta,",
    "K05bsu049_u:2052": " antaśaḥ pustakagatām api kṛtvā dhārayetsthāpayetsaddharmacirasthitihetoḥ - mā buddhanetrīsamucchedo bhūt,",
    "K05bsu049_u:2053": " mā saddharmāntardhānam /",
    "K05bsu049_u:2054": " bodhisattvānāṃ mahāsattvānāṃ cānugrahopasaṃhāraḥ kṛto bhaviṣyati netryavaikalyeneti /",
    "K05bsu049_u:2055": " tāṃ caināṃ prajñāpāramitāṃ satkuryādgurukuryānmānayetpūjayedarcayedapacāyetpuṣpairdhūpairgandhairmālyairvile - panaiścūrṇairvastraiśchatrairdhvajairghaṇṭābhiḥ",
    "K05bsu049_u:2056": " samantācca dīpamālābhiḥ bahuvidhābhiś ca pūjābhiḥ pūjayet,",
    "K05bsu049_u:2057": " ayameva tataḥ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavati /",
    "K05bsu049_u:2058": " tasmāttarhi kauśika imān dṛṣṭadhārmikān viśiṣṭān guṇān parigṛhītukāmena kulaputreṇa vā kuladuhitrā vā iyameva prajñāpāramitā abhiśraddhātavyā (Vaidya 47)",
    "K05bsu049_u:2059": " avakalpayitavyā adhibhoktavyā /",
    "K05bsu049_u:2060": " prasannacittena bodhāya cittamutpādya satkṛtya adhyāśayena śrotavyā udgrahītavyā",
    "K05bsu049_u:2061": " dhārayitavyā vācayitavyā paryavāptavyā pravartayitavyā deśayitavyā upadeṣṭavyā uddeṣṭavyā svādhyātavyā,",
    "K05bsu049_u:2062": " parebhyaś ca vistareṇa saṃprakāśayitavyā,",
    "K05bsu049_u:2063": " arthato vivaritavyā,",
    "K05bsu049_u:2064": " manasānvavekṣitavyā,",
    "K05bsu049_u:2065": " yathādhikayā ca prajñayā atra parimīmāṃsāmāpadyeta /",
    "K05bsu049_u:2066": " antaśaḥ pustakagatām api kṛtvā sthāpayitavyā pūjayitavyā saddharmacirasthitihetoḥ - mā buddhanetrīsamucchedo bhūt,",
    "K05bsu049_u:2067": " mā saddharmāntardhānam /",
    "K05bsu049_u:2068": " bodhisattvānāṃ mahāsattvānāṃ cānugrahopasaṃhāraḥ kṛto bhaviṣyati netryavaikalyeneti /",
    "K05bsu049_u:2069": " arthikānāṃ ca kulaputrāṇāṃ kuladuhitṝṇāṃ ca saṃvibhāgaṃ kariṣyāmi,",
    "K05bsu049_u:2070": " mama ca pareṣāṃ ca kalyāṇasattvānāṃ buddhanetrīmahācakṣuravaikalyatā bhaviṣyatīti /",
    "K05bsu049_u:2071": " sadā ca satkartavyā gurukartavyā mānayitavyā pūjayitavyā arcayitavyā apacāyitavyā puṣpairdhūpairgandhairmālyairvilepanaiścūrṇairvastraiśchatrairdhvajairghaṇṭābhiḥ",
    "K05bsu049_u:2072": " samantācca dīpamālābhiḥ,",
    "K05bsu049_u:2073": " bahuvidhābhiś ca pūjābhiḥ pūjayitavyeti //",
    "K05bsu049_u:2074": " āryāṣṭasāhasrikāyāṃ prajñāpāramitāyāmaprameyaguṇadhāraṇapāramitāstūpasatkāraparivarto nāma tṛtīyaḥ //",
    "K05bsu049_u:2075": " (Vaidya 48)",
    "K05bsu049_u:2076": " ASP_4: guṇaparikīrtanaparivartaścaturthaḥ /",
    "K05bsu049_u:2077": " punaraparaṃ bhagavān śakraṃ devānāmindramāmantrayate sma - sacetkauśika ayaṃ te jambūdvīpaḥ paripūrṇaścūlikābaddhastathāgataśarīrāṇāṃ dīyeta,",
    "K05bsu049_u:2078": " iyaṃ ca prajñāpāramitā likhitvopanāmyeta,",
    "K05bsu049_u:2079": " tata ekatareṇa bhāgena pravāryamāṇo 'nayordvayorbhāgayoḥ sthāpitayoḥ katamaṃ tvaṃ kauśika bhāgaṃ gṛhṇīyāḥ?",
    "K05bsu049_u:2080": " śakra āha - sacenme bhagavan ayaṃ jambūdvīpaḥ paripūrṇaścūlikābaddhastathāgataśarīrāṇāṃ dīyeta,",
    "K05bsu049_u:2081": " iyaṃ ca prajñāpāramitā likhitvopanāmyeta,",
    "K05bsu049_u:2082": " tata ekatareṇa bhāgena pravāryamāṇo 'nayordvayorbhāgayoḥ sthāpitayorimāmevāhaṃ bhagavan prajñāpāramitāṃ parigṛhṇīyām /",
    "K05bsu049_u:2083": " tatkasya hetoḥ?",
    "K05bsu049_u:2084": " yathāpi nāma tathāgatanetrīcitrīkāreṇa /",
    "K05bsu049_u:2085": " etaddhi tathāgatānāṃ bhūtārthikaṃ śarīram /",
    "K05bsu049_u:2086": " tatkasya hetoḥ?",
    "K05bsu049_u:2087": " uktaṃ hyetadbhagavatā - dharmakāyā buddhā bhagavantaḥ /",
    "K05bsu049_u:2088": " mā khalu punarimaṃ bhikṣavaḥ satkāyaṃ kāyaṃ manyadhvam /",
    "K05bsu049_u:2089": " dharmakāyapariniṣpattito māṃ bhikṣavo drakṣyatha /",
    "K05bsu049_u:2090": " eṣa ca tathāgatakāyo bhūtakoṭiprabhāvito draṣṭavyo yaduta prajñāpāramitā /",
    "K05bsu049_u:2091": " na khalu punarme bhagavaṃsteṣu tathāgataśarīreṣvagauravam /",
    "K05bsu049_u:2092": " gauravameva me bhagavaṃsteṣu tathāgataśarīreṣu /",
    "K05bsu049_u:2093": " api tu khalu punarbhagavan itaḥ prajñāpāramitāto nirjātāni tathāgataśarīrāṇi pūjāṃ labhante /",
    "K05bsu049_u:2094": " tasmāttarhi bhagavan anayaiva prajñāpāramitayā pūjitayā teṣām api tathāgataśarīrāṇāṃ paripūrṇā pūjā kṛtā bhavati /",
    "K05bsu049_u:2095": " tatkasya hetoḥ?",
    "K05bsu049_u:2096": " prajñāpāramitānirjātattvāttathāgataśarīrāṇām /",
    "K05bsu049_u:2097": " tadyathāpi nāma bhagavan sudharmāyāṃ devasabhāyāmahaṃ yasmin samaye divye svake āsane niṣaṇṇo bhavāmi,",
    "K05bsu049_u:2098": " tadā mama devaputrā upasthānāyāgacchanti /",
    "K05bsu049_u:2099": " yasmin samaye na niṣaṇṇo bhavāmi,",
    "K05bsu049_u:2100": " atha tasmin samaye yanmamāsanaṃ tatra devaputrā mama gauraveṇa tadāsanaṃ namaskṛtya pradakṣiṇīkṛtya punareva prakrāmanti /",
    "K05bsu049_u:2101": " tatkasya hetoḥ?",
    "K05bsu049_u:2102": " iha hi kila āsane niṣadya śakro devānāmindro devānāṃ trāyastriṃśānāṃ dharmaṃ deśayatīti /",
    "K05bsu049_u:2103": " evameva bhagavan maheśākhyahetupratyayabhūtā prajñāpāramitā /",
    "K05bsu049_u:2104": " tathāgatasyārhataḥ samyaksaṃbuddhasya sarvajñatāyā āhārikā /",
    "K05bsu049_u:2105": " sarvajñatāyāś ca tathāgataśarīrāṇyāśrayabhūtāni /",
    "K05bsu049_u:2106": " na tu tāni pratyayabhūtāni,",
    "K05bsu049_u:2107": " na kāraṇabhūtāni jñānasyotpādāya /",
    "K05bsu049_u:2108": " evameva bhagavan sarvajñajñānahetukā tathāgataśarīreṣu pūjā kṛtā bhavati /",
    "K05bsu049_u:2109": " tasmāttarhi bhagavan anayordvayorbhāgayoḥ sthāpitayorimāmevāhaṃ bhagavan prajñāpāramitāṃ parigṛhṇīyām /",
    "K05bsu049_u:2110": " na khalu punarme bhagavaṃsteṣu tathāgataśarīreṣvagauravam /",
    "K05bsu049_u:2111": " gauravameva me bhagavaṃsteṣu tathāgataśarīreṣu /",
    "K05bsu049_u:2112": " api tu khalu punarbhagavaṃstāni tathāgataśarīrāṇi prajñāpāramitāparibhāvitatvātpūjāṃ labhante /",
    "K05bsu049_u:2113": " tiṣṭhatu khalu punarbhagavan ayaṃ jambūdvīpastathāgataśarīrāṇāṃ paripūrṇaścūlikābaddhaḥ /",
    "K05bsu049_u:2114": " tiṣṭhatu cāturmahādvīpako lokadhātustathāgataśarīrāṇāṃ paripūrṇaścūlikābaddhaḥ /",
    "K05bsu049_u:2115": " tiṣṭhatu sāhasro lokadhātustathāgataśarīrāṇāṃ paripūrṇaścūlikābaddhaḥ /",
    "K05bsu049_u:2116": " tiṣṭhatu bhagavan dvisāhasro madhyamo lokadhātustathāgataśarīrāṇāṃ paripūrṇaścūlikābaddhaḥ /",
    "K05bsu049_u:2117": " ayameva bhagavaṃstrisāhasramahāsāhasro lokadhātustathāgataśarīrāṇāṃ paripūrṇaścūlikābaddhaḥ,",
    "K05bsu049_u:2118": " eko bhāgaḥ kṛtvā sthāpyeta,",
    "K05bsu049_u:2119": " iyaṃ ca prajñāpāramitā likhitvā dvitīyo bhāgaḥ sthāpyeta /",
    "K05bsu049_u:2120": " anayordvayorbhāgayoḥ sthāpitayorekatareṇa bhāgena pravāryamāṇo 'nayordvayorbhāgayoḥ sthāpitayoryaste bhāgo 'bhipretastamekaṃ bhāgaṃ gṛhāṇeti,",
    "K05bsu049_u:2121": " tatra imāmevāhaṃ bhagavan prajñāpāramitāṃ parigṛhṇīyām /",
    "K05bsu049_u:2122": " na khalu (Vaidya 49)",
    "K05bsu049_u:2123": " punarbhagavaṃsteṣu tathāgataśarīreṣvagauravam /",
    "K05bsu049_u:2124": " gauravameva me bhagavaṃsteṣu tathāgataśarīreṣu /",
    "K05bsu049_u:2125": " api tu khalu punarbhagavaṃstāni tathāgataśarīrāṇi prajñāpāramitāparibhāvitāni pūjāṃ labhante /",
    "K05bsu049_u:2126": " tathāgataśarīrāṇi hi sarvajñajñānāśrayabhūtāni /",
    "K05bsu049_u:2127": " tad api sarvajñajñānaṃ prajñāpāramitānirjātam /",
    "K05bsu049_u:2128": " tasmāttarhi bhagavan anayordvayorbhāgayoḥ sthāpitayorimāmevāhaṃ bhagavan prajñāpāramitāṃ parigṛhṇīyām /",
    "K05bsu049_u:2129": " na khalu punar me bhagavaṃsteṣu tathāgataśarīreṣvagauravam /",
    "K05bsu049_u:2130": " gauravameva me bhagavaṃsteṣu tathāgataśarīreṣu /",
    "K05bsu049_u:2131": " api tu khalu punarbhagavan itaḥ prajñāpāramitāto nirjātāni tāni tathāgataśarīrāṇi pūjāṃ labhante yaduta prajñāpāramitāparibhāvitatvāt /",
    "K05bsu049_u:2132": " tadyathāpi nāma bhagavan anarghaṃ maṇiratnamebhirevaṃrūpairguṇaiḥ samanvāgataṃ syāt /",
    "K05bsu049_u:2133": " tadyathā - tadyatra yatra sthāpyeta,",
    "K05bsu049_u:2134": " tatra tatra manuṣyā vā amanuṣyā vā avatāraṃ na labheran /",
    "K05bsu049_u:2135": " yatra yatra vā amanuṣyagṛhītaḥ kaścidbhavet puruṣo vā strī vā,",
    "K05bsu049_u:2136": " tatra tatra tasmin maṇiratne praveśitamātre so 'manuṣyastato 'pakrāmet /",
    "K05bsu049_u:2137": " vātenāpi bādhyamānasya dhamyamāne śarīre tanmaṇiratnaṃ sthāpyeta /",
    "K05bsu049_u:2138": " tasya taṃ vātaṃ nigṛhṇīyāt,",
    "K05bsu049_u:2139": " na vivardhayet,",
    "K05bsu049_u:2140": " upaśamayet /",
    "K05bsu049_u:2141": " pittenāpi dahyamāne śarīre sthāpyeta /",
    "K05bsu049_u:2142": " tasya tad api pittaṃ nigṛhṇīyāt,",
    "K05bsu049_u:2143": " na vivardhayet,",
    "K05bsu049_u:2144": " upaśamayet /",
    "K05bsu049_u:2145": " śleṣmaṇāpi parigṛddhe sarvato bādhyamāne śarīre sthāpyeta,",
    "K05bsu049_u:2146": " tasya tam api śleṣmāṇaṃ nigṛhṇīyāt,",
    "K05bsu049_u:2147": " na vivardhayet,",
    "K05bsu049_u:2148": " upaśamayet /",
    "K05bsu049_u:2149": " sāṃnipātikenāpi vyādhinā duḥkhitasya śarīre sthāpyeta,",
    "K05bsu049_u:2150": " tasya tam api sāṃnipātikaṃ vyādhiṃ nigṛhṇīyāt,",
    "K05bsu049_u:2151": " na vivardhayet,",
    "K05bsu049_u:2152": " upaśamayet /",
    "K05bsu049_u:2153": " andhakāratamisrāyāṃ ca rātrāvapyavabhāsaṃ kuryāt /",
    "K05bsu049_u:2154": " uṣṇe cāpi vartamāne yasmin pṛthivīpradeśe sthāpyeta,",
    "K05bsu049_u:2155": " sa pṛthivīpradeśaḥ śītalo bhavet /",
    "K05bsu049_u:2156": " śīte cāpi vartamāne yasmin pṛthivīpradeśe sthāpyeta,",
    "K05bsu049_u:2157": " sa pṛthivīpradeśa uṣṇo bhavet /",
    "K05bsu049_u:2158": " yasmiṃś ca pṛthivīpradeśe āśīviṣā anuvicareyuḥ,",
    "K05bsu049_u:2159": " tathā anye 'pi kṣudrajantavaḥ,",
    "K05bsu049_u:2160": " tatrāpi pṛthivīpradeśe dhāryeta,",
    "K05bsu049_u:2161": " sthāpitaṃ vā bhavet,",
    "K05bsu049_u:2162": " te 'pyāśīviṣāste ca kṣudrajantavastato 'pakrāmeyuḥ /",
    "K05bsu049_u:2163": " sacedbhagavan strī vā puruṣo vā āśīviṣeṇa daṣṭo bhavet,",
    "K05bsu049_u:2164": " tasya tanmaṇiratnaṃ daśyeta,",
    "K05bsu049_u:2165": " tasya sahadaṃśanenaiva maṇiratnasya tadviṣaṃ pratihanyeta vigacchet /",
    "K05bsu049_u:2166": " ebhiścānyaiś ca bhagavan evaṃrūpairguṇaiḥ samanvāgataṃ tanmaṇiratnaṃ bhavet /",
    "K05bsu049_u:2167": " yeṣām api keṣāṃcidbhagavan akṣiṣvarbudaṃ vā timiraṃ vā akṣirogo vā paṭalaṃ vā bhavet,",
    "K05bsu049_u:2168": " teṣāṃ ca tanmaṇiratnamakṣiṣu sthāpyeta,",
    "K05bsu049_u:2169": " teṣāṃ sthāpitamātreṇaiva te 'kṣidoṣā nirghātaṃ praśamaṃ gaccheyuḥ /",
    "K05bsu049_u:2170": " etaiś ca anyaiś ca bhagavan evaṃrūpairguṇaiḥ samanvāgataṃ tanmaṇiratnaṃ bhavet /",
    "K05bsu049_u:2171": " yatra codake sthāpyeta,",
    "K05bsu049_u:2172": " tadapyudakamekavarṇaṃ kuryātsvakena varṇena /",
    "K05bsu049_u:2173": " sacetpāṇḍareṇa vastreṇa pariveṣṭya udake prakṣipyeta,",
    "K05bsu049_u:2174": " tadudakaṃ pāṇḍarīkuryāt /",
    "K05bsu049_u:2175": " evaṃ sacennīlena pītena lohitena māñjiṣṭhena eteṣāmanyeṣāṃ vā nānāprakārāṇāṃ vastrāṇāmanyatamena vastreṇa tanmaṇiratnaṃ veṣṭayitvā vā baddhvā vā udake prakṣipyeta,",
    "K05bsu049_u:2176": " tena tena vastrarāgeṇa tattatsvabhāvavarṇaṃ tadudakaṃ kuryāt /",
    "K05bsu049_u:2177": " yo 'pi tasyodakasya kaluṣabhāvastam api prasādayet /",
    "K05bsu049_u:2178": " ebhir api bhagavan evaṃrūpairguṇaiḥ samanvāgataṃ tanmaṇiratnaṃ bhavet //",
    "K05bsu049_u:2179": " atha khalvāyuṣmānānandaḥ śakraṃ devānāmindrametadavocat - kiṃ punaḥ kauśika devaloka (Vaidya 50)",
    "K05bsu049_u:2180": " eva tāni maṇiratnāni santi,",
    "K05bsu049_u:2181": " uta jāmbūdvīpakānām api manuṣyāṇāṃ tāni maṇiratnāni santi?",
    "K05bsu049_u:2182": " śakra āha - deveṣvāryānanda tāni maṇiratnāni santi /",
    "K05bsu049_u:2183": " api tu khalu punarjāmbudvīpakānām api manuṣyāṇāṃ maṇiratnāni santi /",
    "K05bsu049_u:2184": " tāni tu gurukāṇi alpāni parīttāni guṇavikalāni,",
    "K05bsu049_u:2185": " na taistathārūpairguṇaiḥ samanvāgatāni /",
    "K05bsu049_u:2186": " tatteṣāṃ divyānāṃ maṇiratnānāṃ śatatamīm api kalāṃ nopayānti,",
    "K05bsu049_u:2187": " sahasratamīmapi,",
    "K05bsu049_u:2188": " śatasahasratamīmapi,",
    "K05bsu049_u:2189": " koṭītamīmapi,",
    "K05bsu049_u:2190": " koṭīśatatamīmapi,",
    "K05bsu049_u:2191": " koṭīsahasratamīmapi,",
    "K05bsu049_u:2192": " koṭīśatasahasratamīmapi,",
    "K05bsu049_u:2193": " koṭīniyutaśatasahasratamīm api kalāṃ nopayānti,",
    "K05bsu049_u:2194": " saṃkhyām api kalām api gaṇanām api upamām api aupamyam api upanisām api upaniṣadam api na kṣamante nopayānti /",
    "K05bsu049_u:2195": " yāni khalu punardeveṣu,",
    "K05bsu049_u:2196": " tāni laghūni sarvākāraguṇaparipūrṇāni /",
    "K05bsu049_u:2197": " yatra ca karaṇḍake tanmaṇiratnaṃ prakṣiptaṃ bhavati utkṣiptaṃ vā,",
    "K05bsu049_u:2198": " tata uddhṛte 'pi tasmin maṇiratne karaṇḍakāt spṛhaṇīya eva sa karaṇḍako bhavati /",
    "K05bsu049_u:2199": " tairmaṇiratnaguṇaiḥ parā tatra karaṇḍake spṛhotpadyate /",
    "K05bsu049_u:2200": " evameva bhagavan prajñāpāramitāyā ete guṇāḥ sarvajñajñānasya ca /",
    "K05bsu049_u:2201": " yena parinirvṛtasyāpi tathāgatasyārhataḥ samyaksaṃbuddhasya tāni tathāgataśarīrāṇi pūjāṃ labhante - sarvajñajñānasyemāni tathāgataśarīrāṇi bhājanabhūtānyabhūvanniti",
    "K05bsu049_u:2202": " yathā ca bhagavan sarvalokadhātuṣu buddhānāṃ bhagavatāṃ dharmadeśanā prajñāpāramitānirjātatvātpūjyā,",
    "K05bsu049_u:2203": " evaṃ dharmabhāṇakasya dharmadeśanā prajñāpāramitānirjātatvātpūjyā /",
    "K05bsu049_u:2204": " yathā ca bhagavan rājapuruṣo rājānubhāvānmahato janakāyasya akutobhayaḥ pūjyaḥ,",
    "K05bsu049_u:2205": " evaṃ sa dharmabhāṇako dharmakāyānubhāvānmahato janakāyasya akutobhayaḥ pūjyaḥ /",
    "K05bsu049_u:2206": " yathā ca dharmadeśanā dharmabhāṇakāś ca pūjāṃ labhante,",
    "K05bsu049_u:2207": " evaṃ tāni tathāgataśarīrāṇi pūjāṃ labhante /",
    "K05bsu049_u:2208": " tasmāttarhi bhagavan tiṣṭhatu trisāhasramahāsāhasro lokadhātustathāgataśarīrāṇāṃ paripūrṇaścūlikābaddhaḥ,",
    "K05bsu049_u:2209": " ye 'pi bhagavan gaṅgānadīvālukopamā lokadhātavaḥ,",
    "K05bsu049_u:2210": " te 'pi sarve tathāgataśarīrāṇāṃ paripūrṇāścūlikābaddhā eko bhāgaḥ sthāpyeta,",
    "K05bsu049_u:2211": " iyaṃ ca prajñāpāramitā likhitvā dvitīyo bhāgaḥ sthāpyeta /",
    "K05bsu049_u:2212": " tatra cenmāṃ bhagavan kaścideva pravārayedanyatareṇa bhāgena,",
    "K05bsu049_u:2213": " pravāryamāṇo 'nayorbhāgayoḥ sthāpitayoḥ - yaste bhāgo 'bhipretaḥ tamekaṃ bhāgaṃ parigṛhṇīṣveti,",
    "K05bsu049_u:2214": " tatra imāmevāhaṃ bhagavaṃstayordvayorbhāgayoḥ sthāpitayorbhāgaṃ gṛhṇīyāṃ yaduta prajñāpāramitām /",
    "K05bsu049_u:2215": " na khalu punarbhagavan mama teṣu tathāgataśarīreṣvagauravam /",
    "K05bsu049_u:2216": " gauravameva bhagavaṃsteṣu tathāgataśarīreṣu /",
    "K05bsu049_u:2217": " api tu khalu punarbhagavan prajñāpāramitāparibhāvitā sarvajñatā,",
    "K05bsu049_u:2218": " sarvajñatānirjātā ca tathāgataśarīrāṇāṃ pūjā bhavati /",
    "K05bsu049_u:2219": " tasmāttarhi bhagavan prajñāpāramitāyāṃ pūjitāyāmatītānāgatapratyutpannānāṃ buddhānāṃ bhagavatāṃ pūjā kṛtā bhavati //",
    "K05bsu049_u:2220": " punaraparaṃ bhagavan ye 'prameyeṣvasaṃkhyeṣu lokadhātuṣu buddhā bhagavanta etarhi tiṣṭhanti dhriyante yāpayanti,",
    "K05bsu049_u:2221": " tān dharmatayā draṣṭukāmena kulaputreṇa vā kuladuhitrā vā prajñāpāramitāyāṃ caritavyam,",
    "K05bsu049_u:2222": " prajñāpāramitāyāṃ yogamāpattavyam /",
    "K05bsu049_u:2223": " prajñāpāramitā bhāvayitavyā //",
    "K05bsu049_u:2224": " evamukte bhagavān śakraṃ devānāmindrametadavocat - evametatkauśika, evam etat /",
    "K05bsu049_u:2225": " ye 'pi te kauśika abhūvannatīte 'dhvani tathāgatā arhantaḥ samyaksaṃbuddhā anuttarāṃ samyaksaṃbodhimabhisaṃbuddhāḥ,",
    "K05bsu049_u:2226": " te 'pi kauśika imāmeva prajñāpāramitāmāgamya anuttarāṃ samyaksaṃbodhimabhisaṃbuddhāḥ /",
    "K05bsu049_u:2227": " (Vaidya 51) ye 'pi te kauśika bhaviṣyantyanāgate 'dhvani tathāgatā arhantaḥ samyaksaṃbuddhāḥ,",
    "K05bsu049_u:2228": " te 'pi kauśika imāmeva prajñāpāramitāmāgamya anuttarāṃ samyaksaṃbodhimabhisaṃbhotsyante /",
    "K05bsu049_u:2229": " ye 'pi te kauśika etarhi aprameyeṣvasaṃkhyeyeṣu lokadhātuṣu buddhā bhagavantastiṣṭhanti dhriyante yāpayanti,",
    "K05bsu049_u:2230": " te 'pi kauśika buddhā bhagavantaḥ imāmeva prajñāpāramitāmāgamya anuttarāṃ samyaksaṃbodhimabhisaṃbuddhāḥ /",
    "K05bsu049_u:2231": " aham api kauśika etarhi tathāgato 'rhan samyaksaṃbuddhaḥ imāmeva prajñāpāramitāmāgamya anuttarāṃ samyaksaṃbodhimabhisaṃbuddhaḥ //",
    "K05bsu049_u:2232": " evamukte śakro devānāmindro bhagavantametadavocat - mahāpāramiteyaṃ bhagavan yaduta prajñāpāramitā /",
    "K05bsu049_u:2233": " sarvasattvānāṃ hi bhagavaṃstathāgato 'rhan samyaksaṃbuddhaścittacaritāni samyak prajānāti saṃpaśyati /",
    "K05bsu049_u:2234": " bhagavānāha - evametatkauśika, evam etat /",
    "K05bsu049_u:2235": " tathā hi kauśika bodhisattvo mahāsattvo dīrgharātraṃ prajñāpāramitāyāṃ carati,",
    "K05bsu049_u:2236": " tena sarvasattvānāṃ cittacaritāni prajñāpāramitāyāṃ samyak prajānāti saṃpaśyati //",
    "K05bsu049_u:2237": " atha khalu śakro devānāmindro bhagavantametadavocat - kiṃ bhagavan prajñāpāramitāyāmeva bodhisattvo mahāsattvaścarati nānyāsu pāramitāsu?",
    "K05bsu049_u:2238": " bhagavānāha - sarvāsu kauśika ṣaṭsu pāramitāsu bodhisattvo mahāsattvaścarati /",
    "K05bsu049_u:2239": " api tu khalu punaḥ kauśika prajñāpāramitaiva atra pūrvaṃgamā bodhisattvasya mahāsattvasya dānaṃ vā dadataḥ,",
    "K05bsu049_u:2240": " śīlaṃ vā rakṣataḥ,",
    "K05bsu049_u:2241": " kṣāntyā vā saṃpādayamānasya,",
    "K05bsu049_u:2242": " vīryaṃ vā ārabhamāṇasya,",
    "K05bsu049_u:2243": " dhyānaṃ vā samāpadyamānasya,",
    "K05bsu049_u:2244": " dharmān vā vipaśyataḥ bodhisattvasya mahāsattvasya prajñāpāramitaivātra pūrvaṃgamā /",
    "K05bsu049_u:2245": " na ca kauśika āsāṃ ṣaṇṇāṃ pāramitānāmupāyakauśalyaparigṛhītānāṃ prajñāpāramitāpariṇāmitānāṃ sarvajñatāpariṇāmitānāṃ viśeṣaḥ,",
    "K05bsu049_u:2246": " na ca nānākaraṇamupalabhyate /",
    "K05bsu049_u:2247": " tadyathāpi nāma kauśika jambudvīpe nānāvṛkṣā nānāvarṇā nānāsaṃsthānā nānāpatrā nānāpuṣpā nānāphalā nānārohapariṇāhasaṃpannāḥ,",
    "K05bsu049_u:2248": " na ca teṣāṃ vṛkṣāṇāṃ chāyāyā viśeṣo vā nānākaraṇaṃ vā prajñāyate,",
    "K05bsu049_u:2249": " api tu chāyā chāyetyevaṃ saṃkhyāṃ gacchati,",
    "K05bsu049_u:2250": " evameva kauśika āsāṃ ṣaṇṇāṃ pāramitānāmupāyakauśalyaparigṛhītānāṃ prajñāpāramitāpariṇāmitānāṃ sarvajñatāpariṇāmitānāṃ na viśeṣaḥ,",
    "K05bsu049_u:2251": " na ca nānākaraṇamupalabhyate /",
    "K05bsu049_u:2252": " evamukte śakro devānāmindro bhagavantametadavocat - mahāguṇasamanvāgateyaṃ bhagavan yaduta prajñāpāramitā /",
    "K05bsu049_u:2253": " aprameyaguṇasamanvāgateyaṃ bhagavan yaduta prajñāpāramitā /",
    "K05bsu049_u:2254": " aparyantaguṇasamanvāgateyaṃ bhagavan yaduta prajñāpāramiteti //",
    "K05bsu049_u:2255": " āryāṣṭasāhasrikāyāṃ prajñāpāramitāyāṃ guṇaparikīrtanaparivarto nāma caturthaḥ //",
    "K05bsu049_u:2256": " (Vaidya 52)",
    "K05bsu049_u:2257": " ASP_5: puṇyaparyāyaparivartaḥ pañcamaḥ /",
    "K05bsu049_u:2258": " atha khalu śakro devānāmindro bhagavantametadavocat - yo bhagavan kulaputro vā kuladuhitā",
    "K05bsu049_u:2259": " vā imāṃ prajñāpāramitāmabhiśraddadhadavakalpayannadhimucya prasannacitto bodhāya",
    "K05bsu049_u:2260": " cittamutpādya adhyāśayataḥ śṛṇuyādudgṛhṇīyāddhārayedvācayet paryavāpnuyāt pravartayeddeśayedupadiśeduddiśetsvādhyāyet,",
    "K05bsu049_u:2261": " parebhyaś ca vistareṇa saṃprakāśayet,",
    "K05bsu049_u:2262": " arthamasyā vivṛṇuyāt,",
    "K05bsu049_u:2263": " manasānvavekṣeta,",
    "K05bsu049_u:2264": " yathādhikayā ca prajñayā atra parimīmāṃsāmāpadyeta,",
    "K05bsu049_u:2265": " antaśaḥ pustakagatām api kṛtvā dhārayetsthāpayetsaddharmacirasthitihetoḥ - mā buddhanetrīsamucchedo bhūt,",
    "K05bsu049_u:2266": " mā saddharmāntardhānam /",
    "K05bsu049_u:2267": " bodhisattvānāṃ mahāsattvānāṃ ca anugrahopasaṃhāraḥ kṛto bhaviṣyati netryavaikalyeneti /",
    "K05bsu049_u:2268": " evamimaṃ nirdeśaṃ śrutvā evaṃmahārthikā bateyaṃ prajñāpāramitā,",
    "K05bsu049_u:2269": " evaṃmahānuśaṃsā,",
    "K05bsu049_u:2270": " evaṃmahāphalā,",
    "K05bsu049_u:2271": " evaṃmahāvipākā bateyaṃ prajñāpāramitā,",
    "K05bsu049_u:2272": " evaṃ bahuguṇasamanvāgateyaṃ prajñāpāramitā,",
    "K05bsu049_u:2273": " aparityajanīyā mayā prajñāpāramitā,",
    "K05bsu049_u:2274": " rakṣitavyā mama prajñāpāramitā,",
    "K05bsu049_u:2275": " gopāyitavyā mama prajñāpāramitā,",
    "K05bsu049_u:2276": " paramadurlabhā hīyaṃ prajñāpāramitetyadhimuñcet /",
    "K05bsu049_u:2277": " svayameva caināṃ prajñāpāramitāṃ satkuryādgurukuryānmānayetpūjayedarcayedapacāyetpuṣpairdhūpairgandhairmālyairvilepanaiścūrṇairvastraiśchatrairdhvajairghaṇṭābhiḥ",
    "K05bsu049_u:2278": " samantācca dīpamālābhiḥ,",
    "K05bsu049_u:2279": " bahuvidhābhiś ca pūjābhiḥ yo vā anyaḥ saṃpūjya parasmai cārthikāya chandikāya kulaputrāya kuladuhitre vā yācamānāya dadyādupanāmayenniryātayetparityajet,",
    "K05bsu049_u:2280": " antaśaḥ pustakagatām api kṛtvā /",
    "K05bsu049_u:2281": " katarastayorbhagavan kulaputrayoḥ kuladuhitrorvā bahutaraṃ puṇyaṃ prasavet - yo vā parityāgabuddhiryo vā na parityāgabuddhiḥ?",
    "K05bsu049_u:2282": " evamukte bhagavān śakraṃ devānāmindrametadavocat - tena hi kauśika tvāmevātra pratiprakṣyāmi /",
    "K05bsu049_u:2283": " yathā te kṣamate vyākuryāḥ /",
    "K05bsu049_u:2284": " tatkiṃ manyase kauśika yaḥ kulaputro vā kuladuhitā vā tathāgatasya parinirvṛtasya śarīraṃ satkṛtya paricareddhārayet satkuryādgurukuryānmānayet pūjayedarcayedapacāyet svayameva /",
    "K05bsu049_u:2285": " yo vā anyaḥ kulaputro vā kuladuhitā vā tathāgataśarīraṃ svayaṃ ca satkuryādgurukuryānmānayetpūjayedarcayedapacāyet,",
    "K05bsu049_u:2286": " parebhyaś ca vistareṇa saṃprakāśayet,",
    "K05bsu049_u:2287": " dadyāt saṃvibhajet vaistārikī pūjā bhaviṣyatīti sattvānāṃ cānukampāmupādāya /",
    "K05bsu049_u:2288": " katarastayordvayoḥ kulaputrayoḥ kuladuhitrorvā bahutaraṃ puṇyaṃ prasavet?",
    "K05bsu049_u:2289": " kiṃ yaḥ svayaṃ ca pūjayet parebhyaś ca vistareṇa saṃprakāśayeddadyāt saṃvibhajet,",
    "K05bsu049_u:2290": " kiṃ vā yaḥ svayameva pratyātmaṃ pūjayet?",
    "K05bsu049_u:2291": " śakra āha - yo bhagavan kulaputro vā kuladuhitā vā svayaṃ ca tathāgataśarīraṃ satkuryādgurukuryānmānayetpūjayedarcayedapacāyet,",
    "K05bsu049_u:2292": " parebhyaś ca vistareṇa saṃprakāśayeddadyātsaṃvibhajet vaistārikī pūjā bhaviṣyatīti sattvānāṃ cānukampāmupādāya,",
    "K05bsu049_u:2293": " ayamevānayordvayoḥ kulaputrayoḥ kuladuhitrorvā bahutaraṃ puṇyaṃ prasavati /",
    "K05bsu049_u:2294": " bhagavānāha - evametatkauśika, evam etat /",
    "K05bsu049_u:2295": " evametatkauśika yaḥ kulaputro vā kuladuhitā vā imāṃ prajñāpāramitāṃ likhitvā pustakagatāṃ kṛtvā udgṛhṇīyāddhārayedvācayet paryavāpnuyāt pravartayeddeśayedupadiśeduddiśetsvādhyāyet,",
    "K05bsu049_u:2296": " parasmai cārthikāya chandikāya kulaputrāya kuladuhitre vā yācamānāya dadyādupanāmayenniryātayetparityajedantaśaḥ pustakagatām api kṛtvā /",
    "K05bsu049_u:2297": " ayameva kauśika tayordvayoḥ kulaputrayoḥ (Vaidya 53)",
    "K05bsu049_u:2298": " kuladuhitrorvā parānugrahakaraḥ kulaputro vā kuladuhitā vā parityāgabuddhistannidānaṃ bahutaraṃ puṇyaṃ prasavati //",
    "K05bsu049_u:2299": " punaraparaṃ kauśika yaḥ kulaputro vā kuladuhitā vā yatra yatra bhājanībhūtāḥ kulaputrā vā kuladuhitaro vā syuḥ asyāḥ prajñāpāramitāyāḥ,",
    "K05bsu049_u:2300": " tatra tatra gatvā tebhyaḥ imāṃ prajñāpāramitāṃ dadyāt saṃvibhāgaṃ kuryāt,",
    "K05bsu049_u:2301": " ayameva kauśika tataḥ kulaputrātkuladuhiturvā sakāśādbahutaraṃ puṇyaṃ prasavet //",
    "K05bsu049_u:2302": " punaraparaṃ kauśika yaḥ kulaputro vā kuladuhitā vā ye jambūdvīpe sattvāstān sarvān daśasu kuśaleṣu karmapatheṣu samādāpayet pratiṣṭhāpayet,",
    "K05bsu049_u:2303": " tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
    "K05bsu049_u:2304": " śakra āha - bahu bhagavan,",
    "K05bsu049_u:2305": " bahu sugata /",
    "K05bsu049_u:2306": " bhagavānāha - ataḥ sa kauśika kulaputro vā kuladuhitā vā bahutaraṃ puṇyaṃ prasavet,",
    "K05bsu049_u:2307": " yaḥ imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
    "K05bsu049_u:2308": " avakalpayannavakalpayate,",
    "K05bsu049_u:2309": " adhimuñcannadhimucyate,",
    "K05bsu049_u:2310": " prasannacittaḥ prasannacittāya adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena",
    "K05bsu049_u:2311": " antaśo likhanāyāpi vācanāyāpyakilāsitayā saṃpādayet - udyukto 'muṃ grāhayet saṃdarśayet samādāpayet samuttejayet saṃpraharṣayet,",
    "K05bsu049_u:2312": " vācā neṣyati vineṣyati,",
    "K05bsu049_u:2313": " arthamasyā asmai saṃprakāśayiṣyati,",
    "K05bsu049_u:2314": " evaṃ cāsya cittaṃ viśodhayiṣyati,",
    "K05bsu049_u:2315": " nirvicikitsaṃ kariṣyati,",
    "K05bsu049_u:2316": " evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
    "K05bsu049_u:2317": " atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
    "K05bsu049_u:2318": " abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
    "K05bsu049_u:2319": " ayaṃ kauśika kulaputro vā kuladuhitā vā parityāgabuddhyā tataḥ paurvakātkulaputrātkuladuhiturvā sakāśādbahutaraṃ puṇyaṃ prasavet /",
    "K05bsu049_u:2320": " tiṣṭhantu khalu punaḥ kauśika jambūdvīpe sarvasattvāḥ,",
    "K05bsu049_u:2321": " etena kauśika paryāyeṇa ye 'pi te kauśika cāturmahādvīpake lokadhātau sattvāḥ,",
    "K05bsu049_u:2322": " tān api sarvān kaścideva kulaputro vā kuladuhitā vā daśasu kuśaleṣu karmapatheṣu samādāpayetpratiṣṭhāpayet /",
    "K05bsu049_u:2323": " tiṣṭhantu khalu punaḥ kauśika cāturmahādvīpake lokadhātau sarvasattvāḥ,",
    "K05bsu049_u:2324": " etena paryāyeṇa ye 'pi te kauśika sāhasre cūlike lokadhātau sattvāḥ,",
    "K05bsu049_u:2325": " tān api sarvān kaścideva kulaputro vā kuladuhitā vā daśasu kuśaleṣu karmapatheṣu samādāpayetpratiṣṭhāpayet /",
    "K05bsu049_u:2326": " tiṣṭhantu khalu punaḥ kauśika sāhasre cūlike lokadhātau sarvasattvāḥ,",
    "K05bsu049_u:2327": " etena paryāyeṇa ye 'pi te kauśika dvisāhasre madhyame lokadhātau sattvāḥ,",
    "K05bsu049_u:2328": " tān api sarvān kaścideva kulaputro vā kuladuhitā vā daśasu kuśaleṣu karmapatheṣu samādāpayet pratiṣṭhāpayet /",
    "K05bsu049_u:2329": " tiṣṭhantu khalu punaḥ kauśika dvisāhasre madhyame lokadhātau sarvasattvāḥ,",
    "K05bsu049_u:2330": " etena paryāyeṇa ye 'pi te kauśika trisāhasramahāsāhasre lokadhātau sattvāḥ,",
    "K05bsu049_u:2331": " tān api sarvān kaścideva kulaputro vā kuladuhitā vā daśasu kuśaleṣu karmapatheṣu samādāpayetpratiṣṭhāpayet /",
    "K05bsu049_u:2332": " tiṣṭhantu khalu punaḥ kauśika trisāhasramahāsāhasre lokadhātau sarvasattvāḥ,",
    "K05bsu049_u:2333": " etena kauśika paryāyeṇa yāvanto gaṅgānadīvālukopameṣu (Vaidya 54)",
    "K05bsu049_u:2334": " trisāhasramahāsāhasreṣu lokadhātuṣu sattvāḥ,",
    "K05bsu049_u:2335": " tān api sarvān kaścideva kulaputro vā kuladuhitā vā daśasu kuśaleṣu karmapatheṣu samādāpayetpratiṣṭhāpayet /",
    "K05bsu049_u:2336": " tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
    "K05bsu049_u:2337": " śakra āha - bahu bhagavan,",
    "K05bsu049_u:2338": " bahu sugata //",
    "K05bsu049_u:2339": " bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
    "K05bsu049_u:2340": " ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
    "K05bsu049_u:2341": " avakalpayannavakalpayate,",
    "K05bsu049_u:2342": " adhimuñcannadhimucyate,",
    "K05bsu049_u:2343": " prasannacittaḥ prasannacittāya adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena",
    "K05bsu049_u:2344": " antaśaḥ likhanāyāpi vācanāyāpi akilāsitayā saṃpādayet,",
    "K05bsu049_u:2345": " udyukto 'muṃ grāhayet saṃdarśayet samādāpayet samuttejayet saṃpraharṣayet,",
    "K05bsu049_u:2346": " vācā neṣyati,",
    "K05bsu049_u:2347": " vineṣyati,",
    "K05bsu049_u:2348": " arthamasyā asmai saṃprakāśayiṣyati,",
    "K05bsu049_u:2349": " evaṃ cāsya cittaṃ viśodhayiṣyati,",
    "K05bsu049_u:2350": " nirvicikitsaṃ kariṣyati,",
    "K05bsu049_u:2351": " evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
    "K05bsu049_u:2352": " atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
    "K05bsu049_u:2353": " abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi,",
    "K05bsu049_u:2354": " yaduta bhūtakoṭiprabhāvanatāyāmiti /",
    "K05bsu049_u:2355": " ayaṃ kauśika kulaputro vā kuladuhitā vā parityāgabuddhyā tataḥ paurvakātkulaputrātkuladuhiturvā sakāśādbahutaraṃ puṇyaṃ prasavet //",
    "K05bsu049_u:2356": " punaraparaṃ kauśika yāvanto jambūdvīpe sattvāḥ,",
    "K05bsu049_u:2357": " tān api sarvān kaścideva kulaputro vā kuladuhitā vā caturṣu dhyāneṣu pratiṣṭhāpayet /",
    "K05bsu049_u:2358": " tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
    "K05bsu049_u:2359": " śakra āha - bahu bhagavan bahu, sugata //",
    "K05bsu049_u:2360": " bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
    "K05bsu049_u:2361": " ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate avakalpayannavakalpayate,",
    "K05bsu049_u:2362": " adhimuñcannadhimucyate,",
    "K05bsu049_u:2363": " prasannacittaḥ prasannacittāya adhyāśayasaṃpanno 'dhyāśayasaṃpannāya bodhāya cittamutpādya",
    "K05bsu049_u:2364": " samutpāditabodhicittāya bodhisattvāya adhyāśayena dadyāt antaśo likhanāyāpi vācanāyāpi",
    "K05bsu049_u:2365": " akilāsitayā saṃpādayet,",
    "K05bsu049_u:2366": " udyukto 'muṃ grāhayet saṃdarśayet samādāpayet samuttejayet saṃpraharṣayet,",
    "K05bsu049_u:2367": " vācā neṣyati,",
    "K05bsu049_u:2368": " vineṣyati,",
    "K05bsu049_u:2369": " arthamasyā asmai saṃprakāśayiṣyati,",
    "K05bsu049_u:2370": " evaṃ cāsya cittaṃ viśodhayiṣyati,",
    "K05bsu049_u:2371": " nirvicikitsaṃ kariṣyati,",
    "K05bsu049_u:2372": " evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
    "K05bsu049_u:2373": " atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
    "K05bsu049_u:2374": " abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi,",
    "K05bsu049_u:2375": " yaduta bhūtakoṭiprabhāvanatāyāmiti /",
    "K05bsu049_u:2376": " tiṣṭhantu khalu punaḥ kauśika jambudvīpe sarvasattvāḥ,",
    "K05bsu049_u:2377": " etena paryāyeṇa ye 'pi te kauśika cāturmahādvīpake lokadhātau sattvāḥ,",
    "K05bsu049_u:2378": " tān api sarvān kaścideva kulaputro vā kuladuhitā vā caturṣu dhyāneṣu pratiṣṭhāpayet /",
    "K05bsu049_u:2379": " tiṣṭhantu khalu punaḥ kauśika cāturmahādvīpake lokadhātau sarvasattvāḥ,",
    "K05bsu049_u:2380": " etena paryāyeṇa ye 'pi te kauśika sāhasre cūlike lokadhātau sattvāḥ,",
    "K05bsu049_u:2381": " tān api sarvān kaścideva kulaputro vā kuladuhitā vā (Vaidya 55)",
    "K05bsu049_u:2382": " caturṣu dhyāneṣu pratiṣṭhāpayet /",
    "K05bsu049_u:2383": " tiṣṭhantu khalu punaḥ kauśika sāhasre cūlike lokadhātau sarvasattvāḥ,",
    "K05bsu049_u:2384": " etena paryāyeṇa ye 'pi te kauśika dvisāhasre madhyame lokadhātau sattvāḥ tān api sarvān kaścideva kulaputro vā kuladuhitā vā caturṣu dhyāneṣu pratiṣṭhāpayet /",
    "K05bsu049_u:2385": " tiṣṭhantu khalu punaḥ kauśika dvisāhasre madhyame lokadhātau sarvasattvāḥ,",
    "K05bsu049_u:2386": " etena paryāyeṇa ye 'pi te kauśika trisāhasramahāsāhasre lokadhātau sattvāḥ,",
    "K05bsu049_u:2387": " tān api sarvān kaścideva kulaputro vā kuladuhitā vā caturṣu dhyāneṣu pratiṣṭhāpayet /",
    "K05bsu049_u:2388": " tiṣṭhantu khalu punaḥ kauśika trisāhasramahāsāhasre lokadhātau sarvasattvāḥ,",
    "K05bsu049_u:2389": " etena kauśika paryāyeṇa yāvanto gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:2390": " tān api sarvān kaścideva kulaputro vā kuladuhitā vā caturṣu dhyāneṣu pratiṣṭhāpayet /",
    "K05bsu049_u:2391": " tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
    "K05bsu049_u:2392": " śakra āha - bahu bhagavan bahu sugata //",
    "K05bsu049_u:2393": " bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
    "K05bsu049_u:2394": " ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
    "K05bsu049_u:2395": " avakalpayannavakalpayate,",
    "K05bsu049_u:2396": " adhimuñcannadhimucyate,",
    "K05bsu049_u:2397": " prasannacittaḥ prasannacittāya adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena",
    "K05bsu049_u:2398": " antaśo likhanāyāpi vācanāyāpi akilāsitayā saṃpādayet,",
    "K05bsu049_u:2399": " udyukto 'muṃ grāhayet saṃdarśayet samādāpayet samuttejayeta saṃpraharṣayet,",
    "K05bsu049_u:2400": " vācā neṣyati,",
    "K05bsu049_u:2401": " vineṣyati anuneṣyati,",
    "K05bsu049_u:2402": " arthamasyā asmai saṃprakāśayiṣyati,",
    "K05bsu049_u:2403": " evaṃ cāsya cittaṃ viśodhayiṣyati,",
    "K05bsu049_u:2404": " nirvicikitsaṃ kariṣyati,",
    "K05bsu049_u:2405": " evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
    "K05bsu049_u:2406": " atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
    "K05bsu049_u:2407": " abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
    "K05bsu049_u:2408": " punaraparaṃ kauśika yāvanto jambudvīpe sattvāḥ,",
    "K05bsu049_u:2409": " tān sarvān kaścideva kulaputro vā kuladuhitā vā caturṣu apramāṇeṣu pratiṣṭhāpayet,",
    "K05bsu049_u:2410": " evaṃ peyālena kartavyam /",
    "K05bsu049_u:2411": " yathā caturṣvapramāṇeṣu,",
    "K05bsu049_u:2412": " evaṃ catasṛṣvārūpyasamāpattiṣu,",
    "K05bsu049_u:2413": " pañcasvabhijñāsu,",
    "K05bsu049_u:2414": " yāvatsamastāsu dhyānāpramāṇārūpyasamāpattyabhijñāsu pratiṣṭhāpayet /",
    "K05bsu049_u:2415": " tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
    "K05bsu049_u:2416": " śakra āha - bahu bhagavan bahu sugata //",
    "K05bsu049_u:2417": " bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
    "K05bsu049_u:2418": " ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate avakalpayannavakalpayate,",
    "K05bsu049_u:2419": " adhimuñcannadhimucyate,",
    "K05bsu049_u:2420": " prasannacittaḥ prasannacittāya adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena",
    "K05bsu049_u:2421": " antaśo likhanāyāpi vācanāyāpi akilāsitayā saṃpādayiṣyati,",
    "K05bsu049_u:2422": " udyukto 'muṃgrāhayiṣyati,",
    "K05bsu049_u:2423": " saṃdarśayiṣyati samādāpayiṣyati samuttejayiṣyati saṃpraharṣayiṣyati,",
    "K05bsu049_u:2424": " vācā neṣyati vineṣyati anuneṣyati,",
    "K05bsu049_u:2425": " arthamasyā (Vaidya 56)",
    "K05bsu049_u:2426": " asmai saṃprakāśayiṣyati,",
    "K05bsu049_u:2427": " evaṃ cāsya cittaṃ viśodhayiṣyati,",
    "K05bsu049_u:2428": " nirvicikitsaṃ kariṣyati,",
    "K05bsu049_u:2429": " evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
    "K05bsu049_u:2430": " atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
    "K05bsu049_u:2431": " abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
    "K05bsu049_u:2432": " tiṣṭhatu khalu punaḥ kauśika jāmbūdvīpakān sarvasattvān dhyānāpramāṇārūpyasamāpattyabhijñāsu pratiṣṭhāpya puṇyābhisaṃskāraḥ,",
    "K05bsu049_u:2433": " anena paryāyeṇa ye 'pi te kauśika cāturmahādvīpake lokadhātau sattvāḥ,",
    "K05bsu049_u:2434": " tān api sarvān kaścideva kulaputro vā kuladuhitā vā dhyānāpramāṇārūpyasamāpattyabhijñāsu pratiṣṭhāpayet /",
    "K05bsu049_u:2435": " tiṣṭhatu khalu punaḥ kauśika cāturmahādvīpake lokadhātau sarvasattvān dhyānāpramāṇārūpyasamāpattyabhijñāsu pratiṣṭhāpya puṇyābhisaṃskāraḥ,",
    "K05bsu049_u:2436": " ye 'pi te kauśika sāhasre cūlike lokadhātau sattvāḥ,",
    "K05bsu049_u:2437": " tān api sarvān kaścideva kulaputro vā kuladuhitā vā dhyānāpramāṇārūpyasamāpattyabhijñāsu pratiṣṭhāpayet /",
    "K05bsu049_u:2438": " tiṣṭhatu khalu punaḥ kauśika sāhasre cūlike lokadhātau sarvasattvān dhyānāpramāṇārūpyasamāttyabhijñāsu pratiṣṭhāpya puṇyābhisaṃskāraḥ,",
    "K05bsu049_u:2439": " ye 'pi te kauśika dvisāhasre madhyame lokadhātau sattvāḥ,",
    "K05bsu049_u:2440": " tān api sarvān kaścideva kulaputro vā kuladuhitā vā dhyānāpramāṇārūpyasamāpattyabhijñāsu pratiṣṭhāpayet /",
    "K05bsu049_u:2441": " tiṣṭhatu khalu punaḥ kauśika dvisāhasre madhyame lokadhātau sarvasattvān dhyānāpramāṇārūpyasamāpattyabhijñāsu pratiṣṭhāpya puṇyābhisaṃskāraḥ,",
    "K05bsu049_u:2442": " ye 'pi te kauśika trisāhasramahāsāhasre lokadhātau sattvāḥ,",
    "K05bsu049_u:2443": " tān api sarvān kaścideva kulaputro vā kuladuhitā vā dhyānāpramāṇārūpyasamāpattyabhijñāsu pratiṣṭhāpayet /",
    "K05bsu049_u:2444": " tiṣṭhatu khalu punaḥ kauśika trisāhasramahāsāhasre lokadhātau sarvasattvān dhyānāpramāṇārūpyasamāpattyabhijñāsu pratiṣṭhāpya puṇyābhisaṃskāraḥ,",
    "K05bsu049_u:2445": " anena paryāyeṇa ye 'pi kecitkauśika gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:2446": " tān api sarvān kaścideva kulaputro vā kuladuhitā vā dhyānāpramāṇārūpyasamāpattyabhijñāsu pratiṣṭhāpayet /",
    "K05bsu049_u:2447": " tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
    "K05bsu049_u:2448": " śakra āha - bahu bhagavan bahu sugata //",
    "K05bsu049_u:2449": " bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
    "K05bsu049_u:2450": " ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
    "K05bsu049_u:2451": " avakalpayannavakalpayate,",
    "K05bsu049_u:2452": " adhimuñcannadhimucyate,",
    "K05bsu049_u:2453": " prasannacittaḥ prasannacittāya adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena",
    "K05bsu049_u:2454": " antaśo likhanāyāpi vācanāyāpi akilāsitayā saṃpādayiṣyati,",
    "K05bsu049_u:2455": " udyukto 'muṃ grāhayiṣyati,",
    "K05bsu049_u:2456": " saṃdarśayiṣyati samādāpayiṣyati samuttejayiṣyati saṃpraharṣayiṣyati,",
    "K05bsu049_u:2457": " vācā neṣyati vineṣyati anuneṣyati,",
    "K05bsu049_u:2458": " arthamasyā asmai saṃprakāśayiṣyati,",
    "K05bsu049_u:2459": " evaṃ cāsya cittaṃ viśodhayiṣyati,",
    "K05bsu049_u:2460": " nirvicikitsaṃ kariṣyati,",
    "K05bsu049_u:2461": " evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
    "K05bsu049_u:2462": " atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
    "K05bsu049_u:2463": " abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi,",
    "K05bsu049_u:2464": " yaduta bhūtakoṭiprabhāvanatāyāmiti //",
    "K05bsu049_u:2465": " (Vaidya 57) punaraparaṃ kauśika yaḥ kulaputro vā kuladuhitā vā imāṃ prajñāpāramitāṃ likhitvā svayaṃ ca vācayet,",
    "K05bsu049_u:2466": " parebhyaś ca likhitvā pūrvavaddadyāt,",
    "K05bsu049_u:2467": " ayatnataḥ kauśika pūrvakātkulaputrātkuladuhiturvā sakāśādbahutaraṃ puṇyaṃ prasavet /",
    "K05bsu049_u:2468": " punaraparaṃ kauśika yaḥ kulaputro vā kuladuhitā vā imāṃ prajñāpāramitāmarthakuśalo vācayet,",
    "K05bsu049_u:2469": " parebhyaś ca likhitvā pūrvavaddadyāt,",
    "K05bsu049_u:2470": " sārthāṃ savyañjanāmupadiśet paridīpayet,",
    "K05bsu049_u:2471": " ayatnataḥ kauśika sa kulaputro vā kuladuhitā vā bahutaraṃ puṇyaṃ prasavet //",
    "K05bsu049_u:2472": " atha khalu śakro devānāmindro bhagavantametadavocat - iyam api bhagavan prajñāpāramitā upadeṣṭavyāḥ?",
    "K05bsu049_u:2473": " evamukte bhagavān śakraṃ devānāmindrametadavocat - iyam api kauśika prajñāpāramitā upadeṣṭavyā abudhyamānasya kulaputrasya vā kuladuhiturvā",
    "K05bsu049_u:2474": " tatkasya hetoḥ?",
    "K05bsu049_u:2475": " utpatsyate hi kauśika anāgate 'dhvani prajñāpāramitāprativarṇikā /",
    "K05bsu049_u:2476": " tatra abudhyamānaḥ kulaputro vā kuladuhitā vā anuttarāṃ samyaksaṃbodhimabhisaṃboddhukāmo mā praṇaṃkṣīttāṃ prajñāpāramitā prativarṇikāṃ śrutvā",
    "K05bsu049_u:2477": " atha khalu śakro devānāmindro bhagavantametadavocat - kathaṃ bhagavan anāgate 'dhvani prajñāpāramitāprativarṇikā veditavyā - iyaṃ sā prajñāpāramitāprativarṇikopadiśyata",
    "K05bsu049_u:2478": " evamukte bhagavān śakraṃ devānāmindrametadavocat - bhaviṣyanti kauśika anāgate 'dhvani",
    "K05bsu049_u:2479": " eke bhikṣavaḥ abhāvitakāyā abhāvitaśīlā abhāvitacittā abhāvitaprajñā eḍamūkajātīyā prajñāparihīṇāḥ /",
    "K05bsu049_u:2480": " te prajñāpāramitāmupadekṣyāma iti tasyāḥ prativarṇikāmupadekṣyanti /",
    "K05bsu049_u:2481": " kathaṃ ca kauśika prajñāpāramitāprativarṇikāmupadekṣyanti?",
    "K05bsu049_u:2482": " rūpavināśo rūpānityatetyupadekṣyanti /",
    "K05bsu049_u:2483": " evaṃ vedanāsaṃjñāsaṃskārāḥ /",
    "K05bsu049_u:2484": " vijñānavināśo vijñānānityatetyupadekṣyanti /",
    "K05bsu049_u:2485": " evaṃ copadekṣyanti - ya evaṃ gaveṣayiṣyati,",
    "K05bsu049_u:2486": " sa prajñāpāramitāyāṃ cariṣyatīti /",
    "K05bsu049_u:2487": " iyaṃ sā kauśika prajñāpāramitāprativarṇikā veditavyā /",
    "K05bsu049_u:2488": " na khalu punaḥ kauśika rūpavināśo rūpānityatā draṣṭavyā /",
    "K05bsu049_u:2489": " evaṃ vedanāsaṃjñāsaṃskārāḥ /",
    "K05bsu049_u:2490": " na khalu punaḥ kauśika vijñānavināśo vijñānānityatā draṣṭavyā /",
    "K05bsu049_u:2491": " sacedevaṃ paśyati,",
    "K05bsu049_u:2492": " prajñāpāramitāprativarṇikāyāṃ carati /",
    "K05bsu049_u:2493": " tasmāttarhi kauśika kulaputreṇa vā kuladuhitrā vā prajñāpāramitāyā artha upadeṣṭavyaḥ /",
    "K05bsu049_u:2494": " prajñāpāramitāyā arthamupadiśan kulaputro vā kuladuhitā vā bahutaraṃ puṇyaṃ prasavet //",
    "K05bsu049_u:2495": " punaraparaṃ kauśika yāvanto jambūdvīpe sattvāḥ,",
    "K05bsu049_u:2496": " tān sarvān kaścideva kulaputro vā kuladuhitā vā srotaāpattiphale pratiṣṭhāpayet /",
    "K05bsu049_u:2497": " tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
    "K05bsu049_u:2498": " śakra āha - bahu bhagavan,",
    "K05bsu049_u:2499": " bahu sugata /",
    "K05bsu049_u:2500": " bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
    "K05bsu049_u:2501": " ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
    "K05bsu049_u:2502": " avakalpayannavakalpayate,",
    "K05bsu049_u:2503": " adhimuñcannadhimuñcate,",
    "K05bsu049_u:2504": " prasannacittaḥ prasannacittāya,",
    "K05bsu049_u:2505": " adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena dadyāt,",
    "K05bsu049_u:2506": " antaśo likhanāyāpi vācanāyāpi akilāsitayā saṃpādayiṣyati,",
    "K05bsu049_u:2507": " udyukto 'muṃ grāhayiṣyati,",
    "K05bsu049_u:2508": " saṃdarśayiṣyati samādāpayiṣyati (Vaidya 58)",
    "K05bsu049_u:2509": " samuttejayiṣyati saṃpraharṣayiṣyati,",
    "K05bsu049_u:2510": " vācā neṣyati vineṣyati anuneṣyati,",
    "K05bsu049_u:2511": " arthamasyā asmai saṃprakāśayiṣyati,",
    "K05bsu049_u:2512": " evaṃ cāsya cittaṃ viśodhayiṣyati,",
    "K05bsu049_u:2513": " nirvicikitsaṃ kariṣyati,",
    "K05bsu049_u:2514": " evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
    "K05bsu049_u:2515": " atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase,",
    "K05bsu049_u:2516": " abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
    "K05bsu049_u:2517": " evaṃ ca vācaṃ bhāṣeta - eteṣāmeva tvaṃ kulaputra dharmāṇāṃ lābhī bhava yaduta prajñāpāramitāpratisaṃyuktānāmiti /",
    "K05bsu049_u:2518": " ayameva kauśika tataḥ paurvakātkulaputrataḥ kuladuhitṛto vā sakāśādbahutaraṃ puṇyaṃ prasavet /",
    "K05bsu049_u:2519": " tatkasya hetoḥ?",
    "K05bsu049_u:2520": " ato hi kauśika srotaāpattiphalaṃ prabhāvyate //",
    "K05bsu049_u:2521": " tiṣṭhatu khalu punaḥ kauśika jāmbūdvīpakān sarvasattvān srotaāpattiphale pratiṣṭhāpya puṇyābhisaṃskāraḥ,",
    "K05bsu049_u:2522": " yāvantaḥ kauśika cāturmahādvīpake lokadhātau sattvāḥ,",
    "K05bsu049_u:2523": " tān api sarvān kaścideva kulaputro vā kuladuhitā vā srotaāpattiphale pratiṣṭhāpayet //",
    "K05bsu049_u:2524": " tiṣṭhatu khalu punaḥ kauśika cāturmahādvīpake lokadhātau sarvasattvān srotaāpattiphale pratiṣṭhāpya puṇyābhisaṃskāraḥ,",
    "K05bsu049_u:2525": " yāvantaḥ kauśika sāhasre cūlike lokadhātau sattvāḥ,",
    "K05bsu049_u:2526": " tān api sarvān kaścideva kulaputro vā kuladuhitā vā srotaāpattiphale pratiṣṭhāpayet //",
    "K05bsu049_u:2527": " tiṣṭhatu khalu punaḥ kauśika sāhasre cūlike lokadhātau sarvasattvān srotaāpattiphale pratiṣṭhāpya puṇyābhisaṃskāraḥ,",
    "K05bsu049_u:2528": " yāvantaḥ kauśika dvisāhasre madhyame lokadhātau sattvāḥ,",
    "K05bsu049_u:2529": " tān api sarvān kaścideva kulaputro vā kuladuhitā vā srotaāpattiphale pratiṣṭhāpayet //",
    "K05bsu049_u:2530": " tiṣṭhatu khalu punaḥ kauśika dvisāhasre madhyame lokadhātau sarvasattvān srotaāpattiphale pratiṣṭhāpya puṇyābhisaṃskāraḥ,",
    "K05bsu049_u:2531": " yāvantaḥ kauśika trisāhasramahāsāhasre lokadhātau sattvāḥ,",
    "K05bsu049_u:2532": " tān api sarvān kaścideva kulaputro vā kuladuhitā vā srotaāpattiphale pratiṣṭhāpayet //",
    "K05bsu049_u:2533": " tiṣṭhatu khalu punaḥ kauśika trisāhasramahāsāhasre lokadhātau sarvasattvān srotaāpattiphale pratiṣṭhāpya puṇyābhisaṃskāraḥ,",
    "K05bsu049_u:2534": " yāvantaḥ kauśika gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:2535": " tān api sarvān kaścideva kulaputro va kuladuhitā vā srotaāpattiphale pratiṣṭhāpayet /",
    "K05bsu049_u:2536": " tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
    "K05bsu049_u:2537": " śakra āha - bahu bhagavan,",
    "K05bsu049_u:2538": " bahu sugata //",
    "K05bsu049_u:2539": " bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
    "K05bsu049_u:2540": " ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
    "K05bsu049_u:2541": " avakalpayannavakalpayate,",
    "K05bsu049_u:2542": " adhimuñcannadhimuñcate,",
    "K05bsu049_u:2543": " prasannacittaḥ prasannacittāya,",
    "K05bsu049_u:2544": " adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena dadyāt,",
    "K05bsu049_u:2545": " antaśo likhanāyāpi vācanāyāpi akilāsitayā saṃpādayiṣyati,",
    "K05bsu049_u:2546": " udyukto 'muṃ grāhayiṣyati,",
    "K05bsu049_u:2547": " saṃdarśayiṣyati samādāpayiṣyati samuttejayiṣyati saṃpraharṣayiṣyati,",
    "K05bsu049_u:2548": " vācā neṣyati vineṣyati anuneṣyati,",
    "K05bsu049_u:2549": " arthamasyā asmai saṃprakāśayiṣyati,",
    "K05bsu049_u:2550": " evaṃ cāsya cittaṃ viśodhayiṣyati,",
    "K05bsu049_u:2551": " nirvicikitsaṃ kariṣyati, evaṃ (Vaidya 59)",
    "K05bsu049_u:2552": " cainaṃ vakṣyati - ehi tvaṃ kulaputra asminneva bodhisattvamārge śikṣasva /",
    "K05bsu049_u:2553": " atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
    "K05bsu049_u:2554": " abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
    "K05bsu049_u:2555": " evaṃ ca vācaṃ bhāṣeta - eteṣām api tvaṃ kulaputra dharmāṇāṃ lābhī bhava yaduta prajñāpāramitāpratisaṃyuktānāmiti /",
    "K05bsu049_u:2556": " ayameva kauśika tataḥ paurvakātkulaputrataḥ kuladuhitṛto vā sakāśādbahutaraṃ puṇyaṃ prasavet /",
    "K05bsu049_u:2557": " tatkasya hetoḥ?",
    "K05bsu049_u:2558": " ato hi kauśika srotaāpattiphalaṃ prabhāvyate //",
    "K05bsu049_u:2559": " punaraparaṃ kauśika yo hi kaścideva kulaputro vā kuladuhitā vā yāvanto jambūdvīpe sattvāḥ,",
    "K05bsu049_u:2560": " tān sarvān sakṛdāgāmiphale pratiṣṭhāpayet /",
    "K05bsu049_u:2561": " tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
    "K05bsu049_u:2562": " śakra āha - bahu bhagavan,",
    "K05bsu049_u:2563": " bahu sugata /",
    "K05bsu049_u:2564": " bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
    "K05bsu049_u:2565": " ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
    "K05bsu049_u:2566": " avakalpayannavakalpayate,",
    "K05bsu049_u:2567": " adhimuñcannadhimuñcate,",
    "K05bsu049_u:2568": " prasannacittaḥ prasannacittāya,",
    "K05bsu049_u:2569": " adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāyādhyaśayena dadyāt,",
    "K05bsu049_u:2570": " antaśo likhanāyāpi vācanāyāpi akilāsitayā saṃpādayiṣyati,",
    "K05bsu049_u:2571": " udyukto 'muṃ grāhayiṣyati,",
    "K05bsu049_u:2572": " saṃdarśayiṣyati samadāpayiṣyati samuttejayiṣyati saṃpraharṣayiṣyati,",
    "K05bsu049_u:2573": " vācā neṣyati vineṣyati anuneṣyati,",
    "K05bsu049_u:2574": " arthamasyā asmai saṃprakāśayiṣyati,",
    "K05bsu049_u:2575": " evaṃ cāsya cittaṃ viśodhayiṣyati,",
    "K05bsu049_u:2576": " nirvicikitsaṃ kariṣyati,",
    "K05bsu049_u:2577": " evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
    "K05bsu049_u:2578": " atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
    "K05bsu049_u:2579": " abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
    "K05bsu049_u:2580": " evaṃ ca vācaṃ bhāṣeta - eteṣāmeva tvaṃ kulaputra dharmāṇāṃ lābhī bhava yaduta prajñāpāramitāpratisaṃyuktānāmiti /",
    "K05bsu049_u:2581": " ayameva kauśika tataḥ paurvakātkulaputrataḥ kuladuhitṛto vā sakāśādbahutaraṃ puṇyaṃ prasavet /",
    "K05bsu049_u:2582": " tatkasya hetoḥ?",
    "K05bsu049_u:2583": " ato hi kauśika sakṛdāgāmiphalaṃ prabhāvyate /",
    "K05bsu049_u:2584": " tiṣṭhatu khalu punaḥ kauśika jāmbūdvīpakān sarvasattvān sakṛdāgāmiphale pratiṣṭhāpya puṇyābhisaṃskāraḥ,",
    "K05bsu049_u:2585": " yāvantaḥ kauśika cāturmahādvīpake lokadhātau sattvāḥ,",
    "K05bsu049_u:2586": " tān api sarvān kaścideva kulaputro vā kuladuhitā vā sakṛdāgāmiphale pratiṣṭhāpayet /",
    "K05bsu049_u:2587": " tiṣṭhatu khalu punaḥ kauśika cāturmahādvīpake lokadhātau sarvasatvān sakṛdāgāmiphale pratiṣṭhāpya puṇyabhisaṃskāraḥ,",
    "K05bsu049_u:2588": " yāvantaḥ kauśika sāhasre cūlike lokadhātau (Vaidya 60)",
    "K05bsu049_u:2589": " sattvāḥ, tān api sarvān kaścideva kulaputro vā kuladuhitā vā sakṛdāgāmiphale pratiṣṭhāpayet /",
    "K05bsu049_u:2590": " tiṣṭhatu khalu punaḥ kauśika sāhasre cūlike lokadhātau sarvasattvān sakṛdāgāmiphale pratiṣṭhāpya puṇyābhisaṃskāraḥ,",
    "K05bsu049_u:2591": " yāvantaḥ kauśika dvisāhasre madhyame lokadhātau sattvāḥ,",
    "K05bsu049_u:2592": " tān api sarvān kaścideva kulaputro vā kuladuhitā vā sakṛdāgāmiphale pratiṣṭhāpayet /",
    "K05bsu049_u:2593": " tiṣṭhātu khalu punaḥ kauśika dvisāhasre madhyame lokadhātau sarvasattvān sakṛdāgāmiphale pratiṣṭhāpya puṇyābhisaṃskāraḥ,",
    "K05bsu049_u:2594": " yāvantaḥ kauśika trisāhasramahāsāhasre lokadhātau sattvāḥ,",
    "K05bsu049_u:2595": " tān api sarvān kaścideva kulaputro vā kuladuhitā vā sakṛdāgāmiphale pratiṣṭhāpayet /",
    "K05bsu049_u:2596": " tiṣṭhatu khalu punaḥ kauśika trisāhasramahāsāhasre lokadhātau sarvasattvān sakṛdāgāmiphale pratiṣṭhāpya puṇyābhisaṃskāraḥ,",
    "K05bsu049_u:2597": " yāvantaḥ kauśika gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:2598": " tān api sarvān kaścideva kulaputro vā kuladuhitā vā sakṛdāgāmiphale pratiṣṭhāpayet /",
    "K05bsu049_u:2599": " tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
    "K05bsu049_u:2600": " śakra āha - bahu bhagavan,",
    "K05bsu049_u:2601": " bahu sugata //",
    "K05bsu049_u:2602": " bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
    "K05bsu049_u:2603": " ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
    "K05bsu049_u:2604": " avakalpayannavakalpayate,",
    "K05bsu049_u:2605": " adhimuñcannadhimuñcate,",
    "K05bsu049_u:2606": " prasannacittaḥ prasannacittāya,",
    "K05bsu049_u:2607": " adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena dadyāt,",
    "K05bsu049_u:2608": " antaśo likhanāyāpi vācanāyāpi akilāsitayā saṃpādayiṣyati,",
    "K05bsu049_u:2609": " udyukto 'muṃ grāhayiṣyati,",
    "K05bsu049_u:2610": " saṃdarśayiṣyati samādāpayiṣyati samuttejayiṣyati saṃpraharṣayiṣyati,",
    "K05bsu049_u:2611": " vācā neṣyati vineṣyati anuneṣyati,",
    "K05bsu049_u:2612": " arthamasyā asmai saṃprakāśayiṣyati,",
    "K05bsu049_u:2613": " evaṃ cāsya cittaṃ viśodhayiṣyati,",
    "K05bsu049_u:2614": " nirvicikitsaṃ kariṣyati,",
    "K05bsu049_u:2615": " evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
    "K05bsu049_u:2616": " atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
    "K05bsu049_u:2617": " abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
    "K05bsu049_u:2618": " evaṃ ca vācaṃ bhāṣeta - eteṣāmeva tvaṃ kulaputra dharmāṇāṃ lābhī bhava yaduta prajñāpāramitāpratisaṃyuktānāmiti /",
    "K05bsu049_u:2619": " ayameva kauśika tataḥ paurvakātkulaputrataḥ kuladuhitṛto vā sakāśādbahutaraṃ puṇyaṃ prasavet /",
    "K05bsu049_u:2620": " tatkasya hetoḥ?",
    "K05bsu049_u:2621": " ato hi kauśika sakṛdāgāmiphalaṃ prabhāvyate //",
    "K05bsu049_u:2622": " punaraparaṃ kauśika yo hi kaścideva kulaputro vā kuladuhitā vā yāvanto jambūdvīpe sattvāḥ,",
    "K05bsu049_u:2623": " tān sarvānanāgāmiphale pratiṣṭhāpayet /",
    "K05bsu049_u:2624": " tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
    "K05bsu049_u:2625": " śakra āha - bahu bhagavan bahu sugata //",
    "K05bsu049_u:2626": " bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
    "K05bsu049_u:2627": " ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
    "K05bsu049_u:2628": " avakalpayannavakalpayate,",
    "K05bsu049_u:2629": " adhimuñcannadhimuñcate,",
    "K05bsu049_u:2630": " prasannacittaḥ prasannacittāya,",
    "K05bsu049_u:2631": " adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena dadyāt,",
    "K05bsu049_u:2632": " antaśo likhanāyāpi vācanāyāpi akilāsitayā saṃpādayiṣyati,",
    "K05bsu049_u:2633": " udyukto 'muṃ grāhayiṣyati,",
    "K05bsu049_u:2634": " saṃdarśayiṣyati samādāpayiṣyati samuttejayiṣyati saṃpraharṣayiṣyati,",
    "K05bsu049_u:2635": " vācā neṣyati vineṣyati anuneṣyati,",
    "K05bsu049_u:2636": " arthamasyā asmai saṃprakāśayiṣyati,",
    "K05bsu049_u:2637": " evaṃ cāsya cittaṃ viśodhayiṣyati,",
    "K05bsu049_u:2638": " nirvicikitsaṃ kariṣyati,",
    "K05bsu049_u:2639": " evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
    "K05bsu049_u:2640": " atra hi tvaṃ śikṣamāṇaścaran vyāyacchamānaḥ kṣipramevānuttarāṃ (Vaidya 61)",
    "K05bsu049_u:2641": " samyaksaṃbodhimabhisaṃbhotsyase /",
    "K05bsu049_u:2642": " abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
    "K05bsu049_u:2643": " evaṃ ca vācaṃ bhāṣeta - eteṣāmevaṃ tvaṃ kulaputra dharmāṇāṃ lābhī bhava,",
    "K05bsu049_u:2644": " yaduta prajñāpāramitāpratisaṃyuktānāmiti /",
    "K05bsu049_u:2645": " ayameva tato bahutaraṃ puṇyaṃ prasavet /",
    "K05bsu049_u:2646": " tatkasya hetoḥ?",
    "K05bsu049_u:2647": " ato hi kauśika anāgāmiphalaṃ prabhāvyate /",
    "K05bsu049_u:2648": " tiṣṭhatu khalu punaḥ kauśika jambūdvīpakān sarvasattvānanāgāmiphale pratiṣṭhāpya puṇyābhisaṃskāraḥ,",
    "K05bsu049_u:2649": " yāvantaḥ kauśika caturmahādvīpake lokadhātau sattvāḥ,",
    "K05bsu049_u:2650": " tān api sarvān kaścideva kulaputro vā kuladuhitā vā anāgāmiphale pratiṣṭhāpayet /",
    "K05bsu049_u:2651": " tiṣṭhatu khalu punaḥ kauśika cāturmahādvīpake lokadhātau sarvasattvānanāgāmiphale pratiṣṭhāpya puṇyābhisaṃskāraḥ,",
    "K05bsu049_u:2652": " yāvantaḥ kauśika sāhasre cūlike lokadhātau sattvāḥ,",
    "K05bsu049_u:2653": " tān api sarvān kaścideva kulaputro vā kuladuhitā vā anāgāmiphale pratiṣṭhāpayet /",
    "K05bsu049_u:2654": " tiṣṭhatu khalu punaḥ kauśika sāhasre cūlike lokadhātau sarvasattvānanāgāmiphale pratiṣṭhāpya puṇyābhisaṃskāraḥ,",
    "K05bsu049_u:2655": " yāvantaḥ kauśika dvisāhasre madhyame lokadhātau sattvāḥ,",
    "K05bsu049_u:2656": " tān api sarvān kaścideva kulaputro vā kuladuhitā vā anāgāmiphale pratiṣṭhāpayet /",
    "K05bsu049_u:2657": " tiṣṭhatu khalu punaḥ kauśika dvisāhasre madhyame lokadhātau sarvasattvānanāgāmiphale pratiṣṭhāpya puṇyābhisaṃskāraḥ,",
    "K05bsu049_u:2658": " yāvantaḥ kauśika trisāhasramahāsāhasre lokadhātau sattvāḥ,",
    "K05bsu049_u:2659": " tān api sarvān kaścideva kulaputro vā kuladuhitā vā anāgāmiphale pratiṣṭhāpayet /",
    "K05bsu049_u:2660": " tiṣṭhatu khalu punaḥ kauśika trisāhasramahāsāhasre lokadhātau sarvasattvānanāgāmiphale pratiṣṭhāpya puṇyābhisaṃskāraḥ,",
    "K05bsu049_u:2661": " yāvantaḥ kauśika gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:2662": " tān api sarvān kaścideva kulaputro vā kuladuhitā vā anāgāmiphale pratiṣṭhāpayet /",
    "K05bsu049_u:2663": " tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
    "K05bsu049_u:2664": " śakra āha - bahu bhagavan,",
    "K05bsu049_u:2665": " bahu sugata //",
    "K05bsu049_u:2666": " bhagavānāha - ataḥ khalu punaḥ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavet,",
    "K05bsu049_u:2667": " ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
    "K05bsu049_u:2668": " avakalpayannavakalpayate,",
    "K05bsu049_u:2669": " adhimuñcannadhimuñcate,",
    "K05bsu049_u:2670": " prasannacittaḥ prasannacittāya,",
    "K05bsu049_u:2671": " adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena dadyāt,",
    "K05bsu049_u:2672": " antaśo likhanāyāpi vācanāyāpi akilāsitayā saṃpādayiṣyati,",
    "K05bsu049_u:2673": " udyukto 'muṃ grāhayiṣyati,",
    "K05bsu049_u:2674": " saṃdarśayiṣyati samādāpayiṣyati samuttejayiṣyati saṃpraharṣayiṣyati,",
    "K05bsu049_u:2675": " vācā neṣyati vineṣyati anuneṣyati,",
    "K05bsu049_u:2676": " arthamasyā asmai saṃprakāśayiṣyati,",
    "K05bsu049_u:2677": " evaṃ cāsya cittaṃ viśodhayiṣyati,",
    "K05bsu049_u:2678": " nirvicikitsaṃ kariṣyati,",
    "K05bsu049_u:2679": " evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
    "K05bsu049_u:2680": " atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
    "K05bsu049_u:2681": " abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
    "K05bsu049_u:2682": " evaṃ ca vācaṃ bhāṣeta - eteṣāmeva tvaṃ kulaputra dharmāṇāṃ lābhī bhava,",
    "K05bsu049_u:2683": " yaduta prajñāpāramitāpratisaṃyuktānāmiti /",
    "K05bsu049_u:2684": " ayameva tato bahutaraṃ puṇyaṃ prasavet /",
    "K05bsu049_u:2685": " tatkasya hetoḥ?",
    "K05bsu049_u:2686": " ato hi kauśika anāgāmiphalaṃ prabhāvyate //",
    "K05bsu049_u:2687": " (Vaidya 62) punaraparaṃ kauśika yo hi kaścideva kulaputro vā kuladuhitā va yāvanto jambūdvīpe sattvāḥ,",
    "K05bsu049_u:2688": " tān api sarvānarhattve pratiṣṭhāpayet /",
    "K05bsu049_u:2689": " tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
    "K05bsu049_u:2690": " śakra āha - bahu bhagavan,",
    "K05bsu049_u:2691": " bahu sugata /",
    "K05bsu049_u:2692": " bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
    "K05bsu049_u:2693": " ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
    "K05bsu049_u:2694": " avakalpayannavakalpayate,",
    "K05bsu049_u:2695": " adhimuñcannadhimuñcate,",
    "K05bsu049_u:2696": " prasannacittaḥ prasannacittāya,",
    "K05bsu049_u:2697": " adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena dadyāt,",
    "K05bsu049_u:2698": " antaśo likhanāyāpi vācanāyāpi akilāsitayā saṃpādayiṣyati,",
    "K05bsu049_u:2699": " udyukto 'muṃ grāhayiṣyati,",
    "K05bsu049_u:2700": " saṃdarśayiṣyati samādāpayiṣyati samuttejayiṣyati saṃpraharṣayiṣyati,",
    "K05bsu049_u:2701": " vācā neṣyati vineṣyati anuneṣyati,",
    "K05bsu049_u:2702": " arthamasyā asmai saṃprakāśayiṣyati,",
    "K05bsu049_u:2703": " evaṃ cāsya cittaṃ viśodhayiṣyati,",
    "K05bsu049_u:2704": " nirvicikitsaṃ kariṣyati,",
    "K05bsu049_u:2705": " evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
    "K05bsu049_u:2706": " atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
    "K05bsu049_u:2707": " abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
    "K05bsu049_u:2708": " evaṃ ca vācaṃ bhāṣeta - eteṣāmeva tvaṃ kulaputra dharmāṇāṃ lābhī bhava yaduta prajñāpāramitāpratisaṃyuktānāmiti /",
    "K05bsu049_u:2709": " ayameva tato bahutaraṃ puṇyaṃ prasavet /",
    "K05bsu049_u:2710": " tatkasya hetoḥ?",
    "K05bsu049_u:2711": " ato hi kauśika arhattvaṃ prabhāvyate /",
    "K05bsu049_u:2712": " evaṃ cāsya utsāhaṃ vardhayiṣyati - yathā yathā hi tvaṃ kulaputra prajñāpāramitāyāṃ śikṣiṣyase,",
    "K05bsu049_u:2713": " tathā tathā tvamanupūrveṇa buddhadharmāṇāṃ lābhī bhaviṣyasi,",
    "K05bsu049_u:2714": " āsannaś ca bhaviṣyasyanuttarāyāḥ samyaksaṃbodheḥ /",
    "K05bsu049_u:2715": " atra hi tvaṃ śikṣāyāṃ śikṣamāṇaścaran vyāyacchamānaḥ srotaāpattiphalaṃ prabhāvayiṣyasi,",
    "K05bsu049_u:2716": " sakṛdāgāmiphalaṃ prabhāvayiṣyasi,",
    "K05bsu049_u:2717": " anāgāmiphalaṃ prabhāvayiṣyasi,",
    "K05bsu049_u:2718": " arhattvaṃ prabhāvayiṣyasi,",
    "K05bsu049_u:2719": " pratyekabuddhatvaṃ prabhāvayiṣyasi,",
    "K05bsu049_u:2720": " samyaksaṃbuddhatvaṃ prabhāvayiṣyasīti /",
    "K05bsu049_u:2721": " tiṣṭhatu khalu punaḥ kauśika jāmbūdvīpakān sarvasattvānarhatve pratiṣṭhāpya puṇyābhisaṃskāraḥ,",
    "K05bsu049_u:2722": " yāvantaḥ kauśika cāturmahādvīpake lokadhātau sattvāḥ,",
    "K05bsu049_u:2723": " tān api sarvān kaścideva kulaputro vā kuladuhitā vā arhattve pratiṣṭhāpayet /",
    "K05bsu049_u:2724": " tiṣṭhatu khalu punaḥ kauśika cāturmahādvīpake lokadhātau sarvasattvānarhattve pratiṣṭhāpya puṇyābhisaṃskāraḥ,",
    "K05bsu049_u:2725": " yāvantaḥ kauśika sāhasre cūlike lokadhātau sattvāḥ,",
    "K05bsu049_u:2726": " tān api sarvān kaścideva kulaputro vā kuladuhitā vā arhattve pratiṣṭhāpayet /",
    "K05bsu049_u:2727": " tiṣṭhatu khalu punaḥ kauśika sāhasre cūlike lokadhātau sarvasattvānarhattve pratiṣṭhāpya puṇyābhisaṃskāraḥ,",
    "K05bsu049_u:2728": " yāvantaḥ kauśika dvisāhasre madhyame lokadhātau sattvāḥ,",
    "K05bsu049_u:2729": " tān api sarvān kaścideva kulaputro vā kuladuhitā vā arhattve pratiṣṭhāpayet /",
    "K05bsu049_u:2730": " tiṣṭhatu khalu punaḥ kauśika dvisāhasre madhyame lokadhātau sarvasattvānarhattve pratiṣṭhāpya puṇyābhisaṃskāraḥ,",
    "K05bsu049_u:2731": " yāvantaḥ kauśika trisāhasramahāsāhasre lokadhātau sattvāḥ,",
    "K05bsu049_u:2732": " tān api sarvān kaścideva kulaputro vā kuladuhitā vā arhattve pratiṣṭhāpayet /",
    "K05bsu049_u:2733": " tiṣṭhatu khalu punaḥ kauśika trisāhasramahāsāhasre lokadhātau sarvasattvānarhattve pratiṣṭhāpya puṇyābhisaṃskāraḥ,",
    "K05bsu049_u:2734": " yāvantaḥ kauśika gaṅgānadīvālukopameṣu (Vaidya 63)",
    "K05bsu049_u:2735": " trisāhasramahāsāhasreṣu lokadhātuṣu sattvāḥ,",
    "K05bsu049_u:2736": " tān api sarvān kaścideva kulaputro vā kuladuhitā vā arhattve pratiṣṭhāpayet /",
    "K05bsu049_u:2737": " tatkiṃ manyase kauśike api nu sa kulaputro vā kuladuhitā vā tatonidānaṃ bahu puṇyaṃ prasavet?",
    "K05bsu049_u:2738": " śakra āha - bahu bhagavan,",
    "K05bsu049_u:2739": " bahu sugata /",
    "K05bsu049_u:2740": " saṃkhyā api bhagavaṃstasya puṇyaskandhasya na sukarā kartum /",
    "K05bsu049_u:2741": " gaṇanāpi upamāpi aupamyam api upanisāpi upaniṣad api bhagavaṃstasya puṇyaskandhasya na sukarā kartum //",
    "K05bsu049_u:2742": " bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
    "K05bsu049_u:2743": " ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
    "K05bsu049_u:2744": " avakalpayannavakalpayate,",
    "K05bsu049_u:2745": " adhimuñcannadhimuñcate,",
    "K05bsu049_u:2746": " prasannacittaḥ prasannacittāya,",
    "K05bsu049_u:2747": " adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena dadyāt,",
    "K05bsu049_u:2748": " antaśo likhanāyāpi vācanāyāpi akilāsitayā saṃpādayiṣyati,",
    "K05bsu049_u:2749": " udyukto 'muṃ grāhayiṣyati,",
    "K05bsu049_u:2750": " samādāpayiṣyati samuttejayiṣyati saṃpraharṣayiṣyati,",
    "K05bsu049_u:2751": " vācā neṣyati vineṣyati anuneṣyati,",
    "K05bsu049_u:2752": " arthamasyā asmai saṃprakāśayiṣyati,",
    "K05bsu049_u:2753": " evaṃ cāsya cittaṃ viśodhayiṣyati,",
    "K05bsu049_u:2754": " nirvicikitsaṃ kariṣyati,",
    "K05bsu049_u:2755": " evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
    "K05bsu049_u:2756": " atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
    "K05bsu049_u:2757": " abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
    "K05bsu049_u:2758": " evaṃ ca vācaṃ bhāṣeta - eteṣāmeva tvaṃ kulaputra dharmāṇāṃ lābhī bhava,",
    "K05bsu049_u:2759": " yaduta prajñāpāramitāpratisaṃyuktānāmiti /",
    "K05bsu049_u:2760": " ayameva tato bahutaraṃ puṇyaṃ prasavet /",
    "K05bsu049_u:2761": " tatkasya hetoḥ?",
    "K05bsu049_u:2762": " ato hi kauśika arhattvaṃ prabhāvyate /",
    "K05bsu049_u:2763": " evaṃ ca asyotsāhaṃ vardhayiṣyati - yathā yathā hi tvaṃ kulaputra prajñāpāramitāyāṃ śikṣiṣyase,",
    "K05bsu049_u:2764": " tathā tathā tvamanupūrveṇa buddhadharmāṇāṃ lābhī bhaviṣyasi,",
    "K05bsu049_u:2765": " āsannaś ca bhaviṣyasyanuttarāyāḥ samyaksaṃbodheḥ /",
    "K05bsu049_u:2766": " atra hi tvaṃ śikṣāyāṃ śikṣamāṇaścaran vyāyacchamānaḥ srotaāpattiphalaṃ prabhāvayiṣyasi,",
    "K05bsu049_u:2767": " sakṛdāgāmiphalaṃ prabhāvayiṣyasi,",
    "K05bsu049_u:2768": " anāgāmiphalaṃ prabhāvayiṣyasi,",
    "K05bsu049_u:2769": " arhattvaṃ prabhāvayiṣyasi,",
    "K05bsu049_u:2770": " pratyekabuddhatvaṃ prabhāvayiṣyasi,",
    "K05bsu049_u:2771": " samyaksaṃbuddhatvaṃ prabhāvayiṣyasi / iti //",
    "K05bsu049_u:2772": " punaraparaṃ kauśika yāvanto jambūdvīpe sattvāḥ,",
    "K05bsu049_u:2773": " tān api sarvān kaścideva kulaputro vā kuladuhitā vā pratyekabuddhatve pratiṣṭhāpayet /",
    "K05bsu049_u:2774": " tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
    "K05bsu049_u:2775": " śakra āha - bahu bhagavan,",
    "K05bsu049_u:2776": " bahu sugataḥ /",
    "K05bsu049_u:2777": " bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
    "K05bsu049_u:2778": " avakalpayannavakalpayate,",
    "K05bsu049_u:2779": " adhimuñcannadhimuñcate,",
    "K05bsu049_u:2780": " prasannacittaḥ prasannacittāya,",
    "K05bsu049_u:2781": " adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena dadyāt,",
    "K05bsu049_u:2782": " antaśo likhanāyāpi vācanāyāpi akilāsitayā saṃpādayiṣyati,",
    "K05bsu049_u:2783": " udyukto 'muṃ grāhayiṣyati,",
    "K05bsu049_u:2784": " saṃdarśayiṣyati (Vaidya 64)",
    "K05bsu049_u:2785": " samādāpayiṣyati samuttejayiṣyati saṃpraharṣayiṣyati,",
    "K05bsu049_u:2786": " vācā neṣyati vineṣyati anuneṣyati,",
    "K05bsu049_u:2787": " arthamasyā asmai saṃprakāśayiṣyati,",
    "K05bsu049_u:2788": " evaṃ cāsya cittaṃ viśodhayiṣyati,",
    "K05bsu049_u:2789": " nirvicikitsaṃ kariṣyati,",
    "K05bsu049_u:2790": " evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
    "K05bsu049_u:2791": " atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
    "K05bsu049_u:2792": " abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
    "K05bsu049_u:2793": " evaṃ ca vācaṃ bhāṣeta - eteṣāmeva tvaṃ kulaputra dharmāṇāṃ lābhī bhava yaduta prajñāpāramitāpratisaṃyuktānāmiti /",
    "K05bsu049_u:2794": " ayameva tato bahutaraṃ puṇyaṃ prasavet /",
    "K05bsu049_u:2795": " tatkasya hetoḥ?",
    "K05bsu049_u:2796": " ato hi kauśika pratyekabuddhatvaṃ prabhāvyate /",
    "K05bsu049_u:2797": " evaṃ cāsyotsāhaṃ vardhayiṣyati - yathā yathā hi tvaṃ kulaputra prajñāpāramitāyāṃ śikṣiṣyase,",
    "K05bsu049_u:2798": " tathā tathā tvamanupūrveṇa buddhadharmāṇāṃ lābhī bhaviṣyasi,",
    "K05bsu049_u:2799": " āsannaś ca bhaviṣyasyanuttarāyāḥ samyaksaṃbodheḥ /",
    "K05bsu049_u:2800": " atra hi tvaṃ śikṣāyāṃ śikṣamāṇaścaran vyāyacchamānaḥ kṣiprameva srotaāpattiphalaṃ prabhāvayiṣyasi,",
    "K05bsu049_u:2801": " sakṛdāgāmiphalaṃ prabhāvayiṣyasi,",
    "K05bsu049_u:2802": " anāgāmiphalaṃ prabhāvayiṣyasi,",
    "K05bsu049_u:2803": " arhattvaṃ prabhāvayiṣyasi,",
    "K05bsu049_u:2804": " pratyekabuddhatvaṃ prabhāvayiṣyati,",
    "K05bsu049_u:2805": " samyaksaṃbuddhatvaṃ prabhāvayiṣyasīti /",
    "K05bsu049_u:2806": " tiṣṭhatu khalu punaḥ kauśika jambūdvīpakān sarvasattvān pratyekabuddhatve pratiṣṭhāpya puṇyābhisaṃskāraḥ,",
    "K05bsu049_u:2807": " yāvantaḥ kauśika cāturmahādvīpake lokadhātau sattvāḥ,",
    "K05bsu049_u:2808": " tān api sarvān kaścideva kulaputro vā kuladuhitā vā pratyekabuddhatve pratiṣṭhāpayet /",
    "K05bsu049_u:2809": " tiṣṭhatu khalu punaḥ kauśika cāturmahādvīpake loakadhātau sarvasattvān pratyekabuddhatve pratiṣṭhāpya puṇyābhisaṃskāraḥ,",
    "K05bsu049_u:2810": " yāvantaḥ kauśika sāhasre cūlike lokadhātau sattvāḥ,",
    "K05bsu049_u:2811": " tān api sarvān kaścideva kulaputro vā kuladuhitā vā pratyekabuddhatve pratiṣṭhāpayet /",
    "K05bsu049_u:2812": " tiṣṭhatu khalu punaḥ kauśika sāhasre cūlike lokadhātau sarvasattvān pratyekabuddhatve pratiṣṭhāpya puṇyābhisaṃskāraḥ,",
    "K05bsu049_u:2813": " yāvantaḥ kauśika dvisāhasre madhyame lokadhātau sattvāḥ,",
    "K05bsu049_u:2814": " tān api sarvān kaścideva kulaputro vā kuladuhitā vā pratyekabuddhatve pratiṣṭhāpayet /",
    "K05bsu049_u:2815": " tiṣṭhatu khalu punaḥ kauśika dvisāhasre madhyame lokadhātau sarvasattvān pratyekabuddhatve pratiṣṭhāpya puṇyābhisaṃskāraḥ,",
    "K05bsu049_u:2816": " ye 'pi kecitkauśika trisāhasramahāsāhasre lokadhātau sattvāḥ,",
    "K05bsu049_u:2817": " tān api sarvān kaścideva kulaputro vā kuladuhitā vā pratyekabuddhatve pratiṣṭhāpayet /",
    "K05bsu049_u:2818": " tiṣṭhatu khalu punaḥ kauśika trisāhasramahāsāhasre lokadhātau sarvasattvān pratyekabuddhatve pratiṣṭhāpya puṇyābhisaṃskāraḥ,",
    "K05bsu049_u:2819": " yāvantaḥ kauśika gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:2820": " tān api sarvān kaścideva kulaputro vā kuladuhitā vā pratyekabuddhatve pratiṣṭhāpayet /",
    "K05bsu049_u:2821": " tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
    "K05bsu049_u:2822": " śakra āha - bahu bhagavan,",
    "K05bsu049_u:2823": " bahu sugata //",
    "K05bsu049_u:2824": " bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
    "K05bsu049_u:2825": " ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
    "K05bsu049_u:2826": " avakalpayannavakalpayate,",
    "K05bsu049_u:2827": " adhimuñcannadhimuñcate,",
    "K05bsu049_u:2828": " prasannacittaḥ prasannacittāya,",
    "K05bsu049_u:2829": " adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāyādhyāśayena dadyāt, (Vaidya 65)",
    "K05bsu049_u:2830": " antaśo likhanāyāpi vācanāyāpi akilāsitayā saṃpādayiṣyati,",
    "K05bsu049_u:2831": " adyukto 'muṃ grāhayiṣyati,",
    "K05bsu049_u:2832": " saṃdarśayiṣyati samādāpayiṣyati samuttejayiṣyati saṃpraharṣayiṣyati,",
    "K05bsu049_u:2833": " vācā neṣyati vineṣyati anuneṣyati,",
    "K05bsu049_u:2834": " arthamasyā asmai saṃprakāśayiṣyati,",
    "K05bsu049_u:2835": " evaṃ cāsya cittaṃ viśodhayiṣyati,",
    "K05bsu049_u:2836": " nirvicikitsaṃ kariṣyati,",
    "K05bsu049_u:2837": " evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva - atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
    "K05bsu049_u:2838": " abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
    "K05bsu049_u:2839": " evaṃ ca vācaṃ bhāṣeta - eteṣāmeva tvaṃ kulaputra dharmāṇāṃ lābhī bhava yaduta prajñāpāramitāpratisaṃyuktānāmiti /",
    "K05bsu049_u:2840": " ayameva tato bahutaraṃ puṇyaṃ prasavet /",
    "K05bsu049_u:2841": " tatkasya hetoḥ?",
    "K05bsu049_u:2842": " ato hi kauśika pratyekabuddhatvaṃ prabhāvyate /",
    "K05bsu049_u:2843": " evaṃ cāsya utsāhaṃ vardhayiṣyasi - yathā yathā hi tvaṃ kulaputra prajñāpāramitāyāṃ śikṣiṣyase,",
    "K05bsu049_u:2844": " tathā tathā tvamanupūrveṇa buddhadharmāṇāṃ lābhī bhaviṣyasi,",
    "K05bsu049_u:2845": " āsannaś ca bhaviṣyasyanuttarāyāḥ samyaksaṃbodheḥ /",
    "K05bsu049_u:2846": " atra hi tvaṃ śikṣāyāṃ śikṣamāṇaścaran vyāyacchamānaḥ srotaāpattiphalaṃ prabhāvayiṣyasi,",
    "K05bsu049_u:2847": " sakṛdāgāmiphalaṃ prabhāvayiṣyasi,",
    "K05bsu049_u:2848": " anāgāmiphalaṃ prabhāvayiṣyasi,",
    "K05bsu049_u:2849": " arhattvaṃ prabhāvayiṣyasi,",
    "K05bsu049_u:2850": " samyaksaṃbuddhatvaṃ prabhāvayiṣyasīti //",
    "K05bsu049_u:2851": " punaraparaṃ kauśika yāvanto jambūdvīpe sattvāḥ,",
    "K05bsu049_u:2852": " teṣāṃ sarveṣāṃ kaścideva kulaputro vā kuladuhitā vā anuttarāyāṃ samyaksaṃbodhau cittaṃ samutpādayet,",
    "K05bsu049_u:2853": " yaścānyaḥ kaścitkauśika kulaputro vā kuladuhitā vā teṣāṃ sarveṣāmanuttarāyāṃ samyaksaṃbodhau cittamutpādya tebhya imāṃ prajñāpāramitāṃ likhitvā dadyāt /",
    "K05bsu049_u:2854": " yo vā kauśika kulaputro vā kuladuhitā vā avinivartanīyāya bodhisattvāya mahāsattvāya enāṃ prajñāpāramitāṃ likhitvā upanāmayet,",
    "K05bsu049_u:2855": " atraiva prajñāpāramitāyāṃ śikṣiṣyate,",
    "K05bsu049_u:2856": " yogamāpatsyate /",
    "K05bsu049_u:2857": " atraiva prajñāpāramitāṃ bhāvayan vṛddhiṃ virūḍhiṃ vipulatāṃ gataḥ paripūrayiṣyati buddhadharmāniti /",
    "K05bsu049_u:2858": " ayaṃ tasmātpaurvakātkulaputrataḥ kuladuhitṛto vā sakāśādbahutaraṃ puṇyaṃ prasavet /",
    "K05bsu049_u:2859": " tatkasya hetoḥ?",
    "K05bsu049_u:2860": " niyatameṣo 'nuttarāṃ samyaksaṃbodhimabhisaṃbudhya sattvānāṃ duḥkhasyāntaṃ kariṣyatīti /",
    "K05bsu049_u:2861": " tiṣṭhatu khalu punaḥ kauśika jāmbūdvīpakānāṃ sarvasattvānāmanuttarāyāṃ samyaksaṃbodhau cittamutpādya puṇyābhisaṃskāraḥ,",
    "K05bsu049_u:2862": " yāvantaḥ kauśika cāturmahādvīpake lokadhātau sattvāḥ,",
    "K05bsu049_u:2863": " teṣām api sarveṣāṃ kaścideva kulaputro vā kuladuhitā vā anuttarāyāṃ samyaksaṃbodhau cittamutpādayet /",
    "K05bsu049_u:2864": " tiṣṭhatu khalu punaḥ kauśika cāturmahādvīpake lokadhātau sarvasattvānāmanuttarāyāṃ samyaksaṃbodhau cittamutpādya puṇyābhisaṃskāraḥ,",
    "K05bsu049_u:2865": " yāvantaḥ kauśika sāhasre cūlike lokadhātau sattvāḥ,",
    "K05bsu049_u:2866": " teṣām api sarveṣāṃ kaścideva kulaputro vā kuladuhitā vā anuttarāyāṃ samyaksaṃbodhau cittamutpādayet /",
    "K05bsu049_u:2867": " tiṣṭhatu khalu punaḥ kauśika sāhasre cūlike lokadhātau sarvasattvānāmanuttarāyāṃ samyaksaṃbodhau cittamutpādya puṇyābhisaṃskāraḥ,",
    "K05bsu049_u:2868": " yāvantaḥ kauśika dvisāhasre madhyame lokadhātau sattvāḥ,",
    "K05bsu049_u:2869": " teṣām api sarveṣāṃ kaścideva kulaputro vā kuladuhitā vā anuttarāyāṃ samyaksaṃbodhau cittamutpādayet /",
    "K05bsu049_u:2870": " tiṣṭhatu khalu punaḥ kauśika dvisāhasre madhyame lokadhātau sarvasattvānāmanuttarāyāṃ samyaksaṃbodhau cittamutpādya puṇyābhisaṃskāraḥ,",
    "K05bsu049_u:2871": " yāvantaḥ kauśika trisāhasramahāsāhasre lokadhātau sattvāḥ,",
    "K05bsu049_u:2872": " teṣām api sarveṣāṃ (Vaidya 66)",
    "K05bsu049_u:2873": " kaścideva kulaputro vā kuladuhitā vā anuttarāyāṃ samyaksaṃbodhau cittamutpādayet /",
    "K05bsu049_u:2874": " tiṣṭhatu khalu punaḥ kauśika trisāhasramahāsāhasre lokadhātau sarvasattvānāmanuttarāyāṃ samyaksaṃbodhau cittamutpādya puṇyābhisaṃskāraḥ,",
    "K05bsu049_u:2875": " yāvantaḥ kauśika gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:2876": " teṣām api sarveṣāṃ kaścideva kulaputro vā kuladuhitā vā anuttarāyāṃ samyaksaṃbodhau cittamutpādayet /",
    "K05bsu049_u:2877": " yaścānyaḥ kaścitkauśika kulaputro vā kuladuhitā vā teṣāṃ sarveṣāmanuttarāyāṃ samyaksaṃbodhau cittamutpādya tebhya imāṃ prajñāpāramitāṃ likhitvā dadyāt /",
    "K05bsu049_u:2878": " yo vā kauśika kulaputro vā kuladuhitā vā avinivartanīyāya bodhisattvāya mahāsattvāya enāṃ prajñāpāramitāṃ likhitvā dadyāt,",
    "K05bsu049_u:2879": " upanāmayet,",
    "K05bsu049_u:2880": " atraiva prajñāpāramitāyāṃ śikṣiṣyate,",
    "K05bsu049_u:2881": " yogamāpatsyate /",
    "K05bsu049_u:2882": " evamasyeyaṃ prajñāpāramitā bhūyasyā mātrayā bhāvanāṃ vṛddhiṃ virūḍhiṃ vipulatāṃ paripūriṃ gamiṣyatīti /",
    "K05bsu049_u:2883": " ayaṃ kauśiaka tataḥ paurvakātkulaputrataḥ kuladuhitṛto vā sakāśādbahutaraṃ puṇyaṃ prasavet /",
    "K05bsu049_u:2884": " tatkasya hetoḥ?",
    "K05bsu049_u:2885": " niyatameṣo 'nuttarāṃ samyaksaṃbodhimabhisaṃbudhya sattvānāṃ duḥkhasyāntaṃ kariṣyatīti //",
    "K05bsu049_u:2886": " punaraparaṃ kauśika yāvanto jambūdvīpe sattvāḥ,",
    "K05bsu049_u:2887": " te sarve avinivartanīyā bhaveyuranuttarāyāḥ samyaksaṃbodheḥ /",
    "K05bsu049_u:2888": " tebhyaḥ kaścideva kulaputro vā kuladuhitā vā anuttarāṃ samyaksaṃbodhimabhisaṃprasthitebhya imāṃ prajñāpāramitāṃ pustakalikhitāṃ kṛtvā dadyādupanāmayet",
    "K05bsu049_u:2889": " yaś ca tebhyaḥ kaścideva kulaputro vā kuladuhitā vā imāṃ prajñāpāramitāṃ pustakalikhitāṃ kṛtvā dadyādupanāmayet,",
    "K05bsu049_u:2890": " sārthāṃ savyañjanāmupadiśet /",
    "K05bsu049_u:2891": " tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
    "K05bsu049_u:2892": " śakra āha - bahu bhagavan,",
    "K05bsu049_u:2893": " bahu sugata /",
    "K05bsu049_u:2894": " saṃkhyāpi bhagavaṃstasya puṇyaskandhasya na sukarā kartum /",
    "K05bsu049_u:2895": " gaṇanāpi upamāpi aupamyam api upanisāpi upaniṣad api bhagavaṃstasya puṇyaskandhasya na sukarā kartum //",
    "K05bsu049_u:2896": " bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
    "K05bsu049_u:2897": " yasteṣāmavinivartanīyānāṃ bodhisattvānāṃ mahāsattvānāṃ kṣiprataramanuttarāṃ samyaksaṃbodhimabhisaṃboddhukāmebhya imāṃ prajñāpāramitāṃ pustakalikhitāṃ kṛtvā dadyāt,",
    "K05bsu049_u:2898": " upanāmayet,",
    "K05bsu049_u:2899": " sārthāṃ savyañjanāmupadiśet,",
    "K05bsu049_u:2900": " iha ca tān prajñāpāramitāyāmavavadedanuśiṣyāt tiṣṭhatu khalu punaḥ kauśika jāmbūdvīpakebhyaḥ sarvasattvebhyo 'vinivartanīyebhya imāṃ prajñāpāramitāmupanāmya",
    "K05bsu049_u:2901": " yāvantaḥ kauśika cāturmahādvīpake lokadhātau sattvāḥ,",
    "K05bsu049_u:2902": " te 'pi sarve 'vinivartanīyā bhaveyuranuttarāyāḥ samyaksaṃbodheḥ /",
    "K05bsu049_u:2903": " tebhyo 'pi kaścideva kulaputro vā kuladuhitā vā imāṃ prajñāpāramitāṃ pustakalikhitāṃ kṛtvā dadyādupanāmayet,",
    "K05bsu049_u:2904": " sārthāṃ savyañjanāmupadiśet /",
    "K05bsu049_u:2905": " tiṣṭhatu khalu punaḥ kauśika cāturmahādvīpake lokadhātau sarvasattvebhyo 'vinivartanīyebhya imāṃ prajñāpāramitāmupanāmya puṇyābhisaṃskāraḥ,",
    "K05bsu049_u:2906": " yāvantaḥ kauśika sāhasre cūlike lokadhātau sattvāḥ,",
    "K05bsu049_u:2907": " te 'pi sarve 'vinivartanīyā bhaveyuranuttarāyāḥ samyaksaṃbodheḥ /",
    "K05bsu049_u:2908": " tebhyo 'pi kaścideva kulaputro vā kuladuhitā vā imāṃ prajñāpāramitāṃ pustakalikhitāṃ kṛtvā (Vaidya 67)",
    "K05bsu049_u:2909": " dadyādupanāmayet,",
    "K05bsu049_u:2910": " sārthāṃ savyañjanāmupadiśet /",
    "K05bsu049_u:2911": " tiṣṭhatu khalu punaḥ kauśika sāhasre cūlike lokadhātau sarvasattvebhyo 'vinivartanīyebhya imāṃ prajñāpāramitāmupanāmya puṇyābhisaṃskāraḥ,",
    "K05bsu049_u:2912": " yāvantaḥ kauśika dvisāhasre madhyame lokadhātau sattvāḥ,",
    "K05bsu049_u:2913": " te 'pi sarve 'vinivartanīyā bhaveyuranuttarāyāḥ samyaksaṃbodheḥ /",
    "K05bsu049_u:2914": " tebhyo 'pi kaścideva kulaputro vā kuladuhitā vā imāṃ prajñāpāramitāṃ pustakalikhitāṃ kṛtvā dadyādupanāmayet,",
    "K05bsu049_u:2915": " sārthāṃ savyañjanāmupadiśet /",
    "K05bsu049_u:2916": " tiṣṭhatu khalu punaḥ kauśika dvisāhasre madhyame lokadhātau sarvasattvebhyo 'vinivartanīyebhya imāṃ prajñāpāramitāmupanāmya puṇyābhisaṃskāraḥ,",
    "K05bsu049_u:2917": " yāvantaḥ kauśika trisāhasramahāsāhasre lokadhātau sattvāḥ,",
    "K05bsu049_u:2918": " te 'pi sarve 'vinivartanīyā bhaveyuranuttarāyāḥ samyaksaṃbodheḥ /",
    "K05bsu049_u:2919": " tebhyo 'pi kaścideva kulaputro vā kuladuhitā vā imāṃ prajñāpāramitāṃ pustakalikhitāṃ kṛtvā dadyādupanāmayet,",
    "K05bsu049_u:2920": " sārthāṃ savyañjanāmupadiśet /",
    "K05bsu049_u:2921": " tiṣṭhatu khalu punaḥ kauśika trisāhasramahāsāhasre lokadhātau sarvasattvebhyo 'vinivartanīyebhya imāṃ prajñāpāramitāmupanāmya puṇyābhisaṃskāraḥ,",
    "K05bsu049_u:2922": " yāvantaḥ kauśika gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:2923": " te 'pi sarve 'vinivartanīyā bhaveyuranuttarāyāḥ samyaksaṃbodheḥ /",
    "K05bsu049_u:2924": " tebhyo 'pi kaścideva kulaputro vā kuladuhitā vā imāṃ prajñāpāramitāṃ pustakalikhitāṃ kṛtvā dadyādupanāmayet,",
    "K05bsu049_u:2925": " sārthāṃ savyañjanāmupadiśet /",
    "K05bsu049_u:2926": " tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
    "K05bsu049_u:2927": " śakra āha - bahu bhagavan,",
    "K05bsu049_u:2928": " bahu sugata /",
    "K05bsu049_u:2929": " saṃkhyāpi bhagavaṃstasya puṇyaskandhasya na sukarā kartum /",
    "K05bsu049_u:2930": " gaṇanāpi upamāpi aupamyam api upanisāpi bhagavaṃstasya puṇyaskandhasya na sukarā kartum //",
    "K05bsu049_u:2931": " bhagavānāha - ataḥ khalu punaḥ sa kauśika kulaputro va kuladuhitā vā bahutaraṃ puṇyaṃ prasavet,",
    "K05bsu049_u:2932": " yasteṣāmavinivartanīyānāṃ bodhisattvānāṃ mahāsattvānāṃ kṣiprataramanuttarāṃ samyaksaṃbodhimabhisaṃboddhukāmebhya imāṃ prajñāpāramitāṃ pustakalikhitāṃ kṛtvā dadyādupanāmayet,",
    "K05bsu049_u:2933": " sārthāṃ savyañjanāmupadiśet,",
    "K05bsu049_u:2934": " iha ca tān prajñāpāramitāyāmavavadedanuśiṣyāt /",
    "K05bsu049_u:2935": " athāparaḥ kauśika bodhisattvo mahāsattva utpadyeta,",
    "K05bsu049_u:2936": " sa evaṃ vadet - ahameteṣāṃ kṣiprataramanuttarāṃ samyaksaṃbodhimabhisaṃbhotsya iti /",
    "K05bsu049_u:2937": " yastaṃ kauśika kulaputro vā kuladuhitā vā kṣiprābhijñataraṃ bodhisattvaṃ mahāsattvaṃ prajñāpāramitāyāmavavadedanuśiṣyāt,",
    "K05bsu049_u:2938": " ayaṃ tataḥ paurvakātkulaputrātkuladuhiturvā sakāśādbahutaraṃ puṇyaṃ prasavet //",
    "K05bsu049_u:2939": " atha khalu śakro devānāmindro bhagavantametadavocat - yathā yathā bhagavan bodhisattvo mahāsattva āsannībhavatyanuttarāyāḥ samyaksaṃbodheḥ,",
    "K05bsu049_u:2940": " tathā tathā prajñāpāramitāyāmavavaditavyo 'nuśāsitavyaḥ,",
    "K05bsu049_u:2941": " tathā tathā prajñāpāramitāyāmavodyamāno 'nuśiṣyamāṇastathatāyā āsannībhavati /",
    "K05bsu049_u:2942": " tathatāyā āsannībhavan yeṣāṃ paribhuṅke cīvarapiṇḍapātaśayanāsanaglānapratyayabhaiṣajyapariṣkārān,",
    "K05bsu049_u:2943": " teṣāṃ tān kārān kṛtān mahāphalān karoti mahānuśaṃsān /",
    "K05bsu049_u:2944": " ataḥ sa bahutaraṃ puṇyaṃ prasavati /",
    "K05bsu049_u:2945": " (Vaidya 68) tatkasya hetoḥ?",
    "K05bsu049_u:2946": " evaṃ hyetadbhagavan bhavati - yadbodhisattvo mahāsattva āsannībhavatyanuttarāyāḥ samyaksaṃbodheḥ //",
    "K05bsu049_u:2947": " atha khalvāyuṣmān subhūtiḥ śakraṃ devānāmindrametadavocat - sādhu sādhu kauśika yastvaṃ bodhisattvayānikānāṃ pudgalānāmutsāhaṃ dadāsi anugṛhṇīṣe anuparivārayasi /",
    "K05bsu049_u:2948": " evaṃ ca kauśika tvayā karaṇīyam - ya āryaśrāvakaḥ sarvasattvānāmanugrahaṃ kartukāmaḥ,",
    "K05bsu049_u:2949": " sa bodhisattvānāṃ mahāsattvānāmanuttarāyāṃ samyaksaṃbodhāvutsāhaṃ vardhayati anugṛhṇīte 'nuparivārayati,",
    "K05bsu049_u:2950": " evametatkaraṇīyam /",
    "K05bsu049_u:2951": " tatkasya hetoḥ?",
    "K05bsu049_u:2952": " ataḥprasūtā hi bodhisattvānāṃ mahāsattvānāmanuttarā samyaksaṃbodhiḥ /",
    "K05bsu049_u:2953": " yadi hi bodhisattvā mahāsattvā etadbodhicittaṃ notpādayeran,",
    "K05bsu049_u:2954": " na caite bodhisattvā mahāsattvā anuttarāyāṃ samyaksaṃbodhau śikṣeran,",
    "K05bsu049_u:2955": " na ṣaṭpāramitāsu śikṣeran,",
    "K05bsu049_u:2956": " aśikṣamāṇā anuttarāṃ samyaksaṃbodhiṃ nābhisaṃbudhyeran /",
    "K05bsu049_u:2957": " yasmāttarhi bodhisattvā mahāsattvā bodhisattvaśikṣāyāmāsu ṣaṭpāramitāsu śikṣante,",
    "K05bsu049_u:2958": " tasmādetadbodhicittamutpādayante,",
    "K05bsu049_u:2959": " tasmādanuttarāṃ samyaksaṃbodhimabhisaṃbudhyanta iti //",
    "K05bsu049_u:2960": " āryāṣṭasāhasrikāyāṃ prajñāpāramitāyāṃ puṇyaparyāyaparivarto nāma pañcamaḥ //",
    "K05bsu049_u:2961": " (Vaidya 69)",
    "K05bsu049_u:2962": " ASP_6: anumodanāpariṇāmanāparivartaḥ ṣaṣṭhaḥ /",
    "K05bsu049_u:2963": " atha khalu maitreyo bodhisattvo mahāsattva āyuṣmantaṃ subhūtiṃ sthaviramāmantrayate",
    "K05bsu049_u:2964": " sma - yacca khalu punaḥ ārya subhūte bodhisattvasya mahāsattvasya anumodanāpariṇāmanāsahagataṃ puṇyakriyāvastu,",
    "K05bsu049_u:2965": " yacca sarvasattvānāṃ dānamayaṃ puṇyakriyāvastu,",
    "K05bsu049_u:2966": " śīlamayaṃ puṇyakriyāvastu,",
    "K05bsu049_u:2967": " bhāvanāmayaṃ puṇyakriyāvastu,",
    "K05bsu049_u:2968": " idameva tato bodhisattvasya mahāsattvasya anumodanāpariṇāmanāsahagataṃ puṇyakriyāvastu agramākhyāyate,",
    "K05bsu049_u:2969": " śreṣṭhamākhyāyate,",
    "K05bsu049_u:2970": " jyeṣṭhamākhyāyate,",
    "K05bsu049_u:2971": " varamākhyāyate,",
    "K05bsu049_u:2972": " pravaramākhyāyate,",
    "K05bsu049_u:2973": " praṇītamākhyāyate,",
    "K05bsu049_u:2974": " uttamamākhyāyate,",
    "K05bsu049_u:2975": " anuttamamākhyāyate,",
    "K05bsu049_u:2976": " niruttamamākhyāyate,",
    "K05bsu049_u:2977": " asamamākhyāyate,",
    "K05bsu049_u:2978": " asamasamamākhyāyate //",
    "K05bsu049_u:2979": " evamukte āyupyān subhūtiḥ sthaviraṃ maitreyaṃ bodhisattvaṃ mahāsattvametadavocat",
    "K05bsu049_u:2980": " - yatpunarayaṃ maitreya bodhisattvo mahāsattvo daśadiśi loke sarvataḥ sarvatra gatayā",
    "K05bsu049_u:2981": " aprameyāprameyeṣu asaṃkhyeyāsaṃkhyeṣu aparimāṇāparimāṇeṣu acintyācintyeṣu anantāparyanteṣu",
    "K05bsu049_u:2982": " trisāhasramahāsāhasreṣu lokadhātuṣu atīte 'dhvani ekaikasyāṃ diśi ekaikasmiṃstrisāhasramahāsāhasre",
    "K05bsu049_u:2983": " lokadhātau aprameyāprameyāṇāyāmasaṃkhyeyāsaṃkhyeyānāmaparimāṇāparimāṇānāmacintyācintyānāmanantāparyantānāmanupadhiśeṣe",
    "K05bsu049_u:2984": " nirvāṇadhātau parinirvṛtānāṃ tathāgatānāmarhatāṃ samyaksaṃbuddhānāṃ chinnavartmanāṃ",
    "K05bsu049_u:2985": " chinnavartmanīnāṃ chinnaprapañcabhavanetrīkāṇāṃ paryāttabāṣpāṇāṃ marditakaṇṭakānāṃ",
    "K05bsu049_u:2986": " svapahṛtabhārāṇāmanuprāptasvakārthānāṃ parikṣīṇabhavasaṃyojanānāṃ samyagājñāsuvimuktacittānāṃ",
    "K05bsu049_u:2987": " sarvacetovaśiparamapāramiprāptānāṃ yāvatprathamacittotpādamupādāya yāvacca anuttarāṃ",
    "K05bsu049_u:2988": " samyaksaṃbodhimabhisaṃbuddhānāṃ yāvacca anupadhiśeṣe nirvāṇadhātau parinirvṛtānāṃ",
    "K05bsu049_u:2989": " yāvacca saddharmo nāntarhitaḥ,",
    "K05bsu049_u:2990": " etasminnantare yasteṣāṃ buddhānāṃ bhagavatāṃ śīlaskandhaḥ samādhiskandhaḥ prajñāskandho vimuktiskandho vimuktijñānadarśanaskandhaśca,",
    "K05bsu049_u:2991": " yāni ca ṣaṭpāramitāpratisaṃyuktāni kuśalamūlāni,",
    "K05bsu049_u:2992": " buddhaguṇasaṃpatpratisaṃyuktāni kuśalamūlāni,",
    "K05bsu049_u:2993": " balavaiśāradyapāramitāpratisaṃyuktāni kuśalamūlāni,",
    "K05bsu049_u:2994": " evamabhijñāpāramitāpratisaṃyuktāni parijñāpāramitāpratisaṃyuktāni praṇidhānapāramitāpratisaṃyuktāni sarvajñajñānasaṃpatpratisaṃyuktāni kuśalamūlāni,",
    "K05bsu049_u:2995": " yā ca hitaiṣitā,",
    "K05bsu049_u:2996": " yā ca mahāmaitrī,",
    "K05bsu049_u:2997": " yā ca mahākaruṇā,",
    "K05bsu049_u:2998": " ye ca aprameyāsaṃkhyeyā buddhaguṇāḥ,",
    "K05bsu049_u:2999": " yā ca anuttarā samyaksaṃbodhiḥ,",
    "K05bsu049_u:3000": " yacca anuttaraṃ samyaksaṃbodhisukham,",
    "K05bsu049_u:3001": " yā ca sarvadharmaiśvaryapāramitā,",
    "K05bsu049_u:3002": " yaś ca aparimeyo 'nabhibhūtaḥ sarvābhibhūtaḥ paramaṛddhyabhisaṃskāraḥ,",
    "K05bsu049_u:3003": " yacca anāvaraṇamasaṅgamapratihatamasamamasamasamamanupamamaparimeyaṃ tathāgatayathābhūtajñānabalam,",
    "K05bsu049_u:3004": " yadbuddhajñānabalam,",
    "K05bsu049_u:3005": " balānāṃ yadbuddhajñānadarśanam,",
    "K05bsu049_u:3006": " yā ca daśabalapāramitā,",
    "K05bsu049_u:3007": " yaś ca caturvaiśāradyaparamasukhaparipūrṇo 'dhigamaḥ,",
    "K05bsu049_u:3008": " yaś ca sarvadharmāṇāṃ paramārthābhinirhāreṇa dharmādhigamaḥ,",
    "K05bsu049_u:3009": " yacca dharmacakrapravartanam,",
    "K05bsu049_u:3010": " dharmolkāpragrahaṇam,",
    "K05bsu049_u:3011": " dharmabherīsaṃpratāḍanam,",
    "K05bsu049_u:3012": " dharmaśaṅkhaprapūraṇam,",
    "K05bsu049_u:3013": " dharmaśaṅkhapravyāharaṇam,",
    "K05bsu049_u:3014": " dharmakhaḍgapraharaṇam,",
    "K05bsu049_u:3015": " dharmavṛṣṭipravarṣaṇam,",
    "K05bsu049_u:3016": " dharmayajñayajanam,",
    "K05bsu049_u:3017": " dharmadānena sarvasattvasaṃtarpaṇam,",
    "K05bsu049_u:3018": " dharmadānasaṃpravāraṇam,",
    "K05bsu049_u:3019": " ye ca tatra dharmadeśanāsu buddhadharmeṣu pratyekabuddhadharmeṣu (Vaidya 70)",
    "K05bsu049_u:3020": " śrāvakadharmeṣu vā vinītāḥ śikṣitā adhimuktā niyatāḥ saṃbodhiparāyaṇāḥ,",
    "K05bsu049_u:3021": " teṣāṃ ca sarveṣāṃ yāni kuśalamūlāni,",
    "K05bsu049_u:3022": " ye ca tairbuddhairbhagavadbhirbodhisattvā mahāsattvā vyākṛtā anuttarāyāṃ samyaksaṃbodhau,",
    "K05bsu049_u:3023": " teṣāṃ ca sarveṣāṃ yāni kuśalamūlāni ṣaṭpāramitāpratisaṃyuktāni,",
    "K05bsu049_u:3024": " ye ca pratyekabuddhayānikāḥ pudgalā vyākṛtāḥ pratyekabodhau,",
    "K05bsu049_u:3025": " teṣāṃ ca sarveṣāṃ yāni kuśalamūlāni,",
    "K05bsu049_u:3026": " yacca śrāvakayānikānāṃ pudgalānāṃ dānamayaṃ puṇyakriyāvastu,",
    "K05bsu049_u:3027": " śīlamayaṃ puṇyakriyāvastu,",
    "K05bsu049_u:3028": " bhāvanāmayaṃ puṇyakriyāvastu,",
    "K05bsu049_u:3029": " yāni ca śaikṣāṇyanāsravāṇi kuśalamūlāni,",
    "K05bsu049_u:3030": " yāni ca aśaikṣāṇyanāsravāṇi kuśalamūlāni,",
    "K05bsu049_u:3031": " yaiś ca pṛthagjanaistatra dharmakuśalamūlānyavaropitāni,",
    "K05bsu049_u:3032": " teṣāṃ ca buddhānāṃ bhagavatāṃ catasṛṇāṃ parṣadāṃ bhikṣūṇāṃ bhikṣuṇīnāṃ upāsakānāmupāsikānām,",
    "K05bsu049_u:3033": " yacca dānamayaṃ puṇyakriyāvastu,",
    "K05bsu049_u:3034": " śīlamayaṃ puṇyakriyāvastu,",
    "K05bsu049_u:3035": " bhāvanāmayaṃ puṇyakriyāvastu,",
    "K05bsu049_u:3036": " yaiś ca tatra teṣāṃ buddhānāṃ bhagavatāṃ dharmaṃ deśayatāṃ devairnāgairyakṣairgandharvairasurairgaruḍaiḥ",
    "K05bsu049_u:3037": " kinnarairmahoragairmanuṣyāmanuṣyairvā yaiś ca tiryagyonigatair api sattvaiḥ kuśalamūlānyavaropitāni,",
    "K05bsu049_u:3038": " yaiś ca teṣāṃ buddhānāṃ bhagavatāṃ parinirvāpayatām api kuśalamūlānyavaropitāni,",
    "K05bsu049_u:3039": " yaiś ca tatra teṣāṃ buddhānāṃ bhagavatāṃ parinirvṛtānām api kuśalamūlānyavaropitāni,",
    "K05bsu049_u:3040": " buddhaṃ ca bhagavantamāgamya dharmaṃ cāgamya saṃghaṃ cāgamya manobhāvanīyāṃś ca pudgalānāgamya teṣāṃ ca sarveṣāṃ yāni kuśalamūlāni,",
    "K05bsu049_u:3041": " tatsarvaṃ kuśalamūlaṃ niravaśeṣāniravaśeṣamanavaśeṣamaikadhyamabhisaṃkṣipya piṇḍayitvā tulayitvā agrayā anumodanayā anumodeta,",
    "K05bsu049_u:3042": " śreṣṭhayā jyeṣṭhayā varayā pravarayā praṇītayā uttamayā anuttamayā niruttarayā asamayā asamasamayā anumodanayā anumodeta /",
    "K05bsu049_u:3043": " evamanumodya anumodanāsahagataṃ puṇyakriyāvastu anuttarāyāṃ samyaksaṃbodhau pariṇāmayāmīti vācaṃ bhāṣeta - anuttarāyāḥ samyaksaṃbodherāhārakaṃ bhavatviti /",
    "K05bsu049_u:3044": " tatra bodhisattvayānikaḥ pudgalo yairvastubhiranumodeta,",
    "K05bsu049_u:3045": " yairārambaṇairyairākāraistaccittamutpādayet,",
    "K05bsu049_u:3046": " api nu tāni vastūni tāni vā ārambaṇāni te vā ākārāstathopalabhyeran yathā nimittīkaroti?",
    "K05bsu049_u:3047": " evamukte maitreyo bodhisattvo mahāsattva āyuṣmantaṃ subhūtiṃ sthavirametadavocat",
    "K05bsu049_u:3048": " - na tāni bhadanta subhūte vastūni tāni vā ārambaṇāni te vā ākārāstathopalabhyante",
    "K05bsu049_u:3049": " yathā nimittīkaroti /",
    "K05bsu049_u:3050": " evamukte āyuṣmān subhūtiḥ sthaviro maitreyaṃ bodhisattvaṃ mahāsattvametadavocat - yadi so 'saṃvidyamānaṃ vastu asaṃvidyamānamārambaṇamārambaṇīkuryāt,",
    "K05bsu049_u:3051": " nimittīkuryāt tatkathamasya saṃjñāviparyāsaścittaviparyāso dṛṣṭiviparyāso na bhavet?",
    "K05bsu049_u:3052": " tatkasya hetoḥ? tathā",
    "K05bsu049_u:3053": " hi rāgo 'pyasaṃvidyamānaṃ vastu anitye nityamiti duḥkhe sukhamiti anātmanyātmeti aśubhe śubhamiti vikalpya saṃkalpya utpadyate,",
    "K05bsu049_u:3054": " saṃjñāviparyāsaścittaviparyāso dṛṣṭiviparyāsaḥ /",
    "K05bsu049_u:3055": " athāpi yathā vastu yathā ārambaṇaṃ yathā ākārastathā bodhistathā cittam,",
    "K05bsu049_u:3056": " evaṃ sarvadharmāḥ sarvadhātavaḥ /",
    "K05bsu049_u:3057": " yadi ca yathā vastu yathā ārambaṇaṃ yathā ākārastathā bodhistathā cittam,",
    "K05bsu049_u:3058": " tatkatamairvastubhiḥkatamairārambaṇaiḥ katamairākāraiḥ katamaṃ cittamanuttarāyāṃ samyaksaṃbodhau pariṇāmayati?",
    "K05bsu049_u:3059": " katamadvā anumodanāsahagataṃ puṇyakriyāvastu kva anuttarāyāṃ samyaksaṃbodhau pariṇāmayati?",
    "K05bsu049_u:3060": " (Vaidya 71) atha khalu maitreyo bodhisattvo mahāsattva āyuṣmantaṃ subhūtiṃ sthavirametadavocat",
    "K05bsu049_u:3061": " - nedamārya subhūte navayānasaṃprasthitasya bodhisattvasya mahāsattvasya purato bhāṣitavyaṃ nopadeṣṭavyam /",
    "K05bsu049_u:3062": " tatkasya hetoḥ?",
    "K05bsu049_u:3063": " yad api hi syāttasya śraddhāmātrakaṃ premamātrakaṃ prasādamātrakaṃ gauravamātrakam,",
    "K05bsu049_u:3064": " tad api tasya sarvamantardhīyeta /",
    "K05bsu049_u:3065": " avinivartanīyasyedamārya subhūte bodhisattvasya mahāsattvasya purato bhāṣitavyamupadeṣṭavyam /",
    "K05bsu049_u:3066": " yo vā kalyāṇamitropastabdho sattvo mahāsattvo bhavet,",
    "K05bsu049_u:3067": " so 'tra nāvaleṣyate na saṃleṣyate na vipatsyati na viṣādamāpatsyate,",
    "K05bsu049_u:3068": " na vipṛṣṭhīkariṣyati mānasam,",
    "K05bsu049_u:3069": " na bhagnapṛṣṭhīkariṣyati,",
    "K05bsu049_u:3070": " notrasiṣyati na saṃtrasiṣyati na saṃtrāsamāpatsyate /",
    "K05bsu049_u:3071": " evaṃ ca bodhisattvena mahāsattvena anumodanāsahagataṃ puṇyakriyāvastu sarvajñatāyāṃ pariṇāmayitavyam //",
    "K05bsu049_u:3072": " atha khalvāyuṣmān subhūtiḥ sthaviro maitreyaṃ bodhisattvaṃ mahāsattvametadavocat - yena maitreya cittenānumodya yatpariṇāmayati,",
    "K05bsu049_u:3073": " taccittaṃ kṣīṇaṃ niruddhaṃ vigataṃ vipariṇatam /",
    "K05bsu049_u:3074": " tatkatamattaccittaṃ yena pariṇāmayati anuttarāyai samyaksaṃbodhaye?",
    "K05bsu049_u:3075": " katamadvā taccittamanumodanāsahagataṃ puṇyakriyāvastu yatpariṇāmayatyanuttarāyai samyaksaṃbodhaye?",
    "K05bsu049_u:3076": " kathaṃ vā śakyaṃ cittena cittaṃ pariṇāmayituṃ yadā dvayościttayoḥ samavadhānaṃ nāsti,",
    "K05bsu049_u:3077": " na ca taccittasvabhāvatā śakyā pariṇāmayitum?",
    "K05bsu049_u:3078": " atha khalu śakro devānāmindra āyuṣmantaṃ subhūtiṃ sthavirametadavocat - mā khalvārya",
    "K05bsu049_u:3079": " subhūte navayānasaṃprasthitā bodhisattvā mahāsattvā imaṃ nirdeśaṃ śrutvā utrasiṣuḥ",
    "K05bsu049_u:3080": " saṃtrasiṣuḥ saṃtrāsamāpatsyante?",
    "K05bsu049_u:3081": " kathaṃ cārya subhūte bodhisattvena mahāsattvena tadanumodanāsahagataṃ puṇyakriyāvastu anuttarāyai samyaksaṃbodhaye pariṇāmayitavyam?",
    "K05bsu049_u:3082": " kathaṃ ca anumodanāsahagataṃ puṇyakriyāvastu parigṛhṇatā anumodanāsahagataṃ cittaṃ pariṇāmayatā tadanumodanāsahagataṃ cittaṃ suparigṛhītaṃ supariṇāmitaṃ",
    "K05bsu049_u:3083": " atha khalvāyuṣmān subhūtiḥ sthaviro maitreyaṃ bodhisattvaṃ mahāsattvamārabhya maitreyaṃ",
    "K05bsu049_u:3084": " bodhisattvaṃ mahāsattvamadhiṣṭhānaṃ kṛtvā maitreyaṃ bodhisattvaṃ mahāsattvamāmantrayate",
    "K05bsu049_u:3085": " sma - iha maitreya bodhisattvo mahāsattvasteṣāmatītānāṃ buddhānāṃ bhagavatāṃ chinnavartmanāṃ",
    "K05bsu049_u:3086": " chinnavartmanīnāṃ chinnaprapañcabhavanetrīkāṇāṃ paryāttabāṣpāṇāṃ marditakaṇṭakānāmapahṛtabhārāṇāmanuprāptasvakārthānāṃ",
    "K05bsu049_u:3087": " parikṣīṇabhavasaṃyojanānāṃ samyagājñāsuvimuktacittānāṃ sarvacetovaśiparamapāramitāprāptānāṃ",
    "K05bsu049_u:3088": " daśasu dikṣu aprameyāsaṃkhyeyeṣu trisāhasramahāsāhasreṣu lokadhātuṣu ekaikasyāṃ diśi",
    "K05bsu049_u:3089": " ekaikasmiṃś ca trisāhasramahāsāhasre lokadhātau aprameyāsaṃkhyeyānāṃ buddhānāṃ bhagavatāṃ",
    "K05bsu049_u:3090": " parinirvṛtānāṃ yāvatprathamacittotpādamupādāya yāvacca anuttarāṃ samyaksaṃbodhimabhisaṃbuddhānāṃ",
    "K05bsu049_u:3091": " yāvacca anupadhiśeṣe nirvāṇadhātau parinirvṛtānāṃ yāvacca saddharmo nāntarhitaḥ,",
    "K05bsu049_u:3092": " etasminnantare yāni teṣāṃ buddhānāṃ bhagavatāṃ kuśalamūlāni pāramitāpratisaṃyuktāni,",
    "K05bsu049_u:3093": " yaś ca teṣāṃ buddhānāṃ bhagavatāṃ puṇyābhisaṃskāraḥ kuśalamūlābhisaṃskāraḥ,",
    "K05bsu049_u:3094": " yaś ca teṣāṃ buddhānāṃ bhagavatāṃ śīlaskandhaḥ samādhiskandhaḥ prajñāskandho vimuktiskandho vimuktijñānadarśanaskandhaḥ, (Vaidya 72)",
    "K05bsu049_u:3095": " yā ca hitaiṣitā,",
    "K05bsu049_u:3096": " yā ca mahāmaitrī,",
    "K05bsu049_u:3097": " yā ca mahākaruṇā,",
    "K05bsu049_u:3098": " ye ca aprameyāsaṃkhyeyā buddhaguṇāḥ,",
    "K05bsu049_u:3099": " yaś ca tairbuddhairbhagavadbhirdharmo deśitaḥ,",
    "K05bsu049_u:3100": " ye ca tasmin dharme śikṣitā adhimuktāḥ pratiṣṭhitāḥ,",
    "K05bsu049_u:3101": " teṣāṃ ca yāni kuśalamūlāni,",
    "K05bsu049_u:3102": " ye ca tairbuddhairbhagavadbhirbodhisattvā mahāsattvāvyākṛtā anuttarāyāṃ samyaksaṃbodhau,",
    "K05bsu049_u:3103": " teṣāṃ ca yāni kuśalamūlāni ṣaṭpāramitāpratisaṃyuktāni,",
    "K05bsu049_u:3104": " ye ca pratyekabuddhayānikāḥ pudgalā vyākṛtāḥ pratyekabodhau,",
    "K05bsu049_u:3105": " teṣāṃ ca yāni kuśalamūlāni,",
    "K05bsu049_u:3106": " yāni ca śrāvakayānikānāṃ pudgalānāṃ dānamayāni kuśalamūlāni śīlamayāni kuśalamūlāni bhāvanāmayāni kuśalamūlāni,",
    "K05bsu049_u:3107": " yāni ca śaikṣāṇyanāsravāṇi kuśalamūlāni,",
    "K05bsu049_u:3108": " yāni ca aśaikṣāṇyanāsravāṇi kuśalamūlāni,",
    "K05bsu049_u:3109": " yaiś ca tasmin dharme pṛthagjanaiḥ kuśalamūlānyavaropitāni,",
    "K05bsu049_u:3110": " yaiś ca devanāgayakṣagandharvāsuragaruḍakinnaramahoragamanuṣyāmanuṣyairvā sa dharmaḥ śrutaḥ,",
    "K05bsu049_u:3111": " śrutvā ca kuśalamūlānyavaropitāni,",
    "K05bsu049_u:3112": " yaiś ca tiryagyonigatair api sattvaiḥ sa dharmaḥ śrutaḥ,",
    "K05bsu049_u:3113": " śrutvā ca kuśalamūlānyavaropitāni,",
    "K05bsu049_u:3114": " yaiś ca teṣu buddheṣu bhagavatsu parinirvāpayatsu parinirvṛteṣu ca kuśalamūlānyavaropitāni,",
    "K05bsu049_u:3115": " teṣāṃ ca sarveṣāṃ yāni kuśalamūlāni,",
    "K05bsu049_u:3116": " tāni sarvāṇyekato 'bhisaṃkṣipya piṇḍayitvā tulayitvā niravaśeṣya niravaśeṣamanumodeta /",
    "K05bsu049_u:3117": " anumodya anumodanāsahagataṃ puṇyakriyāvastu anuttarāyāṃ samyaksaṃbodhau pariṇāmayate,",
    "K05bsu049_u:3118": " pariṇāmayato bodhisattvasya mahāsattvasya kathaṃ na saṃjñāviparyāso na cittaviparyāso na dṛṣṭiviparyāso bhavati?",
    "K05bsu049_u:3119": " evamukte maitreyo bodhisattvo mahāsattva āyuṣmantaṃ subhūtiṃ sthavirametadavocat - sacedārya subhūte bodhisattvo mahāsattvo yena cittena yatpariṇāmayati,",
    "K05bsu049_u:3120": " tasmiṃścitte na cittasaṃjñī bhavati /",
    "K05bsu049_u:3121": " evaṃ bodhisattvena mahāsattvena anumodanāsahagataṃ puṇyakriyāvastu anuttarāyai samyaksaṃbodhaye pariṇāmitaṃ bhavati,",
    "K05bsu049_u:3122": " yathā taccittaṃ na saṃjānīte idaṃ taccittamiti /",
    "K05bsu049_u:3123": " evaṃ bodhisattvasya mahāsattvasya na saṃjñāviparyāso na cittaviparyāso na dṛṣṭiviparyāso bhavati /",
    "K05bsu049_u:3124": " atha yena cittena yatpariṇāmayati,",
    "K05bsu049_u:3125": " taccittaṃ saṃjānīte idaṃ taccittamiti cittasaṃjñī bhavati /",
    "K05bsu049_u:3126": " evaṃ bodhisattvasya mahāsattvasya saṃjñāviparyāsaścittaviparyāso dṛṣṭiviparyāso bhavati /",
    "K05bsu049_u:3127": " sacetpunarbodhisattvo mahāsattvo yaccittaṃ pariṇāmayati,",
    "K05bsu049_u:3128": " taccittamevaṃ saṃjānīte,",
    "K05bsu049_u:3129": " evaṃ samanvāharati /",
    "K05bsu049_u:3130": " taccittaṃ samanvāhriyamāṇameva kṣīṇaṃ kṣīṇamityevaṃ saṃjānīte,",
    "K05bsu049_u:3131": " niruddhaṃ vigataṃ vipariṇatamityevaṃ saṃjānīte /",
    "K05bsu049_u:3132": " yacca kṣīṇaṃ na tacchakyaṃ pariṇāmayitum /",
    "K05bsu049_u:3133": " yenāpi cittena pariṇāmyate,",
    "K05bsu049_u:3134": " tasyāpi cittasya saiva dharmatā /",
    "K05bsu049_u:3135": " yair api dharmaiḥ pariṇāmyate,",
    "K05bsu049_u:3136": " teṣām api dharmāṇāṃ saiva dharmatā /",
    "K05bsu049_u:3137": " yeṣv api dharmeṣu pariṇāmyate,",
    "K05bsu049_u:3138": " teṣām api dharmāṇāṃ saiva dharmateti /",
    "K05bsu049_u:3139": " sacedevaṃ pariṇāmayati,",
    "K05bsu049_u:3140": " samyakpariṇāmayati,",
    "K05bsu049_u:3141": " na mithyā pariṇāmayati /",
    "K05bsu049_u:3142": " evaṃ ca bodhisattvena mahāsattvena pariṇāmayitavyam //",
    "K05bsu049_u:3143": " punaraparam ārya subhūte bodhisattvena mahāsattvena yathā atītānāmevamanāgatānāṃ",
    "K05bsu049_u:3144": " buddhānāṃ bhagavatāṃ chinnavartmanāṃ chinnavartmanīnāṃ chinnaprapañcabhavanetrīkāṇāmaprameyāṇāmasaṃkhyeyānāṃ (Vaidya 73)",
    "K05bsu049_u:3145": " yāvatprathamacittotpādamupādāya yāvacca anuttarāṃ samyaksaṃbodhimabhisaṃbhotsyante,",
    "K05bsu049_u:3146": " yāvacca anupadhiśeṣe nirvāṇadhātau parinirvāsyanti,",
    "K05bsu049_u:3147": " yāvacca saddharmo nāntardhāsyati,",
    "K05bsu049_u:3148": " etasminnantare yāni teṣāṃ buddhānāṃ bhagavatāṃ pāramitāpratisaṃyuktāni kuśalamūlāni,",
    "K05bsu049_u:3149": " yaś ca teṣāṃ buddhānāṃ bhagavatāṃ śīlaskandhaḥ samādhiskandhaḥ prajñāskandho vimuktiskandho vimuktijñānadarśanaskandhaḥ,",
    "K05bsu049_u:3150": " yā ca hitaiṣitā,",
    "K05bsu049_u:3151": " yā ca mahāmaitrī,",
    "K05bsu049_u:3152": " yā ca mahākaruṇā,",
    "K05bsu049_u:3153": " ye ca aprameyāsaṃkhyeyā buddhaguṇāḥ,",
    "K05bsu049_u:3154": " ye ca te buddhā bhagavanto dharmaṃ deśayiṣyanti,",
    "K05bsu049_u:3155": " ye ca tasmin dharme śikṣiṣyante 'dhimokṣayiṣyanti pratiṣṭhāsyanti,",
    "K05bsu049_u:3156": " teṣāṃ ca yāni kuśalamūlāni yāṃś ca te buddhā bhagavanto bodhisattvān mahāsattvān vyākariṣyanti anuttarāyāṃ samyaksaṃbodhau,",
    "K05bsu049_u:3157": " teṣāṃ ca yāni ṣaṭpāramitāpratisaṃyuktāni kuśalamūlāni,",
    "K05bsu049_u:3158": " yāṃś ca te buddhā bhagavantaḥ pratyekabuddhayānikān pudgalān vyākariṣyanti pratyekabodhau,",
    "K05bsu049_u:3159": " teṣāṃ ca yāni kuśalamūlāni,",
    "K05bsu049_u:3160": " yāni ca śrāvakayānikānāṃ pudgalānāṃ dānamayāni kuśalamūlāni śīlamayāni kuśalamūlāni bhāvanāmayāni kuśalamūlāni,",
    "K05bsu049_u:3161": " yāni ca śaikṣāṇyanāsravāṇi kuśalamūlāni,",
    "K05bsu049_u:3162": " yāni ca aśaikṣāṇyanāsravāṇi kuśalamūlāni,",
    "K05bsu049_u:3163": " ye ca tasmin dharme pṛthagjanāḥ kuśalamūlānyavaropayiṣyanti,",
    "K05bsu049_u:3164": " ye ca devanāgayakṣagandharvāsuragaruḍakinnaramahoragamanuṣyāmanuṣyāḥ kuśalamūlānyavaropayiṣyanti,",
    "K05bsu049_u:3165": " ye ca tiryagyonigatā api sattvāstaṃ dharmaṃ śroṣyanti,",
    "K05bsu049_u:3166": " śrutvā ca kuśalamūlānyavaropayiṣyanti,",
    "K05bsu049_u:3167": " ye ca sattvāsteṣu buddheṣu bhagavatsu parinirvāyatsu parinirvṛteṣu ca kuśalamūlānyavaropayiṣyanti,",
    "K05bsu049_u:3168": " teṣāṃ ca sarveṣāṃ yāni kuśalamūlāni,",
    "K05bsu049_u:3169": " tāni sarvāṇyekato 'bhisaṃkṣipya piṇḍayitvā tulayitvā niravaśeṣya niravaśeṣamanumoditavyāni /",
    "K05bsu049_u:3170": " anumodya anumodanāsahagataṃ puṇyakriyāvastu anuttarāyai samyaksaṃbodhaye pariṇāmayato",
    "K05bsu049_u:3171": " bodhisattvasya mahāsattvasya kathaṃ na saṃjñāviparyāso na cittaviparyāso na dṛṣṭiviparyāso bhavati?",
    "K05bsu049_u:3172": " sacedbodhisattvo mahāsattvo yena cittena yatpariṇāmayati,",
    "K05bsu049_u:3173": " tasmiṃścitte na cittasaṃjñī bhavati /",
    "K05bsu049_u:3174": " evaṃ bodhisattvena mahāsattvena anumodanāsahagataṃ puṇyakriyāvastu anuttarāyai samyaksaṃbodhaye pariṇāmitaṃ bhavati /",
    "K05bsu049_u:3175": " sa yathā taccittaṃ na saṃjānīte idaṃ cittamiti,",
    "K05bsu049_u:3176": " evaṃ bodhisattvasya mahāsattvasya na saṃjñāviparyāso na cittaviparyāso na dṛṣṭiviparyāso bhavati /",
    "K05bsu049_u:3177": " atha yena cittena yatpariṇāmayati taccittaṃ saṃjānīte - idaṃ taccittamiti cittasaṃjñī bhavati /",
    "K05bsu049_u:3178": " evaṃ bodhisattvasya mahāsattvasya saṃjñāviparyāsaścittaviparyāso dṛṣṭiviparyāso bhavati /",
    "K05bsu049_u:3179": " sacetpunarbodhisattvo mahāsattvo yaccittaṃ pariṇāmayati taccittamevaṃ saṃjānīte evaṃ samānvāharati,",
    "K05bsu049_u:3180": " taccittaṃ samanvāhriyamāṇameva kṣīṇaṃ kṣīṇamityevaṃ saṃjānīte,",
    "K05bsu049_u:3181": " niruddhaṃ vigataṃ vipariṇatamityevaṃ saṃjānīte /",
    "K05bsu049_u:3182": " yacca kṣīṇaṃ na tacchakyaṃ pariṇāmayitum /",
    "K05bsu049_u:3183": " yenāpi cittena pariṇāmyate,",
    "K05bsu049_u:3184": " tasyāpi cittasya saiva dharmatā /",
    "K05bsu049_u:3185": " yair api dharmaiḥ pariṇāmyate,",
    "K05bsu049_u:3186": " teṣām api dharmāṇāṃ saiva dharmatā /",
    "K05bsu049_u:3187": " yeṣv api dharmeṣu pariṇāmyate,",
    "K05bsu049_u:3188": " teṣām api dharmāṇāṃ saiva dharmateti /",
    "K05bsu049_u:3189": " sacedevaṃ pariṇāmayati,",
    "K05bsu049_u:3190": " samyakpariṇāmayati,",
    "K05bsu049_u:3191": " na mithyā pariṇāmayati /",
    "K05bsu049_u:3192": " evaṃ ca bodhisattvena mahāsattvena pariṇāmayitavyam //",
    "K05bsu049_u:3193": " (Vaidya 74) punaraparamārya subhūte bodhisattvena mahāsattvena pratyutpannānāṃ buddhānāṃ",
    "K05bsu049_u:3194": " bhagavatāṃ chinnavartmanāṃ chinnavartmanīnāṃ chinnaprapañcabhavanetrīkāṇāmaprameyāṇāmasaṃkhyeyānāmaprameyāsaṃkhyeyeṣu",
    "K05bsu049_u:3195": " trisāhasra mahāsāhasreṣu lokadhātuṣu tiṣṭhatāṃ dhriyamāṇānāṃ yāpayatāṃ yāvatprathamacittotpādamupādāya",
    "K05bsu049_u:3196": " yāvacca anuttarāṃ samyaksaṃbodhimabhisaṃbudhyante,",
    "K05bsu049_u:3197": " yāvacca nirupadhiśeṣe nirvāṇadhātau parinirvānti,",
    "K05bsu049_u:3198": " yāvacca saddharmo nāntardadhāti,",
    "K05bsu049_u:3199": " etasminnantare yāni teṣāṃ buddhānāṃ bhagavatāṃ pāramitāpratisaṃyuktāni kuśalamūlāni,",
    "K05bsu049_u:3200": " yaś ca teṣāṃ buddhānāṃ bhagavatāṃ śīlaskandhaḥ samādhiskandhaḥ prajñāskandho vimuktiskandho vimuktijñānadarśanaskandhaḥ,",
    "K05bsu049_u:3201": " yā ca hitaiṣitā,",
    "K05bsu049_u:3202": " yā ca mahāmaitrī,",
    "K05bsu049_u:3203": " yā ca mahākaruṇā,",
    "K05bsu049_u:3204": " ye ca aprameyāsaṃkhyeyā buddhaguṇāḥ,",
    "K05bsu049_u:3205": " yaṃ ca te buddhā bhagavanto dharmaṃ deśayanti,",
    "K05bsu049_u:3206": " ye ca tasmin dharme śikṣante 'dhimokṣayanti pratitiṣṭhanti,",
    "K05bsu049_u:3207": " teṣāṃ ca yāni kuśalamūlāni,",
    "K05bsu049_u:3208": " yāṃś ca te buddhā bhagavanto bodhisattvān mahāsattvān vyākurvanti anuttarāyāṃ samyaksaṃbodhau,",
    "K05bsu049_u:3209": " teṣāṃ ca yāni ṣaṭpāramitāpratisaṃyuktāni kuśalamūlāni,",
    "K05bsu049_u:3210": " yāṃś ca te buddhā bhagavantaḥ pratyekabuddhayānikān pudgalān vyākurvanti pratyekabodhau,",
    "K05bsu049_u:3211": " teṣāṃ ca yāni kuśalamūlāni,",
    "K05bsu049_u:3212": " yāni ca śrāvakayānikānāṃ pudgalānāṃ dānamayāni kuśalamūlāni śīlamayāni kuśalamūlāni bhāvanāmayāni kuśalamūlāni,",
    "K05bsu049_u:3213": " yāni ca śaikṣāṇyanāsravāṇi kuśalamūlāni,",
    "K05bsu049_u:3214": " yāni ca aśaikṣāṇyanāsravāṇi kuśalamulāni,",
    "K05bsu049_u:3215": " ye ca tasmin dharme pṛthagjanāḥ kuśalamūlānyavaropayanti,",
    "K05bsu049_u:3216": " ye ca devānāgayakṣagandharvāsuragaruḍakinnaramahoragā manuṣyāmanuṣyā vā taṃ dharmaṃ śṛṇvanti,",
    "K05bsu049_u:3217": " śrutvā ca kuśalamūlānyavaropayanti,",
    "K05bsu049_u:3218": " ye ca tiryagyonigatā api sattvāstaṃ dharmaṃ śṛṇvanti,",
    "K05bsu049_u:3219": " śrutvā ca kuśalamūlānyavaropayanti,",
    "K05bsu049_u:3220": " ye ca teṣu buddheṣu bhagavatsu parinirvāyatsu parinirvṛteṣu ca kuśalamūlānyavaropayanti,",
    "K05bsu049_u:3221": " teṣāṃ ca sarveṣāṃ yāni kuśalamulāni,",
    "K05bsu049_u:3222": " tāni sarvāṇyekato 'bhisaṃkṣipya piṇḍayitvā tulayitvā niravaśeṣya niravaśeṣamanumoditavyāni /",
    "K05bsu049_u:3223": " anumodya anumodanāsahagataṃ puṇyakriyāvastu anuttarāyai samyaksaṃbodhaye pariṇāmayato",
    "K05bsu049_u:3224": " bodhisattvasya mahāsattvasya kathaṃ na saṃjñāviparyāso na cittaviparyāso na dṛṣṭiviparyāso bhavati?",
    "K05bsu049_u:3225": " sacedbodhisattvo mahāsattvo yena cittena yatpariṇāmayati,",
    "K05bsu049_u:3226": " tasmiṃścitte na cittasaṃjñī bhavati /",
    "K05bsu049_u:3227": " evaṃ bodhisattvena mahāsattvena anumodanāsahagataṃ puṇyakriyāvastu anuttarāyai samyaksaṃbodhaye pariṇāmitaṃ bhavati - yathā taccittaṃ na saṃjānīte idaṃ taccittamiti /",
    "K05bsu049_u:3228": " evaṃ bodhisattvasya mahāsattvasya na saṃjñāviparyāso na cittaviparyāso na dṛṣṭiviparyāso bhavati /",
    "K05bsu049_u:3229": " atha yena cittena yatpariṇāmayati taccittaṃ saṃjānīte idaṃ taccittamiti cittasaṃjñī bhavati /",
    "K05bsu049_u:3230": " evaṃ bodhisattvasya mahāsattvasya saṃjñāviparyāsaścittaviparyāso dṛṣṭiviparyāso bhavati /",
    "K05bsu049_u:3231": " sacetpunarbodhisattvo mahāsattvo yaccittaṃ pariṇāmayati,",
    "K05bsu049_u:3232": " taccittamevaṃ saṃjānīte evaṃ samanvāharati - taccittaṃ samanvāhriyamāṇameva kṣīṇaṃ kṣīṇamityevaṃ saṃjānīte,",
    "K05bsu049_u:3233": " niruddhaṃ vigataṃ vipariṇatamityevaṃ saṃjānīte /",
    "K05bsu049_u:3234": " yacca kṣīṇaṃ na tacchakyaṃ pariṇāmayitum /",
    "K05bsu049_u:3235": " yenāpi cittena pariṇāmyate,",
    "K05bsu049_u:3236": " tasyāpi cittasya saiva dharmatā /",
    "K05bsu049_u:3237": " yair api dharmaiḥ pariṇāmyate,",
    "K05bsu049_u:3238": " teṣām api dharmāṇāṃ (Vaidya 75)",
    "K05bsu049_u:3239": " saiva dharmatā /",
    "K05bsu049_u:3240": " yeṣv api dharmeṣu pariṇāmyate,",
    "K05bsu049_u:3241": " teṣām api dharmāṇāṃ saiva dharmateti /",
    "K05bsu049_u:3242": " sacedevaṃ pariṇāmayati,",
    "K05bsu049_u:3243": " samyakpariṇāmayati,",
    "K05bsu049_u:3244": " na mithyā pariṇāmayati /",
    "K05bsu049_u:3245": " evaṃ ca bodhisattvena mahāsattvena pariṇāmayitavyam //",
    "K05bsu049_u:3246": " punaraparamārya subhūte bodhisattvo mahāsattvo 'tītānāgatapratyutpannānāṃ buddhānāṃ",
    "K05bsu049_u:3247": " bhagavatāṃ chinnavartmanāṃ chinnavartmanīnāṃ chinnaprapañcabhavanetrīkāṇāmaprameyāṇāmasaṃkhyeyānāṃ",
    "K05bsu049_u:3248": " yāvatprathamacittotpādamupādāya yāvacca anuttarāṃ samyaksaṃbodhimabhisaṃbuddhā abhisaṃbhotsyante",
    "K05bsu049_u:3249": " abhisaṃbudhyante ca,",
    "K05bsu049_u:3250": " yāvacca nirupadhiśeṣe nirvāṇadhātau parinirvṛtāḥ parinirvāsyanti parinirvānti ca,",
    "K05bsu049_u:3251": " yāvacca saddharmo nāntarhito nāntardhāsyati nāntardadhāti ca,",
    "K05bsu049_u:3252": " etasminnantare yāni teṣāṃ buddhānāṃ bhagavatāṃ ṣaṭpāramitāpratisaṃyuktāni kuśalamūlāni,",
    "K05bsu049_u:3253": " yaś ca teṣāṃ buddhānāṃ bhagavatāṃ śīlaskandhaḥ samādhiskandhaḥ prajñāskandho vimuktiskandho vimuktijñānadarśanaskandhaḥ,",
    "K05bsu049_u:3254": " yā ca hitaiṣitā,",
    "K05bsu049_u:3255": " yā ca mahāmaitrī,",
    "K05bsu049_u:3256": " yā ca mahākaruṇā,",
    "K05bsu049_u:3257": " ye ca aprameyāsaṃkhyeyā buddhaguṇāḥ,",
    "K05bsu049_u:3258": " yaiś ca tairbuddhairbhagavadbhirdharmo deśito deśayiṣyate deśyate ca,",
    "K05bsu049_u:3259": " ye ca tasmin dharme śikṣitāḥ śikṣiṣyante śikṣante ca,",
    "K05bsu049_u:3260": " adhimuktā adhimokṣayiṣyanti adhimokṣayanti ca,",
    "K05bsu049_u:3261": " sthitāḥ sthāsyanti tiṣṭhanti ca,",
    "K05bsu049_u:3262": " teṣāṃ ca sarveṣāṃ yāni kuśalamūlāni,",
    "K05bsu049_u:3263": " ye ca tairbuddhairbhagavadbhirbodhisattvā mahāsattvā vyākṛtā vyākariṣyante vyākriyante ca anuttarāyāṃ samyaksaṃbodhau,",
    "K05bsu049_u:3264": " teṣāṃ ca sarveṣāṃ yāni kuśalamūlāni,",
    "K05bsu049_u:3265": " ye ca pratyekabuddhayānikāḥ pudgalā vyākṛtā vyākariṣyante vyākriyante ca pratyekabodhau,",
    "K05bsu049_u:3266": " teṣāṃ ca sarveṣāṃ yāni kuśalamūlāni,",
    "K05bsu049_u:3267": " yāni ca śrāvakayānikānāṃ pudgalānāṃ dānamayāni kuśalamūlāni śīlamayāni kuśalamūlāni bhāvanāmayāni kuśalamūlāni,",
    "K05bsu049_u:3268": " yāni ca śaikṣāṇyanāsravāṇi kuśalamūlāni,",
    "K05bsu049_u:3269": " yāni ca aśaikṣāṇyanāsravāṇi kuśalamūlāni,",
    "K05bsu049_u:3270": " yaiś ca tasmin dharme pṛthagjanaiḥ kuśalamūlānyavaropitāni avaropayiṣyante 'varopyante ca,",
    "K05bsu049_u:3271": " yaiś ca devanāgayakṣagandharvāsuragaruḍakinnaramahoragairmanuṣyāmanuṣyairvā sa dharmaḥ śrutaḥ śroṣyate śrūyate ca,",
    "K05bsu049_u:3272": " śrutvā ca kuśalamūlānyavaropitāni avaropayiṣyante 'varopyante ca,",
    "K05bsu049_u:3273": " yaiś ca tiryagyonigatair api sattvaiḥ sa dharmaḥ śrutaḥ śroṣyate śrūyate ca,",
    "K05bsu049_u:3274": " śrutvā ca kuśalamūlāni avaropitānyavaropayiṣyante 'varopyante ca,",
    "K05bsu049_u:3275": " yaiś ca sattvaisteṣu buddheṣu bhagavatsu parinirvṛteṣu parinirvāsyatsu parinirvāyatsu ca kuśalamūlānyavaropitāni avaropayiṣyante 'varopyante",
    "K05bsu049_u:3276": " teṣāṃ ca sarveṣāṃ yāni kuśalamūlāni,",
    "K05bsu049_u:3277": " tāni sarvāṇyakato 'bhisaṃkṣipya piṇḍayitvā tulayitvā niravaśeṣya niravaśeṣamagrayā anumodanayā anumodeta,",
    "K05bsu049_u:3278": " śreṣṭhayā jyeṣṭhayā varayā pravarayā praṇītayā uttamayā anuttamayā niruttamayā asamayā asamasamayā anumodanayā anumodeta /",
    "K05bsu049_u:3279": " evamanumodya anumodanāsahagataṃ puṇyakriyāvastu anuttarāyai samyaksaṃbodhaye pariṇāmayāmīti vācaṃ bhāṣeta - anuttarāyāḥ samyaksaṃbodherāhārakaṃ bhavatviti /",
    "K05bsu049_u:3280": " tasya kathaṃ bodhisattvasya mahāsattvasya na saṃjñāviparyāso na cittaviparyāso na dṛṣṭiviparyāso bhavati?",
    "K05bsu049_u:3281": " sacetpariṇāmayan evaṃ samanvāharati - te dharmāḥ kṣīṇā niruddhā vigatā vipariṇatāḥ,",
    "K05bsu049_u:3282": " sa ca dharmo 'kṣayo yatra pariṇāmyate ityevaṃ pariṇāmitaṃ bhavatyanuttarāyāṃ (Vaidya 76)",
    "K05bsu049_u:3283": " samyaksaṃbodhau /",
    "K05bsu049_u:3284": " sacetpunarevamupaparīkṣate - na dharmo dharmaṃ pariṇāmayati,",
    "K05bsu049_u:3285": " ity api pariṇāmitaṃ bhavatyanuttarāyāṃ samyaksaṃbodhau /",
    "K05bsu049_u:3286": " evaṃ bhadantaṃ subhūte pariṇāmayato bodhisattvasya mahāsattvasya na saṃjñāviparyāso na cittaviparyāso na dṛṣṭiviparyāso bhavati /",
    "K05bsu049_u:3287": " tatkasya hetoḥ?",
    "K05bsu049_u:3288": " tathā hi sa tāṃ pariṇāmanāṃ nābhiniviśate /",
    "K05bsu049_u:3289": " sacetpunarevaṃ saṃjānīte - na cittaṃ cittaṃ jānāti,",
    "K05bsu049_u:3290": " na dharmo dharmaṃ jānāti,",
    "K05bsu049_u:3291": " ity api pariṇāmitaṃ bhavatyanuttarāyai samyaksaṃbodhaye /",
    "K05bsu049_u:3292": " ayaṃ bodhisattvasya mahāsattvasyānuttaraḥ pariṇāmaḥ /",
    "K05bsu049_u:3293": " sacetpunarbodhisattvastaṃ puṇyābhisaṃskāraṃ saṃjānīte,",
    "K05bsu049_u:3294": " na pariṇāmayatyanuttarāyāṃ samyaksaṃbodhau /",
    "K05bsu049_u:3295": " tatkasya hetoḥ?",
    "K05bsu049_u:3296": " tathā hi sa tāṃ pariṇāmanāmabhiniviśate /",
    "K05bsu049_u:3297": " sacetpunarasyaivaṃ bhavati - so 'pi puṇyābhisaṃskāro viviktaḥ śāntaḥ,",
    "K05bsu049_u:3298": " yadapyanumodanāsahagataṃ puṇyakriyāvastu tad api viviktaṃ śāntamiti pariṇāmayatyanuttarāyāṃ samyaksaṃbodhau /",
    "K05bsu049_u:3299": " sacedevam api na saṃjānīte - sarvasaṃskārāḥ śāntā viviktā iti,",
    "K05bsu049_u:3300": " evamiyaṃ tasya bodhisattvasya mahāsattvasya prajñāpāramitā yad api tatteṣāṃ buddhānāṃ bhagavatāṃ parinirvṛtānāṃ kuśalamūlam /",
    "K05bsu049_u:3301": " yādṛśa eva sa pariṇāmastādṛśameva tatkuśalamūlam,",
    "K05bsu049_u:3302": " yenāpi tatpariṇāmitaṃ tad api tajjātikaṃ tallakṣaṇaṃ tannikāyaṃ tatsvabhāvam /",
    "K05bsu049_u:3303": " sacedevaṃ saṃjānīte,",
    "K05bsu049_u:3304": " na pariṇāmayatyanuttarāyāṃ samyaksaṃbodhau /",
    "K05bsu049_u:3305": " tatkasya hetoḥ?",
    "K05bsu049_u:3306": " na hi buddhā bhagavanto nimittayogena pariṇāmanāmabhyanujānanti /",
    "K05bsu049_u:3307": " yaccātītaṃ tatkṣīṇaṃ niruddhaṃ vigataṃ vipariṇatam,",
    "K05bsu049_u:3308": " yadapyanāgataṃ tadapyasaṃprāptam,",
    "K05bsu049_u:3309": " pratyutpannasya sthitirnopalabhyate,",
    "K05bsu049_u:3310": " yacca nopalabhyate tannaiva nimittaṃ na viṣayaḥ /",
    "K05bsu049_u:3311": " sacedevaṃ nimittīkaroti,",
    "K05bsu049_u:3312": " na samanvāharati na pariṇāmayatyanuttarāyāṃ samyaksaṃbodhau /",
    "K05bsu049_u:3313": " atha smṛtivaikalyena na nimittīkaroti na samanvāharati na manasi karoti smṛtivaikalyādanavabodhādvā,",
    "K05bsu049_u:3314": " evam api na pariṇāmayatyanuttarāyāṃ samyaksaṃbodhau /",
    "K05bsu049_u:3315": " atha tannimitaṃ samanvāharati,",
    "K05bsu049_u:3316": " na ca nimittīkaroti,",
    "K05bsu049_u:3317": " evaṃ pariṇāmitaṃ bhavati tatkuśalamūlaṃ bodhisattvena mahāsattvenānuttarāyāṃ samyaksaṃbodhau /",
    "K05bsu049_u:3318": " evamatra bodhisattvena mahāsattvena śikṣitavyam - idaṃ tadbodhisattvasya mahāsattvasyopāyakauśalaṃ veditavyam /",
    "K05bsu049_u:3319": " yenopāyakauśalena kuśalamūlaṃ pariṇāmayati,",
    "K05bsu049_u:3320": " sa āsannaḥ sarvajñatāyāḥ /",
    "K05bsu049_u:3321": " atra copāyakauśalaṃ śikṣitukāmena bodhisattvena mahāsattvena iyameva prajñāpāramitā",
    "K05bsu049_u:3322": " abhīkṣṇaṃ śrotavyā udgrahītavyā dhārayitavyā vācayitavyā paryavāptavyā pravartayitavyā",
    "K05bsu049_u:3323": " deśayitavyā upadeṣṭavyā uddeṣṭavyā svādhyātavyā paripraśnīkartavyā /",
    "K05bsu049_u:3324": " tatkasya hetoḥ?",
    "K05bsu049_u:3325": " na hi prajñāpāramitāmanāgamya śakyeyamaśrutavatā prajñāpāramitāpariṇāmanākriyā praveṣṭum /",
    "K05bsu049_u:3326": " tatra ya evaṃ vadet - śakyamanāgamya prajñāpāramitāṃ tatpuṇyakriyāvastu anuttarāyāṃ samyaksaṃbodhau pariṇāmayitumiti,",
    "K05bsu049_u:3327": " sa maivaṃ vocaditi syādvacanīyaḥ /",
    "K05bsu049_u:3328": " tatkasya hetoḥ?",
    "K05bsu049_u:3329": " niruddhā hi te ātmabhāvāḥ,",
    "K05bsu049_u:3330": " niruddhā hi te saṃskārāḥ,",
    "K05bsu049_u:3331": " śāntā viviktā virahitā upalabdhinaḥ /",
    "K05bsu049_u:3332": " api tu khalu punaḥ sa pudgalo nimittīkṛtya vikalpya ca yathābhūtamayathābhūte yathābhūtasaṃjñī upalambhamanupalambhe pariṇāmayet,",
    "K05bsu049_u:3333": " tasya kuśalamūlaṃ buddhā bhagavanta evaṃ pariṇāmitamanuttarāyāṃ samyaksaṃbodhau nābhyanujānanti /",
    "K05bsu049_u:3334": " tatkasya hetoḥ?",
    "K05bsu049_u:3335": " eṣa eva hi tasya (Vaidya 77)",
    "K05bsu049_u:3336": " mahānupalambho bhavati,",
    "K05bsu049_u:3337": " yatsa parinirvāṇam api buddhānāṃ bhagavatāṃ nimittīkaroti vikalpayati ca /",
    "K05bsu049_u:3338": " ākārataś ca nirvāṇamupalabhate /",
    "K05bsu049_u:3339": " na copalambhasaṃjñinastathāgatā arhantaḥ samyaksaṃbuddhāḥ pariṇāmanāṃ mahārthakarīṃ vadanti /",
    "K05bsu049_u:3340": " tatkasya hetoḥ?",
    "K05bsu049_u:3341": " saviṣaḥ saśalyo hyeṣaḥ pariṇāmaḥ /",
    "K05bsu049_u:3342": " tadyathāpi nāma praṇītaṃ bhojanaṃ saviṣaṃ bhavet,",
    "K05bsu049_u:3343": " kiṃ cāpi tadvarṇataś ca gandhataś ca rasataś ca sparśataś ca abhilaṣaṇīyaṃ bhavati,",
    "K05bsu049_u:3344": " api tu khalu punaḥ saviṣatvātparivarjanīyaṃ bhavati paṇḍitānām,",
    "K05bsu049_u:3345": " na paribhogāya /",
    "K05bsu049_u:3346": " tadeva bālajātīyo duṣprajñajātīyaḥ puruṣaḥ paribhoktavyaṃ manyeta /",
    "K05bsu049_u:3347": " tasya tadbhojanaṃ paribhuñjānasya varṇatasya gandhataś ca rasataś ca sparśataś ca svādeṣu sukhakaraṃ pariṇāme cāsya duḥkhavipākaṃ bhavati /",
    "K05bsu049_u:3348": " sa tatonidānaṃ maraṇaṃ vā nigacchet,",
    "K05bsu049_u:3349": " maraṇamātrakaṃ vā duḥkham /",
    "K05bsu049_u:3350": " evameva ārya subhūte ihaike durgṛhītena durupalakṣitena duḥsvādhyātena subhāṣitasyārthamajānānā yathābhūtamarthamanavabudhyamānā evamavavadiṣyanti,",
    "K05bsu049_u:3351": " evamanuśāsiṣyanti - ehi tvaṃ kulaputra atītānāgatapratyutpannānāṃ buddhānāṃ bhagavatāṃ śīlaskandhaṃ samādhiskandhaṃ prajñāskandhaṃ vimuktiskandhaṃ vimuktijñānadarśanaskandham /",
    "K05bsu049_u:3352": " teṣāṃ ca śrāvakāṇāṃ yaistatra teṣvatītānāgatapratyutpanneṣu buddheṣu bhagavatsu kuśalamūlānyavaropitāni avaropayiṣyante 'varopyante ca,",
    "K05bsu049_u:3353": " yāvacca saddharmo nāntarhito nāntardhāsyati nāntardadhāti ca,",
    "K05bsu049_u:3354": " etasminnantare teṣāṃ buddhānāṃ bhagavatāṃ yāvatprathamacittotpādamupādāya yāvacca",
    "K05bsu049_u:3355": " anuttarāṃ samyaksaṃbodhimabhisaṃbuddhānāṃ bhagavatāṃ yāvacca anupadhiśeṣe nirvāṇadhātau parinirvṛtānām,",
    "K05bsu049_u:3356": " ye ca tairbuddhairbhagavadbhirbodhisattvā mahāsattvā anuttarāyāṃ samyaksaṃbodhau vyākṛtā vyākariṣyante vyākriyante ca,",
    "K05bsu049_u:3357": " teṣāṃ ca yāni kuśalamūlānyavaropitāni avaropayiṣyante 'varopyante ca,",
    "K05bsu049_u:3358": " ye ca pratyekabuddhayānikāḥ pudgalā vyākṛtā vyākariṣyante vyākriyante ca pratyekabodhau,",
    "K05bsu049_u:3359": " teṣāṃ ca yāni kuśalamūlānyavaropitāni avaropayiṣyante 'varopyante ca,",
    "K05bsu049_u:3360": " ye ca śrāvakayānikāḥ pudgalā vyākṛtā vyākariṣyante vyākriyante ca śrāvakabodhau,",
    "K05bsu049_u:3361": " teṣāṃ ca yāni kuśalamūlānyavaropitāni avaropayiṣyante 'varopyante ca,",
    "K05bsu049_u:3362": " yāni ca pṛthagjanānāmaprameyāsaṃkhyeyeṣu lokadhātuṣu atītānāgatapratyutpannānāṃ buddhānāṃ",
    "K05bsu049_u:3363": " bhagavatāṃ sarvalokadhātuṣu tatsarvaṃ kuśalamūlamekato 'bhisaṃkṣipya piṇḍayitvā tulayitvā",
    "K05bsu049_u:3364": " niravaśeṣya niravaśeṣamanumodya anumodanāsahagataṃ puṇyakriyāvastu anuttarāyāṃ samyaksaṃbodhau pariṇāmayati /",
    "K05bsu049_u:3365": " evaṃ sa pariṇāmo nimittayogena pariṇāmyamāno viṣatvāya saṃpravartate,",
    "K05bsu049_u:3366": " tadyathāpi nāma tatsaviṣaṃ bhojanameva /",
    "K05bsu049_u:3367": " nāstyupalambhasaṃjñinaḥ pariṇāmanā /",
    "K05bsu049_u:3368": " tatkasya hetoḥ?",
    "K05bsu049_u:3369": " saviṣatvādupalambhasya /",
    "K05bsu049_u:3370": " tasmādbodhisattvayānikena pudgalena naivaṃ śikṣitavyam /",
    "K05bsu049_u:3371": " kathaṃ punaranena śikṣitavyam?",
    "K05bsu049_u:3372": " kathamatītānāgatapratyutpannānāṃ buddhānāṃ bhagavatāṃ kuśalamūlaṃ parigrahītavyam?",
    "K05bsu049_u:3373": " kathaṃ ca parigṛhītaṃ suparigṛhītaṃ bhavati?",
    "K05bsu049_u:3374": " kathaṃ ca pariṇāmayitavyam?",
    "K05bsu049_u:3375": " kathaṃ ca pariṇāmitaṃ supariṇāmitaṃ bhavatyanuttarāyāṃ samyaksaṃbodhau?",
    "K05bsu049_u:3376": " ihānena bodhisattvayānikena kulaputreṇa vā kuladuhitrā vā tathāgatamanabhyākhyātukāmena evaṃ tatsarvaṃ kuśalamūlamanumoditavyamevaṃ pariṇāmayitavyaṃ yathā te (Vaidya 78)",
    "K05bsu049_u:3377": " tathāgatā arhantaḥ samyaksaṃbuddhā buddhajñānena buddhacakṣuṣā jānanti paśyanti tatkuśalamūlaṃ yajjātikaṃ yannikāyaṃ yādṛśaṃ yatsvabhāvaṃ yallakṣaṇam",
    "K05bsu049_u:3378": " yayā dharmatayā saṃvidyate tathā anumode tatkuśalamūlam,",
    "K05bsu049_u:3379": " yathā ca te tathāgatā arhantaḥ samyaksaṃbuddhā abhyanujānanti pariṇāmyamānaṃ tatkuśalamūlamanuttarāyāṃ samyaksaṃbodhau,",
    "K05bsu049_u:3380": " tathāhaṃ pariṇāmayāmīti /",
    "K05bsu049_u:3381": " evamanumodamāna evaṃ pariṇāmayan bodhisattvo mahāsattvo 'naparāddho bhavati /",
    "K05bsu049_u:3382": " buddhānāṃ bhagavatāṃ samyaktvānumoditaṃ pariṇāmitaṃ ca bhavati tatkuśalamūlamanuttarāyai samyaksaṃbodhaye,",
    "K05bsu049_u:3383": " na ca tāṃstathāgatānarhataḥ samyaksaṃbuddhānabhyākhyāti /",
    "K05bsu049_u:3384": " evaṃ cāsya pariṇāmo nirviṣaḥ pariṇāmo mahāpariṇāmo dharmadhātupariṇāmaḥ paripūrṇaḥ suparipūrṇo bhavati adhyāśayena adhimuktyā pariṇāmayataḥ",
    "K05bsu049_u:3385": " punaraparaṃ bodhisattvayānikena kulaputreṇa vā kuladuhitrā vā evaṃ pariṇāmayitavyam",
    "K05bsu049_u:3386": " - yacchīlaṃ yaḥ samādhiryā prajñā yā vimuktiryadvimuktijñānadarśanaṃ tadyathā aparyāpannaṃ",
    "K05bsu049_u:3387": " kāmadhātau aparyāpannaṃ rūpadhātau aparyāpannamārūpyadhātau nāpyatītaṃ na anāgataṃ na pratyutpannam /",
    "K05bsu049_u:3388": " tatkasya hetoḥ?",
    "K05bsu049_u:3389": " tryadhvatraidhātukāparyāpannatvāt /",
    "K05bsu049_u:3390": " tathaiva pariṇāmo 'pyaparyāpannaḥ /",
    "K05bsu049_u:3391": " yatrāpi dharme sa pariṇāmaḥ pariṇāmyate,",
    "K05bsu049_u:3392": " so 'pi dharmo 'paryāpannaḥ /",
    "K05bsu049_u:3393": " sacedevamadhimuñcati,",
    "K05bsu049_u:3394": " evaṃ pariṇāmayatastasya bodhisattvasya mahāsattvasya avinaṣṭaḥ pariṇāmo bhavatyaparyāpanno nirviṣaḥ pariṇāmo mahāpariṇāmo dharmadhātupariṇāmaḥ paripūrṇaḥ suparipūrṇo bhavati /",
    "K05bsu049_u:3395": " atha taṃ pariṇāmayati niviśate nimittīkaroti,",
    "K05bsu049_u:3396": " mithyā pariṇāmayati /",
    "K05bsu049_u:3397": " tatra yo 'yaṃ pariṇāmo bodhisattvasya mahāsattvasya,",
    "K05bsu049_u:3398": " anayā dharmadhātupariṇāmanayā yathā buddhā bhagavanto jānanti,",
    "K05bsu049_u:3399": " yathā cābhyanujānanti tatkuśalamūlamanuttarāyāṃ samyaksaṃbodhau pariṇāmitamevaṃ supariṇāmitaṃ bhavatīti,",
    "K05bsu049_u:3400": " tathāhaṃ pariṇāmayāmi ityayaṃ samyakpariṇāmaḥ /",
    "K05bsu049_u:3401": " evaṃ ca pariṇāmitaṃ supariṇāmitaṃ bhavatyanuttarāyāṃ samyaksaṃbodhau //",
    "K05bsu049_u:3402": " atha khalu bhagavānāyuṣmate subhūtaye sādhukāramadāt - sādhu sādhu subhūte /",
    "K05bsu049_u:3403": " śāstṛkṛtyaṃ tvaṃ subhūte karoṣi,",
    "K05bsu049_u:3404": " yastvaṃ bodhisattvānāṃ mahāsattvānāṃ dharmaṃ deśayasi /",
    "K05bsu049_u:3405": " tatkasya hetoḥ?",
    "K05bsu049_u:3406": " yo hyayaṃ subhūte pariṇāmaḥ,",
    "K05bsu049_u:3407": " dharmadhātupariṇāmo 'yaṃ bodhisattvasya mahāsattvasya /",
    "K05bsu049_u:3408": " asyāmeva dharmatāyāṃ yathā buddhā bhagavanto jānanti paśyanti,",
    "K05bsu049_u:3409": " tatkuśalamūlaṃ yajjātikaṃ yannikāyaṃ yādṛśaṃ yatsvabhāvaṃ yallakṣaṇaṃ yayā dharmatayā saṃvidyate,",
    "K05bsu049_u:3410": " tathā anumode /",
    "K05bsu049_u:3411": " yathā ca abhyanujānanti,",
    "K05bsu049_u:3412": " tathāhaṃ pariṇāmayāmīti /",
    "K05bsu049_u:3413": " atra yaḥ puṇyaskandho yaś ca gaṅgānadīvālukopameṣu trisāhasramahāsāhasreṣu lokadhātuṣu ye sattvāḥ,",
    "K05bsu049_u:3414": " tān sarvān kaścideva kulaputro vā kuladuhitā vā daśasu kuśaleṣu karmapatheṣu samādāpayetpratiṣṭhāpayet,",
    "K05bsu049_u:3415": " tasya yaḥ puṇyābhisaṃskāraḥ,",
    "K05bsu049_u:3416": " tato 'yameva bodhisattvasya mahāsattvasya dharmadhātupariṇāmajaḥ puṇyaskandho 'gra ākhyāyate,",
    "K05bsu049_u:3417": " śreṣṭha ākhyāyate,",
    "K05bsu049_u:3418": " jyeṣṭha ākhyāyate,",
    "K05bsu049_u:3419": " vara ākhyāyate,",
    "K05bsu049_u:3420": " pravara ākhyāyate,",
    "K05bsu049_u:3421": " praṇīta ākhyāyate,",
    "K05bsu049_u:3422": " uttama ākhyāyate,",
    "K05bsu049_u:3423": " anuttama ākhyāyate,",
    "K05bsu049_u:3424": " niruttama ākhyāyate,",
    "K05bsu049_u:3425": " asama ākhyāyate,",
    "K05bsu049_u:3426": " asamasama ākhyāyate /",
    "K05bsu049_u:3427": " tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvān daśasu kuśaleṣu (Vaidya 79)",
    "K05bsu049_u:3428": " karmapatheṣu pratiṣṭhāpya puṇyābhisaṃskāraḥ,",
    "K05bsu049_u:3429": " yāvantaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:3430": " te sarve caturṇāṃ dhyānānāṃ lābhino bhaveyuḥ,",
    "K05bsu049_u:3431": " teṣāṃ ca yaḥ puṇyābhisaṃskāraḥ,",
    "K05bsu049_u:3432": " tato 'yameva bodhisattvasya mahāsattvasya pariṇāmanāsahagataḥ puṇyaskandho 'gra ākhyāyate,",
    "K05bsu049_u:3433": " śreṣṭha ākhyāyate,",
    "K05bsu049_u:3434": " jyeṣṭha ākhyāyate,",
    "K05bsu049_u:3435": " vara ākhyāyate,",
    "K05bsu049_u:3436": " pravara ākhyāyate,",
    "K05bsu049_u:3437": " praṇīta ākhyāyate,",
    "K05bsu049_u:3438": " uttama ākhyāyate,",
    "K05bsu049_u:3439": " anuttama ākhyāyate,",
    "K05bsu049_u:3440": " niruttama ākhyāyate,",
    "K05bsu049_u:3441": " asama ākhyāyate,",
    "K05bsu049_u:3442": " asamasama ākhyāyate /",
    "K05bsu049_u:3443": " tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvānāṃ caturdhyānaniṣpādanasaṃbhūtaḥ puṇyābhisaṃskāraḥ,",
    "K05bsu049_u:3444": " ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:3445": " te sarve caturṇāmapramāṇānāṃ lābhino bhaveyuḥ /",
    "K05bsu049_u:3446": " tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu caturapramāṇalābhināṃ sarvasattvānāṃ puṇyābhisaṃskāraḥ,",
    "K05bsu049_u:3447": " ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:3448": " te sarve catasṛṇāmārūpyasamāpattīnāṃ lābhino bhaveyuḥ /",
    "K05bsu049_u:3449": " tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu caturārūpyasamāpattilābhināṃ sarvasattvānāṃ puṇyābhisaṃskāraḥ,",
    "K05bsu049_u:3450": " ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:3451": " te sarve pañcānāmabhijñānāṃ lābhino bhaveyuḥ /",
    "K05bsu049_u:3452": " tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu pañcābhijñānāṃ sarvasattvānāṃ puṇyābhisaṃskāraḥ,",
    "K05bsu049_u:3453": " ye subhūte gaṅgānadīvālukopameṣu trisāhasramahāsāhasreṣu lokadhātuṣu srotaāpannā bhaveyuḥ /",
    "K05bsu049_u:3454": " tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvānāṃ srotaāpannānāṃ puṇyābhisaṃskāraḥ,",
    "K05bsu049_u:3455": " ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:3456": " te sarve sakṛdāgāmino bhaveyuḥ /",
    "K05bsu049_u:3457": " tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvānāṃ sakṛdāgāmināṃ puṇyābhisaṃskāraḥ,",
    "K05bsu049_u:3458": " yāvantaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:3459": " te sarve anāgāmino bhaveyuḥ /",
    "K05bsu049_u:3460": " tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvānāmanāgāmināṃ puṇyābhisaṃskāraḥ,",
    "K05bsu049_u:3461": " yāvantaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ te sarve arhanto bhaveyuḥ /",
    "K05bsu049_u:3462": " tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvānāmarhatāṃ puṇyaskandhaḥ,",
    "K05bsu049_u:3463": " ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:3464": " te sarve pratyekabuddhā bhaveyuḥ /",
    "K05bsu049_u:3465": " tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvānāṃ pratyekabuddhānāṃ puṇyaskandhaḥ,",
    "K05bsu049_u:3466": " ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:3467": " te sarve anuttarāyāṃ samyaksaṃbodhau saṃprasthitā bhaveyuḥ /",
    "K05bsu049_u:3468": " ye sarve anyeṣvanyeṣu gaṅgānadīvālukopameṣu trisāhasramahāsāhasreṣu lokadhātuṣu ye sattvāḥ,",
    "K05bsu049_u:3469": " tān sarvānekaiko bodhisattvaścīvarapiṇḍapātaśayanāsanaglānapratyayabhaiṣajyapariṣkārairgaṅgānadīvālukopamān (Vaidya 80)",
    "K05bsu049_u:3470": " kalpānupatiṣṭhet sarvasukhopadhānaiḥ,",
    "K05bsu049_u:3471": " sarvaiḥ sukhasparśavihāraiḥ,",
    "K05bsu049_u:3472": " tacca dānamupalambhasaṃjñino dadyuḥ /",
    "K05bsu049_u:3473": " etena paryāyeṇa tān sarvasattvānekaikaṃ parikalpya tāṃś ca sarvabodhisattvānekaiko",
    "K05bsu049_u:3474": " bodhisattvo gaṅgānadīvālukopamān kalpānupatiṣṭheccīvarapiṇḍapātaśayanāsanaglānapratyayabhaiṣajyapariṣkāraiḥ",
    "K05bsu049_u:3475": " sarvasukhopadhānaiḥ,",
    "K05bsu049_u:3476": " sarvaiḥ sukhasparśavihāraiḥ satkuryādgurukuryānmānayetpūjayedarcayedapacāyet /",
    "K05bsu049_u:3477": " evamekaikasteṣāṃ sarveṣāṃ bodhisattvānāmanena paryāyeṇa dānaṃ dadyāt,",
    "K05bsu049_u:3478": " evaṃ sarve 'pi te dānaṃ dadyuḥ /",
    "K05bsu049_u:3479": " tatkiṃ manyase subhūte api nu te bodhisattvāstatonidānaṃ bahu puṇyaṃ prasaveyuḥ?",
    "K05bsu049_u:3480": " subhūtirāha - bahu bhagavan,",
    "K05bsu049_u:3481": " bahu sugata /",
    "K05bsu049_u:3482": " aprameyaṃ bhagavan,",
    "K05bsu049_u:3483": " aprameyaṃ sugata /",
    "K05bsu049_u:3484": " saṃkhyāpi bhagavaṃstasya puṇyaskandhasya na sukarā kartum,",
    "K05bsu049_u:3485": " gaṇanāpi upamāpi aupamyam api upanisāpi upaniṣad api bhagavaṃstasya puṇyaskandhasya na sukarā kartum /",
    "K05bsu049_u:3486": " sacedbhagavan rūpī bhavet,",
    "K05bsu049_u:3487": " sa puṇyaskandho gaṅgānadīvālukopameṣv api trisāhasramahāsāhasreṣu lokadhātuṣu na māyet //",
    "K05bsu049_u:3488": " evamukte bhagavānāyuṣmataṃ subhūtiṃ sthavirametadavocat - evametatsubhūte, evam etat /",
    "K05bsu049_u:3489": " yatra khalu punaḥ subhūte bodhisattvayānikaḥ pudgalaḥ prajñāpāramitopāyakauśalyaparigṛhīto 'nena dharmadhātupariṇāmena tatkuśalamūlamanuttarāyāṃ samyaksaṃbodhau pariṇāmayet,",
    "K05bsu049_u:3490": " puṇyaṃ prasavati /",
    "K05bsu049_u:3491": " asya subhūte puṇyaskandhasya dharmadhātupariṇāmajasya asau pūrvaka upalambhasaṃjñināṃ bodhisattvānāṃ dānamayaḥ puṇyābhisaṃskāraḥ śatatamīm api kalāṃ nopaiti,",
    "K05bsu049_u:3492": " sahasratamīm api śatasahasratamīm api koṭītamīm api koṭīśatatamīm api koṭīsahasratamīm api koṭīśatasahasratamīm api koṭīniyutaśatasahasratamīm api kalāṃ nopaiti,",
    "K05bsu049_u:3493": " saṃkhyām api kalām api gaṇanām api upamām api aupamyam api upanisām api upaniṣadam api na kṣamate /",
    "K05bsu049_u:3494": " tatkasya hetoḥ?",
    "K05bsu049_u:3495": " tathā hi teṣāṃ paurvakāṇāmupalambhasaṃjñināṃ bodhisattvānāṃ subahv api dānaṃ dattaṃ subahvity api parisaṃkhyātaṃ bhavati //",
    "K05bsu049_u:3496": " atha khalu cāturmahārājakāyikānāṃ devaputrāṇāṃ viṃśatisahasrāṇi prāñjalīni namasyanti",
    "K05bsu049_u:3497": " bhagavantametadavocan - mahāpariṇāmo 'yaṃ bhagavan bodhisattvānāṃ mahāsattvānāṃ yaduta",
    "K05bsu049_u:3498": " prajñāpāramitopāyakauśalyaparigṛhītānāṃ kuśalamūlapariṇāmaḥ sarvajñatāyai,",
    "K05bsu049_u:3499": " yatra hi nāma teṣāmaupalambhikānāṃ bodhisattvānāṃ tāvantaṃ dānamayaṃ puṇyābhisaṃskāramabhibhavati /",
    "K05bsu049_u:3500": " atha khalu trāyastriṃśakāyikānāṃ devaputrāṇāṃ śatasahasrāṇi divyapuṣpadhūpagandhamālyavilepanacūrṇavarṣairdivyai",
    "K05bsu049_u:3501": " ratnavarṣairdivyaiś ca vastravarṣairbhagavantamabhyavākirannabhiprākiran /",
    "K05bsu049_u:3502": " divyaiśchatrairdivyairdhvajairdivyābhirghaṇṭābhirdivyābhiḥ patākābhiḥ samantācca divyadīpamālābhirbahuvidhābhiś ca divyābhiḥ pūjābhirbhagavantaṃ satkurvanti sma,",
    "K05bsu049_u:3503": " gurukurvanti sma mānayanti sma pūjayanti sma arcayanti sma apacāyanti sma,",
    "K05bsu049_u:3504": " divyāni ca vādyānyabhipravādayāmāsuḥ /",
    "K05bsu049_u:3505": " evaṃ ca vācamabhāṣanta - mahāpariṇāmo batāyaṃ bhagavan bodhisattvasya mahāsattvasya yo 'yaṃ dharmadhātupariṇāmaḥ,",
    "K05bsu049_u:3506": " yatra hi nāma tatteṣāmaupalambhikānāṃ bodhisattvānāṃ mahāsattvānāṃ dānamayaṃ puṇyābhisaṃskāraskandhamabhibhavati",
    "K05bsu049_u:3507": " yathāpi nāma prajñāpāramitopāyakauśalyaparigṛhītatvādasya mahāpariṇāmasya /",
    "K05bsu049_u:3508": " evamanyebhyo 'pi devanikāyebhyo devaputrā āgatya (Vaidya 81)",
    "K05bsu049_u:3509": " bhagavantaṃ parameṇa satkāreṇa parameṇa gurukāreṇa paramayā mānanayā paramayā pūjanayā",
    "K05bsu049_u:3510": " paramayā arcanayā paramayā apacāyanayā satkṛtya gurukṛtya mānayitvā pūjayitvā arcayitvā",
    "K05bsu049_u:3511": " apacāyya evameva śabdamudīrayanti sma,",
    "K05bsu049_u:3512": " ghoṣamanuśrāvayanti sma /",
    "K05bsu049_u:3513": " evaṃ peyālena kartavyam /",
    "K05bsu049_u:3514": " yāmāstuṣitā nirmāṇaratayaḥ paranirmitavaśavartino brahmakāyikā brahmapurohitā brahmapārṣadyā",
    "K05bsu049_u:3515": " mahābrahmāṇaḥ parīttābhā apramāṇābhā ābhāsvarāḥ parīttaśubhā apramāṇaśubhāḥ śubhakṛtsnā",
    "K05bsu049_u:3516": " anabhrakāḥ puṇyaprasavā bṛhatphalā asaṃjñisattvā abṛhā atapāḥ sudṛśāḥ sudarśanā akaniṣṭhāś ca devāḥ,",
    "K05bsu049_u:3517": " te 'pyevamevāñjaliṃ kṛtvā bhagavantaṃ namasyanta etadavocan - āścaryaṃ bhagavan yāvadayaṃ bodhisattvānāṃ mahāsattvānāṃ prajñāpāramitopāyakauśalyaparigṛhītānāṃ",
    "K05bsu049_u:3518": " yasteṣāmupalambhasaṃjñināṃ bodhisattvānāṃ tāvaccirarātrasaṃcitamam api tathā mahāvistarasamudānītam api puṇyaskandhamabhibhavati //",
    "K05bsu049_u:3519": " atha khalu bhagavāṃstān śuddhāvāsakāyikān devaputrānādīn kṛtvā sarvāṃstān devaputrānāmantrayate",
    "K05bsu049_u:3520": " sma - tiṣṭhatu khalu punardevaputrā gaṅgānadīvālukopameṣu trisāhasramahāsāhasreṣu",
    "K05bsu049_u:3521": " lokadhātuṣu sarvasattvānāmanuttarāṃ samyaksaṃbodhimabhisaṃprasthitānāmanuttarāyāḥ",
    "K05bsu049_u:3522": " samyaksaṃbodheḥ pratilambhāya dānaṃ dadatāṃ puṇyābhisaṃskāraḥ anena paryāyeṇa,",
    "K05bsu049_u:3523": " ye 'pi te devaputrā anyeṣvanyeṣu gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:3524": " te 'pi sarve anuttarāyāṃ samyaksaṃbodhau praṇidhānaṃ kṛtvā bodhāya cittamutpādya",
    "K05bsu049_u:3525": " anyeṣvanyeṣu gaṅgānadīvālukopameṣu trisāhasramahāsāhasreṣu lokadhātuṣu sarvasattvānāṃ",
    "K05bsu049_u:3526": " cīvarapiṇḍapātaśayanāsanaglānapratyayabhaiṣajyapariṣkāraiḥ sarvasukhopadhānaiḥ sarvaiḥ",
    "K05bsu049_u:3527": " sukhasparśavihārairekaiko bodhisattvo gaṅgānadīvālukopamān kalpāṃstiṣṭhan dānaṃ dadyāt,",
    "K05bsu049_u:3528": " evaṃ sarve 'pi yāvatte copalambhasaṃjñino dānaṃ dadyuḥ /",
    "K05bsu049_u:3529": " etena paryāyeṇa tān sarvasattvānekaikaṃ parikalpya tāṃś ca sarvabodhisattvānekaiko",
    "K05bsu049_u:3530": " bodhisattvo yāvatsarve te bodhisattvā gaṅgānadīvālukopamān kalpāṃstiṣṭhantastān sarvasattvāṃścīvarapiṇḍapātaśayanāsanaglānapratyayabhaiṣajyapariṣkāraiḥ",
    "K05bsu049_u:3531": " sarvasukhopadhānaiḥ sarvaiḥ sukhasparśavihārairupatiṣṭheyuḥ,",
    "K05bsu049_u:3532": " tacca dānamupalambhasaṃjñino dadyuḥ /",
    "K05bsu049_u:3533": " yaś ca bodhisattvo mahāsattvaḥ prajñāpāramitopāyakauśalyaparigṛhīto 'tītānāgatapratyutpannānāṃ",
    "K05bsu049_u:3534": " buddhānāṃ bhagavatāṃ śīlaskandhaṃ samādhiskandhaṃ prajñāskandhaṃ vimuktiskandhaṃ",
    "K05bsu049_u:3535": " vimuktijñānadarśanaskandhaṃ teṣāṃ ca bodhisattvapratyekabuddhaśrāvakayānikānāṃ pudgalānāṃ",
    "K05bsu049_u:3536": " yaiś ca tatra anyair api sattvaiḥ kuśalamūlānyavaropitānyavaropayiṣyante 'varopyante ca,",
    "K05bsu049_u:3537": " tatsarvamekato 'bhisaṃkṣipya piṇḍayitvā tulayitvā niravaśeṣya niravaśeṣamagrayā anumodanayā anumodate /",
    "K05bsu049_u:3538": " śreṣṭhayā jyeṣṭhayā varayā pravarayā praṇītayā uttamayā anuttamayā niruttamayā uttarottarayā asamayā asamasamayā apratisamayā acintyayā anumodanayā anumodate /",
    "K05bsu049_u:3539": " anumodya anumodanāsahagataṃ puṇyakriyāvastu anuttarāyāṃ samyaksaṃbodhau pariṇāmayati - anuttarāyāḥ samyaksaṃbodherāhārakaṃ bhavatviti /",
    "K05bsu049_u:3540": " asyānumodanāpariṇāmanāsahagatasya puṇyakriyāvastunaḥ so 'pi paurvaka aupalambhikānāṃ bodhisattvānāṃ puṇyābhisaṃskāraḥ śatatamīm api kalāṃ nopaiti,",
    "K05bsu049_u:3541": " sahasratamīm api śatasahasratamīm api koṭītamīm api koṭīśatatamīm api koṭīsahasratamīm api koṭīśatasahasratamīm api koṭīniyutaśatasahasratamīm api kalāṃ nopaiti,",
    "K05bsu049_u:3542": " saṃkhyām api kalām api (Vaidya 82)",
    "K05bsu049_u:3543": " gaṇanām api upamām api aupamyam api upanisām api upaniṣadam api na kṣamate /",
    "K05bsu049_u:3544": " tatkasya hetoḥ?",
    "K05bsu049_u:3545": " tathā hi te bodhisattvāḥ sarve 'pyupalambhasaṃjñino dānaṃ dadati //",
    "K05bsu049_u:3546": " atha khalvāyuṣmān subhūtirbhagavantametadavocat - yadbhagavānevamāha - atītānāgatapratyutpannānāṃ",
    "K05bsu049_u:3547": " sarveṣāṃ buddhānāṃ bhagavatāṃ bodhisattvapratyekabuddhaśrāvakasaṃghānāṃ sarvasattvānāṃ",
    "K05bsu049_u:3548": " ca atītānāgatapratyutpannaṃ yannāma kuśalamūlaṃ tatsarvamekato 'bhisaṃkṣipya piṇḍayitvā",
    "K05bsu049_u:3549": " tulayitvā niravaśeṣya niravaśeṣamanumodate agrayā anumodanayā /",
    "K05bsu049_u:3550": " śreṣṭhayā jyeṣṭhayā varayā pravarayā praṇītayā uttamayā anuttamayā niruttamayā uttarottarayā asamayā asamasamayā apratisamayā acintyayā anumodate iti /",
    "K05bsu049_u:3551": " tatra kiyatā bhagavan agrānumodanā bhavati?",
    "K05bsu049_u:3552": " evamukte bhagavānāyuṣmantaṃ subhūtimetadavocat - yadi subhūte bodhisattvayānikaḥ",
    "K05bsu049_u:3553": " pudgalo 'tītāgatapratyutpannān gṛhṇīte na manyate nopalabhate na kalpayati na vikalpayati",
    "K05bsu049_u:3554": " na paśyati na samanupaśyati,",
    "K05bsu049_u:3555": " evaṃ cainān dharmānupaparīkṣate - kalpanāviṭhapitāḥ sarvadharmāḥ,",
    "K05bsu049_u:3556": " ajātā anirjātā anāgatikā agatikāḥ /",
    "K05bsu049_u:3557": " nātra kaściddharma utpanno nāpi kaściddharma utpatsyate nāpi kaściddharma utpadyate,",
    "K05bsu049_u:3558": " nāpi kaściddharmo niruddho nāpi kaściddharmo nirutsyate nāpi kaściddharmo nirudhyate /",
    "K05bsu049_u:3559": " ityevametān dharmānupaparīkṣya yathaiṣāṃ dharmāṇāṃ dharmatā tathānumodate /",
    "K05bsu049_u:3560": " anumodya tathaiva pariṇāmayatyanuttarāyāṃ samyaksaṃbodhau /",
    "K05bsu049_u:3561": " iyatā subhūte bodhisattvasya mahāsattvasya agrā anumodanā bhavati /",
    "K05bsu049_u:3562": " asya subhūte kuśalamūlapariṇāmasya teṣāṃ paurvakāṇāṃ bodhisattvānāmupalambhasaṃjñināmupalambhadṛṣṭikāṇāṃ taddānamayaṃ puṇyakriyāvastu śatatamīm api kalāṃ nopaiti,",
    "K05bsu049_u:3563": " sahasratamīm api śatasahasratamīm api koṭītamīm api koṭīśatatamīm api koṭīsahasratamīm api koṭīśatasahasratamīm api koṭīniyutaśatasahasratamīm api kalāṃ nopaiti,",
    "K05bsu049_u:3564": " saṃkhyām api kalām api gaṇanām api upamām api aupamyam api upanisām api upaniṣadam api na kṣamate //",
    "K05bsu049_u:3565": " punaraparaṃ subhūte bodhisattvayānikena pudgalena atītānāgatapratyutpannānāṃ sarveṣāṃ",
    "K05bsu049_u:3566": " buddhānāṃ bhagavatāṃ dānamanumoditukāmena śīlamanumoditukāmena kṣāntimanumoditukāmena",
    "K05bsu049_u:3567": " vīryamanumoditukāmena dhyānamanumoditukāmena prajñāmanumoditakāmena evamanumoditavyam",
    "K05bsu049_u:3568": " - yathā vimuktistathā dānam,",
    "K05bsu049_u:3569": " yathā vimuktistathā śīlaṃ,",
    "K05bsu049_u:3570": " yathā vimuktistathā kṣāntiḥ,",
    "K05bsu049_u:3571": " yathā vimuktistathā vīryam,",
    "K05bsu049_u:3572": " yathā vimuktistathā dhyānam,",
    "K05bsu049_u:3573": " yathā vimuktistathā prajñā,",
    "K05bsu049_u:3574": " yathā vimuktistathā vimuktijñānadarśanam,",
    "K05bsu049_u:3575": " yathā vimuktistathā anumodanā,",
    "K05bsu049_u:3576": " yathā vimuktistathā anumodanāsahagataṃ puṇyakriyāvastu,",
    "K05bsu049_u:3577": " yathā vimuktistathā pariṇāmanā,",
    "K05bsu049_u:3578": " yathā vimuktistathā buddhā bhagavantaḥ pratyekabuddhāśca,",
    "K05bsu049_u:3579": " yathā vimuktistathā teṣāṃ śrāvakā ye parinirvṛtāḥ,",
    "K05bsu049_u:3580": " yathā vimuktistathā te dharmā ye 'tītā niruddhāḥ,",
    "K05bsu049_u:3581": " yathā vimuktistathā te dharmā ye 'nāgatā anutpannāḥ,",
    "K05bsu049_u:3582": " yathā vimuktistathā te dharmā ye etarhi pratyutpannā vartamānāḥ,",
    "K05bsu049_u:3583": " yathā vimuktistathā te 'tītā buddhā bhagavantasteṣāṃ ca śrāvakāḥ,",
    "K05bsu049_u:3584": " yathā vimuktistathā te 'nāgatā buddhā bhagavantasteṣāṃ ca śrāvakāḥ,",
    "K05bsu049_u:3585": " yathā vimuktistathā te pratyutpannā buddhā bhagavantasteṣāṃ ca śrāvakāḥ,",
    "K05bsu049_u:3586": " ye etarhyaprameyeṣvasaṃkhyeyeṣu lokadhātuṣu tiṣṭhanti dhriyante yāpayanti,",
    "K05bsu049_u:3587": " yathā vimuktistathātītānāgata pratyutpannā buddhā bhagavantaḥ /",
    "K05bsu049_u:3588": " evameteṣāṃ dharmāṇāmabaddhānāmamuktānāmasaktānāṃ yā dharmatā,",
    "K05bsu049_u:3589": " tāmanuttarayā anumodanayā anumode /",
    "K05bsu049_u:3590": " anumodya anumodanāsahagataṃ puṇyakriyāvastu anuttarāyaṃ (Vaidya 83)",
    "K05bsu049_u:3591": " samyaksaṃbodhau pariṇāmayāmi apariṇāmanāyogena asaṃkrāntito 'viṃnāśata iti /",
    "K05bsu049_u:3592": " iyatā subhūte bodhisattvasya mahāsattvasya agrā anumodanā bhavati /",
    "K05bsu049_u:3593": " tiṣṭhantu khalu punaḥ subhūte te 'pi ye 'nyeṣvanyeṣu gaṅgānadīvālukopameṣu trisāhasramahāsāhasreṣu lokadhātuṣu sarvasattvā anuttarāyāṃ samyaksaṃbodhau",
    "K05bsu049_u:3594": " anuttarāyāṃ samyaksaṃbodhau saṃprasthāya anyeṣvanyeṣu gaṅgānadīvālukopameṣu trisāhasramahāsāhasreṣu",
    "K05bsu049_u:3595": " lokadhātuṣu sarvasattvānāṃ bodhāya cittamutpādya sarve 'pyekaiko bodhisattvaḥ ekaikasmai",
    "K05bsu049_u:3596": " bodhisattvāya gaṅgānadīvālukopamān kalpāṃstiṣṭhan dānaṃ dadyādupalambhasaṃjñī cīvarapiṇḍapātaśayanāsanaglānapratyayabhaiṣajyapariṣkāraiḥ",
    "K05bsu049_u:3597": " sarvasukhopadhānaiḥ sarvasukhasparśavihārairupatiṣṭhan,",
    "K05bsu049_u:3598": " anena paryāyeṇa sarve 'pi te sarvebhya upatiṣṭhantaḥ upalambhasaṃjñino dānaṃ dadyuḥ /",
    "K05bsu049_u:3599": " ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:3600": " te sarve 'nuttarāṃ samyaksaṃbodhimabhisaṃpratiṣṭheran /",
    "K05bsu049_u:3601": " anuttarāṃ samyaksaṃbodhimabhisaṃprasthāya gaṅgānadīvālukopamān kalpān kāyasucaritaṃ vāksucaritaṃ manaḥsucaritamupalambhasaṃjñinaḥ śīlaṃ samādāya varteran /",
    "K05bsu049_u:3602": " anena paryāyeṇa sarve 'pi te bodhisattvā ekaiko bodhisattvo gaṅgānadīvālukopamān",
    "K05bsu049_u:3603": " kalpāṃstiṣṭhan gaṅgānadīvālukopamān kalpān kāyasucaritaṃ vāksucaritaṃ manaḥsucaritamupalambhasaṃjñī",
    "K05bsu049_u:3604": " śīlaṃ samādāya varteta /",
    "K05bsu049_u:3605": " etena paryāyeṇa sarve 'pi te bodhisattvā upalambhasaṃjñinaḥ śīlaṃ samādāya varteran /",
    "K05bsu049_u:3606": " yaś ca bodhisattvo mahāsattvaḥ prajñāpāramitopāyakauśalyaparigṛhīto 'tītānāgatapratyutpannānāṃ",
    "K05bsu049_u:3607": " buddhānāṃ bhagavatāṃ śīlasamādhiprajñāvimuktivimuktijñānadarśanaskandhāṃsteṣāṃ ca",
    "K05bsu049_u:3608": " pratyekabuddhānāṃ śīlasamādhiprajñāvimuktijñānadarśanaskandhāṃsteṣāṃ ca śrāvakāṇāṃ",
    "K05bsu049_u:3609": " śīlasamādhiprajñāvimuktivimuktijñānadarśanaskandhān sarvasattvānāṃ ca atītānāgatapratyutpannaṃ",
    "K05bsu049_u:3610": " kuśalamūlaṃ sarvamekato 'bhisaṃkṣipya piṇḍayitvā tulayitvā niravaśeṣya niravaśeṣamanumodate",
    "K05bsu049_u:3611": " 'grayā anumodanayā /",
    "K05bsu049_u:3612": " śreṣṭhayā jyeṣṭhayā varayā pravarayā praṇītayā uttamayā anuttamayā niruttamayā uttarottarayā asamayā asamasamayā apratisamayā acintayā anumodanayā anumodate /",
    "K05bsu049_u:3613": " anumodya anumodanāsahagataṃ puṇyakriyāvastu anuttarāyāṃ samyaksaṃbodhau pariṇāmayati /",
    "K05bsu049_u:3614": " asya subhūte anumodanāsahagatasya puṇyakriyāvastuno 'sau paurvaka aupalambhikānāṃ bodhisattvāna śīlamayaḥ puṇyābhisaṃskāraḥ śatatamīm api kalāṃ",
    "K05bsu049_u:3615": " sahasratamīm api śatasahasratamīm api koṭītamīm api koṭīśatatamīm api koṭīsahasratamīm api koṭīśatasahasratamīm api koṭīniyutaśatasahasratamīm api kalāṃ nopaiti,",
    "K05bsu049_u:3616": " saṃkhyām api kalām api gaṇanām api upamām api aupamyam api upanisām api upaniṣadam api na kṣamate /",
    "K05bsu049_u:3617": " tatkasya hetoḥ?",
    "K05bsu049_u:3618": " tathā hi te bodhisattvā upalambhasaṃjñinaḥ śīlaṃ samādāya vartanta iti /",
    "K05bsu049_u:3619": " tiṣṭhantu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvā anuttarāṃ samyaksaṃbodhimabhisaṃprasthitāḥ,",
    "K05bsu049_u:3620": " anuttarāṃ samyaksaṃbodhimabhisaṃprasthāya gaṅgānadīvālukopamān kalpān kāyasucaritaṃ vāksucaritaṃ manaḥsucaritaṃ śīlaṃ samādāya vartamānā upalambhasaṃjñinaḥ,",
    "K05bsu049_u:3621": " ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:3622": " te sarve anuttarāṃ samyaksaṃbodhimabhisaṃpratiṣṭheran /",
    "K05bsu049_u:3623": " anuttarāṃ samyaksaṃbodhimabhisaṃprasthāya gaṅgānadīvālukopamān kalpāṃstiṣṭhanto 'nyeṣvanyeṣu gaṅgānadīvālukopameṣu (Vaidya 84)",
    "K05bsu049_u:3624": " trisāhasramahāsāhasreṣu lokadhātuṣu sarvairekaiko bodhisattva ākruṣṭo 'bhihataḥ paribhāṣitaḥ samāna eva,",
    "K05bsu049_u:3625": " sarve 'pi te upalambhasaṃjñinaḥ kṣāntiṃ samādāya varteran,",
    "K05bsu049_u:3626": " yāvatsarve te bodhisattvāḥ kṣāntiṃ samādāya vartamānāḥ,",
    "K05bsu049_u:3627": " etena paryāyeṇa sarve te bodhisattvā ekaiko bodhisattvo gaṅgānadīvālukopamān kalpāṃstiṣṭhan",
    "K05bsu049_u:3628": " gaṅgānadīvālukopamān kalpānanyeṣvanyeṣu gaṅgānadīvālukopameṣu trisāhasramahāsāhasreṣu",
    "K05bsu049_u:3629": " lokadhātuṣu sarvairākruṣṭo 'bhihataḥ paribhāṣitaḥ samānaḥ upalambhasaṃjñī kṣāntiṃ samādāya varteta /",
    "K05bsu049_u:3630": " evaṃ sarve 'pi te sarvairākruṣṭā abhihatāḥ paribhāṣitāḥ samānā upalambhasaṃjñinaḥ kṣāntiṃ samādāya varteran /",
    "K05bsu049_u:3631": " yaś ca bodhisattvo mahāsattvo 'nayā prajñāpāramitayā upāyakauśalyena ca parigṛhīto",
    "K05bsu049_u:3632": " 'tītānāgatapratyutpannānāṃ buddhānāṃ bhagavatāṃ śīlaskandhaṃ samādhiskandhaṃ prajñāskandhaṃ",
    "K05bsu049_u:3633": " vimuktiskandhaṃ vimuktijñānadarśanaskandhaṃ teṣāṃ ca pratyekabuddhānāṃ śīlasamādhiprajñāvimuktivimuktijñānadarśanaskandhāṃsteṣāṃ",
    "K05bsu049_u:3634": " ca śrāvakāṇāṃ śīlasamādhiprajñāvimuktivimuktijñānadarśanaskandhān sarvasattvānāṃ",
    "K05bsu049_u:3635": " ca atītānāgatapratyutpannaṃ kuśalamūlaṃ sarvamekato 'bhisaṃkṣipya piṇḍayitvā tulayitvā",
    "K05bsu049_u:3636": " niravaśeṣya niravaśeṣamanumodate agrayā anumodanayā /",
    "K05bsu049_u:3637": " śreṣṭhayā jyeṣṭhayā varayā pravarayā praṇītayā uttamayā anuttamayā niruttamayā uttarottarayā asamayā asamasamayā apratisamayā acintayā anumodanayā anumodate /",
    "K05bsu049_u:3638": " anumodya anumodanāsahagataṃ puṇyakriyāvastu anuttarāyāṃ samyaksaṃbodhau pariṇāmayati /",
    "K05bsu049_u:3639": " asya subhūte anumodanāsahagatasya puṇyakriyāvastuno 'sau paurvakāṇāmaupalambhikānāṃ bodhisattvānāṃ kṣāntisahagataḥ puṇyābhisaṃskāraḥ śatatamīm api kalāṃ nopaiti,",
    "K05bsu049_u:3640": " sahasratamīm api śatasahasratamīm api koṭītamīm api koṭīśatatamīm api koṭīsahasratamīm api koṭīśatasahasratamīm api koṭīniyutaśatasahasratamīm api kalāṃ nopaiti,",
    "K05bsu049_u:3641": " saṃkhyām api kalām api gaṇanām api upamām api aupamyam api upanisām api upaniṣadam api na kṣamate /",
    "K05bsu049_u:3642": " tatkasya hetoḥ?",
    "K05bsu049_u:3643": " tathā hi te bodhisattvā upalambhasaṃjñinaḥ kṣāntiṃ samādāya vartante /",
    "K05bsu049_u:3644": " tiṣṭhantu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvāḥ anuttarāṃ samyaksaṃbodhimabhisaṃprasthitāḥ",
    "K05bsu049_u:3645": " anuttarāṃ samyaksaṃbodhimabhisaṃprasthāya anyeṣvanyeṣu gaṅgānadīvālukopameṣu trisāhasramahāsāhasreṣu",
    "K05bsu049_u:3646": " lokadhātuṣu sarvairākruṣṭā abhihatāḥ paribhāṣitāḥ samānāḥ upalambhasaṃjñino gaṅgānadīvālukopamān",
    "K05bsu049_u:3647": " kalpān kṣāntiṃ samādāya vartamānāḥ /",
    "K05bsu049_u:3648": " ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:3649": " te sarve 'nuttarāyāṃ samyaksaṃbodhau saṃprasthitā bhaveyuḥ,",
    "K05bsu049_u:3650": " anuttarāyāṃ samyaksaṃbodhau saṃprasthāya gaṅgānadīvālukopamān kalpāṃstiṣṭhantaścaṃkramābhirūḍhā",
    "K05bsu049_u:3651": " gaṅgānadīvālukopamān kalpān aviṣīdanto 'nabhībhūtāḥ styānamiddhenopalambhasaṃjñino",
    "K05bsu049_u:3652": " vīryaṃ samādāya varteran /",
    "K05bsu049_u:3653": " yaś ca bodhisattvo mahāsattvaḥ prajñāpāramitopāyakauśalyaparigṛhīto 'tītānāgatapratyutpannānāṃ",
    "K05bsu049_u:3654": " buddhānāṃ bhagavatāṃ śīlasamādhiprajñāvimuktivimuktijñānadarśanaskandhāṃsteṣāṃ ca",
    "K05bsu049_u:3655": " pratyekabuddhānāṃ śīlasamādhiprajñāvimuktivimuktijñānadarśanaskandhāṃsteṣāṃ ca śrāvakāṇāṃ",
    "K05bsu049_u:3656": " śīlasamādhiprajñāvimuktivimuktijñānadarśanaskandhān (Vaidya 85)",
    "K05bsu049_u:3657": " sarvasattvānāṃ ca atītānāgatapratyutpannānān kuśalamūlābhisaṃskārān sarvānekato 'bhisaṃkṣipya piṇḍayitvā tulayitvā niravaśeṣya niravaśeṣamanumodate agrayā anumodanayā /",
    "K05bsu049_u:3658": " śreṣṭhayā jyeṣṭhayā varayā pravarayā praṇītayā uttamayā anuttamayā niruttarayā uttarottarayā asamayā asamasamayā apratisamayā acintyayā anumodanayā anumodate /",
    "K05bsu049_u:3659": " anumodya anumodanāsahagataṃ puṇyakriyāvastu anuttarāyāṃ samyaksaṃbodhau pariṇāmayati /",
    "K05bsu049_u:3660": " asya subhūte anumodanāsahagatasya puṇyakriyāvastuno 'sau paurvaka aupalambhikānāṃ bodhisattvānāṃ vīryamayaḥ puṇyābhisaṃskāraḥ śatatamīm api kalāṃ nopaiti,",
    "K05bsu049_u:3661": " sahasratamīm api śatasahasratamīm api koṭītamīm api koṭīśatatamīm api koṭīsahasratamīm api koṭīśatasahasratamīm api koṭīniyutaśatasahasratamīm api kalāṃ nopaiti,",
    "K05bsu049_u:3662": " saṃkhyām api kalām api gaṇanām api upamām api aupamyam api upanisām api upaniṣadam api na kṣamate /",
    "K05bsu049_u:3663": " tatkasya hetoḥ?",
    "K05bsu049_u:3664": " tathā hi te bodhisattvāḥ sarve 'pyupalambhasaṃjñino vīryaṃ samādāya vartante /",
    "K05bsu049_u:3665": " tiṣṭhantu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvā anuttarāyāṃ samyaksaṃbodhau saṃprasthitāḥ,",
    "K05bsu049_u:3666": " anuttarāyāṃ samyaksaṃbodhau saṃprasthāya gaṅgānadīvālukopamān kalpāṃstiṣṭhantaścaṃkramābhirūḍhā",
    "K05bsu049_u:3667": " gaṅgānadīvālukopamān kalpān aviṣīdanto 'nabhibhūtāḥ styānamiddhenopalambhasaṃjñino",
    "K05bsu049_u:3668": " vīryaṃ samādāya vartamānāḥ /",
    "K05bsu049_u:3669": " ye 'pi te subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:3670": " te sarve 'nuttarāyāṃ samyaksaṃbodhau saṃprasthitā bhaveyuḥ /",
    "K05bsu049_u:3671": " te sarve 'nuttarāyāṃ samyaksaṃbodhau saṃprasthāya gaṅgānadīvālukopamān kalpānupalambhasaṃjñinaścatvāri dhyānāni samāpadyeran /",
    "K05bsu049_u:3672": " yaś ca bodhisattvo mahāsattvo 'nayā prajñāpāramitayā upāyakauśalyena ca parigṛhīto",
    "K05bsu049_u:3673": " 'tītānāgatapratyutpannānāṃ sarveṣāṃ buddhānāṃ bhagavatāṃ śīlasamādhiprajñāvimuktivimuktijñānadarśanaskandhāṃsteṣāṃ",
    "K05bsu049_u:3674": " ca pratyekabuddhānāṃ śīlasamādhiprajñāvimuktivimuktijñānadarśanaskandhāṃsteṣāṃ ca",
    "K05bsu049_u:3675": " śrāvakāṇāṃ śīlasamādhiprajñāvimuktivimuktijñānadarśanaskandhān sarvasattvānāṃ ca",
    "K05bsu049_u:3676": " atītānāgatapratyutpannān kuśalamūlābhisaṃskārān sarvānekato 'bhisaṃkṣipya pīṇḍayitvā",
    "K05bsu049_u:3677": " tulayitvā niravaśeṣya niravaśeṣamanumodate agrayā anumodanayā /",
    "K05bsu049_u:3678": " śreṣṭhayā jyeṣṭhayā varayā pravarayā praṇītayā uttamayā anuttamayā niruttarayā uttarottarayā asamayā asamasamayā apratisamayā acintyayā anumodanayā anumodate /",
    "K05bsu049_u:3679": " anumodya anumodanāsahagataṃ puṇyatriyāvastu anuttarāyāṃ samyaksaṃbodhau pariṇāmayati /",
    "K05bsu049_u:3680": " asya subhūte anumodanāsahagatasya puṇyakriyāvastuno 'sau paurvaka aupalambhikānāṃ bodhisattvānāṃ caturdhyānamayaḥ puṇyābhisaṃskāraḥ śatatamīm api kalāṃ nopaiti,",
    "K05bsu049_u:3681": " sahasratamīm api śatasahasratamīm api koṭītamīm api koṭīśatatamīm api koṭīsahasratamīm api koṭīśatasahasratamīm api koṭīniyutaśatasahasratamīm api kalāṃ nopaiti,",
    "K05bsu049_u:3682": " saṃkhyām api kalām api gaṇanām api upamām api aupamyam api upanisām api upaniṣadam api na kṣamate /",
    "K05bsu049_u:3683": " tatkasya hetoḥ?",
    "K05bsu049_u:3684": " tathā hi te bodhisattvā upalambhasaṃjñino dhyānāni samāpadyante iti //",
    "K05bsu049_u:3685": " āryāṣṭasāhasrikāyāṃ prajñāpāramitāyāmanumodanāpariṇāmanāparivarto nāma ṣaṣṭhaḥ //",
    "K05bsu049_u:3686": " (Vaidya 86)",
    "K05bsu049_u:3687": " ASP_7: nirayaparivartaḥ saptamaḥ /",
    "K05bsu049_u:3688": " atha khalvāyuṣmān śāriputro bhagavantametadavocat - sarvajñajñānapariniṣpattirbhagavan prajñāpāramitā,",
    "K05bsu049_u:3689": " sarvajñatvaṃ bhagavan prajñāpāramitā /",
    "K05bsu049_u:3690": " bhagavānāha - evametacchāriputra,",
    "K05bsu049_u:3691": " evametadyathā vadasi /",
    "K05bsu049_u:3692": " śāriputra āha - avabhāsakarī bhagavan prajñāpāramitā /",
    "K05bsu049_u:3693": " namaskaromi bhagavan prajñāpāramitāyai /",
    "K05bsu049_u:3694": " namaskaraṇīyā bhagavan prajñāpāramitā /",
    "K05bsu049_u:3695": " anupaliptā bhagavan prajñāpāramitā /",
    "K05bsu049_u:3696": " sarvalokanirupalepā bhagavan prajñāpāramitā /",
    "K05bsu049_u:3697": " ālokakarī bhagavan prajñāpāramitā /",
    "K05bsu049_u:3698": " sarvatraidhātukavitimirakarī bhagavan prajñāpāramitā /",
    "K05bsu049_u:3699": " sarvakleśadṛṣṭyandhakārāpanetrī bhagavan prajñāpāramitā /",
    "K05bsu049_u:3700": " āśrayaṇīyā bhagavan prajñāpāramitā /",
    "K05bsu049_u:3701": " agrakarī bhagavan prajñāpāramitā bodhipakṣāṇāṃ dharmāṇām /",
    "K05bsu049_u:3702": " kṣemakarī bhagavan prajñāpāramitā /",
    "K05bsu049_u:3703": " andhānāṃ sattvānāmālokakarī bhagavan prajñāpāramitā /",
    "K05bsu049_u:3704": " sarvabhayopadravaprahīṇālokakarī bhagavan prajñāpāramitā /",
    "K05bsu049_u:3705": " pañcacakṣuḥparigrahaṃ kṛtvā sarvasattvānāṃ mārgadarśayitrī bhagavan prajñāpāramitā /",
    "K05bsu049_u:3706": " cakṣurbhagavan prajñāpāramitā /",
    "K05bsu049_u:3707": " mohatamastimiravikariṇī bhagavan prajñāpāramitā /",
    "K05bsu049_u:3708": " sarvadharmāṇāmakaraṇī bhagavan prajñāpāramitā /",
    "K05bsu049_u:3709": " utpathaprayātānāṃ sattvānāṃ mārgāvatāraṇī bhagavan prajñāpāramitā /",
    "K05bsu049_u:3710": " sarvajñataiva bhagavan prajñāpāramitā /",
    "K05bsu049_u:3711": " sarvakleśajñeyāvaraṇavāsanānusaṃdhiprahīṇatāmupādāya anutpādikā bhagavan sarvadharmāṇāṃ prajñāpāramitā /",
    "K05bsu049_u:3712": " anirodhikā bhagavan sarvadharmāṇāṃ prajñāpāramitā /",
    "K05bsu049_u:3713": " anutpannāniruddhā bhagavan prajñāpāramitā /",
    "K05bsu049_u:3714": " svalakṣaṇaśūnyatāmupādāya mātā bhagavan bodhisattvānāṃ mahāsattvānāṃ prajñāpāramitā /",
    "K05bsu049_u:3715": " sarvabuddhadharmaratnadātrītvāddaśabalakarī bhagavan prajñāpāramitā /",
    "K05bsu049_u:3716": " anavamardanīyā bhagavan prajñāpāramitā /",
    "K05bsu049_u:3717": " caturvaiśāradyakarītvādanāthānāṃ sattvānāṃ nāthakarī bhagavan prajñāpāramitā /",
    "K05bsu049_u:3718": " saṃsārapratipakṣā bhagavan prajñāpāramitā /",
    "K05bsu049_u:3719": " akūṭasthatāmupādāya sarvadharmasvabhāvavidarśanī bhagavan prajñāpāramitā /",
    "K05bsu049_u:3720": " paripūrṇatriparivartadvādaśākāradharmacakrapravartanī bhagavan buddhānāṃ bhagavatāṃ prajñāpāramitā /",
    "K05bsu049_u:3721": " kathaṃ bhagavan bodhisattvena mahāsattvena prajñāpāramitāyāṃ sthātavyam?",
    "K05bsu049_u:3722": " kathaṃ manasi kartavyā bhagavan prajñāpāramitā?",
    "K05bsu049_u:3723": " kathaṃ bhagavan namaskartavyā prajñāpāramitā?",
    "K05bsu049_u:3724": " evamukte bhagavānāyuṣmantaṃ śāriputrametadavocat - yathā śāriputra śāstari,",
    "K05bsu049_u:3725": " tathā prajñāpāramitāyāṃ sthātavyam /",
    "K05bsu049_u:3726": " tathaiva manasi kartavyā śāriputra prajñāpāramitā yathā śāstā /",
    "K05bsu049_u:3727": " tathaiva namaskartavyā śāriputra prajñāpāramitā yathā śāstā //",
    "K05bsu049_u:3728": " atha khalu śakrasya devānāmindrasyaitadabhūt - kuto nu bateyamāryasya śāriputrasya pṛcchā jātā?",
    "K05bsu049_u:3729": " kiṃnidānā bateyamāryasya śāriputrasya pṛcchā jātā?",
    "K05bsu049_u:3730": " atha khalu śakro devānāmindra āyuṣmantaṃ śāriputrametadavocat - kuta iyamāryasya śāriputrasya pṛcchā jātā?",
    "K05bsu049_u:3731": " kiṃnidānā bateyamāryasya śāriputrasya pṛcchā jātā?",
    "K05bsu049_u:3732": " evamukte āyuṣmān śāriputraḥ śakraṃ devānāmindrametadavocat - prajñāpāramitopāyakauśalyaparigṛhītaḥ",
    "K05bsu049_u:3733": " kauśika bodhisattvo mahāsattvo 'numodanāsahagataṃ puṇyakriyāvastu sarvajñatāyāṃ pariṇāmayaṃsteṣāṃ",
    "K05bsu049_u:3734": " paurvakāṇāmaupalambhikānāṃ bodhisattvānāṃ yaś ca (Vaidya 87)",
    "K05bsu049_u:3735": " dānamayaḥ puṇyābhisaṃskāraḥ,",
    "K05bsu049_u:3736": " yaś ca śīlamayo yaś ca kṣāntimayo yaś ca vīryamayo yaś ca dhyānamayaḥ puṇyābhisaṃskāraḥ,",
    "K05bsu049_u:3737": " taṃ sarvamabhibhavatīti /",
    "K05bsu049_u:3738": " mameyametannidānā pṛcchā jātā /",
    "K05bsu049_u:3739": " api nu khalu punaḥ kauśika prajñāpāramitaiva pūrvaṃgamā pañcānāṃ pāramitānāṃ sarvajñatāmārgāvatārāya /",
    "K05bsu049_u:3740": " tadyathāpi nāma kauśika jātyandhānāṃ śataṃ vā sahasraṃ vā śatasahasraṃ vā apariṇāyakamabhavyaṃ mārgāvatārāya,",
    "K05bsu049_u:3741": " abhavyaṃ grāmaṃ vā nagaraṃ vā nigamaṃ vā gantum,",
    "K05bsu049_u:3742": " evameva kauśika dānaṃ śīlaṃ kṣāntivīryaṃ dhyānaṃ ca prajñāpāramitānāmadheyaṃ labhate /",
    "K05bsu049_u:3743": " jātyandhabhūtaṃ bhavati vinā prajñāpāramitayā apariṇāyakatvāt /",
    "K05bsu049_u:3744": " abhavyaṃ sarvajñatāmārgāvatārāya /",
    "K05bsu049_u:3745": " kutaḥ punaḥ sarvajñatāmanuprāpsyati?",
    "K05bsu049_u:3746": " yadā punaḥ kauśika dānaṃ śīlaṃ kṣāntirvīyaṃ dhyānaṃ ca prajñāpāramitāparigṛhītaṃ bhavati,",
    "K05bsu049_u:3747": " tadā pāramitānāmadheyaṃ pāramitāśabdaṃ labhate /",
    "K05bsu049_u:3748": " tadā hyāsāṃ cakṣuḥpratilambho bhavati pañcānāṃ pāramitānāṃ sarvajñatāmārgāvatārāya sarvajñatānuprāptaye //",
    "K05bsu049_u:3749": " atha khalvāyuṣmān śāriputro bhagavantametadavocat - kathaṃ bhagavan bodhisattvena mahāsattvena prajñāpāramitā abhinirhartavyā?",
    "K05bsu049_u:3750": " evamukte bhagavānāyuṣmantaṃ śāriputrametadavocat - rūpasya śāriputra abhinirhāro draṣṭavyaḥ /",
    "K05bsu049_u:3751": " evaṃ vedanāyāḥ saṃjñāyāḥ saṃskārāṇām /",
    "K05bsu049_u:3752": " vijñānasya śāriputra abhinirhāro draṣṭavyaḥ /",
    "K05bsu049_u:3753": " yaḥ śāriputra pañcānāṃ skandhānāmabhinirhāraḥ,",
    "K05bsu049_u:3754": " ayaṃ śāriputra prajñāpāramitāyā abhinirhāra ityucyate /",
    "K05bsu049_u:3755": " evamabhinirhāreṇa pañcānāṃ skandhānāmabhinirhāraḥ prajñāpāramitāyā abhinirhāro 'bhinirhāra ityucyate //",
    "K05bsu049_u:3756": " evamukte āyuṣmān śāriputro bhagavantametadavocat - evamabhinirhāreṇa abhinirhṛtā bhagavan prajñāpāramitā katamaṃ dharmamarpayati?",
    "K05bsu049_u:3757": " bhagavānāha - evamabhinirhṛtā śāriputra prajñāpāramitā na kaṃciddharmamarpayati /",
    "K05bsu049_u:3758": " yadā sā śāriputra na kaṃciddharmamarpayati,",
    "K05bsu049_u:3759": " tadā prajñāpāramiteti saṃkhyāṃ gacchati //",
    "K05bsu049_u:3760": " atha khalu śakro devānāmindro bhagavantametadavocat - kimiyaṃ bhagavan prajñāpāramitā sarvajñatām api nārpayati?",
    "K05bsu049_u:3761": " bhagavānāha - yatkauśika evaṃ vadasi - kimiyaṃ prajñāpāramitā sarvajñatām api nārpayatīti?",
    "K05bsu049_u:3762": " na yathopalambhastathā arpayati,",
    "K05bsu049_u:3763": " na yathā nāma tathārpayati,",
    "K05bsu049_u:3764": " na yathābhisaṃskārastathārpayati /",
    "K05bsu049_u:3765": " śakra āha - kathaṃ tarhi bhagavannarpayati?",
    "K05bsu049_u:3766": " bhagavānāha - yathā kauśika nārpayati tathārpayati /",
    "K05bsu049_u:3767": " śakra āha - āścaryaṃ bhagavan yāvadiyaṃ prajñāpāramitā na kaṃciddharmamutpādayati,",
    "K05bsu049_u:3768": " na kaṃciddharmaṃ nirodhayati /",
    "K05bsu049_u:3769": " sarvadharmāṇāmanutpādāya anirodhāya pratyupasthitā anupasthitā prajñāpāramitā //",
    "K05bsu049_u:3770": " atha khalvāyuṣmān subhūtirbhagavantametadavocat - sacedevam api bhagavan bodhisattvo mahāsattvo saṃjñāsyate,",
    "K05bsu049_u:3771": " dūrīkariṣyati imāṃ prajñāpāramitām,",
    "K05bsu049_u:3772": " riktīkariṣyati imāṃ prajñāpāramitām,",
    "K05bsu049_u:3773": " tucchīkariṣyati imāṃ prajñāpāramitām,",
    "K05bsu049_u:3774": " na kariṣyati imāṃ prajñāpāramitām /",
    "K05bsu049_u:3775": " evamukte bhagavānāyuṣmantaṃ subhūtimetadavocat - evametatsubhūte, evam etat /",
    "K05bsu049_u:3776": " astyeṣa subhūte paryāyo yena (Vaidya 88)",
    "K05bsu049_u:3777": " paryāyeṇa dūrīkariṣyatīmāṃ prajñāpāramitām,",
    "K05bsu049_u:3778": " riktīkariṣyatīmāṃ prajñāpāramitām,",
    "K05bsu049_u:3779": " tucchīkariṣyatīmāṃ prajñāpāramitām,",
    "K05bsu049_u:3780": " na kariṣyatīmāṃ prajñāpāramitām /",
    "K05bsu049_u:3781": " tatkasya hetoḥ?",
    "K05bsu049_u:3782": " prajñāpāramitāyāṃ hi subhūte paridīpitāyāṃ na rūpaṃ paridīpitaṃ bhavati /",
    "K05bsu049_u:3783": " na vedanā na saṃjñā na saṃskārāḥ /",
    "K05bsu049_u:3784": " na vijñānaṃ paridīpitaṃ bhavati /",
    "K05bsu049_u:3785": " na srotaāpattiphalaṃ paridīpitaṃ bhavati /",
    "K05bsu049_u:3786": " na sakṛdāgāmiphalaṃ paridīpitaṃ bhavati /",
    "K05bsu049_u:3787": " na anāgāmiphalaṃ paridīpitaṃ bhavati /",
    "K05bsu049_u:3788": " nārhattvaṃ paridīpitaṃ bhavati /",
    "K05bsu049_u:3789": " na pratyekabuddhatvaṃ paridīpitaṃ bhavati /",
    "K05bsu049_u:3790": " na buddhatvaṃ paridīpitaṃ bhavati //",
    "K05bsu049_u:3791": " sthaviraḥ subhūtirāha - mahāpāramiteyaṃ bhagavan yaduta prajñāpāramitā /",
    "K05bsu049_u:3792": " bhagavānāha - tatkiṃ manyase subhūte katamena paryāyeṇa mahāpāramiteyaṃ yaduta prajñāpāramitā?",
    "K05bsu049_u:3793": " sthaviraḥ subhūtirāha - na bhagavan rūpaṃ mahatkaroti nālpīkaroti,",
    "K05bsu049_u:3794": " na rūpaṃ saṃkṣipati na vikṣipati /",
    "K05bsu049_u:3795": " evaṃ na vedanāṃ na saṃjñāṃ na saṃskārān /",
    "K05bsu049_u:3796": " na bhagavan vijñānaṃ mahatkaroti nālpīkaroti,",
    "K05bsu049_u:3797": " na vijñānaṃ saṃkṣipati na vikṣipati /",
    "K05bsu049_u:3798": " yāny api tāni tathāgatasya tathāgatabalāni,",
    "K05bsu049_u:3799": " tāny api na balīkaroti na durbalīkaroti,",
    "K05bsu049_u:3800": " na saṃkṣipati na vikṣipati /",
    "K05bsu049_u:3801": " yāpi sā sarvajñatā,",
    "K05bsu049_u:3802": " tām api na mahatkaroti nālpīkaroti,",
    "K05bsu049_u:3803": " na saṃkṣipati na vikṣipati /",
    "K05bsu049_u:3804": " tatkasya hetoḥ?",
    "K05bsu049_u:3805": " asaṃkṣiptāvikṣiptā hi bhagavan sarvajñatā /",
    "K05bsu049_u:3806": " sacedevam api bhagavan bodhisattvo mahāsattvaḥ saṃjānīte,",
    "K05bsu049_u:3807": " carati prajñāpāramitāyām [NOTE:",
    "K05bsu049_u:3808": " “na carati” according to Conze's translation] /",
    "K05bsu049_u:3809": " kiṃ punarevaṃ saṃjānānaḥ - evamahaṃ sarvajñajñānasamanvāgata sattvebhyo dharmaṃ deśayiṣyāmi,",
    "K05bsu049_u:3810": " evamimān sattvān parinirvāpayiṣyāmīti /",
    "K05bsu049_u:3811": " tatkasya hetoḥ?",
    "K05bsu049_u:3812": " na hyeṣa prajñāpāramitāniṣyando ya imān sattvān parinirvāpayiṣyāmīti sattvopalambhaḥ /",
    "K05bsu049_u:3813": " eṣa evāsya mahānupalambhaḥ syāt /",
    "K05bsu049_u:3814": " tatkasya hetoḥ ?",
    "K05bsu049_u:3815": " sattvāsvabhāvajātikā hi prajñāpāramitāveditavyā /",
    "K05bsu049_u:3816": " sattvāsvabhāvatayā prajñāpāramitāsvabhāvatā veditavyā /",
    "K05bsu049_u:3817": " sattvaviviktatayā prajñāpāramitāviviktatā veditavyā /",
    "K05bsu049_u:3818": " sattvācintyatayā prajñāpāramitācintyatā veditavyā /",
    "K05bsu049_u:3819": " sattvāvināśadharmatayā prajñāpāramitāvināśadharmatā veditavyā /",
    "K05bsu049_u:3820": " sattvānabhisaṃbodhanatayā prajñāpāramitānabhisaṃbodhanatā veditavyā /",
    "K05bsu049_u:3821": " sattvayathābhūtārthānabhisaṃbodhanatayā prajñāpāramitāyathābhūtārthānabhisaṃbodhanatā veditavyā /",
    "K05bsu049_u:3822": " sattvabalasamudāgamanatayā tathāgatabalasamudāgamanatā veditavyā /",
    "K05bsu049_u:3823": " anena bhagavan paryāyeṇa mahāpāramiteyaṃ yaduta prajñāpāramitā //",
    "K05bsu049_u:3824": " atha khalvāyuṣmān śāriputro bhagavantametadavocat - yo bhagavan iha gambhīrāyāṃ prajñāpāramitāyāṃ",
    "K05bsu049_u:3825": " bodhisattvo mahāsattvo 'dhimokṣayiṣyati na kāṅkṣiṣyati na vicikitsiṣyati na dhandhāyiṣyati,",
    "K05bsu049_u:3826": " kutaḥ sa bhagavaṃścyuta ihopapanno veditavyaḥ,",
    "K05bsu049_u:3827": " kiyacciracaritāvī ca sa bhagavan bodhisattvo mahāsattvo veditavyaḥ,",
    "K05bsu049_u:3828": " ya imāṃ prajñāpāramitāmarthataś ca dharmataś ca arthanayataś ca dharmanayataś ca anugamiṣyati anubhotsyate 'nubodhayiṣyati ca?",
    "K05bsu049_u:3829": " evamukte bhagavānāyuṣmantaṃ śāriputrametadavocat - sa śāriputra bodhisattvo mahāsattvo",
    "K05bsu049_u:3830": " 'nyebhyo lokadhātubhyaścyuto buddhān bhagavataḥ paryupāsya paripṛcchya ihopapanno veditavyaḥ /",
    "K05bsu049_u:3831": " tatkasya hetoḥ?",
    "K05bsu049_u:3832": " yaḥ kaścicchāriputra bodhisattvo mahāsattvo 'nyebhyo lokadhātubhyaścyuto buddhān bhagavataḥ paryupāsya paripṛcchaya (Vaidya 89)",
    "K05bsu049_u:3833": " ihopapanno bhavati,",
    "K05bsu049_u:3834": " sa imāṃ gambhīrāṃ prajñāpāramitāṃ bhāṣyamāṇāṃ deśyamānāmupadiśyamānāmuddiśyamānāṃ śṛṇuyāt,",
    "K05bsu049_u:3835": " imāṃ prajñāpāramitāṃ śrutvā atra śāstṛsaṃjñāṃ prajñāpāramitāyāmutpādayet - śāstā me saṃmukhībhūt iti,",
    "K05bsu049_u:3836": " śāstā me dṛṣṭa iti cittamutpādayati /",
    "K05bsu049_u:3837": " prajñāpāramitāyāṃ bhāṣyamāṇāyāṃ deśyamānāyāmupadiśyamānāyāmuddiśyamānāyāṃ śrotramavadadhāti,",
    "K05bsu049_u:3838": " satkṛtya śṛṇoti,",
    "K05bsu049_u:3839": " kathāṃ nopacchinatti /",
    "K05bsu049_u:3840": " ciracaritāvī sa śāriputra tathārūpo bodhisattvo mahāsattvo veditavyaḥ /",
    "K05bsu049_u:3841": " bahubuddhaparyupāsitaḥ sa śāriputra tathārūpo bodhisattvo mahāsattvo veditavyaḥ //",
    "K05bsu049_u:3842": " atha khalvāyuṣmān subhūtirbhagavantametadavocat - śakyā punarbhagavan prajñāpāramitā śrotuṃ vā upalakṣyayituṃ vā samanvāhartuṃ vā upapādayituṃ vā upadhārayituṃ vā?",
    "K05bsu049_u:3843": " iyaṃ sā prajñāpāramitā,",
    "K05bsu049_u:3844": " iha vā sā prajñāpāramitā,",
    "K05bsu049_u:3845": " amutra vā sā prajñāpāramitā,",
    "K05bsu049_u:3846": " anena vā ākāreṇa liṅgena nimitteneti śakyā nirdeṣṭuṃ vā śrotuṃ vā?",
    "K05bsu049_u:3847": " bhagavānāha - no hīdaṃ subhūte /",
    "K05bsu049_u:3848": " neyaṃ subhūte prajñāpāramitā skandhaśo vā dhātuśo vā āyatanaśo vā śakyā nirdeṣṭuṃ vā śrotuṃ vā upalakṣayituṃ vā samanvāhartuṃ vā upapādayituṃ vā upadhārayituṃ vā /",
    "K05bsu049_u:3849": " tatkasya hetoḥ?",
    "K05bsu049_u:3850": " sarvadharmaviviktatvātsubhūte,",
    "K05bsu049_u:3851": " atyantaviviktatvātsubhūte sarvadharmāṇāṃ na śakyā prajñāpāramitā nirdeṣṭuṃ vā śrotuṃ vā upalakṣayituṃ vā samanvāhartuṃ vā upapādayituṃ vā upadhārayituṃ vā /",
    "K05bsu049_u:3852": " na cānyatra skandhadhātvāyatanebhyaḥ prajñāpāramitā avaboddhavyā /",
    "K05bsu049_u:3853": " tatkasya hetoḥ?",
    "K05bsu049_u:3854": " skandhadhātvāyatanameva hi subhūte śūnyaṃ viviktaṃ śāntam /",
    "K05bsu049_u:3855": " iti hi prajñāpāramitā ca skandhadhātvāyatanaṃ ca advayametadadvaidhīkāraṃ śūnyatvādviviktatvāt /",
    "K05bsu049_u:3856": " evaṃ śāntatvānnopalabhyate /",
    "K05bsu049_u:3857": " yo 'nupalambhaḥ sarvadharmāṇām,",
    "K05bsu049_u:3858": " sā prajñāpāramitetyucyate /",
    "K05bsu049_u:3859": " yadā na bhavati saṃjñā samajñā prajñaptirvyavahāraḥ,",
    "K05bsu049_u:3860": " tadā prajñāpāramitetyucyate //",
    "K05bsu049_u:3861": " sthaviraḥ subhūtirāha - kiyacciracaritāvī sa bhagavan bodhisattvo mahāsattvo veditavyo ya iha gambhīrāyāṃ prajñāpāramitāyāṃ yogamāpatsyate?",
    "K05bsu049_u:3862": " bhagavānāha - vibhajya vyākaraṇīyametatsubhūte bodhisattvānāṃ mahāsattvānāmindriyādhimātratayā /",
    "K05bsu049_u:3863": " syātkhalu punaḥ subhūte paryāyo yena paryāyeṇa bodhisattvā bahūni buddhaśatāni bahūni",
    "K05bsu049_u:3864": " buddhasahasrāṇi bahūni buddhaśatasahasrāṇi dṛṣṭvā teṣāmantike brahmacaryaṃ caritvā",
    "K05bsu049_u:3865": " imāṃ prajñāpāramitāṃ na śraddadhyurnādhimuñceyuḥ /",
    "K05bsu049_u:3866": " tatkasya hetoḥ?",
    "K05bsu049_u:3867": " pūrvam api teṣāṃ buddhānāṃ bhagavatāmantikādasyāṃ gambhīrāyāṃ prajñāpāramitāyāṃ bhāṣyamāṇāyāṃ deśyamānāyāmupadiśyamānāyāmagauravatā abhūt /",
    "K05bsu049_u:3868": " agauravatayā aśuśrūṣaṇatā,",
    "K05bsu049_u:3869": " aśuśrūṣaṇatayā aparyupāsanatā,",
    "K05bsu049_u:3870": " aparyupāsanatayā aparipṛcchanatā,",
    "K05bsu049_u:3871": " aparipṛcchanatayā aśraddadhānatā,",
    "K05bsu049_u:3872": " aśraddadhānatayā tataḥ parṣaddhyo 'pakrāntāḥ,",
    "K05bsu049_u:3873": " te tatonidānaṃ dharmavyasanasaṃvartanīyena karmaṇā kṛtena saṃcitena ācitena upacitena",
    "K05bsu049_u:3874": " etarhy api gambhīrāyāṃ prajñāpāramitāyāṃ bhāṣyamāṇāyāṃ deśyamānāyāmupadiśyamānāyāmapakrāmanti /",
    "K05bsu049_u:3875": " agauravatayā aśraddadhānā anadhimuñcanto na kāyena na cittena sāmagrīṃ dadati /",
    "K05bsu049_u:3876": " te sāmagrīmadadānā imāṃ prajñāpāramitāṃ na jānanti na paśyanti na budhyante na vedayante /",
    "K05bsu049_u:3877": " evaṃ te prajñāpāramitāṃ na śraddadhati /",
    "K05bsu049_u:3878": " aśraddadhānā na śṛṇvanti /",
    "K05bsu049_u:3879": " (Vaidya 90) aśṛṇvanto na jānanti /",
    "K05bsu049_u:3880": " ajānanto na paśyanti /",
    "K05bsu049_u:3881": " apaśyanto na budhyante /",
    "K05bsu049_u:3882": " abudhyamānā dharmavyasanasaṃvartanīyaṃ karma kurvanti,",
    "K05bsu049_u:3883": " saṃcinvanti ācinvanti upacinvanti /",
    "K05bsu049_u:3884": " te tena dharmavyasanasaṃvartanīyena karmaṇā kṛtena saṃcitena ācitena upacitena duṣprajñasaṃvartanīyaṃ karmābhisaṃskariṣyanti /",
    "K05bsu049_u:3885": " tena te duṣprajñasaṃvartanīyena karmaṇā abhisaṃskṛtena saṃcitenācitenopacitena imāṃ",
    "K05bsu049_u:3886": " prajñāpāramitāṃ bhāṣyamāṇāṃ deśyamānāmupadiśyamānāṃ pratyākhyāsyanti pratikṣepsyanti pratikrokṣyanti,",
    "K05bsu049_u:3887": " pratikṣipya ca apakramiṣyanti /",
    "K05bsu049_u:3888": " asyāḥ khalu punaḥ subhūte prajñāpāramitāyāḥ pratyākhyānena pratikṣepeṇa pratikrośena atītānāgatapratyutpannānāṃ buddhānāṃ bhagavatāṃ sarvajñatā pratyākhyātā bhavati,",
    "K05bsu049_u:3889": " pratikṣiptā bhavati,",
    "K05bsu049_u:3890": " pratikruṣṭā bhavati /",
    "K05bsu049_u:3891": " te svasaṃtānānupahatya dagdhāḥ pareṣāmapyalpabuddhikānāmalpaprajñānāmalpapuṇyānāmalpakuśalamūlānāṃ",
    "K05bsu049_u:3892": " pudgalānāṃ śraddhāmātrakasamanvāgatānāṃ premamātrakasamanvāgatānāṃ prasādamātrakasamanvāgatānāṃ",
    "K05bsu049_u:3893": " chandamātrakasamanvāgatānāmādikarmikāṇāmabhavyarūpāṇāṃ tad api śraddhāmātrakaṃ premamātrakaṃ",
    "K05bsu049_u:3894": " prasādamātrakaṃ chandamātrakaṃ vicchandayiṣyanti vivecayiṣyanti vivartayiṣyanti,",
    "K05bsu049_u:3895": " nātra śikṣitavyamiti vakṣyanti,",
    "K05bsu049_u:3896": " naitadbuddhavacanamiti vācaṃ bhāṣiṣyante /",
    "K05bsu049_u:3897": " evaṃ te ātmasaṃtānānupahatya vivecya parasaṃtānānapyupahatya vivecya prajñāpāramitāmabhyākhyāsyanti /",
    "K05bsu049_u:3898": " prajñāpāramitāyāmabhyākhyātāyāṃ sarvajñatā abhyākhyātā bhavati /",
    "K05bsu049_u:3899": " sarvajñatāyāmabhyākhyātāyāmatītānāgatapratyutpannā buddhā bhagavanto 'bhyākhyātā bhavanti /",
    "K05bsu049_u:3900": " te buddhānāṃ bhagavatāmantikādapakrāntā bhaviṣyanti,",
    "K05bsu049_u:3901": " dharmātparimuktā bhaviṣyanti,",
    "K05bsu049_u:3902": " saṃghātparibāhyā bhaviṣyanti /",
    "K05bsu049_u:3903": " evaṃ teṣāṃ sarveṇa sarvaṃ sarvathā sarvaṃ triratnātparibāhyabhāvo bhaviṣyati /",
    "K05bsu049_u:3904": " te sattvānāṃ hitasukhopacchedakriyayā mahānirayavipākasaṃvartanīyaṃ karma upaceṣyanti /",
    "K05bsu049_u:3905": " te anenaivaṃrūpeṇa karmābhisaṃskāreṇopasthāpitena samutthāpitena dharmavyasanasaṃvartanīyena",
    "K05bsu049_u:3906": " duṣprajñasaṃvartanīyena karmaṇā bahūni varṣaśatāni bahūni varṣasahasrāṇi bahūni varṣaśatasahasrāṇi",
    "K05bsu049_u:3907": " bahūni varṣakoṭīśatāni bahūni varṣakoṭīsahasrāṇi bahūni varṣakoṭīśatasahasrāṇi bahūni",
    "K05bsu049_u:3908": " varṣakoṭīniyutaśatasahasrāṇi mahānirayeṣūpapatsyante /",
    "K05bsu049_u:3909": " te mahānirayānmahānirayaṃ saṃkramiṣyanti /",
    "K05bsu049_u:3910": " teṣāṃ tathā suciraṃ mahānirayānmahānirayaṃ saṃkrāmatāṃ tejaḥsaṃvartanī prādurbhaviṣyati /",
    "K05bsu049_u:3911": " tejaḥsaṃvartanyāṃ prādurbhūtāyāṃ ye 'nyeṣu lokadhātuṣu mahānirayāḥ,",
    "K05bsu049_u:3912": " tatra te kṣepsyante /",
    "K05bsu049_u:3913": " te teṣu mahānireyaṣu upapatsyante /",
    "K05bsu049_u:3914": " te tatra vikṣiptāsteṣu mahānirayeṣūpapannāḥ samānāstatrāpi mahānirayānmahānirayaṃ saṃkramiṣyanti /",
    "K05bsu049_u:3915": " teṣāṃ tatrāpi mahānirayānmahānirayaṃ saṃkrāmatāṃ tatrāpi punareva tathaiva tejaḥsaṃvartanī prādurbhaviṣyati /",
    "K05bsu049_u:3916": " te tasyāṃ tejaḥsaṃvartanyāṃ prādurbhūtāyāṃ tataścyutāḥ samānāḥ punareva anyeṣu lokadhātuṣu ye mahānirayāstatra kṣepsyante /",
    "K05bsu049_u:3917": " te teṣu mahānirayeṣūpapatsyante /",
    "K05bsu049_u:3918": " te tatrāpi tathaiva mahānirayānmahānirayaṃ saṃkramiṣyanti /",
    "K05bsu049_u:3919": " teṣāṃ tatrāpi suciraṃ mahānirayānmahānirayaṃ saṃkrāmatāṃ tatrāpi tathaiva tejaḥsaṃvartanī prādurbhaviṣyati /",
    "K05bsu049_u:3920": " te tasyāṃ tejaḥsaṃvartanyāṃ prādurbhūtāyāṃ punareva tataścyutāstenaiva akṣīṇena sāvaśeṣeṇa karmaṇā ihaiva lokadhātau punaḥ kṣepsyante /",
    "K05bsu049_u:3921": " kṣiptāḥ santo mahānirayeṣūpapatsyante /",
    "K05bsu049_u:3922": " te punareva tāni mahānirayeṣu mahānti mahānirayaduḥkhāni (Vaidya 91)",
    "K05bsu049_u:3923": " pratyanubhaviṣyanti /",
    "K05bsu049_u:3924": " tāvatpratyanubhaviṣyanti,",
    "K05bsu049_u:3925": " yāvatpunareva tejaḥsaṃvartanī prādurbhaviṣyati /",
    "K05bsu049_u:3926": " evaṃ te bahuduḥkhavedanīyaṃ karma pratyanubhaviṣyanti /",
    "K05bsu049_u:3927": " tatkasya hetoḥ?",
    "K05bsu049_u:3928": " yathāpi nāma durbhāṣitatvādvācaḥ //",
    "K05bsu049_u:3929": " atha khalvāyuṣmān śāriputro bhagavantametadavocat - pañca bhagavan ānantaryāṇi karmāṇi",
    "K05bsu049_u:3930": " kṛtānyupacitāni asya manoduścaritasya vāgduścaritasya ca na prativarṇikāny api na",
    "K05bsu049_u:3931": " anurūpāṇy api na pratirūpāṇy api bhavanti /",
    "K05bsu049_u:3932": " bhagavānāha - evametacchāriputra, evam etat /",
    "K05bsu049_u:3933": " pañcānantaryāṇi śāriputra karmāṇi kṛtānyupacitānyasya manoduścaritasya ca vāgduścaritasya",
    "K05bsu049_u:3934": " ca na prativarṇikāny api na anurūpāṇy api na pratirūpāṇy api asya karmaṇaḥ kṛtasya",
    "K05bsu049_u:3935": " saṃcitasya ācitasya upacitasya /",
    "K05bsu049_u:3936": " ye kecidimāṃ gambhīrā prajñāpāramitāṃ bhāṣyamāṇāṃ deśyamānāmupadiśyamānāmuddiśyamānāṃ pratibādhitavyāṃ maṃsyante,",
    "K05bsu049_u:3937": " pratikṣepsyanti,",
    "K05bsu049_u:3938": " pratikrokṣyanti,",
    "K05bsu049_u:3939": " nātra śikṣitavyamiti vakṣyanti,",
    "K05bsu049_u:3940": " neyaṃ tathāgatabhāṣiteti vācaṃ bhāṣiṣyante,",
    "K05bsu049_u:3941": " tato 'nyān api sattvān vivecayiṣyanti /",
    "K05bsu049_u:3942": " te svasaṃtānānupahatya parasaṃtānānupahaniṣyanti /",
    "K05bsu049_u:3943": " te svasaṃtānān saviṣān kṛtvā parasaṃtānān saviṣān kariṣyanti /",
    "K05bsu049_u:3944": " svayaṃ naṣṭāḥ parān api nāśayiṣyanti /",
    "K05bsu049_u:3945": " svayaṃ gambhīrāṃ prajñāpāramitāmajānānā anavabudhyamānāḥ parān api grāhayiṣyanti,",
    "K05bsu049_u:3946": " nātra śikṣitavyamiti vācaṃ bhāṣiṣyante /",
    "K05bsu049_u:3947": " nāhaṃ śāriputra evaṃrūpāṇāṃ pudgalānāṃ darśanamapyabhyanujānāmi,",
    "K05bsu049_u:3948": " kutastaiḥ saha saṃvāsaṃ kuto vā lābhasatkāraṃ kutaḥ sthānam?",
    "K05bsu049_u:3949": " tatkasya hetoḥ?",
    "K05bsu049_u:3950": " dharmadūṣakā hi te śāriputra tathārūpāḥ pudgalā veditavyā iti /",
    "K05bsu049_u:3951": " kasambakajātāste śāriputra tathārūpāḥ pudgalā veditavyāḥ /",
    "K05bsu049_u:3952": " kṛṣṇānirjātikāḥ kṛṣṇāhijātikāste śāriputra tathārūpāḥ pudgalā veditavyāḥ /",
    "K05bsu049_u:3953": " teṣāṃ śāriputra tathārūpāṇāṃ pudgālānāṃ ye śrotavyaṃ maṃsyante,",
    "K05bsu049_u:3954": " sarve te anayena vyasanamāpatsyante /",
    "K05bsu049_u:3955": " ye ca śāriputra prajñāpāramitāṃ dūṣayanti,",
    "K05bsu049_u:3956": " ime te śāriputra dharmadūṣakāḥ pudgalā veditavyāḥ /",
    "K05bsu049_u:3957": " śāriputra āha - na bhagavatā tasya pudgalasya tatropapannasya mahānirayagatasyātmabhāvasya pramāṇamākhyātam /",
    "K05bsu049_u:3958": " bhagavānāha - tiṣṭhatu śāriputra tasya pudgalasya tatropapannasya mahānirayagatasyātmabhāvasya pramāṇam /",
    "K05bsu049_u:3959": " tatkasya hetoḥ?",
    "K05bsu049_u:3960": " mā tathārūpasya pudgalasya tadātmabhāvasya pramāṇaṃ śrutvā uṣṇaṃ rūdhiraṃ mukhādāgacchet,",
    "K05bsu049_u:3961": " maraṇaṃ vā nigacchet,",
    "K05bsu049_u:3962": " maraṇamātrakaṃ vā duḥkhamāgāḍhamābādhaṃ spṛśet,",
    "K05bsu049_u:3963": " dahyeta vā,",
    "K05bsu049_u:3964": " śokaśalyo vā asyāviśet,",
    "K05bsu049_u:3965": " mahāprapātaṃ vā prapatet,",
    "K05bsu049_u:3966": " upaśuṣyeta vā mlāyeta vā /",
    "K05bsu049_u:3967": " maiva mahāpratibhayaṃ tasyātmabhāvasya pramāṇamaśrauṣīdyasyeme doṣāḥ saṃvidyante //",
    "K05bsu049_u:3968": " na bhagavānāyuṣmataḥ śāriputrasyāvakāśaṃ karoti - iyattasyātmabhāvasya pramāṇaṃ bhaviṣyatīti /",
    "K05bsu049_u:3969": " dvitīyakam api tṛtīyakamapyāyuṣmān śāriputro bhagavantametadavocat - ākhyātu me bhagavāṃstasya pudgalasyātmabhāvasya pramāṇam /",
    "K05bsu049_u:3970": " paścimāyā janatāyā ālokaḥ kṛto bhaviṣyatianena vāṅbhanaḥkarmaṇā kṛtena saṃcitenopacitenopacitena evaṃ mahāntaṃ mahānirayeṣvātmabhāvaṃ parigṛhṇīteti",
    "K05bsu049_u:3971": " bhagavānāha - eṣa eva śāriputra paścimāyā janatāyā ālokaḥ kṛto bhaviṣyati,",
    "K05bsu049_u:3972": " yadanena vāṅbhanoduścaritena akuśalena karmābhisaṃskāreṇa abhisaṃskṛtena saṃcitenācitenopacitena iyacciraduḥkhaṃ pratyanubhaviṣyatīti /",
    "K05bsu049_u:3973": " yā etasyaiva śāriputra duḥkhasyāprameyatā bahuduḥkhatā (Vaidya 92)",
    "K05bsu049_u:3974": " vyākhyātā, eṣa eva śuklāṃśikasya kulaputrasya kuladuhiturvā saṃvego bhaviṣyati /",
    "K05bsu049_u:3975": " tataḥ sa tebhyo dharmavyasanasaṃvartanīyebhyaḥ karmabhyo vinivṛtya puṇyābhisaṃskārameva kuryāt,",
    "K05bsu049_u:3976": " jīvitahetor api saddharmaṃ na pratikṣepsyati - mā bhūdasmākam api tādṛśairduḥkhai samavadhānamiti //",
    "K05bsu049_u:3977": " atha khalvāyuṣmān subhūtirbhagavantametadavocat - susaṃvṛtakāyakarmavākkarmamanaskarmaṇā bhagavan kulaputreṇa vā kuladuhitrā vā bhavitavyam",
    "K05bsu049_u:3978": " tatkasya hetoḥ?",
    "K05bsu049_u:3979": " yatra hi nāma bhagavan evaṃrūpeṇa vāgdurbhāṣitena iyān mahāpuṇyaskandhaḥ prasūyate /",
    "K05bsu049_u:3980": " katamena punarbhagavan karmaṇā iyān mahāpuṇyaskandhaḥ prasūyate /",
    "K05bsu049_u:3981": " bhagavānāha - evaṃrūpeṇa subhūte vāgdurbhāṣitena iyān mahāpuṇyaskandhaḥ prasūyate /",
    "K05bsu049_u:3982": " ihaiva te subhūte mohapuruṣāḥ svākhyāte dharmavinaye pravrajitā bhaviṣyanti,",
    "K05bsu049_u:3983": " ya imāṃ gambhīrāṃ prajñāpāramitāṃ dūṣayitavyāṃ maṃsyante,",
    "K05bsu049_u:3984": " pratikṣeptavyāṃ maṃsyante,",
    "K05bsu049_u:3985": " pratibādhitavyāṃ maṃsyante /",
    "K05bsu049_u:3986": " prajñāpāramitāyāṃ ca pratibādhitāyāṃ buddhānāṃ bhagavatāṃ buddhabodhiḥ pratibādhitā bhavati /",
    "K05bsu049_u:3987": " buddhabodhau pratibādhitāyāmatītānāgatapratyutpannānāṃ buddhānāṃ bhagavatāṃ sarvajñatā pratibādhitā bhavati /",
    "K05bsu049_u:3988": " sarvajñatāyāṃ pratibādhitāyāṃ saddharmaḥ pratibādhito bhavati /",
    "K05bsu049_u:3989": " saddharme pratibādhite tathāgataśrāvakasaṃghaḥ pratibādhito bhavati /",
    "K05bsu049_u:3990": " tathāgataśrāvakasaṃghe 'pi pratibādhite evaṃ tasya sarveṇa sarvaṃ sarvathā sarvaṃ triratnātparibāhyabhāvo bhavati,",
    "K05bsu049_u:3991": " aprameyāsaṃkhyeyataraś ca mahānakuśalakarmābhisaṃskāraḥ parigṛhīto bhavati //",
    "K05bsu049_u:3992": " evamukte āyuṣmān subhūtirbhagavantametadavocat - ko 'tra bhagavan hetuḥ kaḥ pratyayo yatsa kulaputro vā kuladuhitā vā imāṃ prajñāpāramitāṃ pratibādhitavyāṃ",
    "K05bsu049_u:3993": " bhagavānāha - mārādhiṣṭhito vā subhūte sa kulaputro vā kuladuhitā vā bhaviṣyati /",
    "K05bsu049_u:3994": " duṣprajñasaṃvartanīyena vā karmaṇā gambhīreṣu dharmeṣu nāsya śraddhā,",
    "K05bsu049_u:3995": " nāsya prasādaḥ /",
    "K05bsu049_u:3996": " ābhyāṃ subhūte dvābhyāṃ pāpābhyāṃ dharmābhyāṃ samanvāgataḥ sa kulaputro vā kuladuhitā vā imāṃ prajñāpāramitāṃ pratibādhiṣyate /",
    "K05bsu049_u:3997": " punaraparaṃ subhūte sa kulaputro vā kuladuhitā vā pāpamitrahastagato vā bhaviṣyati,",
    "K05bsu049_u:3998": " anabhiyukto vā bhaviṣyati,",
    "K05bsu049_u:3999": " skandhābhiniviṣṭo vā bhaviṣyati,",
    "K05bsu049_u:4000": " ātmotkarṣī pareṣāṃ paṃsako doṣāntaraprekṣī vā bhaviṣyati /",
    "K05bsu049_u:4001": " ebhirapi subhūte caturbhirākāraiḥ sa kulaputro vā kuladuhitā vā samanvāgato bhaviṣyati,",
    "K05bsu049_u:4002": " ya imāṃ prajñāpāramitāṃ bhāṣyamāṇāṃ deśyamānāmupadiśyamānāṃ pratibādhitavyāṃ maṃsyate iti //",
    "K05bsu049_u:4003": " āryāṣṭasāhasrikāyāṃ prajñāpāramitāyāṃ nirayaparivarto nāma saptamaḥ //",
    "K05bsu049_u:4004": " (Vaidya 93)",
    "K05bsu049_u:4005": " ASP_8: viśuddhiparivarto 'ṣṭamaḥ /",
    "K05bsu049_u:4006": " atha khalvāyuṣmān subhūtirbhagavantametadavocat - duradhimocā bhagavan prajñāpāramitā anabhiyuktena kuśalamūlavirahitena pāpamitrahastagatena",
    "K05bsu049_u:4007": " bhagavānāha - evametatsubhūte, evam etat /",
    "K05bsu049_u:4008": " duradhimocā subhūte prajñāpāramitā anabhiyuktena parīttakuśalamūlena durmedhasā anarthikena",
    "K05bsu049_u:4009": " alpaśrutena hīnaprajñena pāpamitropastabdhena aśuśrūṣaṇāparipṛcchakajātīyena kuśaleṣu",
    "K05bsu049_u:4010": " dharmeṣvanabhiyuktena //",
    "K05bsu049_u:4011": " subhūtirāha - kiyadgambhīrā bateyaṃ bhagavan prajñāpāramitā duradhimocatayā?",
    "K05bsu049_u:4012": " bhagavānāha - rūpaṃ subhūte abaddhamamuktam /",
    "K05bsu049_u:4013": " tatkasya hetoḥ?",
    "K05bsu049_u:4014": " rūpāsvabhāvatvātsubhūte rūpamabaddhamamuktam /",
    "K05bsu049_u:4015": " evaṃ vedanā saṃjñā saṃskārāḥ /",
    "K05bsu049_u:4016": " vijñānaṃ subhūte abaddhamamuktam /",
    "K05bsu049_u:4017": " tatkasya hetoḥ?",
    "K05bsu049_u:4018": " vijñānāsvabhāvatvātsubhūte vijñānamabaddhamamuktam /",
    "K05bsu049_u:4019": " rūpasya subhūte pūrvānto 'baddho 'muktaḥ /",
    "K05bsu049_u:4020": " tatkasya hetoḥ?",
    "K05bsu049_u:4021": " pūrvāntāsvabhāvaṃ hi subhūte rūpam /",
    "K05bsu049_u:4022": " rūpasya subhūte aparānto 'baddho 'muktaḥ /",
    "K05bsu049_u:4023": " tatkasya hetoḥ?",
    "K05bsu049_u:4024": " aparāntāsvabhāvaṃ hi subhūte rūpam /",
    "K05bsu049_u:4025": " pratyutpannaṃ subhūte rūpamabaddhamuktam /",
    "K05bsu049_u:4026": " tatkasya hetoḥ?",
    "K05bsu049_u:4027": " pratyutpannāsvabhāvaṃ hi subhūte pratyutpannaṃ rūpam /",
    "K05bsu049_u:4028": " evaṃ vedanā saṃjñāṃ saṃskārāḥ /",
    "K05bsu049_u:4029": " vijñānasya subhūte pūrvānto 'baddho 'muktaḥ /",
    "K05bsu049_u:4030": " tatkasya hetoḥ?",
    "K05bsu049_u:4031": " pūrvāntāsvabhāvaṃ hi subhūte vijñānam /",
    "K05bsu049_u:4032": " vijñānasya subhūte aparānto 'baddho 'muktaḥ /",
    "K05bsu049_u:4033": " tatkasya hetoḥ?",
    "K05bsu049_u:4034": " aparāntāsvabhāvaṃ hi subhūte vijñānam /",
    "K05bsu049_u:4035": " pratyutpannaṃ subhūte vijñānamabaddhamamuktam /",
    "K05bsu049_u:4036": " tatkasya hetoḥ?",
    "K05bsu049_u:4037": " pratyutpannāsvabhāvaṃ hi subhūte pratyutpannaṃ vijñānam //",
    "K05bsu049_u:4038": " subhūtirāha - duradhimocā bhagavan prajñāpāramitā,",
    "K05bsu049_u:4039": " paramaduradhimocā bhagavan prajñāpāramitā anabhiyuktena anavaropitakuśalamūlena pāpamitrahastagatena māravaśagatena kusīdena hīnavīryeṇa muṣitasmṛtinā duṣprajñena /",
    "K05bsu049_u:4040": " bhagavānāha - evametatsubhūte, evam etat /",
    "K05bsu049_u:4041": " duradhimocā subhūte prajñāpāramitā,",
    "K05bsu049_u:4042": " paramaduradhimocā subhūte prajñāpāramitā anabhiyuktena anavaropitakuśalamūlena pāpamitrahastagatena māravaśagatena kusīdena hīnavīryeṇa muṣitasmṛtinā duṣprajñena /",
    "K05bsu049_u:4043": " tatkasya hetoḥ?",
    "K05bsu049_u:4044": " yā subhūte rūpaviśuddhiḥ,",
    "K05bsu049_u:4045": " sā phalaviśuddhiḥ,",
    "K05bsu049_u:4046": " yā phalaviśuddhiḥ,",
    "K05bsu049_u:4047": " sā rūpaviśuddhiḥ /",
    "K05bsu049_u:4048": " iti hi subhūte rūpaviśuddhiś ca phalaviśuddhiś ca advayametadadvaidhīkāramabhinnamacchinnam /",
    "K05bsu049_u:4049": " iti hi subhūte phalaviśuddhito rūpaviśuddhī rupaviśuddhitaḥ phalaviśuddhiḥ /",
    "K05bsu049_u:4050": " evaṃ vedanāsaṃjñāsaṃskārāḥ /",
    "K05bsu049_u:4051": " yā subhūte vijñānaviśuddhiḥ,",
    "K05bsu049_u:4052": " sā phalaviśuddhiḥ,",
    "K05bsu049_u:4053": " yā phalaviśuddhiḥ sā vijñānaviśuddhiḥ /",
    "K05bsu049_u:4054": " iti hi subhūte vijñānaviśuddhiś ca phalaviśuddhiś ca advayametadadvaidhīkāramabhinnamacchinnam /",
    "K05bsu049_u:4055": " iti hi subhūte phalaviśuddhito vijñānaviśuddhirvijñānaviśuddhitaḥ phalaviśuddhiḥ /",
    "K05bsu049_u:4056": " punaraparaṃ subhūte yā rūpaviśuddhiḥ sā sarvajñatāviśuddhiḥ,",
    "K05bsu049_u:4057": " yā sarvajñatāviśuddhiḥ sā rūpaviśuddhiḥ /",
    "K05bsu049_u:4058": " iti hi subhūte rūpaviśuddhiś ca sarvajñatāviśuddhiś ca advayametadadvaidhīkāramabhinnamacchinnam /",
    "K05bsu049_u:4059": " iti hi subhūte sarvajñatāviśuddhito rūpaviśuddhiḥ,",
    "K05bsu049_u:4060": " rūpaviśuddhitaḥ sarvajñatāviśuddhiḥ /",
    "K05bsu049_u:4061": " evaṃ vedanāsaṃjñāsaṃskārāḥ /",
    "K05bsu049_u:4062": " yā subhūte vijñānaviśuddhiḥ sā sarvajñatāviśuddhiḥ /",
    "K05bsu049_u:4063": " yā sarvajñatāviśuddhiḥ (Vaidya 94)",
    "K05bsu049_u:4064": " sā vijñānaviśuddhiḥ /",
    "K05bsu049_u:4065": " iti hi subhūte vijñānaviśuddhiś ca sarvajñatāviśuddhiś ca advayametadadvaidhīkāramabhinnamacchinnam /",
    "K05bsu049_u:4066": " iti hi subhūte sarvajñatāviśuddhito vijñānaviśuddhiḥ,",
    "K05bsu049_u:4067": " vijñānaviśuddhitaḥ sarvajñatāviśuddhiḥ //",
    "K05bsu049_u:4068": " atha khalvāyuṣmān śāriputro bhagavantametadavocat - gambhīrā bhagavan prajñāpāramitā /",
    "K05bsu049_u:4069": " bhagavānāha - viśuddhatvācchāriputra /",
    "K05bsu049_u:4070": " āha - avabhāsakarī bhagavan prajñāpāramitā /",
    "K05bsu049_u:4071": " bhagavānāhaviśuddhatvācchāriputra /",
    "K05bsu049_u:4072": " āha - āloko bhagavan prajñāpāramitā /",
    "K05bsu049_u:4073": " bhagavānāha - viśuddhatvācchāriputra /",
    "K05bsu049_u:4074": " āha - apratisaṃdhirbhagavan prajñāpāramitā /",
    "K05bsu049_u:4075": " bhagavānāha - viśuddhatvācchāriputra /",
    "K05bsu049_u:4076": " āha - asaṃkleśo bhagavan prajñāpāramitā /",
    "K05bsu049_u:4077": " bhagavānāha - viśuddhatvācchāriputra /",
    "K05bsu049_u:4078": " āha - aprāptiranabhisamayo bhagavan prajñāpāramitā /",
    "K05bsu049_u:4079": " bhagavānāha - viśuddhatvācchāriputra /",
    "K05bsu049_u:4080": " āha - anabhinirvṛttirbhagavan prajñāpāramitā /",
    "K05bsu049_u:4081": " bhagavānāha - viśuddhatvācchāriputra /",
    "K05bsu049_u:4082": " āha - atyantānupapattirbhagavan prajñāpāramitā kāmadhāturūpadhātvārūpyadhātuṣu /",
    "K05bsu049_u:4083": " bhagavānāha - viśuddhatvācchāriputra /",
    "K05bsu049_u:4084": " āha - na jānāti na saṃjānīte bhagavan prajñāpāramitā /",
    "K05bsu049_u:4085": " bhagavānāha - viśuddhatvācchāriputra /",
    "K05bsu049_u:4086": " āha - kiṃ bhagavan prajñāpāramitā na jānāti na saṃjānīte?",
    "K05bsu049_u:4087": " bhagavānāha - rūpaṃ śāriputra prajñāpāramitā na jānāti na saṃjānīte /",
    "K05bsu049_u:4088": " tatkasya hetoḥ?",
    "K05bsu049_u:4089": " viśuddhatvācchāriputra /",
    "K05bsu049_u:4090": " evaṃ vedanāsaṃjñāsaṃskārāḥ /",
    "K05bsu049_u:4091": " vijñānaṃ śāriputra prajñāpāramitā na jānāti na saṃjānīte /",
    "K05bsu049_u:4092": " tatkasya hetoḥ?",
    "K05bsu049_u:4093": " viśuddhatvācchāriputra /",
    "K05bsu049_u:4094": " āha - prajñāpāramitā bhagavan sarvajñatāyā nāpakāraṃ karoti,",
    "K05bsu049_u:4095": " nopakāraṃ karoti?",
    "K05bsu049_u:4096": " bhagavānāha - viśuddhatvācchāriputra /",
    "K05bsu049_u:4097": " āha - prajñāpāramitā bhagavan na kaṃciddharmaṃ parigṛhṇāti,",
    "K05bsu049_u:4098": " na parityajati?",
    "K05bsu049_u:4099": " bhagavānāha - viśuddhatvācchāriputra /",
    "K05bsu049_u:4100": " atha khalvāyuṣmān subhūtirbhagavantametadavocat - ātmaviśuddhito bhagavan rūpaviśuddhiḥ?",
    "K05bsu049_u:4101": " bhagavānāha - atyantaviśuddhatvātsubhūte /",
    "K05bsu049_u:4102": " āha - ātmaviśuddhito bhagavan vedanāsaṃjñāsaṃskāraviśuddhiḥ /",
    "K05bsu049_u:4103": " ātmaviśuddhito bhagavan vijñānaviśuddhiḥ?",
    "K05bsu049_u:4104": " bhagavānāha - atyantaviśuddhatvātsubhūte /",
    "K05bsu049_u:4105": " āha - ātmaviśuddhito bhagavan phalaviśuddhiḥ?",
    "K05bsu049_u:4106": " bhagavānāha - atyantaviśuddhatvātsubhūte /",
    "K05bsu049_u:4107": " āha - ātmaviśuddhitobhagavan sarvajñatāviśuddhiḥ?",
    "K05bsu049_u:4108": " bhagavānāha - atyantaviśuddhatvātsubhūte /",
    "K05bsu049_u:4109": " āha - ātmaviśuddhito bhagavan na prāptirnābhisamaya?",
    "K05bsu049_u:4110": " bhagavānāha - atyantaviśuddhatvātsubhūte /",
    "K05bsu049_u:4111": " āha - ātmāparyantatayā bhagavan rūpāparyatantā?",
    "K05bsu049_u:4112": " bhagavānāha - atyantaviśuddhatvātsubhūte /",
    "K05bsu049_u:4113": " āha - ātmāparyantatayā bhagavan vedanāsaṃjñāsaṃskāravijñānāparyantatā?",
    "K05bsu049_u:4114": " bhagavānāha - atyantaviśuddhatvātsubhūte /",
    "K05bsu049_u:4115": " āha - ya evamasya bodhisattvasya mahāsattvasya bhagavan avabodhaḥ,",
    "K05bsu049_u:4116": " iyamasya prajñāpāramitā?",
    "K05bsu049_u:4117": " bhagavānāha - atyantaviśuddhatvātsubhūte /",
    "K05bsu049_u:4118": " āyuṣmān subhūtirāha - sā khalu punariyaṃ bhagavan prajñāpāramitā nāpare tīre,",
    "K05bsu049_u:4119": " na pare tīre,",
    "K05bsu049_u:4120": " nāpyubhayamantareṇa viprakṛtā sthitā /",
    "K05bsu049_u:4121": " bhagavānāha - atyantaviśuddhatvātsubhūte //",
    "K05bsu049_u:4122": " āyuṣmān subhūtirāha - evam api bhagavan saṃjñāsyate bodhisattvo mahāsattvo riñciṣyatīmāṃ prajñāpāramitāṃ dūrīkariṣyatīmāṃ prajñāpāramitām /",
    "K05bsu049_u:4123": " bhagavānāha - sādhu sādhu subhūte /",
    "K05bsu049_u:4124": " evam etat (Vaidya 95)",
    "K05bsu049_u:4125": " subhūte, evam etat /",
    "K05bsu049_u:4126": " tatkasya hetoḥ?",
    "K05bsu049_u:4127": " nāmato 'pi hi subhūto saṅgo nimittato 'pi saṅgaḥ /",
    "K05bsu049_u:4128": " evamukte āyuṣmān subhūtirbhagavantametadavocat - āścaryaṃ bhagavan yāvadiyaṃ prajñāpāramitā svākhyātā sunirdiṣṭā supariniṣṭhitā,",
    "K05bsu049_u:4129": " yatra hi nāma bhagavatā ime 'pi saṅgā ākhyātāḥ /",
    "K05bsu049_u:4130": " atha khalvāyuṣmān śāriputra āyuṣmantaṃ subhūtimetadavocat - katame te āyuṣman subhūte saṅgāḥ?",
    "K05bsu049_u:4131": " subhūtirāha - rūpamāyuṣman śāriputra śūnyamiti saṅgaḥ /",
    "K05bsu049_u:4132": " evaṃ vedanāsaṃjñāsaṃskārāḥ /",
    "K05bsu049_u:4133": " vijñānamāyuṣman śāriputra śūnyamiti saṅgaḥ /",
    "K05bsu049_u:4134": " atīteṣu dharmeṣvatītā dharmā iti saṃjānīte, saṅgaḥ /",
    "K05bsu049_u:4135": " anāgateṣu dharmeṣvanāgatā dharmā iti saṃjānīte, saṅgaḥ /",
    "K05bsu049_u:4136": " pratyutpanneṣu dharmeṣu pratyutpannā dharmā iti saṃjānīte, saṅgaḥ /",
    "K05bsu049_u:4137": " iyantaṃ puṇyaskandhaṃ prasūyate bodhisattvayānikaḥ pudgalaḥ prathamena cittotpādeneti saṃjānīte, saṅgaḥ //",
    "K05bsu049_u:4138": " atha khalu śakro devānāmindra āyuṣmantaṃ subhūtimetadavocat - katamena ārya subhūte paryāyeṇa saṅgaḥ?",
    "K05bsu049_u:4139": " subhūtirāha - sacetkauśika tadbodhicittaṃ saṃjānīte - idaṃ tatprathamaṃ bodhicittamiti,",
    "K05bsu049_u:4140": " anuttarāyāṃ samyaksaṃbodhau pariṇāmayāmīti pariṇāmayati /",
    "K05bsu049_u:4141": " na ca cittaprakṛtiḥ śakyā pariṇāmayituṃ tena kulaputreṇa vā kuladuhitrā vā mahāyānasaṃprasthitena /",
    "K05bsu049_u:4142": " tasmāttarhi kauśika paraṃ saṃdarśayatā samādāpayatā samuttejayatā saṃpraharṣayatā",
    "K05bsu049_u:4143": " anuttarāyāṃ samyaksaṃbodhau bhūtānugamena saṃdarśayitavyaṃ samādāpayitavyaṃ samuttejayitavyaṃ",
    "K05bsu049_u:4144": " saṃpraharṣayitavyam /",
    "K05bsu049_u:4145": " evamātmānaṃ ca na kṣiṇoti,",
    "K05bsu049_u:4146": " buddhānujñātayā ca samādāpanayā paraṃ samādāpayati sa kulaputro vā kuladuhitā vā /",
    "K05bsu049_u:4147": " imāścāsya sarvāḥ saṅgakoṭyo vivarjitā bhavanti //",
    "K05bsu049_u:4148": " atha khalu bhagavānāyuṣmate subhūtaye sādhukāramadāt - sādhu sādhu subhūte,",
    "K05bsu049_u:4149": " yastvaṃ bodhisattvān mahāsattvānimāḥ saṅgakoṭīrbodhayasi /",
    "K05bsu049_u:4150": " tena hi subhūte anyān api sūkṣmatarān saṅgānākhyāsyāmi,",
    "K05bsu049_u:4151": " tān śṛṇu,",
    "K05bsu049_u:4152": " sādhu ca suṣṭhu ca manasi kuru /",
    "K05bsu049_u:4153": " bhāṣiṣye 'haṃ te /",
    "K05bsu049_u:4154": " sādhu bhagavan ityāyuṣmān subhūtirbhagavataḥ pratyaśrauṣīt //",
    "K05bsu049_u:4155": " bhagavānetadavocat - iha subhūte śrāddhaḥ kulaputro vā kuladuhitā vā tathāgatamarhantaṃ samyaksaṃbuddhaṃ nimittato manasi karoti /",
    "K05bsu049_u:4156": " yāvanti khalu punaḥ subhūte nimittāni,",
    "K05bsu049_u:4157": " tāvantaḥ saṅgāḥ /",
    "K05bsu049_u:4158": " tatkasya hetoḥ?",
    "K05bsu049_u:4159": " nimittato hi subhūte saṅgaḥ /",
    "K05bsu049_u:4160": " iti hi so 'tītānāgatapratyutpannānāṃ buddhānāṃ bhagavatāṃ ye anāsravā dharmāstānanumode",
    "K05bsu049_u:4161": " ityanumodya anumodanāsahagataṃ kuśalamūlamanuttarāyāṃ samyaksaṃbodhau pariṇāmayāmīti pariṇāmayati /",
    "K05bsu049_u:4162": " yā khalu punaḥ subhūte dharmāṇāṃ dharmatā,",
    "K05bsu049_u:4163": " na sā atītā vā anāgatā vā pratyutpannā vā /",
    "K05bsu049_u:4164": " yā nātītā nānāgatā na pratyutpannā,",
    "K05bsu049_u:4165": " sā tryadhvanirmuktā /",
    "K05bsu049_u:4166": " yā tryadhvanirmuktā,",
    "K05bsu049_u:4167": " na sā śakyā pariṇāmayituṃ na nimittīkartuṃ nārambaṇīkartum /",
    "K05bsu049_u:4168": " nāpi sā dṛṣṭaśrutamatavijñātā //",
    "K05bsu049_u:4169": " subhūtirāha - gambhīrā bhagavan prakṛtirdharmāṇām /",
    "K05bsu049_u:4170": " bhagavānāha - viviktatvātsubhūte /",
    "K05bsu049_u:4171": " āha - prakṛtigambhīrā bhagavan prajñāpāramitā /",
    "K05bsu049_u:4172": " bhagavānāha - prakṛtiviśuddhatvātsubhūte /",
    "K05bsu049_u:4173": " prakṛtiviviktatvātprakṛtigambhīrā (Vaidya 96)",
    "K05bsu049_u:4174": " prajñāpāramitā /",
    "K05bsu049_u:4175": " subhūtirāha - prakṛtiviviktā bhagavan prajñāpāramitā /",
    "K05bsu049_u:4176": " namaskaromi bhagavan prajñāpāramitāyai //",
    "K05bsu049_u:4177": " bhagavānāha - sarvadharmā api subhūte prakṛtiviviktāḥ /",
    "K05bsu049_u:4178": " yā ca subhūte sarvadharmāṇāṃ prakṛtiviviktatā,",
    "K05bsu049_u:4179": " sā prajñāpāramitā /",
    "K05bsu049_u:4180": " tatkasya hetoḥ?",
    "K05bsu049_u:4181": " tathā hi subhūte akṛtāḥ sarvadharmāstathāgatenārhatā samyaksaṃbuddhenābhisaṃbuddhāḥ /",
    "K05bsu049_u:4182": " subhūtirāha - tasmāttarhi bhagavan sarvadharmā anabhisaṃbuddhāstathāgatenārhatā samyaksaṃbuddhena?",
    "K05bsu049_u:4183": " bhagavānāha - tathāhi subhūte prakṛtyaiva na te dharmāḥ kiṃcit /",
    "K05bsu049_u:4184": " yā ca prakṛtiḥ,",
    "K05bsu049_u:4185": " sā aprakṛtiḥ,",
    "K05bsu049_u:4186": " yā ca prakṛtiḥ,",
    "K05bsu049_u:4187": " sā prakṛtiḥ sarvadharmāṇāmekalakṣaṇatvādyaduta alakṣaṇatvāt /",
    "K05bsu049_u:4188": " tasmāttarhi subhūte sarvadharmā anabhisaṃbuddhāstathāgatenārhatā samyaksaṃbuddhena /",
    "K05bsu049_u:4189": " tatkasya hetoḥ?",
    "K05bsu049_u:4190": " na hi subhūte dve dharmaprakṛtī /",
    "K05bsu049_u:4191": " ekaiva hi subhūte sarvadharmāṇāṃ prakṛtiḥ /",
    "K05bsu049_u:4192": " yā ca subhūte sarvadharmāṇāṃ prakṛtiḥ,",
    "K05bsu049_u:4193": " sā aprakṛtiḥ,",
    "K05bsu049_u:4194": " yā ca aprakṛtiḥ,",
    "K05bsu049_u:4195": " sā prakṛtiḥ /",
    "K05bsu049_u:4196": " evametāḥ subhūte sarvāḥ saṅgakoṭyo vivarjitā bhavanti //",
    "K05bsu049_u:4197": " subhūtirāha - gambhīrā bhagavan prajñāpāramitā /",
    "K05bsu049_u:4198": " bhagavānāha - ākāśagambhīratayā subhūte gambhīrā prajñāpāramitā /",
    "K05bsu049_u:4199": " subhūtirāha - duranubodhā bhagavan prajñāpāramitā /",
    "K05bsu049_u:4200": " bhagavānāha - tathā hi subhūte na kaścidabhisaṃbudhyate /",
    "K05bsu049_u:4201": " āha - acintyā bhagavan prajñāpāramitā /",
    "K05bsu049_u:4202": " bhagavānāha - tathā hi subhūte prajñāpāramitā na cittena jñātavyā na cittagamanīyā /",
    "K05bsu049_u:4203": " āha - akṛtā bhagavan prajñāpāramitā /",
    "K05bsu049_u:4204": " bhagavānāha - kārakānupalabdhitaḥ subhūte akṛtā prajñāpāramitā //",
    "K05bsu049_u:4205": " āha - tena hi bhagavan bodhisattvena mahāsattvena prajñāpāramitāyāṃ kathaṃ caritavyam?",
    "K05bsu049_u:4206": " bhagavānāha - sacetsubhūte bodhisattvo mahāsattvaḥ prajñāpāramitāyāṃ caranna rūpe carati,",
    "K05bsu049_u:4207": " carati prajñāpāramitāyām /",
    "K05bsu049_u:4208": " evaṃ sacenna vedanāyāṃ na saṃjñāyāṃ na saṃskāreṣu /",
    "K05bsu049_u:4209": " sacenna vijñāne carati,",
    "K05bsu049_u:4210": " carati prajñāpāramitāyām /",
    "K05bsu049_u:4211": " sacedrūpamanityamiti na carati,",
    "K05bsu049_u:4212": " carati prajñāpāramitāyām /",
    "K05bsu049_u:4213": " evaṃ vedanāsaṃjñāsaṃskārāḥ /",
    "K05bsu049_u:4214": " sacedvijñānamanityamiti na carati,",
    "K05bsu049_u:4215": " carati prajñāpāramitāyām /",
    "K05bsu049_u:4216": " sacedrūpaṃ śūnyamiti na carati,",
    "K05bsu049_u:4217": " carati prajñāpāramitāyām /",
    "K05bsu049_u:4218": " evaṃ vedanāsaṃjñāsaṃskārāḥ /",
    "K05bsu049_u:4219": " sacedvijñānaṃ śūnyamiti na carati,",
    "K05bsu049_u:4220": " carati prajñāpāramitāyām /",
    "K05bsu049_u:4221": " sacedrūpamapratipūrṇaṃ pratipūrṇamiti na carati,",
    "K05bsu049_u:4222": " carati prajñāpāramitāyām /",
    "K05bsu049_u:4223": " yā ca rūpasyāpratipūrṇatā pratipūrṇatā vā,",
    "K05bsu049_u:4224": " na tadrūpam /",
    "K05bsu049_u:4225": " evaṃ vedanāsaṃjñāsaṃskārāḥ /",
    "K05bsu049_u:4226": " sacedvijñānamapratipūrṇaṃ pratipūrṇamiti na carati,",
    "K05bsu049_u:4227": " carati prajñāpāramitāyām /",
    "K05bsu049_u:4228": " yā ca vijñānasyāpratipūrṇatā pratipūrṇatā vā,",
    "K05bsu049_u:4229": " na tadvijñānam /",
    "K05bsu049_u:4230": " sacedevam api na carati,",
    "K05bsu049_u:4231": " carati prajñāpāramitāyām //",
    "K05bsu049_u:4232": " evamukte āyuṣmān subhūtirbhagavantametadavocat - āścaryaṃ bhagavan yāvadyadevaṃ bodhisattvānāṃ mahāsattvānāṃ sasaṅgatā ca asaṅgatā ca khyātāḥ",
    "K05bsu049_u:4233": " bhagavānāha - rūpaṃ sasaṅgamasaṅgamiti subhūte na carati,",
    "K05bsu049_u:4234": " carati prajñāpāramitāyām /",
    "K05bsu049_u:4235": " evaṃ vedanāsaṃjñāsaṃskārāḥ /",
    "K05bsu049_u:4236": " vijñānaṃ sasaṅgamasaṅgamiti subhūte na carati,",
    "K05bsu049_u:4237": " carati prajñāpāramitāyām /",
    "K05bsu049_u:4238": " cakṣuḥ sasaṅgamasaṅgamiti na carati, (Vaidya 97)",
    "K05bsu049_u:4239": " carati prajñāpāramitāyām /",
    "K05bsu049_u:4240": " evaṃ yāvanmanaḥsaṃsparśajā vedanā sasaṅgāsaṅgeti na carati,",
    "K05bsu049_u:4241": " carati prajñāpāramitāyām /",
    "K05bsu049_u:4242": " pṛthivīdhātuḥ sasaṅgo 'saṅga iti na carati,",
    "K05bsu049_u:4243": " carati prajñāpāramitāyām /",
    "K05bsu049_u:4244": " yāvadvijñānadhātuḥ sasaṅgo 'saṅga iti na carati,",
    "K05bsu049_u:4245": " carati prajñāpāramitāyām /",
    "K05bsu049_u:4246": " dānapāramitā sasaṅgāsaṅgeti na carati,",
    "K05bsu049_u:4247": " carati prajñāpāramitāyām /",
    "K05bsu049_u:4248": " evaṃ śīlapāramitā kṣāntipāramitā vīryapāramitā dhyānapāramitā /",
    "K05bsu049_u:4249": " prajñāpāramitā sasaṅgāsaṅgeti na carati,",
    "K05bsu049_u:4250": " carati prajñāpāramitāyām /",
    "K05bsu049_u:4251": " evaṃ saptatriṃśadbodhipakṣā dharmā balāni vaiśāradyāni pratisaṃvido aṣṭādaśāveṇikā buddhadharmāḥ sasaṅgāsaṅgā iti na carati,",
    "K05bsu049_u:4252": " carati prajñāpāramitāyām /",
    "K05bsu049_u:4253": " srotaāpattiphalaṃ sasaṅgamasaṅgamiti na carati,",
    "K05bsu049_u:4254": " carati prajñāpāramitāyām /",
    "K05bsu049_u:4255": " evaṃ sakṛdāgāmiphalamanāgāmiphalamarhattvaṃ sasaṅgamasaṅgamiti na carati,",
    "K05bsu049_u:4256": " carati prajñāpāramitāyām /",
    "K05bsu049_u:4257": " pratyekabuddhatvaṃ sasaṅgamasaṅgamiti na carati,",
    "K05bsu049_u:4258": " carati prajñāpāramitāyām /",
    "K05bsu049_u:4259": " buddhatvaṃ sasaṅgamasaṅgamiti na carati,",
    "K05bsu049_u:4260": " carati prajñāpāramitāyām /",
    "K05bsu049_u:4261": " sarvajñatāpi subhūte sasaṅgāsaṅgeti na carati,",
    "K05bsu049_u:4262": " carati prajñāpāramitāyām /",
    "K05bsu049_u:4263": " evaṃ caran subhūte bodhisattvo mahāsattvo na rūpe saṅgaṃ janayati,",
    "K05bsu049_u:4264": " na vedanāyāṃ na saṃjñāyāṃ na saṃskāreṣu /",
    "K05bsu049_u:4265": " na vijñāne saṅgaṃ janayati /",
    "K05bsu049_u:4266": " na cakṣuṣi saṅgaṃ janayati /",
    "K05bsu049_u:4267": " yāvanna manaḥsaṃsparśajāyāṃ vedanāyāṃ saṅgaṃ janayati /",
    "K05bsu049_u:4268": " na pṛthivīdhātau saṅgaṃ janayati,",
    "K05bsu049_u:4269": " yāvanna vijñānadhātau saṅgaṃ janayati,",
    "K05bsu049_u:4270": " na dānapāramitāyāṃ saṅgaṃ janayati,",
    "K05bsu049_u:4271": " na śīlapāramitāyāṃ na kṣāntipāramitāyāṃ na vīryapāramitāyāṃ na dhyānapāramitāyāṃ na prajñāpāramitāyāṃ saṅgaṃ janayati,",
    "K05bsu049_u:4272": " na bodhipakṣeṣu dharmeṣu,",
    "K05bsu049_u:4273": " na baleṣu,",
    "K05bsu049_u:4274": " na vaiśāradyeṣu,",
    "K05bsu049_u:4275": " na pratisaṃvitsu,",
    "K05bsu049_u:4276": " nāṣṭādaśasvāveṇikeṣu buddhadharmeṣu saṅgaṃ janayati,",
    "K05bsu049_u:4277": " na srotaāpattiphale saṅgaṃ janayati,",
    "K05bsu049_u:4278": " na sakṛdāgāmiphale na anāgāmiphale na arhattve saṅgaṃ janayati,",
    "K05bsu049_u:4279": " na pratyekabuddhatve saṅgaṃ janayati,",
    "K05bsu049_u:4280": " na buddhatve saṅgaṃ janayati,",
    "K05bsu049_u:4281": " nāpi sarvajñatāyāṃ saṅga janayati /",
    "K05bsu049_u:4282": " tatkasya hetoḥ?",
    "K05bsu049_u:4283": " asaktā abaddhā amuktā asamatikrāntā hi subhūte sarvajñatā /",
    "K05bsu049_u:4284": " evaṃ hi subhūte sarvasaṅgasamatikramāya bodhisattvairmahāsattvaiḥ prajñāpāramitāyāṃ caritavyam //",
    "K05bsu049_u:4285": " subhūtirāha - āścaryaṃ bhagavan,",
    "K05bsu049_u:4286": " yāvadgambhīro 'yaṃ bhagavan dharmaḥ prajñāpāramitā nāma /",
    "K05bsu049_u:4287": " yā deśyamānāpi na parihīyate,",
    "K05bsu049_u:4288": " adeśyamānāpi na parihīyate /",
    "K05bsu049_u:4289": " deśyamānāpi na vardhate /",
    "K05bsu049_u:4290": " adeśyamānāpi na vardhate /",
    "K05bsu049_u:4291": " evamukte bhagavānāyuṣmantaṃ subhūtimetadavocat - sādhu sādhu subhūte /",
    "K05bsu049_u:4292": " evametatsubhūte, evam etat /",
    "K05bsu049_u:4293": " tadyathāpi nāma subhūte tathāgato 'rhan samyaksaṃbuddho yāvajjīvaṃ tiṣṭhannākāśasya varṇaṃ bhāṣeta,",
    "K05bsu049_u:4294": " nākāśasya vṛddhirbhavet /",
    "K05bsu049_u:4295": " abhāṣyamāṇe 'pi varṇe naivākāśasya parihānirbhavet /",
    "K05bsu049_u:4296": " tadyathāpi nāma subhūte māyāpuruṣo bhāṣyamāṇe 'pi varṇe nānunīyate na saṃkliśyate,",
    "K05bsu049_u:4297": " abhāṣyamāṇe 'pi varṇe na pratihanyate,",
    "K05bsu049_u:4298": " na saṃkliśyate /",
    "K05bsu049_u:4299": " evameva subhūte yā dharmāṇāṃ dharmatā,",
    "K05bsu049_u:4300": " sā deśyamānāpi tāvatyeva,",
    "K05bsu049_u:4301": " adeśyamānāpi tāvatyeva //",
    "K05bsu049_u:4302": " sthaviraḥ subhūtirāha - duṣkarakārako bhagavan bodhisattvo mahāsattvo yo gambhīrāyāṃ prajñāpāramitāyāṃ caran prajñāpāramitāṃ bhāvayan na saṃsīdati notplavate /",
    "K05bsu049_u:4303": " atra ca nāma yogamāpadyate,",
    "K05bsu049_u:4304": " na ca pratyudāvartate /",
    "K05bsu049_u:4305": " ākāśabhāvanaiṣā bhagavan yaduta prajñāpāramitābhāvanā /",
    "K05bsu049_u:4306": " (Vaidya 98) namaskartavyāste bhagavan bodhisattvā mahāsattvāḥ,",
    "K05bsu049_u:4307": " yairayaṃ saṃnāhaḥ saṃnaddhaḥ /",
    "K05bsu049_u:4308": " tatkasya hetoḥ?",
    "K05bsu049_u:4309": " ākāśena sārdhaṃ sa bhagavan saṃnaddhukāmo yaḥ sattvānāṃ kṛtaśaḥ saṃnāhaṃ badhnāti /",
    "K05bsu049_u:4310": " mahāsaṃnāhasaṃnaddho bhagavan bodhisattvo mahāsattvaḥ /",
    "K05bsu049_u:4311": " śūro bhagavan bodhisattvo mahāsattvo ya ākāśasamānāṃ sattvānāṃ dharmadhātusamānāṃ sattvānāṃ kṛtaśaḥ saṃnāhaṃ saṃnaddhukāmo 'nuttarāṃ samyaksaṃbodhimabhisaṃboddhukāmaḥ",
    "K05bsu049_u:4312": " ākāśaṃ sa bhagavan parimocayitukāmaḥ /",
    "K05bsu049_u:4313": " ākāśaṃ sa bhagavan utkṣeptukāmaḥ /",
    "K05bsu049_u:4314": " mahāvīryapāramitāsaṃnāhaprāptaḥ sa bhagavan bodhisattvo mahāsattvo ya ākāśasamānāṃ dharmadhātusamānāṃ sattvānāṃ kṛtaśaḥ saṃnāhaṃ saṃnahyate",
    "K05bsu049_u:4315": " atha khalvanyatamo bhikṣuryena bhagavāṃstenāñjaliṃ praṇamya bhagavantametadavocat - namaskaromi bhagavan prajñāpāramitāyai /",
    "K05bsu049_u:4316": " tathā hi bhagavan prajñāpāramitā na kaṃciddharmamutpādayati,",
    "K05bsu049_u:4317": " na kaṃciddharmaṃ nirodhayati //",
    "K05bsu049_u:4318": " atha khalu śakro devānāmindra āyuṣmantaṃ subhūtimetadavocat - ya ārya subhūte atra prajñāpāramitāyāmeva yogamāpatsyate,",
    "K05bsu049_u:4319": " kva sa yogamāpatsyate?",
    "K05bsu049_u:4320": " subhūtirāha - ākāśe sa kauśika yogamāpatsyate,",
    "K05bsu049_u:4321": " yaḥ prajñāpāramitāyāṃ yogamāpatsyate /",
    "K05bsu049_u:4322": " abhyavakāśe sa kauśika yogamāpatsyate,",
    "K05bsu049_u:4323": " yaḥ prajñāpāramitāyāṃ śikṣitavyaṃ yogamāpattavyaṃ maṃsyate //",
    "K05bsu049_u:4324": " atha khalu śakro devānāmindro bhagavantametadavocat - ājñāpayatu bhagavān /",
    "K05bsu049_u:4325": " tasya kulaputrasya vā kuladuhiturvā rakṣāvaraṇaguptiṃ karomi ya imāṃ prajñāpāramitāṃ dhārayati /",
    "K05bsu049_u:4326": " atha khalvāyuṣmān subhūtiḥ śakraṃ devānāmindrametadavocat - samanupaśyasi tvaṃ kauśika taṃ dharmaṃ yasya dharmasya rakṣāvaraṇaguptiṃ kariṣyasi?",
    "K05bsu049_u:4327": " śakra āha - no hīdamārya subhūte /",
    "K05bsu049_u:4328": " subhūtirāha - evaṃ kauśika sacedbodhisattvo mahāsattvo yathānirdiṣṭāyāṃ prajñāpāramitāyāṃ sthāsyati,",
    "K05bsu049_u:4329": " saiva tasya rakṣāvaraṇaguptirbhaviṣyati /",
    "K05bsu049_u:4330": " atha virahito bhaviṣyati prajñāpāramitayā,",
    "K05bsu049_u:4331": " lapsyante 'sya avatāraprekṣiṇo 'vatāragaveṣiṇo manuṣyāś ca amanuṣyāś ca avatāram /",
    "K05bsu049_u:4332": " api ca kauśika ākāśasya sa rakṣāvaraṇaguptiṃ saṃvidhātavyāṃ manyeta,",
    "K05bsu049_u:4333": " yo bodhisattvasya mahāsattvasya rakṣāvaraṇaguptiṃ saṃvidhātavyāṃ manyeta prajñāpāramitāyāṃ carataḥ /",
    "K05bsu049_u:4334": " tatkiṃ manyase kauśika pratibalastvaṃ pratiśrutkāyā rakṣāvaraṇagupti saṃvidhātum?",
    "K05bsu049_u:4335": " śakra āha - na hyetadārya subhūte /",
    "K05bsu049_u:4336": " subhūtirāha - evameva kauśika bodhisattvo mahāsattvaḥ prajñāpāramitāyāṃ caran viharan pratiśrutkopamāḥ sarvadharmā iti parijānāti /",
    "K05bsu049_u:4337": " sa ca tānna manyate,",
    "K05bsu049_u:4338": " na samanupaśyati,",
    "K05bsu049_u:4339": " na jānāti na saṃjānīte /",
    "K05bsu049_u:4340": " te ca dharmā na vidyante na saṃdṛśyante na saṃvidyante nopalabhyante iti viharati /",
    "K05bsu049_u:4341": " sacedevaṃ viharati,",
    "K05bsu049_u:4342": " carati prajñāpāramitāyām //",
    "K05bsu049_u:4343": " atha khalu buddhānubhāvena ye trisāhasramahāsāhasre lokadhātau catvāro mahārājānaḥ,",
    "K05bsu049_u:4344": " sarve ca śakrā devendrāḥ,",
    "K05bsu049_u:4345": " sarve ca mahābrahmāṇaḥ,",
    "K05bsu049_u:4346": " sahāpatiś ca mahābrahmā,",
    "K05bsu049_u:4347": " te sarve yena bhagavāṃstenopasaṃkrāntāḥ /",
    "K05bsu049_u:4348": " (Vaidya 99) upasaṃkramya bhagavataḥ pādau śirasābhivandya bhagavantaṃ triḥ pradakṣiṇīkṛtya ekānte 'tiṣṭhan /",
    "K05bsu049_u:4349": " ekānte sthitāś ca te mahārājānaḥ,",
    "K05bsu049_u:4350": " sarve ca śakrā devendrāḥ,",
    "K05bsu049_u:4351": " sarve ca brahmakāyikā devā mahābrahmāṇaśca,",
    "K05bsu049_u:4352": " sahāpatiś ca mahābrahmā buddhānubhāvena buddhādhiṣṭhānena buddhasahasraṃ samānvāharanti sma /",
    "K05bsu049_u:4353": " ebhireva nāmabhirebhireva padairebhirevākṣaraiḥ subhūtināmadheyaireva bhikṣubhiriyameva prajñāpāramitopadiṣṭā,",
    "K05bsu049_u:4354": " ayameva prajñāpāramitāparivartaḥ /",
    "K05bsu049_u:4355": " tatrāpi śakrā eva devendrāḥ paripṛcchanti sma,",
    "K05bsu049_u:4356": " paripraśnayanti sma - asminneva pṛthivīpradeśe iyameva prajñāpāramitā bhāṣitā /",
    "K05bsu049_u:4357": " maitreyo 'pi bodhisattvo mahāsattvo 'nuttarāṃ samyaksaṃbodhimabhisaṃbudhya asminneva pṛthivīpradeśe enāmeva prajñāpāramitāṃ bhāṣiṣyate iti //",
    "K05bsu049_u:4358": " āryāṣṭasāhasrikāyāṃ prajñāpāramitāyāṃ viśuddhiparivarto nāmāṣṭamaḥ //",
    "K05bsu049_u:4359": " (Vaidya 100)",
    "K05bsu049_u:4360": " ASP_9: stutiparivarto navamaḥ /",
    "K05bsu049_u:4361": " atha khalvāyuṣmān subhūtirbhagavantametadavocat - prajñāpāramiteti bhagavan nāmadheyamātram etat /",
    "K05bsu049_u:4362": " tacca nāma idamiti nopalabhyate /",
    "K05bsu049_u:4363": " vāgvastveva nāmetyucyate /",
    "K05bsu049_u:4364": " sāpi prajñāpāramitā na vidyate nopalabhyate /",
    "K05bsu049_u:4365": " yathaiva nāma,",
    "K05bsu049_u:4366": " tathaiva prajñāpāramitā /",
    "K05bsu049_u:4367": " yathā prajñāpāramitā tathā nāma /",
    "K05bsu049_u:4368": " dharmadvayametanna vidyate nopalabhyate /",
    "K05bsu049_u:4369": " kiṃ kāraṇaṃ bhagavan maitreyo bodhisattvo mahāsattvo 'nuttarāṃ samyaksaṃbodhimabhisaṃbudhya",
    "K05bsu049_u:4370": " ebhireva nāmabhiḥ ebhireva padaiḥ ebhirevākṣaraiḥ asminneva pṛthivīpradeśe prajñāpāramitāṃ bhāṣiṣyate?",
    "K05bsu049_u:4371": " evamukte bhagavānāyuṣmantaṃ subhūtimetadavocat - tathā hi subhūte maitreyo bodhisattvo mahāsattvo na rūpaṃ nityaṃ nānityaṃ na rūpaṃ baddhaṃ na muktam,",
    "K05bsu049_u:4372": " atyantaviśuddhamityabhisaṃbhotsyate /",
    "K05bsu049_u:4373": " evaṃ nā vedanāṃ na saṃjñāṃ na saṃskārān /",
    "K05bsu049_u:4374": " na vijñānaṃ nityaṃ nānityam,",
    "K05bsu049_u:4375": " na vijñānaṃ baddhaṃ na muktam,",
    "K05bsu049_u:4376": " atyantaviśuddhamityabhisaṃbhotsyate /",
    "K05bsu049_u:4377": " anena subhūte kāraṇena maitreyo bodhisattvo mahāsattvaḥ anuttarāṃ samyaksaṃbodhimabhisaṃbudhya",
    "K05bsu049_u:4378": " ebhireva nāmabhirebhireva padavyañjanairasminneva pṛthivīpradeśe imāmeva prajñāpāramitāṃ bhāṣiṣyate //",
    "K05bsu049_u:4379": " evamukte āyuṣmān subhūtirbhagavantametadavocat - pariśuddhā bateyaṃ bhagavan prajñāpāramitā?",
    "K05bsu049_u:4380": " bhagavānāha - rūpaviśuddhitaḥ subhūte pariśuddhā prajñāpāramitā /",
    "K05bsu049_u:4381": " evaṃ vedanāsaṃjñāsaṃskārāḥ /",
    "K05bsu049_u:4382": " vijñānaviśuddhitaḥ subhūte pariśuddhā prajñāpāramitā /",
    "K05bsu049_u:4383": " rūpānutpādānirodhāsaṃkleśāvyavadānaviśuddhitaḥ subhūte pariśuddhā prajñāpāramitā /",
    "K05bsu049_u:4384": " evaṃ vedanāsaṃjñāsaṃskārāḥ /",
    "K05bsu049_u:4385": " vijñānānutpādānirodhāsaṃkleśāvyavadānaviśuddhitaḥ subhūte pariśuddhā prajñāpāramitā /",
    "K05bsu049_u:4386": " ākāśaviśuddhitaḥ subhūte pariśuddhā prajñāpāramitā /",
    "K05bsu049_u:4387": " rūpanirupalepāparigrahatayā subhūte pariśuddhā prajñāpāramitā /",
    "K05bsu049_u:4388": " evaṃ vedanāsaṃjñāsaṃskārāḥ /",
    "K05bsu049_u:4389": " vijñānanirupalepāparigrahatayā subhūte pariśuddhā prajñāpāramitā /",
    "K05bsu049_u:4390": " ākāśapratiśrutkāvacanīyapravyāhāranirupalepatayā subhūte pariśuddhā prajñāpāramitā /",
    "K05bsu049_u:4391": " sarvopalepānulepadharmānupalepatayā subhūte pariśuddhā prajñāpāramitā //",
    "K05bsu049_u:4392": " evamukte āyuṣmān subhūtirbhagavantametadavocat - sulabdhā bata lābhāsteṣāṃ bhagavan kulaputrāṇāṃ kuladuhitṝṇāṃ ca,",
    "K05bsu049_u:4393": " yeṣāmiyaṃ prajñāpāramitā śrotrāvabhāsamapyāgamiṣyati,",
    "K05bsu049_u:4394": " prāgeva ya udgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti /",
    "K05bsu049_u:4395": " na teṣāṃ cakṣūrogo bhaviṣyati,",
    "K05bsu049_u:4396": " na śrotrarogo na ghrāṇarogo na jihvārogo na kāyarogo bhaviṣyati /",
    "K05bsu049_u:4397": " na dhandhāyitatā bhaviṣyati,",
    "K05bsu049_u:4398": " na te viṣamāparihāreṇa kālaṃ kariṣyanti /",
    "K05bsu049_u:4399": " bahūni caiṣāṃ devatāsahasrāṇi pṛṣṭhataḥ pṛṣṭhato 'nubaddhāni bhaviṣyanti /",
    "K05bsu049_u:4400": " aṣṭamīṃ caturdaśīṃ pañcadaśīṃ ca sa dharmabhāṇakaḥ kulaputro vā kuladuhitā vā yatra yatra prajñāpāramitāṃ bhāṣiṣyate,",
    "K05bsu049_u:4401": " tatra tatra bahutaraṃ puṇyaṃ prasaviṣyati /",
    "K05bsu049_u:4402": " evamukte bhagavānāyuṣmantaṃ subhūtimetadavocat - evametatsubhūte, evam etat /",
    "K05bsu049_u:4403": " bahūni subhūte tasya kulaputrasya vā kuladuhiturvā devatāsahasrāṇi (Vaidya 101)",
    "K05bsu049_u:4404": " pṛṣṭhataḥ pṛṣṭhato 'nubaddhāni bhaviṣyanti /",
    "K05bsu049_u:4405": " bahūni ca devatāsahasrāṇi tatrāgamiṣyanti sarvāṇi dharmaśravaṇārthikāni /",
    "K05bsu049_u:4406": " tāni ca rakṣāvaraṇaguptiṃ saṃvidhāsyanti tasya dharmabhāṇakasya imāṃ prajñāpāramitāṃ bhāṣamāṇasya /",
    "K05bsu049_u:4407": " tatkasya hetoḥ?",
    "K05bsu049_u:4408": " sadevamānuṣāsurasya hi subhūte lokasya prajñāpāramitā anuttaraṃ ratnam /",
    "K05bsu049_u:4409": " ato 'pi subhūte kulaputro vā kuladuhitā vā tatonidānaṃ bahutaraṃ puṇyaṃ prasaviṣyati /",
    "K05bsu049_u:4410": " api tu khalu punaḥ subhūte bahavo 'ntarāyā bhaviṣyanti asyā gambhīrāyāḥ prajñāpāramitāyā",
    "K05bsu049_u:4411": " likhyamānāyā udgṛhyamāṇāyā dhāryamāṇāyā vācyamānāyāḥ paryavāpyamānāyāḥ pravartyamānāyā",
    "K05bsu049_u:4412": " upadiśyamānāyā uddiśyamānāyāḥ svādhyāyyamānāyāḥ /",
    "K05bsu049_u:4413": " tatkasya hetoḥ?",
    "K05bsu049_u:4414": " tathā hi subhūte bahupratyarthikāni mahāratnāni bhavanti /",
    "K05bsu049_u:4415": " yathāsāraṃ ca gurutarapratyarthikāni bhavanti /",
    "K05bsu049_u:4416": " anuttaraṃ cedaṃ subhūte mahāratnaṃ lokasya yaduta prajñāpāramitā /",
    "K05bsu049_u:4417": " hitāya sukhāya pratipannā lokasya /",
    "K05bsu049_u:4418": " sarvadharmāṇāmanutpādāyānirodhāyāsaṃkleśāyāvināśayogena pratyupasthitā /",
    "K05bsu049_u:4419": " na ca subhūte prajñāpāramitā kaṃciddharmamālīyate,",
    "K05bsu049_u:4420": " na kaṃciddharmaṃ saṃkliśyate,",
    "K05bsu049_u:4421": " na kaṃciddharmaṃ parigṛhṇāti /",
    "K05bsu049_u:4422": " tatkasya hetoḥ?",
    "K05bsu049_u:4423": " tathā hi subhūte sarve te dharmā na saṃvidyante nopalabhyante /",
    "K05bsu049_u:4424": " anupalabdhitaḥ subhūte anupaliptā prajñāpāramitā /",
    "K05bsu049_u:4425": " anupalipteti subhūte iyaṃ prajñāpāramitā /",
    "K05bsu049_u:4426": " tathā hi subhūte rūpanirupalepatayā anupalipteyaṃ prajñāpāramitā /",
    "K05bsu049_u:4427": " evaṃ vedanāsaṃjñāsaṃskārāḥ /",
    "K05bsu049_u:4428": " vijñānanirupalepatayā subhūte anupalipteyaṃ prajñāpāramitā /",
    "K05bsu049_u:4429": " sacedevam api subhūte bodhisattvo mahāsattvo na saṃjānīte,",
    "K05bsu049_u:4430": " carati prajñāpāramitāyām /",
    "K05bsu049_u:4431": " sā khalu punariyaṃ subhūte prajñāpāramitā na kasyaciddharmasyāveśikā vā niveśikā vā saṃdarśikā vā nidarśikā vā āvāhikā vā nirvāhikā vā //",
    "K05bsu049_u:4432": " atha khalu saṃbahulāni devaputrasahasrāṇi antarīkṣe kilakilāprakṣveḍitena cailavikṣepānakārṣuḥ,",
    "K05bsu049_u:4433": " dvitīyaṃ batedaṃ dharmacakrapravartanaṃ jambūdvīpe paśyāma iti cāvocan /",
    "K05bsu049_u:4434": " atha khalu bhagavānāyuṣmantaṃ subhūtiṃ sthavirametadavocat - nedaṃ subhūte dvitīyaṃ dharmacakrapravartanaṃ nāpi kasyaciddharmasya pravartanaṃ vā nivartanaṃ vā /",
    "K05bsu049_u:4435": " evamiyaṃ subhūte bodhisattvasya mahāsattvasya prajñāpāramitā //",
    "K05bsu049_u:4436": " evamukte āyuṣmān subhūtirbhagavantametadavocat - mahāpāramiteyaṃ bhagavaṃstasya bodhisattvasya mahāsattvasya,",
    "K05bsu049_u:4437": " yasyāsaṅgatā sarvadharmeṣu,",
    "K05bsu049_u:4438": " yo 'sāvanuttarāṃ samyaksaṃbodhimabhisaṃboddhukāmo na ca kaṃciddharmamabhisaṃbudhyate,",
    "K05bsu049_u:4439": " dharmacakraṃ ca pravartayiṣyati,",
    "K05bsu049_u:4440": " na ca kaṃciddharmaṃ saṃdarśayiṣyati /",
    "K05bsu049_u:4441": " tatkasya hetoḥ?",
    "K05bsu049_u:4442": " na hi kaściddharmo ya upalabhyate,",
    "K05bsu049_u:4443": " yo vā dharmaḥ sūcyate /",
    "K05bsu049_u:4444": " nāpi kaściddharmaṃ pravartayiṣyati /",
    "K05bsu049_u:4445": " tatkasya hetoḥ?",
    "K05bsu049_u:4446": " atyantānabhinirvṛttā hi bhagavan sarvadharmāḥ /",
    "K05bsu049_u:4447": " nāpi kaṃciddharmaṃ nivartayiṣyati /",
    "K05bsu049_u:4448": " tatkasya hetoḥ?",
    "K05bsu049_u:4449": " ādyanabhinirvṛttā hi bhagavan sarvadharmāḥ,",
    "K05bsu049_u:4450": " prakṛtiviviktatvātsarvadharmāṇām //",
    "K05bsu049_u:4451": " evamukte bhagavānāyuṣmantaṃ subhūtimetadavocat - evametatsubhūte, evam etat /",
    "K05bsu049_u:4452": " na hi subhūte śūnyatā pravartate vā nivartate vā /",
    "K05bsu049_u:4453": " nāpi subhūte ānimittaṃ pravartate vā nivartate vā /",
    "K05bsu049_u:4454": " nāpi subhūte apraṇihitaṃ pravartate vā nivartate vā /",
    "K05bsu049_u:4455": " yā subhūte evaṃ deśanā,",
    "K05bsu049_u:4456": " iyaṃ sā sarvadharmāṇāṃ deśanā /",
    "K05bsu049_u:4457": " (Vaidya 102) naiva ca kenaciddeśitā,",
    "K05bsu049_u:4458": " nāpi kenacicchrutā,",
    "K05bsu049_u:4459": " nāpi kenacitpratīcchitā,",
    "K05bsu049_u:4460": " nāpi kenacitsākṣātkṛtā,",
    "K05bsu049_u:4461": " nāpi kenacitsākṣātkriyate,",
    "K05bsu049_u:4462": " nāpi kenacitsākṣātkariṣyate /",
    "K05bsu049_u:4463": " nāpyanayā dharmadeśanayā kaścitparinirvṛto nāpi parinirvāsyati nāpi parinirvāti /",
    "K05bsu049_u:4464": " nāpyanayā dharmadeśanayā kaściddakṣiṇīyaḥ kṛtaḥ //",
    "K05bsu049_u:4465": " evamukte āyuṣmān subhūtirbhagavantametadavocat - asatpāramiteyaṃ bhagavan ākāśasattāmupādāya /",
    "K05bsu049_u:4466": " asamasamatāpāramiteyaṃ bhagavan sarvadharmānupalabdhitāmupādāya /",
    "K05bsu049_u:4467": " viviktapāramiteyaṃ bhagavan atyantaśūnyatāmupādāya /",
    "K05bsu049_u:4468": " anavamṛdyapāramiteyaṃ bhagavan sarvadharmānupalabdhitāmupādāya /",
    "K05bsu049_u:4469": " apadapāramiteyaṃ bhagavan anāmāśarīratāmupādāya /",
    "K05bsu049_u:4470": " asvabhāvapāramiteyaṃ bhagavan anāgatimagatimupādāya /",
    "K05bsu049_u:4471": " avacanapāramiteyaṃ bhagavan sarvadharmāvikalpatāmupādāya /",
    "K05bsu049_u:4472": " anāmapāramiteyaṃ bhagavan skandhānupalabdhitāmupādāya /",
    "K05bsu049_u:4473": " agamanapāramiteyaṃ bhagavan sarvadharmāgamanatāmupādāya /",
    "K05bsu049_u:4474": " asaṃhāryapāramiteyaṃ bhagavan sarvadharmāgrāhyatāmupādāya /",
    "K05bsu049_u:4475": " akṣayapāramiteyaṃ bhagavan akṣayadharmayogatāmupādāya /",
    "K05bsu049_u:4476": " anutpattipāramiteyaṃ bhagavan sarvadharmānabhinirvṛttitāmupādāya /",
    "K05bsu049_u:4477": " akārakapāramiteyaṃ bhagavan kārakānupalabdhitāmupādāya /",
    "K05bsu049_u:4478": " ajānakapāramiteyaṃ bhagavan sarvadharmāṇāmanātmatāmupādāya /",
    "K05bsu049_u:4479": " asaṃkrāntipāramiteyaṃ bhagavan cyutyupapattyanupattitāmupādāya /",
    "K05bsu049_u:4480": " avinayapāramiteyaṃ bhagavan pūrvāntāparāntapratyutpannārthānupalabdhitāmupādāya /",
    "K05bsu049_u:4481": " svapnapratiśrutkāpratibhāsamarīcimāyāpāramiteyaṃ bhagavan anutpādavijñāpanatāmupādāya /",
    "K05bsu049_u:4482": " asaṃkleśapāramiteyaṃ bhagavan rāgadveṣamohāsvabhāvatāmupādāya /",
    "K05bsu049_u:4483": " avyavadānapāramiteyaṃ bhagavan āśrayānupalabdhitāmupādāya /",
    "K05bsu049_u:4484": " anupalepapāramiteyaṃ bhagavan ākāśānupalepatāmupādāya /",
    "K05bsu049_u:4485": " aprapañcapāramiteyaṃ bhagavan sarvadharmamananasamatikramatāmupādāya /",
    "K05bsu049_u:4486": " amananapāramiteyaṃ bhagavan aniñjanatāmupādāya /",
    "K05bsu049_u:4487": " acalitapāramiteyaṃ bhagavan dharmadhātusthititāmupādāya /",
    "K05bsu049_u:4488": " virāgapāramiteyaṃ bhagavan sarvadharmāvitathatāmupādāya /",
    "K05bsu049_u:4489": " asamutthānapāramiteyaṃ bhagavan sarvadharmanirvikalpatāmupādāya /",
    "K05bsu049_u:4490": " śāntapāramiteyaṃ bhagavan sarvadharmanimittānupalabdhitāmupādāya /",
    "K05bsu049_u:4491": " nirdoṣapāramiteyaṃ bhagavan guṇapāramitāmupādāya /",
    "K05bsu049_u:4492": " niḥkleśapāramiteyaṃ bhagavan parikalpāsattāmupādāya /",
    "K05bsu049_u:4493": " niḥsattvapāramiteyaṃ bhagavan bhūtakoṭitāmupādāya /",
    "K05bsu049_u:4494": " apramāṇapāramiteyaṃ bhagavan sarvadharmasamutthānāsamutthānatāmupādāya /",
    "K05bsu049_u:4495": " antadvayānanugamapāramiteyaṃ bhagavan sarvadharmānabhiniveśanatāmupādāya /",
    "K05bsu049_u:4496": " asaṃbhinnapāramiteyaṃ bhagavan sarvadharmāsaṃbhedanatāmupādāya /",
    "K05bsu049_u:4497": " aparāmṛṣṭapāramiteyaṃ bhagavan sarvaśrāvakapratyekabuddhabhūmyaspṛhaṇatāmupādāya /",
    "K05bsu049_u:4498": " avikalpapāramiteyaṃ bhagavan vikalpasamatāmupādāya /",
    "K05bsu049_u:4499": " aprameyapāramiteyaṃ bhagavan apramāṇadharmatāmupādāya /",
    "K05bsu049_u:4500": " asaṅgapāramiteyaṃ bhagavan sarvadharmāsaṅgatāmupādāya /",
    "K05bsu049_u:4501": " anityapāramiteyaṃ bhagavan sarvadharmāsaṃskṛtatāmupādāya /",
    "K05bsu049_u:4502": " duḥkhapāramiteyaṃ bhagavan ākāśasamadharmatāmupādāya /",
    "K05bsu049_u:4503": " śūnyapāramiteyaṃ bhagavan sarvadharmānupalabdhitāmupādāya /",
    "K05bsu049_u:4504": " anātmapāramiteyaṃ bhagavan sarvadharmānabhiniveśanatāmupādāya /",
    "K05bsu049_u:4505": " alakṣaṇapāramiteyaṃ bhagavan sarvadharmānabhinirvṛttitāmupādāya (Vaidya 103) /",
    "K05bsu049_u:4506": " sarvaśūnyatāpāramiteyaṃ bhagavan anantāparyantatāmupādāya /",
    "K05bsu049_u:4507": " smṛtyupasthānādibodhipakṣadharmapāramiteyaṃ bhagavaṃsteṣāmanupalabdhitāmupādāya /",
    "K05bsu049_u:4508": " śūnyatānimittāpraṇihitapāramiteyaṃ bhagavan trivimokṣamukhānupalabdhitāmupādāya /",
    "K05bsu049_u:4509": " aṣṭavimokṣapāramiteyaṃ bhagavaṃsteṣāmanupalabdhitāmupādāya /",
    "K05bsu049_u:4510": " navānupūrvavihārapāramiteyaṃ bhagavan prathamadhyānādīnāmanupalabdhitāmupādāya /",
    "K05bsu049_u:4511": " catuḥsatyapāramiteyaṃ bhagavan duḥkhādīnāmanupalabdhitāmupādāya /",
    "K05bsu049_u:4512": " daśapāramiteyaṃ bhagavan dānādīnāmanupalabdhitāmupādāya /",
    "K05bsu049_u:4513": " balapāramiteyaṃ bhagavan anavamṛdyatāmupādāya /",
    "K05bsu049_u:4514": " vaiśāradyapāramiteyaṃ bhagavan atyantānavalīnatāmupādāya /",
    "K05bsu049_u:4515": " pratisaṃvitpāramiteyaṃ bhagavan sarvajñatāsaṅgāpratighātitāmupādāya /",
    "K05bsu049_u:4516": " sarvabuddhadharmāveṇikapāramiteyaṃ bhagavan gaṇanāsamatikramatāmupādāya /",
    "K05bsu049_u:4517": " tathāgatatathatāpāramiteyaṃ bhagavan sarvadharmāvitathatāmupādāya /",
    "K05bsu049_u:4518": " svayaṃbhūpāramiteyaṃ bhagavan sarvadharmāsvabhāvatāmupādāya /",
    "K05bsu049_u:4519": " sarvajñajñānapāramiteyaṃ bhagavan yaduta prajñāpāramitā sarvadharmasvabhāvasarvākāraparijñānatāmupādāyeti //",
    "K05bsu049_u:4520": " āryāṣṭasāhasrikāyāṃ prajñāpāramitāyāṃ stutiparivarto nāma navamaḥ //",
    "K05bsu049_u:4521": " (Vaidya 104)",
    "K05bsu049_u:4522": " ASP_10: dhāraṇaguṇaparikīrtanaparivarto daśamaḥ /",
    "K05bsu049_u:4523": " atha khalu śakrasya devānāmindrasyaitadabhūt - pūrvajinakṛtādhikārāste kulaputrāḥ kuladuhitaraśca bhaviṣyanti bahubuddhāvaropitakuśalamūlāḥ,",
    "K05bsu049_u:4524": " kalyāṇamitraparigṛhītāśca bhaviṣyanti,",
    "K05bsu049_u:4525": " yeṣāmiyaṃ prajñāpāramitā śrotrāvabhāsamapyāgamiṣyati /",
    "K05bsu049_u:4526": " kaḥ punarvādo ya enāmevaṃ gambhīrāṃ prajñāpāramitāmudgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti /",
    "K05bsu049_u:4527": " udgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya tathatvāya śikṣiṣyante,",
    "K05bsu049_u:4528": " tathatvāya pratipatsyante,",
    "K05bsu049_u:4529": " tathatvāya yogamāpatsyante /",
    "K05bsu049_u:4530": " na te avaramātrakeṇa kuśalamūlena samanvāgatā bhaviṣyanti /",
    "K05bsu049_u:4531": " bahubuddhaparyupāsitāste kulaputrāḥ kuladuhitaraśca bhaviṣyanti /",
    "K05bsu049_u:4532": " paripṛṣṭāḥ paripraśnīkṛtāśca te buddhā bhagavanto bhaviṣyanti kulaputraiḥ kuladuhitṛbhiścaināmeva prajñāpāramitām /",
    "K05bsu049_u:4533": " śrutā ceyaṃ paurvakāṇāmapi tathāgatānāmarhatāṃ samyaksaṃbuddhānāmantikāt,",
    "K05bsu049_u:4534": " ya enāṃ prajñāpāramitāmetarhyapi śroṣyanti /",
    "K05bsu049_u:4535": " śrutvā codgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti,",
    "K05bsu049_u:4536": " tathatvāya śikṣiṣyante,",
    "K05bsu049_u:4537": " tathatvāya pratipatsyante,",
    "K05bsu049_u:4538": " tathatvāya yogamāpatsyante /",
    "K05bsu049_u:4539": " bahubuddhāvaropitakuśalamūlāste kulaputrāḥ kuladuhitaraśca veditavyāḥ,",
    "K05bsu049_u:4540": " ya etasyāmeva gambhīrāyāṃ prajñāpāramitāyāṃ bhāṣyamāṇāyāṃ deśyamānāyāmupadiśyamānāyāmuddiśyamānāyāṃ svādhyāyyamānāyāṃ nāvaleṣyante na saṃleṣyante,",
    "K05bsu049_u:4541": " na viṣatsyanti na viṣādamāpatsyante,",
    "K05bsu049_u:4542": " na vipṛṣṭhīkariṣyanti mānasam,",
    "K05bsu049_u:4543": " na bhagnapṛṣṭhīkariṣyanti,",
    "K05bsu049_u:4544": " notrasiṣyanti na saṃtrasiṣyanti na saṃtrāsamāpatsyante //",
    "K05bsu049_u:4545": " atha khalvāyuṣmān śāriputraḥ śakrasya devānāmindrasya imamevaṃrūpaṃ caitasaiva cetaḥparivitarkamājñāya",
    "K05bsu049_u:4546": " bhagavantametadavocat - yo bhagavan ihaivaṃ gambhīrāyāṃ prajñāpāramitāyāṃ bhāṣyamāṇāyāṃ",
    "K05bsu049_u:4547": " deśyamānāyāmupadiśyamānāyāṃ kulaputro vā kuladuhitā vā abhiśraddadhadavakalpayannadhimucya",
    "K05bsu049_u:4548": " prasannacitto bodhāya cittamutpādya enāṃ prajñāpāramitāmudgrahīṣyati dhārayiṣyati",
    "K05bsu049_u:4549": " vācayiṣyati paryavāpsyati pravartayiṣyati deśayiṣyatyupadekṣatyuddekṣyati svādhyāsyati,",
    "K05bsu049_u:4550": " tathatvāya śikṣiṣyate,",
    "K05bsu049_u:4551": " tathatvāya pratipatsyate,",
    "K05bsu049_u:4552": " tathatvāya yogamāpatsyate,",
    "K05bsu049_u:4553": " yathāvinivartanīyo bodhisattvo mahāsattvastathā sa dhārayitavyaḥ /",
    "K05bsu049_u:4554": " tatkasya hetoḥ?",
    "K05bsu049_u:4555": " gambhīrā bhagavan iyaṃ prajñāpāramitā /",
    "K05bsu049_u:4556": " na hi bhagavan parīttakuśalamūlenāparipṛcchakajātīyena aśrutvā buddhānāṃ bhagavatāṃ saṃmukhībhāvataḥ pūrvamacaritavatā ihaiveyamevaṃ gambhīrā prajñāpāramitā adhimoktuṃ śakyā /",
    "K05bsu049_u:4557": " ye punaranadhimucya enāmanavabudhyamānāḥ pratikṣeptavyāṃ maṃsyante,",
    "K05bsu049_u:4558": " pūrvāntato'pi bhagavaṃstaiḥ kulaputraiḥ kuladuhitṛbhiśceyaṃ gambhīrā prajñāpāramitā bhāṣyamāṇā pratikṣiptā /",
    "K05bsu049_u:4559": " tatkasya hetoḥ?",
    "K05bsu049_u:4560": " yathāpi nāma parīttatvātkuśalamūlānām /",
    "K05bsu049_u:4561": " na hi bhagavan acaritavadbhiḥ pūrvāntata iyaṃ gambhīrā prajñāpāramitā śakyā adhimoktum /",
    "K05bsu049_u:4562": " ye'pi ca pratikṣepsyanti enāṃ gambhīrāṃ prajñāpāramitāṃ bhāṣyamāṇām,",
    "K05bsu049_u:4563": " te'pyevaṃ veditavyāḥ - pūrvāntato'pyebhiriyaṃ gambhīrā prajñāpāramitā bhāṣyamāṇā pratikṣiptā /",
    "K05bsu049_u:4564": " tathā hyeṣāmasyāṃ gambhīrāyāṃ prajñāpāramitāyāṃ bhāṣyamāṇāyāṃ nāsti śraddhāḥ,",
    "K05bsu049_u:4565": " nāsti kṣāntirnāsti rucirnāsti cchando nāsti vīryaṃ (Vaidya 105)",
    "K05bsu049_u:4566": " nāstyapramādo nāstyadhimuktiḥ,",
    "K05bsu049_u:4567": " na caibhiḥ pūrvaṃ buddhā bhagavanto buddhaśrāvakā vā paripṛṣṭāḥ,",
    "K05bsu049_u:4568": " na ca paripraśnīkṛtā iti //",
    "K05bsu049_u:4569": " atha khalu śakro devānāmindra āyuṣmantaṃ śāriputrametadavocat - gambhīrā ārya śāriputra prajñāpāramitā /",
    "K05bsu049_u:4570": " kimatrāścaryaṃ syādyadasyāṃ gambhīrāyāṃ prajñāpāramitāyāṃ bhāṣyamāṇāyāṃ pūrvamacaritāvī bodhisattvo mahāsattvo nādhimucyeta?",
    "K05bsu049_u:4571": " atha khalu śakro devānāmindro bhagavantametadavocat - namaskaromi bhagavan prajñāpāramitāyai /",
    "K05bsu049_u:4572": " sarvajñajñānasya sa bhagavannamaskāraṃ karoti,",
    "K05bsu049_u:4573": " yaḥ prajñāpāramitāyai namaskāraṃ karoti /",
    "K05bsu049_u:4574": " bhagavānāha - evameva kauśika, evametat /",
    "K05bsu049_u:4575": " sarvajñajñānasya sa kauśika namaskāraṃ karoti yaḥ prajñāpāramitāyai namaskāraṃ karoti /",
    "K05bsu049_u:4576": " tatkasya hetoḥ?",
    "K05bsu049_u:4577": " atonirjātā hi kauśika buddhānāṃ bhagavatāṃ sarvajñatā /",
    "K05bsu049_u:4578": " sarvajñajñānanirjātā ca punaḥ prajñāpāramitā prabhāvyate /",
    "K05bsu049_u:4579": " evamasyāṃ prajñāpāramitāyāṃ caritavyam /",
    "K05bsu049_u:4580": " evamasyāṃ prajñāpāramitāyāṃ sthātavyam /",
    "K05bsu049_u:4581": " evamasyāṃ prajñāpāramitāyāṃ pratipattavyam /",
    "K05bsu049_u:4582": " evamasyāṃ prajñāpāramitāyāṃ yogamāpattavyam //",
    "K05bsu049_u:4583": " atha khalu śakro devānāmindro bhagavantametadavocat - kathaṃ bhagavan prajñāpāramitāyāṃ caran bodhisattvo mahāsattvaḥ prajñāpāramitāyāṃ sthito",
    "K05bsu049_u:4584": " kathaṃ prajñāpāramitāyāṃ caran prajñāpāramitāyāṃ yogamāpadyate?",
    "K05bsu049_u:4585": " evamukte bhagavān śakraṃ devānāmindrametadavocat - sādhu sādhu kauśika /",
    "K05bsu049_u:4586": " sādhu khalu punastvaṃ kauśika yastvaṃ tathāgatamarhantaṃ samyaksaṃbuddhamenamarthaṃ paripraṣṭavyaṃ paripraśnīkartavyaṃ manyase /",
    "K05bsu049_u:4587": " idamapi te kauśika buddhānubhāvena pratibhānamutpannam /",
    "K05bsu049_u:4588": " iha kauśika bodhisattvo mahāsattvaḥ prajñāpāramitāyāṃ caran rūpe na tiṣṭhati,",
    "K05bsu049_u:4589": " rūpamiti na tiṣṭhati /",
    "K05bsu049_u:4590": " yataḥ kauśika bodhisattvo mahāsattvo rūpe na tiṣṭhati,",
    "K05bsu049_u:4591": " rūpamiti na tiṣṭhati,",
    "K05bsu049_u:4592": " evaṃ rūpe yogamāpadyate /",
    "K05bsu049_u:4593": " evaṃ vedanāyāṃ saṃjñāyāṃ saṃskāreṣu /",
    "K05bsu049_u:4594": " vijñāne na tiṣṭhati,",
    "K05bsu049_u:4595": " vijñānamiti na tiṣṭhati /",
    "K05bsu049_u:4596": " yataḥ kauśika bodhisattvo mahāsattvo vijñāne na tiṣṭhati,",
    "K05bsu049_u:4597": " vijñānamiti na tiṣṭhati,",
    "K05bsu049_u:4598": " evaṃ vijñāne yogamāpadyate /",
    "K05bsu049_u:4599": " rūpamiti kauśika na yojayati,",
    "K05bsu049_u:4600": " yataḥ kauśika rūpamiti na yojayati,",
    "K05bsu049_u:4601": " evaṃ rūpamiti na tiṣṭhati /",
    "K05bsu049_u:4602": " evaṃ vedanāsaṃjñāsaṃskārāḥ /",
    "K05bsu049_u:4603": " vijñānamiti kauśika na yojayati,",
    "K05bsu049_u:4604": " yataḥ kauśika vijñānamiti na yojayati,",
    "K05bsu049_u:4605": " evaṃ vijñānamiti na tiṣṭhati /",
    "K05bsu049_u:4606": " evaṃ prajñāpāramitāyāṃ sthito bhavati /",
    "K05bsu049_u:4607": " evaṃ yogamāpadyate //",
    "K05bsu049_u:4608": " atha khalvāyuṣmān śāriputro bhagavantametadavocat - gambhīrā bhagavan prajñāpāramitā /",
    "K05bsu049_u:4609": " duravagāhā bhagavan prajñāpāramitā /",
    "K05bsu049_u:4610": " durudgrahā bhagavan prajñāpāramitā /",
    "K05bsu049_u:4611": " apramāṇā bhagavan prajñāpāramitā /",
    "K05bsu049_u:4612": " bhagavānāha - evametacchāriputra, evametat /",
    "K05bsu049_u:4613": " rūpaṃ gambhīramiti śāriputra na tiṣṭhati /",
    "K05bsu049_u:4614": " yataḥ śāriputra rūpaṃ gambhīramiti na tiṣṭhati,",
    "K05bsu049_u:4615": " evaṃ rūpe yogamāpadyate /",
    "K05bsu049_u:4616": " evaṃ vedanāsaṃjñāsaṃskārāḥ /",
    "K05bsu049_u:4617": " vijñānaṃ śāriputra gambhīramiti na tiṣṭhati /",
    "K05bsu049_u:4618": " yataḥ śāriputra vijñānaṃ gambhīramiti na tiṣṭhati,",
    "K05bsu049_u:4619": " evaṃ vijñāne yogamāpadyate /",
    "K05bsu049_u:4620": " rūpaṃ śāriputra gambhīramiti na yogamāpadyate (Vaidya 106) /",
    "K05bsu049_u:4621": " yataḥ śāriputra rūpaṃ gambhīramiti na yogamāpadyate,",
    "K05bsu049_u:4622": " evaṃ rūpaṃ gambhīramiti na tiṣṭhati /",
    "K05bsu049_u:4623": " evaṃ vedanāsaṃjñāsaṃskārāḥ /",
    "K05bsu049_u:4624": " vijñānaṃ śāriputra gambhīramiti na yogamāpadyate /",
    "K05bsu049_u:4625": " yataḥ śāriputra vijñānaṃ gambhīramiti na yogamāpadyate,",
    "K05bsu049_u:4626": " evaṃ vijñānaṃ gambhīramiti na tiṣṭhati //",
    "K05bsu049_u:4627": " evamukte āyuṣmān śāriputro bhagavantametadavocat - gambhīrā bhagavan prajñāpāramitā avinivartanīyasya vyākṛtasya bodhisattvasya mahāsattvasya purato bhāṣitavyā /",
    "K05bsu049_u:4628": " tatkasya hetoḥ?",
    "K05bsu049_u:4629": " sa hi bhagavan na kāṅkṣiṣyati,",
    "K05bsu049_u:4630": " na vicikitsiṣyati na dhaṃdhāyiṣyati na vivadiṣyati //",
    "K05bsu049_u:4631": " atha khalu śakro devānāmindra āyuṣmantaṃ śāriputrametadavocat - sacetpunarārya śāriputra avyākṛtasya bodhisattvasya mahāsattvasya purata iyaṃ prajñāpāramitā bhāṣyeta,",
    "K05bsu049_u:4632": " ko doṣo bhavet?",
    "K05bsu049_u:4633": " evamukte āyuṣmān śāriputraḥ śakraṃ devānāmindrametadavocat - dūrataḥ sa kauśika bodhisattvo mahāsattva āgato veditavyaḥ /",
    "K05bsu049_u:4634": " cirayānasaṃprasthitaḥ paripakvakuśalamūlaḥ sa kauśika bodhisattvo mahāsattvo veditavyaḥ,",
    "K05bsu049_u:4635": " yo'vyākṛta imāṃ prajñāpāramitāṃ lapsyate darśanāya vandanāya paryupāsanāya śravaṇāya /",
    "K05bsu049_u:4636": " śrutvā ca notrasiṣyati na saṃtrasiṣyati na saṃtrāsamāpatsyate /",
    "K05bsu049_u:4637": " na cedānīmasau cireṇa vyākaraṇaṃ pratilapsyate'nuttarāyāḥ samyaksaṃbodheḥ /",
    "K05bsu049_u:4638": " āsannaṃ tasya vyākaraṇaṃ veditavyam /",
    "K05bsu049_u:4639": " sa bodhisattvo mahāsattvo naikaṃ vā dvau vā trīn vā tathāgatānarhataḥ samyaksaṃbuddhānatikramiṣyati,",
    "K05bsu049_u:4640": " tato vyākaraṇaṃ pratilapsyate'nuttarāyāṃ samyaksaṃbodhau /",
    "K05bsu049_u:4641": " api tu tānārāgayiṣyati,",
    "K05bsu049_u:4642": " ārāgayitvā tāṃstathāgatānarhataḥ samyaksaṃbuddhānna virāgayiṣyati /",
    "K05bsu049_u:4643": " tathāgatadarśanaṃ ca vyākaraṇenāvandhyaṃ kariṣyati,",
    "K05bsu049_u:4644": " tathāgatadarśanācca tato vyākaraṇaṃ pratilapsyate'nuttarāyāṃ samyaksaṃbodhau /",
    "K05bsu049_u:4645": " yāvacca vyākaraṇaṃ pratilapsyate'nuttarāyāṃ samyaksaṃbodhau,",
    "K05bsu049_u:4646": " tāvadavandhyaṃ kariṣyati tathāgatadarśanavandanaparyupāsanopasthānaṃ yāvannānuttarāṃ samyaksaṃbodhimabhisaṃbuddha iti //",
    "K05bsu049_u:4647": " atha khalvāyuṣmān śāriputro bhagavantametadavocat - dūrataḥ sa bhagavan bodhisattvo mahāsattva āgato bhaviṣyati /",
    "K05bsu049_u:4648": " cirayānasaṃprasthitaḥ /",
    "K05bsu049_u:4649": " paripakvakuśalamūlo hi bhagavan sa bodhisattvo mahāsattvo veditavyaḥ,",
    "K05bsu049_u:4650": " ya imāṃ gambhīrāṃ prajñāpāramitāṃ lapsyate darśanāya vandanāya paryupāsanāya śravaṇāya /",
    "K05bsu049_u:4651": " kaḥ punarvādo'tra yaḥ śrutvā codgrahīṣyati dhārayiṣyati vācayiṣyati paryavāpsyati pravartayiṣyati deśayiṣyatyupadekṣyatyuddekṣyati svādhyāsyati",
    "K05bsu049_u:4652": " atha khalu bhagavānāyuṣmantaṃ śāriputrametadavocat - evametacchāriputra, evametat /",
    "K05bsu049_u:4653": " dūrataḥ sa śāriputra bodhisattvo mahāsattva āgato veditavyaḥ /",
    "K05bsu049_u:4654": " cirayānasaṃprasthitaḥ /",
    "K05bsu049_u:4655": " paripakvakuśalamūlo hi sa śāriputra bodhisattvo mahāsattvo bhaviṣyati,",
    "K05bsu049_u:4656": " ya imāṃ gambhīrāṃ prajñāpāramitāṃ lapsyate darśanāya vandanāya paryupāsanāya śravaṇāya /",
    "K05bsu049_u:4657": " kaḥ punarvādo'tra yaḥ śrutvā codgrahīṣyati dhārayiṣyati vācayiṣyati paryavāpsyati pravartayiṣyati deśayiṣyatyupadekṣyatyuddekṣyati svādhyāsyati",
    "K05bsu049_u:4658": " atha khalvāyuṣmān śāriputro bhagavantametadavocat - pratibhāti me bhagavan,",
    "K05bsu049_u:4659": " pratibhāti me sugata aupamyodāharaṇam /",
    "K05bsu049_u:4660": " tadyathāpi nāma bhagavan yo'yaṃ bodhisattvayānikaḥ kulaputro vā kuladuhitā vā svapnāntaragato'pi bodhimaṇḍe niṣīdet,",
    "K05bsu049_u:4661": " veditavyametadbhagavan,",
    "K05bsu049_u:4662": " ayaṃ bodhisattvo (Vaidya 107)",
    "K05bsu049_u:4663": " mahāsattva āsanno'nuttarāyāṃ samyaksaṃbodherabhisaṃbodhāyeti /",
    "K05bsu049_u:4664": " evameva bhagavan yaḥ kulaputro vā kuladuhitā vā imāṃ gambhīrāṃ prajñāpāramitāṃ lapsyate darśanāya vandanāya paryupāsanāya śravaṇāya,",
    "K05bsu049_u:4665": " kaḥ punarvādaḥ śrutvā codgrahītuṃ dhārayituṃ vācayituṃ paryavāptuṃ pravartayituṃ deśayituṃ upadeṣṭuṃ uddeṣṭuṃ svādhyāpanāya /",
    "K05bsu049_u:4666": " veditavyametadbhagavan dūrato'yaṃ bodhisattvayānikaḥ pudgala āgataścirayānasaṃprasthitaḥ /",
    "K05bsu049_u:4667": " āsanno'yaṃ bodhisattvayānikaḥ pudgalo vyākaraṇasya /",
    "K05bsu049_u:4668": " vyākariṣyantyenaṃ buddhā bhagavanto bodhisattvaṃ mahāsattvamanuttarāyāḥ samyaksaṃbodherabhisaṃbodhāyeti /",
    "K05bsu049_u:4669": " cirayānasaṃprasthitaḥ paripakvakuśalamūlo hi sa bodhisattvo mahāsattvo veditavyaḥ,",
    "K05bsu049_u:4670": " yasyeyaṃ gambhīrā prajñāpāramitā upapatsyate'ntaśaḥ śravaṇāyāpi /",
    "K05bsu049_u:4671": " kaḥ punarvādo'tra bhagavan yaḥ kulaputro vā kuladuhitā vā enāṃ gambhīrāṃ prajñāpāramitāmudgrahīṣyati",
    "K05bsu049_u:4672": " dhārayiṣyati vācayiṣyati paryavāpsyati pravartayiṣyati deśayiṣyatyupadekṣyatyuddekṣyati svādhyāsyati /",
    "K05bsu049_u:4673": " tatkasya hetoḥ?",
    "K05bsu049_u:4674": " bhūyastvena hi bhagavan dharmavyasanasaṃvartanīyaiḥ sattvāḥ karmopacayairavihitāḥ,",
    "K05bsu049_u:4675": " teṣāṃ bhūyastvena asyāṃ gambhīrāyāṃ prajñāpāramitāyāṃ cittāni pratikūlāni bhaviṣyanti,",
    "K05bsu049_u:4676": " cittāni parivellayiṣyanti /",
    "K05bsu049_u:4677": " na hyanupacitakuśalamūlāḥ sattvā asyāṃ bhūyastvena bhūtakoṭyāṃ praskandanti prasīdanti /",
    "K05bsu049_u:4678": " upacitakuśalamūlāḥ khalu punaste bhagavan sūpacitakuśalamūlāḥ kulaputrāḥ kuladuhitaraśca veditavyāḥ,",
    "K05bsu049_u:4679": " yeṣāmasyāṃ bhūtakoṭyāṃ cittaṃ praskandati prasīdati /",
    "K05bsu049_u:4680": " tadyathāpi nāma bhagavan puruṣo yojanaśatikādaṭavīkāntārād dviyojanaśatikādvā triyojanaśatikādvā",
    "K05bsu049_u:4681": " caturyojanaśatikādvā pañcayojanaśatikādvā daśayojanaśatikādvā aṭavīkāntārānniṣkrāmet /",
    "K05bsu049_u:4682": " sa niṣkramya paśyetpūrvanimittāni gopālakān vā paśupālakān vā sīmā vā ārāmasaṃpado vā vanasaṃpado vā,",
    "K05bsu049_u:4683": " tato'nyāpi va nimittāni,",
    "K05bsu049_u:4684": " yairnimittairgrāmo vā nagaraṃ vā nigamo va sūcyeta /",
    "K05bsu049_u:4685": " tasya tāni pūrvanimittāni dṛṣṭaivaṃ bhavati - yathemāni pūrvanimittāni dṛśyante,",
    "K05bsu049_u:4686": " tathā āsanno me grāmo vā nagaraṃ vā nigamo vā iti /",
    "K05bsu049_u:4687": " sa āśvāsaprāpto bhavati /",
    "K05bsu049_u:4688": " nāsya bhūyaścoramanasikāro bhavati /",
    "K05bsu049_u:4689": " evameva bhagavan yasya bodhisattvasya mahāsattvasyeyaṃ gambhīrā prajñāpāramitā upavartate,",
    "K05bsu049_u:4690": " veditavyaṃ tena bhagavan abhyāsanno'smyanuttarāyāḥ samyaksaṃbodheḥ,",
    "K05bsu049_u:4691": " nacireṇa vyākaraṇaṃ pratilapsye'nuttarāyāḥ samyaksaṃbodheriti /",
    "K05bsu049_u:4692": " nāpi tenotrasitavyaṃ na saṃtrasitavyaṃ na bhetavyaṃ śrāvakabhūmervā pratyekabuddhabhūmervā /",
    "K05bsu049_u:4693": " tatkasya hetoḥ?",
    "K05bsu049_u:4694": " tathā hi asyemāni pūrvanimittāni saṃdṛśyante yadutemāṃ gambhīrāṃ prajñāpāramitāṃ labhate darśanāya vandanāya paryupāsanāya śravaṇāya /",
    "K05bsu049_u:4695": " evamukte bhagavānāyuṣmantaṃ śāriputrametadavocat - evametacchāriputra, evametat /",
    "K05bsu049_u:4696": " pratibhātu te śāriputra punarapyetatsthānam,",
    "K05bsu049_u:4697": " yathāpi nāmaitadbuddhānubhāvena vyāharasi vyāhariṣyasi ca //",
    "K05bsu049_u:4698": " evamukte āyuṣmān śāriputro bhagavantametadavocat - tadyathāpi nāma bhagavan iha kaścideva puruṣo mahāsamudraṃ draṣṭukāmo bhavet /",
    "K05bsu049_u:4699": " sa gacchenmahāsamudraṃ darśanāya /",
    "K05bsu049_u:4700": " yathā yathā ca sa gacchenmahāsamudraṃ darśanāya,",
    "K05bsu049_u:4701": " tathā tathā sacetpaśyetstambaṃ vā stambanimittaṃ vā parvataṃ vā (Vaidya 108)",
    "K05bsu049_u:4702": " parvatanimittaṃ vā,",
    "K05bsu049_u:4703": " tenaivaṃ veditavyaṃ dūre tāvadito mahāsamudra iti /",
    "K05bsu049_u:4704": " sacenna bhūyaḥ paśyetstambaṃ vā stambanimittaṃ vā parvataṃ vā parvatanimittaṃ vā,",
    "K05bsu049_u:4705": " tenaivaṃ veditavyam - abhyāsanna ito mahāsamudra iti /",
    "K05bsu049_u:4706": " tatkasya hetoḥ?",
    "K05bsu049_u:4707": " anupūrvanimno hi mahāsamudraḥ,",
    "K05bsu049_u:4708": " na mahāsamudrasyābhyantare kaścitstambo vā stambanimittaṃ vā parvato vā parvatanimittaṃ veti /",
    "K05bsu049_u:4709": " kiṃcāpi sa na mahāsamudraṃ sākṣātpaśyati cakṣuṣā,",
    "K05bsu049_u:4710": " atha ca punaḥ sa niṣṭhāṃ gacchati - abhyāsanno'smi mahāsamudrasya,",
    "K05bsu049_u:4711": " neto bhūyo dūre mahāsamudra iti /",
    "K05bsu049_u:4712": " evameva bhagavan bodhisattvena mahāsattvenemāṃ gambhīrāṃ prajñāpāramitāṃ śṛṇvatā veditavyam - kiṃcāpyahaṃ taistathāgatairarhadbhiḥ samyaksaṃbuddhairna saṃmukhaṃ vyākṛtaḥ,",
    "K05bsu049_u:4713": " atha ca punarabhyāsanno'smyanuttarāyāḥ samyaksaṃbodhervyākaraṇasya /",
    "K05bsu049_u:4714": " tatkasya hetoḥ?",
    "K05bsu049_u:4715": " tathā hyenāṃ gambhīrāṃ prajñāpāramitāṃ labhate darśanāya vandanāya paryupāsanāya śravaṇāyeti /",
    "K05bsu049_u:4716": " tadyathāpi nāma bhagavan vasante pratyupasthite śīrṇaparṇapalāśeṣu nānāvṛkṣeṣu nānāpallavāḥ prādurbhavanti /",
    "K05bsu049_u:4717": " pallaveṣu prādurbhūteṣvāttamanaskā bhavanti jāmbūdvīpakā manuṣyāḥ tāni pūrvanimittāni vaneṣu dṛṣṭvā nacirādvanapuṣpāṇi ca phalāni ca prādurbhaviṣyanti",
    "K05bsu049_u:4718": " tatkasya heto?",
    "K05bsu049_u:4719": " tathā hi imāni pūrvanimittāni stambeṣu dṛśyanta iti /",
    "K05bsu049_u:4720": " evameva bhagavan yadā bodhisattvo mahāsattvo labhate imāṃ gambhīrāṃ prajñāpāramitāṃ darśanāya vandanāya paryupāsanāya śravaṇāya,",
    "K05bsu049_u:4721": " upavartate tasyeyaṃ gambhīrā prajñāpāramitā /",
    "K05bsu049_u:4722": " tadā paripakvakuśalaḥ sa bodhisattvo mahāsattvo veditavyaḥ - tenaiva pūrvakeṇa kuśalamūlenopanāmiteyaṃ tasmai gambhīrā prajñāpāramitā /",
    "K05bsu049_u:4723": " tatra yā devatāḥ pūrvabuddhadarśinyaḥ,",
    "K05bsu049_u:4724": " tāḥ pramuditā bhavanti prītisaumanasyajātāḥ - paurvakāṇāmapi bodhisattvānāṃ mahāsattvānāmimānyeva pūrvanimittānyabhūvannanuttarāyāḥ samyaksaṃbodhervyākaraṇāya",
    "K05bsu049_u:4725": " nacireṇa batāyaṃ bodhisattvo mahāsattvo vyākaraṇaṃ pratilapsyate'nuttarāyāḥ samyaksaṃbodheriti /",
    "K05bsu049_u:4726": " tadyathāpi nāma bhagavan strī gurviṇī gurugarbhā /",
    "K05bsu049_u:4727": " tasyā yadā kāyo veṣṭate,",
    "K05bsu049_u:4728": " adhimātraṃ vā kāyaklamatho jāyate,",
    "K05bsu049_u:4729": " na ca sā caṃkramaṇaśīlā bhavati /",
    "K05bsu049_u:4730": " alpāhārā ca bhavati /",
    "K05bsu049_u:4731": " alpastyānamiddhā ca bhavati /",
    "K05bsu049_u:4732": " alpabhāṣyā ca bhavati /",
    "K05bsu049_u:4733": " alpasthāmā ca bhavati /",
    "K05bsu049_u:4734": " vedanābahulā ca bhavati /",
    "K05bsu049_u:4735": " krandantī ca bahulaṃ viharati /",
    "K05bsu049_u:4736": " na ca saṃvāsaśīlā bhavati /",
    "K05bsu049_u:4737": " paurvakeṇāyoniśomanasikāreṇāsevitena niṣevitena bhāvitena bahulīkṛtena imāmevaṃrūpāṃ kāyena vedanāṃ pratyanubhavāmīti,",
    "K05bsu049_u:4738": " tadā veditavyamidaṃ bhagavan - yathāsyāḥ pūrvanimittāni saṃdṛśyante,",
    "K05bsu049_u:4739": " tathā nacireṇa bateyaṃ strī prasoṣyate iti /",
    "K05bsu049_u:4740": " evameva bhagavan yadā bodhisattvasya mahāsattvasyeyaṃ gambhīrā prajñāpāramitā upavartate darśanāya vandanāya paryupāsanāya śravaṇāya,",
    "K05bsu049_u:4741": " śṛṇvataścaināṃ ramate cittamasyāṃ prajñāpāramitāyām,",
    "K05bsu049_u:4742": " arthikatayā cotpadyate,",
    "K05bsu049_u:4743": " tadā veditavyamidaṃ bhagavan - nacireṇa batāyaṃ bodhisattvo mahāsattvo vyākaraṇaṃ pratilapsyate'nuttarāyāḥ samyaksaṃbodheriti //",
    "K05bsu049_u:4744": " evamukte bhagavānāyuṣmantaṃ śāriputrametadavocat - sādhu sādhu śāriputra /",
    "K05bsu049_u:4745": " idamapi te śāriputra buddhānubhāvena pratibhāti /",
    "K05bsu049_u:4746": " atha khalvāyuṣmān subhūtirbhagavantametadavocat - āścaryaṃ bhagavan yāvatsuparigṛhītāśca suparīttāśca suparīnditāśca ime bodhisattvā mahāsattvāstathāgatenārhatā samyaksaṃbuddhena /",
    "K05bsu049_u:4747": " bhagavānāha - tathā hi te subhūte bodhisattvā mahāsattvā bahujanahitāya (Vaidya 109)",
    "K05bsu049_u:4748": " pratipannā bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca /",
    "K05bsu049_u:4749": " anukampakā anukampāmupādāya anuttarāṃ samyaksaṃbodhimabhisaṃboddhukāmāḥ /",
    "K05bsu049_u:4750": " anuttarāṃ samyaksaṃbodhimabhisaṃbudhyānuttaraṃ dharmaṃ deśayitukāmāḥ //",
    "K05bsu049_u:4751": " subhūtirāha - iha bhagavan bodhisattvasya mahāsattvasya prajñāpāramitāyāṃ carataḥ kathaṃ prajñāpāramitābhāvanā paripūriṃ gacchati?",
    "K05bsu049_u:4752": " bhagavānāha - yadi subhūte bodhisattvo mahāsattvaḥ prajñāpāramitāyāṃ caran na rūpasya vṛddhiṃ samanupaśyati,",
    "K05bsu049_u:4753": " carati prajñāpāramitāyām /",
    "K05bsu049_u:4754": " evaṃ na vedanāyā na saṃjñāyā na saṃskārāṇām /",
    "K05bsu049_u:4755": " na vijñānasya vṛddhiṃ samanupaśyati,",
    "K05bsu049_u:4756": " carati prajñāpāramitāyām /",
    "K05bsu049_u:4757": " na rūpasya parihāṇiṃ samanupaśyati,",
    "K05bsu049_u:4758": " carati prajñāpāramitāyām /",
    "K05bsu049_u:4759": " evaṃ na vedanāyā na saṃjñāyā na saṃskārāṇām /",
    "K05bsu049_u:4760": " na vijñānasya parihāṇiṃ samanupaśyati,",
    "K05bsu049_u:4761": " carati prajñāpāramitāyām /",
    "K05bsu049_u:4762": " dharmaṃ na samanupaśyati,",
    "K05bsu049_u:4763": " carati prajñāpāramitāyām /",
    "K05bsu049_u:4764": " adharmamapi na samanupaśyati,",
    "K05bsu049_u:4765": " carati prajñāpāramitāyām /",
    "K05bsu049_u:4766": " evamasya prajñāpāramitābhāvanā paripūriṃ gacchati //",
    "K05bsu049_u:4767": " subhūtirāha - acintyamidaṃ bhagavan deśyate /",
    "K05bsu049_u:4768": " bhagavānāha - rūpaṃ hi subhūte acintyam /",
    "K05bsu049_u:4769": " evaṃ vedanāsaṃjñāsaṃskārāḥ /",
    "K05bsu049_u:4770": " vijñānaṃ hi subhūte acintyam /",
    "K05bsu049_u:4771": " rūpamacintyamityapi subhūte na saṃjānīte,",
    "K05bsu049_u:4772": " carati prajñāpāramitāyām /",
    "K05bsu049_u:4773": " evaṃ vedanāsaṃskārāḥ /",
    "K05bsu049_u:4774": " vijñānamacintyamityapi subhūte na saṃjānīte,",
    "K05bsu049_u:4775": " carati prajñāpāramitāyām //",
    "K05bsu049_u:4776": " atha khalvāyuṣmān śāriputro bhagavantametadavocat - ko'tra bhagavan adhimokṣayiṣyati evaṃgambhīrāyāṃ prajñāpāramitāyām?",
    "K05bsu049_u:4777": " bhagavānāha - yaḥ śāriputra caritāvī bodhisattvo mahāsattvo bhaviṣyati prajñāpāramitāyām,",
    "K05bsu049_u:4778": " so'tra prajñāpāramitāyāmadhimokṣayiṣyati /",
    "K05bsu049_u:4779": " āyuṣmān śāriputra āha - kathaṃ bhagavan caritāvī bodhisattvo mahāsattvo bhaviṣyati,",
    "K05bsu049_u:4780": " kathaṃ caritāvīti nāmadheyaṃ labhate?",
    "K05bsu049_u:4781": " bhagavānāha - iha śāriputra bodhisattvo mahāsattvo balāni na kalpayati,",
    "K05bsu049_u:4782": " vaiśāradyāni na kalpayati,",
    "K05bsu049_u:4783": " buddhadharmānapi na kalpayati,",
    "K05bsu049_u:4784": " sarvajñatāmapi na kalpayati /",
    "K05bsu049_u:4785": " tatkasya hetoḥ?",
    "K05bsu049_u:4786": " balāni hi śāriputra acintyāni,",
    "K05bsu049_u:4787": " vaiśāradyānyapyacintyāni,",
    "K05bsu049_u:4788": " buddhadharmā apyacintyāḥ sarvajñatāpyacintyā,",
    "K05bsu049_u:4789": " sarvadharmā apyacintyāḥ /",
    "K05bsu049_u:4790": " evaṃ caritāvī śāriputra bodhisattvo mahāsattvo na kvaciccarati,",
    "K05bsu049_u:4791": " carati prajñāpāramitāyām /",
    "K05bsu049_u:4792": " evaṃ sa caritāvītyucyate,",
    "K05bsu049_u:4793": " caritāvīti nāmadheyaṃ labhate //",
    "K05bsu049_u:4794": " atha khalu āyuṣmān subhūtirbhagavantametadavocat - gambhīrā bhagavan prajñāpāramitā /",
    "K05bsu049_u:4795": " ratnarāśirbhagavan prajñāpāramitā /",
    "K05bsu049_u:4796": " śuddharāśirbhagavan prajñāpāramitā ākāśaśuddhatāmupādāya /",
    "K05bsu049_u:4797": " āścaryaṃ bhagavan syādyadenāṃ prajñāpāramitāmudgṛhṇatāṃ dhārayatāṃ vācayatāṃ paryavāpnuvatāṃ",
    "K05bsu049_u:4798": " pravartayatāṃ deśayatāmupadiśatāmuddiśatāṃ svādhyāyatāṃ likhatāṃ ca kulaputrāṇāṃ",
    "K05bsu049_u:4799": " kuladuhitṝṇāṃ ca bahavo'ntarāyā utpadyeran /",
    "K05bsu049_u:4800": " evamukte bhagavānāyuṣmantaṃ subhūtimetadavocat - evametatsubhūte, evametat /",
    "K05bsu049_u:4801": " bahavaḥ subhūte antarāyā imāṃ prajñāpāramitāmudgṛhṇatāṃ dhārayatāṃ vācayatāṃ paryavāpnuvatāṃ",
    "K05bsu049_u:4802": " pravartayatāṃ deśayatāmupadiśatāmuddiśatāṃ svādhyāyatāṃ likhatāṃ ca kulaputrāṇāṃ",
    "K05bsu049_u:4803": " kuladuhitṝṇāṃ ca (Vaidya 110)",
    "K05bsu049_u:4804": " bhaviṣyati /",
    "K05bsu049_u:4805": " tatkasya hetoḥ?",
    "K05bsu049_u:4806": " tathā hi subhūte imāṃ prajñāpāramitāmudgṛhṇatāṃ dhārayatāṃ vācayatāṃ paryavāpnuvatāṃ",
    "K05bsu049_u:4807": " pravartayatāṃ deśayatāmupadiśatāmuddiśatāṃ svādhyāyatāṃ likhatāṃ ca kulaputrāṇāṃ",
    "K05bsu049_u:4808": " kuladuhitṝṇāṃ ca māraḥ pāpīyānautsukyamāpatsyate'ntarāyaṃ kartum /",
    "K05bsu049_u:4809": " tatra śīghraṃ likhatā sacenmāsena vā māsadvayena vā māsatrayeṇa vā likhyeta,",
    "K05bsu049_u:4810": " likhitavyaiva bhavet /",
    "K05bsu049_u:4811": " sacetsaṃvatsareṇa tato vāpareṇa likhitā bhavet,",
    "K05bsu049_u:4812": " tathāpi likhitavyaiva khalu punaḥ subhūte bhavati tena kulaputreṇa kuladuhitrā vā iyaṃ prajñāpāramitā /",
    "K05bsu049_u:4813": " tatkasya hetoḥ?",
    "K05bsu049_u:4814": " evaṃ hyetatsubhūte bhavati yanmahāratnānāṃ bahavo'ntarāyā utpadyante //",
    "K05bsu049_u:4815": " evamukte āyuṣmān subhūtirbhagavantametadavocat - iha bhagavan prajñāpāramitāyāmudgṛhyamāṇāyāṃ",
    "K05bsu049_u:4816": " dhāryamāṇāyāṃ vācyamānāyāṃ paryavāpyamānāyāṃ pravartyamānāyāṃ deśyamānāyāmupadiśyamānāyāmuddiśyamānāyāṃ",
    "K05bsu049_u:4817": " svādhyāyyamānāyāṃ likhyamānāyāṃ ca māraḥ pāpīyān bahuprakāramautsukyamāpatsyate,",
    "K05bsu049_u:4818": " antarāyakarmaṇa udyogaṃ ca kariṣyati /",
    "K05bsu049_u:4819": " bhagavānāha - kiṃcāpi subhūte māraḥ pāpīyānudyogamāpatsyate antarāyakarmaṇaḥ asyāṃ",
    "K05bsu049_u:4820": " prajñāpāramitāyāmudgṛhyamāṇāyāṃ dhāryamāṇāyāṃ vācyamānāyāṃ paryavāpyamānāyāṃ pravartyamānāyāṃ",
    "K05bsu049_u:4821": " deśyamānāyāmupadiśyamānāyāmuddiśyamānāyāṃ svādhyāyyamānāyāṃ likhyamānāyāṃ ca,",
    "K05bsu049_u:4822": " atha ca punarna prasahiṣyate'cchidrasamādānasya bodhisattvasya mahāsattvasyāntarāyaṃ kartum //",
    "K05bsu049_u:4823": " atha khalvāyuṣmān śāriputro bhagavantametadavocat - yadā bhagavan imāṃ prajñāpāramitāmudgṛhṇatāṃ",
    "K05bsu049_u:4824": " dhārayatāṃ vācayatāṃ paryavāpnuvatāṃ pravartayatāṃ deśayatāmupadiśatāmuddiśatāṃ svādhyāyatāṃ",
    "K05bsu049_u:4825": " likhatāṃ ca kulaputrāṇāṃ kuladuhitṝṇāṃ ca māraḥ pāpīyānautsukyamāpatsyate antarāyakaraṇāya,",
    "K05bsu049_u:4826": " tadā kathametarhi bhagavan kulaputrāḥ kuladuhitaraśca imāṃ prajñāpāramitāmudgrahīṣyanti",
    "K05bsu049_u:4827": " dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti",
    "K05bsu049_u:4828": " svādhyāsyanti likhiṣyanti ca?",
    "K05bsu049_u:4829": " kasya cānubhāvena bhagavaṃste kulaputrāḥ kuladuhitaraśca imāṃ prajñāpāramitāmudgrahīṣyanti",
    "K05bsu049_u:4830": " dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti",
    "K05bsu049_u:4831": " svādhyāsyanti likhiṣyanti ca?",
    "K05bsu049_u:4832": " evamukte bhagavānāyuṣmantaṃ śāriputrametadavocat - buddhānāṃ śāriputra bhagavatāṃ",
    "K05bsu049_u:4833": " tathāgatānāmarhatāṃ samyaksaṃbuddhānāmanubhāvena te kulaputrāḥ kuladuhitaraśca imāṃ",
    "K05bsu049_u:4834": " prajñāpāramitāmudgrahīṣyanti dhārayiṣyanti vācayiṣyanti paryavāpsyanti pravartayiṣyanti",
    "K05bsu049_u:4835": " deśayiṣyantyupadekṣyantyuddekṣyanti svādhyāsyanti likhiṣyanti ca,",
    "K05bsu049_u:4836": " tathatvāya śikṣiṣyante,",
    "K05bsu049_u:4837": " tathatvāya pratipatsyante,",
    "K05bsu049_u:4838": " tathatvāya yogamāpatsyante /",
    "K05bsu049_u:4839": " tatkasya hetoḥ?",
    "K05bsu049_u:4840": " eṣā hi śāriputra dharmāṇāṃ dharmatā,",
    "K05bsu049_u:4841": " ye te'prameyeṣvasaṃkhyeyeṣu lokadhātuṣu buddhā bhagavantastiṣṭhanti dhriyante yāpayanti,",
    "K05bsu049_u:4842": " te imāṃ prajñāpāramitāṃ samanvāhariṣyanti parigrahīṣyanti bhāṣyamāṇāmudgṛhyamāṇāṃ",
    "K05bsu049_u:4843": " dhāryamāṇāṃ vācyamānāṃ paryavāpyamānāṃ pravartyamānāṃ deśyamānāmupadiśyamānāmuddiśyamānāṃ",
    "K05bsu049_u:4844": " svādhyāyyamānāṃ likhyamānāṃ ca /",
    "K05bsu049_u:4845": " ye caināṃ prajñāpāramitāṃ kulaputrāḥ kuladuhitaraścodgrahīṣyanti (Vaidya 111)",
    "K05bsu049_u:4846": " dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti ca,",
    "K05bsu049_u:4847": " tathatvāya śikṣiṣyante,",
    "K05bsu049_u:4848": " tathatvāya pratipatsyante,",
    "K05bsu049_u:4849": " tathatvāya yogamāpatsyante,",
    "K05bsu049_u:4850": " tāṃśca te buddhā bhagavantaḥ samanvāhariṣyanti parigrahīṣyanti ca /",
    "K05bsu049_u:4851": " na hi śāriputra buddhasamanvāhṛtānāṃ buddhaparigṛhītānāṃ ca kulaputrāṇāṃ kuladuhitṝṇāṃ ca śakyamantarāyaṃ kartum //",
    "K05bsu049_u:4852": " evamukte āyuṣmān śāriputro bhagavantametadavocat - ye'pi te bhagavan bodhisattvā",
    "K05bsu049_u:4853": " mahāsattvā imāṃ gambhīrāṃ prajñāpāramitāṃ śroṣyanti udgrahīṣyanti dhārayiṣyanti vācayiṣyanti",
    "K05bsu049_u:4854": " paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti likhiṣyanti ca,",
    "K05bsu049_u:4855": " tathatvāya śikṣiṣyante,",
    "K05bsu049_u:4856": " tathatvāya pratipatsyante,",
    "K05bsu049_u:4857": " tathatvāya yogamāpatsyante,",
    "K05bsu049_u:4858": " sarve te bhagavan buddhānubhāvena buddhādhiṣṭhānena buddhaparigraheṇa ca imāṃ prajñāpāramitāṃ",
    "K05bsu049_u:4859": " śroṣyanti udgrahīṣyanti dhārayiṣyanti vācayiṣyanti paryavāpsyanti pravartayiṣyanti",
    "K05bsu049_u:4860": " deśayiṣyantyupadekṣyantyuddekṣyanti svādhyāsyanti likhiṣyanti ca,",
    "K05bsu049_u:4861": " tathatvāya ca śikṣiṣyante,",
    "K05bsu049_u:4862": " tathatvāya pratipatsyante,",
    "K05bsu049_u:4863": " tathatvāya yogamāpatsyante,",
    "K05bsu049_u:4864": " evaṃ ca saṃpādayiṣyanti //",
    "K05bsu049_u:4865": " evamukte bhagavānāyuṣmantaṃ śāriputrametadavocat - evametacchāriputra, evametat /",
    "K05bsu049_u:4866": " sarve te śāriputra bodhisattvā mahāsattvā buddhānubhāvena buddhādhiṣṭhānena buddhaparigraheṇa",
    "K05bsu049_u:4867": " ca imāṃ gambhīrāṃ prajñāpāramitāṃ śroṣyanti udgrahīṣyanti dhārayiṣyanti vācayiṣyanti",
    "K05bsu049_u:4868": " paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti likhiṣyanti ca,",
    "K05bsu049_u:4869": " tathatvāya śikṣiṣyante,",
    "K05bsu049_u:4870": " tathatvāya pratipatsyante,",
    "K05bsu049_u:4871": " tathatvāya yogamāpatsyante /",
    "K05bsu049_u:4872": " jñātāste śāriputra tathāgatena /",
    "K05bsu049_u:4873": " adhiṣṭhitāste śāriputra tathāgatena /",
    "K05bsu049_u:4874": " dṛṣṭāste śāriputra tathāgatena /",
    "K05bsu049_u:4875": " vyavalokitāste śāriputra tathāgatena buddhacakṣuṣā /",
    "K05bsu049_u:4876": " ye te bodhisattvā mahāsattvā imāṃ prajñāpāramitāṃ śroṣyanti udgrahīṣyanti dhārayiṣyanti",
    "K05bsu049_u:4877": " vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti",
    "K05bsu049_u:4878": " svādhyāsyanti likhiṣyanti ca,",
    "K05bsu049_u:4879": " tathatvāya ca śikṣiṣyante,",
    "K05bsu049_u:4880": " tathatvāya pratipatsyante,",
    "K05bsu049_u:4881": " tathatvāya yogamāpatsyante,",
    "K05bsu049_u:4882": " śrutvo udgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya",
    "K05bsu049_u:4883": " likhitvā tathatvāya śikṣamāṇāstathatvāya pratipadyamānāstathatvāya yogamāpadyamānā",
    "K05bsu049_u:4884": " āsannībhaviṣyantyanuttarāyāḥ samyaksaṃbodheḥ,",
    "K05bsu049_u:4885": " tathatvāya sthāsyantyanuttarāyai samyaksaṃbodhaye /",
    "K05bsu049_u:4886": " ye'pi śāriputra enāṃ prajñāpāramitāṃ likhitvā dhārayiṣyanti vācayiṣyanti paryavāpsyanti deśayiṣyantyupadekṣyantyuddekṣyanti svādhyāsyanti likhiṣyanti,",
    "K05bsu049_u:4887": " na ca tathatvāya śikṣiṣyante,",
    "K05bsu049_u:4888": " na ca tathatvāya pratipatsyante,",
    "K05bsu049_u:4889": " na ca tathatvāya yogamāpatsyante,",
    "K05bsu049_u:4890": " te na tathatvāya śikṣamāṇā na tathatvāya pratipadyamānā na tathatvāya yogamāpadyamānā na tathatāyāṃ sthāsyantyanuttarāyāṃ samyaksaṃbodhau,",
    "K05bsu049_u:4891": " te'pi śāriputra tathāgatena jñātāḥ /",
    "K05bsu049_u:4892": " te'pi tathāgatenādhiṣṭhitāḥ /",
    "K05bsu049_u:4893": " te'pi tathāgatena dṛṣṭāḥ /",
    "K05bsu049_u:4894": " te'pi tathāgatena vyavalokitā buddhacakṣuṣā /",
    "K05bsu049_u:4895": " teṣāmapi śāriputra mahārthiko mahānuśaṃso mahāphalo mahāvipākaśca sa pariśramaḥ parispandaśca bhaviṣyati /",
    "K05bsu049_u:4896": " tatkasya hetoḥ?",
    "K05bsu049_u:4897": " tathā hi prajñāpāramitā paramārthopasaṃhitā sarvadharmāṇāṃ yathābhūtaprativedhāya pratyupasthitā sarvasattvānām /",
    "K05bsu049_u:4898": " (Vaidya 112) ime khalu punaḥ śāriputra ṣaṭpāramitāpratisaṃyuktāḥ sūtrāntāstathāgatasyātyayena dakṣiṇāpathe pracariṣyanti,",
    "K05bsu049_u:4899": " dakṣiṇāpathātpunareva vartanyāṃ pracariṣyanti,",
    "K05bsu049_u:4900": " vartanyāḥ punaruttarapathe pracariṣyanti /",
    "K05bsu049_u:4901": " navamaṇḍaprāpte dharmavinaye saddharmasyāntardhānakālasamaye samanvāhṛtāste śāriputra tathāgatena kulaputrāḥ kuladuhitaraśca /",
    "K05bsu049_u:4902": " tasmin kāle ya imāṃ prajñāpāramitāmudgrahīṣyanti dhārayiṣyanti,",
    "K05bsu049_u:4903": " vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti,",
    "K05bsu049_u:4904": " antaśo likhitvā pustakagatāmapi kṛtvā dhārayiṣyanti,",
    "K05bsu049_u:4905": " jñātāste śāriputra tathāgatena /",
    "K05bsu049_u:4906": " adhiṣṭhitāste śāriputra tathāgatena /",
    "K05bsu049_u:4907": " dṛṣṭāste śāriputra tathāgatena /",
    "K05bsu049_u:4908": " vyavalokitāste śāriputra tathāgatena buddhacakṣuṣā //",
    "K05bsu049_u:4909": " śāriputra āha - iyamapi bhagavan prajñāpāramitā evaṃgambhīrā paścime kāle paścime samaye vaistārikī bhaviṣyatyuttarasyāṃ diśi uttare digbhāge?",
    "K05bsu049_u:4910": " bhagavānāha - ye tatra śāriputra uttarasyāṃ diśyuttare digbhāge imāṃ gambhīrāṃ prajñāpāramitāṃ śrutvā atra prajñāpāramitāyāṃ yogamāpatsyante,",
    "K05bsu049_u:4911": " te vaistārikīṃ kariṣyati /",
    "K05bsu049_u:4912": " cirayānasaṃprasthitāste śāriputra bodhisattvā mahāsattvā veditavyāḥ,",
    "K05bsu049_u:4913": " ya imāṃ prajñāpāramitāṃ śroṣyanti likhiṣyanti udgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti",
    "K05bsu049_u:4914": " tathatvāya śikṣiṣyante,",
    "K05bsu049_u:4915": " tathatvāya pratipatsyante,",
    "K05bsu049_u:4916": " tathatvāya yogamāpatsyante //",
    "K05bsu049_u:4917": " śāriputra āha - kiyantaste bhagavan bodhisattvā mahāsattvā bhaviṣyanti uttarasyāṃ diśi uttare digbhāge,",
    "K05bsu049_u:4918": " bahava utāho alpakāḥ?",
    "K05bsu049_u:4919": " ya imāṃ gambhīrāṃ prajñāpāramitāṃ śroṣyanti likhiṣyanti udgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyanti upadekṣyantyuddekṣyanti svādhyāsyanti,",
    "K05bsu049_u:4920": " tathatvāya śikṣiṣyante,",
    "K05bsu049_u:4921": " tathatvāya pratipatsyante,",
    "K05bsu049_u:4922": " tathatvāya yogamāpatsyante?",
    "K05bsu049_u:4923": " bhagavānāha - bahavaste śāriputra subahavaḥ uttarāpathe uttarasyāṃ diśyuttare digbhāge bodhisattvā mahāsattvā bhaviṣyanti /",
    "K05bsu049_u:4924": " kiṃcāpi śāriputra bahavaste,",
    "K05bsu049_u:4925": " tebhyo'pi bahubhyo'lpakāste bodhisattvā mahāsattvā bhaviṣyanti,",
    "K05bsu049_u:4926": " ya imāṃ gambhīrāṃ prajñāpāramitāṃ śroṣyanti likhiṣyantyudgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyanti upadekṣyantyuddekṣyanti svādhyāsyanti,",
    "K05bsu049_u:4927": " tathatvāya śikṣiṣyante,",
    "K05bsu049_u:4928": " tathatvāya pratipatsyante,",
    "K05bsu049_u:4929": " tathatvāya yogamāpatsyante,",
    "K05bsu049_u:4930": " prajñāpāramitāyāṃ ca bhāṣyamāṇāyāṃ nāvaleṣyante na saṃleṣyante,",
    "K05bsu049_u:4931": " na viṣatsyanti na viṣādamāpatsyante,",
    "K05bsu049_u:4932": " na vipṛṣṭhīkariṣyanti mānasam,",
    "K05bsu049_u:4933": " na bhagnapṛṣṭhīkariṣyanti,",
    "K05bsu049_u:4934": " notrasiṣyanti na saṃtrasiṣyanti na saṃtrāsamāpatsyante,",
    "K05bsu049_u:4935": " cirayānasaṃprasthitāste bodhisattvā mahāsattvā veditavyāḥ /",
    "K05bsu049_u:4936": " anubaddhāstaiḥ paurvakāstathāgatā arhantaḥ samyaksaṃbuddhāḥ,",
    "K05bsu049_u:4937": " paripṛṣṭāḥ paripṛcchitāḥ paripraśnīkṛtāḥ /",
    "K05bsu049_u:4938": " pūjitāśca taiḥ paurvakāstathāgatā arhanta samyaksaṃbuddhāḥ kulaputraiḥ kuladuhitṛbhiśca bodhisattvayānikaiḥ pudgalaiḥ /",
    "K05bsu049_u:4939": " śīleṣu ca te paripūrṇakāriṇo bhaviṣyanti,",
    "K05bsu049_u:4940": " bahujanasya ca te'rthaṃ kariṣyanti,",
    "K05bsu049_u:4941": " yaduta imāmevānuttarāṃ samyaksaṃbodhimārabhya /",
    "K05bsu049_u:4942": " tatkasya hetoḥ?",
    "K05bsu049_u:4943": " tathā hi teṣāṃ (Vaidya 113)",
    "K05bsu049_u:4944": " kulaputrāṇāṃ kuladuhitṝṇāṃ ca mayaiva sarvajñatāpratisaṃyuktaiva kathā kṛtā /",
    "K05bsu049_u:4945": " teṣāṃ jātivyativṛttānāmapi eta eva sarvajñatāpratisaṃyuktāḥ prajñāpāramitāpratisaṃyuktāḥ samudācārā bhaviṣyanti /",
    "K05bsu049_u:4946": " enāmeva ca te kathāṃ kariṣyanti,",
    "K05bsu049_u:4947": " enāmeva ca kathāmabhinandiṣyanti,",
    "K05bsu049_u:4948": " yaduta anuttarāṃ samyaksaṃbodhimārabhya /",
    "K05bsu049_u:4949": " teṣu ca susthitāḥ samāhitāśca bhaviṣyanti asyāṃ prajñāpāramitāyām /",
    "K05bsu049_u:4950": " māreṇāpi te na śakyā bhedayitum,",
    "K05bsu049_u:4951": " kutaḥ punaranyaiḥ sattvaiḥ,",
    "K05bsu049_u:4952": " yaduta cchandato vā mantrato vā /",
    "K05bsu049_u:4953": " tatkasya hetoḥ?",
    "K05bsu049_u:4954": " yathāpi nāma taddṛḍhasthāmatvādanuttarāyāṃ samyaksaṃbodhau /",
    "K05bsu049_u:4955": " te ca kulaputrāḥ kuladuhitaraśca śrutvā enāṃ prajñāpāramitāmudāraṃ prītiprāmodyaprasādaṃ pratilapsyante /",
    "K05bsu049_u:4956": " bahujanasya ca te kuśalamūlānyavaropayiṣyanti yadutānuttarāyāṃ samyaksaṃbodhau /",
    "K05bsu049_u:4957": " tatkasya hetoḥ?",
    "K05bsu049_u:4958": " evaṃ hi taiḥ kulaputraiḥ kuladuhitṛbhiśca mamāntike saṃmukhaṃ vāgbhāṣitā - bahūni",
    "K05bsu049_u:4959": " prāṇiśatāni bahūni prāṇisahasrāṇi bahūni prāṇiśatasahasrāṇi bahūni prāṇikoṭīśatāni",
    "K05bsu049_u:4960": " bahūni prāṇikoṭīsahasrāṇi bahūni prāṇikoṭīśatasahasrāṇi bahūni prāṇikoṭīniyutaśatasahasrāṇi",
    "K05bsu049_u:4961": " bodhisattvacaryāṃ caranto vayamanuttarāyāṃ samyaksaṃbodhau prasthāpayiṣyāmaḥ saṃdarśayiṣyāmaḥ",
    "K05bsu049_u:4962": " samādāpayiṣyāmaḥ samuttejayiṣyāmaḥ saṃpraharṣayiṣyāmaḥ saṃprabhāvayiṣyāmaḥ saṃbodhaye",
    "K05bsu049_u:4963": " pratiṣṭhāpayiṣyāma iti,",
    "K05bsu049_u:4964": " avinivartanīyān kariṣyāma iti /",
    "K05bsu049_u:4965": " tatkasya hetoḥ?",
    "K05bsu049_u:4966": " anumoditaṃ hi śāriputra mayā teṣāṃ bodhisattvayānikānāṃ kulaputrāṇāṃ kuladuhitṝṇāṃ",
    "K05bsu049_u:4967": " ca cittena cittaṃ vyavalokya yairiyaṃ vāgbhāṣitā - bodhāya caranto vayaṃ bahūni prāṇiśatāni",
    "K05bsu049_u:4968": " bahūni prāṇisahasrāṇi bahūni prāṇiśatasahasrāṇi bahūni prāṇikoṭīśatāni bahūni prāṇikoṭīsahasrāṇi",
    "K05bsu049_u:4969": " bahūni prāṇikoṭīśatasahasrāṇi bahūni prāṇikoṭīniyutaśatasahasrāṇi anuttarāyāṃ samyaksaṃbodhau",
    "K05bsu049_u:4970": " prasthāpayiṣyāmaḥ saṃdarśayiṣyāmaḥ samādāpayiṣyāmaḥ samuttejayiṣyāmaḥ saṃpraharṣayiṣyāmaḥ",
    "K05bsu049_u:4971": " saṃprabhāvayiṣyāmaḥ,",
    "K05bsu049_u:4972": " saṃbodhaye pratiṣṭhāpayiṣyāma iti,",
    "K05bsu049_u:4973": " avinivartanīyān kariṣyāma iti /",
    "K05bsu049_u:4974": " evaṃ ca te kulaputrāḥ kuladuhitaraśca udārādhimuktikā bhaviṣyanti,",
    "K05bsu049_u:4975": " yadanyānyapi te buddhakṣetrāṇyadhyālambitavyāni maṃsyante /",
    "K05bsu049_u:4976": " yatra saṃmukhībhūtāstathāgatā arhantaḥ samyaksaṃbuddhā dharmaṃ deśayiṣyanti,",
    "K05bsu049_u:4977": " tatra saṃmukhībhūtānāṃ tathāgatānāmarhatāṃ samyaksaṃbuddhānāmantikātpunarevaināṃ gambhīrāṃ prajñāpāramitāṃ vistareṇa śroṣyanti /",
    "K05bsu049_u:4978": " teṣvapi te buddhakṣetreṣu bahūni prāṇiśatāni bahūni prāṇisahasrāṇi bahūni prāṇiśatasahasrāṇi",
    "K05bsu049_u:4979": " bahūni prāṇikoṭīśatāni bahūni prāṇikoṭīsahasrāṇi bahūni prāṇikoṭīśatasahasrāṇi bahūni",
    "K05bsu049_u:4980": " prāṇikoṭīniyutaśatasahasrāṇi anuttarāyāṃ samyaksaṃbodhau prasthāpayiṣyanti saṃdarśayiṣyanti",
    "K05bsu049_u:4981": " samādāpayiṣyanti samuttejayiṣyanti saṃpraharṣayiṣyanti saṃprabhāvayiṣyanti,",
    "K05bsu049_u:4982": " saṃbodhaye pratiṣṭhāpayiṣyanti,",
    "K05bsu049_u:4983": " avinivartanīyān kariṣyanti //",
    "K05bsu049_u:4984": " evamukte āyuṣmān śāriputro bhagavantametadavocat - āścaryaṃ bhagavan yāvadidaṃ tathāgatenārhatā",
    "K05bsu049_u:4985": " samyaksaṃbuddhena atītānāgatapratyutpanneṣu dharmeṣu nāsti kiṃcidadṛṣṭaṃ vā aśrutaṃ",
    "K05bsu049_u:4986": " vā aviditaṃ vā avijñātaṃ vā /",
    "K05bsu049_u:4987": " na sa kaściddharmo yo na jñāto na sa kāciccaryā sattvānāṃ yā na vijñātā,",
    "K05bsu049_u:4988": " yatra hi nāma anāgatānāmapi bodhisattvānāṃ mahāsattvānāṃ caryāṃ jñātā bodhicchandikānāmadhyāśayasaṃpannānāmārabdhavīryāṇām /",
    "K05bsu049_u:4989": " (Vaidya 114) ye tasmin kāle imāṃ gambhīrāṃ prajñāpāramitāmudgrahīṣyanti dhārayiṣyanti",
    "K05bsu049_u:4990": " vācayiṣyanti paryavāpsyanti pravartayiṣyanti deśayiṣyanti upadekṣyantyuddekṣyanti",
    "K05bsu049_u:4991": " svādhyāsyanti likhiṣyanti ca,",
    "K05bsu049_u:4992": " ye ca tasmin kāle āsāṃ ṣaṇṇāṃ pāramitānāṃ kṛtaśaḥ sarvasattvānāmarthāya udyogamāpadya anveṣiṣyante paryeṣiṣyante,",
    "K05bsu049_u:4993": " gaveṣiṣyante,",
    "K05bsu049_u:4994": " teṣāṃ ca kulaputrānāṃ kṛladuhitṝṇāṃ ca anveṣamāṇānāṃ paryeṣamāṇānāṃ kecidgaveṣamāṇā bodhisattvā lapsyante,",
    "K05bsu049_u:4995": " kecinna lapsyante,",
    "K05bsu049_u:4996": " kecidagaveṣayanto'pi lapsyante enāṃ gambhīrāṃ prajñāpāramitām /",
    "K05bsu049_u:4997": " kimatra bhagavan kāraṇam?",
    "K05bsu049_u:4998": " evamukte bhagavānāyuṣmantaṃ śāriputrametadavocat - evametacchāriputra, evametat /",
    "K05bsu049_u:4999": " nāsti kiṃcittathāgatasya atītānāgatapratyutpanneṣu dharmeṣvadṛṣṭaṃ vā aśrutaṃ vā aviditaṃ vā avijñātaṃ vā /",
    "K05bsu049_u:5000": " tasmin khalu punaḥ śāriputra kāle tasmin samaye kecidbodhisattvā mārgayamāṇā paryeṣamāṇā gaveṣamāṇā api lapsyante imāṃ prajñāpāramitām /",
    "K05bsu049_u:5001": " kecidbodhisattvā amārgayamāṇā aparyeṣamāṇā agaveṣayanto'pi lapsyante /",
    "K05bsu049_u:5002": " tatkasya hetoḥ?",
    "K05bsu049_u:5003": " tathā hi tairbodhisattvairmahāsattvairiyaṃ prajñāpāramitā pūrvāntato'pi anikṣiptadhurairmārgitā ca paryanviṣṭā ca /",
    "K05bsu049_u:5004": " te tenaiva pūrvakeṇa kuśalamūlacchandena enāṃ prajñāpāramitāmamārgayanto'pi aparyeṣamāṇā api agaveṣayanto'pi lapsyante /",
    "K05bsu049_u:5005": " yānyapi ca tato'nyānyapi sūtrāṇi enāmeva prajñāpāramitāmabhivadanti,",
    "K05bsu049_u:5006": " tāni caiṣāṃ svayamevopagamiṣyanti upapatsyante upanaṃsyante ca /",
    "K05bsu049_u:5007": " tatkasya hetoḥ?",
    "K05bsu049_u:5008": " evametacchāriputra bhavati - ya enāṃ prajñāpāramitāṃ bodhisattvo mahāsattvo'nikṣiptadhuro mārgayati ca paryeṣate ca,",
    "K05bsu049_u:5009": " sa jātivyativṛtto'pi janmāntaravyativṛtto'pi enāṃ prajñāpāramitāṃ lapsyate /",
    "K05bsu049_u:5010": " tato'nyāni ca sūtrāṇi prajñāpāramitāpratisaṃyuktāni tasya svayamevopagamiṣyanti,",
    "K05bsu049_u:5011": " upapatsyante upanaṃsyante ceti //",
    "K05bsu049_u:5012": " evamukte āyuṣmān śāriputro bhagavantametadavocat - ime eva kevalaṃ bhagavaṃsteṣāṃ kulaputrāṇāṃ kuladuhitṝṇāṃ ca ṣaṭpāramitāpratisaṃyuktāḥ sūtrāntā upapatsyante upanaṃsyante, nānye?",
    "K05bsu049_u:5013": " bhagavānāha - ye cānye'pi śāriputra gambhīrā gambhīrāḥ sūtrāntā bhaviṣyanti,",
    "K05bsu049_u:5014": " te'pi teṣāṃ kulaputrāṇāṃ kuladuhitṝṇāṃ ca svayamevopapatsyante svayamevopanaṃsyante ca /",
    "K05bsu049_u:5015": " tatkasya hetoḥ?",
    "K05bsu049_u:5016": " evaṃ hyetacchāriputra bhavati - ye bodhisattvā mahāsattvā anuttarāyāṃ samyaksaṃbodhau",
    "K05bsu049_u:5017": " prasthāpayiṣyanti saṃdarśayiṣyanti samādāpayiṣyanti samuttejayiṣyanti saṃpraharṣayiṣyanti prabhāvayiṣyanti,",
    "K05bsu049_u:5018": " saṃbodhaye pratiṣṭhāpayiṣyanti,",
    "K05bsu049_u:5019": " avinivartanīyān kariṣyanti,",
    "K05bsu049_u:5020": " svayaṃ ca tatra śikṣiṣyante,",
    "K05bsu049_u:5021": " teṣāṃ śāriputra jātivyativṛttānāmapi ime gambhīrā gambhīrā anupalambhapratisaṃyuktāḥ śūnyatāpratisaṃyuktāḥ ṣaṭpāramitāpratisaṃyuktāśca sūtrāntāḥ",
    "K05bsu049_u:5022": " svayamevopapatsyante svayamevopanaṃsyante ceti //",
    "K05bsu049_u:5023": " āryāṣṭasāhasrikāyāṃ prajñāpāramitāyāṃ dhāraṇaguṇaparikīrtanaparivarto nāma daśamaḥ //",
    "K05bsu049_u:5024": " (Vaidya 115)",
    "K05bsu049_u:5025": " ASP_11: mārakarmaparivarta ekādaśaḥ /",
    "K05bsu049_u:5026": " atha khalu āyuṣmān subhūtirbhagavantametadavocat - guṇā ime bhagavaṃsteṣāṃ kulaputrāṇāṃ kuladuhitṝṇāṃ ca bhagavatā parikīrtitāḥ /",
    "K05bsu049_u:5027": " kecitpunarbhagavaṃsteṣāmantarāyā utpatsyante?",
    "K05bsu049_u:5028": " evamukte bhagavānāyuṣmantaṃ subhūtimetadavocat - bahūni subhūte teṣāṃ mārakarmāṇyantarāyakarāṇyutpasyante /",
    "K05bsu049_u:5029": " subhūtirāha - kiyadrūpāṇi bhagavaṃsteṣāṃ bahūni mārakarmāṇyantarāyakarāṇyutpatsyante?",
    "K05bsu049_u:5030": " bhagavānāha - teṣāṃ subhūte bodhisattvānāṃ mahāsattvānāṃ prajñāpāramitāṃ bhāṣamāṇānāṃ cireṇa pratibhānamutpatsyate /",
    "K05bsu049_u:5031": " idaṃ subhūte prathamaṃ mārakarma veditavyam /",
    "K05bsu049_u:5032": " tad api ca pratibhānaṃ jāyamānameva vikṣepsyate /",
    "K05bsu049_u:5033": " idam api subhūte mārakarma veditavyam /",
    "K05bsu049_u:5034": " te vijṛmbhamāṇā hasanta uccagghayanto likhiṣyanti /",
    "K05bsu049_u:5035": " idam api subhūte mārakarma veditavyam /",
    "K05bsu049_u:5036": " vikṣiptacittāḥ paryavāpsyanti /",
    "K05bsu049_u:5037": " idam api subhūte mārakarma veditavyam /",
    "K05bsu049_u:5038": " anyonyavijñānasamaṅgino likhiṣyanti /",
    "K05bsu049_u:5039": " idam api subhūte mārakarma veditavyam /",
    "K05bsu049_u:5040": " smṛtiṃ na pratilapsyante /",
    "K05bsu049_u:5041": " idam api subhūte mārakarma veditavyam /",
    "K05bsu049_u:5042": " parasparamupahasanto likhiṣyanti /",
    "K05bsu049_u:5043": " idam api subhūte mārakarma veditavyam /",
    "K05bsu049_u:5044": " parasparamuccagghayamānā likhiṣyanti /",
    "K05bsu049_u:5045": " idam api subhūte mārakarma veditavyam /",
    "K05bsu049_u:5046": " vikṣiptacakṣuṣo likhiṣyanti /",
    "K05bsu049_u:5047": " idam api subhūte mārakarma veditavyam /",
    "K05bsu049_u:5048": " likhatāmanyonyaṃ visāmagrī bhaviṣyati /",
    "K05bsu049_u:5049": " idam api subhūte mārakarma veditavyam /",
    "K05bsu049_u:5050": " na vayamatra gādhaṃ nāsvādaṃ labhāmahe ityutthāyāsanātprakramiṣyanti /",
    "K05bsu049_u:5051": " idam api subhūte mārakarma veditavyam /",
    "K05bsu049_u:5052": " na vayamatra vyākṛtāḥ prajñāpāramitāyāmityaprasannacittā utthāyāsanātprakramiṣyanti /",
    "K05bsu049_u:5053": " idam api subhūte mārakarma veditavyam /",
    "K05bsu049_u:5054": " na no 'tra grāmasya vā nagarasya vā nigamasya vā nāmadheyaṃ parigṛhītaṃ yatra no janma,",
    "K05bsu049_u:5055": " na no 'tra nāma gotraṃ vā gṛhītam,",
    "K05bsu049_u:5056": " na mātāpitrornāma gotraṃ vā gṛhītam,",
    "K05bsu049_u:5057": " nāpi kulasya yatra no janmeti,",
    "K05bsu049_u:5058": " te prajñāpāramitāṃ na śrotavyāṃ maṃsyante,",
    "K05bsu049_u:5059": " tato 'pakramitavyaṃ maṃsyante /",
    "K05bsu049_u:5060": " yathā yathā ca apakramiṣyanti,",
    "K05bsu049_u:5061": " tairyāvadbhiścittotpādaistathā tathā tāvataḥ kalpān saṃsārasya punaḥ punaḥ parigrahīṣyanti,",
    "K05bsu049_u:5062": " yatra taiḥ punareva yogamāpattavyaṃ bhaviṣyati /",
    "K05bsu049_u:5063": " tatkasmāt? imāṃ hi subhūte prajñāpāramitāmaśṛṇvanto bodhisattvā mahāsattvā laukikalokottareṣu dharmeṣu na nirjāyante /",
    "K05bsu049_u:5064": " idam api subhūte teṣāṃ mārakarma veditavyam /",
    "K05bsu049_u:5065": " punaraparaṃ subhūte bodhisattvayānikāḥ pudgalā imāṃ prajñāpāramitāṃ sarvajñajñānasyāhārikāṃ",
    "K05bsu049_u:5066": " vivarjya utsṛjya ye te sūtrāntā naiva sarvajñajñānasyāhārikāstān paryeṣitavyān maṃsyante /",
    "K05bsu049_u:5067": " idam api subhūte teṣāṃ mārakarma veditavyam /",
    "K05bsu049_u:5068": " yathā khalu punaḥ subhūte na laukikalokottareṣu śikṣitukāmā na laukikalokottareṣu dharmeṣu niryātukāmā iha prajñāpāramitāyāṃ na śikṣante /",
    "K05bsu049_u:5069": " prajñāpāramitāyāmaśikṣamāṇā na laukikalokottareṣu dharmeṣu niryānti /",
    "K05bsu049_u:5070": " evaṃ te parīttabuddhayo laukikalokottarāṇāṃ yathābhūtaparijñāyā mūlaṃ prajñāpāramitāṃ vivarjya utsṛjya praśākhāmadhyālambitavyāṃ maṃsyante /",
    "K05bsu049_u:5071": " tadyathāpi nāma subhūte kukkuraḥ svāmino 'ntikātpiṇḍāṃśchorayitvā karmakarasyāntikātkavalaṃ paryeṣitavyaṃ manyeta,",
    "K05bsu049_u:5072": " evameva subhūte bhaviṣyantyanāgate 'dhvani eke bodhisattvayānikāḥ,",
    "K05bsu049_u:5073": " pudgalāḥ,",
    "K05bsu049_u:5074": " ye imāṃ prajñāpāramitāṃ sarvajñajñānasya mūlaṃ chorayitvā śākhāpatrapalālabhūte śrāvakapratyekabuddhayāne (Vaidya 116)",
    "K05bsu049_u:5075": " sāraṃ vṛddhatvaṃ paryeṣitavyaṃ maṃsyante /",
    "K05bsu049_u:5076": " idam api subhūte teṣāṃ mārakarma veditavyam /",
    "K05bsu049_u:5077": " tatkasya hetoḥ?",
    "K05bsu049_u:5078": " na hi te 'lpabuddhayo jñāsyanti - prajñāpāramitā āhārikā sarvajñajñānasyeti /",
    "K05bsu049_u:5079": " te prajñāpāramitāṃ vivarjya utsṛjya chorayitvā tato 'nye sūtrāntā ye śrāvakabhūmimabhivadanti,",
    "K05bsu049_u:5080": " pratyekabuddhabhūmimabhivadanti,",
    "K05bsu049_u:5081": " tānadhikataraṃ paryavāptavyān maṃsyante /",
    "K05bsu049_u:5082": " śākhāpatrapalālopamāḥ pratipannāste tathārūpā bodhisattvā veditavyāḥ /",
    "K05bsu049_u:5083": " tatkasya hetoḥ?",
    "K05bsu049_u:5084": " na hi subhūte bodhisattvena mahāsattvenaivaṃ śikṣitavyaṃ yathā śrāvakayānikāḥ pratyekabuddhayānikā vā pudgalāḥ śikṣante /",
    "K05bsu049_u:5085": " kathaṃ ca subhūte śrāvakayānikāḥ pratyekabuddhayānikā vā pudgalāḥ śikṣante?",
    "K05bsu049_u:5086": " teṣāṃ subhūte evaṃ bhavati - ekamātmānaṃ damayiṣyāmaḥ,",
    "K05bsu049_u:5087": " ekamātmānaṃ śamayiṣyāmaḥ,",
    "K05bsu049_u:5088": " ekamātmānaṃ parinirvāpayiṣyāmaḥ,",
    "K05bsu049_u:5089": " ityātmadamaśamathaparinirvāṇāya sarvakuśalamūlābhisaṃskāraprayogānārabhante /",
    "K05bsu049_u:5090": " na khalu punaḥ subhūte bodhisattvena mahāsattvenaivaṃ śikṣitavyam /",
    "K05bsu049_u:5091": " api tu khalu punaḥ subhūte bodhisattvena mahāsattvenaivaṃ śikṣitavyam - ātmānaṃ ca tathatāyāṃ sthāpayiṣyāmi sarvalokānugrahāya,",
    "K05bsu049_u:5092": " sarvasattvān api tathatāyāṃ sthāpayiṣyāmi,",
    "K05bsu049_u:5093": " aprameyaṃ sattvadhātuṃ parinirvāpayiṣyāmīti /",
    "K05bsu049_u:5094": " sarvakuśalamūlābhisaṃskāraprayogā bodhisattvena mahāsattvenaivamārabdhavyāḥ,",
    "K05bsu049_u:5095": " na ca tairmantavyam /",
    "K05bsu049_u:5096": " tadyathāpi nāma subhūte kaścideva puruṣo hastinamapaśyan hastino varṇasaṃsthāne paryeṣeta /",
    "K05bsu049_u:5097": " so 'ndhakāre hastinaṃ labdhvā yena prakāśaṃ tenopanidhyāyeta /",
    "K05bsu049_u:5098": " tenopanidhyāyan hastipadaṃ paryeṣitavyaṃ manyeta /",
    "K05bsu049_u:5099": " hastipadācca hastino varṇasaṃsthāne grahītavye manyeta /",
    "K05bsu049_u:5100": " tatkiṃ manyase subhūte api nu sa paṇḍitajātīyaḥ purūṣo bhavet?",
    "K05bsu049_u:5101": " subhūtirāha - no hīdaṃ bhagavan /",
    "K05bsu049_u:5102": " bhagavānāha - evameva subhūte tathārūpāste bodhisattvayānikāḥ pudgalā veditavyāḥ,",
    "K05bsu049_u:5103": " ya imāṃ prajñāpāramitāmajānānā aparipṛcchantastāṃ chorayitvā anuttarāṃ samyaksaṃbodhimabhisaṃboddhukāmā ye te sūtrāntāḥ śrāvakabhūmimabhivadanti,",
    "K05bsu049_u:5104": " pratyekabuddhabhūmimabhivadanti,",
    "K05bsu049_u:5105": " tān paryeṣitavyān maṃsyante /",
    "K05bsu049_u:5106": " idam api subhūte teṣāṃ mārakarma veditavyam /",
    "K05bsu049_u:5107": " tadyathāpi nāma subhūte ratnārthikaḥ puruṣo mahāsamudraṃ dṛṣṭvā nāvagāheta,",
    "K05bsu049_u:5108": " ratnāni na nidhyāyet nādhyālambeta",
    "K05bsu049_u:5109": " / sa ratnahetorgoṣpadaṃ paryeṣitavyaṃ manyeta /",
    "K05bsu049_u:5110": " sa goṣpadodakena mahāsamudraṃ samīkartavyaṃ manyeta /",
    "K05bsu049_u:5111": " tatkiṃ manyase subhūte - api nu sa paṇḍitajātīyaḥ puruṣo veditavyaḥ?",
    "K05bsu049_u:5112": " subhūtirāha - no hīdaṃ bhagavan /",
    "K05bsu049_u:5113": " bhagavānāha - evameva subhūte tathārūpāste bodhisattvayānikāḥ pudgalā veditavyāḥ,",
    "K05bsu049_u:5114": " ya imāṃ gambhīrāṃ prajñāpāramitāṃ labdhvāpyanavagāhamānā avijānantastakṣyanti /",
    "K05bsu049_u:5115": " ye ca sūtrāntāḥ śrāvakabhūmimabhivadanti,",
    "K05bsu049_u:5116": " pratyekabuddhabhūmimabhivadanti alpotsukavihāritayā tān paryeṣitavyān maṃsyante /",
    "K05bsu049_u:5117": " yatra bodhisattvayānaṃ na saṃvarṇyate,",
    "K05bsu049_u:5118": " kevalamātmadamaśamathaparinirvāṇameva ity api pratisaṃlayanamiti /",
    "K05bsu049_u:5119": " srotaāpattiphalaṃ prāpnuyāmiti,",
    "K05bsu049_u:5120": " sakṛdāgāmiphalamityanāgāmiphalamityarhattvaṃ prāpnuyāmiti,",
    "K05bsu049_u:5121": " pratyekabodhiṃ prāpnuyāmiti,",
    "K05bsu049_u:5122": " dṛṣṭa eva dharme anupādāya āsravebhyaścittaṃ vimocya parinirvāpayāmiti /",
    "K05bsu049_u:5123": " idamucyate śrāvakapratyekabuddhabhūmipratisaṃyuktamiti /",
    "K05bsu049_u:5124": " nātra bodhisattvairmahāsattvairevaṃ cittamutpādayitavyam /",
    "K05bsu049_u:5125": " tatkasya hetoḥ?",
    "K05bsu049_u:5126": " mahāyānasaṃprasthitā hi subhūte bodhisattvā mahāsattvā mahāsaṃnāhasaṃnaddhā bhavanti /",
    "K05bsu049_u:5127": " na taiḥ (Vaidya 117)",
    "K05bsu049_u:5128": " kadācidalpotsukatāyāṃ cittamutpādayitavyam /",
    "K05bsu049_u:5129": " tatkasya hetoḥ?",
    "K05bsu049_u:5130": " lokapariṇāyakā hi bhavanti te satpuruṣā lokārthakarāḥ /",
    "K05bsu049_u:5131": " tasmāttairnityakālaṃ satatasamitaṃ ṣaṭpāramitāsu śikṣitavyam /",
    "K05bsu049_u:5132": " ye ca khalu punaḥ subhūte aparipakvakuśalamūlāḥ parīttakubuddhikā mṛdukādhyāśayā bodhisattvayānikāḥ pudgalāḥ,",
    "K05bsu049_u:5133": " te ṣaṭpāramitāpratisaṃyuktān sūtrāntānajānānā anavabuddhyamānā imāṃ prajñāpāramitāṃ chorayitvā ye te sūtrāntāḥ śrāvakapratyekabuddhabhūmimabhivandanti,",
    "K05bsu049_u:5134": " tān paryeṣitavyān maṃsyante /",
    "K05bsu049_u:5135": " idam api subhūte mārakarma veditavyaṃ teṣāṃ tathārūpāṇāṃ bodhisattvayānikānāṃ pudgalānām",
    "K05bsu049_u:5136": " tadyathāpi nāma subhūte palagaṇḍo vā palagaṇḍāntevāsī vā vaijayantasya prāsādasya",
    "K05bsu049_u:5137": " pramāṇena prāsādaṃ kartukāmo nirmātukāmaḥ syāt /",
    "K05bsu049_u:5138": " sa sūryācandramasorvimānapramāṇaṃ maṇḍalaṃ paryeṣeta /",
    "K05bsu049_u:5139": " paryeṣamāṇaḥ sa sūryācandramasorvimānaṃ paśyet /",
    "K05bsu049_u:5140": " sa tataḥ pramāṇaṃ grahītavyaṃ manyate /",
    "K05bsu049_u:5141": " tatkiṃ manyase subhūte vaijayantaprāsādapramāṇaṃ prāsādaṃ kartukāmena nirmātukāmena sūryācandramasorvimānātpramāṇaṃ grahītavyaṃ bhavati?",
    "K05bsu049_u:5142": " subhūtirāha - no hīdaṃ bhagavan /",
    "K05bsu049_u:5143": " bhagavānāha - evameva subhūte bhaviṣyantyanāgate 'dhvani eke bodhisattvayānikāḥ pudgalāḥ,",
    "K05bsu049_u:5144": " ye prajñāpāramitāṃ śrutvā prajñāpāramitāṃ labdhvā prajñāpāramitāṃ riñcitvā prajñāpāramitāmutsṛjya",
    "K05bsu049_u:5145": " śrāvakapratyekabuddhabhūmipratisaṃyuktaiḥ sūtrāntaiḥ sarvajñatāṃ paryeṣitavyāṃ maṃsyante,",
    "K05bsu049_u:5146": " ye te sūtrāntā evamabhivadanti - ekamātmānaṃ damayiṣyāmaḥ,",
    "K05bsu049_u:5147": " ekamātmānaṃ śamayiṣyāmaḥ,",
    "K05bsu049_u:5148": " ekamātmānaṃ parinirvāpayiṣyāma iti /",
    "K05bsu049_u:5149": " kevalamātmadamaśamathaparinirvāṇamevopanayanti,",
    "K05bsu049_u:5150": " tathārūpān sūtrāntān paryeṣyante,",
    "K05bsu049_u:5151": " tathā ca śikṣitavyaṃ maṃsyante /",
    "K05bsu049_u:5152": " tatkiṃ manyase subhūte api nu te paṇḍitajātīyāḥ bodhisattvā veditavyāḥ?",
    "K05bsu049_u:5153": " subhūtirāha - no hīdaṃ bhagavan /",
    "K05bsu049_u:5154": " bhagavānāha - idam api subhūte teṣāṃ mārakarma veditavyam /",
    "K05bsu049_u:5155": " tadyathāpi nāma subhūte kaścideva puruṣo rājānaṃ ca cakravartinaṃ bhraṣṭukāmo bhavet,",
    "K05bsu049_u:5156": " sa rājānaṃ cakravartinaṃ paśyet /",
    "K05bsu049_u:5157": " dṛṣṭvā ca īdṛśo rājā cakravartī varṇena saṃsthānena tejasā ṛddhyā ceti nimittaṃ gṛhītvā koṭṭarājaṃ paśyet /",
    "K05bsu049_u:5158": " sa tasya koṭṭarājasya varṇaṃ saṃsthānaṃ teja ṛddhiṃ ca nimittaṃ ca gṛhītvā apratibalo",
    "K05bsu049_u:5159": " viśeṣagrahaṇaṃ prati evaṃ vadet - īdṛśa eva sa rājā cakravartī varṇena saṃsthānena",
    "K05bsu049_u:5160": " tejasā ṛddhyā ca nimittena ceti /",
    "K05bsu049_u:5161": " tatkiṃ manyase subhūte api nu sa paṇḍitajātīyaḥ puruṣo veditavyo yaścakravartinaṃ koṭṭarājena samīkartavyaṃ manyeta?",
    "K05bsu049_u:5162": " subhūtirāha - no hīdaṃ bhagavan /",
    "K05bsu049_u:5163": " bhagavānāha - evameva subhūte bhaviṣyantyanāgate 'dhvani eke bodhisattvayānikāḥ pudgalāḥ,",
    "K05bsu049_u:5164": " ya imāṃ prajñāpāramitāṃ śrutvā prajñāpāramitāṃ labdhvā prajñāpāramitāṃ riñcitvā prajñāpāramitāmutsṛjya",
    "K05bsu049_u:5165": " śrāvakapratyekabuddhabhūmipratisaṃyuktaiḥ sūtrāntaiḥ sarvajñatāṃ paryeṣitavyāṃ maṃsyante /",
    "K05bsu049_u:5166": " idam api subhūte teṣāṃ mārakarma veditavyam /",
    "K05bsu049_u:5167": " na khalu punarahaṃ subhūte ebhirevaṃrūpaiḥ śrāvakapratyekabuddhabhūmipratisaṃyuktaiḥ sūtrāntairbodhisattvasya mahāsattvasya sarvajñatāṃ paryeṣitavyāṃ vadāmi /",
    "K05bsu049_u:5168": " api tu khalu punaḥ subhūte yattathāgatena prajñāpāramitāyāṃ bodhisattvānāṃ mahāsattvānāmupāyakauśalyamākhyātam,",
    "K05bsu049_u:5169": " tatrāśikṣitvā bodhisattvo mahāsattvo na niryāsyatyanuttarāyāṃ samyaksaṃbodhau /",
    "K05bsu049_u:5170": " tatkasya hetoḥ? (Vaidya 118)",
    "K05bsu049_u:5171": " dhandhako hyanyeṣu sūtrānteṣu bodhisattvasamudāgamaḥ /",
    "K05bsu049_u:5172": " tasmāttarhi subhūte tathāgata enāmanuśaṃsāṃ prajñāpāramitāyāṃ paśyan anekaparyāyeṇa",
    "K05bsu049_u:5173": " bodhisattvān mahāsattvānasyāṃ prajñāpāramitāyāṃ saṃdarśayati samādāpayati samuttejayati",
    "K05bsu049_u:5174": " saṃpraharṣayati saṃniveśayati pratiṣṭhāpayati - evaṃ bodhisattvā mahāsattvā avinivartanīyā",
    "K05bsu049_u:5175": " bhaveyuranuttarāyāḥ samyaksaṃbodheriti /",
    "K05bsu049_u:5176": " tatkiṃ manyase subhūte api nu paṇḍitajātīyāste bodhisattvāḥ pratibhānti,",
    "K05bsu049_u:5177": " ye avinivartanīyayānaṃ mahāyānamavāpya samāsādya punareva tadvivarjya vivartya hīnayānaṃ paryeṣitavyaṃ maṃsyante?",
    "K05bsu049_u:5178": " subhūtirāha - no hīdaṃ bhagavan /",
    "K05bsu049_u:5179": " bhagavānāha - tadyathāpi nāma subhūte bubhukṣitaḥ puruṣaḥ śatarasaṃ bhojanaṃ labdhvā hitavipākaṃ sukhavipākaṃ yāvadāyuḥparyantaṃ kṣutpipāsānivartakam,",
    "K05bsu049_u:5180": " tadapāsya ṣaṣṭikodanaṃ paryeṣitavyaṃ manyeta /",
    "K05bsu049_u:5181": " ṣaṣṭikodanaṃ labdhvā śatarasaṃ bhojanamutsṛjya vivarjya taṃ ṣaṣṭikodanaṃ paribhoktavyaṃ manyeta /",
    "K05bsu049_u:5182": " tatkiṃ manyase subhūte api nu sa puruṣaḥ paṇḍitajātīyo bhavet?",
    "K05bsu049_u:5183": " subhūtirāha - no hīdaṃ bhagavan /",
    "K05bsu049_u:5184": " bhagavānāha - evameva subhūte bhaviṣyantyanāgate 'dhvani eke bodhisattvāḥ,",
    "K05bsu049_u:5185": " ya imāṃ prajñāpāramitāṃ śrutvā prajñāpāramitāṃ labdhvā prajñāpāramitāṃ riñciṣyanti,",
    "K05bsu049_u:5186": " prajñāpāramitāmutsrakṣyanti prajñāpāramitāṃ chorayiṣyanti,",
    "K05bsu049_u:5187": " prajñāpāramitāṃ dūrīkariṣyanti,",
    "K05bsu049_u:5188": " prajñāpāramitāṃ riñcitvā prajñāpāramitāmutsṛjya prajñāpāramitāṃ",
    "K05bsu049_u:5189": " chorayitvā prajñāpāramitāṃ dūrīkṛtya tataḥ śrāvakapratyekabuddhayānapratisaṃyuktān sūtrāntān paryeṣitavyān maṃsyante /",
    "K05bsu049_u:5190": " ye te sūtrāntāḥ śrāvakapratyekabuddhabhūmimabhivadanti,",
    "K05bsu049_u:5191": " taiḥ sarvajñatāṃ paryeṣitavyāṃ maṃsyante /",
    "K05bsu049_u:5192": " tatkiṃ manyase subhūte api nu paṇḍitajātīyāste bodhisattvā veditavyāḥ?",
    "K05bsu049_u:5193": " subhūtirāha - no hīdaṃ bhagavan /",
    "K05bsu049_u:5194": " bhagavānāha - idam api subhūte teṣāṃ mārakarma veditavyam /",
    "K05bsu049_u:5195": " tadyathāpi nāma subhūte kaścideva puruṣo 'nardhyaṃ maṇiratnaṃ labdhvā alpārdhyeṇa alpasāreṇa maṇiratnena sārdhaṃ samīkartavyaṃ manyeta /",
    "K05bsu049_u:5196": " tatkiṃ manyase subhūte api nu sa paṇḍitajātīyaḥ puruṣo veditavyaḥ?",
    "K05bsu049_u:5197": " subhūtirāha - no hīdaṃ bhagavan /",
    "K05bsu049_u:5198": " bhagavānāha - evameva subhūte bhaviṣyantyanāgate 'dhvani eke bodhisattvayānikāḥ pudgalāḥ,",
    "K05bsu049_u:5199": " ya idaṃ gambhīraṃ prabhāsvaraṃ prajñāpāramitāratnaṃ labdhvā śrutvā śrāvakapratyekabuddhayānena samīkartavyaṃ maṃsyante,",
    "K05bsu049_u:5200": " śrāvakapratyekabuddhabhūmau ca sarvajñatāmupāyakauśalyaṃ ca paryeṣitavyaṃ maṃsyante /",
    "K05bsu049_u:5201": " tatkiṃ manyase subhūte api nu paṇḍitajātīyāste bodhisattvā veditavyāḥ?",
    "K05bsu049_u:5202": " subhūtirāha - no hīdaṃ bhagavan /",
    "K05bsu049_u:5203": " bhagavānāha - idam api subhūte teṣāṃ bodhisattvānāṃ mahāsattvānāṃ mārakarma veditavyam /",
    "K05bsu049_u:5204": " punaraparaṃ subhūte asyāṃ gambhīrāyāṃ prajñāpāramitāyāṃ bhāsyamāṇāyāṃ deśyamānāyāmupadiśyamānāyāmuddiśyamānāyāmudgṛhyamāṇāyāṃ",
    "K05bsu049_u:5205": " vācyamānāyāṃ svādhyāyyamānāyāmantaśo likhyamānāyām api bahūni pratibhānānyutpatsyante,",
    "K05bsu049_u:5206": " yāni cittavikṣepaṃ kariṣyanti /",
    "K05bsu049_u:5207": " idam api subhūte teṣāṃ bodhisattvānāṃ mahāsattvānāṃ mārakarma veditavyam //",
    "K05bsu049_u:5208": " evamukte āyuṣmān subhūtirbhagavantametadavocat - śakyā punarbhagavan prajñāpāramitā likhitum?",
    "K05bsu049_u:5209": " bhagavānāha - no hīdaṃ sūbhūte /",
    "K05bsu049_u:5210": " ye kecitsubhūte prajñāpāramitāṃ lipyakṣarairlikhitvā prajñāpāramitā likhiteti maṃsyante,",
    "K05bsu049_u:5211": " asatīti vā akṣareṣu prajñāpāramitāmabhinivekṣyante,",
    "K05bsu049_u:5212": " anakṣareti vā,",
    "K05bsu049_u:5213": " idam api subhūte teṣāṃ mārakarma veditavyam //",
    "K05bsu049_u:5214": " (Vaidya 119) punaraparaṃ subhūte prajñāpāramitāyāṃ likhyamānāyāṃ deśamanasikārā utpatsyante,",
    "K05bsu049_u:5215": " grāmanagaranigamajanapadarāṣṭrarājadhānīmanasikārā utpatsyante,",
    "K05bsu049_u:5216": " udyānamanasikārā utpatsyante,",
    "K05bsu049_u:5217": " gurumanasikārā utpatsyante,",
    "K05bsu049_u:5218": " ākhyānamanasikārā utpatsyante,",
    "K05bsu049_u:5219": " cauramanasikārā utpatsyante,",
    "K05bsu049_u:5220": " gulmasthānamanasikārā utpatsyante,",
    "K05bsu049_u:5221": " viśikhāmanasikārā utpatsyante,",
    "K05bsu049_u:5222": " śibikāmanasikārā utpatsyante,",
    "K05bsu049_u:5223": " sukhamanasikārā utpatsyante,",
    "K05bsu049_u:5224": " duḥkhamanasikārā utpatsyante,",
    "K05bsu049_u:5225": " bhayamanasikārā utpatsyante,",
    "K05bsu049_u:5226": " strīmanasikārā utpatsyante,",
    "K05bsu049_u:5227": " puruṣamanasikārā utpatsyante,",
    "K05bsu049_u:5228": " napuṃsakamanasikārā utpatsyante,",
    "K05bsu049_u:5229": " priyāpriyavyatyastamanasikārā utpatsyante,",
    "K05bsu049_u:5230": " mātāpitṛpratisaṃyuktā manasikārā utpatsyante,",
    "K05bsu049_u:5231": " bhrātṛbhaginīpratisaṃyuktā manasikārā utpatsyante,",
    "K05bsu049_u:5232": " mitrabāndhavasālohitāmātyapratisaṃyuktā manasikārā utpatsyante,",
    "K05bsu049_u:5233": " prajāpatiputraduhitṛpratisaṃyuktā manasikārā utpatsyante,",
    "K05bsu049_u:5234": " gṛhabhojanapānapratisaṃyuktā manasikārā utpatsyante,",
    "K05bsu049_u:5235": " cailamanasikārā utpatsyante,",
    "K05bsu049_u:5236": " śayanāsanamanasikārā jīvitamanasikārā itikartavyatāmanasikārā rāgamanasikārā dveṣamanasikārā",
    "K05bsu049_u:5237": " mohamanasikārā ṛtumanasikārā sukālamanasikārā duṣkālamanasikārā gītamanasikārā vādyamanasikārā",
    "K05bsu049_u:5238": " nṛtyamanasikārā kāvyanāṭaketihāsamanasikārāḥ śāstramanasikārā vyavahāramanasikārā",
    "K05bsu049_u:5239": " hāsyamanasikārā lāsyamanasikārāḥ śokamanasikārā āyāsamanasikārā ātmamanasikārāḥ,",
    "K05bsu049_u:5240": " ityetāṃścānyāṃś ca subhūte manasikārān māraḥ pāpīyānupasaṃhariṣyati asyāṃ prajñāpāramitāyāṃ",
    "K05bsu049_u:5241": " bhāṣyamāṇāyāṃ deśyamānāyāmupadiśyamānāyāmudgṛhyamāṇāyāṃ vācyamānāyāmuddiśyamānāyāṃ",
    "K05bsu049_u:5242": " svādhyāyyamānāyāmantaśo likhyamānāyāmantarāyaṃ kariṣyati,",
    "K05bsu049_u:5243": " cittavikṣepaṃ kariṣyati bodhisattvānāṃ mahāsattvānām /",
    "K05bsu049_u:5244": " tatra bodhisattvena mahāsattvena mārakarmāṇi boddhavyāni /",
    "K05bsu049_u:5245": " buddhvā ca vivarjayitavyāni /",
    "K05bsu049_u:5246": " punaraparaṃ subhūte utpatsyante rājamanasikārāḥ kumāramanasikārāhastimanasikārā aśvamanasikārā rathamanasikārā gulmadarśanamanasikārāḥ /",
    "K05bsu049_u:5247": " idam api subhūte teṣāṃ mārakarma veditavyam /",
    "K05bsu049_u:5248": " punaraparaṃ subhūte utpatsyante agnimanasikārā icchāmanasikārā dhanadhānyasamṛddhimanasikārāḥ /",
    "K05bsu049_u:5249": " idam api subhūte bodhisattvānāṃ mahāsattvānāṃ mārakarma veditavyam //",
    "K05bsu049_u:5250": " punaraparaṃ subhūte bodhisattvānāṃ mahāsattvānāmutpatsyante lābhasatkāracīvarapiṇḍapātaśayanāsanaglānapratyayabhaiṣajyapariṣkārāṇāmantarāyā",
    "K05bsu049_u:5251": " imāṃ prajñāpāramitāṃ bhāṣamāṇānāṃ deśayatāmupadiśatāmuddiśatāṃ svādhyāyatāmantaśo",
    "K05bsu049_u:5252": " likhatāṃ lābhasatkāraślokasvādāścittotpīḍā vā /",
    "K05bsu049_u:5253": " idam api subhūte bodhisattvairmahāsattvairmārakarma veditavyam /",
    "K05bsu049_u:5254": " etāni taiḥ sarvāṇi mārakarmāṇi boddhavyāni,",
    "K05bsu049_u:5255": " buddhvā ca vivarjayitavyāni //",
    "K05bsu049_u:5256": " punaraparaṃ subhūte bodhisattvānāṃ mahāsattvānāmimāṃ prajñāpāramitāṃ bhāṣamāṇānāṃ",
    "K05bsu049_u:5257": " deśayatāmupadiśatāmuddiśatāṃ svādhyāyatāmantaśo likhatāṃ ye te gambhīrā gambhīrāḥ",
    "K05bsu049_u:5258": " sūtrāntā bhaviṣyanti śrāvakapratyekabuddhabhūmipratisaṃyuktāḥ,",
    "K05bsu049_u:5259": " tān māraḥ pāpīyān bhikṣuveṣaṇopasaṃkramya upasaṃhariṣyati - iha śikṣasva,",
    "K05bsu049_u:5260": " idaṃ likha,",
    "K05bsu049_u:5261": " idamuddiśa,",
    "K05bsu049_u:5262": " idaṃ svādhyāya,",
    "K05bsu049_u:5263": " itaḥ sarvajñatā niṣpatsyate iti /",
    "K05bsu049_u:5264": " na khalu punaḥ subhūte bodhisattvena mahāsattvena upāyakuśalena tebhyaḥ spṛhotpādayitavyā /",
    "K05bsu049_u:5265": " tatkasya hetoḥ?",
    "K05bsu049_u:5266": " kiṃ cāpi subhūte teṣu sūtrānteṣu śūnyatānimittāpraṇihitāni bhāṣitāni, (Vaidya 120)",
    "K05bsu049_u:5267": " na khalu punarupāyakauśalyaṃ tatra bodhisattvānāṃ mahāsattvānāmākhyātam /",
    "K05bsu049_u:5268": " tatra ye 'nabhijñā bhaviṣyanti bodhisattvā upāyakauśalyajñānaviśeṣasya,",
    "K05bsu049_u:5269": " te imāṃ gambhīrāṃ prajñāpāramitāṃ riñcitavyāṃ maṃsyante /",
    "K05bsu049_u:5270": " te imāṃ gambhīrāṃ prajñāpāramitāṃ riñcitvā śrāvakapratyekabuddhabhūmipratisaṃyukteṣu sūtrānteṣu upāyakauśalyaṃ paryeṣitavyaṃ maṃsyante /",
    "K05bsu049_u:5271": " idam api subhūte bodhisattvena mahāsattvena mārakarma veditavyam //",
    "K05bsu049_u:5272": " punaraparaṃ subhūte dhārmaśravaṇikaśchandiko bhaviṣyati prajñāpāramitāmudgrahītukāmaḥ,",
    "K05bsu049_u:5273": " dharmabhāṇakaś ca kilāsī bhaviṣyati na dharmaṃ deśayitukāmaḥ /",
    "K05bsu049_u:5274": " idam api subhūte bodhisattvena mahāsattvena visāmagrīmārakarma veditavyam /",
    "K05bsu049_u:5275": " punaraparaṃ subhūte dharmabhāṇakaś ca akilāsī bhaviṣyati prajñāpāramitāṃ dātukāmaḥ,",
    "K05bsu049_u:5276": " dhārmaśravaṇikaś ca kilāsī vā bahukṛtyo vā bhaviṣyati /",
    "K05bsu049_u:5277": " idam api subhūte bodhisattvena mahāsattvena visāmagrīmārakarma veditavyam /",
    "K05bsu049_u:5278": " punaraparaṃ subhūte dhārmaśravaṇikaśchandiko bhaviṣyati prajñāpāramitāmudgrahītukāmo dhārayitukāmo vācayitukāmaḥ paryavāptukāmaḥ pravartayitukāmo 'ntaśo likhitukāmo 'pi bhaviṣyati,",
    "K05bsu049_u:5279": " gatimāṃś ca matimāṃś ca smṛtimāṃś ca bhaviṣyati /",
    "K05bsu049_u:5280": " dharmabhāṇakaścānyaddeśāntaraṃ kṣepsyate noddhaṭṭitajño vā na vā vipañcitajñaḥ,",
    "K05bsu049_u:5281": " anabhijño vā bhaviṣyati /",
    "K05bsu049_u:5282": " iyam api subhūte tatra visāmagrī bhaviṣyati prajñāpāramitāyāṃ bhāṣyamāṇāyāṃ deśyamānāyāmupadiśyamānāyāmuddiśyamānāyāṃ svādhyāyyamānāyāṃ śikṣyamāṇāyāmantaśaḥ likhyamānāyām /",
    "K05bsu049_u:5283": " idam api subhūte bodhisattvena mahāsattvena visāmagrīmārakarma veditavyam /",
    "K05bsu049_u:5284": " punaraparaṃ subhūte dharmabhāṇakaś ca akilāsī bhaviṣyatyabhijño dātukāmo vācayitukāma imāṃ prajñāpāramitām,",
    "K05bsu049_u:5285": " dhārmaśravaṇikaś ca deśāntaraṃ prasthito bhaviṣyati noddhaṭṭitajño vā na vā vipañcitajño 'nabhijño vā bhaviṣyati /",
    "K05bsu049_u:5286": " idam api subhūte bodhisattvena mahāsattvena visāmagrīmārakarma veditavyam /",
    "K05bsu049_u:5287": " punaraparaṃ subhūte dharmabhāṇakaś ca āmiṣaguruko lābhasatkāracīvaraguruko bhaviṣyati /",
    "K05bsu049_u:5288": " dhārmaśravaṇikāś ca alpecchaḥ saṃtuṣṭaḥ pravivikto 'rthaṃ vā na dātukāmo bhaviṣyati /",
    "K05bsu049_u:5289": " iyam api subhūte tatra visāmagrī bhaviṣyati prajñāpāramitāyāṃ śikṣyamāṇāyāṃ likhyamānāyām /",
    "K05bsu049_u:5290": " idam api subhūte bodhisattvena mahāsattvena mārakarma veditavyam /",
    "K05bsu049_u:5291": " punaraparaṃ subhūte dhārmaśravaṇikaś ca śrāddho bhaviṣyati imāṃ prajñāpāramitāṃ śrotukāmo 'rthamavaboddhukāmo 'rthaṃ dātukāmo 'rthaṃ parityaktukāmaḥ",
    "K05bsu049_u:5292": " dharmabhāṇakaś ca aśrāddho bhaviṣyati alpeccho vā na vā bhāṣitukāmaḥ /",
    "K05bsu049_u:5293": " ato 'pi subhūte visāmagrīmārakarma veditavyam /",
    "K05bsu049_u:5294": " punaraparaṃ subhūte dhārmaśravaṇikaś ca śrāddho bhaviṣyati śrotukāmo 'rthamavaboddhukāmaḥ /",
    "K05bsu049_u:5295": " dharmabhāṇakasya ca tāni sūtrāṇi dharmāntarāyikatayā na saṃbhaviṣyanti nāvatariṣyanti /",
    "K05bsu049_u:5296": " ato 'pi subhūte dhārmaśravaṇikasyāprāptadharmabhāṇinaḥ prativāṇī bhaviṣyati /",
    "K05bsu049_u:5297": " iyam api subhūte tatra visāmagrī bhaviṣyati prajñāpāramitāmudgṛhṇatāṃ dhārayatāṃ vācayatāṃ paryavāpnuvatāṃ pravartayatāmantaśo likhatām /",
    "K05bsu049_u:5298": " idam api subhūte bodhisattvena mahāsattvena mārakarma veditavyam /",
    "K05bsu049_u:5299": " punaraparaṃ subhūte dharmabhāṇakaś ca bhāṣitukāmo bhaviṣyati /",
    "K05bsu049_u:5300": " dhārmaśravaṇikaś ca acchandiko bhaviṣyati śravaṇāya /",
    "K05bsu049_u:5301": " iyam api subhūte tatra visāmagrī bhaviṣyati prajñāpāramitāmudgrahītuṃ (Vaidya 121)",
    "K05bsu049_u:5302": " dhārayituṃ vācayituṃ paryavāptuṃ pravartayitumantaśo likhitum /",
    "K05bsu049_u:5303": " idam api subhūte bodhisattvena mahāsattvena mārakarma veditavyam /",
    "K05bsu049_u:5304": " punaraparaṃ subhūte dhārmaśravaṇiko middhaguruko bhaviṣyati,",
    "K05bsu049_u:5305": " kāyaguruko bhaviṣyati /",
    "K05bsu049_u:5306": " sa tena middhagurukatvena samanvāgataḥ kāyaklamathena samanvāgato na śrotukāmo bhaviṣyati /",
    "K05bsu049_u:5307": " dharmabhāṇakaś ca bhāṣitukāmo bhaviṣyati /",
    "K05bsu049_u:5308": " idam api subhūte bodhisattvena mahāsattvena visāmagrīmārakarma veditavyam /",
    "K05bsu049_u:5309": " punaraparaṃ subhūte dharmabhāṇako middhaguruko bhaviṣyati,",
    "K05bsu049_u:5310": " kāyaguruko bhaviṣyati /",
    "K05bsu049_u:5311": " sa tena middhagurukatvena samanvāgataḥ kāyaklamathena samanvāgato na bhāṣitukāmo bhaviṣyati /",
    "K05bsu049_u:5312": " dhārmaśravaṇikaś ca śrotukāmo bhaviṣyati /",
    "K05bsu049_u:5313": " iyam api subhūte tatra visāmagrī bhaviṣyati likhanāya vācanāya paryavāptaye vā /",
    "K05bsu049_u:5314": " idam api subhūte bodhisattvena mahāsattvena mārakarma veditavyam //",
    "K05bsu049_u:5315": " punaraparaṃ subhūte prajñāpāramitāyāṃ likhyamānāyāṃ bhāṣyamāṇāyāṃ śikṣyamāṇāyāṃ kaścideva tatrāgatya nirayāṇāmavarṇaṃ bhāṣiṣyate,",
    "K05bsu049_u:5316": " tiryagyoneravarṇaṃ bhāṣiṣyate,",
    "K05bsu049_u:5317": " pretaviṣayasyāvarṇaṃ bhāṣiṣyate,",
    "K05bsu049_u:5318": " asurakāyānāmavarṇaṃ bhāṣiṣyate - evaṃduḥkhā nirayāḥ,",
    "K05bsu049_u:5319": " evaṃduḥkhā tiryagyoniḥ,",
    "K05bsu049_u:5320": " evaṃduḥkhaḥ pretaviṣayaḥ,",
    "K05bsu049_u:5321": " evaṃduḥkhā āsurāḥ kāyāḥ,",
    "K05bsu049_u:5322": " evaṃduḥkhāḥ saṃskārāḥ /",
    "K05bsu049_u:5323": " ihaiva duḥkhasyāntaḥ karaṇīya iti /",
    "K05bsu049_u:5324": " idam api subhūte bodhisattvena mahāsattvena visāmagrīmārakarma veditavyam //",
    "K05bsu049_u:5325": " punaraparaṃ subhūte prajñāpāramitāyāṃ likhyamānāyāṃ bhāṣyamāṇāyāṃ śikṣyamāṇāyāṃ vā kaścideva tatrāgatya devānāṃ varṇaṃ bhāṣiṣyate - evaṃsukhitā",
    "K05bsu049_u:5326": " evaṃsukhāḥ svargāḥ,",
    "K05bsu049_u:5327": " evaṃ kāmadhātau kāmāḥ sevitavyāḥ,",
    "K05bsu049_u:5328": " evaṃ rūpadhātau dhyānāni samāpattavyāni,",
    "K05bsu049_u:5329": " evamārūpyadhātau tatsamāpattayaḥ samāpattavyāḥ /",
    "K05bsu049_u:5330": " tad api ca sarvaṃ prajñatā vimṛśya sarvaiva duḥkhopapattiriti /",
    "K05bsu049_u:5331": " uktaṃ hīdaṃ bhagavatā - acchaṭāsaṃghātamātrakamapyahaṃ bhikṣavo bhavābhinirvṛttiṃ na varṇayāmi /",
    "K05bsu049_u:5332": " sarvaṃ hi saṃskṛtamanityaṃ sarvaṃ bhayāvagataṃ duḥkhaṃ sarvaṃ traidhātukaṃ śūnyaṃ sarvadharmā anātmānaḥ /",
    "K05bsu049_u:5333": " tadevaṃ sarvamaśāśvatamanityaṃ duḥkhaṃ vipariṇāmadharmakaṃ viditvā paṇḍitairihaiva srotaāpattiphalaṃ prāptavyam,",
    "K05bsu049_u:5334": " sakṛdāgāmiphalamanāgāmiphalam,",
    "K05bsu049_u:5335": " ihaivārhattvaṃ prāptavyam /",
    "K05bsu049_u:5336": " mā no bhūyastābhiḥ saṃpattivipattibhirduḥkhabhūyiṣṭhābhiḥ samavadhānaṃ bhūditi /",
    "K05bsu049_u:5337": " tatraike bodhisattvāḥ saṃvegamāpatsyante /",
    "K05bsu049_u:5338": " idam api subhūte bodhisattvena mahāsattvena visāmagrīmārakarma veditavyam //",
    "K05bsu049_u:5339": " punaraparaṃ subhūte ye 'pi te bhikṣavo dharmabhāṇakāḥ,",
    "K05bsu049_u:5340": " te ekākitābhiratā bhaviṣyanti /",
    "K05bsu049_u:5341": " ye 'pi dhārmaśravaṇikāste 'pi parṣadgurukā bhaviṣyanti /",
    "K05bsu049_u:5342": " te 'pi dharmabhāṇakā evaṃ vakṣyanti - ye māmanuvartsyanti,",
    "K05bsu049_u:5343": " tebhyo 'hamimāṃ prajñāpāramitāṃ dāsyāmi /",
    "K05bsu049_u:5344": " ye māṃ nānuvartsyanti,",
    "K05bsu049_u:5345": " tebhyo na dāsyāmīti /",
    "K05bsu049_u:5346": " evaṃ te kulaputrāḥ kuladuhitaraś ca arthikatayā chandikatayā dharmagauraveṇa taṃ dharmabhāṇakamanuvartsyanti,",
    "K05bsu049_u:5347": " na cāvakāśaṃ dāsyanti,",
    "K05bsu049_u:5348": " sa ca dharmabhāṇaka āmiṣakiṃcitkābhilāṣī,",
    "K05bsu049_u:5349": " te ca na dātukāmāḥ /",
    "K05bsu049_u:5350": " sa ca tena tena gamiṣyati,",
    "K05bsu049_u:5351": " yena yena durbhikṣaś ca ayogakṣemaś ca jīvitāntarāyaś ca bhaviṣyati /",
    "K05bsu049_u:5352": " te ca dhārmaśravaṇikāḥ parebhyaḥ śroṣyanti - asau pradeśo (Vaidya 122)",
    "K05bsu049_u:5353": " durbhikṣaś ca ayogakṣemaś ca /",
    "K05bsu049_u:5354": " tasmiṃś ca pradeśe jīvitāntarāyo bhavediti /",
    "K05bsu049_u:5355": " sa ca dharmabhāṇakastān kulaputrānevamabhivyāhariṣyati - amuṣmin kulaputrāḥ pradeśe durbhikṣabhayam /",
    "K05bsu049_u:5356": " kaccitkulaputrā yūyamāgamiṣyatha mā paścādvipratisāriṇo bhaviṣyatha durbhikṣabhayaṃ praviṣṭāḥ?",
    "K05bsu049_u:5357": " evaṃ te tena dharmabhāṇakena sūkṣmeṇopāyena pratikṣepsyate /",
    "K05bsu049_u:5358": " te ca nirviṇṇarūpā evaṃ jñāsyanti - pratyākhyānanimittānyetāni,",
    "K05bsu049_u:5359": " naitāni dātukāmatānimittānīti /",
    "K05bsu049_u:5360": " nāyaṃ dātukāma iti viditvā nānuvartsyanti /",
    "K05bsu049_u:5361": " iyam api subhūte tatra visāmagrī bhaviṣyati prajñāpāramitāyāṃ likhyamānāyāṃ śikṣyamāṇāyāṃ deśyamānāyāmupadiśyamānāyāmuddiśyamānāyāṃ svādhyāyyamānāyām",
    "K05bsu049_u:5362": " idam api subhūte bodhisattvena mahāsattvena mārakarma veditavyam //",
    "K05bsu049_u:5363": " punaraparaṃ subhūte dharmabhāṇako yena jantubhayaṃ yena vyālabhayaṃ yenāmanuṣyabhayaṃ tena saṃprasthito bhaviṣyati /",
    "K05bsu049_u:5364": " sa tena caran viharan yena vyālakāntāraṃ sarīsṛpakāntāraṃ corakāntāraṃ pānīyakāntāraṃ durbhikṣakāntāraṃ tena prakramiṣyati /",
    "K05bsu049_u:5365": " sa tān dhārmaśravaṇikānevaṃ vakṣyati - yatkhalu kulaputrā jānīdhvaṃ yasmin pradeśe",
    "K05bsu049_u:5366": " jantubhayaṃ vyālabhayaṃ kravyādabhayaṃ sarīsṛpakāntāraṃ corakāntāraṃ pānīyakāntāraṃ",
    "K05bsu049_u:5367": " durbhikṣakāntāraṃ tena vayaṃ saṃprasthitāḥ /",
    "K05bsu049_u:5368": " jānīdhvaṃ kulaputrāḥ - śakyatha yūyametāni duḥkhāni pratyanubhavitum?",
    "K05bsu049_u:5369": " evaṃ tān sūkṣmeṇopāyena pratyākhyāsyati /",
    "K05bsu049_u:5370": " tataste nirvetsyante /",
    "K05bsu049_u:5371": " nirviṇṇāḥ santo nānuvartsyanti /",
    "K05bsu049_u:5372": " te punareva pratyudāvartsyante /",
    "K05bsu049_u:5373": " ayam api subhūte prajñāpāramitāyāmantarāya utpatsyate uddiśyamānāyāḥ svādhyāyyamānāyāḥ yāvallikhyamānāyāḥ /",
    "K05bsu049_u:5374": " idam api subhūte bodhisattvena mahāsattvena visāmagrīmārakarma veditavyam //",
    "K05bsu049_u:5375": " punaraparaṃ subhūte dharmabhāṇako bhikṣurmitrakulabhikṣādakulaguruko bhaviṣyati /",
    "K05bsu049_u:5376": " sa tayā mitrakulabhikṣādakulagurukatayā abhīkṣṇaṃ mitrakulabhikṣādakulānyavalokayitavyānyupasaṃkramitavyāni maṃsyate /",
    "K05bsu049_u:5377": " sa tayā abhīkṣṇāvalokanatayā bahukṛtyatayā tān dhārmaśravaṇikān pratyākhyāsyati - asti tāvanme kiṃcidavalokayitavyam,",
    "K05bsu049_u:5378": " asti tāvanmamopasaṃkramitavyamiti /",
    "K05bsu049_u:5379": " iyam api subhūte tatra visāmagrī bhaviṣyati prajñāpāramitāyāṃ likhyamānāyāṃ paryavāpyamāṇāyām /",
    "K05bsu049_u:5380": " idam api subhūte bodhisattvena mahāsattvena mārakarma veditavyam //",
    "K05bsu049_u:5381": " iti hi subhūte māraḥ pāpīyāṃstaistaiḥ prakāraistathā tathā ceṣṭiṣyate,",
    "K05bsu049_u:5382": " yathemāṃ prajñāpāramitāṃ na kaścidudgrahīṣyati,",
    "K05bsu049_u:5383": " na dhārayiṣyati,",
    "K05bsu049_u:5384": " na vācayiṣyati,",
    "K05bsu049_u:5385": " na paryavāpsyati,",
    "K05bsu049_u:5386": " na pravartayiṣyati,",
    "K05bsu049_u:5387": " na deśayiṣyati,",
    "K05bsu049_u:5388": " nopadekṣyati,",
    "K05bsu049_u:5389": " noddekṣyati,",
    "K05bsu049_u:5390": " na svādhyāsyati,",
    "K05bsu049_u:5391": " na lekhayiṣyati,",
    "K05bsu049_u:5392": " na likhiṣyati /",
    "K05bsu049_u:5393": " tasmāttarhi subhūte yāvanto 'ntarāyā visāmagryāṃ saṃvartante,",
    "K05bsu049_u:5394": " tāni sarvāṇi bodhisattvena mahāsattvena mārakarmāṇīti boddhavyāni,",
    "K05bsu049_u:5395": " buddhvā ca vivarjayitavyānīti //",
    "K05bsu049_u:5396": " evamukte āyuṣmān subhūtirbhagavantametadavocat - kimatra bhagavan kāraṇaṃ yadiha māraḥ pāpīyānevaṃ mahāntamudyogamāpatsyate?",
    "K05bsu049_u:5397": " tathā tathā copāyena ceṣṭiṣyate,",
    "K05bsu049_u:5398": " yathemāṃ prajñāpāramitāṃ (Vaidya 123)",
    "K05bsu049_u:5399": " na kaścidudgrahīṣyati na dhārayiṣyati na vācayiṣyati na paryavāpsyati na pravartayiṣyati na deśayiṣyati nopadekṣyati noddekṣyati na svādhyāsyati na lekhayiṣyati na likhiṣyati?",
    "K05bsu049_u:5400": " evamukte bhagavānāyuṣmantaṃ subhūtimetadavocat - prajñāpāramitānirjātā hi subhūte buddhānāṃ bhagavatāṃ sarvajñatā /",
    "K05bsu049_u:5401": " sarvajñatānirjātaṃ ca tathāgataśāsanam /",
    "K05bsu049_u:5402": " tathāgataśāsananirjātaṃ ca aprameyāṇāmasaṃkhyeyānāṃ sattvānāṃ kleśaprahāṇam /",
    "K05bsu049_u:5403": " prahīṇakleśānāṃ ca māraḥ pāpīyānavatāraṃ na labhate /",
    "K05bsu049_u:5404": " alabhamāno duḥkhārto durmanāḥ śokaśalyaparigato bhavati /",
    "K05bsu049_u:5405": " ataḥ sa prajñāpāramitāyāṃ likhyamānāyāṃ paryavāpyamāṇāyāṃ mahatā saṃvegena mahāntamudyogamāpadyate /",
    "K05bsu049_u:5406": " sa mahatodyogena tathā tathopāyena ceṣṭate,",
    "K05bsu049_u:5407": " yathā na kaścidimāṃ prajñāpāramitāṃ likhedvā paryavāpnuyādveti //",
    "K05bsu049_u:5408": " punaraparaṃ subhūte māraḥ pāpīyān śramaṇaveṣeṇāgatya bhedaṃ prakṣepsyati /",
    "K05bsu049_u:5409": " evaṃ ca navayānasaṃprasthitāḥ kulaputrā vivecayiṣyanti naiṣā prajñāpāramitā yāmāyuṣmantaḥ śṛṇvanti /",
    "K05bsu049_u:5410": " yathā punarmama sūtrāgataṃ sūtraparyāpannam,",
    "K05bsu049_u:5411": " iyaṃ sā prajñāpāramitā /",
    "K05bsu049_u:5412": " ityevaṃ subhūte māraḥ pāpīyān saṃśayaṃ prakṣepsyati /",
    "K05bsu049_u:5413": " evaṃ ca punaḥ subhūte māraḥ pāpīyān śramaṇaveṣeṇāgatya bhedaṃ prakṣipya navayānasaṃprasthitān",
    "K05bsu049_u:5414": " bodhisattvānalpabuddhikān mandabuddhikān parīttabuddhikānandhīkṛtānavyākṛtānanuttarāyāṃ",
    "K05bsu049_u:5415": " samyaksaṃbodhau saṃśayaṃ pātayiṣyati /",
    "K05bsu049_u:5416": " te saṃśayaprāptā imāṃ prajñāpāramitāṃ nodgrahīṣyanti na dhārayiṣyanti na vācayiṣyanti",
    "K05bsu049_u:5417": " na paryavāpsyanti na pravartayiṣyanti na deśayiṣyanti nopadekṣyanti noddekṣyanti",
    "K05bsu049_u:5418": " na svādhyāsyanti na lekhayiṣyanti na likhiṣyanti /",
    "K05bsu049_u:5419": " idam api subhūte bodhisattvena mahāsattvena mārakarma veditavyam //",
    "K05bsu049_u:5420": " punaraparaṃ subhūte māraḥ pāpīyān bhikṣūnnirmāya buddhaveṣeṇāgatya evaṃ mārakarmopasaṃhariṣyati - yo bodhisattvo gambhīreṣu dharmeṣu carati,",
    "K05bsu049_u:5421": " sa bhūtakoṭiṃ sākṣātkaroti /",
    "K05bsu049_u:5422": " sa śrāvako bhavati,",
    "K05bsu049_u:5423": " na bodhisattvo yathāyaṃ bodhisattva iti /",
    "K05bsu049_u:5424": " idam api subhūte bodhisattvena mahāsattvena mārakarma veditavyam //",
    "K05bsu049_u:5425": " evaṃ subhūte māraḥ pāpīyānevamādikāni subahūni anyāny api mārakarmāṇyutpādayiṣyati asyāṃ prajñāpāramitāyāṃ likhyamānāyāṃ paryavāpyamāṇāyām /",
    "K05bsu049_u:5426": " tāni bodhisattvena mahāsattvena boddhavyāni /",
    "K05bsu049_u:5427": " buddhvā ca vivarjayitavyāni /",
    "K05bsu049_u:5428": " na bhaktavyāni /",
    "K05bsu049_u:5429": " ārabdhavīryeṇa smṛtimatā saṃprajānatā ca bhavitavyam //",
    "K05bsu049_u:5430": " evamukte āyuṣmān subhūtirbhagavantametadavocat - evametadbhagavan,",
    "K05bsu049_u:5431": " evametatsugata /",
    "K05bsu049_u:5432": " yāni tāni bhagavan mahāratnāni,",
    "K05bsu049_u:5433": " tāni bahupratyarthikāni bhavanti /",
    "K05bsu049_u:5434": " tatkasya hetoḥ?",
    "K05bsu049_u:5435": " yaduta durlabhatvānmahārghatvācca /",
    "K05bsu049_u:5436": " agrāṇi hi tāni bhagavan bhavanti /",
    "K05bsu049_u:5437": " tasmāttāni ca bahupratyarthikāni bhavanti /",
    "K05bsu049_u:5438": " evameva bhagavan asyāḥ prajñāpāramitāyāḥ prāyeṇa bahavo 'ntarāyā utpatsyante /",
    "K05bsu049_u:5439": " tatra ye 'ntarāyavaśena kusīdā bhaviṣyanti,",
    "K05bsu049_u:5440": " veditavyamidaṃ bhagavan mārādhiṣṭhitāste bodhisattvā bhaviṣyanti,",
    "K05bsu049_u:5441": " navayānasaṃprasthitāś ca te bhagavan bhaviṣyanti,",
    "K05bsu049_u:5442": " alpabuddhayaś ca te bhagavan bhaviṣyanti, (Vaidya 124)",
    "K05bsu049_u:5443": " mandabuddhayaś ca te bhagavan bhaviṣyanti,",
    "K05bsu049_u:5444": " parīttabuddhayaś ca te bhagavan bhaviṣyanti,",
    "K05bsu049_u:5445": " viparyastabuddhayaś ca te bhagavan bhaviṣyanti /",
    "K05bsu049_u:5446": " nāpi teṣāmudārodāreṣu dharmeṣu cittaṃ prakramiṣyati,",
    "K05bsu049_u:5447": " ye imāṃ prajñāpāramitāṃ nodgrahītavyāṃ maṃsyante,",
    "K05bsu049_u:5448": " na dhārayitavyāṃ na vācayitavyāṃ na paryavāptavyāṃ na pravartayitavyāṃ na deśayitavyāṃ",
    "K05bsu049_u:5449": " nopadeṣṭavyāṃ noddeṣṭavyāṃ na svādhyātavyāṃ na lekhayitavyāmantaśo na likhitavyām api maṃsyante //",
    "K05bsu049_u:5450": " evamukte bhagavānāyuṣmantaṃ subhūtimetadavocat - evametatsubhūte, evam etat /",
    "K05bsu049_u:5451": " mārādhiṣṭhitāste subhūte bodhisattvā veditavyāḥ /",
    "K05bsu049_u:5452": " navayānasaṃprasthitāś ca te subhūte bodhisattvā bhaviṣyanti,",
    "K05bsu049_u:5453": " alpabuddhayaś ca te bhaviṣyanti,",
    "K05bsu049_u:5454": " mandabuddhayaś ca te bhaviṣyanti,",
    "K05bsu049_u:5455": " parīttabuddhayaś ca te bhaviṣyanti,",
    "K05bsu049_u:5456": " viparyastabuddhayaś ca te bhaviṣyanti /",
    "K05bsu049_u:5457": " na ca teṣāmudārodāreṣu dharmeṣu cittaṃ prakramiṣyati,",
    "K05bsu049_u:5458": " ya imāṃ prajñāpāramitāṃ nodgrahītavyāṃ maṃsyante,",
    "K05bsu049_u:5459": " na dhārayitavyāṃ na vācayitavyāṃ na paryavāptavyāṃ na pravartayitavyāṃ nopadeṣṭavyāṃ noddeṣṭavyāṃ na svādhyātavyāṃ na lekhayitavyāmantaśo na likhitavyām api maṃsyante //",
    "K05bsu049_u:5460": " kiṃcāpi subhūte imāni mārakarmāṇyutpatsyante,",
    "K05bsu049_u:5461": " subahavaścātra māradoṣā antarāyakarā utpatsyante /",
    "K05bsu049_u:5462": " atha ca subhūte ya imāṃ prajñāpāramitāmudgrahītavyāṃ maṃsyante dhārayitavyāṃ vācayitavyāṃ",
    "K05bsu049_u:5463": " paryavāptavyāṃ pravartayitavyāmupadeṣṭavyāmuddeṣṭavyāṃ svādhyātavyāṃ lekhayitavyāmantaśo",
    "K05bsu049_u:5464": " likhitavyām api maṃsyante,",
    "K05bsu049_u:5465": " veditavyametatsubhūte buddhānubhāvena buddhādhiṣṭhānena te maṃsyante /",
    "K05bsu049_u:5466": " buddhaparigraheṇodgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti lekhayiṣyantyantaśo likhiṣyantīti /",
    "K05bsu049_u:5467": " tatkasya hetoḥ?",
    "K05bsu049_u:5468": " māro 'pi hyatra pāpīyān mahāntamudyogamāpatsyate antarāyakaraṇāya /",
    "K05bsu049_u:5469": " tathāgato 'pyarhan samyaksaṃbuddha udyogamāpatsyate 'nuparigrahāyeti //",
    "K05bsu049_u:5470": " āryāṣṭasāhasrikāyāṃ prajñāpāramitāyāṃ mārakarmaparivarto nāmaikādaśaḥ //",
    "K05bsu049_u:5471": " (Vaidya 125)",
    "K05bsu049_u:5472": " ASP_12: lokasaṃdarśanaparivarto dvādaśaḥ /",
    "K05bsu049_u:5473": " atha khalu bhagavān punarapyāyuṣmantaṃ subhūtimāmantrayate sma - tadyathāpi nāma subhūte striyā bahavaḥ putrā bhaveyuḥ,",
    "K05bsu049_u:5474": " pañca vā daśa vā viṃśatirvā triṃśadvā catvāriṃśadvā pañcāśadvā śataṃ vā sahasraṃ vā /",
    "K05bsu049_u:5475": " sarve te māturglānāyā udyogamāpadyeran - kathamasmākaṃ māturjīvitāntarāyo na bhavediti,",
    "K05bsu049_u:5476": " kathamasmākaṃ mātā ciraṃ jīvet,",
    "K05bsu049_u:5477": " kathamasmākaṃ mātuḥ kāyo na vinaśyet,",
    "K05bsu049_u:5478": " kathamasmākaṃ mātā cirasthitikā bhavet,",
    "K05bsu049_u:5479": " kathamasmākaṃ māturnāma avinaṣṭaṃ bhavet,",
    "K05bsu049_u:5480": " kathamasmākaṃ māturna duḥkhā vedanotpadyeta,",
    "K05bsu049_u:5481": " na cāsyā asparśavihāraḥ amanaāpaḥ kāye utpadyeta /",
    "K05bsu049_u:5482": " tatkasya hetoḥ?",
    "K05bsu049_u:5483": " etayā hi vayaṃ janitāḥ /",
    "K05bsu049_u:5484": " duṣkarakārikaiṣā asmākaṃ jīvitasya dātrī lokasya ca saṃdarśayitrī /",
    "K05bsu049_u:5485": " iti te putrāstāṃ mātaraṃ sarvasukhopadhānaiḥ sudhṛtāṃ dhārayeyuḥ,",
    "K05bsu049_u:5486": " sugopāyitāṃ gopāyeyuḥ,",
    "K05bsu049_u:5487": " sukelāyitāṃ kelāyeyuḥ - mā khalvasyāḥ kācidduḥkhā vedanā duḥkho vā sparśa utpadyeta,",
    "K05bsu049_u:5488": " cakṣuṣo vā śrotrato vā ghrāṇato vā jihvāto vā kāyato vā manasto vā vātato vā pittato",
    "K05bsu049_u:5489": " vā śleṣmato vā saṃnipātato vā daṃśato vā maśakato vā sarīsṛpato vā manuṣyato vā amanuṣyato",
    "K05bsu049_u:5490": " vā āpātato vā utpātato vā aniṣṭanipātaḥ śarīre nipatet /",
    "K05bsu049_u:5491": " evaṃ te putrāstāṃ mātaraṃ sarvasukhopadhānaiḥ samanvāhṛtya kelāyeyurmamāyeyurgopāyeyuḥ - eṣāsmākaṃ mātā janayitrī,",
    "K05bsu049_u:5492": " duṣkarakārikaiṣā asmākaṃ jīvitasya dātrī,",
    "K05bsu049_u:5493": " lokasya ca saṃdarśayitrīti /",
    "K05bsu049_u:5494": " evameva subhūte tathāgatā arhantaḥ samyaksaṃbuddhā imāṃ prajñāpāramitāṃ samanvāharanti /",
    "K05bsu049_u:5495": " ye 'pi te likhanti udgṛhṇanti dhārayanti vācayanti paryavāpnuvanti pravartayanti deśayantyupadiśantyuddiśanti svādhyāyanti,",
    "K05bsu049_u:5496": " sarve te tathāgatasyārhataḥ samyaksaṃbuddhasyānubhāvena adhiṣṭhānena samanvāhāreṇa /",
    "K05bsu049_u:5497": " ye 'pi te 'nyeṣu lokadhātuṣu tathāgatā arhantaḥ samyaksaṃbuddhā etarhi tiṣṭhanti dhriyante yāpayanti bahujanahitāya bahujanasukhāya lokānukampāyai mahato janakāyasyārthāya,",
    "K05bsu049_u:5498": " hitāya sukhāya devānāṃ ca manuṣyāṇāṃ ca,",
    "K05bsu049_u:5499": " sarvasattvānāṃ cānukampakā anukampāmupādāya,",
    "K05bsu049_u:5500": " te 'pi sarve imāṃ prajñāpāramitāṃ samanvāharanti,",
    "K05bsu049_u:5501": " autsukyamāpadyante - kimitīyaṃ prajñāpāramitā cirasthitikā bhavet,",
    "K05bsu049_u:5502": " kimityasyāḥ prajñāpāramitāyā nāma avinaṣṭaṃ bhavet,",
    "K05bsu049_u:5503": " kimityasyāḥ prajñāpāramitāyā bhāṣyamāṇāyā likhyamānāyāḥ śikṣyamāṇāyā māraḥ pāyīyān mārakāyikā vā devatā antarāyaṃ na kuryuriti /",
    "K05bsu049_u:5504": " evaṃ hi subhūte tathāgatā arhantaḥ samyaksaṃbuddhā enāṃ prajñāpāramitāṃ kelāyanti mamāyanti gopāyanti /",
    "K05bsu049_u:5505": " tatkasya hetoḥ?",
    "K05bsu049_u:5506": " eṣā hi mātā janayitrī tathāgatānāmarhatāṃ samyaksaṃbuddhānām /",
    "K05bsu049_u:5507": " asyāḥ sarvajñatāyā darśayitrī lokasya ca saṃdarśayitrī /",
    "K05bsu049_u:5508": " atonirjātā hi subhūte tathāgatā arhantaḥ samyaksaṃbuddhāḥ /",
    "K05bsu049_u:5509": " prajñāpāramitā hi subhūte tathāgatānāmarhatāṃ samyaksaṃbuddhānāmasya sarvajñajñānasya janayitrī darśayitrī,",
    "K05bsu049_u:5510": " evamasya lokasya saṃdarśayitrī /",
    "K05bsu049_u:5511": " atonirjātā hi subhūte tathāgatānāmarhatāṃ samyaksaṃbuddhānāṃ sarvajñatā /",
    "K05bsu049_u:5512": " ye 'pi kecitsubhūte atīte 'dhvani tathāgatā arhantaḥ samyaksaṃbuddhā anuttarāṃ samyaksaṃbodhimabhisaṃbuddhāḥ,",
    "K05bsu049_u:5513": " te 'pi sarve enāmeva prajñāpāramitāmāgamya anuttarāṃ samyaksaṃbodhimabhisaṃbuddhāḥ /",
    "K05bsu049_u:5514": " ye 'pi te subhūte bhaviṣyantyanāgate 'dhvani tathāgatā arhantaḥ (Vaidya 126)",
    "K05bsu049_u:5515": " samyaksaṃbuddhā anuttarāṃ samyaksaṃbodhimabhisaṃbhotsyante,",
    "K05bsu049_u:5516": " te 'pi sarve enāmeva prajñāpāramitāmāgamya anuttarāṃ samyaksaṃbodhimabhisaṃbhotsyante /",
    "K05bsu049_u:5517": " ye 'pi te subhūte etarhi aprameyeṣvasaṃkhyeyeṣu lokadhātuṣu tathāgatā arhantaḥ samyaksaṃbuddhā",
    "K05bsu049_u:5518": " daśadiśi loke tiṣṭhanti dhriyante yāpayanti bahujanahitāya bahujanasukhāya lokānukampāyai",
    "K05bsu049_u:5519": " mahato janakāyasyārthāya,",
    "K05bsu049_u:5520": " hitāya sukhāya devānāṃ ca manuṣyāṇāṃ ca,",
    "K05bsu049_u:5521": " anukampakā anukampāmupādāya anuttarāṃ samyaksaṃbodhimabhisaṃbuddhāḥ,",
    "K05bsu049_u:5522": " te 'pi sarve enāmeva prajñāpāramitāmāgamya anuttarāṃ samyaksaṃbodhimabhisaṃbuddhāḥ /",
    "K05bsu049_u:5523": " aham api subhūte etarhi tathāgato 'rhan samyaksaṃbuddha enāmeva prajñāpāramitāmāgamya anuttarāṃ samyaksaṃbodhimabhisaṃbuddhaḥ /",
    "K05bsu049_u:5524": " evamiyaṃ subhūte prajñāpāramitā tathāgatānāmarhatāṃ samyaksaṃbuddhānāṃ janayitrī,",
    "K05bsu049_u:5525": " evamasya lokasya saṃdarśayitrī //",
    "K05bsu049_u:5526": " atha khalvāyuṣmān subhūtirbhagavantametadavocat - yadbhagavānevamāha - prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrīti,",
    "K05bsu049_u:5527": " kathaṃ bhagavan prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī?",
    "K05bsu049_u:5528": " katamaś ca bhagavan lokastathāgatairarhadbhiḥ samyaksaṃbuddhairākhyātaḥ?",
    "K05bsu049_u:5529": " evamukte bhagavānāyuṣmantaṃ subhūtimetadavocat - pañca subhūte skandhāḥ tathāgatena loka ityākhyātāḥ /",
    "K05bsu049_u:5530": " katame pañca?",
    "K05bsu049_u:5531": " yaduta rūpaṃ vedanā saṃjñā saṃskārā vijñānam /",
    "K05bsu049_u:5532": " ime subhūte pañca skandhāstathāgatena loka ityākhyātāḥ //",
    "K05bsu049_u:5533": " subhūtirāha - kathaṃ bhagavaṃstathāgatānāṃ prajñāpāramitayā pañca skandhā darśitāḥ?",
    "K05bsu049_u:5534": " kiṃ vā bhagavan prajñāpāramitayā darśitam?",
    "K05bsu049_u:5535": " evamukte bhagavānāyuṣmantaṃ subhūtimetadavocat - na lujyante na pralujyante iti subhūte pañca skandhā loka iti tathāgatānāṃ prajñāpāramitayā darśitāḥ /",
    "K05bsu049_u:5536": " tatkasya hetoḥ na lujyante na pralujyante iti darśitāḥ?",
    "K05bsu049_u:5537": " śūnyatāsvabhāvā hi subhūte pañca skandhāḥ,",
    "K05bsu049_u:5538": " asvabhāvatvāt /",
    "K05bsu049_u:5539": " na ca subhūte śūnyatā lujyate vā pralujyate vā /",
    "K05bsu049_u:5540": " evamiyaṃ subhūte prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī /",
    "K05bsu049_u:5541": " na ca subhūte ānimittaṃ vā apraṇihitaṃ vā anabhisaṃskāro vā anutpādo vā abhāvo vā dharmadhāturvā lujyate vā pralujyate vā /",
    "K05bsu049_u:5542": " evamiyaṃ subhūte prajñāpāramitā tathāgatānāmarhata samyaksaṃbuddhānāmasya lokasya saṃdarśayitrī //",
    "K05bsu049_u:5543": " punaraparaṃ subhūte tathāgata imāṃ prajñāpāramitāmāgamya aprameyāḥ sattvāḥ,",
    "K05bsu049_u:5544": " asaṃkhyeyāḥ sattvā iti yathābhūtaṃ prajānāti /",
    "K05bsu049_u:5545": " kathaṃ ca subhūte tathāgata imāṃ prajñāpāramitāmāgamya aprameyāḥ sattvāḥ,",
    "K05bsu049_u:5546": " asaṃkhyeyāḥ sattvā iti yathābhūtaṃ prajānāti?",
    "K05bsu049_u:5547": " sattvāsvabhāvatayā subhūte aprameyāḥ sattvā asaṃkhyeyāḥ sattvā iti yathābhūtaṃ prajānāti /",
    "K05bsu049_u:5548": " evaṃ hi subhūte tathāgata imāṃ prajñāpāramitāmāgamya aprameyāḥ sattvā asaṃkhyeyāḥ sattvā iti yathābhūtaṃ prajānāti /",
    "K05bsu049_u:5549": " yāny api tāni subhūte aprameyāṇāmasaṃkhyeyānāṃ sattvānāṃ cittacaritāni,",
    "K05bsu049_u:5550": " tāny api subhūte tathāgataḥ sattvāsadbhāvatayaiva prajānāti /",
    "K05bsu049_u:5551": " evaṃ khalu subhūte prajñāpāramitāmāgamya tathāgato 'prameyāṇāmasaṃkhyeyānāṃ sattvānāmaprameyāṇyasaṃkhyeyāni cittacaritāni ca yathābhūtaṃ prajānāti",
    "K05bsu049_u:5552": " evaṃ hi subhūte prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī //",
    "K05bsu049_u:5553": " (Vaidya 127) punaraparaṃ subhūte tathāgata imāṃ prajñāpāramitāmāgamya aprameyāṇāmasaṃkhyeyānāṃ sattvānāṃ saṃkṣiptāni cittāni saṃkṣiptāni cittānīti yathābhūtaṃ prajānāti /",
    "K05bsu049_u:5554": " kathaṃ ca subhūte tathāgata imāṃ prajñāpāramitāmāgamya aprameyāṇāmasaṃkhyeyānāṃ sattvānāṃ saṃkṣiptāni cittāni saṃkṣiptāni cittānīti yathābhūtaṃ",
    "K05bsu049_u:5555": " sa saṃkṣepaṃ kṣayataḥ kṣayaṃ ca akṣayato yathābhūtaṃ prajānāti /",
    "K05bsu049_u:5556": " evaṃ hi subhūte tathāgata imāṃ prajñāpāramitāmāgamya aprameyāṇāmasaṃkhyeyānāṃ sattvānāṃ saṃkṣiptāni cittāni saṃkṣiptāni cittānīti yathābhūtaṃ prajānāti //",
    "K05bsu049_u:5557": " punaraparaṃ subhūte tathāgatā imāṃ prajñāpāramitāmāgamya aprameyāṇāmasaṃkhyeyānāṃ sattvānāṃ vikṣiptāni cittāni vikṣiptāni cittānīti yathābhūtaṃ prajānāti /",
    "K05bsu049_u:5558": " kathaṃ ca subhūte tathāgata imāṃ prajñāpāramitāmāgamya aprameyāṇāmasaṃkhyeyānāṃ sattvānāṃ vikṣiptāni cittāni vikṣiptāni cittānīti yathābhūtaṃ",
    "K05bsu049_u:5559": " dharmatātaḥ subhūte tāni cittāni vikṣiptāni /",
    "K05bsu049_u:5560": " alakṣaṇāni hi tāni cittāni akṣīṇānyavikṣīṇānyavikṣiptāni tāni cittānīti yathābhūtaṃ prajānāti /",
    "K05bsu049_u:5561": " evaṃ hi subhūte tathāgatā imāṃ prajñāpāramitāmāgamya aprameyāṇāmasaṃkhyeyānāṃ sattvānāṃ vikṣiptāni cittāni vikṣiptāni cittānīti yathābhūtaṃ prajānāti //",
    "K05bsu049_u:5562": " punaraparaṃ subhūte tathāgata imāṃ prajñāpāramitāmāgamya aprameyāṇāmasaṃkhyeyānāṃ sattvānāmaprameyākṣayāṇi cittānyaprameyākṣayāṇi cittānīti yathābhūtaṃ prajānāti /",
    "K05bsu049_u:5563": " kathaṃ ca subhūte tathāgata imāṃ prajñāpāramitāmāgamya aprameyāṇāmasaṃkhyeyānāṃ sattvānāmaprameyākṣayāṇi cittāni aprameyākṣayāṇi cittānīti yathābhūtaṃ",
    "K05bsu049_u:5564": " tasya subhūte tathāgatasyādhiṣṭhitaṃ bhavati taccittam,",
    "K05bsu049_u:5565": " anirodhamanutpādamasthitamanāśrayamasamamaprameyamasaṃkhyeyam,",
    "K05bsu049_u:5566": " yenaiva yathābhūtaṃ prajānāti ākāśāprameyākṣayatayā cittāprameyākṣayateti /",
    "K05bsu049_u:5567": " evaṃ hi subhūte tathāgata imāṃ prajñāpāramitāmāgamya aprameyāṇāmasaṃkhyeyānāṃ sattvānāmaprameyākṣayāṇi cittānyaprameyākṣayāṇi cittānīti yathābhūtaṃ prajānāti //",
    "K05bsu049_u:5568": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ saṃkliṣṭāni cittāni saṃkliṣṭāni cittānīti yathābhūtaṃ prajānāti",
    "K05bsu049_u:5569": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ saṃkliṣṭāni cittāni saṃkliṣṭāni cittānīti yathābhūtaṃ prajānāti?",
    "K05bsu049_u:5570": " asaṃkleśasaṃkliṣṭāni subhūte tāni cittāni asaṃketāni /",
    "K05bsu049_u:5571": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ saṃkliṣṭāni cittāni saṃkliṣṭāni cittānīti yathābhūtaṃ prajānāti //",
    "K05bsu049_u:5572": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmasaṃkliṣṭāni cittānyasaṃkliṣṭāni cittānīti yathābhūtaṃ prajānāti",
    "K05bsu049_u:5573": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāmasaṃkliṣṭāni cittānyasaṃkliṣṭāni cittānīti yathābhūtaṃ prajānāti?",
    "K05bsu049_u:5574": " prakṛtiprabhāsvarāṇi subhūte tāni cittāni /",
    "K05bsu049_u:5575": " evaṃ hi subhūte tathāgata imāṃ (Vaidya 128)",
    "K05bsu049_u:5576": " prajñāpāramitāmāgamya aprameyāṇāṃ sattvānāmasaṃkliṣṭāni cittānyasaṃkliṣṭāni cittānīti yathābhūtaṃ prajānāti //",
    "K05bsu049_u:5577": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ līnāni cittāni līnāni cittānīti yathābhūtaṃ prajānāti /",
    "K05bsu049_u:5578": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ līnāni cittāni līnāni cittānīti yathābhūtaṃ prajānāti?",
    "K05bsu049_u:5579": " anālayalīnāni subhūte tāni cittāni /",
    "K05bsu049_u:5580": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ līnāni cittāni līnāni cittānīti yathābhūtaṃ prajānāti //",
    "K05bsu049_u:5581": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ pragṛhītāni cittāni pragṛhītāni cittānīti yathābhūtaṃ prajānāti",
    "K05bsu049_u:5582": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ pragṛhītāni cittāni pragṛhītāni cittānīti yathābhūtaṃ prajānāti?",
    "K05bsu049_u:5583": " agrāhyāṇi subhūte tāni cittāni pragrahītavyāni /",
    "K05bsu049_u:5584": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ pragṛhītāni cittāni pragṛhītāni cittānīti yathābhūtaṃ prajānāti //",
    "K05bsu049_u:5585": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ sāsravāṇi cittāni sāsravāṇi cittānīti yathābhūtaṃ prajānāti /",
    "K05bsu049_u:5586": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ sāsravāṇi cittāni sāsravāṇi cittānīti yathābhūtaṃ prajānāti?",
    "K05bsu049_u:5587": " asvabhāvāni subhūte tāni cittāni asatsaṃkalpāni /",
    "K05bsu049_u:5588": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ sāsravāṇi cittāni sāsravāṇi cittānīti yathābhūtaṃ prajānāti //",
    "K05bsu049_u:5589": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmanāsravāṇi cittānyanāsravāṇi cittānīti yathābhūtaṃ prajānāti /",
    "K05bsu049_u:5590": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāmanāsravāṇi cittānyanāsravāṇi cittānīti yathābhūtaṃ prajānāti?",
    "K05bsu049_u:5591": " abhāvagatikāni subhūte tāni cittāni anābhogāni /",
    "K05bsu049_u:5592": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāmanāsravāṇi cittānyanāsravāṇi cittānīti yathābhūtaṃ prajānāti //",
    "K05bsu049_u:5593": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ sarāgāṇi cittāni sarāgāṇi cittānīti yathābhūtaṃ prajānāti /",
    "K05bsu049_u:5594": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ sarāgāṇi cittāni sarāgāṇi cittānīti yathābhūtaṃ prajānāti?",
    "K05bsu049_u:5595": " yā subhūte cittasya sarāgatā,",
    "K05bsu049_u:5596": " na sā cittasya yathābhūtatā /",
    "K05bsu049_u:5597": " yā cittasya yathābhūtatā,",
    "K05bsu049_u:5598": " na sā cittasya sarāgatā /",
    "K05bsu049_u:5599": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ sarāgāṇi cittāni sarāgāṇi cittānīti yathābhūtaṃ prajānāti //",
    "K05bsu049_u:5600": " (Vaidya 129) punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ vītarāgāṇi cittāni vītarāgāṇi cittānīti yathābhūtaṃ prajānāti /",
    "K05bsu049_u:5601": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ vītarāgāṇi cittāni vītarāgāṇi cittānīti yathābhūtaṃ prajānāti?",
    "K05bsu049_u:5602": " yaḥ subhūte cittasya vigamaḥ,",
    "K05bsu049_u:5603": " na sā cittasya sarāgatā /",
    "K05bsu049_u:5604": " yā vītarāgasya cittasya yathābhūtatā,",
    "K05bsu049_u:5605": " na sā cittasyā sarāgatā /",
    "K05bsu049_u:5606": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ vītarāgāṇi cittāni vītarāgāṇi cittānīti yathābhūtaṃ prajānāti //",
    "K05bsu049_u:5607": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ sadoṣāṇi cittāni sadoṣāṇi cittānīti yathābhūtaṃ prajānāti /",
    "K05bsu049_u:5608": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ sadoṣāṇi cittāni sadoṣāṇi cittānīti yathābhūtaṃ prajānāti?",
    "K05bsu049_u:5609": " yā subhūte cittasya sadoṣatā,",
    "K05bsu049_u:5610": " na sā cittasya yathābhūtatā /",
    "K05bsu049_u:5611": " yā cittasya yathābhūtatā,",
    "K05bsu049_u:5612": " na sā cittasya sadoṣatā /",
    "K05bsu049_u:5613": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ sadoṣāṇi cittāni sadoṣāṇi cittānīti yathābhūtaṃ prajānāti //",
    "K05bsu049_u:5614": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ vītadoṣāṇi cittāni vītadoṣāṇi cittānīti yathābhūtaṃ prajānāti",
    "K05bsu049_u:5615": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ vītadoṣāṇi cittāni vītadoṣāṇi cittānīti yathābhūtaṃ prajānāti?",
    "K05bsu049_u:5616": " yaḥ subhūte cittasya vigamaḥ,",
    "K05bsu049_u:5617": " na sā cittasya sadoṣatā /",
    "K05bsu049_u:5618": " yā vītadoṣasya cittasya yathābhūtatā,",
    "K05bsu049_u:5619": " na sā cittasya sadoṣatā /",
    "K05bsu049_u:5620": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ vītadoṣāṇi cittāni vitadoṣāṇi cittānīti yathābhūtaṃ prajānāti //",
    "K05bsu049_u:5621": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ samohāni cittāni samohāni cittānīti yathābhūtaṃ prajānāti /",
    "K05bsu049_u:5622": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ samohāni cittāni samohāni cittānīti yathābhūtaṃ prajānāti?",
    "K05bsu049_u:5623": " yā subhūte cittasya samohatā,",
    "K05bsu049_u:5624": " na sā cittasya yathābhūtatā /",
    "K05bsu049_u:5625": " yā cittasya yathābhūtatā,",
    "K05bsu049_u:5626": " na sā cittasya samohatā /",
    "K05bsu049_u:5627": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ samohāni cittāni samohāni cittānīti yathābhūtaṃ prajānāti //",
    "K05bsu049_u:5628": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ vītamohāni cittāni vītamohāni cittānīti yathābhūtaṃ prajānāti",
    "K05bsu049_u:5629": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ vītamohāni cittāni vītamohāni cittānīti yathābhūtaṃ prajānāti?",
    "K05bsu049_u:5630": " yaḥ subhūte cittasya vigamaḥ,",
    "K05bsu049_u:5631": " na sā cittasya samohatā /",
    "K05bsu049_u:5632": " yā vītamohasya cittasya yathābhūtatā,",
    "K05bsu049_u:5633": " na sā cittasya samohatā /",
    "K05bsu049_u:5634": " evaṃ hi subhūte tathāgata imāṃ (Vaidya 130)",
    "K05bsu049_u:5635": " prajñāpāramitāmāgamya aprameyāṇāṃ sattvānāṃ vītamohāni cittāni vītamohāni cittānīti yathābhūtaṃ prajānāti //",
    "K05bsu049_u:5636": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmavipulāni cittānyavipulāni cittānīti yathābhūtaṃ prajānāti /",
    "K05bsu049_u:5637": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāmavipulāni cittāni avipulāni cittānīti yathābhūtaṃ prajānāti?",
    "K05bsu049_u:5638": " asamutthānayogāni subhūte tāni cittāni asamutthānaparyāpannāni /",
    "K05bsu049_u:5639": " evaṃ subhūte tathāgata imāṃ prajñāpāramitāmāgamya aprameyāṇāṃ sattvānāmavipulāni cittānyavipulāni cittānīti yathābhūtaṃ prajānāti //",
    "K05bsu049_u:5640": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ vipulāni cittāni vipulāni cittānīti yathābhūtaṃ prajānāti /",
    "K05bsu049_u:5641": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ vipulāni cittāni vipulāni cittānīti yathābhūtaṃ prajānāti?",
    "K05bsu049_u:5642": " na hīyante subhūte tāni cittāni,",
    "K05bsu049_u:5643": " na vivardhante tāni cittāni,",
    "K05bsu049_u:5644": " na vigacchanti tāni cittāni,",
    "K05bsu049_u:5645": " avigamatvādeva cittānām /",
    "K05bsu049_u:5646": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ vipulāni cittāni vipulāni cittānīti yathābhūtaṃ prajānāti //",
    "K05bsu049_u:5647": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmahadgatāni cittānyamahadgatāni cittānīti yathābhūtaṃ prajānāti",
    "K05bsu049_u:5648": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāmamahadgatāni cittānyamahadgatāni cittānīti yathābhūtaṃ prajānāti?",
    "K05bsu049_u:5649": " anāgatikāni subhūte tāni cittāni agatikāni aparyāpannāni /",
    "K05bsu049_u:5650": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāmamahadgatāni cittānyamahadgatāni cittānīti yathābhūtaṃ prajānāti //",
    "K05bsu049_u:5651": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ mahadgatāni cittāni mahadgatāni cittānīti yathābhūtaṃ prajānāti",
    "K05bsu049_u:5652": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ mahadgatāni cittāni mahadgatāni cittānīti yathābhūtaṃ prajānāti?",
    "K05bsu049_u:5653": " samatāsamāni subhūte tāni cittāni svabhāvasamāni /",
    "K05bsu049_u:5654": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ mahadgatāni cittāni mahadgatāni cittānīti yathābhūtaṃ prajānāti //",
    "K05bsu049_u:5655": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmapramāṇāni cittānyapramāṇāni cittānīti yathābhūtaṃ prajānāti /",
    "K05bsu049_u:5656": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāmapramāṇāni cittānyapramāṇāni cittānīti yathābhūtaṃ prajānāti?",
    "K05bsu049_u:5657": " aniśrayatvātsubhūte tāni cittānyapramāṇāni /",
    "K05bsu049_u:5658": " evaṃ hi subhūte tathāgata imāṃ (Vaidya 131)",
    "K05bsu049_u:5659": " prajñāpāramitāmāgamya aprameyāṇāṃ sattvānāmapramāṇāni cittāni apramāṇāni cittānīti yathābhūtaṃ prajānāti //",
    "K05bsu049_u:5660": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ sanidarśanāni cittāni sanidarśanāni cittānīti yathābhūtaṃ prajānāti",
    "K05bsu049_u:5661": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ sanidarśanāni cittāni sanidarśanāni cittānīti yathābhūtaṃ prajānāti?",
    "K05bsu049_u:5662": " samadarśanāni subhūte tāni cittāni cittasvabhāvāni /",
    "K05bsu049_u:5663": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ sanidarśanāni cittāni sanidarśanāni cittānīti yathābhūtaṃ prajānāti",
    "K05bsu049_u:5664": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmanidarśanāni cittānyanidarśanāni cittānīti yathābhūtaṃ prajānāti",
    "K05bsu049_u:5665": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāmanidarśanāni cittānyanidarśanāni cittānīti yathābhūtaṃ prajānāti?",
    "K05bsu049_u:5666": " alakṣaṇatvādarthaviviktatvātsubhūte adṛśyaṃ taccittaṃ trayāṇāṃ cakṣuṣāṃ sarveṣāṃ vā anavabhāsagatam /",
    "K05bsu049_u:5667": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāmanidarśanāni cittānyanidarśanāni cittānīti yathābhūtaṃ prajānāti //",
    "K05bsu049_u:5668": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ sapratighāni cittāni sapratighāni cittānīti yathābhūtaṃ prajānāti",
    "K05bsu049_u:5669": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ sapratighāni cittāni sapratighāni cittānīti yathābhūtaṃ prajānāti?",
    "K05bsu049_u:5670": " asatsaṃkalpitāni subhūte tāni cittāni,",
    "K05bsu049_u:5671": " śūnyānyārambaṇavaśikāni /",
    "K05bsu049_u:5672": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ sapratighāni cittāni sapratighāni cittānīti yathābhūtaṃ prajānāti",
    "K05bsu049_u:5673": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmapratighāni cittānyapratighāni cittānīti yathābhūtaṃ prajānāti",
    "K05bsu049_u:5674": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāmapratighāni cittānyapratighāni cittānīti yathābhūtaṃ prajānāti?",
    "K05bsu049_u:5675": " advayabhūtāni subhūte tāni cittāni abhūtasaṃbhūtāni /",
    "K05bsu049_u:5676": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāmapratighāni cittānyapratighāni cittānīti yathābhūtaṃ prajānāti //",
    "K05bsu049_u:5677": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ sottarāṇi cittāni sottarāṇi cittānīti yathābhūtaṃ prajānāti /",
    "K05bsu049_u:5678": " kathaṃ ca subhūte imāṃ prajñāpāramitāmāgamya aprameyāṇāṃ sattvānāṃ sottarāni cittāni sottarāṇi cittānīti yathābhūtaṃ prajānāti?",
    "K05bsu049_u:5679": " yā subhūte sottarasya cittasya yathābhūtatā,",
    "K05bsu049_u:5680": " na tatrāsti manyamānatā /",
    "K05bsu049_u:5681": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ sottarāṇi cittāni sottarāṇi cittānīti yathābhūtaṃ prajānāti //",
    "K05bsu049_u:5682": " (Vaidya 132) punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmanuttarāṇi cittānyanuttarāṇi cittānīti yathābhūtaṃ prajānāti /",
    "K05bsu049_u:5683": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāmanuttarāṇi cittānyanuttarāṇi cittānīti yathābhūtaṃ prajānāti?",
    "K05bsu049_u:5684": " aṇv api hi subhūte cittamanupalabdham /",
    "K05bsu049_u:5685": " tato niṣprapañcāni tāni cittāni /",
    "K05bsu049_u:5686": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāmanuttarāṇi cittānyanuttarāṇi cittānīti yathābhūtaṃ prajānāti //",
    "K05bsu049_u:5687": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmasamāhitāni cittānyasamāhitāni cittānīti yathābhūtaṃ prajānāti",
    "K05bsu049_u:5688": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāmasamāhitāni cittānyasamāhitāni cittānīti yathābhūtaṃ prajānāti?",
    "K05bsu049_u:5689": " asamasamāni hi subhūte tāni cittāni asamavahitāni,",
    "K05bsu049_u:5690": " evamasamāhitāni tāni cittāni /",
    "K05bsu049_u:5691": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāmasamāhitāni cittānyasamāhitāni cittānīti yathābhūtaṃ prajānāti //",
    "K05bsu049_u:5692": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ samāhitāni cittāni samāhitāni cittānīti yathābhūtaṃ prajānāti",
    "K05bsu049_u:5693": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ samāhitāni cittāni samāhitāni cittānīti yathābhūtaṃ prajānāti?",
    "K05bsu049_u:5694": " samasamāni hi subhūte tāni cittāni samavahitāni /",
    "K05bsu049_u:5695": " evaṃ samāhitāni cittānyākāśasamāni /",
    "K05bsu049_u:5696": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ samāhitāni cittāni samāhitāni cittānīti yathābhūtaṃ prajānāti //",
    "K05bsu049_u:5697": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmavimuktāni cittānyavimuktāni cittānīti yathābhūtaṃ prajānāti /",
    "K05bsu049_u:5698": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāmavimuktāni cittānyavimuktāni cittānīti yathābhūtaṃ prajānāti?",
    "K05bsu049_u:5699": " svabhāvavimuktāni subhūte tāni cittāni abhāvasvabhāvāni /",
    "K05bsu049_u:5700": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāmavimuktāni cittānyavimuktāni cittānīti yathābhūtaṃ prajānāti //",
    "K05bsu049_u:5701": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ vimuktāni cittāni vimuktāni cittānīti yathābhūtaṃ prajānāti /",
    "K05bsu049_u:5702": " kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ vimuktāni cittāni vimuktāni cittānīti yathābhūtaṃ prajānāti?",
    "K05bsu049_u:5703": " cittaḥ hi subhūte tathāgatena na atītamupalabdhaṃ na anāgatam,",
    "K05bsu049_u:5704": " na pratyutpannamupalabdham,",
    "K05bsu049_u:5705": " asattvāccittasya /",
    "K05bsu049_u:5706": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ vimuktāni cittāni vimuktāni cittānīti yathābhūtaṃ prajānāti //",
    "K05bsu049_u:5707": " punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmadṛśyāni cittānyadṛśyāni cittānīti yathābhūtaṃ prajānāti /",
    "K05bsu049_u:5708": " kathaṃ ca subhūte tathāgata imāṃ prajñāpāramitāmāgamya (Vaidya 133)",
    "K05bsu049_u:5709": " aprameyāṇāṃ sattvānāmadṛśyāni cittānyadṛśyāni cittānīti yathābhūtaṃ prajānāti?",
    "K05bsu049_u:5710": " asattvātsubhūte adṛśyaṃ taccittam /",
    "K05bsu049_u:5711": " abhūtatvādavijñeyam,",
    "K05bsu049_u:5712": " apariniṣpattito 'grāhyaṃ prajñācakṣuṣā divyena cakṣuṣā /",
    "K05bsu049_u:5713": " kutaḥ punarmāṃsacakṣuṣā?",
    "K05bsu049_u:5714": " sarveṣāmanavabhāsagatatvāt /",
    "K05bsu049_u:5715": " evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāmadṛśyāni cittānyadṛśyāni cittānīti yathābhūtaṃ prajānāti /",
    "K05bsu049_u:5716": " evaṃ hi subhūte prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī //",
    "K05bsu049_u:5717": " punaraparaṃ subhūte tathāgata imāṃ prajñāpāramitāmāgamya aprameyāṇāsaṃkhyeyānāṃ parasattvānāṃ parapudgalānāmunmiñjitanimiñjitāni yathābhūtaṃ prajānāti /",
    "K05bsu049_u:5718": " kathaṃ ca subhūte tathāgata imāṃ prajñāpāramitāmāgamya aprameyāṇāmasaṃkhyeyāṇāṃ parasattvānāṃ parapudgalānāmunmiñjitanimiñjitāni yathābhūtaṃ",
    "K05bsu049_u:5719": " sarvāṇi tāni subhūte rūpaniśritāni utpadyamānānyutpadyante iti yathābhūtaṃ prajānāti /",
    "K05bsu049_u:5720": " evaṃ vedanā saṃjñā saṃskārāḥ /",
    "K05bsu049_u:5721": " sarvāṇi tāni vijñānaniśritāni utpadyamānānyutpadyante iti yathābhūtaṃ prajānāti /",
    "K05bsu049_u:5722": " tatra subhūte kathaṃ tathāgatena tānyunmiñjitanimiñjitāni rūpaniśritāni vijñātāni bhavanti?",
    "K05bsu049_u:5723": " evaṃ vedanā saṃjñā saṃskārāḥ?",
    "K05bsu049_u:5724": " kathaṃ tathāgatena tānyunmiñjitanimiñjitāni vijñānaniśritāni vijñātāni bhavanti?",
    "K05bsu049_u:5725": " bhavati tathāgataḥ paraṃ maraṇāditi rūpagatam etat /",
    "K05bsu049_u:5726": " na bhavati tathāgataḥ paraṃ maraṇāditi rūpagatam etat /",
    "K05bsu049_u:5727": " bhavati ca na bhavati ca tathāgataḥ paraṃ maraṇāditi rūpagatam etat /",
    "K05bsu049_u:5728": " naiva bhavati na na bhavati tathāgataḥ paraṃ maraṇāditi rūpagatam etat /",
    "K05bsu049_u:5729": " evaṃ vedanā saṃjñā saṃskārāḥ /",
    "K05bsu049_u:5730": " bhavati tathāgataḥ paraṃ maraṇāditi vijñānagatam etat /",
    "K05bsu049_u:5731": " na bhavati tathāgataḥ paraṃ maraṇāditi vijñānagatam etat /",
    "K05bsu049_u:5732": " bhavati ca na bhavati ca tathāgataḥ paraṃ maraṇāditi vijñānagatam etat /",
    "K05bsu049_u:5733": " naiva bhavati na na bhavati tathāgataḥ paraṃ maraṇāditi vijñānagatam etat /",
    "K05bsu049_u:5734": " śāśvata ātmā avalokaś ca idameva satyaṃ mohamanyaditi rūpagatam etat /",
    "K05bsu049_u:5735": " aśāśvata ātmā avalokaś ca idameva satyaṃ mohamanyaditi rūpagatam etat /",
    "K05bsu049_u:5736": " śāśvataś ca aśāśvata ātmāvalokaś ca idameva satyaṃ mohamanyaditi rūpagatam etat /",
    "K05bsu049_u:5737": " naiva śāśvato nāśāśvata ātmā avalokaś ca idameva satyaṃ mohamanyaditi rūpagatam etat /",
    "K05bsu049_u:5738": " evaṃ vedanā saṃjñā saṃskārāḥ /",
    "K05bsu049_u:5739": " śāśvata ātmāvalokaś ca idameva satyaṃ mohamanyaditi vijñānagatam etat /",
    "K05bsu049_u:5740": " aśāśvata ātmā avalokaś ca idameva satyaṃ mohamanyaditi vijñānagatam etat /",
    "K05bsu049_u:5741": " śāśvataścāśāśvata ātmā avalokaś ca idameva satyaṃ mohamanyaditi vijñānagatam etat /",
    "K05bsu049_u:5742": " naiva śāśvato nāśāśvata ātmā avalokaś ca idameva satyaṃ mohamanyaditi vijñānagatam etat /",
    "K05bsu049_u:5743": " antavānātmā avalokaś ca idameva satyaṃ mohamanyaditi rūpagatam etat /",
    "K05bsu049_u:5744": " anantavānātmā avalokaś ca idameva satyaṃ mohamanyaditi rūpagatam etat /",
    "K05bsu049_u:5745": " antavāṃś ca anantavāṃścātmā avalokaś ca idameva satyaṃ mohamanyaditi rūpagatam etat /",
    "K05bsu049_u:5746": " naivāntavān nānantavānātmā avalokaś ca idameva satyaṃ mohamanyaditi rūpagatam etat /",
    "K05bsu049_u:5747": " evaṃ vedanā saṃjñā saṃskārāḥ /",
    "K05bsu049_u:5748": " antavānātmā avalokaś ca idameva satyaṃ mohamanyaditi vijñānagatam etat /",
    "K05bsu049_u:5749": " anantavānātmā avalokaś ca idameva satyaṃ mohamanyaditi vijñānagatam etat /",
    "K05bsu049_u:5750": " antavāṃś ca anantavāṃścātmā avalokaś ca idameva (Vaidya 134)",
    "K05bsu049_u:5751": " satyaṃ mohamanyaditi vijñānagatam etat /",
    "K05bsu049_u:5752": " naivāntavān nānantavānātmā avalokaś ca idameva satyaṃ mohamanyaditi vijñānagatam etat /",
    "K05bsu049_u:5753": " sa jīvastaccharīramidameva satyaṃ mohamanyaditi rūpagatam etat /",
    "K05bsu049_u:5754": " anyo jīvo 'nyaccharīramidameva satyaṃ mohamanyaditi rūpagatam etat /",
    "K05bsu049_u:5755": " evaṃ vedanā saṃjñā saṃskārāḥ /",
    "K05bsu049_u:5756": " sa jīvastaccharīramidameva satyaṃ mohamanyaditi vijñānagatam etat /",
    "K05bsu049_u:5757": " anyo jīvo 'nyaccharīramidameva satyaṃ mohamanyaditi vijñānagatam etat /",
    "K05bsu049_u:5758": " evaṃ hi subhūte tathāgatenārhatā samyaksaṃbuddhena imāṃ prajñāpāramitāmāgamya aprameyāṇāsaṃkhyeyānāṃ",
    "K05bsu049_u:5759": " parasattvānāṃ parapudgalānāṃ tānyunmiñjitanimiñjitāni rūpaniśritāni vijñātāni bhavanti /",
    "K05bsu049_u:5760": " evaṃ vedanā saṃjñā saṃskārāḥ /",
    "K05bsu049_u:5761": " tānyunmiñjitanimiñjitāni vijñānaniśritāni vijñātāni bhavanti //",
    "K05bsu049_u:5762": " punaraparaṃ subhūte tathāgata imāṃ prajñāpāramitāmāgamya aprameyāṇāmamasaṃkhyeyānāṃ parasattvānāṃ parapudgalānāṃ tānyunmiñjitanimiñjitāni yathābhūtaṃ prajānāti /",
    "K05bsu049_u:5763": " iha subhūte tathāgato rūpaṃ jānāti /",
    "K05bsu049_u:5764": " kathaṃ ca subhūte tathāgato rūpaṃ jānāti?",
    "K05bsu049_u:5765": " tathā subhūte tathāgato rūpaṃ jānāti,",
    "K05bsu049_u:5766": " yathā tathatā /",
    "K05bsu049_u:5767": " evaṃ hi subhūte tathāgato rūpaṃ jānāti /",
    "K05bsu049_u:5768": " evaṃ vedanā saṃjñā saṃskārāḥ /",
    "K05bsu049_u:5769": " iha subhūte tathāgato vijñānaṃ jānāti /",
    "K05bsu049_u:5770": " kathaṃ ca subhūte tathāgato vijñānaṃ jānāti?",
    "K05bsu049_u:5771": " tathā subhūte tathāgato vijñānaṃ jānāti,",
    "K05bsu049_u:5772": " yathā tathatā /",
    "K05bsu049_u:5773": " evaṃ hi subhūte tathāgato vijñānaṃ jānāti /",
    "K05bsu049_u:5774": " evaṃ hi subhūte tathāgata imāṃ prajñāpāramitāmāgamya aprameyāṇāmasaṃkhyeyānāṃ parasattvānāṃ parapudgalānāṃ tānyunmiñjitanimiñjitāni yathābhūtaṃ prajānāti /",
    "K05bsu049_u:5775": " evaṃ hi subhūte tathāgatastathāgatatathatayā ca skandhatathatayā ca unmiñjitanimiñjitatathatayā ca tathatāṃ prajñapayati /",
    "K05bsu049_u:5776": " yaiva ca subhūte skandhatathatā,",
    "K05bsu049_u:5777": " saiva lokasyāpi tathatā /",
    "K05bsu049_u:5778": " tatkasya hetoḥ?",
    "K05bsu049_u:5779": " uktaṃ hyetatsubhūte tathāgatena - pañca skandhā loka iti saṃjñātāḥ iti /",
    "K05bsu049_u:5780": " tasmāttarhi subhūte yā skandhatathatā,",
    "K05bsu049_u:5781": " sā lokatathatā /",
    "K05bsu049_u:5782": " yā lokatathatā,",
    "K05bsu049_u:5783": " sā sarvadharmatathatā /",
    "K05bsu049_u:5784": " yā sarvadharmatathatā,",
    "K05bsu049_u:5785": " sā srotaāpattiphalatathatā /",
    "K05bsu049_u:5786": " yā srotaāpattiphalatathatā,",
    "K05bsu049_u:5787": " sā sakṛdāgāmiphalatathatā /",
    "K05bsu049_u:5788": " yā sakṛdāgāmiphalatathatā,",
    "K05bsu049_u:5789": " sā anāgāmiphalatathatā /",
    "K05bsu049_u:5790": " yā anāgamiphalatathatā,",
    "K05bsu049_u:5791": " sā arhattvaphalatathatā /",
    "K05bsu049_u:5792": " yā arhattvaphalatathatā,",
    "K05bsu049_u:5793": " sā pratyekabuddhatvatathatā /",
    "K05bsu049_u:5794": " yā pratyekabuddhatvatathatā,",
    "K05bsu049_u:5795": " sā tathāgatatathatā /",
    "K05bsu049_u:5796": " iti hi tathāgatatathatā ca skandhatathatā ca sarvadharmatathatā ca sarvāryaśrāvakapratyekabuddhatathatā",
    "K05bsu049_u:5797": " ca ekaivaiṣā tathatā anekabhāvābhāvāpagatā anekatvādanānātvādakṣayatvādavikāratvādadvayatvādadvaidhīkāratvāt /",
    "K05bsu049_u:5798": " evameṣā subhūte tathatā tathāgatena prajñāpāramitāmāgamya abhisaṃbuddhā /",
    "K05bsu049_u:5799": " evaṃ hi subhūte prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī /",
    "K05bsu049_u:5800": " evaṃ hi subhūte tathāgato 'sya lokasya lokaṃ saṃdarśayati /",
    "K05bsu049_u:5801": " evaṃ cāsya lokasya darśanaṃ bhavati - evaṃ hi subhūte prajñāpāramitā tathāgatānāmarhatāṃ samyaksaṃbuddhānāṃ mātā jananī janayitrī /",
    "K05bsu049_u:5802": " evaṃ hi subhūte tathāgatastathatāmabhisaṃbudhya lokasya tathatāṃ jānāti,",
    "K05bsu049_u:5803": " avitathatāṃ jānāti,",
    "K05bsu049_u:5804": " ananyatathatāṃ jānāti /",
    "K05bsu049_u:5805": " evaṃ ca subhūte tathāgatastathatāmabhisaṃbuddhaḥ saṃstathāgata ityucyate //",
    "K05bsu049_u:5806": " (Vaidya 135) sthaviraḥ subhūtirāha - gambhīrā bhagavaṃstathatā /",
    "K05bsu049_u:5807": " ato bhagavaṃstathatāto buddhānāṃ bhagavatāṃ bodhiḥ prabhāvyate prakāśyate /",
    "K05bsu049_u:5808": " ko 'tra bhagavan anyo 'dhimokṣyate 'vinivartanīyo bodhisattvo mahāsattvo 'rhan vā paripūrṇasaṃkalpo dṛṣṭisaṃpanno vā pudgalaḥ?",
    "K05bsu049_u:5809": " tathā hi bhagavan imāni sthānāni paramagambhīrāṇi tathāgatenābhisaṃbudhya ākhyātāni /",
    "K05bsu049_u:5810": " evamukte bhagavānāyuṣmantaṃ subhūtimetadavocat - evametatsubhūte, evam etat /",
    "K05bsu049_u:5811": " paramagambhīrāṇīmāni sthānāni tathāgatenābhisaṃbudhya ākhyātāni /",
    "K05bsu049_u:5812": " tathā hi subhūte akṣayaiṣā tathatā,",
    "K05bsu049_u:5813": " yā tathāgatenābhisaṃbuddhā,",
    "K05bsu049_u:5814": " abhisaṃbudhya akṣayākṣayaivākhyātā //",
    "K05bsu049_u:5815": " atha khalu śakradevendrapramukhāḥ kāmāvacarā rūpāvarāś ca devaputrā brahmakāyikānāṃ",
    "K05bsu049_u:5816": " ca viṃśatidevaputrasahasrāṇi yena bhagavāṃstenopasaṃkramya bhagavataḥ pādau śirasābhivandya ekānte tasthuḥ /",
    "K05bsu049_u:5817": " ekāntasthitāś ca te kāmāvacarā rūpāvacarāś ca devaputrā bhagavantametadavocan - gambhīrā bhagavan dharmāḥ prakāśyante /",
    "K05bsu049_u:5818": " kathaṃ bhagavan atra lakṣaṇāni sthāpyante?",
    "K05bsu049_u:5819": " bhagavānāha - śūnyamiti devaputrā atra lakṣaṇāni sthāpyante /",
    "K05bsu049_u:5820": " ānimittamiti apraṇihitamiti devaputrā atra lakṣaṇāni sthāpyante /",
    "K05bsu049_u:5821": " anabhisaṃskāra iti anutpāda iti anirodha iti asaṃkleśa iti avyavadānamiti abhāva iti nirvāṇamiti dharmadhāturiti tathateti devaputrā atra lakṣaṇāni sthāpyante /",
    "K05bsu049_u:5822": " tatkasya hetoḥ?",
    "K05bsu049_u:5823": " aniśritāni hi devaputrā etāni lakṣaṇāni /",
    "K05bsu049_u:5824": " ākāśasadṛśāni hi devaputrā etāni lakṣaṇāni /",
    "K05bsu049_u:5825": " naitāni lakṣaṇāni tathāgatenārhatā samyaksaṃbuddhena sthāpitāni /",
    "K05bsu049_u:5826": " naitāni lakṣaṇāni rūpasaṃkhyātāni /",
    "K05bsu049_u:5827": " evaṃ na vedanāsaṃjñāsaṃskāravijñānasaṃkhyātāni /",
    "K05bsu049_u:5828": " naitāni lakṣaṇāni rūpaniśritāni,",
    "K05bsu049_u:5829": " na vedanāsaṃjñāsaṃskāravijñānaniśritāni /",
    "K05bsu049_u:5830": " naitāni lakṣaṇāni devairvā nāgairvā manuṣyairvā amanuṣyairvā sthāpitāni /",
    "K05bsu049_u:5831": " naitāni lakṣaṇāni sadevamānuṣāsureṇa lokena śakyāni cālayitum /",
    "K05bsu049_u:5832": " tatkasya hetoḥ?",
    "K05bsu049_u:5833": " sadevamānuṣāsuro 'pi hi loka etallakṣaṇa eva /",
    "K05bsu049_u:5834": " nāpyetāni lakṣaṇāni kenāpi hastena sthāpitāni /",
    "K05bsu049_u:5835": " yo devaputrā evaṃ vadet - idamākāśaṃ kenāpi sthāpitamiti,",
    "K05bsu049_u:5836": " api nu sa devaputrāḥ samyagvadan vadet?",
    "K05bsu049_u:5837": " evamukte kāmāvacarā rūpāvarāś ca devaputrā bhagavantametadavocan - na bhagavan ākāśaṃ kenacitsthāpitam /",
    "K05bsu049_u:5838": " tatkasya hetoḥ?",
    "K05bsu049_u:5839": " asaṃskṛtatvādbhagavan ākāśasya nākāśaṃ kenacitsthāpitam //",
    "K05bsu049_u:5840": " atha khalu bhagavāṃstān kāmāvacarān rūpāvarāṃś ca devaputrānāmantrayate sma - evametaddevaputrāḥ /",
    "K05bsu049_u:5841": " utpādādvā tathāgatānāmanutpādādvā tathaivaitāni lakṣaṇāni sthitāni /",
    "K05bsu049_u:5842": " tatkasya hetoḥ?",
    "K05bsu049_u:5843": " yathaitāni hi sthitāni,",
    "K05bsu049_u:5844": " tathābhūtāni tathāgatenābhisaṃbudhya ākhyātāni /",
    "K05bsu049_u:5845": " tasmāddevaputrāstathāgatastathāgata ityucyate //",
    "K05bsu049_u:5846": " (Vaidya 136) atha khalvāyuṣmān subhūtirbhagavantametadavocat - gambhīrāṇi bhagavan imāni lakṣaṇāni tathāgatenābhisaṃbuddhāni /",
    "K05bsu049_u:5847": " tathāgatānāṃ cāsaṅgajñānaṃ yaduta prajñāpāramitā /",
    "K05bsu049_u:5848": " asaṅgajñānāya prajñāpāramitā tathāgatānāṃ gocaraḥ /",
    "K05bsu049_u:5849": " evamukte bhagavānāyuṣmantaṃ subhūtimetadavocat - evametatsubhūte, evam etat /",
    "K05bsu049_u:5850": " evaṃ hi subhūte prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī /",
    "K05bsu049_u:5851": " yathā subhūte tathāgatā arhantaḥ samyaksaṃbuddhā imāṃ dharmaṃ prajñāpāramitāmupaniśritya viharanti,",
    "K05bsu049_u:5852": " tathaivaite dharmāḥ sadā sthitāḥ,",
    "K05bsu049_u:5853": " asthānatastathāgatairabhisaṃbuddhāḥ /",
    "K05bsu049_u:5854": " ataste dharmamevopaniśritya viharanti,",
    "K05bsu049_u:5855": " dharmaṃ satkurvanti gurukurvanti mānayanti pūjayantyarcayantyapacāyanti /",
    "K05bsu049_u:5856": " prajñāpāramitaivaiṣā subhūte dharmāṇāṃ dharmateti tathāgatā arhantaḥ samyaksaṃbuddhāḥ prajñāpāramitāṃ satkurvanti gurukurvanti mānayanti pūjayantyarcayantyapacāyanti",
    "K05bsu049_u:5857": " tatkasya hetoḥ?",
    "K05bsu049_u:5858": " ato hi subhūte prajñāpāramitātastathāgatānāmarhatāṃ samyaksaṃbuddhānāṃ sarvajñatāyāḥ prabhāvanā bhavati /",
    "K05bsu049_u:5859": " kṛtajñāḥ kṛtavedinaś ca tathāgatā arhantaḥ samyaksaṃbuddhāḥ /",
    "K05bsu049_u:5860": " yatkhalu subhūte samyagvadanto vadeyuḥ - kṛtajñaḥ kṛtavedīti,",
    "K05bsu049_u:5861": " tattathāgataṃ hi te samyagvadanto vadanti - kṛtajñaḥ kṛtavedīti /",
    "K05bsu049_u:5862": " yatkhalu subhūte tathāgato 'rhan samyaksaṃbuddho yena yena yānenāgataḥ,",
    "K05bsu049_u:5863": " yayā yayā pratipadā anuttarāṃ samyaksaṃbodhimabhisaṃbuddhaḥ,",
    "K05bsu049_u:5864": " tathāgatastadeva yānaṃ tāmeva pratipadamanugṛhṇīte anuparipālayati,",
    "K05bsu049_u:5865": " tayaiva kṛtajñatayā kṛtaveditayā /",
    "K05bsu049_u:5866": " iyaṃ subhūte tathāgatasya kṛtajñatā kṛtaveditā draṣṭavyā /",
    "K05bsu049_u:5867": " punaraparaṃ subhūte tathāgatena sarvadharmā akṛtā akṛtā ityabhisaṃbuddhāḥ,",
    "K05bsu049_u:5868": " avikṛtā avikṛtā ityabhisaṃbuddhāḥ,",
    "K05bsu049_u:5869": " anabhisaṃskṛtā anabhisaṃskṛtā ityabhisaṃbuddhāḥ /",
    "K05bsu049_u:5870": " iyam api subhūte tathāgatasya kṛtajñatā kṛtaveditā draṣṭavyā /",
    "K05bsu049_u:5871": " prajñāpāramitāṃ hyāgamya subhūte tathāgatasyārhataḥ samyaksaṃbuddhasya evaṃ sarvadharmeṣu jñānaṃ pravṛttam /",
    "K05bsu049_u:5872": " anenāpi subhūte paryāyeṇa prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī //",
    "K05bsu049_u:5873": " evamukte āyuṣmān subhūtirbhagavantametadavocat - yadā bhagavan sarvadharmā ajānakā apaśyakāḥ,",
    "K05bsu049_u:5874": " tadā kathaṃ bhagavan prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī?",
    "K05bsu049_u:5875": " evamukte bhagavānāyuṣmantaṃ subhūtimetadavocat - sādhu sādhu subhūte,",
    "K05bsu049_u:5876": " yastvaṃ tathāgatamarhantaṃ samyaksaṃbuddhametamarthaṃ paripraśnīkartavyaṃ manyase /",
    "K05bsu049_u:5877": " subhūtirevamāha - sarvadharmā ajānakā apaśyakā iti /",
    "K05bsu049_u:5878": " evametatsubhūte, evam etat /",
    "K05bsu049_u:5879": " sarvadharmā ajānakā apaśyakāḥ /",
    "K05bsu049_u:5880": " kathaṃ subhūte sarvadharmā ajānakā apaśyakāḥ?",
    "K05bsu049_u:5881": " sarvadharmā hi subhūte śūnyāḥ /",
    "K05bsu049_u:5882": " sarvadharmā hi subhūte aniśritāḥ /",
    "K05bsu049_u:5883": " evaṃ hi subhūte sarvadharmā ajānakā apaśyakāḥ /",
    "K05bsu049_u:5884": " evamete subhūte sarvadharmāḥ prajñāpāramitāmāgamya tathāgatairabhisaṃbuddhāḥ /",
    "K05bsu049_u:5885": " evam api subhūte prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī rūpasyādṛṣṭatvāt /",
    "K05bsu049_u:5886": " evaṃ vedanāyāḥ saṃjñāyāḥ saṃskārāṇāṃ vijñānasyādṛṣṭatvātsaṃdarśayitrī /",
    "K05bsu049_u:5887": " evaṃ hi subhūte prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī bhavati //",
    "K05bsu049_u:5888": " (Vaidya 137) subhūtirāha - kathaṃ bhagavan rūpasyādṛṣṭatā bhavati?",
    "K05bsu049_u:5889": " kathaṃ vedanāyāḥ saṃjñāyāḥ saṃskārāṇām?",
    "K05bsu049_u:5890": " kathaṃ bhagavan vijñānasyādṛṣṭatā bhavati?",
    "K05bsu049_u:5891": " bhagavānāha - yadi subhūte na rūpārambaṇaṃ vijñānamutpadyate,",
    "K05bsu049_u:5892": " evaṃ rūpasyādṛṣṭatā bhavati /",
    "K05bsu049_u:5893": " evaṃ vedanā saṃjñā saṃskārāḥ /",
    "K05bsu049_u:5894": " yadi subhūte na vijñānārambaṇaṃ vijñānamutpadyate,",
    "K05bsu049_u:5895": " evaṃ vijñānasyādṛṣṭatā bhavati /",
    "K05bsu049_u:5896": " yā ca subhūte rūpasyādṛṣṭatā,",
    "K05bsu049_u:5897": " yā ca vedanāyāḥ saṃjñāyāḥ saṃskārāṇām,",
    "K05bsu049_u:5898": " yā ca subhūte vijñānasyādṛṣṭatā,",
    "K05bsu049_u:5899": " saiva lokasya dṛṣṭatā bhavati /",
    "K05bsu049_u:5900": " evaṃ hi subhūte lokastathāgatena dṛṣṭo bhavati /",
    "K05bsu049_u:5901": " evaṃ hi subhūte prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī /",
    "K05bsu049_u:5902": " kathaṃ ca subhūte prajñāpāramitā lokaṃ saṃdarśayati?",
    "K05bsu049_u:5903": " iti lokaḥ śūnya iti lokaṃ sūcayati,",
    "K05bsu049_u:5904": " evaṃ prajñāpayati,",
    "K05bsu049_u:5905": " evaṃ lokaṃ saṃdarśayati /",
    "K05bsu049_u:5906": " iti loko 'cintya iti,",
    "K05bsu049_u:5907": " lokaḥ śānta iti,",
    "K05bsu049_u:5908": " loko vivikta iti lokaviśuddhyā lokaṃ sūcayati /",
    "K05bsu049_u:5909": " evaṃ lokaṃ prajñāpayati,",
    "K05bsu049_u:5910": " evaṃ saṃdarśayatīti //",
    "K05bsu049_u:5911": " āryāṣṭasāhasrikāyāṃ prajñāpāramitāyāṃ lokasaṃdarśanaparivarto nāma dvādaśaḥ //",
    "K05bsu049_u:5912": " (Vaidya 138)",
    "K05bsu049_u:5913": " ASP_13: acintyaparivartastrayodaśaḥ /",
    "K05bsu049_u:5914": " atha khalvāyuṣmān subhūtirbhagavantametadavocat - gambhīrā bhagavan prajñāpāramitā /",
    "K05bsu049_u:5915": " mahākṛtyena bateyaṃ bhagavan prajñāpāramitā pratyupasthitā /",
    "K05bsu049_u:5916": " acintyakṛtyenātulyakṛtyenāprameyakṛtyenāsaṃkhyeyakṛtyenāsamasamakṛtyena bateyaṃ bhagavan prajñāpāramitā pratyupasthitā /",
    "K05bsu049_u:5917": " bhagavānāha - evametatsubhūte, evam etat /",
    "K05bsu049_u:5918": " mahākṛtyeneyaṃ subhūte prajñāpāramitā pratyupasthitā /",
    "K05bsu049_u:5919": " acintyakṛtyenātulyakṛtyenāprameyakṛtyenāsaṃkhyeyakṛtyenāsamasamakṛtyeneyaṃ subhūte prajñāpāramitā pratyupasthitā /",
    "K05bsu049_u:5920": " kathaṃ ca subhūte acintyakṛtyeneyaṃ prajñāpāramitā pratyupasthitā?",
    "K05bsu049_u:5921": " acintyaṃ hi subhūte tathāgatatvaṃ buddhatvaṃ svayaṃbhūtvaṃ sarvajñatvam /",
    "K05bsu049_u:5922": " evaṃ hi subhūte acintyakṛtyeneyaṃ prajñāpāramitā pratyupasthitā /",
    "K05bsu049_u:5923": " na hīdaṃ śakyaṃ cittena cintayitum /",
    "K05bsu049_u:5924": " tatkasya hetoḥ?",
    "K05bsu049_u:5925": " na hi cittaṃ vā cetanā vā caitasiko vā atra dharmaḥ pravartate /",
    "K05bsu049_u:5926": " kathaṃ ca subhūte atulyakṛtyeneyaṃ prajñāpāramitā pratyupasthitā?",
    "K05bsu049_u:5927": " na śakyaṃ subhūte tathāgatatvaṃ buddhatvaṃ svayaṃbhūtvaṃ sarvajñatvaṃ cintayituṃ vā tulayituṃ vā /",
    "K05bsu049_u:5928": " evaṃ hi subhūte atulyakṛtyeneyaṃ prajñāpāramitā pratyupasthitā /",
    "K05bsu049_u:5929": " kathaṃ ca subhūte aprameyakṛtyeneyaṃ prajñāpāramitā pratyupasthitā?",
    "K05bsu049_u:5930": " aprameyaṃ hi subhūte tathāgatatvaṃ buddhatvaṃ svayaṃbhūtvaṃ sarvajñatvam /",
    "K05bsu049_u:5931": " evaṃ hi subhūte aprameyakṛtyeneyaṃ prajñāpāramitā pratyupasthitā /",
    "K05bsu049_u:5932": " kathaṃ ca subhūte asaṃkhyeyakṛtyeneyaṃ prajñāpāramitā pratyupasthitā?",
    "K05bsu049_u:5933": " asaṃkhyeyaṃ hi subhūte tathāgatatvaṃ buddhatvaṃ svayaṃbhūtvaṃ sarvajñatvam /",
    "K05bsu049_u:5934": " evaṃ hi subhūte asaṃkhyeyakṛtyeneyaṃ prajñāpāramitā pratyupasthitā /",
    "K05bsu049_u:5935": " kathaṃ ca subhūte asamasamakṛtyeneyaṃ prajñāpāramitā pratyupasthitā?",
    "K05bsu049_u:5936": " nāsti subhūte tathāgatasyārhataḥ samyaksaṃbuddhasya svayaṃbhuvaḥ sarvajñasya samaḥ,",
    "K05bsu049_u:5937": " kutaḥ punaruttaraḥ?",
    "K05bsu049_u:5938": " evaṃ hi subhūte asamasamakṛtyeneyaṃ prajñāpāramitā pratyupasthitā //",
    "K05bsu049_u:5939": " sthaviraḥ subhūtirāha - kiṃ punarbhagavaṃstathāgatatvamevācintyamatulyamaprameyamasaṃkhyeyamasamasamam?",
    "K05bsu049_u:5940": " evaṃ buddhatvameva svayaṃbhūtvameva sarvajñatvameva atulyamaprameyamasaṃkhyeyamasamasamam,",
    "K05bsu049_u:5941": " utāho rūpamapyacintyamatulyamaprameyamasaṃkhyeyamasamasamam?",
    "K05bsu049_u:5942": " evaṃ vedanāpi saṃjñāpi saṃskārā apiḥ?",
    "K05bsu049_u:5943": " vijñānamapyacintyamatulyamaprameyamasaṃkhyeyamasamasamam,",
    "K05bsu049_u:5944": " utāho sarvadharmā apyacintyā atulyā aprameyā asaṃkhyeyā asamasamāḥ?",
    "K05bsu049_u:5945": " evamukte bhagavānāyuṣmantaṃ subhūtimetadavocat - evametatsubhūte, evam etat /",
    "K05bsu049_u:5946": " rūpam api subhūte acintyamatulyamaprameyamasaṃkhyeyamasamasamam /",
    "K05bsu049_u:5947": " evaṃ vedanāpi saṃjñāpi saṃskārā api /",
    "K05bsu049_u:5948": " vijñānam api subhūte acintyamatulyamaprameyamasaṃkhyeyamasamasamam /",
    "K05bsu049_u:5949": " evaṃ sarvadharmā api subhūte acintyā atulyā aprameyā asaṃkhyeyā asamasamāḥ /",
    "K05bsu049_u:5950": " tatkasya hetoḥ?",
    "K05bsu049_u:5951": " rūpasya hi subhūte yā dharmatā,",
    "K05bsu049_u:5952": " na tatra cittaṃ na cetanā na caitasikā dharmā na tulanā /",
    "K05bsu049_u:5953": " evaṃ vedanāyāḥ saṃjñāyāḥ saṃskārāṇām /",
    "K05bsu049_u:5954": " vijñānasya hi subhūte yā dharmatā,",
    "K05bsu049_u:5955": " na tatra cittaṃ na cetanā na caitasikā dharmā na tulanā /",
    "K05bsu049_u:5956": " sarvadharmāṇāṃ hi subhūte yā dharmatā,",
    "K05bsu049_u:5957": " na tatra cittaṃ na cetanā na caitasikā dharmā na tulanā /",
    "K05bsu049_u:5958": " evaṃ hi subhūte rūpamapyacintyamatulyam /",
    "K05bsu049_u:5959": " evaṃ vedanāpi saṃjñāpi saṃskārā api /",
    "K05bsu049_u:5960": " vijñānamapyacintyamatulyam /",
    "K05bsu049_u:5961": " evaṃ sarvadharmā apyacintyā atulyāḥ /",
    "K05bsu049_u:5962": " rūpam api (Vaidya 139)",
    "K05bsu049_u:5963": " subhūte aprameyam /",
    "K05bsu049_u:5964": " evaṃ vedanāpi saṃjñāpi saṃskārā api /",
    "K05bsu049_u:5965": " vijñānam api subhūte aprameyam,",
    "K05bsu049_u:5966": " sarvadharmā api subhūte aprameyāḥ /",
    "K05bsu049_u:5967": " tatkasya hetoḥ?",
    "K05bsu049_u:5968": " rūpasya hi subhūte pramāṇaṃ na prajñāyate /",
    "K05bsu049_u:5969": " evaṃ vedanāyāḥ saṃjñāyāḥ saṃskārāṇām /",
    "K05bsu049_u:5970": " vijñānasya hi subhūte pramāṇaṃ na prajñāyate /",
    "K05bsu049_u:5971": " sarvadharmāṇām api hi subhūte pramāṇaṃ na prajñāyate /",
    "K05bsu049_u:5972": " kena kāraṇena subhūte rūpasya pramāṇaṃ na prajñāyate?",
    "K05bsu049_u:5973": " kena kāraṇena vedanāyāḥ saṃjñāyāḥ saṃskārāṇām?",
    "K05bsu049_u:5974": " kena kāraṇena subhūte vijñānasya pramāṇaṃ na prajñāyate?",
    "K05bsu049_u:5975": " kena kāraṇena subhūte sarvadharmāṇām api pramāṇaṃ na prajñāyate?",
    "K05bsu049_u:5976": " rūpasya hi subhūte pramāṇaṃ na vidyate /",
    "K05bsu049_u:5977": " evaṃ vedanāyāḥ saṃjñāyāḥ saṃskārāṇām /",
    "K05bsu049_u:5978": " vijñānasya hi subhūte pramāṇaṃ na vidyate /",
    "K05bsu049_u:5979": " sarvadharmāṇām api hi subhūte pramāṇaṃ na vidyate /",
    "K05bsu049_u:5980": " kena kāraṇena subhūte rūpasya pramāṇaṃ na vidyate?",
    "K05bsu049_u:5981": " evaṃ vedanāyāḥ saṃjñāyāḥ saṃskārāṇām?",
    "K05bsu049_u:5982": " kena kāraṇena subhūte vijñānasya pramāṇaṃ na vidyate?",
    "K05bsu049_u:5983": " kena kāreṇena subhūte sarvadharmāṇām api pramāṇaṃ na vidyate?",
    "K05bsu049_u:5984": " apramāṇatvātsubhūte sarvadharmāṇām /",
    "K05bsu049_u:5985": " rūpam api subhūte asaṃkhyeyam /",
    "K05bsu049_u:5986": " evaṃ vedanā saṃjñā saṃskārāḥ /",
    "K05bsu049_u:5987": " vijñānam api subhūte asaṃkhyeyam /",
    "K05bsu049_u:5988": " sarvadharmā api subhūte asaṃkhyeyāḥ,",
    "K05bsu049_u:5989": " gaṇanāsamatikrāntatvāt /",
    "K05bsu049_u:5990": " rūpamapi subhūte asamasamam /",
    "K05bsu049_u:5991": " evaṃ vedanā saṃjñā saṃskārāḥ /",
    "K05bsu049_u:5992": " vijñānam api subhūte asamasamam /",
    "K05bsu049_u:5993": " evaṃ sarvadharmā api subhūte asamasamāḥ,",
    "K05bsu049_u:5994": " ākāśasamatvātsubhūte sarvadharmāṇām /",
    "K05bsu049_u:5995": " tatkiṃ manyase subhūte api tu astyākāśasya samo vā gaṇanā vā pramāṇaṃ vā tulyaṃ vā cittaṃ vā caitasikā vā dharmāḥ?",
    "K05bsu049_u:5996": " subhūtirāha - no hīdaṃ bhagavan /",
    "K05bsu049_u:5997": " bhagavānāha - evameva subhūte anena paryāyeṇa sarvadharmā api acintyā atulyā aprameyā asaṃkhyeyā asamasamāḥ /",
    "K05bsu049_u:5998": " ete ca subhūte tathāgatadharmā acintyāścittoparamatvāt,",
    "K05bsu049_u:5999": " atulyāstulanāsamatikrāntatvāt /",
    "K05bsu049_u:6000": " acintyā atulyā iti subhūte vijñānagatasyaitaddharmasyādhivacanam /",
    "K05bsu049_u:6001": " evamaprameyā asaṃkhyeyā asamasamā iti subhūte samasaṃkhyāpramāṇoparamatvādaprameyā asaṃkhyeyā asamasamāstathāgatadharmāḥ /",
    "K05bsu049_u:6002": " ākāśasamāsaṃkhyeyāprameyatayā asamasamā asaṃkhyeyā aprameyā ete dharmāḥ /",
    "K05bsu049_u:6003": " ākāśatulyatayā atulyā asamavahitā bateme dharmāḥ /",
    "K05bsu049_u:6004": " tasmātsubhūte atulyā ete dharmā ucyante /",
    "K05bsu049_u:6005": " ākāśācintyatayā acintyā ete dharmāḥ /",
    "K05bsu049_u:6006": " ākāśātulyatayā atulyā ete dharmāḥ /",
    "K05bsu049_u:6007": " ākāśāprameyatayā aprameyā ete dharmāḥ /",
    "K05bsu049_u:6008": " ākāśāsaṃkhyeyatayā asaṃkhyeyā ete dharmāḥ /",
    "K05bsu049_u:6009": " ākāśāsamasamatayā asamasamā ete dharmāḥ /",
    "K05bsu049_u:6010": " asyāṃ khalu punaracintyatāyāmatulyatāyāmaprameyatāyāmasaṃkhyeyatāyāmasamasamatāyāṃ bhāṣyamāṇāyāṃ pañcānāṃ bhikṣuśatānāmanupādāya āsravebhyaścittāni",
    "K05bsu049_u:6011": " viṃśateś ca bhikṣuṇīśatānām anupādāya āsravebhyaś cittāni vimuktāni,",
    "K05bsu049_u:6012": " ṣaṣṭeścopāsakaśatānāṃ virajo vigatamalaṃ dharmeṣu dharmacakṣurviśuddham,",
    "K05bsu049_u:6013": " triṃśateścopāsikānāṃ virajo vigatamalaṃ dharmeṣu dharmacakṣurviśuddham,",
    "K05bsu049_u:6014": " viṃśatyā ca bodhisattvairanutpattikeṣu dharmeṣu kṣāntiḥ pratilabdhābhūt /",
    "K05bsu049_u:6015": " te ca bhagavatā ihaiva bhadrakalpe vyākṛtā anuttarāyāṃ samyaksaṃbodhau /",
    "K05bsu049_u:6016": " ye 'pi te upāsakā upāsikāś ca yeṣāṃ virajo vigatamalaṃ dharmeṣu dharmacakṣurviśuddham,",
    "K05bsu049_u:6017": " te 'pi bhagavatā vyākṛtāḥ /",
    "K05bsu049_u:6018": " teṣāmapyanupādāyāsravebhyaścittaṃ vimokṣyate //",
    "K05bsu049_u:6019": " (Vaidya 140) atha khalvāyuṣmān subhūtirbhagavantametadavocat - gambhīrā bhagavan prajñāpāramitā /",
    "K05bsu049_u:6020": " mahākṛtyena bateyaṃ bhagavan prajñāpāramitā pratyupasthitā /",
    "K05bsu049_u:6021": " evamukte bhagavānāyuṣmantaṃ subhūtimetadavocat - evametatsubhūte, evam etat /",
    "K05bsu049_u:6022": " gambhīrā subhūte prajñāpāramitā /",
    "K05bsu049_u:6023": " mahākṛtyeneyaṃ subhūte prajñāpāramitā pratyupasthitā /",
    "K05bsu049_u:6024": " tatkasya hetoḥ?",
    "K05bsu049_u:6025": " atra hi subhūte sarvajñatā samāyuktā,",
    "K05bsu049_u:6026": " atra pratyekabuddhabhūmiḥ samāyuktā,",
    "K05bsu049_u:6027": " atra sarvaśrāvakabhūmiḥ samāyuktā /",
    "K05bsu049_u:6028": " tadyathāpi nāma subhūte rājñaḥ kṣatriyasya mūrdhābhiṣiktasya janapadasthāmavīryaprāptasya yāni tāni rājakṛtyāni,",
    "K05bsu049_u:6029": " yāni ca nagarakṛtyāni,",
    "K05bsu049_u:6030": " yāni ca janapadakṛtyāni,",
    "K05bsu049_u:6031": " sarvāṇi tāni amātyasamāyuktāni bhavanti /",
    "K05bsu049_u:6032": " alpotsukastato rājā bhavatyapahṛtabhāraḥ /",
    "K05bsu049_u:6033": " evameva subhūte ye kecidbuddhadharmā vā pratyekabuddhadharmā vā śrāvakadharmā vā,",
    "K05bsu049_u:6034": " sarve te prajñāpāramitāsamāyuktāḥ /",
    "K05bsu049_u:6035": " prajñāpāramitā tatra kṛtyaṃ karoti /",
    "K05bsu049_u:6036": " anena subhūte paryāyeṇa mahākṛtyeneyaṃ prajñāpāramitā pratyupasthitā rūpasyāparigrahāya anabhiniveśāya /",
    "K05bsu049_u:6037": " evaṃ vedanāyāḥ saṃjñāyāḥ saṃskārāṇām /",
    "K05bsu049_u:6038": " vijñānasyāparigrahāya anabhiniveśāya,",
    "K05bsu049_u:6039": " srotaāpattiphalasyāparigrahāyānabhiniveśāya,",
    "K05bsu049_u:6040": " evaṃ sakṛdāgāmiphalasyānāgāmiphalasyārhattvaphalasyāparigrahāyānabhiniveśāya,",
    "K05bsu049_u:6041": " pratyekabodheraparigrahāyānabhiniveśāya,",
    "K05bsu049_u:6042": " sarvajñatāyā aparigrahāyānabhiniveśāya prajñāpāramitā pratyupasthitā //",
    "K05bsu049_u:6043": " subhūtirāha - kathaṃ bhagavan sarvajñatāyā aparigrahāyānabhiniveśāya prajñāpāramitā pratyupasthitā?",
    "K05bsu049_u:6044": " bhagavānāha - tatkiṃ manyase subhūte samanupaśyasi tvamarhattvaṃ yatra parigrahaṃ vā abhiniveśaṃ vā kuryāḥ?",
    "K05bsu049_u:6045": " subhūtirāha - no hīdaṃ bhagavan /",
    "K05bsu049_u:6046": " nāhaṃ bhagavaṃstaṃ dharmaṃ samanupaśyāmi yaṃ parigṛhṇīyāmabhiniveśeyaṃ vā arhattvamiti /",
    "K05bsu049_u:6047": " bhagavānāha - evametatsubhūte, evam etat /",
    "K05bsu049_u:6048": " aham api subhūte tathāgatatvaṃ na samanupaśyāmi /",
    "K05bsu049_u:6049": " so 'haṃ subhūte tathāgatatvamasamanupaśyan na parigṛhṇāmi nābhiniveśe /",
    "K05bsu049_u:6050": " tasmāttarhi subhūte sarvajñatāpyaparigrahā anabhiniveśā /",
    "K05bsu049_u:6051": " subhūtirāha - sarvajñatāpi bhagavan aparigrahā anabhiniveśeti?",
    "K05bsu049_u:6052": " mā bhagavan navayānasaṃprasthitāḥ parīttakuśalamūlā bodhisattvā mahāsattvā imaṃ nirdeśaṃ śrutvā utrasiṣuḥ saṃtrasiṣuḥ saṃtrāsamāpatsyante /",
    "K05bsu049_u:6053": " api tu khalu punarbhagavan ye bodhisattvā mahāsattvā hetusaṃpannāḥ pūrvajinakṛtādhikārā dīrgharātrāvaropitakuśalamūlā bhaviṣyanti,",
    "K05bsu049_u:6054": " ta imāṃ gambhīrāṃ prajñāpāramitāṃ śrutvā adhimokṣyanti /",
    "K05bsu049_u:6055": " bhagavānāha - evametatsubhūte, evam etat //",
    "K05bsu049_u:6056": " atha khalu te kāmāvacarā rūpāvarāś ca devaputrā bhagavantametadavocan - gambhīrā bhagavan prajñāpāramitā,",
    "K05bsu049_u:6057": " durdṛśā duranubodhā /",
    "K05bsu049_u:6058": " pūrvajinakṛtādhikārā dīrgharātrāvaropitakuśalamūlāste bhagavan sattvā bhaviṣyanti,",
    "K05bsu049_u:6059": " ya enāṃ gambhīrāṃ prajñāpāramitāmadhimokṣyanti /",
    "K05bsu049_u:6060": " sacedbhagavaṃstrisāhasramahāsāhasre lokadhātau ye sattvāḥ,",
    "K05bsu049_u:6061": " te sarve śraddhānusāribhūmau kalpaṃ vā kalpāvaśeṣaṃ vā careyuḥ yaśceha gambhīrāyāṃ prajñāpāramitāyāmekadivasam api kṣāntiṃ rocayedgaveṣeta cintayettulayedupaparīkṣeta",
    "K05bsu049_u:6062": " ayameva bhagavaṃstebhyaḥ śreyān /",
    "K05bsu049_u:6063": " evamukte bhagavāṃstān kāmāvacarān (Vaidya 141)",
    "K05bsu049_u:6064": " rūpāvacarāṃś ca devaputrānāmantrayāmāsa - yadi devaputrāḥ kaścideva kulaputro vā kuladuhitā vā imāṃ gambhīrāṃ prajñāpāramitāṃ śṛṇuyāt,",
    "K05bsu049_u:6065": " yāvadasya devaputrāḥ kṣiprataraṃ nirvāṇaṃ pratikāṅkṣitavyam,",
    "K05bsu049_u:6066": " na tveva teṣāṃ śraddhānusāribhūmau kalpaṃ vā kalpāvaśeṣaṃ vā caratām /",
    "K05bsu049_u:6067": " atha khalu te kāmāvacarā rūpāvacarāś ca devaputrā bhagavantametadavocan - mahāpāramiteyaṃ bhagavan yaduta prajñāpāramitā /",
    "K05bsu049_u:6068": " ityuktvā bhagavataḥ pādau śirasā abhivandya bhagavantaṃ triḥ pradakṣiṇīkṛtya bhagavato 'ntikād gamiṣyāma ityārocya prakrāntāḥ /",
    "K05bsu049_u:6069": " te 'vidūraṃ gatvā antarhitāḥ /",
    "K05bsu049_u:6070": " kāmāvacarāś ca devaputrāḥ kāmadhātau prātiṣṭhantaḥ,",
    "K05bsu049_u:6071": " rūpāvacarāś ca devaputrā brahmaloke prātiṣṭhanteti //",
    "K05bsu049_u:6072": " āryāṣṭasāhasrikāyāṃ prajñāpāramitāyāmacintyaparivarto nāma trayodaśaḥ //",
    "K05bsu049_u:6073": " (Vaidya 142)",
    "K05bsu049_u:6074": " ASP_14: aupamyaparivartaścaturdaśaḥ /",
    "K05bsu049_u:6075": " atha khalvāyuṣmān subhūtirbhagavantametadavocat - yo bhagavan bodhisattvo mahāsattvaḥ",
    "K05bsu049_u:6076": " sahaśravaṇenaiva asyāṃ gambhīrāyāṃ prajñāpāramitāyāmadhimucyate nāvalīyate na saṃlīyate",
    "K05bsu049_u:6077": " nāvatiṣṭhate na dhandhāyati na vicikitsati na kāṅkṣati,",
    "K05bsu049_u:6078": " abhinandati ca prajñāpāramitām,",
    "K05bsu049_u:6079": " sa bhagavan kutaścyutvā kutropapannaḥ?",
    "K05bsu049_u:6080": " bhagavānāha - yaḥ subhūte bodhisattvo mahāsattvaḥ sahaśravaṇenaiva asyāṃ gambhīrāyāṃ",
    "K05bsu049_u:6081": " prajñāpāramitāyāmadhimokṣyate nāvaleṣyate na saṃleṣyate nāvasthāsyate na dhandhāyiṣyati",
    "K05bsu049_u:6082": " na vicikitsiṣyati na kāṅkṣiṣyati,",
    "K05bsu049_u:6083": " abhinandiṣyati ca darśanaṃ śravaṇaṃ ca,",
    "K05bsu049_u:6084": " dhārayiṣyati bhāvayiṣyatyenāṃ gambhīrāṃ prajñāpāramitām,",
    "K05bsu049_u:6085": " prajñāpāramitāpratisaṃyuktāṃś ca manasikārānna vihāsyati,",
    "K05bsu049_u:6086": " na vipṛṣṭhīkariṣyati mānasam,",
    "K05bsu049_u:6087": " chandaṃ janayiṣyatyudgrahītuṃ dhārayituṃ vācayituṃ paryavāptuṃ pravartayitum,",
    "K05bsu049_u:6088": " kariṣyatyanubandham,",
    "K05bsu049_u:6089": " anugamiṣyati dharmabhāṇakaṃ notsrakṣyati /",
    "K05bsu049_u:6090": " tadyathāpi nāma subhūte taruṇavatsā gaurnotsṛjati vatsam,",
    "K05bsu049_u:6091": " evameva subhūte yo bodhisattvo mahāsattva enāṃ gambhīrāṃ prajñāpāramitāṃ śrutvā tāvanna prahāsyati dharmabhāṇakaṃ yāvadasyeyaṃ prajñāpāramitā kāyagatā vā bhaviṣyati pustakagatā vā,",
    "K05bsu049_u:6092": " ayaṃ subhūte bodhisattvo mahāsattvo manuṣyebhya eva cyuto manuṣyeṣvevopapannaḥ //",
    "K05bsu049_u:6093": " subhūtirāha - syādbhagavan etaireva guṇaiḥ samanvāgato bodhisattvo mahāsattvo 'nyebhyo buddhakṣetrebhyaścyuta ihopapannaḥ?",
    "K05bsu049_u:6094": " bhagavānāha - syātsubhūte bodhisattvo mahāsattvo 'nyebhyo buddhakṣetrebhyo 'nyān buddhān bhagavataḥ paryupāsya paripṛcchya paripraśnīkṛtya tebhyaścyuta",
    "K05bsu049_u:6095": " etaireva guṇaiḥ samanvāgato veditavyaḥ /",
    "K05bsu049_u:6096": " punaraparaṃ subhūte yo bodhisattvo mahāsattvastuṣitebhyo devebhyaścyuta ihopapannaḥ,",
    "K05bsu049_u:6097": " so 'pyetaireva guṇaiḥ samanvāgato veditavyaḥ /",
    "K05bsu049_u:6098": " yena maitreyo bodhisattvo mahāsattvaḥ paryupāsitaḥ paripṛṣṭaḥ paripṛcchitaḥ paripraśnīkṛtaḥ imāṃ prajñāpāramitāmārabhya,",
    "K05bsu049_u:6099": " so 'pyetaireva guṇaiḥ samanvāgato veditavyaḥ /",
    "K05bsu049_u:6100": " yena khalu punaḥ subhūte bodhisattvena mahāsattvena pūrvāntata iyaṃ gambhīrā prajñāpāramitā śrutā,",
    "K05bsu049_u:6101": " na tu paripṛṣṭā bhavet,",
    "K05bsu049_u:6102": " na paripṛcchitā na paripraśnīkṛtā,",
    "K05bsu049_u:6103": " tasya punar api manuṣyeṣvevopapannasya asyāṃ gambhīrāyāṃ prajñāpāramitāyāṃ bhāṣyamāṇāyāṃ bhavati kāṅkṣāyitatvam,",
    "K05bsu049_u:6104": " bhavati dhandhāyitatvam,",
    "K05bsu049_u:6105": " bhavati cittasyāvalīnatā,",
    "K05bsu049_u:6106": " veditavyametatsubhūte,",
    "K05bsu049_u:6107": " ayaṃ bodhisattvaḥ pūrvāntato 'pyaparipṛcchakajātīyo 'bhūt /",
    "K05bsu049_u:6108": " tatkasya hetoḥ?",
    "K05bsu049_u:6109": " tathā hi asyāṃ asyāṃ gambhīrāyāṃ prajñāpāramitāyāṃ bhāṣyamāṇāyāṃ bhavati kāṅkṣāyitatvam,",
    "K05bsu049_u:6110": " bhavati dhandhāyitatvam,",
    "K05bsu049_u:6111": " bhavati cittasyāvalīnateti //",
    "K05bsu049_u:6112": " punaraparaṃ subhūte yena bodhisattvena mahāsattveneyaṃ gambhīrā prajñāpāramitā pūrvāntato 'pi śrutā bhavati,",
    "K05bsu049_u:6113": " paryupāsitā paripṛṣṭā paripṛcchitā paripraśnīkṛtā ca bhavati,",
    "K05bsu049_u:6114": " ekaṃ vā dinaṃ dve vā trīṇi vā catvāri vā pañca vā dināni,",
    "K05bsu049_u:6115": " tasya tāvatkālikī śraddhā bhavati,",
    "K05bsu049_u:6116": " saṃhriyate ca,",
    "K05bsu049_u:6117": " punarevāsaṃhāryā ca bhavati paripṛcchayā /",
    "K05bsu049_u:6118": " tatkasya hetoḥ?",
    "K05bsu049_u:6119": " evaṃ hyetatsubhūte bhavati - yena pūrvaṃ na saṃparipṛṣṭā bhavatīyaṃ prajñāpāramitā,",
    "K05bsu049_u:6120": " na saṃparipṛcchitā, (Vaidya 143)",
    "K05bsu049_u:6121": " na saṃparipraśnīkṛtā,",
    "K05bsu049_u:6122": " na cānuvartitā bhavati,",
    "K05bsu049_u:6123": " tasya kaṃcitkālaṃ chando 'nuvartate asyāṃ gambhīrāyāṃ prajñāpāramitāyāṃ śravaṇāya,",
    "K05bsu049_u:6124": " kaṃcitkālaṃ chando na bhavati /",
    "K05bsu049_u:6125": " sa punarevotkṣipyate 'vasīdati /",
    "K05bsu049_u:6126": " tasya calācalā buddhirbhavati /",
    "K05bsu049_u:6127": " tūlapicūpamaś ca sa bhavati /",
    "K05bsu049_u:6128": " so 'yaṃ bodhisattvo 'cirayānasaṃprasthito veditavyaḥ /",
    "K05bsu049_u:6129": " navena yānenāgataḥ sa bodhisattvastāṃ śraddhāṃ taṃ prasādaṃ taṃ chandaṃ prahāsyati,",
    "K05bsu049_u:6130": " yadutaināṃ gambhīrāṃ prajñāpāramitāṃ nānugrahīṣyati nānuvartiṣyate nānuparivārayiṣyati /",
    "K05bsu049_u:6131": " tasya dvayorbhūmyoranyatarā bhūmiḥ pratikāṅkṣitavyā - śrāvakabhūmirvā pratyekabuddhabhūmirvā /",
    "K05bsu049_u:6132": " tadyathāpi nāma subhūte mahāsamudragatāyāṃ nāvi bhinnāyāṃ te tatra kāṣṭhaṃ vā na gṛhṇanti phalakaṃ vā,",
    "K05bsu049_u:6133": " mṛtaśarīraṃ vā nādhyālambante,",
    "K05bsu049_u:6134": " veditavyam etat - aprāptā evaite pāramudake kālaṃ kariṣyantīti /",
    "K05bsu049_u:6135": " ye khalu punaḥ subhūte mahāsamudragatāyāṃ nāvi bhinnāyāṃ tatra kāṣṭhaṃ vā gṛhṇanti phalakaṃ vā,",
    "K05bsu049_u:6136": " mṛtaśarīraṃ vā adhyālambante,",
    "K05bsu049_u:6137": " veditavyametatsubhūte - naite udake kālaṃ kariṣyanti,",
    "K05bsu049_u:6138": " svastinā anantarāyeṇa pāramuttariṣyanti,",
    "K05bsu049_u:6139": " akṣatāścānupahatāś ca sthale sthāsyantīti /",
    "K05bsu049_u:6140": " evameva subhūte yo bodhisattvaḥ śraddhāmātrakeṇa prasādamātrakeṇa premamātrakeṇa chandamātrakeṇa samanvāgataḥ sa ca prajñāpāramitāṃ nādhyālambate,",
    "K05bsu049_u:6141": " veditavyametatsubhūte antaraivaiṣa vyadhvani vyavasādamāpatsyate,",
    "K05bsu049_u:6142": " aprāpta eva sarvajñatāṃ śrāvakatve pratyekabuddhatve vā sthāsyatīti /",
    "K05bsu049_u:6143": " yeṣāṃ khalu punaḥ subhūte bodhisattvānāṃ mahāsattvānāmasti śraddhā,",
    "K05bsu049_u:6144": " asti kṣāntiḥ,",
    "K05bsu049_u:6145": " asti ruciḥ,",
    "K05bsu049_u:6146": " asti chandaḥ,",
    "K05bsu049_u:6147": " asti vīryam,",
    "K05bsu049_u:6148": " astyapramādaḥ,",
    "K05bsu049_u:6149": " astyadhimuktiḥ,",
    "K05bsu049_u:6150": " astyadhyāśayaḥ,",
    "K05bsu049_u:6151": " asti tyāgaḥ,",
    "K05bsu049_u:6152": " asti gauravam,",
    "K05bsu049_u:6153": " asti prītiḥ,",
    "K05bsu049_u:6154": " asti prāmodyam,",
    "K05bsu049_u:6155": " asti prasādaḥ,",
    "K05bsu049_u:6156": " asti prema,",
    "K05bsu049_u:6157": " astyanikṣiptadhuratā anuttarāṃ samyaksaṃbodhimabhisaṃboddhum,",
    "K05bsu049_u:6158": " te ca prajñāpāramitāmadhyālambante /",
    "K05bsu049_u:6159": " evaṃ teṣāṃ sā śraddhā sā kṣāntiḥ sā rūciḥ sa cchandaḥ tadvīryaṃ so 'pramādaḥ sādhimuktiḥ",
    "K05bsu049_u:6160": " so 'dhyāśayaḥ sa tyāgaḥ tadgauravaṃ sā prītiḥ tatprāmodyaṃ sa prasādaḥ tatprema sā",
    "K05bsu049_u:6161": " anikṣiptadhuratā anuttarāṃ samyaksaṃbodhimabhisaṃboddhum /",
    "K05bsu049_u:6162": " te ca prajñāpāramitāṃ prāpya sarvajñatāyāṃ sthāsyanti /",
    "K05bsu049_u:6163": " tadyathāpi nāma subhūte strī va puruṣo vā aparipakvena ghaṭenodakaṃ parivahet,",
    "K05bsu049_u:6164": " veditavyametatsubhūte - nāyaṃ ghaṭaściramanuvartsyate,",
    "K05bsu049_u:6165": " kṣiprameva paribhetsyate,",
    "K05bsu049_u:6166": " pravileṣyate iti /",
    "K05bsu049_u:6167": " tatkasya hetoḥ?",
    "K05bsu049_u:6168": " yathāpi nāma tadaparipakvatvāddhaṭasya,",
    "K05bsu049_u:6169": " sa bhūmiparyavasāna eva bhaviṣyatīti /",
    "K05bsu049_u:6170": " evameva subhūte kiṃcāpi bodhisattvasya asti śraddhā asti kṣāntiḥ asti rūciḥ asti chandaḥ asti vīryam astyapramādaḥ,",
    "K05bsu049_u:6171": " astyadhimuktiḥ astyadhyāśayaḥ asti tyāgaḥ /",
    "K05bsu049_u:6172": " asti gauravam,",
    "K05bsu049_u:6173": " asti prītiḥ asti prāmodyam,",
    "K05bsu049_u:6174": " asti prasādaḥ,",
    "K05bsu049_u:6175": " asti prema,",
    "K05bsu049_u:6176": " astyanikṣiptadhuratā anuttarāṃ samyaksaṃbodhimabhisaṃboddhum /",
    "K05bsu049_u:6177": " sa ca prajñāpāramitayā upāyakauśalyena ca aparigṛhīto bhavati,",
    "K05bsu049_u:6178": " veditavyametatsubhūte ayaṃ bodhisattvo 'ntarā vyadhvani vyavasādamāpatsyata iti /",
    "K05bsu049_u:6179": " kaś ca subhūte bodhisattvasyāntarā vyadhvani vyavasādaḥ - śrāvakabhūmirvā pratyekabuddhabhūmirvā?",
    "K05bsu049_u:6180": " tadyathāpi nāma subhūte strī vā puruṣo vā suparipakvena ghaṭena nadīto vā sarasto vā taḍāgato vā udapānādvā tato 'nyebhyo vā udakādhārebhya udakaṃ parivahet,",
    "K05bsu049_u:6181": " tasya tadudakaṃ parivahato veditavyametatsubhūte svastinā (Vaidya 144)",
    "K05bsu049_u:6182": " anantarāyeṇa ayaṃ ghaṭo gṛhaṃ gamiṣyatīti /",
    "K05bsu049_u:6183": " tatkasya hetoḥ?",
    "K05bsu049_u:6184": " yathāpi nāma suparipakvatvāddhaṭasya /",
    "K05bsu049_u:6185": " evameva subhūte yasya bodhisattvasya asti śraddhā asti kṣāntiḥ asti ruciḥ asti chandaḥ,",
    "K05bsu049_u:6186": " asti vīryam,",
    "K05bsu049_u:6187": " astyapramādaḥ,",
    "K05bsu049_u:6188": " astyadhimuktiḥ astyadhyāśayaḥ,",
    "K05bsu049_u:6189": " asti tyāgaḥ,",
    "K05bsu049_u:6190": " asti gauravam,",
    "K05bsu049_u:6191": " asti prītiḥ asti prāmodyam,",
    "K05bsu049_u:6192": " asti prasādaḥ,",
    "K05bsu049_u:6193": " asti premaḥ astyanikṣiptadhuratā anuttarāṃ samyaksaṃbodhimabhisaṃboddhum /",
    "K05bsu049_u:6194": " sa ca prajñāpāramitayā upāyakauśalyena ca parigṛhīto bhavati /",
    "K05bsu049_u:6195": " veditavyametatsubhūte nāyaṃ bodhisattvo mahāsattvo 'ntarā vyadhvani vyavasādamāpatsyate /",
    "K05bsu049_u:6196": " akṣato 'nupahataḥ sarvajñatāyāṃ sthāsyatīti /",
    "K05bsu049_u:6197": " tadyathāpi nāma subhūte duṣprajñajātīyaḥ puruṣaḥ sāmudrikāṃ nāvamanākoṭitāmaparikarmakṛtāṃ cirabandhanabaddhāmudake 'vatārya samāropitabhāṇḍāṃ paripūrṇāṃ bhārārtāmabhirūḍhaḥ syāt,",
    "K05bsu049_u:6198": " veditavyametatsubhūte - evaṃdharmeyaṃ naurbhaviṣyati,",
    "K05bsu049_u:6199": " yaduta udake 'saṃtīrṇabhāṇḍaiva saṃsatsyatīti /",
    "K05bsu049_u:6200": " tasyānyena bhāṇḍaṃ bhaviṣyati,",
    "K05bsu049_u:6201": " anyena sā naurvipatsyate iti /",
    "K05bsu049_u:6202": " evaṃ sa sārthavāho 'nupāyakuśalo dauṣprajñena mahatā arthaviyogena samanvāgato bhaviṣyati,",
    "K05bsu049_u:6203": " mahataś ca ratnākarātparihīṇo bhaviṣyatīti /",
    "K05bsu049_u:6204": " evameva subhūte kiṃcāpi bodhisattvasya asti śraddhā asti kṣāntiḥ,",
    "K05bsu049_u:6205": " asti ruciḥ asti chandaḥ,",
    "K05bsu049_u:6206": " asti vīryam,",
    "K05bsu049_u:6207": " astyapramādaḥ,",
    "K05bsu049_u:6208": " astyadhimuktiḥ astyadhyāśayaḥ,",
    "K05bsu049_u:6209": " asti tyāgaḥ,",
    "K05bsu049_u:6210": " asti gauravam,",
    "K05bsu049_u:6211": " asti prītiḥ,",
    "K05bsu049_u:6212": " asti prāmodyam,",
    "K05bsu049_u:6213": " asti prasādaḥ,",
    "K05bsu049_u:6214": " asti prema, astyanikṣiptadhuratā anuttarāṃ samyaksaṃbodhimabhisaṃboddhum,",
    "K05bsu049_u:6215": " sa ca prajñāpāramitayā upāyakauśalyena ca virahito bhavati,",
    "K05bsu049_u:6216": " veditavyametatsubhūte aprāpta evāyaṃ bodhisattvaḥ sarvajñatāratnākaramantarā saṃsatsyati,",
    "K05bsu049_u:6217": " vyavasādamāpatsyate,",
    "K05bsu049_u:6218": " mahataḥ svārthātparihīṇo bhaviṣyati,",
    "K05bsu049_u:6219": " mahataś ca parārtharatnarāśeḥ parihīṇo bhaviṣyati,",
    "K05bsu049_u:6220": " yaduta sarvajñatāmahārtharatnākarātparihīṇatvāditi /",
    "K05bsu049_u:6221": " kā punaḥ subhūte bodhisattvasya antarā vyadhvani saṃsīdanā?",
    "K05bsu049_u:6222": " yaduta śrāvakabhūmirvā pratyekabuddhabhūmirvā /",
    "K05bsu049_u:6223": " tadyathāpi nāma subhūte paṇḍitajātīyaḥ sārthavāhaḥ sāmudrikāṃ nāvaṃ subaddhāṃ bandhayitvā",
    "K05bsu049_u:6224": " svākoṭitāmākoṭayitvā suparikarmakṛtāṃ kṛtvā udake 'vatārya bhāṇḍamāropya pūrṇāṃ kṛtvā",
    "K05bsu049_u:6225": " samaṃ yojayitvā yuktena vātenābhipretāṃ diśamanupūrveṇa gacchet,",
    "K05bsu049_u:6226": " tatastadyānamiti,",
    "K05bsu049_u:6227": " veditavyametatsubhūte neyaṃ naurudake saṃsatsyati /",
    "K05bsu049_u:6228": " gamiṣyatīyaṃ naustaṃ pradeśaṃ yatrānayā gantavyam /",
    "K05bsu049_u:6229": " mahālābhena cāyaṃ sārthavāhaḥ saṃyokṣyate yaduta laukikai ratnairiti /",
    "K05bsu049_u:6230": " evameva subhūte yasya bodhisattvasya mahāsattvasya asti śraddhā asti kṣāntiḥ asti ruci chandaḥ asti vīryam,",
    "K05bsu049_u:6231": " astyapramādaḥ astyadhimuktiḥ,",
    "K05bsu049_u:6232": " astyādhyāśayaḥ,",
    "K05bsu049_u:6233": " asti tyāgaḥ,",
    "K05bsu049_u:6234": " asti gauravam,",
    "K05bsu049_u:6235": " asti prītiḥ asti prāmodyam,",
    "K05bsu049_u:6236": " asti prasādaḥ,",
    "K05bsu049_u:6237": " asti prema,",
    "K05bsu049_u:6238": " astyanikṣiptadhuratā anuttarāṃ samyaksaṃbodhimabhisaṃboddhum,",
    "K05bsu049_u:6239": " sa ca prajñāpāramitayā parigṛhīta upāyakauśalyena cāvirahito bhavati,",
    "K05bsu049_u:6240": " veditavyametatsubhūte nāyaṃ bodhisattvo mahāsattvo 'ntarā vyadhvani saṃsatsyati,",
    "K05bsu049_u:6241": " na vyavasādamāpatsyate,",
    "K05bsu049_u:6242": " sthāsyatyayaṃ bodhisattvo mahāsattvo 'nuttarāyāṃ samyaksaṃbodhau /",
    "K05bsu049_u:6243": " tatkasya hetoḥ?",
    "K05bsu049_u:6244": " evaṃ hyetatsubhūte bhavati - yato 'sya bodhisattvasya mahāsattvasya asti śraddhā,",
    "K05bsu049_u:6245": " asti kṣāntiḥ,",
    "K05bsu049_u:6246": " asti ruciḥ,",
    "K05bsu049_u:6247": " asti chandaḥ,",
    "K05bsu049_u:6248": " asti vīryam,",
    "K05bsu049_u:6249": " astyapramādaḥ,",
    "K05bsu049_u:6250": " astyadhimuktiḥ astyadhyāśayaḥ,",
    "K05bsu049_u:6251": " asti tyāgaḥ,",
    "K05bsu049_u:6252": " asti gauravam, asti (Vaidya 145)",
    "K05bsu049_u:6253": " asti prītiḥ,",
    "K05bsu049_u:6254": " asti prāmodyam,",
    "K05bsu049_u:6255": " asti prasādaḥ,",
    "K05bsu049_u:6256": " asti prema,",
    "K05bsu049_u:6257": " astyanikṣiptadhuratā anuttarāṃ samyaksaṃbodhimabhisaṃboddhum /",
    "K05bsu049_u:6258": " ete cāsya dharmāḥ prajñāpāramitayā parigṛhītā upāyakauśalyena cāvirahitā na śrāvakabhūmiṃ na pratyekabuddhabhūmiṃ vā pratipatsyante /",
    "K05bsu049_u:6259": " api tu yena sarvajñatā,",
    "K05bsu049_u:6260": " tenaite dharmā abhimukhāḥ saṃprasthitāḥ tato 'syā anuttarāyāḥ samyaksaṃbodherabhisaṃbodhāya bhaviṣyantīti /",
    "K05bsu049_u:6261": " tadyathāpi nāma subhūte kaścideva puruṣo jīrṇo vṛddho mahallakaḥ saviṃśativarṣaśatiko jātyā bhavet,",
    "K05bsu049_u:6262": " tasya kaścideva śarīre vyādhirutpadyeta vātato vā pittato vā śleṣmato vā saṃnipātato vā /",
    "K05bsu049_u:6263": " tatkiṃ manyase subhūte api nu sa puruṣo 'parigṛhīto mañcāduttiṣṭhet?",
    "K05bsu049_u:6264": " subhūtirāha - no hīdaṃ bhagavan /",
    "K05bsu049_u:6265": " bhagavānāha - sacetpunaḥ subhūte sa puruṣo mañcāduttiṣṭhet,",
    "K05bsu049_u:6266": " atha ca punarna pratibalo 'rdhakrośāntaram api prakramitum /",
    "K05bsu049_u:6267": " sa tayā jarayā tena ca vyādhinā kṣapito yady api mañcāduttiṣṭhet,",
    "K05bsu049_u:6268": " tathāpi punarapratibalaḥ sa puruṣaḥ prakramaṇāya /",
    "K05bsu049_u:6269": " evameva subhūte kiṃcāpi bodhisattvasya asti śraddhā,",
    "K05bsu049_u:6270": " asti kṣāntiḥ,",
    "K05bsu049_u:6271": " asti ruciḥ,",
    "K05bsu049_u:6272": " asti chandaḥ,",
    "K05bsu049_u:6273": " asti vīryam,",
    "K05bsu049_u:6274": " astyapramādaḥ,",
    "K05bsu049_u:6275": " astyadhimuktiḥ,",
    "K05bsu049_u:6276": " astyadhyāśayaḥ,",
    "K05bsu049_u:6277": " asti tyāgaḥ,",
    "K05bsu049_u:6278": " asti gauravam,",
    "K05bsu049_u:6279": " asti prītiḥ,",
    "K05bsu049_u:6280": " asti prāmodyam,",
    "K05bsu049_u:6281": " asti prema,",
    "K05bsu049_u:6282": " astyanikṣiptadhuratā anuttarāṃ samyaksaṃbodhimabhisaṃboddhum /",
    "K05bsu049_u:6283": " sa ca prajñāpāramitayā aparigṛhīta upāyakauśalyena ca virahito bhavati,",
    "K05bsu049_u:6284": " kiṃcāpi saṃprasthito 'nuttarāṃ samyaksaṃbodhimabhisaṃboddhum /",
    "K05bsu049_u:6285": " atha ca punaḥ subhūte evaṃ veditavyam - ayaṃ bodhisattvo 'ntarā vyadhvani saṃsatsyati,",
    "K05bsu049_u:6286": " vyavasādamāpatsyate,",
    "K05bsu049_u:6287": " yaduta śrāvakabhūmau vā pratyekabuddhabhūmau vā sthāsyatīti /",
    "K05bsu049_u:6288": " tatkasya hetoḥ?",
    "K05bsu049_u:6289": " yathāpi nāma prajñāpāramitayā aparigṛhītatvādupāyakauśalyena ca virahitatvāt /",
    "K05bsu049_u:6290": " tadyathāpi nāma subhūte sa eva puruṣo jīrṇo vṛddho mahallakaḥ saviṃśativarṣaśatiko jātyā bhavet,",
    "K05bsu049_u:6291": " tasya śarīre kaścideva vyādhirūtpadyeta vātato vā pittato vā śleṣmato vā saṃnipātato vā,",
    "K05bsu049_u:6292": " sa ca mañcāduttiṣṭhet /",
    "K05bsu049_u:6293": " tamenaṃ dvau balavantau puruṣau vāmadakṣiṇābhyāṃ pārśvābhyāṃ svadhyālambitamadhyālambya",
    "K05bsu049_u:6294": " suparigṛhītaṃ parigṛhya evaṃ vadetām - gaccha tvaṃ bhoḥ puruṣa yenākāṅkṣasi yāvaccākāṅkṣasi gantum,",
    "K05bsu049_u:6295": " anuparigṛhītastvamāvābhyām,",
    "K05bsu049_u:6296": " na tavāntarāmārge patanabhayaṃ bhaviṣyati,",
    "K05bsu049_u:6297": " yāvanna tvaṃ tadadhiṣṭhānamanuprāpto bhaviṣyasi,",
    "K05bsu049_u:6298": " yatra tvayā gantavyamiti /",
    "K05bsu049_u:6299": " evameva subhūte yasya bodhisattvasya mahāsattvasya asti śraddhā,",
    "K05bsu049_u:6300": " asti kṣāntiḥ,",
    "K05bsu049_u:6301": " asti ruciḥ asti chandaḥ,",
    "K05bsu049_u:6302": " asti vīryam,",
    "K05bsu049_u:6303": " astyapramādaḥ,",
    "K05bsu049_u:6304": " astyadhimuktiḥ,",
    "K05bsu049_u:6305": " astyadhyāśayaḥ,",
    "K05bsu049_u:6306": " asti tyāgaḥ,",
    "K05bsu049_u:6307": " asti gauravam,",
    "K05bsu049_u:6308": " asti prītiḥ,",
    "K05bsu049_u:6309": " asti prāmodyam,",
    "K05bsu049_u:6310": " asti prasādaḥ,",
    "K05bsu049_u:6311": " asti prema astyanikṣiptadhuratā anuttarāṃ samyaksaṃbodhimabhisaṃboddhum,",
    "K05bsu049_u:6312": " sa ca prajñāpāramitayā anuparigṛhīto bhavati,",
    "K05bsu049_u:6313": " upāyakauśalyasamanvāgataś ca bhavati /",
    "K05bsu049_u:6314": " veditavyametatsubhūte nāyaṃ bodhisattvo mahāsattvo 'ntarā vyadhvani saṃsatsyati,",
    "K05bsu049_u:6315": " na vyavasādamāpatsyate,",
    "K05bsu049_u:6316": " pratibalo 'yaṃ bodhisattvo mahāsattvastatsthānamanuprāptuṃ yadutānuttaraṃ samyaksaṃbodhisthānamiti //",
    "K05bsu049_u:6317": " āryāṣṭasāhasrikāyāṃ prajñāpāramitāyāmaupamyaparivarto nāma caturdaśaḥ //",
    "K05bsu049_u:6318": " (Vaidya 146)",
    "K05bsu049_u:6319": " ASP_15: devaparivartaḥ pañcadaśaḥ /",
    "K05bsu049_u:6320": " atha khalvāyuṣmān subhūtirbhagavantametadavocat - ādikarmikeṇa bhagavan bodhisattvena mahāsattvena kathaṃ prajñāpāramitāyāṃ sthātavyaṃ kathaṃ",
    "K05bsu049_u:6321": " evamukte bhagavānāyuṣmantaṃ subhūtimetadavocat - iha subhūte ādikarmikeṇa bodhisattvena",
    "K05bsu049_u:6322": " mahāsattvena prajñāpāramitāyāṃ śikṣitukāmena kalyāṇamitrāṇi sevitavyāni bhaktavyāni paryupāsitavyāni /",
    "K05bsu049_u:6323": " yānyenaṃ prajñāpāramitāyāmavavadiṣyanti anuśāsiṣyanti,",
    "K05bsu049_u:6324": " yāni cāsmai prajñāpāramitāyā arthamupadekṣyanti,",
    "K05bsu049_u:6325": " tānyeva cāsya subhūte bodhisattvasya mahāsattvasya kalyāṇamitrāṇi veditavyāni /",
    "K05bsu049_u:6326": " evaṃ cāsmai prajñāpāramitāyā arthamupadekṣyanti - ehi tvaṃ kulaputra dānapāramitāyāṃ yogamāpadyasva,",
    "K05bsu049_u:6327": " evaṃ śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ prajñāpāramitāyāṃ yogamāpadyasva /",
    "K05bsu049_u:6328": " yadyadeva tvaṃ kulaputra dānaṃ dadāsi,",
    "K05bsu049_u:6329": " tatsarvamanuttarāyāṃ samyaksaṃbodhau pariṇāmaya /",
    "K05bsu049_u:6330": " mā ca tvaṃ kulaputra anuttarāṃ samyaksaṃbodhiṃ rūpataḥ parāmṛkṣaḥ,",
    "K05bsu049_u:6331": " evaṃ mā vedanāto mā saṃjñāto mā saṃskārebhyaḥ /",
    "K05bsu049_u:6332": " mā ca tvaṃ kulaputra anuttarāṃ samyaksaṃbodhiṃ vijñānataḥ parāmṛkṣaḥ /",
    "K05bsu049_u:6333": " tatkasya hetoḥ?",
    "K05bsu049_u:6334": " aparāmṛṣṭā hi kulaputra sarvajñatā /",
    "K05bsu049_u:6335": " evaṃ yadyadeva tvaṃ kulaputra śīlaṃ rakṣasi..........peyālaṃ..............yadyadeva tvaṃ kulaputra kṣāntyā saṃpādayasi,",
    "K05bsu049_u:6336": " yadyadeva tvaṃ kulaputra vīryamārabhase,",
    "K05bsu049_u:6337": " yadyadeva tvaṃ kulaputra dhyānaṃ samāpadyase,",
    "K05bsu049_u:6338": " yadyadeva tvaṃ kulaputra prajñāyāṃ parijayaṃ karoṣi,",
    "K05bsu049_u:6339": " tatsarvamanuttarāyāṃ samyaksaṃbodhau pariṇāmaya /",
    "K05bsu049_u:6340": " mā ca tvaṃ kulaputra anuttarāṃ samyaksaṃbodhiṃ rūpataḥ parāmṛkṣaḥ /",
    "K05bsu049_u:6341": " evaṃ mā vedanāto mā saṃjñāto mā saṃskārebhyaḥ /",
    "K05bsu049_u:6342": " mā ca tvaṃ kulaputra anuttarāṃ samyaksaṃbodhiṃ vijñānataḥ parāmṛkṣaḥ /",
    "K05bsu049_u:6343": " tatkasya hetoḥ?",
    "K05bsu049_u:6344": " aparāmṛṣṭā hi kulaputra sarvajñatā /",
    "K05bsu049_u:6345": " mā ca tvaṃ kulaputra śrāvakabhūmau vā pratyekabuddhabhūmau vā spṛhāṃ kārṣīriti /",
    "K05bsu049_u:6346": " evaṃ hi subhūte ādikarmiko bodhisattvo mahāsattvo 'nupūrveṇa kalyāṇamitraiḥ prajñāpāramitāyāmavatārayitavyaḥ //",
    "K05bsu049_u:6347": " subhūtirāha - duṣkarakārakā bhagavan bodhisattvāḥ mahāsattvāḥ,",
    "K05bsu049_u:6348": " ye 'nuttarāṃ samyaksaṃbodhimabhisaṃboddhuṃ saṃprasthitāḥ /",
    "K05bsu049_u:6349": " evaṃrūpaṃ dānamāgamya,",
    "K05bsu049_u:6350": " evaṃrūpaṃ śīlam,",
    "K05bsu049_u:6351": " evaṃrūpāṃ kṣāntim,",
    "K05bsu049_u:6352": " evaṃrūpaṃ vīryam,",
    "K05bsu049_u:6353": " evaṃrūpaṃ dhyānam,",
    "K05bsu049_u:6354": " evaṃrūpāṃ prajñāmāgamya svādhīne 'pi parinirvāṇe necchanti parinirvātum /",
    "K05bsu049_u:6355": " api tu paramaduḥkhitaṃ sattvadhātumabhisamīkṣya anuttarāṃ samyaksaṃbodhimabhisaṃboddhukāmāḥ saṃsārānnotrasyanti /",
    "K05bsu049_u:6356": " evamukte bhagavānāyuṣmantaṃ subhūtimetadavocat - evametatsubhūte, evam etat /",
    "K05bsu049_u:6357": " duṣkarakārakāḥ subhūte bodhisattvā mahāsattvāḥ ye lokahitāya saṃprasthitāḥ,",
    "K05bsu049_u:6358": " lokasukhāya lokānukampāyai saṃprasthitāḥ,",
    "K05bsu049_u:6359": " lokasya trāṇaṃ bhaviṣyāmaḥ,",
    "K05bsu049_u:6360": " lokasya śaraṇaṃ bhaviṣyāmaḥ,",
    "K05bsu049_u:6361": " lokasya layanaṃ bhaviṣyāmaḥ,",
    "K05bsu049_u:6362": " lokasya parāyaṇaṃ bhaviṣyāmaḥ,",
    "K05bsu049_u:6363": " lokasya dvīpāṃ bhaviṣyāmaḥ,",
    "K05bsu049_u:6364": " lokasyālokā bhaviṣyāmaḥ,",
    "K05bsu049_u:6365": " lokasya pariṇāyakā bhaviṣyāma,",
    "K05bsu049_u:6366": " anuttarāṃ samyaksaṃbodhimabhisaṃbudhya lokasya gatirbhaviṣyāmaḥ,",
    "K05bsu049_u:6367": " ityevaṃrūpamanuttarāyāṃ samyaksaṃbodhau vīryamārabhante /",
    "K05bsu049_u:6368": " kathaṃ ca subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya trāṇaṃ bhavanti?",
    "K05bsu049_u:6369": " yāni tāni subhūte saṃsārāvacarāṇi duḥkhāni lokasya,",
    "K05bsu049_u:6370": " tata enaṃ (Vaidya 147)",
    "K05bsu049_u:6371": " trāyante, teṣāṃ duḥkhānāṃ prahāṇāya vyāyacchante,",
    "K05bsu049_u:6372": " vīryamārabhante /",
    "K05bsu049_u:6373": " evaṃ hi subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya trāṇaṃ bhavanti /",
    "K05bsu049_u:6374": " kathaṃ ca subhūte bodhisattvā mahāsattvā anuttarāṃ samyaksaṃbodhimabhisaṃbuddhā santo lokasya śaraṇaṃ bhavanti?",
    "K05bsu049_u:6375": " ye subhūte sattvā jātidharmiṇo jarādharmiṇo vyādhidharmiṇo maraṇadharmiṇaḥ śokaparidevaduḥkhadaurmanasyopāyāsadharmiṇaḥ",
    "K05bsu049_u:6376": " sattvāḥ tān sarvān jātijarāvyādhimaraṇaśokaparidevaduḥkhadaurmanasyopāyāsebhyaḥ parimocayanti /",
    "K05bsu049_u:6377": " evaṃ hi subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya śaraṇaṃ bhavanti /",
    "K05bsu049_u:6378": " kathaṃ ca subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya layanaṃ bhavanti?",
    "K05bsu049_u:6379": " yatsubhūte tathāgatā arhantaḥ samyaksaṃbuddhāḥ sattvebhyo 'śleṣāya dharmaṃ deśayanti /",
    "K05bsu049_u:6380": " evaṃ hi subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya layanaṃ bhavanati /",
    "K05bsu049_u:6381": " subhūtirāha - kathaṃ bhagavan aśleṣo bhavati?",
    "K05bsu049_u:6382": " bhagavānāha - yaḥ subhūte rūpasyāsaṃbandhaḥ,",
    "K05bsu049_u:6383": " sa rūpasyāśleṣaḥ /",
    "K05bsu049_u:6384": " yo rūpasyāśleṣaḥ,",
    "K05bsu049_u:6385": " sa rūpasyāsaṃbandhaḥ /",
    "K05bsu049_u:6386": " yo rūpasyāsaṃbandhaḥ,",
    "K05bsu049_u:6387": " sa rūpasyānutpādo 'nirodhaḥ /",
    "K05bsu049_u:6388": " yo rūpasyānutpādo 'nirodhaḥ,",
    "K05bsu049_u:6389": " sa rūpasyāśleṣaḥ /",
    "K05bsu049_u:6390": " yo rūpasyāśleṣaḥ,",
    "K05bsu049_u:6391": " ayaṃ rūpasyāsaṃbandhaḥ,",
    "K05bsu049_u:6392": " ayaṃ rūpasyāśleṣaḥ /",
    "K05bsu049_u:6393": " evaṃ vedanāyāḥ saṃjñāyāḥ saṃskārāṇām /",
    "K05bsu049_u:6394": " yaḥ subhūte vijñānasyāsaṃbandhaḥ,",
    "K05bsu049_u:6395": " sa vijñānasyāśleṣaḥ /",
    "K05bsu049_u:6396": " yo vijñānasyāśleṣaḥ,",
    "K05bsu049_u:6397": " sa vijñānasyāsaṃbandhaḥ /",
    "K05bsu049_u:6398": " yo vijñānasyāsaṃbandhaḥ,",
    "K05bsu049_u:6399": " sa vijñānasyānutpādo 'nirodhaḥ /",
    "K05bsu049_u:6400": " yo vijñānasyānutpādo 'nirodhaḥ,",
    "K05bsu049_u:6401": " sa vijñānasyāśleṣaḥ /",
    "K05bsu049_u:6402": " yo vijñānasyāśleṣaḥ ayaṃ vijñānasyāsaṃbandhaḥ,",
    "K05bsu049_u:6403": " ayaṃ vijñānasyāśleṣaḥ /",
    "K05bsu049_u:6404": " evaṃ hi subhūte sarvadharmā asaṃśliṣṭā asaṃbaddhā iti jñānadarśanādaśleṣo bhavati /",
    "K05bsu049_u:6405": " evaṃ hi subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya layanaṃ bhavanti /",
    "K05bsu049_u:6406": " kathaṃ ca subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya parāyaṇaṃ bhavanti?",
    "K05bsu049_u:6407": " yatsubhūte rūpasya pāraṃ na tadrūpam /",
    "K05bsu049_u:6408": " yathā ca subhūte pāraṃ tathā rūpam /",
    "K05bsu049_u:6409": " evaṃ vedanā saṃjñā saṃskārāḥ /",
    "K05bsu049_u:6410": " yatsubhūte vijñānasya pāraṃ na tadvijñānam /",
    "K05bsu049_u:6411": " yathā ca subhūte pāraṃ tathā vijñānam /",
    "K05bsu049_u:6412": " yathā ca subhūte rūpam,",
    "K05bsu049_u:6413": " evaṃ vedanā saṃjñā saṃskārāḥ /",
    "K05bsu049_u:6414": " vijñānaṃ pāraṃ tathā sarvadharmāḥ /",
    "K05bsu049_u:6415": " subhūtirāha - yadi bhagavan yathā rūpam,",
    "K05bsu049_u:6416": " evaṃ vedanā saṃjñā saṃskārāḥ vijñānaṃ pāraṃ tathā sarvadharmāḥ,",
    "K05bsu049_u:6417": " nanu bhagavan bodhisattvairmahāsattvairabhisaṃbuddhā evaṃ bhavanti sarvadharmāḥ /",
    "K05bsu049_u:6418": " tatkasya hetoḥ?",
    "K05bsu049_u:6419": " na hyatra bhagavan kaścidvikalpaḥ /",
    "K05bsu049_u:6420": " bhagavānāha - evametatsubhūte, evam etat /",
    "K05bsu049_u:6421": " yattatpāraṃ na tatra kaścidvikalpaḥ /",
    "K05bsu049_u:6422": " avikalpatvātsubhūte bodhisattvairmahāsatvairabhisaṃbuddhā eva bhavanti sarvadharmāḥ /",
    "K05bsu049_u:6423": " idam api subhūte paramaduṣkaraṃ bodhisattvānāṃ mahāsattvānām,",
    "K05bsu049_u:6424": " ya evaṃ ca sarvadharmānupanidhyāyanti,",
    "K05bsu049_u:6425": " na ca sākṣātkurvanti,",
    "K05bsu049_u:6426": " na cāvalīyante - evamasmābhirete dharmā abhisaṃboddhavyāḥ,",
    "K05bsu049_u:6427": " evaṃ ca anuttarāṃ samyaksaṃbodhimabhisaṃbudhya enān dharmān deśayiṣyāmaḥ prakāśayiṣyāma ityupanidhyāyanti /",
    "K05bsu049_u:6428": " evaṃ hi subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya parāyaṇaṃ bhavanti /",
    "K05bsu049_u:6429": " kathaṃ ca subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ (Vaidya 148)",
    "K05bsu049_u:6430": " santo lokasya dvīpā bhavanti?",
    "K05bsu049_u:6431": " tadyathāpi nāma subhūte ye pradeśā udakaparicchinnā bhavanti nadīṣu vā mahodadhiṣu vā,",
    "K05bsu049_u:6432": " te ucyante dvīpā iti /",
    "K05bsu049_u:6433": " evameva subhūte pūrvāntāparāntaparicchinnaṃ rūpam /",
    "K05bsu049_u:6434": " evaṃ vedanā saṃjñā saṃskārāḥ /",
    "K05bsu049_u:6435": " evameva subhūte pūrvāntāparāntaparicchinnaṃ vijñānam /",
    "K05bsu049_u:6436": " etena subhūte paricchedena sarvadharmāḥ pūrvāntāparāntaparicchinnāḥ /",
    "K05bsu049_u:6437": " yaś ca subhūte sarvadharmāṇāṃ paricchedaḥ,",
    "K05bsu049_u:6438": " etacchāntam,",
    "K05bsu049_u:6439": " etatpraṇītam,",
    "K05bsu049_u:6440": " etatparinirvāṇam,",
    "K05bsu049_u:6441": " etadyathāvat,",
    "K05bsu049_u:6442": " etadaviparītam /",
    "K05bsu049_u:6443": " evaṃ khalu subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya dvīpā bhavanti /",
    "K05bsu049_u:6444": " kathaṃ ca subhūte bodhisattvā mahāsattvā anuttarāṃ samyaksaṃbodhimabhisaṃbuddhā santo lokasya ālokā bhavanti?",
    "K05bsu049_u:6445": " iha subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo",
    "K05bsu049_u:6446": " dīrgharātramavidyāṇḍakośapaṭalaparyavanaddhānāṃ sattvānāṃ tamobhibhūtānāṃ prajñayā",
    "K05bsu049_u:6447": " avabhāsayantaḥ sarvājñānatamondhakāraṃ vidhunvanti /",
    "K05bsu049_u:6448": " evaṃ khalu subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya ālokā bhavanti /",
    "K05bsu049_u:6449": " kathaṃ ca subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya pariṇāyakā bhavanti?",
    "K05bsu049_u:6450": " iha subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo rūpasya prakṛtyanutpādānirodhāya dharmaṃ deśayanti /",
    "K05bsu049_u:6451": " evaṃ vedanāyāḥ saṃjñāyāḥ saṃskārāṇām /",
    "K05bsu049_u:6452": " vijñānasya prakṛtyanutpādānirodhāya dharmaṃ deśayanti /",
    "K05bsu049_u:6453": " pṛthagjanadharmāṇām api prakṛtyanutpādānirodhāya dharmaṃ deśayanti /",
    "K05bsu049_u:6454": " śrāvakadharmāṇām api prakṛtyanutpādānirodhāya dharmaṃ deśayanti /",
    "K05bsu049_u:6455": " pratyekabuddhadharmāṇām api prakṛtyanutpādānirodhāya dharmaṃ deśayanti /",
    "K05bsu049_u:6456": " bodhisattvadharmāṇām api prakṛtyanutpādānirodhāya dharmaṃ deśayanti",
    "K05bsu049_u:6457": " / buddhadharmāṇām api prakṛtyanutpādānirodhāya dharmaṃ deśayanti /",
    "K05bsu049_u:6458": " sarvadharmāṇām api prakṛtyanutpādānirodhāya dharmaṃ deśayanti /",
    "K05bsu049_u:6459": " evaṃ khalu subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya pariṇāyakā bhavanti /",
    "K05bsu049_u:6460": " kathaṃ ca subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya gatirbhagavanti?",
    "K05bsu049_u:6461": " iha subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya ākāśagatikaṃ rupamiti dharmaṃ deśayanti /",
    "K05bsu049_u:6462": " evaṃ vedanā saṃjñā saṃskārāḥ /",
    "K05bsu049_u:6463": " ākāśagatikaṃ vijñānamiti dharmaṃ deśayanti /",
    "K05bsu049_u:6464": " evameva subhūte sarvadharmā ākāśagatikā anāgatikā agatikā ākāśasamāḥ /",
    "K05bsu049_u:6465": " yathā ākāśam anāgatamagatamakṛtamavikṛtamanabhisaṃskṛtamasthitamasaṃsthitamavyavasthitamanutpannamaniruddham,",
    "K05bsu049_u:6466": " evameva subhūte sarvadharmā anāgatā āgatā ākṛtā avikṛtā anabhisaṃskṛtā asthitā asaṃsthitā avyavasthitā anutpannā aniruddhā ākāśakalpatvādavikalpāḥ",
    "K05bsu049_u:6467": " tatkasya hetoḥ?",
    "K05bsu049_u:6468": " yā subhūte rūpasya śūnyatā,",
    "K05bsu049_u:6469": " na sā āgacchati vā gacchati vā /",
    "K05bsu049_u:6470": " evaṃ vedanāyāḥ saṃjñāyāḥ saṃskārāṇām /",
    "K05bsu049_u:6471": " yā subhūte vijñānasya śūnyatā,",
    "K05bsu049_u:6472": " na sā āgacchati vā gacchati vā /",
    "K05bsu049_u:6473": " evameva subhūte yā sarvadharmāṇāṃ śūnyatā,",
    "K05bsu049_u:6474": " na sā āgacchati vā gacchati vā /",
    "K05bsu049_u:6475": " tatkasya hetoḥ?",
    "K05bsu049_u:6476": " śūnyatāgatikā hi subhūte sarvadharmāḥ /",
    "K05bsu049_u:6477": " te tāṃ gatiṃ na vyativartante /",
    "K05bsu049_u:6478": " ānimittagatikā hi subhūte sarvadharmāḥ /",
    "K05bsu049_u:6479": " te tāṃ gatiṃ na vyativartante /",
    "K05bsu049_u:6480": " apraṇihitagatikā hi subhūte sarvadharmāḥ /",
    "K05bsu049_u:6481": " te tāṃ gatiṃ na vyativartante /",
    "K05bsu049_u:6482": " anabhisaṃskāragatikā hi subhūte (Vaidya 149)",
    "K05bsu049_u:6483": " sarvadharmāḥ /",
    "K05bsu049_u:6484": " te tāṃ gatiṃ na vyativartante /",
    "K05bsu049_u:6485": " anutpādagatikā hi subhūte sarvadharmāḥ /",
    "K05bsu049_u:6486": " te tāṃ gatiṃ na vyativartante /",
    "K05bsu049_u:6487": " ajātigatikā hi subhūte sarvadharmāḥ /",
    "K05bsu049_u:6488": " te tāṃ gatiṃ na vyativartante /",
    "K05bsu049_u:6489": " abhāvagatikā hi subhūte sarvadharmāḥ /",
    "K05bsu049_u:6490": " te tāṃ gatiṃ na vyativartante /",
    "K05bsu049_u:6491": " svapnagatikā hi subhūte sarvadharmāḥ /",
    "K05bsu049_u:6492": " te tāṃ gatiṃ na vyativartante /",
    "K05bsu049_u:6493": " ātmagatikā hi subhūte sarvadharmāḥ /",
    "K05bsu049_u:6494": " te tāṃ gatiṃ na vyativartante /",
    "K05bsu049_u:6495": " aparyantagatikā hi subhūte sarvadharmāḥ /",
    "K05bsu049_u:6496": " te tāṃ gatiṃ na vyativartante /",
    "K05bsu049_u:6497": " śāntagatikā hi subhūte sarvadharmāḥ /",
    "K05bsu049_u:6498": " te tāṃ gatiṃ na vyativartante /",
    "K05bsu049_u:6499": " nirvāṇagatikā hi subhūte sarvadharmāḥ /",
    "K05bsu049_u:6500": " te tāṃ gatiṃ na vyativartante /",
    "K05bsu049_u:6501": " apratyuddhāragatikā hi subhūte sarvadharmāḥ /",
    "K05bsu049_u:6502": " te tāṃ gatiṃ na vyativartante /",
    "K05bsu049_u:6503": " anāgatikā hi subhūte sarvadharmāḥ /",
    "K05bsu049_u:6504": " te tāṃ gatiṃ na vyativartante /",
    "K05bsu049_u:6505": " agatikā hi subhūte sarvadharmāḥ /",
    "K05bsu049_u:6506": " te tāṃ gatiṃ na vyativartante /",
    "K05bsu049_u:6507": " acalagatikā hi subhūte sarvadharmāḥ /",
    "K05bsu049_u:6508": " te tāṃ gatiṃ na vyativartante /",
    "K05bsu049_u:6509": " rūpagatikā hi subhūte sarvadharmāḥ /",
    "K05bsu049_u:6510": " te tāṃ gatiṃ na vyativartante /",
    "K05bsu049_u:6511": " evaṃ vedanā saṃjñā saṃskārāḥ /",
    "K05bsu049_u:6512": " vijñānagatikā hi subhūte sarvadharmāḥ /",
    "K05bsu049_u:6513": " te tāṃ gatiṃ na vyativartante /",
    "K05bsu049_u:6514": " arhatpratyekabuddhatvānuttarasamyaksaṃbodhigatikā hi subhūte sarvadharmāḥ /",
    "K05bsu049_u:6515": " te tāṃ gatiṃ na vyativartante /",
    "K05bsu049_u:6516": " ataś ca bodhisattvā mahāsattvā anuttarāṃ samyaksaṃbodhimabhisaṃbuddhā santa ākāśagatikāḥ sarvadharmā iti dharmaṃ deśayanti /",
    "K05bsu049_u:6517": " evaṃ khalu subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya gatirbhavanti //",
    "K05bsu049_u:6518": " subhūtirāha - ke bhagavan imāṃ gambhīrāṃ prajñāpāramitāmājñāsyanti?",
    "K05bsu049_u:6519": " bhagavānāha - ye subhūte caritāvino bodhisattvā mahāsattvā bhaviṣyanti paurvakāṇāṃ tathāgatānāmarhatāṃ samyaksaṃbuddhānāmantike paripakvakuśalamūlāḥ,",
    "K05bsu049_u:6520": " te subhūte bodhisattvā veditavyāḥ ye imāṃ gambhīrāṃ prajñāpāramitāmājñāsyanti /",
    "K05bsu049_u:6521": " subhūtirāha - kiṃsvabhāvā bhagavaṃste bodhisattvā mahāsattvā bhaviṣyanti,",
    "K05bsu049_u:6522": " ye imāṃ gambhīrāṃ prajñāpāramitāmājñāsyanti?",
    "K05bsu049_u:6523": " bhagavānāha - vainayikaviviktasvabhāvaste subhūte bodhisattvā mahāsattvā bhaviṣyanti,",
    "K05bsu049_u:6524": " ya imāṃ gambhīrāṃ prajñāpāramitāmājñāsyanti //",
    "K05bsu049_u:6525": " subhūtirāha - kiṃ bhagavan evaṃgatikā eva te bodhisattvā mahāsattvā bhaviṣyanti?",
    "K05bsu049_u:6526": " enāmeva gatimabhisaṃbudhya sattvānāmenāmeva gatiṃ deśayiṣyanti?",
    "K05bsu049_u:6527": " evaṃ te sattvānāṃ gatirbhaviṣyanti?",
    "K05bsu049_u:6528": " evamukte bhagavānāyuṣmantaṃ subhūtimetadavocat - evametatsubhūte, evam etat /",
    "K05bsu049_u:6529": " evaṃgatikā eva te subhūte bodhisattvā mahāsattvā bhaviṣyanti /",
    "K05bsu049_u:6530": " enāmeva gatimabhisaṃbudhya sattvānām enāmeva gatiṃ deśayiṣyanti /",
    "K05bsu049_u:6531": " evaṃ te sattvānāṃ gatirbhaviṣyanti /",
    "K05bsu049_u:6532": " evaṃ hi subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo 'prameyāṇāmasaṃkhyeyānāṃ sattvānāṃ gatirbhaviṣyanti //",
    "K05bsu049_u:6533": " subhūtirāha - duṣkarakārako bhagavan bodhisattvo mahāsattvo yenāyaṃ saṃnāhaḥ saṃnaddhaḥ aprameyānasaṃkhyeyān sattvān parinirvāpayiṣyāmīti /",
    "K05bsu049_u:6534": " evamukte bhagavānāyuṣmantaṃ subhūtimetadavocat - evametatsubhūte, evam etat /",
    "K05bsu049_u:6535": " duṣkarakārakaḥ sa subhūte bodhisattvo mahāsattvo yenāyaṃ saṃnāhaḥ saṃnaddhaḥ - aprameyānasaṃkhyeyān sattvān parinirvāpayiṣyāmīti /",
    "K05bsu049_u:6536": " sa khalu punarayaṃ subhūte (Vaidya 150)",
    "K05bsu049_u:6537": " saṃnāho bodhisattvasya mahāsattvasya mahāsaṃnāhasaṃnaddhasya na rūpasaṃbaddho na rūpasyārthāya saṃbaddhaḥ /",
    "K05bsu049_u:6538": " evaṃ vedanā saṃjñā saṃskārāḥ /",
    "K05bsu049_u:6539": " na vijñānasaṃbaddho na vijñānasyārthāya saṃbaddhaḥ /",
    "K05bsu049_u:6540": " na śrāvakabhūmisaṃbaddho na śrāvakabhūmerarthāya saṃbaddhaḥ /",
    "K05bsu049_u:6541": " na pratyekabuddhabhūmisaṃbaddho na pratyekabuddhabhūmerarthāya saṃbaddhaḥ /",
    "K05bsu049_u:6542": " nāpi buddhabhūmisaṃbaddho nāpi buddhabhūmerarthāya saṃbaddhaḥ /",
    "K05bsu049_u:6543": " tatkasya hetoḥ?",
    "K05bsu049_u:6544": " sarvadharmāsaṃnaddho batāyaṃ subhūte saṃnāho bodhisattvasya mahāsattvasya mahāsaṃnāhasaṃnaddhasya //",
    "K05bsu049_u:6545": " subhūtirāha - asya bhagavan bodhisattvasya mahāsattvasya evaṃ mahāsaṃnāhasaṃnaddhasya evaṃ gambhīrārāyāṃ prajñāpāramitāyāṃ caratastrīṇi sthānāni na pratikāṅkṣitavyāni /",
    "K05bsu049_u:6546": " katamāni trīṇi?",
    "K05bsu049_u:6547": " yaduta śrāvakabhūmirvā pratyekabuddhabhūmirvā buddhabhūmirvā /",
    "K05bsu049_u:6548": " evamukte bhagavānāyuṣmantaṃ subhūtimetadavocat - katamaṃ tvaṃ subhūte arthavaśaṃ",
    "K05bsu049_u:6549": " saṃpaśyannevaṃ vadasi - asya bodhisattvasya mahāsattvasya evaṃmahāsaṃnāhasaṃnaddhasya",
    "K05bsu049_u:6550": " evaṃ gambhīrāyāṃ prajñāpāramitāyāṃ caratastrīṇi sthānāni na pratikāṅkṣitavyāni /",
    "K05bsu049_u:6551": " katamāni trīṇi?",
    "K05bsu049_u:6552": " yaduta śrāvakabhūmirvā pratyekabuddhabhūmirvā buddhabhūmirveti?",
    "K05bsu049_u:6553": " asthānaṃ subhūte hyetadanavakāśo 'sya bodhisattvasya mahāsattvasya evaṃmahāsaṃnāhasaṃnaddhasya evaṃ gambhīrāyāṃ prajñāpāramitāyāṃ carataḥ śrāvakabhūmirvā pratyekabuddhabhūmirvā /",
    "K05bsu049_u:6554": " api tu buddhabhūmirevāsya pratikāṅkṣitavyā yenāyaṃ sarvasattvānāṃ kṛtaśaḥ saṃnāhaḥ saṃnaddhaḥ //",
    "K05bsu049_u:6555": " subhūtirāha - gambhīrā bhagavan prajñāpāramitā /",
    "K05bsu049_u:6556": " sā na kenacidbhāvayitavyā /",
    "K05bsu049_u:6557": " tāṃ hi na kaścidbhāvitavān,",
    "K05bsu049_u:6558": " nāpi kaścidbhāvayati,",
    "K05bsu049_u:6559": " nāpi kaścidbhāvayiṣyati,",
    "K05bsu049_u:6560": " nāpiṃ kiṃcidbhāvayitavyam,",
    "K05bsu049_u:6561": " na kvacidbhāvayitavyam /",
    "K05bsu049_u:6562": " tatkasya hetoḥ?",
    "K05bsu049_u:6563": " na hi bhagavan prajñāpāramitāyāṃ na kaściddharmaḥ pariniṣpannaḥ /",
    "K05bsu049_u:6564": " ākāśabhāvanaiṣā bhagavan yaduta prajñāpāramitābhāvanā /",
    "K05bsu049_u:6565": " sarvadharmabhāvanaiṣā bhagavan yaduta prajñāpāramitābhāvanā /",
    "K05bsu049_u:6566": " asaṅgabhāvanaiṣā bhagavan yaduta prajñāpāramitābhāvanā /",
    "K05bsu049_u:6567": " anantabhāvanaiṣā bhagavan yaduta prajñāpāramitābhāvanā /",
    "K05bsu049_u:6568": " asadbhāvanaiṣā bhagavan yaduta prajñāpāramitābhāvanā /",
    "K05bsu049_u:6569": " aparigrahabhāvanaiṣā bhagavan yaduta prajñāpāramitābhāvanā //",
    "K05bsu049_u:6570": " evamukte bhagavānāyuṣmantaṃ subhūtimetadavocat - evametatsubhūte, evam etat /",
    "K05bsu049_u:6571": " ato hi subhūte gambhīrāyāḥ prajñāpāramitāyā vihāreṇa viharan bodhisattvo mahāsattvo",
    "K05bsu049_u:6572": " 'vinivartanīya upaparīkṣitavyo 'nuttarāyāḥ samyaksaṃbodheḥ - kaccitsubhūte bodhisattvo",
    "K05bsu049_u:6573": " mahāsattvo 'syāṃ gambhīrāyāṃ prajñāpāramitāyāṃ nābhiniveśaṃ karoti /",
    "K05bsu049_u:6574": " kaccitparabhaṇitāni paramantritāni nābhiniviśate /",
    "K05bsu049_u:6575": " kaccidbodhisattvo mahāsattvo na parasya śraddhayā gacchati /",
    "K05bsu049_u:6576": " kaccitsubhūte bodhisattvo mahāsattvo 'syāṃ gambhīrāyāṃ prajñāpāramitāyāṃ bhāṣyamāṇāyāṃ nāvalīyate na saṃlīyate na vipṛṣṭhībhavati notrasyati na saṃtrasyati na saṃtrāsamāpadyate,",
    "K05bsu049_u:6577": " na kāṅkṣati na vicikitsati na dhandhāyate avagāhate 'dhimucyate 'bhinandati prajñāpāramitāyā darśanaṃ śravaṇaṃ ca /",
    "K05bsu049_u:6578": " veditavyamidaṃ subhūte pūrvānte 'pyanena prajñāpāramitā paripṛṣṭā /",
    "K05bsu049_u:6579": " tatkasya hetoḥ?",
    "K05bsu049_u:6580": " tathā hi subhūte gambhīrāyāṃ prajñāpāramitāyāṃ bhāṣyamāṇāyāṃ notrasyati na saṃtrasyati na saṃtrāsamāpadyate //",
    "K05bsu049_u:6581": " (Vaidya 151) subhūtirāha - yo bhagavan bodhisattvo mahāsattvo gambhīrāyāṃ prajñāpāramitāyāṃ bhāṣyamāṇāyāṃ notrasyati na saṃtrasyati na saṃtrāsamāpadyate,",
    "K05bsu049_u:6582": " katamena bhagavan ākāreṇa tena prajñāpāramitā vyavacāritā bhavati?",
    "K05bsu049_u:6583": " bhagavānāha - sarvajñatānimnayā subhūte saṃtatyā tena bodhisattvena mahāsattvena prajñāpāramitā vyavacāritā bhavati /",
    "K05bsu049_u:6584": " subhūtirāha - kathaṃ bhagavan sarvajñatānimnā saṃtatirvyavacāritā bhavati?",
    "K05bsu049_u:6585": " bhagavānāha - ākāśanimnayā subhūte saṃtatyā ākāśapravaṇayā ākāśaprāgbhārayā subhūte saṃtatyā sarvajñatānimnā saṃtatirvyavacāritā bhavati /",
    "K05bsu049_u:6586": " yā khalu punaḥ subhūte sarvajñatānimnayā saṃtatyā vyavacāraṇā,",
    "K05bsu049_u:6587": " iyaṃ sā subhūte vyavacāraṇā /",
    "K05bsu049_u:6588": " tatkasya hetoḥ?",
    "K05bsu049_u:6589": " aprameyā hi subhūte sarvajñatā,",
    "K05bsu049_u:6590": " apramāṇā hi subhūte sarvajñatā /",
    "K05bsu049_u:6591": " yatsubhūte aprameyamapramāṇam,",
    "K05bsu049_u:6592": " na tadrūpaṃ na vedanā na saṃjñā na saṃskārā na vijñānaṃ na prāptirnābhisamayo nādhigamo",
    "K05bsu049_u:6593": " na mārgo na mārgaphalaṃ na jñānaṃ na vijñānaṃ notpattirna vināśo notpādo na vyayo",
    "K05bsu049_u:6594": " na nirodho na bhāvanā na vibhāvanā,",
    "K05bsu049_u:6595": " nāpi kenacitkṛtaṃ nāpi kutaścidāgataṃ nāpi kvacid gacchati nāpi kvaciddeśe nāpi kvacitpradeśe sthitam,",
    "K05bsu049_u:6596": " api tu aprameyapramāṇamityevaṃ saṃkhyāṃ gacchati /",
    "K05bsu049_u:6597": " ākāśāprameyatayā sarvajñatāprameyatā /",
    "K05bsu049_u:6598": " yā ca aprameyatā,",
    "K05bsu049_u:6599": " na sā śakyā kenacidabhisaṃboddhum /",
    "K05bsu049_u:6600": " na rūpeṇa na vedanayā na saṃjñayā na saṃskārairna vijñānena na dānapāramitayā na",
    "K05bsu049_u:6601": " śīlapāramitayā na kṣāntipāramitayā na vīryapāramitayā na dhyānapāramitayā na prajñāpāramitayā",
    "K05bsu049_u:6602": " śakyā abhisaṃboddhum /",
    "K05bsu049_u:6603": " tatkasya hetoḥ?",
    "K05bsu049_u:6604": " rūpameva hi subhūte sarvajñatā /",
    "K05bsu049_u:6605": " evaṃ vedanaiva saṃjñaiva saṃskārā eva /",
    "K05bsu049_u:6606": " vijñānameva hi subhūte sarvajñatā /",
    "K05bsu049_u:6607": " dānapāramitaiva hi subhūte sarvajñatā /",
    "K05bsu049_u:6608": " śīlapāramitaiva kṣāntipāramitaiva vīryapāramitaiva dhyānapāramitaiva prajñāpāramitaiva hi subhūte sarvajñatā //",
    "K05bsu049_u:6609": " atha khalu śakro devānāmindraḥ sārdhaṃ kāmāvacarairdevaputrairbrahmāpi sahāpatiḥ sārdhaṃ rūpāvacarairdevaputrairyena bhagavāṃstenopasaṃkrāntaḥ",
    "K05bsu049_u:6610": " upasaṃkramya bhagavataḥ pādau śirasābhivandya bhagavantaṃ triḥ pradakṣiṇīkṛtya ekānte tasthau /",
    "K05bsu049_u:6611": " ekānte sthitaś ca śakro devendraḥ kāmāvacarairdevaputraiḥ sārdhaṃ brahmāpi sahāpatiḥ rūpāvacarairdevaputraiḥ sārdhaṃ bhagavantametadavocat - gambhīrā bhagavan prajñāpāramitā /",
    "K05bsu049_u:6612": " duravagāhā bhagavan prajñāpāramitā /",
    "K05bsu049_u:6613": " durdṛśā bhagavan prajñāpāramitā /",
    "K05bsu049_u:6614": " duranubodhā bhagavan prajñāpāramitā /",
    "K05bsu049_u:6615": " idamapyarthavaśaṃ saṃpaśyatastathāgatasyārhataḥ samyaksaṃbuddhasya anuttarāṃ samyaksaṃbodhimabhisaṃbuddhamātrasya",
    "K05bsu049_u:6616": " bodhimaṇḍe niṣaṇṇasya alpotsukatāyāṃ cittamavanataṃ na dharmadeśanāyām //",
    "K05bsu049_u:6617": " evamukte bhagavān śakraṃ devānāmindraṃ kāmāvacarāṃś ca devaputrān brahmāṇaṃ ca sahāpatiṃ rūpāvacarāṃś ca devaputrānāmantrayate sma - evametaddevaputrāḥ, evam etat /",
    "K05bsu049_u:6618": " gambhīrā bateyaṃ devaputrāḥ prajñāpāramitā /",
    "K05bsu049_u:6619": " duravagohayaṃ devaputrāḥ prajñāpāramitā /",
    "K05bsu049_u:6620": " durdṛśeyaṃ devaputrāḥ prajñāpāramitā /",
    "K05bsu049_u:6621": " duranubodheyaṃ devaputrāḥ prajñāpāramitā /",
    "K05bsu049_u:6622": " idamapyarthavaśaṃ saṃpaśyatastathāgatasyārhataḥ samyaksaṃbuddhasya (Vaidya 152)",
    "K05bsu049_u:6623": " anuttarāṃ samyaksaṃbodhimabhisaṃbuddhamātrasya bodhimaṇḍe niṣaṇṇasya alpotsukatāyāṃ cittamavanataṃ na dharmadeśanāyām - gambhīro batāyaṃ mayā dharmo 'bhisaṃbuddha iti,",
    "K05bsu049_u:6624": " yatra na kaścidabhisaṃbuddho na kaścidabhisaṃbhotsyate na kaścidabhisaṃbudhyate /",
    "K05bsu049_u:6625": " iyaṃ sā dharmasya gambhīratā /",
    "K05bsu049_u:6626": " ākāśagambhīratayā gambhīro 'yaṃ dharmaḥ /",
    "K05bsu049_u:6627": " ātmagambhīratayā gambhīro 'yaṃ dharmaḥ /",
    "K05bsu049_u:6628": " sarvadharmānāgamanatayā gambhīro 'yaṃ dharmaḥ /",
    "K05bsu049_u:6629": " sarvadharmāgamanatayā gambhīro 'yaṃ dharmo mayābhisaṃbuddha iti //",
    "K05bsu049_u:6630": " evamukte śakro devānāmindraḥ kāmāvacarāś ca devaputrāḥ brahmāpi sahāpatiḥ rūpāvacarāś ca devaputrā bhagavantametadavocan - āścaryaṃ bhagavan,",
    "K05bsu049_u:6631": " adbhutaṃ sugata /",
    "K05bsu049_u:6632": " sarvalokavipratyanīko 'yaṃ dharmo deśyate /",
    "K05bsu049_u:6633": " anugrahāya ca bhagavan dharmāṇāmayaṃ dharmo deśyate /",
    "K05bsu049_u:6634": " udgrahe ca lokaścaratīti //",
    "K05bsu049_u:6635": " āryāṣṭasāhasrikāyāṃ prajñāpāramitāyāṃ devaparivarto nāma pañcadaśaḥ //",
    "K05bsu049_u:6636": " (Vaidya 153)",
    "K05bsu049_u:6637": " ASP_16: tathatāparivartaḥ ṣoḍaśaḥ /",
    "K05bsu049_u:6638": " atha khalvāyuṣmān subhūtirbhagavantametadavocat - sarvadharmānupalambho batāyaṃ bhagavan dharmo deśyate /",
    "K05bsu049_u:6639": " nāyaṃ bhagavan dharmaḥ kvacitpratihanyate /",
    "K05bsu049_u:6640": " apratihatalakṣaṇo batāyaṃ bhagavan dharmaḥ ākāśasamatayā sarvapadānupalabdhitaḥ /",
    "K05bsu049_u:6641": " apratimalakṣaṇo batāyāṃ bhagavan dharmo 'dvitīyatvāt /",
    "K05bsu049_u:6642": " apratilakṣaṇo batāyaṃ bhagavan dharmo niṣpratyarthikatvāt /",
    "K05bsu049_u:6643": " apado batāyaṃ bhagavan dharmo 'nabhinirvṛttatvāt /",
    "K05bsu049_u:6644": " anutpādo batāyaṃ bhagavan dharmaḥ sarvopapatyanupapattitvāt /",
    "K05bsu049_u:6645": " apatho batāyaṃ bhagavan dharmaḥ sarvapathānupalabdhitvāt //",
    "K05bsu049_u:6646": " atha khalu devānāmindro brahmā sahāpatiste ca kāmāvacarā rūpāvacarāś ca devaputrā bhagavantametadavocan - anujāto batāyaṃ bhagavan bhagavataḥ śrāvaka āryasubhūtiḥ sthaviraḥ /",
    "K05bsu049_u:6647": " tatkasya hetoḥ?",
    "K05bsu049_u:6648": " tathā hi bhagavan yaṃ yameva ayamāryasubhūtiḥ sthaviro dharmaṃ deśayati,",
    "K05bsu049_u:6649": " taṃ tameva dharmaṃ śūnyatāmārabhya deśayati //",
    "K05bsu049_u:6650": " atha khalvāyuṣmān subhūtiḥ śakraṃ devānāmindraṃ brahmāṇaṃ ca sahāpatiṃ tāṃś ca kāmāvacarān",
    "K05bsu049_u:6651": " rūpāvacarāṃś ca devaputrānāmantrayate sma - yaddevaputrā evaṃ vadatha - anujāto 'yaṃ",
    "K05bsu049_u:6652": " subhūtiḥ sthavirastathāgatasyeti /",
    "K05bsu049_u:6653": " ajātatvātsubhūtiḥ sthaviro 'nujātastathāgatasya /",
    "K05bsu049_u:6654": " anujātastathatāṃ subhūtiḥ sthavirastathāgatasya /",
    "K05bsu049_u:6655": " yathā tathāgatatathatā anāgatā agatā,",
    "K05bsu049_u:6656": " evaṃ hi subhūtitathatā anāgatā agatā /",
    "K05bsu049_u:6657": " evaṃ hi subhūtiḥ sthavirastathāgatatathatāmanujātaḥ /",
    "K05bsu049_u:6658": " ādita eva subhūtiḥ sthavirastathāgatatathatāmanujātaḥ /",
    "K05bsu049_u:6659": " tatkasya hetoḥ?",
    "K05bsu049_u:6660": " yā hi tathāgatatathatā,",
    "K05bsu049_u:6661": " sā sarvadharmatathatā /",
    "K05bsu049_u:6662": " yā sarvadharmatathatā,",
    "K05bsu049_u:6663": " sā tathāgatatathatā /",
    "K05bsu049_u:6664": " yā ca tathāgatatathatā,",
    "K05bsu049_u:6665": " yā ca sarvadharmatathatā,",
    "K05bsu049_u:6666": " saiva subhūteḥ sthavirasya tathatā /",
    "K05bsu049_u:6667": " tāṃ tathatāmanujātaḥ subhūtiḥ sthaviraḥ /",
    "K05bsu049_u:6668": " ato 'nujātastathāgatasya /",
    "K05bsu049_u:6669": " sāpi ca tathatā atathatā /",
    "K05bsu049_u:6670": " tāṃ tathatāmanujātaḥ /",
    "K05bsu049_u:6671": " evaṃ hi subhūtiḥ sthavirastathāgatamanujātaḥ /",
    "K05bsu049_u:6672": " tathāgatasya yā sā tathatāyāḥ sthititā,",
    "K05bsu049_u:6673": " tayā sthititayā subhūtiḥ sthavirastathāgatamanujātaḥ /",
    "K05bsu049_u:6674": " yathā tathāgatatathatā avikārā nirvikārā,",
    "K05bsu049_u:6675": " avikalpā nirvikalpā,",
    "K05bsu049_u:6676": " evaṃ hi subhūtitathatā avikārā nirvikārā,",
    "K05bsu049_u:6677": " avikalpā nirvikalpā /",
    "K05bsu049_u:6678": " evaṃ hi subhūtiḥ sthavirastayā tathatayā avikāro nirvikāro 'vikalpo nirvikalpastathāgatasyānujātaḥ /",
    "K05bsu049_u:6679": " yathā ca tathāgatatathatā avikārā nirvikārā avikalpā nirvikalpā,",
    "K05bsu049_u:6680": " na kvacitpratihanyate,",
    "K05bsu049_u:6681": " evaṃ sarvadharmatathatā avikārā nirvikārā avikalpā nirvikalpā,",
    "K05bsu049_u:6682": " na kvacitpratihanyate /",
    "K05bsu049_u:6683": " tatkasya hetoḥ?",
    "K05bsu049_u:6684": " yā ca tathāgatatathatā,",
    "K05bsu049_u:6685": " yā ca sarvadharmatathatā,",
    "K05bsu049_u:6686": " ekaivaiṣā tathatā advayādvaidhīkārā advayatathatā /",
    "K05bsu049_u:6687": " na kvacittathatā,",
    "K05bsu049_u:6688": " na kutaścittathatā,",
    "K05bsu049_u:6689": " na kasyacittathatā /",
    "K05bsu049_u:6690": " yataḥ sā na kasyacittathatā,",
    "K05bsu049_u:6691": " tataḥ sā tathatā advayādvaidhīkārā advayatathatā /",
    "K05bsu049_u:6692": " evaṃ hi subhūtiḥ sthaviro 'nujātastathāgatasyākṛtatathatayā /",
    "K05bsu049_u:6693": " yā ca akṛtatathatā,",
    "K05bsu049_u:6694": " na sā kadācinna tathatā /",
    "K05bsu049_u:6695": " yataś ca (Vaidya 154)",
    "K05bsu049_u:6696": " sā na kadācinna tathatā,",
    "K05bsu049_u:6697": " tataḥ sā tathatā advayādvaidhīkārā advayatathatā /",
    "K05bsu049_u:6698": " evaṃ hi subhūtiḥ sthaviro 'nujātastathāgatam /",
    "K05bsu049_u:6699": " yathā tathāgatatathatā sarvatra sarvadharmeṣvavikalpā nirvikalpā,",
    "K05bsu049_u:6700": " evaṃ subhūtitathatā sarvatra sarvadharmeṣvavikalpā nirvikalpā /",
    "K05bsu049_u:6701": " evameva ca tathāgatatathatayābhinirmitaḥ subhūtiśceti dvayamapyaluptametadabhinnaṃ bhedakānupalabdhitaḥ /",
    "K05bsu049_u:6702": " evaṃ hi subhūtiḥ sthavirastathāgatamanujātaḥ /",
    "K05bsu049_u:6703": " yathā tathāgatatathatā nānyatra sarvadharmatathatāyāḥ,",
    "K05bsu049_u:6704": " evaṃ hi subhūtitathatā nānyatra sarvadharmatathatāyāḥ /",
    "K05bsu049_u:6705": " yā nānyatra sarvadharmatathatāyāḥ,",
    "K05bsu049_u:6706": " na sā kasyacinna tathatā /",
    "K05bsu049_u:6707": " saiva sā tathatā sarvadharmatathatā /",
    "K05bsu049_u:6708": " tāṃ tathatāṃ subhūtiḥ sthaviro 'nanyatathatānugamenopagataḥ /",
    "K05bsu049_u:6709": " na cātra kaścinna kvacidanugatimupagataḥ /",
    "K05bsu049_u:6710": " evaṃ hi subhūtiḥ sthavirastathāgatamanujātaḥ /",
    "K05bsu049_u:6711": " yathā tathāgatatathatā nātītā na anāgatā na pratyutpannā,",
    "K05bsu049_u:6712": " evaṃ sarvadharmatathatā nātītā nānāgatā na pratyutpannā /",
    "K05bsu049_u:6713": " evaṃ hi subhūtiḥ sthavirastāṃ tathatāmanujātastathāgatamanujāta ityucyate /",
    "K05bsu049_u:6714": " tathāgatatathatayāpi hyanugatastathatāṃ tathāgatatathatayā atītatathatāmanugataḥ /",
    "K05bsu049_u:6715": " atītatathatayā tathāgatatathatāmanugataḥ /",
    "K05bsu049_u:6716": " tathāgatatathatayā anāgatatathatāmanugataḥ /",
    "K05bsu049_u:6717": " anāgatatathatayā tathāgatatathatāmanugataḥ /",
    "K05bsu049_u:6718": " tathāgatatathatayā pratyutpannatathatāmanugataḥ /",
    "K05bsu049_u:6719": " pratyutpannatathatayā tathāgatatathatāmanugataḥ /",
    "K05bsu049_u:6720": " tathāgatatathatayā atītānāgatapratyutpannatathatāmanugataḥ /",
    "K05bsu049_u:6721": " atītānāgatapratyutpannatathatayā tathāgatatathatāmanugataḥ /",
    "K05bsu049_u:6722": " iti hi subhūtitathatā ca atītānāgatapratyutpannatathatā ca tathāgatatathatā ca advayametadadvaidhīkāram /",
    "K05bsu049_u:6723": " evaṃ sarvadharmatathatā ca subhūtitathatā ca advayametadadvaidhīkāram /",
    "K05bsu049_u:6724": " yaiva ca bhagavato bodhisattvabhūtasya tathatā,",
    "K05bsu049_u:6725": " saiva bhagavato 'nuttarāṃ samyaksaṃbodhimabhisaṃbuddhasya tathatā /",
    "K05bsu049_u:6726": " iyaṃ sā tathatā,",
    "K05bsu049_u:6727": " yayā tathatayā bodhisattvo mahāsattvo 'nuttarāṃ samyaksaṃbodhimabhisaṃbuddhaḥ san tathāgata iti nāmadheyaṃ labhate /",
    "K05bsu049_u:6728": " asyāṃ khalu punastathātagatathatāyāṃ nirdiśyamānāyāmiyaṃ mahāpṛthivī tasyāṃ velāyāṃ ṣaḍvikāramaṣṭādaśamahānimittamakampat,",
    "K05bsu049_u:6729": " prākampat,",
    "K05bsu049_u:6730": " saṃprākampat,",
    "K05bsu049_u:6731": " acalat prācalat saṃprācalat,",
    "K05bsu049_u:6732": " avedhat prāvedhat saṃprāvedhat,",
    "K05bsu049_u:6733": " araṇat prāraṇat saṃprāraṇat,",
    "K05bsu049_u:6734": " akṣubhyat prākṣubhyat saṃprākṣubhyat,",
    "K05bsu049_u:6735": " agarjat prāgarjat saṃprāgarjat tathāgatasyaivānuttarāṃ samyaksaṃbodhimabhisaṃbudhyamānasyeti /",
    "K05bsu049_u:6736": " punaraparaṃ subhūtiḥ sthavirastān devaputrānāmantrayate sma - evaṃ hi devaputrāḥ subhūtiḥ sthavirastathāgatamanujātaḥ //",
    "K05bsu049_u:6737": " punaraparaṃ subhūtiḥ sthaviro na rūpamanujāto na vedanāṃ na saṃjñāṃ na saṃskārān",
    "K05bsu049_u:6738": " na vijñānamanujāto na srotaāpattiphalamanujāto na sakṛdāgāmiphalaṃ na anāgāmiphalaṃ",
    "K05bsu049_u:6739": " na arhattvaphalamanujāto na pratyekabuddhatvamanujāto na buddhatvamanujātaḥ /",
    "K05bsu049_u:6740": " tatkasya hetoḥ?",
    "K05bsu049_u:6741": " tathā hi te dharmā na saṃvidyante nopalabhyante yairanujāyeta,",
    "K05bsu049_u:6742": " ye cānujāyeran /",
    "K05bsu049_u:6743": " evaṃ hi subhūtiḥ sthavirastathāgatamanujātaḥ //",
    "K05bsu049_u:6744": " atha khalvāyuṣmān śāriputro bhagavantametadavocat - gambhīracaryeyaṃ bhagavan yaduta tathatā /",
    "K05bsu049_u:6745": " evamukte bhagavānāyuṣmantaṃ śāriputrametadavocat - evametacchāriputra, evam etat /",
    "K05bsu049_u:6746": " (Vaidya 155) gambhīracaryeyaṃ śāriputra yaduta yathatā /",
    "K05bsu049_u:6747": " asmin khalu punastathatānirdeśe nirdiśyamāne trayāṇāṃ bhikṣuśatānāmanupādāyāsravebhyaścittāni vimuktāni,",
    "K05bsu049_u:6748": " pañcānāṃ ca bhikṣuṇīśatānāṃ virajo vigatamalaṃ dharmeṣu dharmacakṣurviśuddham,",
    "K05bsu049_u:6749": " pañcabhiś ca devaputrasahasraiḥ pūrvaparikarmakṛtairanutpattikeṣu dharmeṣu kṣāntiḥ pratilabdhā,",
    "K05bsu049_u:6750": " ṣaṣṭeś ca bodhisattvānāmanupādāyāsravebhyaścittāni vimuktāni //",
    "K05bsu049_u:6751": " atha khalvāyuṣmān śāriputrasteṣāṃ bodhisattvānāmanupādāyāsravebhyaścittāni vimuktāni",
    "K05bsu049_u:6752": " viditvā bhagavantametadavocat - ko bhagavan hetuḥ kaḥ pratyayo yadeteṣāṃ bodhisattvānāmanupādāyāsravebhyaścittāni vimuktāni?",
    "K05bsu049_u:6753": " bhagavānāha - etaiḥ śāriputra bodhisattvaiḥ pañcabuddhaśatāni paryupāsitāni,",
    "K05bsu049_u:6754": " sarvatra ca dānaṃ dattaṃ śīlaṃ rakṣityaṃ kṣāntyā saṃpāditaṃ vīryamārabdhaṃ dhyānānyutpāditāni /",
    "K05bsu049_u:6755": " te khalu punarime prajñāpāramitayā aparigṛhītā upāyakauśalyena ca virahitā abhūvan /",
    "K05bsu049_u:6756": " kiṃcāpi śāriputra eteṣāṃ bodhisattvānāmasti mārgaḥ śūnyatā vā ānimittacaryā vā apraṇihitamanasikāratā vā,",
    "K05bsu049_u:6757": " atha ca punaretairupāyakauśalyavikalatvādbhūtakoṭiḥ sākṣātkṛtā,",
    "K05bsu049_u:6758": " śrāvakabhūmau nirjātāḥ,",
    "K05bsu049_u:6759": " na buddhabhūmau /",
    "K05bsu049_u:6760": " tadyathāpi nāma śāriputra pakṣiṇaḥ śakuneryojanaśatiko vā dviyojanaśatiko vā triyojanaśatiko vā caturyojanaśatiko vā pañcayojanaśatiko vā ātmabhāvo bhavet /",
    "K05bsu049_u:6761": " sa trāyastriṃśeṣu deveṣu vartamāno jambūdvīpamāgantavyaṃ manyeta /",
    "K05bsu049_u:6762": " sa khalu punaḥ śāriputra pakṣī śakunirajātapakṣo vā bhavet,",
    "K05bsu049_u:6763": " śīrṇapakṣo vā bhavet,",
    "K05bsu049_u:6764": " chinnapakṣo vā bhavet /",
    "K05bsu049_u:6765": " sa trāyastriṃśato devanikāyādātmānamutsṛjet - iha jambūdvīpe pratiṣṭhāsyāmīti manyeta /",
    "K05bsu049_u:6766": " atha tasya pakṣiṇaḥ śakunestataḥ patataḥ ākāśe antarīkṣe sthitasya antarā cittasyaivaṃ bhavet - aho batāhaṃ punareva trāyastriṃśeṣu deveṣu pratiṣṭheyamiti",
    "K05bsu049_u:6767": " tatkiṃ manyase śāriputra api nu sa pakṣī śakuniḥ pratibalaḥ punareva trāyastriṃśeṣu deveṣu pratiṣṭhātum?",
    "K05bsu049_u:6768": " āyuṣmān śāriputra āha - no hīdaṃ bhagavan /",
    "K05bsu049_u:6769": " bhagavānāha - sacetpunarevaṃ cintayet - aho batāhamakṛto 'nupahato jambūdvīpe pratiṣṭheyamiti /",
    "K05bsu049_u:6770": " tatkiṃ manyase śāriputra api nu sa pakṣī śakunirakṛto 'nupahato jambūdvīpe pratiṣṭhet?",
    "K05bsu049_u:6771": " śāriputra āha - no hīdaṃ bhagavan /",
    "K05bsu049_u:6772": " kṛtaś ca sa bhagavan upahataś ca bhavejjambūdvīpe ca patitaḥ san maraṇaṃ vā nigacchet maraṇamātrakaṃ vā duḥkham /",
    "K05bsu049_u:6773": " tatkasya hetoḥ?",
    "K05bsu049_u:6774": " evaṃ hyetadbhagavan bhavati - yadasya mahāṃścātmabhāvo bhavati,",
    "K05bsu049_u:6775": " pakṣau cāsya na bhavataḥ,",
    "K05bsu049_u:6776": " uccācca prapatati //",
    "K05bsu049_u:6777": " evamukte bhagavānāyuṣmantaṃ śāriputrametadavocat - evametacchāriputra, evam etat /",
    "K05bsu049_u:6778": " kiṃ cāpi śāriputra bodhisattvo mahāsattvo 'nuttarāyāṃ samyaksaṃbodhau cittānyutpādya gaṅgānadīvālukopamān kalpāṃstiṣṭhan dānaṃ dadyāt,",
    "K05bsu049_u:6779": " śīlaṃ rakṣet,",
    "K05bsu049_u:6780": " kṣāntyā saṃpādayet,",
    "K05bsu049_u:6781": " vīryamārabheta,",
    "K05bsu049_u:6782": " dhyānāni,",
    "K05bsu049_u:6783": " samāpadyeta,",
    "K05bsu049_u:6784": " mahaccāsya prasthānaṃ bhavet,",
    "K05bsu049_u:6785": " mahāṃścāsya cittotpādo bhavedanuttarāṃ samyaksaṃbodhimabhisaṃboddhum /",
    "K05bsu049_u:6786": " sacedayaṃ prajñāpāramitayā aparigṛhīta upāyakauśalyena ca virahito bhavet,",
    "K05bsu049_u:6787": " evaṃ śrāvakabhūmiṃ vā pratyekabuddhabhūmiṃ vā patati //",
    "K05bsu049_u:6788": " (Vaidya 156) punaraparaṃ śāriputra bodhisattvo mahāsattvo 'tītānāgatapratyutpannānāṃ",
    "K05bsu049_u:6789": " buddhānāṃ bhagavatāṃ tacchīlaṃ taṃ samādhiṃ tāṃ prajñāṃ tāṃ vimuktiṃ tadvimuktijñānadarśanaṃ samanvāharati,",
    "K05bsu049_u:6790": " ādhārayati nimittayogena,",
    "K05bsu049_u:6791": " na sa tathāgatānāmarhatāṃ samyaksaṃbuddhānāṃ śīlaṃ na jānāti na paśyati /",
    "K05bsu049_u:6792": " na samādhiṃ na prajñāṃ na vimuktiṃ na vimuktijñānadarśanaṃ tathāgatānāmarhatāṃ samyaksaṃbuddhānāṃ jānāti, na paśyati /",
    "K05bsu049_u:6793": " so 'jānannapaśyan śūnyatāyāḥ śabdaṃ śṛṇoti /",
    "K05bsu049_u:6794": " sa taṃ śabdaṃ nimittīkaroti /",
    "K05bsu049_u:6795": " taṃ śabdaṃ nimittīkṛtya anuttarāyāṃ samyaksaṃbodhau pariṇāmayitumicchati /",
    "K05bsu049_u:6796": " tato veditavyam etat - sthāsyatyayaṃ śrāvakabhūmau vā pratyekabuddhabhūmau veti /",
    "K05bsu049_u:6797": " tatkasya hetoḥ?",
    "K05bsu049_u:6798": " evaṃ hyetacchāriputra bhavati - yatprajñāpāramitayā aparigṛhītaḥ upāyakauśalyena ca virahito bhavati //",
    "K05bsu049_u:6799": " śāriputra āha - yathāhaṃ bhagavan bhagavato bhāṣitasyārthamājānāmi - yo bodhisattvaḥ prajñāpāramitayā aparigṛhītaḥ upāyakauśalyena ca virahitaḥ,",
    "K05bsu049_u:6800": " kiṃcāpi sa bahunāpi puṇyasaṃbhāreṇa yuktaḥ kalyāṇamitravirahitaś ca bhavati,",
    "K05bsu049_u:6801": " saṃśayastasyānuttarāṃ samyaksaṃbodhiṃ prāptum /",
    "K05bsu049_u:6802": " tasmāttarhi bhagavan bodhisattvena mahāsattvena anuttarāṃ samyaksaṃbodhimabhisaṃboddhukāmena prajñāpāramitā bhāvayitavyā,",
    "K05bsu049_u:6803": " upāyakuśalena ca bhavitavyam /",
    "K05bsu049_u:6804": " evamukte bhagavānāyuṣmantaṃ śāriputrametadavocat - evametacchāriputra, evam etat /",
    "K05bsu049_u:6805": " yaḥ śāriputra bodhisattvaḥ prajñāpāramitayā aparigṛhītaḥ,",
    "K05bsu049_u:6806": " upāyakauśalyena ca virahitaḥ,",
    "K05bsu049_u:6807": " kiṃcāpi sa bahunā puṇyasaṃbhāreṇa yuktaḥ kalyāṇamitravirahitaś ca bhavati,",
    "K05bsu049_u:6808": " saṃśayastasyānuttarāṃ samyaksaṃbodhiṃ prāptum /",
    "K05bsu049_u:6809": " tasmāttarhi śāriputra bodhisattvena mahāsattvena anuttarāṃ samyaksaṃbodhimabhisaṃboddhukāmena prajñāpāramitā bhāvayitavyā,",
    "K05bsu049_u:6810": " upāyakuśalena ca bhavitavyam //",
    "K05bsu049_u:6811": " atha khalu śakro devānāmindraḥ sārdhaṃ kāmāvacarairdevaputraiḥ,",
    "K05bsu049_u:6812": " brahmāpi sahāpatiḥ rūpāvacarairdevaputraiḥ sārdhaṃ bhagavantametadavocat - gambhīrā bhagavan prajñāpāramitā,",
    "K05bsu049_u:6813": " durabhisaṃbhavā bhagavan anuttarā samyaksaṃbodhiḥ /",
    "K05bsu049_u:6814": " paramadurabhisaṃbhavā bhagavan anuttarā samyaksaṃbodhirabhisaṃboddhum /",
    "K05bsu049_u:6815": " atha khalu bhagavāṃstān śakradevendrapramukhān kāmāvacarān devaputrān sahāpatimahābrahmapramukhān rūpāvacarāṃś ca devaputrānāmantrayate sma - evametaddevaputrāḥ, evam etat /",
    "K05bsu049_u:6816": " gambhīreyaṃ devaputrāḥ prajñāpāramitā /",
    "K05bsu049_u:6817": " durabhisaṃbhavā anuttarā samyaksaṃbodhiḥ /",
    "K05bsu049_u:6818": " paramadurabhisaṃbhavā anuttarā samyaksaṃbodhirabhisaṃboddhuṃ duṣprajñairhīnavīryairhīnādhimuktikairanupāyakuśalaiḥ pāpamitrasaṃsevibhiḥ //",
    "K05bsu049_u:6819": " atha khalvāyuṣmān subhūtirbhagavantametadavocat - yadbhagavānevamāha - durabhisaṃbhavā anuttarā samyaksaṃbodhiḥ /",
    "K05bsu049_u:6820": " paramadurabhisaṃbhavā anuttarā samyaksaṃbodhirabhisaṃboddhumiti,",
    "K05bsu049_u:6821": " kathaṃ bhagavan durabhisaṃbhavā anuttarā samyaksaṃbodhiḥ?",
    "K05bsu049_u:6822": " paramadurabhisaṃbhavā anuttarā samyaksaṃbodhirabhisaṃboddhum,",
    "K05bsu049_u:6823": " yatra na kaścidabhisaṃbudhyate?",
    "K05bsu049_u:6824": " tatkasya hetoḥ?",
    "K05bsu049_u:6825": " śūnyatvādbhagavan sarvadharmāṇām /",
    "K05bsu049_u:6826": " na sa kaściddharmaḥ saṃvidyate yo dharmaḥ śakyo 'bhisaṃboddhum /",
    "K05bsu049_u:6827": " tathā hi bhagavan sarvadharmāḥ śūnyāḥ /",
    "K05bsu049_u:6828": " yasyāpi bhagavan dharmasya prahāṇāya dharmo deśyate,",
    "K05bsu049_u:6829": " so 'pi dharmo na saṃvidyate /",
    "K05bsu049_u:6830": " evaṃ yaścābhisaṃbudhyeta anuttarāṃ samyaksaṃbodhim,",
    "K05bsu049_u:6831": " yaccābhisaṃboddhavyam,",
    "K05bsu049_u:6832": " yaś ca jānīyāt,",
    "K05bsu049_u:6833": " yacca jñātavyam, (Vaidya 157)",
    "K05bsu049_u:6834": " sarva ete dharmāḥ śūnyāḥ /",
    "K05bsu049_u:6835": " anenāpi bhagavan paryāyeṇa mamaivaṃ bhavati - svabhisaṃbhavā anuttarā samyaksaṃbodhirabhisaṃboddhuṃ na durabhisaṃbhaveti /",
    "K05bsu049_u:6836": " evamukte bhagavānāyuṣmantaṃ subhūtimetadavocat - asaṃbhavatvātsubhūte durabhisaṃbhavā anuttarā samyaksaṃbodhiḥ /",
    "K05bsu049_u:6837": " asadbhūtatvātsubhūte durabhisaṃbhavā anuttarā samyaksaṃbodhiḥ /",
    "K05bsu049_u:6838": " avikalpatvātsubhūte durabhisaṃbhavā anuttarā samyaksaṃbodhiḥ /",
    "K05bsu049_u:6839": " aviṭhapitvātsubhūte durabhisaṃbhavā anuttarā samyaksaṃbodhiḥ /",
    "K05bsu049_u:6840": " paramadurabhisaṃbhavā anuttarā samyaksaṃbodhirabhisaṃboddhum //",
    "K05bsu049_u:6841": " atha khalvāyuṣmān śāriputra āyuṣmantaṃ subhūtimetadavocat - śūnyamityanenāpyāyuṣman subhūte paryāyeṇa durabhisaṃbhavā anuttarā samyaksaṃbodhiḥ",
    "K05bsu049_u:6842": " paramadurabhisaṃbhavā anuttarā samyaksaṃbodhirabhisaṃboddhum /",
    "K05bsu049_u:6843": " tatkasya hetoḥ?",
    "K05bsu049_u:6844": " na hyāyuṣman subhūte ākāśasyaivaṃ bhavati - ahamanuttarāṃ samyaksaṃbodhimabhisaṃbhotsye iti /",
    "K05bsu049_u:6845": " evaṃ ca āyuṣman subhūte ime dharmā abhisaṃboddhavyāḥ /",
    "K05bsu049_u:6846": " tatkasya hetoḥ?",
    "K05bsu049_u:6847": " ākāśasamā hyāyuṣman subhūte sarvadharmāḥ /",
    "K05bsu049_u:6848": " yadi cāyuṣman subhūte svabhisaṃbhavā bhavedanuttarā samyaksaṃbodhiḥ,",
    "K05bsu049_u:6849": " na tvevaṃ gaṅgānadīvālukopamā bodhisattvā vivarterannanuttarāyāḥ samyaksaṃbodheḥ /",
    "K05bsu049_u:6850": " yasmāttarhyāyuṣman subhūte gaṅgānadīvālukopamā bodhisattvā vivartante 'nuttarayāḥ samyaksaṃbodheḥ,",
    "K05bsu049_u:6851": " tasmādāyuṣman subhūte evaṃ vijñāyate - durabhisaṃbhavā anuttarā samyaksaṃbodhiḥ /",
    "K05bsu049_u:6852": " paramadubhisaṃbhavā anuttarā samyaksaṃbodhirabhisaṃboddhumiti //",
    "K05bsu049_u:6853": " evamukte āyuṣman subhūtirāyuṣmantaṃ śāriputrametadavocat - kiṃ punarāyuṣman śāriputra rūpaṃ vivartate anuttarāyāḥ samyaksaṃbodheḥ?",
    "K05bsu049_u:6854": " śāriputra āha - no hīdamāyuṣman subhūte /",
    "K05bsu049_u:6855": " subhūtirāha - kiṃ punarāyuṣman śāriputra anyatra rūpātsa dharmaḥ,",
    "K05bsu049_u:6856": " yo vivartate 'nuttarāyāḥ samyaksaṃbodheḥ?",
    "K05bsu049_u:6857": " āha - no hīdamāyuṣman subhūte /",
    "K05bsu049_u:6858": " subhūtirāha - kiṃ punarāyuṣman śāriputra vedanā saṃjñā saṃskārā vijñānaṃ vivartate 'nuttarāyāḥ samyaksaṃbodheḥ?",
    "K05bsu049_u:6859": " āha - no hīdamāyuṣman subhūte /",
    "K05bsu049_u:6860": " subhūtirāha - kiṃ punarāyuṣman śāriputra anyatra vedanāyāḥ saṃjñāyāḥ saṃskārebhyo 'nyatra vijñānāt sa dharmaḥ,",
    "K05bsu049_u:6861": " yo vivartate 'nuttarāyāḥ samyaksaṃbodheḥ?",
    "K05bsu049_u:6862": " āha - no hīdamāyuṣman subhūte /",
    "K05bsu049_u:6863": " subhūtirāha - kiṃ punarāyuṣman śāriputra yā rūpatathatā,",
    "K05bsu049_u:6864": " sā vivartate 'nuttarāyāḥ samyaksaṃbodheḥ?",
    "K05bsu049_u:6865": " āha - no hīdamāyuṣman subhūte /",
    "K05bsu049_u:6866": " subhūtirāha - kiṃ punarāyuṣman śāriputra yā vedanātathatā saṃjñātathatā saṃskāratathatā,",
    "K05bsu049_u:6867": " yā vijñānatathatā,",
    "K05bsu049_u:6868": " sā vivartate 'nuttarāyāḥ samyaksaṃbodheḥ?",
    "K05bsu049_u:6869": " āha - no hīdamāyuṣman subhūte /",
    "K05bsu049_u:6870": " subhūtirāha - kiṃ punarāyuṣman śāriputra anyatra rūpatathatāyāḥ sa dharmaḥ,",
    "K05bsu049_u:6871": " yo vivartate 'nuttarāyāḥ samyaksaṃbodheḥ?",
    "K05bsu049_u:6872": " āha - no hīdamāyuṣman subhūte /",
    "K05bsu049_u:6873": " subhūtirāha - kiṃ punarāyuṣman śāriputra anyatra vedanātathatāyāḥ saṃjñātathatāyāḥ saṃskāratathatāyāḥ,",
    "K05bsu049_u:6874": " anyatra vijñānatathatāyāḥ sa dharmaḥ,",
    "K05bsu049_u:6875": " yo vivartate 'nuttarāyāḥ samyaksaṃbodheḥ?",
    "K05bsu049_u:6876": " āha - no hīdamāyuṣman subhūte /",
    "K05bsu049_u:6877": " subhūtirāha - kiṃ punarāyuṣman śāriputra rūpamabhisaṃbudhyate anuttarāṃ samyaksaṃbodhim?",
    "K05bsu049_u:6878": " āha - no hīdamāyuṣman subhūte /",
    "K05bsu049_u:6879": " subhūtirāha - kiṃ punarāyuṣman śāriputra vedanā saṃjñā saṃskārā vijñānamabhisaṃbudhyate anuttarāṃ samyaksaṃbodhim?",
    "K05bsu049_u:6880": " āha - no hīdamāyuṣman subhūte /",
    "K05bsu049_u:6881": " subhūtirāha - kiṃ punarāyuṣman (Vaidya 158)",
    "K05bsu049_u:6882": " śāriputra anyatra rūpātsa dharmaḥ,",
    "K05bsu049_u:6883": " yo 'nuttarāṃ samyaksaṃbodhimabhisaṃbudhyate?",
    "K05bsu049_u:6884": " āha - no hīdamāyuṣman subhūte /",
    "K05bsu049_u:6885": " subhūtirāha - kiṃ punarāyuṣman śāriputra anyatra vedanāyāḥ saṃjñāyāḥ saṃskārebhyaḥ,",
    "K05bsu049_u:6886": " anyatra vijñānātsa dharmaḥ,",
    "K05bsu049_u:6887": " yo 'nuttarāṃ samyaksaṃbodhimabhisaṃbudhyate?",
    "K05bsu049_u:6888": " āha - no hīdamāyuṣman subhūte /",
    "K05bsu049_u:6889": " subhūtirāha - kiṃ punarāyuṣman śāriputra rūpatathatā anuttarāṃ saṃbodhimabhisaṃbudhyate?",
    "K05bsu049_u:6890": " āha - no hīdamāyuṣman subhūte /",
    "K05bsu049_u:6891": " subhūtirāha - kiṃ punarāyuṣman śāriputra vedanātathatā saṃjñātathatā saṃskāratathatā vijñānatathatā anuttarāṃ samyaksaṃbodhimabhisaṃbudhyate?",
    "K05bsu049_u:6892": " āha - no hīdamāyuṣman subhūte /",
    "K05bsu049_u:6893": " subhūtirāha - kiṃ punarāyuṣman śāriputra anyatra rūpatathatāyāḥ sa dharmaḥ,",
    "K05bsu049_u:6894": " yo 'nuttarāṃ samyaksaṃbodhimabhisaṃbudhyate?",
    "K05bsu049_u:6895": " āha - no hīdamāyuṣman subhūte /",
    "K05bsu049_u:6896": " subhūtirāha - kiṃ punarāyuṣman śāriputra anyatra vedanātathatāyāḥ saṃjñātathatāyāḥ saṃskāratathatāyāḥ,",
    "K05bsu049_u:6897": " anyatra vijñānatathatāyāḥ sa dharmaḥ,",
    "K05bsu049_u:6898": " yo 'nuttarāṃ samyaksaṃbodhimabhisaṃbudhyate?",
    "K05bsu049_u:6899": " āha - no hīdamāyuṣman subhūte /",
    "K05bsu049_u:6900": " subhūtirāha - kiṃ punarāyuṣman śāriputra rūpaṃ boddhavyamanuttarāyāṃ samyaksaṃbodhau?",
    "K05bsu049_u:6901": " āha - no hīdamāyuṣman subhūte /",
    "K05bsu049_u:6902": " subhūtirāha - kiṃ punarāyuṣman śāriputra vedanā saṃjñā saṃskārā vijñānaṃ boddhavyamanuttarāyāṃ samyaksaṃbodhau?",
    "K05bsu049_u:6903": " āha - no hīdamāyuṣman subhūte /",
    "K05bsu049_u:6904": " subhūtirāha - kiṃ punarāyuṣman śāriputra anyatra rūpātsa dharmaḥ,",
    "K05bsu049_u:6905": " yo boddhavyo 'nuttarāyāṃ samyaksaṃbodhau?",
    "K05bsu049_u:6906": " āha - no hīdamāyuṣman subhūte /",
    "K05bsu049_u:6907": " subhūtirāha - kiṃ punarāyuṣman śāriputra anyatra vedanāyāḥ saṃjñāyāḥ saṃskārebhyaḥ,",
    "K05bsu049_u:6908": " anyatra vijñānātsa dharmaḥ yo boddhavyo 'nuttarāyāṃ samyaksaṃbodhau ?",
    "K05bsu049_u:6909": " āha - no hīdamāyuṣman subhūte /",
    "K05bsu049_u:6910": " subhūtirāha - kiṃ punarāyuṣman śāriputra rūpatathatā boddhavyā anuttarāyāṃ samyaksaṃbodhau?",
    "K05bsu049_u:6911": " āha - no hīdamāyuṣman subhūte /",
    "K05bsu049_u:6912": " subhūtirāha - kiṃ punarāyuṣman śāriputra vedanātathatā saṃjñātathatā saṃskāratathatā vijñānatathatā boddhavyā anuttarāyāṃ samyaksaṃbodhau?",
    "K05bsu049_u:6913": " āha - no hīdamāyuṣman subhūte /",
    "K05bsu049_u:6914": " subhūtirāha - kiṃ punarāyuṣman śāriputra anyatra rūpatathatāyāḥ sa dharmaḥ,",
    "K05bsu049_u:6915": " yo boddhavyo 'nuttarāyāṃ samyaksaṃbodhau?",
    "K05bsu049_u:6916": " āha - no hīdamāyuṣman subhūte /",
    "K05bsu049_u:6917": " subhūtirāha - kiṃ punarāyuṣman śāriputra anyatra vedanātathatāyāḥ saṃjñātathatāyāḥ saṃskāratathatāyāḥ,",
    "K05bsu049_u:6918": " anyatra vijñānatathatāyāḥ sa dharmaḥ,",
    "K05bsu049_u:6919": " yo boddhavyo 'nuttarāyāṃ samyaksaṃbodhau?",
    "K05bsu049_u:6920": " āha - no hīdamāyuṣman subhūte /",
    "K05bsu049_u:6921": " subhūtirāha - tatkiṃ manyase āyuṣman śāriputra tathatā vivartate anuttarāyāḥ samyaksaṃbodheḥ?",
    "K05bsu049_u:6922": " āha - no hīdamāyuṣman subhūte /",
    "K05bsu049_u:6923": " subhūtirāha - tatkiṃ manyase āyuṣman śāriputra tathatāyāṃ sa dharmaḥ,",
    "K05bsu049_u:6924": " yo vivartate anuttarāyāḥ samyaksaṃbodheḥ?",
    "K05bsu049_u:6925": " āha - no hīdamāyuṣman subhūte /",
    "K05bsu049_u:6926": " subhūtirāha - tatkatamaḥ punarāyuṣman śāriputra sa dharmo yo vivartate anuttarāyāḥ samyaksaṃbodheḥ?",
    "K05bsu049_u:6927": " yastasyāmeva dharmatāyāṃ sthitaḥ sarvadharmāsthānayogena?",
    "K05bsu049_u:6928": " katamo vā punaḥ sa śāriputra dharmo yā tathatā?",
    "K05bsu049_u:6929": " kaccidvā punarāyuṣman śāriputra tathatā vivartiṣyate?",
    "K05bsu049_u:6930": " āha - no hīdamāyuṣman subhūte /",
    "K05bsu049_u:6931": " subhūtirāha - evamāyuṣman śāriputra satyataḥ sthitito 'nupalabhyamānānāṃ sarvadharmāṇāṃ katamaḥ sa dharmaḥ,",
    "K05bsu049_u:6932": " yo vivartiṣyate anuttarayāḥ samyaksaṃbodheḥ?",
    "K05bsu049_u:6933": " evamukte āyuṣmān śāriputra āyuṣmantaṃ (Vaidya 159)",
    "K05bsu049_u:6934": " subhūtimetadavocat - yayā dharmanayajātyā āyuṣmān subhūtiḥ sthaviro nirdiśati,",
    "K05bsu049_u:6935": " tayā na sa kaściddharmo yo vivartate 'nuttarāyāḥ samyaksaṃbodheḥ /",
    "K05bsu049_u:6936": " ye ca khalu punarime āyuṣman subhūte trayo bodhisattvayānikāḥ pudgalāstathāgatenākhyātāḥ,",
    "K05bsu049_u:6937": " eṣāṃ trayāṇāṃ vyavasthānaṃ na bhavati /",
    "K05bsu049_u:6938": " ekameva hi yānaṃ bhavati yaduta buddhayānaṃ bodhisattvayānaṃ yathā āyuṣmataḥ subhūternirdeśaḥ //",
    "K05bsu049_u:6939": " atha khalvāyuṣmān pūrṇo maitrāyaṇīputra āyuṣmantaṃ śāriputrametadavocat - kiṃ punarāyuṣman",
    "K05bsu049_u:6940": " śāriputra āyuṣmān subhūtiḥ sthaviraḥ ekam api bodhisattvaṃ nābhyupagacchati śrāvakayānikaṃ",
    "K05bsu049_u:6941": " vā pratyekabuddhayānikaṃ vā mahāyānikaṃ vā /",
    "K05bsu049_u:6942": " praṣṭavyastāvadayamāyuṣmān subhūtiḥ sthaviraḥ /",
    "K05bsu049_u:6943": " atha khalvāyuṣmān śāriputra āyuṣmantaṃ subhūtimetadavocat - kiṃ punastvamāyuṣman",
    "K05bsu049_u:6944": " subhūte ekam api bodhisattvaṃ nābhyupagacchasi śrāvakayānikaṃ vā pratyekabuddhayānikaṃ vā mahāyānikaṃ vā?",
    "K05bsu049_u:6945": " subhūtirāha - kiṃ punarāyuṣman śāriputra yā tathatāyāstathatā,",
    "K05bsu049_u:6946": " tatra tathatāyāmekam api bodhisattvaṃ samanupaśyasi śrāvakayānikaṃ vā pratyekabuddhayānikaṃ vā mahāyānikaṃ vā?",
    "K05bsu049_u:6947": " śāriputra āha - na hyetadāyuṣman subhūte /",
    "K05bsu049_u:6948": " tathatāpi tāvat tribhirākārairnopalabhyate,",
    "K05bsu049_u:6949": " prāgeva bodhisattvaḥ /",
    "K05bsu049_u:6950": " subhūtirāha - kiṃ punarāyuṣman śāriputra tathatā ekenāpyākāreṇopalabhyate?",
    "K05bsu049_u:6951": " āha - na hyetadāyuṣman subhūte /",
    "K05bsu049_u:6952": " subhūtirāha - kaccitpunastvamāyuṣman śāriputra tathatāyāmekam api bodhisattvadharmaṃ samanupaśyasi?",
    "K05bsu049_u:6953": " āha - na hyetadāyuṣman subhūte /",
    "K05bsu049_u:6954": " subhūtirāha - evamāyuṣman śāriputra satyataḥ sthititastasya bodhisattvadharmasyānupalabhyamānasya kutastavaivaṃ bhavati - ayaṃ śrāvakayānikaḥ,",
    "K05bsu049_u:6955": " ayaṃ pratyekabuddhayānikaḥ,",
    "K05bsu049_u:6956": " ayaṃ mahāyānika iti?",
    "K05bsu049_u:6957": " evameteṣāmāyuṣman śāriputra bodhisattvānāṃ tathatāyāṃ pravibhāvyamānānāmaviśeṣatāṃ",
    "K05bsu049_u:6958": " nirviśeṣatāṃ nirnānākaraṇatāṃ śrutvā yasya bodhisattvasya mahāsattvasya cittaṃ nāvalīyate",
    "K05bsu049_u:6959": " na saṃlīyate na pṛṣṭhībhavati,",
    "K05bsu049_u:6960": " veditavyam etat - niryāsyatyayaṃ bodhisattvo mahāsattvo bodhyā iti //",
    "K05bsu049_u:6961": " atha khalu bhagavānāyuṣmantaṃ subhūtimetadavocat - sādhu sādhu subhūte /",
    "K05bsu049_u:6962": " evametatsubhūte, evam etat /",
    "K05bsu049_u:6963": " pratibhāti te subhūte yathāpi nāma tathāgatānubhāvena buddhādhiṣṭhānenedaṃ vadasi /",
    "K05bsu049_u:6964": " evameteṣāṃ bodhisattvānāṃ tathatāyāṃ pravibhāvyamānānāmaviśeṣatāṃ nirviśeṣatāṃ nirnānākaraṇatāṃ",
    "K05bsu049_u:6965": " śrutvā yasya bodhisattvasya mahāsattvasya cittaṃ nāvalīyate na saṃlīyate na pṛṣṭhībhavati,",
    "K05bsu049_u:6966": " veditavyam etat - niryāsyatyayaṃ bodhisattvo mahāsattvo bodhyā iti /",
    "K05bsu049_u:6967": " atha khalvāyuṣmān śāriputro bhagavantametadavocat - katamayā bhagavan bodhyā niryāsyatyayaṃ bodhisattvo mahāsattvaḥ?",
    "K05bsu049_u:6968": " bhagavānāha - anuttarayā śāriputra samyaksaṃbodhyā niryāsyatyayaṃ bodhisattvo mahāsattvaḥ //",
    "K05bsu049_u:6969": " atha khalvāyuṣmān subhūtirbhagavantametadavocat - anuttarāyāṃ bhagavan samyaksaṃbodhau niryātukāmena bodhisattvena mahāsattvena kathaṃ sthātavyaṃ kathaṃ śikṣitavyam?",
    "K05bsu049_u:6970": " bhagavānāha - anuttarāyāṃ subhūte samyaksaṃbodhau niryātukāmena bodhisattvena mahāsattvena sarvasattveṣu samaṃ sthātavyam /",
    "K05bsu049_u:6971": " sarvasattveṣu samaṃ cittamutpādayitavyam /",
    "K05bsu049_u:6972": " na viṣamacittena pare ālambitavyāḥ /",
    "K05bsu049_u:6973": " maitracittena pare ālambitavyāḥ /",
    "K05bsu049_u:6974": " (Vaidya 160) hitacittena pare ālambitavyāḥ /",
    "K05bsu049_u:6975": " kalyāṇacittena pare ālambitavyāḥ /",
    "K05bsu049_u:6976": " nihatamānacittena pare ālambitavyāḥ /",
    "K05bsu049_u:6977": " apratihatacittena pare ālambitavyāḥ /",
    "K05bsu049_u:6978": " avirhisācittena pare ālambitavyāḥ /",
    "K05bsu049_u:6979": " aviheṭhanācittena pare ālambitavyāḥ /",
    "K05bsu049_u:6980": " sarvasattveṣu mātṛsaṃjñāmupasthāya pitṛsaṃjñāṃ putrasaṃjñāṃ duhitṛsaṃjñāṃ copasthāpya pare ālambitavyāḥ /",
    "K05bsu049_u:6981": " evaṃ hi subhūte bodhisattvena mahāsattvena anuttarāṃ samyaksaṃbodhimabhisaṃboddhukāmena sarvasattvānāmantike sthātavyam,",
    "K05bsu049_u:6982": " evaṃ śikṣitavyam - sarvasattvānāmahaṃ nātha iti /",
    "K05bsu049_u:6983": " svayaṃ ca sarvapāpanivṛttau sthātavyam /",
    "K05bsu049_u:6984": " dānaṃ dātavyaṃ śīlaṃ rakṣitavyaṃ kṣāntyā saṃpādayitavyaṃ vīryamārabdhavyaṃ dhyānaṃ samāpattavyaṃ prajñāyāṃ parijayaḥ kartavyaṃ,",
    "K05bsu049_u:6985": " anulomapratilomapratītyasamutpādo vyavalokayitavyaḥ,",
    "K05bsu049_u:6986": " anyeṣām api tatra samādāpakena tadvarṇavādinā tatsamanujñena ca bhavitavyam /",
    "K05bsu049_u:6987": " evaṃ satyeṣu yāvadbodhisattvanyāmāvakrāntau sattvaparipācane ca sthitvā anyeṣām api tatra samādāpakena tadvarṇavādinā tatsamanujñena ca bhavitavyam",
    "K05bsu049_u:6988": " tasyaivaṃ spṛhayata evaṃ śikṣamāṇasya anāvaraṇaṃ rūpaṃ yāvaddharmasthitiranāvaraṇā bhaviṣyatīti //",
    "K05bsu049_u:6989": " āryāṣṭasāhasrikāyāṃ prajñāpāramitāyāṃ tathatāparivarto nāma ṣoḍaśaḥ //",
    "K05bsu049_u:6990": " (Vaidya 161)",
    "K05bsu049_u:6991": " ASP_17: avinivartanīyākāraliṅganimittaparivartaḥ saptadaśaḥ /",
    "K05bsu049_u:6992": " atha khalvāyuṣmān subhūtirbhagavantametadavocat - avinivartanīyasya bhagavan bodhisattvasya mahāsattvasya ke ākārāḥ,",
    "K05bsu049_u:6993": " kāni liṅgāni,",
    "K05bsu049_u:6994": " kāni nimittāni?",
    "K05bsu049_u:6995": " kathaṃ vā bhagavan vayaṃ jānīyāma ayamavinivartanīyo bodhisattvo mahāsattva iti?",
    "K05bsu049_u:6996": " bhagavānāha - yā ca subhūte pṛthagjanabhūmiḥ,",
    "K05bsu049_u:6997": " yā ca śrāvakabhūmiḥ,",
    "K05bsu049_u:6998": " yā ca pratyekabuddhabhūmiḥ,",
    "K05bsu049_u:6999": " yā ca buddhabhūmiḥ,",
    "K05bsu049_u:7000": " iyaṃ tathatābhūmirityucyate /",
    "K05bsu049_u:7001": " sarvāścaitāstathatāyā advayā advaidhīkārā avikalpā nirvikalpā iti tāṃ tathatāṃ tāṃ dharmatāmavataranti /",
    "K05bsu049_u:7002": " tathatāyāṃ sthitastathatāṃ na kalpayati na vikalpayati,",
    "K05bsu049_u:7003": " evamavatarati /",
    "K05bsu049_u:7004": " evamavatīrṇo yathātathatāṃ śrutvāpi tato 'pi cāpakramya na kāṅkṣati na vimatiṃ karoti,",
    "K05bsu049_u:7005": " na vicikitsati,",
    "K05bsu049_u:7006": " naivamiti na dhandhāyati,",
    "K05bsu049_u:7007": " api tu evametattathataivetyadhimuñcatyavagāhate,",
    "K05bsu049_u:7008": " na ca yatkiṃcanapralāpī bhavati,",
    "K05bsu049_u:7009": " arthasaṃhitāmeva vācaṃ bhāṣate nānarthasaṃhitām,",
    "K05bsu049_u:7010": " na ca pareṣāṃ kṛtākṛtāni vyavalokayati /",
    "K05bsu049_u:7011": " ebhiḥ subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ //",
    "K05bsu049_u:7012": " punaraparaṃ subhūte avinivartanīyo bodhisattvo mahāsattvo nānyeṣāṃ śramaṇānāṃ brāhmaṇānāṃ vā mukhamullokayati - ime bhagavantaḥ śramaṇā brāhmaṇā vā jñeyaṃ jānanti,",
    "K05bsu049_u:7013": " dṛśyaṃ paśyantīti /",
    "K05bsu049_u:7014": " na cānyān devānnamaskaroti,",
    "K05bsu049_u:7015": " na cānyebhyo devebhyaḥ puṣpaṃ vā dhūpaṃ vā gandhaṃ vā mālyaṃ vā vilepanaṃ vā cūrṇaṃ vā vastraṃ vā chatraṃ vā dhvajaṃ vā ghaṇṭāṃ vā patākāṃ vā dīpaṃ vā dātavyaṃ manyate,",
    "K05bsu049_u:7016": " na cānyaṃ devaṃ vyapāśrayate /",
    "K05bsu049_u:7017": " ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ",
    "K05bsu049_u:7018": " sa khalu punaḥ subhūte avinivartanīyo bodhisattvo mahāsattvo nāpāyeṣūpapadyate,",
    "K05bsu049_u:7019": " na ca strībhāvaṃ parigṛhṇāti //",
    "K05bsu049_u:7020": " punaraparaṃ subhūte avinivartanīyo bodhisattvo mahāsattvo daśakuśalān karmapathān samādāya vartate /",
    "K05bsu049_u:7021": " sa ātmanā ca prāṇātipātātprativirato bhavati,",
    "K05bsu049_u:7022": " parān api ca prāṇātipātaviramaṇāya samādāpayati /",
    "K05bsu049_u:7023": " ātmanā ca adattādānātprativirato bhavati,",
    "K05bsu049_u:7024": " parān api ca adattādānaviramaṇāya samādāpayati /",
    "K05bsu049_u:7025": " ātmanā ca kāmamithyācārātprativirato bhavati,",
    "K05bsu049_u:7026": " parān api ca kāmamithyācāraviramaṇāya samādāpayati /",
    "K05bsu049_u:7027": " ātmanā ca surāmaireyamadyapramādasthānātprativirato bhavati,",
    "K05bsu049_u:7028": " parān api surāmaireyamadyapramādasthānaviramaṇāya samādāpayati /",
    "K05bsu049_u:7029": " ātmanā ca anṛtavacanātprativirato bhavati,",
    "K05bsu049_u:7030": " parān api ca anṛtavacanaviramaṇāya samādāpayati /",
    "K05bsu049_u:7031": " ātmanā ca piśunavacanātprativirato bhavati,",
    "K05bsu049_u:7032": " parān api ca piśunavacanaviramaṇāya samādāpayati /",
    "K05bsu049_u:7033": " ātmanā ca paruṣavacanātprativirato bhavati,",
    "K05bsu049_u:7034": " parān api ca paruṣavacanaviramaṇāya samādāpayati /",
    "K05bsu049_u:7035": " ātmanā ca saṃbhinnapralāpātprativirato bhavati,",
    "K05bsu049_u:7036": " parān api ca saṃbhinnapralāpaviramaṇāya samādāpayati /",
    "K05bsu049_u:7037": " ātmanā ca abhidhyātaḥ prativirato bhavati,",
    "K05bsu049_u:7038": " parān api ca abhidhyānaviramaṇāya samādāpayati /",
    "K05bsu049_u:7039": " (Vaidya 162) ātmanā ca vyāpādātprativirato bhavati,",
    "K05bsu049_u:7040": " parān api ca vyāpādaviramaṇāya samādāpayati /",
    "K05bsu049_u:7041": " ātmanā ca mithyādarśanātprativirato bhavati,",
    "K05bsu049_u:7042": " parān api ca mithyādarśanaviramaṇāya samādāpayati /",
    "K05bsu049_u:7043": " evaṃ khalu subhūte avinivartanīyo bodhisattvo mahāsattvaḥ svayaṃ ca daśakuśalān karmapathān samādāya vartate,",
    "K05bsu049_u:7044": " parān api ca daśakuśaleṣu karmapatheṣu saṃdarśayati samādāpayati samuttejayati saṃpraharṣayati pratiṣṭhāpayati dṛḍhīkaroti /",
    "K05bsu049_u:7045": " sa svapnāntaragato 'pi daśakuśalān karmapathānekaikato vā bāhulyato vā sarveṇa sarvaṃ sarvathā sarvaṃ nādhyāpadyate,",
    "K05bsu049_u:7046": " cittenāpi na samudācarati /",
    "K05bsu049_u:7047": " tasya khalu punaḥ subhūte avinivartanīyasya bodhisattvasya mahāsattvasya svapnāntaragatasyāpi daśakuśalāḥ karmapathā āmukhībhavanti /",
    "K05bsu049_u:7048": " ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ",
    "K05bsu049_u:7049": " punaraparaṃ subhūte avinivartanīyo bodhisattvo mahāsattvo yaṃ yaṃ dharmaṃ paryavāpnoti,",
    "K05bsu049_u:7050": " dadāti ca,",
    "K05bsu049_u:7051": " taṃ taṃ evaṃcittaḥ paryavāpnoti,",
    "K05bsu049_u:7052": " dadāti ca - imamahaṃ dharmaṃ sarvasattvānāmarthāya paryavāpnomi dadāmi ca,",
    "K05bsu049_u:7053": " hitāya sukhāya ca /",
    "K05bsu049_u:7054": " iti caiṣa bhavatu,",
    "K05bsu049_u:7055": " anayā dharmadeśanayā dhārmikā abhiprāyāḥ sarvasattvānāṃ paripūryantāmiti /",
    "K05bsu049_u:7056": " tacca dharmadānaṃ sarvasattvasādhāraṇaṃ karoti /",
    "K05bsu049_u:7057": " ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ",
    "K05bsu049_u:7058": " punaraparaṃ subhūte avinivartanīyo bodhisattvo mahāsattvo gambhīreṣu dharmeṣu bhāṣyamāṇeṣu na kāṅkṣati,",
    "K05bsu049_u:7059": " na vimatiṃ karoti,",
    "K05bsu049_u:7060": " na vicikitsati na dhandhāyati,",
    "K05bsu049_u:7061": " hitavacanaś ca bhavati,",
    "K05bsu049_u:7062": " mitavacanaś ca bhavati,",
    "K05bsu049_u:7063": " snigdhavacanaś ca bhavati,",
    "K05bsu049_u:7064": " alpastyānamiddhaś ca bhavati,",
    "K05bsu049_u:7065": " niranuśayaś ca bhavati /",
    "K05bsu049_u:7066": " so 'bhikrāman vā pratikrāman vā na bhrāntacitto 'bhikrāmati vā,",
    "K05bsu049_u:7067": " pratikrāmati vā /",
    "K05bsu049_u:7068": " upasthitasmṛtirabhikrāmati,",
    "K05bsu049_u:7069": " upasthitasmṛtiḥ pratikrāmati /",
    "K05bsu049_u:7070": " na vilambitaṃ pādaṃ bhūmerutkṣipati,",
    "K05bsu049_u:7071": " na vilambitaṃ pādaṃ bhūmau nikṣipati /",
    "K05bsu049_u:7072": " sukhamevotkṣipati,",
    "K05bsu049_u:7073": " sukhaṃ nikṣipati /",
    "K05bsu049_u:7074": " na ca sahasā pādaṃ bhūmerutkṣipati,",
    "K05bsu049_u:7075": " na ca sahasā pādaṃ bhūmau nikṣipati,",
    "K05bsu049_u:7076": " paśyannaiva bhūmipradeśamākrāmati /",
    "K05bsu049_u:7077": " tasya khalu punaḥ subhūte avinivartanīyasya bodhisattvasya mahāsattvasya śarīre cīvaraparibhogo na yūkilo bhavati /",
    "K05bsu049_u:7078": " sa caukṣasamudācāraś ca bhavati /",
    "K05bsu049_u:7079": " alpābādhaś ca bhavati /",
    "K05bsu049_u:7080": " alpādīnavaś ca bhavati /",
    "K05bsu049_u:7081": " yāni khalu punaranyeṣāṃ sattvānāmaśītiḥ kṛmikulasahasrāṇi kāye saṃbhavanti,",
    "K05bsu049_u:7082": " tāni tasya kāye sarveṇa sarvaṃ sarvathā sarvaṃ na saṃbhavanti /",
    "K05bsu049_u:7083": " tatkasya hetoḥ?",
    "K05bsu049_u:7084": " tathā hi tasya tāni kuśalamūlāni sarvalokābhyudgatāni bhavanti //",
    "K05bsu049_u:7085": " yathā yathā ca tasya tāni kuśalamūlāni vivardhante,",
    "K05bsu049_u:7086": " tathā tathā sa bodhisattvo mahāsattvaḥ kāyapariśuddhiṃ ca parigṛhṇīte,",
    "K05bsu049_u:7087": " vākpariśuddhiṃ ca parigṛhṇīte,",
    "K05bsu049_u:7088": " cittapariśuddhiṃ ca parigṛhṇīte /",
    "K05bsu049_u:7089": " subhūtirāha - kā punarbhagavaṃstasya bodhisattvasya mahāsattvasya cittapariśuddhirveditavyā? (Vaidya 163)",
    "K05bsu049_u:7090": " bhagavānāha - yathā yathā subhūte tasya bodhisattvasya mahāsattvasya tāni kuśalamūlāni vivardhante,",
    "K05bsu049_u:7091": " tathā tathā sa bodhisattvo mahāsattvaścittālpakṛtyatāṃ ca parigṛhṇīte,",
    "K05bsu049_u:7092": " cittāśāṭhyatāṃ ca cittāmāyāvitāṃ ca cittākuṭilatāṃ cittāvaṅkatāṃ ca parigṛhṇīte,",
    "K05bsu049_u:7093": " yayā ca subhūte cittapariśuddhyā śrāvakapratyekabuddhabhūmimatikrānto bhavati /",
    "K05bsu049_u:7094": " iyaṃ subhūte tasya bodhisattvasya mahāsattvasya cittapariśuddhirveditavyā /",
    "K05bsu049_u:7095": " ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāṃ samyaksaṃbodherdhārayitavyaḥ",
    "K05bsu049_u:7096": " punaraparaṃ subhūte avinivartanīyo bodhisattvo mahāsattvo na lābhasatkāraślokaguruko bhavati,",
    "K05bsu049_u:7097": " na cīvarapiṇḍapātaśayanāsanaglānapratyayabhaiṣajyapariṣkāraguruko bhavati,",
    "K05bsu049_u:7098": " nerṣyāmātsaryabahulo bhavati /",
    "K05bsu049_u:7099": " na ca gambhīreṣu dharmeṣu bhāṣyamāṇeṣu saṃsīdati /",
    "K05bsu049_u:7100": " sthirabuddhiś ca bhavati,",
    "K05bsu049_u:7101": " gambhīrabuddhiś ca bhavati,",
    "K05bsu049_u:7102": " satkṛtya ca parato dharmaṃ śṛṇoti /",
    "K05bsu049_u:7103": " yaṃ ca satkṛtya parato dharmaṃ śṛṇoti,",
    "K05bsu049_u:7104": " taṃ sarvaṃ prajñāpāramitāyāṃ saṃsyandayati /",
    "K05bsu049_u:7105": " yāni ca laukikāni śilpasthānakarmasthānāni,",
    "K05bsu049_u:7106": " tāni sarvāṇi prajñāpāramitāmāgamya dharmatayā saṃsyandayati /",
    "K05bsu049_u:7107": " na ca kaṃciddharma samanupaśyati,",
    "K05bsu049_u:7108": " yaṃ na dharmadhātunā yojayati /",
    "K05bsu049_u:7109": " sarvameva ca taṃ prayujyamānaṃ samanupaśyati /",
    "K05bsu049_u:7110": " ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvaḥ avinivartanīyo 'nuttarāyāḥ samyaksaṃbodherdhārayitavyaḥ",
    "K05bsu049_u:7111": " punaraparaṃ subhūte māraḥ pāpīyānaṣṭau mahānirayānabhinirmāya tatra ekaikasmin mahāniraye",
    "K05bsu049_u:7112": " bahūni bodhisattvaśatāni bahūni bodhisattvasahasrāṇi bahūni bodhisattvaśatasahasrāṇyabhinirmāya",
    "K05bsu049_u:7113": " avinivartanīyaṃ bodhisattvaṃ mahāsattvamevaṃ vadet - ye tathāgatena avinivartanīyā",
    "K05bsu049_u:7114": " bodhisattvā mahāsattvā vyākṛtāḥ,",
    "K05bsu049_u:7115": " te eteṣu mahānirayeṣūpapannāḥ /",
    "K05bsu049_u:7116": " tvamapyevaṃ mahānirayeṣu prapatsyase,",
    "K05bsu049_u:7117": " yatastvamavinivartanīyo vyākṛtaḥ /",
    "K05bsu049_u:7118": " punareva tvametadbodhicittaṃ pratideśaya,",
    "K05bsu049_u:7119": " pratiniḥsṛja /",
    "K05bsu049_u:7120": " kiṃ te buddhatvena?",
    "K05bsu049_u:7121": " evaṃ tvaṃ na nirayeṣūpapatsyase /",
    "K05bsu049_u:7122": " evaṃ tvaṃ kurvan svargopago bhaviṣyasīti /",
    "K05bsu049_u:7123": " sacedevam api bodhisattvasya mahāsattvasya cittaṃ na kṣubhyati,",
    "K05bsu049_u:7124": " na calati,",
    "K05bsu049_u:7125": " evaṃ jānāti - asthānametadanavakāśaḥ,",
    "K05bsu049_u:7126": " yadavinivartanīyo bodhisattvo mahāsattvo 'pāyeṣūpapadyate iti /",
    "K05bsu049_u:7127": " ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ",
    "K05bsu049_u:7128": " punaraparaṃ subhūte māraḥ pāpīyān śramaṇaveṣeṇa avinivartanīyaṃ bodhisattvaṃ mahāsattvamupasaṃkramyaivaṃ vakṣyati - yadetattvayā pūrvaṃ śrutaṃ",
    "K05bsu049_u:7129": " yattvayā pūrvaṃ parigṛhītaṃ tatpratiniḥsṛja /",
    "K05bsu049_u:7130": " sacettvamevaṃ pratideśayiṣyasi,",
    "K05bsu049_u:7131": " sacettvamevaṃ pratiniḥsrakṣyasi,",
    "K05bsu049_u:7132": " evaṃ vayaṃ tvāṃ punaḥ punarupasaṃkramiṣyāmaḥ /",
    "K05bsu049_u:7133": " yadetattvayedānīṃ śrutam,",
    "K05bsu049_u:7134": " naitadbuddhavacanam /",
    "K05bsu049_u:7135": " kavikṛtaṃ kāvyam etat /",
    "K05bsu049_u:7136": " yatpunaridamahaṃ bhāṣe,",
    "K05bsu049_u:7137": " etadbuddhabhāṣitam,",
    "K05bsu049_u:7138": " etadbuddhavacanamiti /",
    "K05bsu049_u:7139": " etacchrutvā sacedbodhisattvaḥ kṣubhyati calati,",
    "K05bsu049_u:7140": " veditavyametatsubhūte - nāyaṃ vyākṛto bodhisattvastathāgataiḥ /",
    "K05bsu049_u:7141": " aniyato 'yaṃ (Vaidya 164)",
    "K05bsu049_u:7142": " bodhisattvo 'nuttarāyāṃ samyaksaṃbodhau /",
    "K05bsu049_u:7143": " nāyamavinivartanīyadhātau sthita iti /",
    "K05bsu049_u:7144": " sacetpunaḥ subhūte bodhisattvo mahāsattvo na kṣubhyati na calati,",
    "K05bsu049_u:7145": " śrutvāpi cemāṃ vācaṃ mārasya pāpīyasaḥ dharmatāmeva pratisarati,",
    "K05bsu049_u:7146": " anutpādamevānirodhamevānabhisaṃskārameva pratisarati,",
    "K05bsu049_u:7147": " na parasya śraddhayā gacchati /",
    "K05bsu049_u:7148": " tadyathāpi nāma subhūte arhan bhikṣuḥ kṣīṇāsravo na parasya śraddhayā gacchati dharmatāyāṃ pratyakṣakārī /",
    "K05bsu049_u:7149": " asaṃhāryo bhavati māreṇa pāpīyasā /",
    "K05bsu049_u:7150": " evameva subhūte avinivartanīyo bodhisattvo mahāsattvo 'navamardanīyaḥ śrāvakayānikaiḥ pudgalaiḥ pratyekabuddhayānikaiś ca /",
    "K05bsu049_u:7151": " apratyudāvartanīyadharmā bhavati,",
    "K05bsu049_u:7152": " śrāvakabhūmau vā pratyekabuddhabhūmau vā niyato bhavati sarvajñatāyāṃ samyaksaṃbodhiparāyaṇaḥ /",
    "K05bsu049_u:7153": " sa khalu punaḥ subhūte bodhisattvo mahāsattvo yadā avinivartanīyadhātau sthito bhavati,",
    "K05bsu049_u:7154": " tadā aparapraṇeyo bhavati /",
    "K05bsu049_u:7155": " ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ",
    "K05bsu049_u:7156": " punaraparaṃ subhūte avinivartanīyaṃ bodhisattvaṃ mahāsattvamupasaṃkramya kaścidevaṃ vakṣyatisaṃsāracārikaiṣā,",
    "K05bsu049_u:7157": " naiṣā bodhisattvacārikā /",
    "K05bsu049_u:7158": " ihaiva tvaṃ duḥkhasyāntaṃ kuru /",
    "K05bsu049_u:7159": " na bhūyastāni saṃsārāvacarāṇi duḥkhadaurmanasyāni pratyanubhaviṣyasīti /",
    "K05bsu049_u:7160": " aho bata tavāyamihaiva tāvadātmabhāvo 'nabhinirvṛtto bhaviṣyati,",
    "K05bsu049_u:7161": " kutaḥ punastvamanyamātmabhāvaṃ parigrahītavyaṃ manyase iti vā /",
    "K05bsu049_u:7162": " sacedevam api na kṣubhyati na calati,",
    "K05bsu049_u:7163": " tamenaṃ māraḥ pāpīyān svayamevaṃ vakṣyati - icchasi tvaṃ draṣṭuṃ tān bodhisattvān",
    "K05bsu049_u:7164": " mahāsattvān yairgaṅgānadīvālukopamān kalpān buddhā bhagavantaḥ pratyupasthitāścīvarapiṇḍapātaśayanāsanaglānapratyayabhaiṣajyapariṣkāraiḥ,",
    "K05bsu049_u:7165": " gaṅgānadīvālukopamānāṃ buddhānāṃ bhagavatāmantikeṣu brahmacaryaṃ caritam,",
    "K05bsu049_u:7166": " gaṅgānadīvālukopamā eva buddhā bhagavantaḥ paryupāsitāḥ paripṛṣṭāḥ paripraśnīkṛtāś ca asyaiva bodhisattvayānasyārthāya kathaṃ bodhisattvairmahāsattvaiḥ",
    "K05bsu049_u:7167": " yathā ca bodhisattvairmahāsattvaiḥ sthātavyam,",
    "K05bsu049_u:7168": " tathā ca taistathāgatairevākhyātam /",
    "K05bsu049_u:7169": " tathāpi sthitvā tathā caritvā tathaiva yogamāpadya adyāpi taireva tāvanna anuttarā samyaksaṃbodhirabhisaṃbuddhā /",
    "K05bsu049_u:7170": " tathā avavādānuśāsanyāṃ sthitaistathā śikṣamāṇaiḥ sarvajñatā nānuprāptā /",
    "K05bsu049_u:7171": " kutaḥ punastvamanuttarāṃ samyaksaṃbodhimanuprāpsyasīti?",
    "K05bsu049_u:7172": " sacedevam api na kṣubhyati na calati,",
    "K05bsu049_u:7173": " taṃ māraḥ pāpīyāṃstasminneva pṛthivīpradeśe bhikṣūnabhinirmāyaivaṃ vakṣyati - ete bhikṣavo 'rhantaḥ kṣīṇāsravāḥ saṃvṛttāḥ,",
    "K05bsu049_u:7174": " ye bodhaye saṃprasthitā abhūvan,",
    "K05bsu049_u:7175": " tatra tarhi arhattvamanuprāptā arhattve sthitāḥ /",
    "K05bsu049_u:7176": " kutaḥ punastvamanuttarāṃ samyaksaṃbodhimanuprāpsyatīti?",
    "K05bsu049_u:7177": " sacetkhalu punarevam api bhāṣyamāṇe evaṃ nirdiśyamāne bodhisattvasya mahāsattvasya cittaṃ na kṣubhyati na calati,",
    "K05bsu049_u:7178": " ayaṃ bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ /",
    "K05bsu049_u:7179": " sacedbodhisattvasya mahāsattvasya cittaṃ parataḥ śrutvaivaṃ vivekapadāni dharmatāyā na parihīyate,",
    "K05bsu049_u:7180": " na pratyudāvartate 'sya mānasam,",
    "K05bsu049_u:7181": " na cānyathābhāvaścittasya bhavati,",
    "K05bsu049_u:7182": " tāni ca sarvāṇi mārakarmāṇi tathā saṃjānāti - asthānaṃ subhūte anavakāśaḥ,",
    "K05bsu049_u:7183": " yatsa bodhisattvo mahāsattvastathā caran pāramitāsu na sarvajñatāmanuprāpnuyāt -(Vaidya 165)",
    "K05bsu049_u:7184": " asthānametadanavakāśo yattathā caratastathā śikṣamāṇasya bodhisattvasya mahāsattvasya",
    "K05bsu049_u:7185": " yathā tathāgatairākhyātaṃ tayā caryayā avirahitasya ebhiḥ pāramitāpratisaṃyuktairmanasikārairviharato",
    "K05bsu049_u:7186": " māraḥ pāpīyānnāvatāraṃ lapsyate /",
    "K05bsu049_u:7187": " sacedbodhisattvo mahāsattvo mārakarmāṇi budhyate,",
    "K05bsu049_u:7188": " parataś ca śrutvā vivekapadāni na parihīyate,",
    "K05bsu049_u:7189": " na pratyudāvartate 'sya mānasam,",
    "K05bsu049_u:7190": " na cāsya cittamanyathā bhavati,",
    "K05bsu049_u:7191": " tāni ca mārakarmāṇi tathā saṃjānāti /",
    "K05bsu049_u:7192": " ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ",
    "K05bsu049_u:7193": " punaraparaṃ subhūte avinivartanīyo bodhisattvo mahāsattvo na rūpasaṃjñāmabhisaṃskāroti,",
    "K05bsu049_u:7194": " na rūpasaṃjñāmutpādayati /",
    "K05bsu049_u:7195": " evaṃ na vedanāsaṃjñāṃ na saṃjñāsaṃjñāṃ na saṃskārasaṃjñām /",
    "K05bsu049_u:7196": " na vijñānasaṃjñāmabhisaṃskaroti,",
    "K05bsu049_u:7197": " na vijñānasaṃjñāmutpādayati /",
    "K05bsu049_u:7198": " tatkasya hetoḥ?",
    "K05bsu049_u:7199": " tathā hi avinivartanīyo bodhisattvo mahāsattvaḥ svalakṣaṇaśūnyairdharmairbodhisattvanyāmāvakrāntaḥ /",
    "K05bsu049_u:7200": " tam api dharmaṃ nopalabhate nābhisaṃskāroti notpādayati /",
    "K05bsu049_u:7201": " tata ucyate anutpādajñānakṣāntiko bodhisattvo mahāsattvo 'vinivartanīya iti /",
    "K05bsu049_u:7202": " ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ",
    "K05bsu049_u:7203": " punaraparaṃ subhūte māraḥ pāpīyān bhikṣuveṣeṇopasaṃkramya bodhisattvaṃ mahāsattvamevaṃ vicchandayiṣyati - ākāśasamaiṣā yaduta sarvajñatā /",
    "K05bsu049_u:7204": " asanneṣa dharmo yaduta sarvajñatā /",
    "K05bsu049_u:7205": " asaṃvidyamāna eṣa dharmo yaduta sarvajñatā /",
    "K05bsu049_u:7206": " ko 'trājñāsyati,",
    "K05bsu049_u:7207": " ko 'trābhisaṃbhotsyate?",
    "K05bsu049_u:7208": " naitena kaścinniryāsyati - yaścābhisaṃbudhyeta,",
    "K05bsu049_u:7209": " yaccābhisaṃboddhavyam,",
    "K05bsu049_u:7210": " yaś ca ājānīyāt,",
    "K05bsu049_u:7211": " yacca ājñātavyam /",
    "K05bsu049_u:7212": " sarvatra te dharmā ākāśasamāḥ /",
    "K05bsu049_u:7213": " nirarthakaṃ tvaṃ vihanyase /",
    "K05bsu049_u:7214": " mārakarmairvaitatparidīpitaṃ yaduta anuttarā samyaksaṃbodhirabhisaṃboddhavyeti,",
    "K05bsu049_u:7215": " naitadbuddhabhāṣitamiti /",
    "K05bsu049_u:7216": " tena kulaputreṇa vā kuladuhitrā vā evaṃ jñātavyamevaṃ samanvāhartavyamevaṃ veditavyam - mārakarmaivaitat,",
    "K05bsu049_u:7217": " yeyaṃ vivecanatā /",
    "K05bsu049_u:7218": " evaṃ cintayitvā tatra dṛḍhacittena bhavitavyam,",
    "K05bsu049_u:7219": " aprakampyacittenāsaṃhāryacittena bhavitavyam /",
    "K05bsu049_u:7220": " ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ",
    "K05bsu049_u:7221": " punaraparaṃ subhūte avinivartanīyo bodhisattvo mahāsattvaḥ śrāvakapratyekabuddhabhūminirvṛttaḥ sarvajñatāyāṃ pravṛtto bhavati /",
    "K05bsu049_u:7222": " sa ākāṅkṣan prathamaṃ dhyānaṃ samāpadyate /",
    "K05bsu049_u:7223": " tathā dvitīyaṃ tathā tṛtīyaṃ tathā caturthaṃ dhyānaṃ samāpadyate /",
    "K05bsu049_u:7224": " sa ebhiścaturbhirdhyānairviharati,",
    "K05bsu049_u:7225": " dhyānaparijayaṃ ca karoti,",
    "K05bsu049_u:7226": " dhyānāni ca samāpadyate,",
    "K05bsu049_u:7227": " na ca dhyānavaśenopapadyate /",
    "K05bsu049_u:7228": " sa punareva kāmāvacarān dharmānadhyālambate /",
    "K05bsu049_u:7229": " idam api subhūte avinivartanīyasya bodhisattvasya mahāsattvasya avinivartanīyalakṣaṇaṃ veditavyam //",
    "K05bsu049_u:7230": " punaraparaṃ subhūte avinivartanīyo bodhisattvo mahāsattvo na nāmaguruko bhavati,",
    "K05bsu049_u:7231": " na kīrtiśabdaślokaguruko bhavati,",
    "K05bsu049_u:7232": " na nāmni sajjate /",
    "K05bsu049_u:7233": " so 'saṃkṣubhitacitto bhavati,",
    "K05bsu049_u:7234": " sarvasattveṣu (Vaidya 166)",
    "K05bsu049_u:7235": " hitacittaś ca bhavati /",
    "K05bsu049_u:7236": " so 'bhikrāman vā pratikrāman vā abhrāntacitto 'bhikrāmati,",
    "K05bsu049_u:7237": " abhrāntacittaḥ pratikrāmati /",
    "K05bsu049_u:7238": " smṛtimānevābhikrāmati,",
    "K05bsu049_u:7239": " smṛtimāneva pratikrāmati /",
    "K05bsu049_u:7240": " sacetso 'gāramadhyāvasati,",
    "K05bsu049_u:7241": " nāsya bhavatyadhimātraḥ kāmeṣu kāmābhiṣvaṅgo vā abhiprāyo vā /",
    "K05bsu049_u:7242": " sa nirvitsaṃjñyeva kāmān paribhuṅkte /",
    "K05bsu049_u:7243": " sa utrastasaṃjñyeva kāmān paribhuṅkte /",
    "K05bsu049_u:7244": " tadyathāpi subhūte caurakāntāramadhyagataḥ puruṣaḥ āhārakṛtyaṃ kurvannutrastasaṃjñyevāhāraṃ kuryāt,",
    "K05bsu049_u:7245": " gamanasaṃjñyevāhāraṃ kuryāt,",
    "K05bsu049_u:7246": " kadā nu khalu nāma ahamitaścaurakāntārādatikrānto bhaviṣyāmītyevaṃsaṃjñī aviśrabdhamāhāramāharati /",
    "K05bsu049_u:7247": " evameva subhūte avinivartanīyā bodhisattvā mahāsattvā agāramadhyāvasanto yān yāneva kāmān paribhuñjate,",
    "K05bsu049_u:7248": " tāṃstānanarthikā eva agṛddhā eva asaktā eva kāmān paribhuñjate /",
    "K05bsu049_u:7249": " anarthikā eva ca te bhavanti priyarūpasātarūpaiḥ pañcabhiḥ kāmaguṇaiḥ /",
    "K05bsu049_u:7250": " te 'gāramadhyāvasanto na samaviṣameṇa jīvikāṃ kalpayanti /",
    "K05bsu049_u:7251": " dharmeṇaiva jīvikāṃ kalpayanti nādharmeṇāpi /",
    "K05bsu049_u:7252": " maraṇamupagacchanti na tveva pareṣāmapamardanaṃ kurvanti /",
    "K05bsu049_u:7253": " tatkasya hetoḥ?",
    "K05bsu049_u:7254": " tathā hi taiḥ satpuruṣairmahāpuruṣairatipuruṣaiḥ puruṣapravaraiḥ puruṣaśobhanaiḥ",
    "K05bsu049_u:7255": " puruṣarṣabhaiḥ puruṣodāraiḥ puruṣaśauṭīraiḥ puruṣapuṃgavaiḥ puruṣadhuryaiḥ puruṣapadmaiḥ",
    "K05bsu049_u:7256": " puruṣapuṇḍarīkaiḥ puruṣājāneyaiḥ puruṣanāgaiḥ puruṣasiṃhaiḥ puruṣadamyasārathibhiḥ",
    "K05bsu049_u:7257": " sarvasattvāḥ paramasukhe niyojayitavyāḥ /",
    "K05bsu049_u:7258": " evaṃ hi subhūte agāramadhyāvasanti bodhisattvā mahāsattvā yathāpi nāma prajñāpāramitābalādhānaprāptatvāt /",
    "K05bsu049_u:7259": " ebhir api subhūte ākārairebhirliṅgairebhirnimittaiḥ samanvāgatā bodhisattvā mahāsattvā avinivartanīyā anuttarāyāḥ samyaksaṃbodherdhārayitavyāḥ",
    "K05bsu049_u:7260": " punaraparaṃ subhūte avinivartanīyasya bodhisattvasya mahāsattvasya vajrapāṇirmahāyakṣo nityānubaddho bhavati /",
    "K05bsu049_u:7261": " sa durdharṣo bhavati,",
    "K05bsu049_u:7262": " anatikramaṇīyaś ca bhavati manuṣyairvā amanuṣyairvā,",
    "K05bsu049_u:7263": " durāsadaḥ sarvasattvānām /",
    "K05bsu049_u:7264": " sa na vikṣiptacitto bhavati,",
    "K05bsu049_u:7265": " na vikalendriyo bhavati,",
    "K05bsu049_u:7266": " paripūrṇaindriyaś ca bhavati nāparipūrṇendriyaḥ /",
    "K05bsu049_u:7267": " puruṣavṛṣabhendriyasamanvāgataś ca bhavati nāsatpuruṣaḥ /",
    "K05bsu049_u:7268": " sa yānīmāni strīṇāṃ vaśīkaraṇāni mantrajāpyauṣadhividyābhaiṣajyādīni,",
    "K05bsu049_u:7269": " tāni sarvāṇi sarveṇa sarvaṃ na prayojayati /",
    "K05bsu049_u:7270": " śuddhājīvaś ca bhavati na mithyājīvaḥ /",
    "K05bsu049_u:7271": " na vigrahavivādaśīlaḥ /",
    "K05bsu049_u:7272": " ṛjudṛṣṭikaś ca bhavati /",
    "K05bsu049_u:7273": " nātmotkarṣī na parapaṃsakaḥ /",
    "K05bsu049_u:7274": " sa ebhiścānyaiś ca guṇaiḥ samanvāgato bhavati /",
    "K05bsu049_u:7275": " sa na striyaṃ na ca puruṣaṃ vyākaroti - putro vā te bhaviṣyati,",
    "K05bsu049_u:7276": " duhitā vā te bhaviṣyatīti /",
    "K05bsu049_u:7277": " tasyaivamādikā evaṃrūpā ādeyatādoṣā na bhavanti /",
    "K05bsu049_u:7278": " ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ",
    "K05bsu049_u:7279": " punaraparaṃ subhūte avinivartanīyasya bodhisattvasya mahāsattvasya ye ākārā yāni",
    "K05bsu049_u:7280": " liṅgāni yāni nimittāni yairākārairyairliṅgairyairnimittaiḥ samanvāgato bodhisattvo",
    "K05bsu049_u:7281": " mahāsattvo 'vinivartanīyo veditavyo 'nuttarāyāḥ samyaksaṃbodheḥ,",
    "K05bsu049_u:7282": " tānākārāṃstāni liṅgāni tāni nimittāni deśayiṣyāmi /",
    "K05bsu049_u:7283": " te punaḥ katame?",
    "K05bsu049_u:7284": " tadyathā - na te skandhāyatanadhātupratītyasamutpādayogānuyogamanuyuktā viharanti,",
    "K05bsu049_u:7285": " na saṃgaṇikārāmakathāyogānuyogamanuyuktā viharanti,",
    "K05bsu049_u:7286": " na rājakathāyogānuyogamanuyuktā viharanti,",
    "K05bsu049_u:7287": " na caurakathāyogānuyogamanuyuktā viharanti,",
    "K05bsu049_u:7288": " na senākathāyogānuyogamanuyuktā (Vaidya 167)",
    "K05bsu049_u:7289": " viharanti, na yuddhakathāyogānuyogamanuyuktā viharanti,",
    "K05bsu049_u:7290": " na grāmanagaranigamajanapadarāṣṭrarājadhānīkathāyogānuyogamanuyuktā viharanti,",
    "K05bsu049_u:7291": " nātmakathāyogānuyogamanuyuktā viharanti,",
    "K05bsu049_u:7292": " nāmātyamahāmātrakathāyogānuyogamanuyuktā viharanti,",
    "K05bsu049_u:7293": " na strīpuruṣanapuṃsakakathāyogānuyogamanuyuktā viharanti,",
    "K05bsu049_u:7294": " na yānodyānavihāraprāsādahradasarastaḍāgapuṣkariṇīvanārāmaśailakathāyogānuyogamanuyuktā viharanti,",
    "K05bsu049_u:7295": " na yakṣarākṣasapretapiśācakaṭapūtanakumbhāṇḍakathāyogānuyogamanuyuktā viharanti,",
    "K05bsu049_u:7296": " nānnapānavastrābharaṇagandhamālyavilepanakathāyogānuyogamanuyuktā viharanti,",
    "K05bsu049_u:7297": " na vīthīcatvaraśṛṅgāṭakaviśikhāpaṇaśibikākuṭumbakathāyogānuyogamanuyuktā viharanti,",
    "K05bsu049_u:7298": " na gītanṛtyākhyāyikānaṭanartakacāraṇakathāyogānuyogamanuyuktā viharanti,",
    "K05bsu049_u:7299": " na sāgaranadīdvīpakathāyogānuyogamanuyuktā viharanti,",
    "K05bsu049_u:7300": " na dharmaviruddhakathāyogānuyogamanuyuktā viharanti,",
    "K05bsu049_u:7301": " na pṛthagjanaratikathāyogānuyogamanuyuktā viharanti,",
    "K05bsu049_u:7302": " api tu prajñāpāramitākathāyogānuyogamanuyuktā viharanti /",
    "K05bsu049_u:7303": " avirahitāś ca bhavanti sarvajñatāpratisaṃyuktairmanasikāraiḥ /",
    "K05bsu049_u:7304": " na ca te kalahabhaṇḍanavigrahavivādakathāyogānuyogamanuyuktā viharanti /",
    "K05bsu049_u:7305": " dharmakāmā eva ca te bhavanti,",
    "K05bsu049_u:7306": " nādharmakāmāḥ /",
    "K05bsu049_u:7307": " abhedavarṇavādinaś ca te bhavanti,",
    "K05bsu049_u:7308": " na bhedavarṇavādinaḥ /",
    "K05bsu049_u:7309": " mitrakāmāś ca te bhavanti,",
    "K05bsu049_u:7310": " nāmitrakāmāḥ /",
    "K05bsu049_u:7311": " dharmavādinaś ca te bhavanti,",
    "K05bsu049_u:7312": " nādharmavādinaḥ /",
    "K05bsu049_u:7313": " te tathāgatadarśanamevākāṅkṣanta ākāṅkṣanti anyeṣu lokadhātuṣu ye tathāgatā arhantaḥ samyaksaṃbuddhāstiṣṭhanti dhriyante yāpayanti,",
    "K05bsu049_u:7314": " teṣāmantike upapattaye cittamutpādayanti /",
    "K05bsu049_u:7315": " te ākāṅkṣantastatropapadyante /",
    "K05bsu049_u:7316": " evaṃ te avirahitā bhavanti tathāgatadarśanena tathāgataparyupāsanena tathāgataparyupasthānena ca //",
    "K05bsu049_u:7317": " punaraparaṃ subhūte avinivartanīyā bodhisattvā mahāsattvāḥ kāmāvacarebhyo devebhyaścyutā",
    "K05bsu049_u:7318": " rūpāvacarebhya ārūpyāvacarebhyo vā devebhyaścyutāḥ santaḥ ihaiva madhyadeśe jambūdvīpe pratyājāyante /",
    "K05bsu049_u:7319": " yatra sattvāḥ kalāsu kovidāḥ,",
    "K05bsu049_u:7320": " kāvyeṣu kovidāḥ,",
    "K05bsu049_u:7321": " mantreṣu kovidāḥ,",
    "K05bsu049_u:7322": " vidyāsu kovidāḥ,",
    "K05bsu049_u:7323": " śāstreṣu kovidāḥ,",
    "K05bsu049_u:7324": " nimitteṣu kovidāḥ,",
    "K05bsu049_u:7325": " dharmārthakovidāḥ /",
    "K05bsu049_u:7326": " alpakāḥ pratyantajanapadeṣu pratyājāyante,",
    "K05bsu049_u:7327": " yadbhūyastvena madhyadeśe pratyājāyante /",
    "K05bsu049_u:7328": " ye 'pi pratyanteṣu janapadeṣu pratyājāyante,",
    "K05bsu049_u:7329": " te 'pi mahānagareṣu pratyājāyante /",
    "K05bsu049_u:7330": " ete 'pi teṣāṃ guṇāḥ saṃvidyante /",
    "K05bsu049_u:7331": " ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ",
    "K05bsu049_u:7332": " punaraparaṃ subhūte avinivartanīyasya bodhisattvasya mahāsattvasya naivaṃ bhavati - avinivartanīyo vāham,",
    "K05bsu049_u:7333": " na vāhamavinivartanīya iti /",
    "K05bsu049_u:7334": " nāsyaivaṃ vicikitsotpadyate,",
    "K05bsu049_u:7335": " na cāsya saṃśayo bhavati,",
    "K05bsu049_u:7336": " svasyāṃ bhūmau nāpyasya saṃsīdanā bhavati /",
    "K05bsu049_u:7337": " tadyathāpi nāma subhūte srotaāpannaḥ srotaāpattiphale svakāyāṃ bhūmau na kāṅkṣati na vicikitsati /",
    "K05bsu049_u:7338": " na cāsya saṃśayo bhavati /",
    "K05bsu049_u:7339": " svasyāṃ bhūmau nāpyasya saṃsīdanā bhavati /",
    "K05bsu049_u:7340": " utpannotpannāni ca mārakarmāṇi kṣipramevābudhyate /",
    "K05bsu049_u:7341": " na cotpannotpannānāṃ mārakarmaṇāṃ vaśena gacchati /",
    "K05bsu049_u:7342": " tadyathāpi nāma subhūte puruṣa ānantaryakārī ānantaryacittena avirahito bhavati,",
    "K05bsu049_u:7343": " yāvanmaraṇāvasthāyām,",
    "K05bsu049_u:7344": " na taccittaṃ śaknoti prativinodayituṃ (Vaidya 168)",
    "K05bsu049_u:7345": " vā viṣkambhayituṃ vā /",
    "K05bsu049_u:7346": " anuvartata evāsya taccittaṃ yāvanmaraṇakālasamaye 'pi /",
    "K05bsu049_u:7347": " evameva subhūte avinivartanīyasya bodhisattvasya mahāsattvasya avinivartanīyacittaṃ sthitaṃ bhavati,",
    "K05bsu049_u:7348": " svakāyāmavinivartanīyāyāṃ bhūmāvavikampyaṃ bhavati /",
    "K05bsu049_u:7349": " sadevamānuṣāsureṇāpi lokena na śakyaṃ cālayituṃ vā kampayituṃ vā /",
    "K05bsu049_u:7350": " utpannotpannāni ca mārakarmāṇyeva budhyate /",
    "K05bsu049_u:7351": " na cotpannotpannānāṃ mārakarmaṇāṃ vaśena gacchati /",
    "K05bsu049_u:7352": " tasya svasyāṃ bhūmau niṣkāṅkṣasya nirvicikitsasya jātivyativṛttasyāpi na śrāvakacittaṃ na pratyekabuddhacittaṃ votpadyate /",
    "K05bsu049_u:7353": " jātivyativṛttasyāpyevaṃ bhavatināhaṃ nābhisaṃbhotsye /",
    "K05bsu049_u:7354": " abhisaṃbhotsye evāhamanuttarāṃ samyaksaṃbodhiṃ svasyāṃ bhūmau sthitaḥ /",
    "K05bsu049_u:7355": " aparapraṇeyo bhavati,",
    "K05bsu049_u:7356": " anavamardanīyaś ca bhavati svasyāṃ bhūmau /",
    "K05bsu049_u:7357": " tatkasya hetoḥ?",
    "K05bsu049_u:7358": " tathā hi sa sthito 'saṃhāryeṇa cittena asaṃhāryeṇa jñānena samanvāgato bhavati /",
    "K05bsu049_u:7359": " sacetkhalu punarmāraḥ pāpīyān buddhaveṣeṇopasaṃkrāmet,",
    "K05bsu049_u:7360": " tamupasaṃkramyaivaṃ vadet - ihaiva tvamarhattvaṃ sākṣātkuru /",
    "K05bsu049_u:7361": " na tvaṃ vyākṛto 'nuttarāyāṃ samyaksaṃbodhau /",
    "K05bsu049_u:7362": " na tava te ākārāstāni liṅgāni tāni nimittāni vā saṃvidyante,",
    "K05bsu049_u:7363": " yairākārairyairliṅgairyairnimittaiḥ samanvāgato bodhisattvo mahāsattvo 'nuttarāṃ samyaksaṃbodhimabhisaṃbudhyate /",
    "K05bsu049_u:7364": " kiṃ vātra tvaṃ carasīti?",
    "K05bsu049_u:7365": " sacetpunarbodhisattvasya mahāsattvasya anyathā cittaṃ bhavati,",
    "K05bsu049_u:7366": " veditavyametatsubhūte nāyaṃ bodhisattvo vyākṛtaḥ paurvakaistathāgatairarhadbhiḥ samyaksaṃbuddhairanuttarāyāṃ samyaksaṃbodhāviti /",
    "K05bsu049_u:7367": " sacetpunarevaṃ samanvāharati - māro batāyaṃ pāpīyān buddhaveṣamabhinirmāyopasaṃkrāntaḥ,",
    "K05bsu049_u:7368": " mārādhiṣṭhito vā māranirmito veti,",
    "K05bsu049_u:7369": " nāyaṃ tathāgataḥ /",
    "K05bsu049_u:7370": " yathoktaṃ tathāgatenārhatā samyaksaṃbuddhena tathā tannānyathā /",
    "K05bsu049_u:7371": " sacedevaṃ pratyavekṣate,",
    "K05bsu049_u:7372": " evaṃ samanvāharati - māro batāyaṃ pāpīyān buddhādhiṣṭhānaṃ kṛtvā māṃ vivecayitukāmo 'nuttarāyāḥ samyaksaṃbodhita iti /",
    "K05bsu049_u:7373": " sacenmāraḥ pratyudāvartate,",
    "K05bsu049_u:7374": " veditavyametatsubhūte vyākṛto 'yaṃ bodhisattvo mahāsattvo 'nuttarāyāṃ samyaksaṃbodhau paurvakaistathāgatairarhadbhiḥ samyaksaṃbuddhaiḥ /",
    "K05bsu049_u:7375": " sthito 'yaṃ bodhisattvo mahāsattvo 'vinivartanīyāyāṃ bodhisattvabhūmau /",
    "K05bsu049_u:7376": " sacetsubhūte bodhisattvasya mahāsattvasya ime ākārā imāni liṅgāni imāni nimittāni saṃvidyante,",
    "K05bsu049_u:7377": " veditavyametatsubhūte yathā asyeme guṇāḥ /",
    "K05bsu049_u:7378": " addhā batāyaṃ bodhisattvo mahāsattvo vyākṛtaḥ paurvakaistathāgatairarhadbhiḥ samyaksaṃbuddhaiḥ /",
    "K05bsu049_u:7379": " sthito 'yaṃ bodhisattvo mahāsattvo 'vinivartanīyāyāṃ bodhisattvabhūmau /",
    "K05bsu049_u:7380": " tatkasya hetoḥ?",
    "K05bsu049_u:7381": " tathā hyasya te ākārāstāni liṅgāni tāni nimittāni saṃvidyante,",
    "K05bsu049_u:7382": " yāni avinivartanīyasya bodhisattvasya mahāsattvasya /",
    "K05bsu049_u:7383": " ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ",
    "K05bsu049_u:7384": " punaraparaṃ subhūte avinivartanīyo bodhisattvo mahāsattvaḥ saddharmaparigrahasya kṛtaśaḥ ātmaparityāgam api karoti,",
    "K05bsu049_u:7385": " jīvitaparityāgam api karoti /",
    "K05bsu049_u:7386": " tasmādbodhisattvo mahāsattvo 'vinivartanīyaḥ saddharmaparigrahāya paramudyogamāpadyate atītānāgatapratyutpannānāṃ buddhānāṃ bhagavatāṃ premṇā ca gauraveṇa ca /",
    "K05bsu049_u:7387": " dharmakāyā buddhā bhagavanta iti dharme prema ca gauravaṃ copādāya (Vaidya 169)",
    "K05bsu049_u:7388": " saddharmaparigrahaṃ karoti /",
    "K05bsu049_u:7389": " nāyaṃ kevalamatītānāmeva buddhānāṃ bhagavatāṃ saddharmaparigrahaḥ,",
    "K05bsu049_u:7390": " pratyutpannānām api buddhānāṃ bhagavatāmeṣa eva saddharmaparigrahaḥ,",
    "K05bsu049_u:7391": " anāgatānām api buddhānāṃ bhagavatāmeṣa eva saddharmaparigrahaḥ - aham api tatra teṣāmanāgatānāṃ buddhānāṃ bhagavatāṃ saṃkhyāṃ gaṇanāṃ praviṣṭa",
    "K05bsu049_u:7392": " aham api tatra vyākṛto 'nuttarāyāṃ samyaksaṃbodhau,",
    "K05bsu049_u:7393": " mamāpyeṣa eva saddharmaparigraha iti /",
    "K05bsu049_u:7394": " sa imamapyarthavaśaṃ saṃpaśyan saddharmaparigrahasya kṛtaśa ātmaparityāgam api karoti,",
    "K05bsu049_u:7395": " jīvitaparityāgam api karoti /",
    "K05bsu049_u:7396": " na ca tatra saṃsīdati,",
    "K05bsu049_u:7397": " na ca kausīdyamāpadyate /",
    "K05bsu049_u:7398": " ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ",
    "K05bsu049_u:7399": " punaraparaṃ subhūte avinivartanīyo bodhisattvo mahāsattvastathāgatasyārhataḥ samyaksaṃbuddhasya dharmaṃ deśayato na kāṅkṣati,",
    "K05bsu049_u:7400": " na vicikitsati /",
    "K05bsu049_u:7401": " subhūtirāha - kiṃ tathāgatasyaiva bhagavan dharmaṃ deśayato na kāṅkṣati na vicikitsati,",
    "K05bsu049_u:7402": " na śrāvakasya?",
    "K05bsu049_u:7403": " bhagavānāha - śrāvakasyāpi subhūte dharmaṃ deśayato na kāṅkṣati na vicikitsati /",
    "K05bsu049_u:7404": " tatkasya hetoḥ?",
    "K05bsu049_u:7405": " tathā hi tena bodhisattvena mahāsattvena anutpattikeṣu dharmeṣu kṣāntiḥ pratilabdhā /",
    "K05bsu049_u:7406": " tena sarvadharmāṇāṃ dharmatāmaviruddhāṃ śṛṇoti /",
    "K05bsu049_u:7407": " śṛṇvaṃś ca na kāṅkṣati,",
    "K05bsu049_u:7408": " na vicikitsati /",
    "K05bsu049_u:7409": " ebhiḥ subhūte guṇaiḥ samanvāgato bodhisattvo mahāsattvo 'vinivartanīyo bhavati /",
    "K05bsu049_u:7410": " imāny api subhūte avinivartanīyasya bodhisattvasya mahāsattvasya ākāraliṅganimittāni veditavyānyanuttarāyāḥ samyaksaṃbodheriti //",
    "K05bsu049_u:7411": " āryāṣṭasāhasrikāyāṃ prajñāpāramitāyāmavinivartanīyākāraliṅganimittaparivarto nāma saptadaśaḥ //",
    "K05bsu049_u:7412": " (Vaidya 170)",
    "K05bsu049_u:7413": " ASP_18: śūnyatāparivarto 'ṣṭādaśaḥ /",
    "K05bsu049_u:7414": " atha khalvāyuṣmān subhūtirbhagavantametadavocat - āścaryaṃ bhagavan mahāguṇasamanvāgato bodhisattvo mahāsattvaḥ /",
    "K05bsu049_u:7415": " apramāṇaguṇasamanvāgato bhagavan bodhisattvo mahāsattvaḥ /",
    "K05bsu049_u:7416": " aparimitaguṇasamanvāgato bhagavan bodhisattvo mahāsattvaḥ /",
    "K05bsu049_u:7417": " evamukte bhagavānāyuṣmantaṃ subhūtimetadavocat - evametatsubhūte, evam etat /",
    "K05bsu049_u:7418": " tatkasya hetoḥ?",
    "K05bsu049_u:7419": " avinivartanīyena hi subhūte bodhisattvena mahāsattvena anantamaparyantaṃ jñānaṃ pratilabdhamasaṃhāryaṃ sarvaśrāvakapratyekabuddhaiḥ //",
    "K05bsu049_u:7420": " subhūtirāha - pratibalo bhagavan avinivartanīyasya bodhisattvasya mahāsattvasya gaṅgānadīvālukopamān kalpānākārān liṅgāni nimittāni nirdeṣṭum",
    "K05bsu049_u:7421": " ata eva bhagavan bodhisattvasya mahāsattvasya gambhīrāṇi gambhīrāṇi sthānāni prajñāpāramitāpratisaṃyuktāni sūcayitavyāni /",
    "K05bsu049_u:7422": " evamukte bhagavānāyuṣmantaṃ subhūtimetadavocat - sādhu sādhu subhūte yastvaṃ gambhīrāṇi gambhīrāṇi sthānānyārabhya nigamayitukāmaḥ /",
    "K05bsu049_u:7423": " gambhīramiti subhūte śūnyatāyā etadadhivacanam /",
    "K05bsu049_u:7424": " ānimittasya apraṇihitasya anabhisaṃskārasya anutpādasya ajāterabhāvasya virāgasya nirodhasya nirvāṇasya vigamasyaitatsubhūte adhivacanaṃ yaduta gambhīramiti //",
    "K05bsu049_u:7425": " subhūtirāha - eteṣāmeva bhagavan kevalametaddharmāṇāmadhivacanaṃ na punaḥ sarvadharmāṇām?",
    "K05bsu049_u:7426": " bhagavānāha - sarvadharmāṇāmapyetatsubhūte adhivacanaṃ yaduta gambhīramiti /",
    "K05bsu049_u:7427": " tatkasya hetoḥ?",
    "K05bsu049_u:7428": " rūpaṃ hi subhūte gambhīram /",
    "K05bsu049_u:7429": " evaṃ vedanā saṃjñā saṃskārāḥ /",
    "K05bsu049_u:7430": " vijñānaṃ hi subhūte gambhīram /",
    "K05bsu049_u:7431": " kathaṃ ca subhūte rūpaṃ gambhīram?",
    "K05bsu049_u:7432": " kathaṃ vedanā saṃjñā saṃskārāḥ?",
    "K05bsu049_u:7433": " kathaṃ ca subhūte vijñānaṃ gambhīram?",
    "K05bsu049_u:7434": " yathā subhūte tathatā,",
    "K05bsu049_u:7435": " tathā gambhīraṃ rūpam /",
    "K05bsu049_u:7436": " evaṃ vedanā saṃjñā saṃskārāḥ /",
    "K05bsu049_u:7437": " yathā subhūte tathatā,",
    "K05bsu049_u:7438": " tathā gambhīraṃ vijñānam /",
    "K05bsu049_u:7439": " tatra subhūte yathā rūpatathatā,",
    "K05bsu049_u:7440": " tathā gambhīraṃ rūpam /",
    "K05bsu049_u:7441": " yathā vedanātathatā saṃjñātathatā saṃskāratathatā /",
    "K05bsu049_u:7442": " tatra subhūte yathā vijñānatathatā,",
    "K05bsu049_u:7443": " tathā gambhīraṃ vijñānam /",
    "K05bsu049_u:7444": " yatra subhūte na rūpam,",
    "K05bsu049_u:7445": " iyaṃ rūpasya gambhīratā /",
    "K05bsu049_u:7446": " yatra subhūte na vedanā na saṃjñā na saṃskārā na vijñānam,",
    "K05bsu049_u:7447": " iyaṃ vedanāsaṃjñāsaṃskārāṇām,",
    "K05bsu049_u:7448": " iyaṃ vijñānasya gambhīratā //",
    "K05bsu049_u:7449": " subhūtirāha - āścaryaṃ bhagavan yāvatsūkṣmeṇopāyena rūpataś ca nivārito nirvāṇaṃ ca sucitam /",
    "K05bsu049_u:7450": " evaṃ vedanā saṃjñā saṃskārāḥ /",
    "K05bsu049_u:7451": " yāvatsūkṣmeṇopāyena vijñānataś ca nivārito nirvāṇaṃ ca sūcitam /",
    "K05bsu049_u:7452": " bhagavānāha - imāni subhūte gambhīrāṇi gambhīrāṇi sthānāni prajñāpāramitāpratisaṃyuktāni",
    "K05bsu049_u:7453": " yaścintayiṣyanti tulayiṣyati upanidhyāsyati - evaṃ mayā sthātavyaṃ yathā prajñāpāramitāyāmājñaptam /",
    "K05bsu049_u:7454": " evaṃ mayā śikṣitavyaṃ yathā prajñāpāramitāyāmākhyātam /",
    "K05bsu049_u:7455": " evaṃ mayā pratipattavyaṃ yathā prajñāpāramitāyāmupadiṣṭam /",
    "K05bsu049_u:7456": " tathā saṃpādayamānastathopanidhyāyaṃstathopaparīkṣamāṇastathā prayujyamānastathā ghaṭamānastathā vyāyacchamāna ekadivasamapyatra yogamāpadyate",
    "K05bsu049_u:7457": " ayaṃ bodhisattvo mahāsattvastenaikadivasena kiyatkarma karoti?",
    "K05bsu049_u:7458": " tadyathāpi nāma subhūte kaścideva puruṣo rāgacarito vitarkacaritaḥ /",
    "K05bsu049_u:7459": " tasya puruṣasya rāgacaritasya vitarkacaritasya striyā abhirūpayā prāsādikayā darśanīyayā saha saṃketaḥ kṛto bhavet /",
    "K05bsu049_u:7460": " sā khalu punaḥ strī (Vaidya 171)",
    "K05bsu049_u:7461": " paraparigṛhītā bhavet /",
    "K05bsu049_u:7462": " na vaśayedātmānamagārānniṣkramitum /",
    "K05bsu049_u:7463": " tatkiṃ manyase subhūte kiṃpratisaṃyuktāstasya puruṣasya vitarkāḥ pravarteran?",
    "K05bsu049_u:7464": " subhūtirāha - strīpratisaṃyuktā eva bhagavaṃstasya puruṣasya vitarkāḥ pravarteran - iyamāgacchati, iyamāgatā /",
    "K05bsu049_u:7465": " tayā sārdhamevaṃ kariṣyāmi,",
    "K05bsu049_u:7466": " evaṃ ramiṣyāmi,",
    "K05bsu049_u:7467": " evaṃ krīḍiṣyāmi,",
    "K05bsu049_u:7468": " evaṃ pravicārayiṣyāmīti /",
    "K05bsu049_u:7469": " bhagavānāha - tatkiṃ manyase subhūte divasasyātyayena tasya puruṣasya kiyanto vitarkā utpadyeran?",
    "K05bsu049_u:7470": " subhūtirāha - bahavo bhagavan divasasyātyayena tasya puruṣasya vitarkā utpadyeran /",
    "K05bsu049_u:7471": " bhagavānāha - yāvantaḥ subhūte tasya puruṣasya divasasyātyayena vitarkā utpadyeran,",
    "K05bsu049_u:7472": " iyataḥ subhūte kalpān bodhisattvo mahāsattvaśchorayati vipṛṣṭhīkaroti saṃsārādvyantīkaroti,",
    "K05bsu049_u:7473": " ya iha prajñāpāramitāyāṃ yathājñaptaṃ yathākhyātaṃ yathopadiṣṭaṃ yathoddiṣṭaṃ yathānirdiṣṭaṃ tiṣṭhati śikṣate pratipadyate upanidhyāyati yogamāpadyate,",
    "K05bsu049_u:7474": " tāṃś ca doṣān vivarjayati,",
    "K05bsu049_u:7475": " yairdoṣairbodhisattvo mahāsattvo vivartate 'nuttarāyāḥ samyaksaṃbodheḥ /",
    "K05bsu049_u:7476": " evaṃ hi subhūte yaś ca bodhisattvo mahāsattvaḥ prajñāpāramitāyogamanuyuktaḥ,",
    "K05bsu049_u:7477": " anena vihāreṇa viharan yaduta prajñāpāramitāpratisaṃyuktairmanasikāraiḥ,",
    "K05bsu049_u:7478": " ekadivasena tāvatkarma karoti /",
    "K05bsu049_u:7479": " yaś ca prajñāpāramitāvirahito bodhisattvo gaṅgānadīvālukopamān kalpāṃstiṣṭhan dānaṃ dadyāt,",
    "K05bsu049_u:7480": " ayameva tato viśiṣyate yo 'yaṃ bodhisattvo mahāsattva evamekadivasam api prajñāpāramitāyāṃ yogamāpadyate //",
    "K05bsu049_u:7481": " punaraparaṃ subhūte yaś ca bodhisattvo mahāsattvo gaṅgānadīvālukopamān kalpāṃstiṣṭhan srotaāpannebhyo dānaṃ dadyāt,",
    "K05bsu049_u:7482": " pratiṣṭhāpayet,",
    "K05bsu049_u:7483": " evaṃ sakṛdāgāmiṣvanāgāmiṣvarhatsu dānaṃ dadyāt,",
    "K05bsu049_u:7484": " pratiṣṭhāpayet /",
    "K05bsu049_u:7485": " pratyekabuddheṣu dānaṃ dadyāt pratiṣṭhāpayet /",
    "K05bsu049_u:7486": " tathāgateṣvarhatsu samyaksaṃbuddheṣu dānaṃ dadyāt pratiṣṭhāpayet,",
    "K05bsu049_u:7487": " virahitaś ca prajñāpāramitāyā /",
    "K05bsu049_u:7488": " yaś ca bodhisattvo mahāsattvo yathopadiṣṭaṃ yathoddiṣṭaṃ yathānirdiṣṭaṃ prajñāpāramitāyāṃ tathaiva yogamāpadyeta ekadivasam api /",
    "K05bsu049_u:7489": " ayaṃ bodhisattvo mahāsattvastataḥ paurvakādbodhisattvadbahutaraṃ puṇyaṃ prasavati //",
    "K05bsu049_u:7490": " punaraparaṃ subhūte yo bodhisattvo gaṅgānadīvālukopamān kalpāṃstiṣṭhan srotaāpanneṣu yāvatsamyaksaṃbuddheṣu dānaṃ dadyāt pratiṣṭhāpayet,",
    "K05bsu049_u:7491": " śīleṣu ca paripūrṇakārī bhavet,",
    "K05bsu049_u:7492": " virahitaś ca prajñāpāramitayā bhavet /",
    "K05bsu049_u:7493": " yaś ca bodhisattvo mahāsattvaḥ prajñāpāramitāvihārī tato manasikārādvyutthāya dharmaṃ deśayet,",
    "K05bsu049_u:7494": " ayameva subhūte bodhisattvo mahāsattvastataḥ paurvakādbodhisattvādbahutaraṃ puṇyaṃ prasavati //",
    "K05bsu049_u:7495": " punaraparaṃ subhūte yo bodhisattvo gaṅgānadīvālukopamān kalpāṃstiṣṭhan srotaāpanneṣu yāvatsamyaksaṃbuddheṣu dānaṃ dadyāt pratiṣṭhāpayet,",
    "K05bsu049_u:7496": " śīleṣu ca paripūrṇakārī bhavet,",
    "K05bsu049_u:7497": " kṣāntyā ca samanvāgato bhavet,",
    "K05bsu049_u:7498": " virahitaś ca prajñāpāramitayā /",
    "K05bsu049_u:7499": " yaś ca bodhisattvo mahāsattvaḥ prajñāpāramitāvihārī tato manasikāradvyutthāya dharmadānaṃ dadyāt,",
    "K05bsu049_u:7500": " ayameva subhūte bodhisattvo mahāsattvo mahāsattvastataḥ paurvakādbodhisattvādbahutaraṃ puṇyaṃ prasavati //",
    "K05bsu049_u:7501": " (Vaidya 172) punaraparaṃ subhūte yo bodhisattvo mahāsattvo gaṅgānadīvālukopamān kalpāṃstiṣṭhan srotaāpanneṣu yāvatsamyaksaṃbuddheṣu dānaṃ dadyāt",
    "K05bsu049_u:7502": " śīleṣu paripūrṇakārī kṣāntyā ca samanvāgataḥ,",
    "K05bsu049_u:7503": " ārabdhavīryaḥ san dhyāneṣu bodhipakṣeṣu ca dharmeṣu yogamāpadyeta,",
    "K05bsu049_u:7504": " virahitaś ca prajñāpāramitayā /",
    "K05bsu049_u:7505": " yaś ca khalu punaḥ subhūte bodhisattvo mahāsattvastathā dharmadānaṃ datvā anuttarāyāṃ samyaksaṃbodhau pariṇāmayet,",
    "K05bsu049_u:7506": " ayameva subhūte bodhisattvo mahāsattvastataḥ paurvakādbodhisattvādbahutaraṃ puṇyaṃ prasavati //",
    "K05bsu049_u:7507": " punaraparaṃ subhūte bodhisattvo mahāsattvastathā dharmadānaṃ datvā prajñāpāramitoktena pariṇāmena anuttarāyāṃ samyaksaṃbodhau pariṇāmayet,",
    "K05bsu049_u:7508": " ayaṃ tato bahutaraṃ puṇyaṃ prasavati //",
    "K05bsu049_u:7509": " punaraparaṃ subhūte bodhisattvo mahāsattvastathā dharmadānaṃ datvā prajñāpāramitoktena pariṇāmena anuttarāyāṃ samyaksaṃbodhau pariṇāmayet,",
    "K05bsu049_u:7510": " pariṇāmya ca pratisaṃlāne na punareva yogamāpadyeta /",
    "K05bsu049_u:7511": " yaś ca khalu punaḥ subhūte bodhisattvo mahāsattvastathā dharmadānameva dadyāt,",
    "K05bsu049_u:7512": " na punaḥ pratisaṃlāne yogamāpadyeta,",
    "K05bsu049_u:7513": " sa bodhisattvo mahāsattvo na tāvatpuṇyaṃ prasavati,",
    "K05bsu049_u:7514": " yāvadya evaṃ dharmadānaṃ dadad bodhisattvo mahāsattvaḥ pratisaṃlāne ca punareva yogamāpadyamānaḥ prajñāpāramitayā ca parigṛhītastatpratisaṃlānamavirahitaṃ karoti prajñāpāramitayā,",
    "K05bsu049_u:7515": " ayaṃ bodhisattvo mahāsattvo bahutaraṃ puṇyaṃ prasavati //",
    "K05bsu049_u:7516": " subhūtirāha - yadā bhagavan abhisaṃskāro vikalpa ityuktaṃ bhagavatā,",
    "K05bsu049_u:7517": " tadā kathaṃ bahutaraṃ puṇyaṃ prasavatītyucyate?",
    "K05bsu049_u:7518": " bhagavānāha - so 'pīdānīṃ subhūte puṇyābhisaṃskāro bodhisattvasya mahāsattvasya prajñāpāramitāyāṃ carataḥ śūnyaka ityevākhyāyate,",
    "K05bsu049_u:7519": " riktaka ityevākhyāyate,",
    "K05bsu049_u:7520": " tucchaka ityevākhyāyate,",
    "K05bsu049_u:7521": " asāraka ityevākhyāyate /",
    "K05bsu049_u:7522": " yathā yathā khalu punaḥ subhūte bodhisattvo mahāsattva evaṃ sarvadharmān pratyavekṣate,",
    "K05bsu049_u:7523": " tathā tathā subhūte bodhisattvo mahāsattvo 'virahito bhavati prajñāpāramitayā /",
    "K05bsu049_u:7524": " yathā yathā ca subhūte bodhisattvo mahāsattvo 'virahito bhavati prajñāpāramitayā,",
    "K05bsu049_u:7525": " tathā tathā aprameyamasaṃkhyeyaṃ puṇyaṃ prasavati //",
    "K05bsu049_u:7526": " subhūtirāha - aprameyasya ca bhagavan asaṃkhyeyasya ca kiṃ nānākaraṇaṃ vā,",
    "K05bsu049_u:7527": " kaḥ prativiśeṣo vā?",
    "K05bsu049_u:7528": " bhagavānāha - aprameyamiti subhūte yatra pramāṇānyuparamante /",
    "K05bsu049_u:7529": " asaṃkhyeyamiti subhūte yanna śakyaṃ saṃkhyayāpi kṣapayitum //",
    "K05bsu049_u:7530": " subhūtirāha - syādbhagavan paryāyo yadrūpamaprameyaṃ bhavet,",
    "K05bsu049_u:7531": " evaṃ vedanā saṃjñā saṃskārāḥ /",
    "K05bsu049_u:7532": " syādbhagavan paryāyo yadvijñānamaprameyaṃ bhavet?",
    "K05bsu049_u:7533": " bhagavānāha - yatsubhūtirevamāha - syādbhagavan paryāyo yadrūpamaprameyaṃ bhavet,",
    "K05bsu049_u:7534": " evaṃ vedanā saṃjñā saṃskārāḥ /",
    "K05bsu049_u:7535": " syādbhagavan paryāyo yadvijñānamaprameyaṃ bhavediti /",
    "K05bsu049_u:7536": " syātsubhūte paryāyo yena rūpamevāprameyaṃ bhavet,",
    "K05bsu049_u:7537": " evaṃ vedanaiva saṃjñaiva saṃskārā eva /",
    "K05bsu049_u:7538": " syātsubhūte paryāyo yena vijñānamevāprameyaṃ bhavet /",
    "K05bsu049_u:7539": " subhūtirāha - kasya punarbhagavan etadadhivacanamaprameyamiti?",
    "K05bsu049_u:7540": " bhagavānāha - śūnyatāyāḥ subhūte etadadhivacanamaprameyamiti /",
    "K05bsu049_u:7541": " ānimittasyaitadadhivacanam /",
    "K05bsu049_u:7542": " apraṇihitasya subhūte etadadhivacanamaprameyamiti //",
    "K05bsu049_u:7543": " (Vaidya 173) subhūtirāha - kiṃ śūnyatāyā eva bhagavan kevalametadadhivacanamaprameyamiti,",
    "K05bsu049_u:7544": " ānimittasyaiva apraṇihitasyaiva bhagavan kevalametadadhivacanamaprameyamiti,",
    "K05bsu049_u:7545": " nānyeṣāṃ dharmāṇām?",
    "K05bsu049_u:7546": " bhagavānāha - tatkiṃ manyase subhūte nanu mayā sarvadharmāḥ śūnyā ityākhyātāḥ?",
    "K05bsu049_u:7547": " subhūtirāha - śūnyā eva bhagavan sarvadharmāstathāgatenākhyātāḥ /",
    "K05bsu049_u:7548": " bhagavānāha - ye ca subhūte śūnyāḥ,",
    "K05bsu049_u:7549": " akṣayā api te /",
    "K05bsu049_u:7550": " yā ca śūnyatā,",
    "K05bsu049_u:7551": " aprameyatāpi sā /",
    "K05bsu049_u:7552": " tasmāttarhi subhūte eṣāṃ dharmāṇāmarthato viśeṣo vā nānākaraṇaṃ vā nopalabhyate /",
    "K05bsu049_u:7553": " abhilāpā ete subhūte tathāgatenākhyātāḥ abhilapitāḥ - aprameyamiti vā,",
    "K05bsu049_u:7554": " asaṃkhyeyamiti vā,",
    "K05bsu049_u:7555": " akṣayamiti vā,",
    "K05bsu049_u:7556": " śūnyamiti vā,",
    "K05bsu049_u:7557": " ānimittamiti vā,",
    "K05bsu049_u:7558": " apraṇihitamiti vā,",
    "K05bsu049_u:7559": " anabhisaṃskāra iti vā,",
    "K05bsu049_u:7560": " anutpāda iti vā,",
    "K05bsu049_u:7561": " ajātiriti vā abhāva iti vā,",
    "K05bsu049_u:7562": " virāga iti vā,",
    "K05bsu049_u:7563": " nirodha iti vā,",
    "K05bsu049_u:7564": " nirvāṇamiti vā /",
    "K05bsu049_u:7565": " deśanābhinirhāranirdeśa eṣa subhūte tathāgatenārhatā samyaksaṃbuddhenākhyātaḥ //",
    "K05bsu049_u:7566": " subhūtirāha - āścaryaṃ bhagavan yāvadyadiyaṃ tathāgatenārhatā samyaksaṃbuddhena sarvadharmāṇāṃ dharmatā deśitā,",
    "K05bsu049_u:7567": " sā ca sarvadharmāṇāṃ dharmatā anabhilāpyā /",
    "K05bsu049_u:7568": " yathāhaṃ bhagavan bhagavato bhāṣitasyārthamājānāmi,",
    "K05bsu049_u:7569": " tathā sarvadharmā api bhagavan anabhilāpyāḥ /",
    "K05bsu049_u:7570": " bhagavānāha - evametatsubhūte, evam etat /",
    "K05bsu049_u:7571": " sarvadharmā api subhūte anabhilāpyāḥ /",
    "K05bsu049_u:7572": " tatkasya hetoḥ?",
    "K05bsu049_u:7573": " yā ca subhūte sarvadharmāṇāṃ śūnyatā,",
    "K05bsu049_u:7574": " na sā śakyā abhilapitum /",
    "K05bsu049_u:7575": " subhūtirāha - kiṃ punarbhagavan anabhilapyasyārthasya vṛddhirvāsti,",
    "K05bsu049_u:7576": " parihāṇirvā vidyate?",
    "K05bsu049_u:7577": " bhagavānāha - no hīdaṃ subhūte /",
    "K05bsu049_u:7578": " subhūtirāhasacedbhagavan anabhilapyasyārthasya na vṛddhirna parihāṇiḥ,",
    "K05bsu049_u:7579": " dānapāramitāyā api bhagavan na vṛddhirna parihāṇirbhaviṣyati /",
    "K05bsu049_u:7580": " evaṃ śīlapāramitāyā api,",
    "K05bsu049_u:7581": " kṣāntipāramitāyā api,",
    "K05bsu049_u:7582": " vīryapāramitāyā api,",
    "K05bsu049_u:7583": " dhyānapāramitāyā api,",
    "K05bsu049_u:7584": " prajñāpāramitāyā api bhagavan na vṛddhirna parihāṇirbhaviṣyati /",
    "K05bsu049_u:7585": " sacedbhagavan āsāṃ ṣaṇṇāṃ pāramitānāṃ na vṛddhirna parihāṇiḥ,",
    "K05bsu049_u:7586": " kathaṃ bhagavan vivardhamānānāṃ ṣaṇṇāṃ pāramitānāṃ balena bodhisattvo mahāsattvo 'nuttarāṃ samyaksaṃbodhimabhisaṃbudhyate?",
    "K05bsu049_u:7587": " kathaṃ ca anuttarāyāḥ samyaksaṃbodherabhyāsannībhavati?",
    "K05bsu049_u:7588": " na ca bhagavan apratipūrayan pāramitāṃ bodhisattvo mahāsattvo 'bhyāsannībhavatyanuttarāyāḥ samyaksaṃbodheḥ /",
    "K05bsu049_u:7589": " bhagavānāha - evametatsubhūte, evam etat /",
    "K05bsu049_u:7590": " na khalu punaḥ subhūte pāramitārthasya kācidvṛddhirvāsti parihāṇirvā vidyate /",
    "K05bsu049_u:7591": " api tu khalu punaḥ subhūte bodhisattvasya mahāsattvasya prajñāpāramitāyāṃ carataḥ prajñāpāramitāṃ bhāvayata upāyakuśalasya naivaṃ bhavati - iyaṃ dānapāramitā vivardhate,",
    "K05bsu049_u:7592": " iyaṃ dānapāramitā parihīyate iti /",
    "K05bsu049_u:7593": " api tu khalu punarasyaivaṃ bhavati - nāmadheyamātrametadyaduta dānapāramiteti /",
    "K05bsu049_u:7594": " sa dānaṃ dadat tān manasikārāṃstāṃścittotpādāṃstāni kuśalamūlāni anuttarāyāṃ samyaksaṃbodhau pariṇāmayati /",
    "K05bsu049_u:7595": " yathā anuttarā samyaksaṃbodhistathā pariṇāmayati //",
    "K05bsu049_u:7596": " punaraparaṃ subhūte bodhisattvasya mahāsattvasya prajñāpāramitāyāṃ carataḥ prajñāpāramitāṃ bhāvayataḥ upāyakuśalasya naivaṃ bhavati - iyaṃ śīlapāramitā",
    "K05bsu049_u:7597": " iyaṃ śīlapāramitā (Vaidya 174)",
    "K05bsu049_u:7598": " parihīyate iti /",
    "K05bsu049_u:7599": " api tu khalu punarasyaivaṃ bhavati - nāmadheyamātrametadyaduta śīlapāramiteti /",
    "K05bsu049_u:7600": " sa śīlaṃ samādāya vartamānastān manasikārāṃstāṃścittotpādāṃstāni kuśalamūlāni anuttarāyāṃ samyaksaṃbodhau pariṇāmayati /",
    "K05bsu049_u:7601": " yathā anuttarā samyaksaṃbodhistathā pariṇāmayati //",
    "K05bsu049_u:7602": " punaraparaṃ subhūte bodhisattvasya mahāsattvasya prajñāpāramitāyāṃ carataḥ prajñāpāramitāṃ bhāvayataḥ upāyakuśalasya naivaṃ bhavati - iyaṃ kṣāntipāramitā",
    "K05bsu049_u:7603": " iyaṃ kṣāntipāramitā parihīyate iti /",
    "K05bsu049_u:7604": " api tu khalu punarasyaivaṃ bhavati - nāmadheyamātrametadyaduta kṣāntipāramiteti /",
    "K05bsu049_u:7605": " sa kṣāntyā saṃpādayaṃstān manasikārāṃstāṃścittotpādāṃstāni ca kuśalamūlāni anuttarāyāṃ samyaksaṃbodhau pariṇāmayati /",
    "K05bsu049_u:7606": " yathā anuttarā samyaksaṃbodhistathā pariṇāmayati //",
    "K05bsu049_u:7607": " punaraparaṃ subhūte bodhisattvasya mahāsattvasya prajñāpāramitāyāṃ carataḥ prajñāpāramitāṃ bhāvayata upāyakuśalasya naivaṃ bhavati - iyaṃ vīryapāramitā",
    "K05bsu049_u:7608": " iyaṃ vīryapāramitā parihīyate iti /",
    "K05bsu049_u:7609": " api tu khalu punarasyaivaṃ bhavati - nāmadheyamātrametadyaduta vīryapāramiteti /",
    "K05bsu049_u:7610": " sa vīryamārabhamāṇastān manasikārāṃstāṃścittotpādāṃstāni ca kuśalamūlāni anuttarāyai samyaksaṃbodhaye pariṇāmayati /",
    "K05bsu049_u:7611": " yathā anuttarā samyaksaṃbodhistathā pariṇāmayati //",
    "K05bsu049_u:7612": " punaraparaṃ subhūte bodhisattvasya mahāsattvasya prajñāpāramitāyāṃ carataḥ prajñāpāramitāṃ bhāvayataḥ upāyakuśalasya naivaṃ bhavati - iyaṃ dhyānapāramitā",
    "K05bsu049_u:7613": " iyaṃ dhyānapāramitā parihīyate iti /",
    "K05bsu049_u:7614": " api tu khalu punarasyaivaṃ bhavati - nāmadheyamātrametadyaduta dhyānapāramiteti /",
    "K05bsu049_u:7615": " sa dhyānāni samāpadyamānastān manasikārāṃstāṃścittotpādāṃstāni ca kuśalamūlāni anuttarāyāṃ samyaksaṃbodhau pariṇāmayati /",
    "K05bsu049_u:7616": " yathā anuttarā samyaksaṃbodhistathā pariṇāmayati //",
    "K05bsu049_u:7617": " punaraparaṃ subhūte bodhisattvasya mahāsattvasya prajñāpāramitāyāṃ carataḥ prajñāpāramitāṃ bhāvayataḥ upāyakuśalasya naivaṃ bhavati - iyaṃ prajñāpāramitā",
    "K05bsu049_u:7618": " iyaṃ prajñāpāramitā parihīyate iti /",
    "K05bsu049_u:7619": " api tu khalu punarasyaivaṃ bhavati - nāmadheyamātrametadyaduta prajñāpāramiteti /",
    "K05bsu049_u:7620": " sa prajñāpāramitāyāṃ caran prajñāpāramitāṃ bhāvayaṃstān manasikārāṃstāṃścittotpādāṃstāni ca kuśalamūlāni anuttarāyāṃ samyaksaṃbodhau pariṇāmayati",
    "K05bsu049_u:7621": " yathā anuttarā samyaksaṃbodhistathā pariṇāmayati //",
    "K05bsu049_u:7622": " atha khalvāyuṣmān subhūtirbhagavantametadavocat - kā punareṣā bhagavan anuttarā samyaksaṃbodhiḥ?",
    "K05bsu049_u:7623": " bhagavānāha - tathataiṣā subhūte anuttarā samyaksaṃbodhiḥ /",
    "K05bsu049_u:7624": " na ca subhūte tathatā vivardhate, vā,",
    "K05bsu049_u:7625": " parihīyate vā /",
    "K05bsu049_u:7626": " sacedbodhisattvo mahāsattvastatpratisaṃyuktairmanasikārairabhīkṣṇaṃ bahūlaṃ viharati,",
    "K05bsu049_u:7627": " evaṃ sa āsannībhavatyanuttarāyāḥ samyaksaṃbodheḥ,",
    "K05bsu049_u:7628": " taiś ca manasikārairna parihīyate /",
    "K05bsu049_u:7629": " evaṃ khalu subhūte anabhilapyasyārthasya na vṛddhirna parihāṇirbhavati /",
    "K05bsu049_u:7630": " evaṃ pāramitānāṃ na vṛddhirna parihāṇirbhavati /",
    "K05bsu049_u:7631": " evaṃ sarvadharmāṇām api subhūte na vṛddhirna parihāṇirbhavati /",
    "K05bsu049_u:7632": " evaṃ hi subhūte bodhisattvo mahāsattva ebhirevaṃrūpairmanasikārairviharan āsannībhavatyanuttarāyāḥ samyaksaṃbodheriti //",
    "K05bsu049_u:7633": " āryāṣṭasāhasrikāyāṃ prajñāpāramitāyāṃ śūnyatāparivarto nāmāṣṭādaśaḥ //",
    "K05bsu049_u:7634": " (Vaidya 175)",
    "K05bsu049_u:7635": " ASP_19: gaṅgadevībhaginīparivarta ekonaviṃśaḥ /",
    "K05bsu049_u:7636": " atha khalvāyuṣmān subhūtirbhagavantametadavocat - kiṃ punarbhagavan prathamacittotpādena bodhisattvo mahāsattvo 'nuttarāṃ samyaksaṃbodhimabhisaṃbudhyate,",
    "K05bsu049_u:7637": " utāho paścimacittotpādena bodhisattvo mahāsattvo 'nuttarāṃ samyaksaṃbodhimabhisaṃbudhyate?",
    "K05bsu049_u:7638": " paurvako bhagavaṃścittotpādaḥ paścimakena cittotpādena asamavahitaḥ,",
    "K05bsu049_u:7639": " paścimakaścittotpādaḥ paurvakeṇa cittotpādena asamavahitaḥ /",
    "K05bsu049_u:7640": " kathaṃ bhagavan bodhisattvasya mahāsattvasya kuśalamūlānāmupacayo bhavati?",
    "K05bsu049_u:7641": " evamukte bhagavānāyuṣmantaṃ subhūtimetadavocat - tatkiṃ manyase subhūte tailapradyotasya jvalato 'rciṣā prathamābhinipātena sā vartirdagdhā,",
    "K05bsu049_u:7642": " utāho paścimābhinipātenārciṣā sā vartirdagdhā?",
    "K05bsu049_u:7643": " subhūtirāha - no hīdaṃ bhagavan /",
    "K05bsu049_u:7644": " na hi bhagavan arciṣā prathamābhinipātena sā vartirdagdhā /",
    "K05bsu049_u:7645": " na ca prathamābhinipātamanāgamya arciṣā sā vartirdagdhā /",
    "K05bsu049_u:7646": " na ca bhagavan paścimābhinipātenārciṣā sā vartirdagdhā,",
    "K05bsu049_u:7647": " na ca paścimābhinipātamanāgamya arciṣā sā vartirdagdhā /",
    "K05bsu049_u:7648": " bhagavānāha - tatkiṃ manyase subhūte api nu sā vartirdagdhā?",
    "K05bsu049_u:7649": " subhūtirāha - dagdhā bhagavan,",
    "K05bsu049_u:7650": " dagdhā sugata /",
    "K05bsu049_u:7651": " bhagavānāha - evameva subhūte na ca prathamacittotpādena bodhisattvo mahāsattvo 'nuttarāṃ samyaksaṃbodhimabhisaṃbudhyate,",
    "K05bsu049_u:7652": " na ca prathamacittotpādamanāgamya anuttarāṃ samyaksaṃbodhimabhisaṃbudhyate /",
    "K05bsu049_u:7653": " na ca paścimacittotpādena anuttarāṃ samyaksaṃbodhimabhisaṃbudhyate,",
    "K05bsu049_u:7654": " na ca paścimacittotpādamanāgamya anuttarāṃ samyaksaṃbodhimabhisaṃbudhyate /",
    "K05bsu049_u:7655": " na ca taiścittopādairna cānyatra tebhyaścittotpādebhyo 'bhisaṃbudhyate /",
    "K05bsu049_u:7656": " abhisaṃbudhyate ca bodhisattvo mahāsattvo 'nuttarāṃ samyaksaṃbodhim //",
    "K05bsu049_u:7657": " evamukte āyuṣmān subhūtirbhagavantametadavocat - gambhīro 'yaṃ bhagavan pratītyasamutpādaḥ /",
    "K05bsu049_u:7658": " na ca nāma bhagavan prathamacittotpādenaiva bodhisattvo mahāsattvo 'nuttarāṃ samyaksaṃbodhimabhisaṃbudhyate,",
    "K05bsu049_u:7659": " na ca nāma prathamacittotpādamanāgamya anuttarāṃ samyaksaṃbodhimabhisaṃbudhyate /",
    "K05bsu049_u:7660": " na ca nāma paścimacittotpādenaiva bodhisattvo mahāsattvo 'nuttarāṃ samyaksaṃbodhimabhisaṃbudhyate,",
    "K05bsu049_u:7661": " na ca nāma paścimacittotpādamanāgamya anuttarāṃ samyaksaṃbodhimabhisaṃbudhyate,",
    "K05bsu049_u:7662": " na ca nāma taiścittotpādairna cānyatra tebhyaścittotpādebhyo 'bhisaṃbudhyate /",
    "K05bsu049_u:7663": " abhisaṃbudhyate ca bodhisattvo mahāsattvo 'nuttarāṃ samyaksaṃbodhim //",
    "K05bsu049_u:7664": " evamukte bhagavānāyuṣmantaṃ subhūtimetadavocat - tatkiṃ manyase subhūte yaccittaṃ niruddham,",
    "K05bsu049_u:7665": " api nu tatpunarutpatsyate?",
    "K05bsu049_u:7666": " subhūtirāha - no hīdaṃ bhagavan /",
    "K05bsu049_u:7667": " bhagavānāha - tatkiṃ manyase subhūte yaccittamanutpannam,",
    "K05bsu049_u:7668": " api nu tannirodhadharmi?",
    "K05bsu049_u:7669": " āha - nirodhadharmi bhagavan /",
    "K05bsu049_u:7670": " bhagavānāha - tatkiṃ manyase subhūte yannirodhadharmi,",
    "K05bsu049_u:7671": " api nu tannirotsyate?",
    "K05bsu049_u:7672": " āha - no hīdaṃ bhagavan /",
    "K05bsu049_u:7673": " bhagavānāha - tatkiṃ manyase subhūte yaccittamanutpannam,",
    "K05bsu049_u:7674": " api nu tannirodhadharmi?",
    "K05bsu049_u:7675": " āha - no hīdaṃ bhagavan /",
    "K05bsu049_u:7676": " bhagavānāha - tatkiṃ manyase subhūte yannirodhadharmi,",
    "K05bsu049_u:7677": " api nu tannirotsyate?",
    "K05bsu049_u:7678": " āha - no hīdaṃ bhagavan /",
    "K05bsu049_u:7679": " bhagavānāha - tatkiṃ manyase subhūte yaccittamanutpādānirodhadharmi, (Vaidya 176)",
    "K05bsu049_u:7680": " api nu tannirotsyate?",
    "K05bsu049_u:7681": " āha - no hīdaṃ bhagavan /",
    "K05bsu049_u:7682": " bhagavānāha - tatkiṃ manyase subhūte yo dharmaḥ prakṛtyā svabhāvaniruddha eva,",
    "K05bsu049_u:7683": " sa dharmo nirotsyate?",
    "K05bsu049_u:7684": " āha - no hīdaṃ bhagavan /",
    "K05bsu049_u:7685": " bhagavānāha - tatkiṃ manyase subhūte yā dharmāṇāṃ dharmatā sā nirotsyate?",
    "K05bsu049_u:7686": " āha - no hīdaṃ bhagavan /",
    "K05bsu049_u:7687": " bhagavānāha - tatkiṃ manyase subhūte tathaiva sthāsyati yathā tathatā?",
    "K05bsu049_u:7688": " āha - tathaiva bhagavan sthāsyati yathā tathatā /",
    "K05bsu049_u:7689": " bhagavānāha - tatkiṃ manyase subhūte yadi tathaiva sthāsyati yathā tathatā,",
    "K05bsu049_u:7690": " tadā mā kuṭasthā bhūt?",
    "K05bsu049_u:7691": " āha - no hīdaṃ bhagavan /",
    "K05bsu049_u:7692": " bhagavānāha - tatkiṃ manyase subhūte gambhīrā tathatā?",
    "K05bsu049_u:7693": " āha - gambhīrā bhagavan /",
    "K05bsu049_u:7694": " bhagavānāha - tatkiṃ manyase tathatāyāṃ cittam?",
    "K05bsu049_u:7695": " āha - no hīdaṃ bhagavan /",
    "K05bsu049_u:7696": " bhagavānāha - tatkiṃ manyase subhūte cittaṃ tathatā?",
    "K05bsu049_u:7697": " āha - no hīdaṃ bhagavan /",
    "K05bsu049_u:7698": " bhagavānāha - tatkiṃ manyase subhūte anyattathatāyāścittam?",
    "K05bsu049_u:7699": " āha - no hīdaṃ bhagavan /",
    "K05bsu049_u:7700": " bhagavānāha - samanupaśyasi tvaṃ subhūte tathatām?",
    "K05bsu049_u:7701": " āha - no hīdaṃ bhagavan /",
    "K05bsu049_u:7702": " bhagavānāha - tatkiṃ manyase subhūte ya evaṃ carati sa gambhīre carati?",
    "K05bsu049_u:7703": " āha - yo bhagavan evaṃ carati,",
    "K05bsu049_u:7704": " sa na kvaciccarati /",
    "K05bsu049_u:7705": " tatkasya hetoḥ?",
    "K05bsu049_u:7706": " tathā hyasya te samudācārā na pravartante,",
    "K05bsu049_u:7707": " na samudācaranti /",
    "K05bsu049_u:7708": " bhagavānāha - yaḥ subhūte bodhisattvo mahāsattvaḥ prajñāpāramitāṃ carati,",
    "K05bsu049_u:7709": " sa kva carati?",
    "K05bsu049_u:7710": " āha - carati bhagavan paramārthe /",
    "K05bsu049_u:7711": " bhagavānāha - tatkiṃ manyase subhūte yo bodhisattvo mahāsattvaḥ paramārthe carati,",
    "K05bsu049_u:7712": " sa nimitte carati?",
    "K05bsu049_u:7713": " āha - no hīdaṃ bhagavan /",
    "K05bsu049_u:7714": " bhagavānāha - tatkiṃ manyase subhūte api nu tasya nimittamavibhāvitam?",
    "K05bsu049_u:7715": " āha - no hīdaṃ bhagavan /",
    "K05bsu049_u:7716": " bhagavānāha - tatkiṃ manyase subhūte api nu bodhisattvasya mahāsattvasya prajñāpāramitāyāṃ carato nimittaṃ vibhāvitaṃ bhavati?",
    "K05bsu049_u:7717": " subhūtirāha - na sa bhagavan bodhisattvo mahāsattva evaṃ prayujyate - kathamahaṃ bodhisattvacaryāṃ carannihaiva nimittaprahāṇamanuprāpnuyāmiti",
    "K05bsu049_u:7718": " sacetpunaranuprāpnuyāt,",
    "K05bsu049_u:7719": " apratipūrṇaiḥ sarvabuddhadharmaiḥ śrāvako bhavet /",
    "K05bsu049_u:7720": " etattadbhagavan bodhisattvasya mahāsattvasyopāyakauśalyaṃ yat,",
    "K05bsu049_u:7721": " tacca nimittaṃ jānāti,",
    "K05bsu049_u:7722": " yallakṣaṇaṃ yannimittamānimitte ca parijayaṃ karoti //",
    "K05bsu049_u:7723": " atha khalvāyuṣmān śāriputra āyuṣmantaṃ subhūtimetadavocat - ya āyuṣman subhūte bodhisattvo",
    "K05bsu049_u:7724": " mahāsattvaḥ svapnāntaragatastrīṇi vimokṣamukhāni bhāvayati - śūnyatāmānimittamapraṇihitaṃ ca,",
    "K05bsu049_u:7725": " api nu tasya prajñāpāramitā vivardhate?",
    "K05bsu049_u:7726": " subhūtirāha - sacedāyuṣman śāriputra divasabhāvanayā vivardhate,",
    "K05bsu049_u:7727": " evaṃ svapnāntaragatasyāpi vivardhate /",
    "K05bsu049_u:7728": " tatkasya hetoḥ?",
    "K05bsu049_u:7729": " avikalpo hi āyuṣman śāriputra svapnaś ca divasaścokto bhagavatā /",
    "K05bsu049_u:7730": " sacedāyuṣman śāriputra bodhisattvo mahāsattvaḥ prajñāpāramitālābhī divase divase prajñāpāramitāyāṃ carati,",
    "K05bsu049_u:7731": " tato 'sya prajñāpāramitābhyāsataḥ svapnāntaragatasyāpi bodhisattvasya mahāsattvasya prajñāpāramitāvaipulyena bhavitavyam /",
    "K05bsu049_u:7732": " śāriputra āha - yatpunarāyuṣman subhūte strī vā puruṣo vā svapnāntaragataḥ karma śubhamaśubhaṃ vā karoti,",
    "K05bsu049_u:7733": " kiṃ bhavati tasya karmaṇa ācayo vā upacayo vā?",
    "K05bsu049_u:7734": " subhūtirāha - yathā svapnopamāḥ sarvadharmā uktā bhagavatā,",
    "K05bsu049_u:7735": " tathā na tasya karmaṇo bhavatyācayo vā upacayo vā /",
    "K05bsu049_u:7736": " atha punarāyuṣman śāriputra sa puruṣaḥ prativibuddhaḥ san vikalpayan hatasaṃjñāmutpādayati, (Vaidya 177)",
    "K05bsu049_u:7737": " bhavati tasya karmaṇa ācayo vā upacayo vā /",
    "K05bsu049_u:7738": " kathaṃ ca āyuṣman śāriputra vikalpayan hatasaṃjñāmutpādayati?",
    "K05bsu049_u:7739": " sacetsvapnāntaragataḥ prāṇātipātaṃ kṛtvā prativibuddhaḥ sannevaṃ vikalpayati - aho hataḥ,",
    "K05bsu049_u:7740": " sādhu hataḥ,",
    "K05bsu049_u:7741": " suṣṭhu hataḥ,",
    "K05bsu049_u:7742": " mayā hataḥ,",
    "K05bsu049_u:7743": " ityevaṃ vikalpayan hatasaṃjñāmutpādayati /",
    "K05bsu049_u:7744": " śāriputra āha - sacedāyuṣman subhūte sa puruṣaḥ prativibuddhaḥ san vikalpayan hatasaṃjñāmutpādayati - aho hataḥ,",
    "K05bsu049_u:7745": " sādhu hataḥ,",
    "K05bsu049_u:7746": " suṣṭhu hataḥ,",
    "K05bsu049_u:7747": " mayā hata iti,",
    "K05bsu049_u:7748": " bhavati tasya karmaṇa ācayo vā upacayo vā?",
    "K05bsu049_u:7749": " buddho bhagavān api vikalpayan kṣayasaṃjñāmutpādayati /",
    "K05bsu049_u:7750": " tasyāpi karmaṇa ācayo vā upacayo vā bhavet?",
    "K05bsu049_u:7751": " subhūtirāha - no hīdamāyuṣman śāriputra /",
    "K05bsu049_u:7752": " tatkasya hetoḥ?",
    "K05bsu049_u:7753": " sarvakalpavikalpaprahīṇo hi tathāgataḥ /",
    "K05bsu049_u:7754": " tadyathāpi nāma ākāśameva āyuṣman śāriputra nānārambaṇaṃ karmotpadyate,",
    "K05bsu049_u:7755": " nānārambaṇaṃ cittamutpadyate /",
    "K05bsu049_u:7756": " tasmāttarhyāyuṣman śāriputra sārambaṇameva karmotpadyate,",
    "K05bsu049_u:7757": " na anārambaṇam /",
    "K05bsu049_u:7758": " sārambaṇameva cittamutpadyate,",
    "K05bsu049_u:7759": " na anārambaṇam /",
    "K05bsu049_u:7760": " dṛṣṭaśrutamatavijñāteṣvāyuṣman śāriputra dharmeṣu buddhiḥ pravartate /",
    "K05bsu049_u:7761": " tatra kācidbuddhiḥ saṃkleśaṃ parigṛhṇāti,",
    "K05bsu049_u:7762": " kācidbuddhirvyavadānaṃ parigṛhṇāti /",
    "K05bsu049_u:7763": " tasmāttarhi āyuṣman śāriputra sārambaṇaiva cetanotpadyate na anārambaṇā,",
    "K05bsu049_u:7764": " sārambaṇameva karmotpadyate na anārambaṇam /",
    "K05bsu049_u:7765": " śāriputra āha - yadāyuṣman subhūte sarvārambaṇāni viviktāni ākhyātāni bhagavatā,",
    "K05bsu049_u:7766": " tadā kasmādāyuṣman subhūte sārambaṇaiva cetanotpadyate na anārambaṇā?",
    "K05bsu049_u:7767": " subhūtirāha - nimittīkṛtya āyuṣman śāriputra vidyamānamevārambaṇamārambaṇīkṛtya sārambaṇaiva cetanotpadyate,",
    "K05bsu049_u:7768": " na anārambaṇā /",
    "K05bsu049_u:7769": " cetanāpyāyuṣman śāriputra viviktā,",
    "K05bsu049_u:7770": " nimittam api viviktam /",
    "K05bsu049_u:7771": " evamavidyāpratyayāḥ saṃskārā api viviktāḥ,",
    "K05bsu049_u:7772": " saṃskārapratyayaṃ vijñānamapi,",
    "K05bsu049_u:7773": " yāvajjātipratyayaṃ jarāmaraṇam api viviktam /",
    "K05bsu049_u:7774": " evameva āyuṣman śāriputra sarvārambaṇāni viviktāni /",
    "K05bsu049_u:7775": " nimittena viviktā cetanā lokavyavahāramupādāyotpadyata iti //",
    "K05bsu049_u:7776": " śāriputra āha - yadāyuṣman subhūte bodhisattvo mahāsattvaḥ svapnāntaragato dānaṃ dadyāt,",
    "K05bsu049_u:7777": " tacca dānamanuttarāyāṃ samyaksaṃbodhau pariṇāmayati /",
    "K05bsu049_u:7778": " pariṇāmitaṃ kiṃ taddānaṃ vaktavyam?",
    "K05bsu049_u:7779": " subhūtirāha - ayamāyuṣman śāriputra maitreyo bodhisattvo mahāsattvaḥ saṃmukhībhūtaḥ /",
    "K05bsu049_u:7780": " eṣa tathāgatena vyākṛto 'nuttarāyāṃ samyaksaṃbodhau /",
    "K05bsu049_u:7781": " eṣo 'trārthe kāyasākṣī /",
    "K05bsu049_u:7782": " eṣa praṣṭavyaḥ /",
    "K05bsu049_u:7783": " eṣa enamarthaṃ visarjayiṣyati /",
    "K05bsu049_u:7784": " atha khalvāyuṣmān śāriputro maitreyaṃ bodhisattvaṃ mahāsattvametadavocat - ayamāyuṣman maitreya subhūtiḥ sthavira evamāha - mayaṃ maitreyo bodhisattvo mahāsattvaḥ /",
    "K05bsu049_u:7785": " eṣa enamarthaṃ visarjayiṣyatīti /",
    "K05bsu049_u:7786": " visarjaya āyuṣmannajita enamartham /",
    "K05bsu049_u:7787": " atha khalu maitreyo bodhisattvo mahāsattva āyuṣmantaṃ subhūtimetadavocat - yadāyuṣmān subhūtirevamāha - ayaṃ maitreyo bodhisattvo mahāsattvaḥ",
    "K05bsu049_u:7788": " eṣa enamarthaṃ visarjayiṣyatīti /",
    "K05bsu049_u:7789": " kiṃ punarāyuṣman subhūte yadetannāmadheyaṃ maitreya iti?",
    "K05bsu049_u:7790": " etadenamarthaṃ visarjayiṣyati,",
    "K05bsu049_u:7791": " uta rūpaṃ visarjayiṣyati,",
    "K05bsu049_u:7792": " uta vedanā saṃjñā saṃskārāḥ,",
    "K05bsu049_u:7793": " atha vijñānaṃ visarjayiṣyati,",
    "K05bsu049_u:7794": " utāho varṇo visarjayiṣyati,",
    "K05bsu049_u:7795": " atha saṃsthānaṃ visarjayiṣyati,",
    "K05bsu049_u:7796": " utāho yā rūpasya śūnyatā,",
    "K05bsu049_u:7797": " sā visarjayiṣyati?",
    "K05bsu049_u:7798": " evaṃ yā vedanāyāḥ saṃjñāyāḥ saṃskārāṇām, (Vaidya 178)",
    "K05bsu049_u:7799": " yā vijñānasya śūnyatā,",
    "K05bsu049_u:7800": " sā visarjayiṣyati?",
    "K05bsu049_u:7801": " yā khalu punarāyuṣman subhūte rūpasya śūnyatā,",
    "K05bsu049_u:7802": " na sā pratibalā visarjayitum /",
    "K05bsu049_u:7803": " evaṃ vedanāyāḥ saṃjñāyāḥ saṃskārāṇām /",
    "K05bsu049_u:7804": " yā khalu punarāyuṣman subhūte vijñānasya śūnyatā,",
    "K05bsu049_u:7805": " na sā pratibalā visarjayitum /",
    "K05bsu049_u:7806": " tamapyahamāyuṣman subhūte dharmaṃ na samanupaśyāmi,",
    "K05bsu049_u:7807": " yo dharmo visarjayet /",
    "K05bsu049_u:7808": " tamapyahaṃ dharmaṃ na samanupaśyāmi,",
    "K05bsu049_u:7809": " yo dharmo visarjayitavyaḥ /",
    "K05bsu049_u:7810": " tamapyahaṃ dharmaṃ na samanupaśyāmi,",
    "K05bsu049_u:7811": " yena dharmeṇa visarjayet /",
    "K05bsu049_u:7812": " tamapyahaṃ dharmaṃ na samanupaśyāmi,",
    "K05bsu049_u:7813": " yo dharmo vyākṛto 'nuttarāyāṃ samyaksaṃbodhau //",
    "K05bsu049_u:7814": " atha khalvāyuṣmān śāriputro maitreyaṃ bodhisattvaṃ mahāsattvametadavocat - kaccitpunarāyuṣman maitreya tvayā ete dharmā evaṃ sākṣātkṛtāḥ,",
    "K05bsu049_u:7815": " yathainān vācā bhāṣase?",
    "K05bsu049_u:7816": " maitreya āha - na mayā āyuṣman śāriputra ete dharmā evaṃ sākṣātkṛtāḥ,",
    "K05bsu049_u:7817": " yathainān vācā bhāṣe /",
    "K05bsu049_u:7818": " evamapyahamenānāyuṣman śāriputra dharmānna vedmi,",
    "K05bsu049_u:7819": " nopalabhe,",
    "K05bsu049_u:7820": " na samanupaśyāmi,",
    "K05bsu049_u:7821": " yathā vācā bhāṣe,",
    "K05bsu049_u:7822": " cittena vā cintayāmi /",
    "K05bsu049_u:7823": " api tu khalu punarāyuṣman śāriputra na kāyena spṛśyeta,",
    "K05bsu049_u:7824": " na vācā bhāṣyeta,",
    "K05bsu049_u:7825": " na manasā samanvāhriyeta /",
    "K05bsu049_u:7826": " evaṃsvabhāvāḥ sarve dharmā asvabhāvatvāt /",
    "K05bsu049_u:7827": " atha khalvāyuṣmataḥ śāriputrasyaitadabhūt - gambhīraprajño batāyaṃ maitreyo bodhisattvo mahāsattvaḥ,",
    "K05bsu049_u:7828": " yathāpi nāma dīrgharātraṃ prajñāpāramitāyāṃ caritāvī nirdiśati //",
    "K05bsu049_u:7829": " atha khalu bhagavānāyuṣmantaṃ śāriputramāmantrayate sma - kutaste śāriputra etadabhūt - gambhīraprajño batāyaṃ maitreyo bodhisattvo mahāsattva",
    "K05bsu049_u:7830": " samanupaśyasi tvaṃ śāriputra taṃ dharmaṃ yena dharmeṇa samanvāgato 'rhanniti prabhāvyate?",
    "K05bsu049_u:7831": " śāriputra āha - na hyetadbhagavan /",
    "K05bsu049_u:7832": " bhagavānāha - evameva śāriputra bodhisattvasya mahāsattvasya prajñāpāramitāyāṃ carato naivaṃ bhavati - ayaṃ dharmo vyākṛto 'nuttarāyāṃ samyaksaṃbodhau,",
    "K05bsu049_u:7833": " ayaṃ dharmo vyākariṣyate 'nuttarāyāṃ samyaksaṃbodhau,",
    "K05bsu049_u:7834": " ayaṃ dharmo vyākriyate 'nuttarāyāṃ samyaksaṃbodhau,",
    "K05bsu049_u:7835": " ayaṃ dharmo 'nuttarāṃ samyaksaṃbodhimabhisaṃbhotsyate /",
    "K05bsu049_u:7836": " evaṃ caran bodhisattvo mahāsattvaścarati prajñāpāramitāyām /",
    "K05bsu049_u:7837": " sa carannotrasyati,",
    "K05bsu049_u:7838": " na saṃtrasyati,",
    "K05bsu049_u:7839": " na saṃtrāsamāpadyate /",
    "K05bsu049_u:7840": " labdhabalādhānatvānnāhaṃ nābhisaṃbhotsya ityevaṃ yogamāpadyate /",
    "K05bsu049_u:7841": " sacedevaṃ carati,",
    "K05bsu049_u:7842": " carati prajñāpāramitāyām //",
    "K05bsu049_u:7843": " punaraparaṃ śāriputra vyālakāntāramadhyagatena bodhisattvena mahāsattvena notrasitavyam,",
    "K05bsu049_u:7844": " na saṃtrasitavyam,",
    "K05bsu049_u:7845": " na saṃtrāsamāpattavyam /",
    "K05bsu049_u:7846": " tatkasya hetoḥ?",
    "K05bsu049_u:7847": " tathā hi tena bodhisattvena mahāsattvena sarvaṃ parityaktavyaṃ sarvasattvānāmarthāya /",
    "K05bsu049_u:7848": " tenaivaṃ cittamutpādayitavyam - yadi cenmāṃ vyālā bhakṣayeyuḥ,",
    "K05bsu049_u:7849": " tebhya eva taddānaṃ dattaṃ bhavatu /",
    "K05bsu049_u:7850": " mama ca dānapāramitāparipūrirbhaviṣyati /",
    "K05bsu049_u:7851": " anuttarā ca me samyaksaṃbodhirāsannībhaviṣyati /",
    "K05bsu049_u:7852": " tathā ca kariṣyāmi,",
    "K05bsu049_u:7853": " yathā me anuttarāṃ samyaksaṃbodhimabhisaṃbuddhasya sataḥ tiryagyonigatāḥ sattvāḥ sarveṇa sarvaṃ sarvathā sarvaṃ sarvatra me buddhakṣetre na",
    "K05bsu049_u:7854": " na prajñāsyante,",
    "K05bsu049_u:7855": " divyopabhogaparibhogāś ca bhaviṣyantīti //",
    "K05bsu049_u:7856": " punaraparaṃ śāriputra corakāntāramadhyagatena bodhisattvena mahāsattvena notrasitavyam,",
    "K05bsu049_u:7857": " na saṃtrasitavyam,",
    "K05bsu049_u:7858": " na saṃtrāsamāpattavyam /",
    "K05bsu049_u:7859": " tatkasya hetoḥ?",
    "K05bsu049_u:7860": " sarvasvaparityāgakuśalābhiratā hi (Vaidya 179)",
    "K05bsu049_u:7861": " bodhisattvā mahāsattvā bhavanti /",
    "K05bsu049_u:7862": " utsṛṣṭakāyenāpi ca bodhisattvena mahāsattvena bhavitavyaṃ parityaktasarvapariṣkāropakaraṇena /",
    "K05bsu049_u:7863": " tenaivaṃ cittamutpādayitavyam - sacenmama sattvāḥ sarvapariṣkāropakaraṇāni hareyuḥ,",
    "K05bsu049_u:7864": " tebhya eva taddānaṃ dattaṃ bhavatu /",
    "K05bsu049_u:7865": " yadi cenmāṃ kecijjīvitādvyaparopayeyuḥ,",
    "K05bsu049_u:7866": " tatra na mayā vyāpādakrodharoṣā utpādayitavyāḥ /",
    "K05bsu049_u:7867": " teṣām api ca mayā na kāyena na vācā na manasā aparāddhavyam /",
    "K05bsu049_u:7868": " evaṃ ca me tasmin samaye dānapāramitā ca śīlapāramitā ca kṣāntipāramitā ca paripūriṃ gamiṣyati /",
    "K05bsu049_u:7869": " anuttarā ca me samyaksaṃbodhirabhyāsannībhaviṣyati /",
    "K05bsu049_u:7870": " tathā ca kariṣyāmi,",
    "K05bsu049_u:7871": " tathā ca pratipatsye,",
    "K05bsu049_u:7872": " yathā anuttarāṃ samyaksaṃbodhimabhisaṃbuddhasya sataścorakāntārāṇy api tasmin buddhakṣetre sarveṇa sarvaṃ sarvathā sarvaṃ na bhaviṣyanti,",
    "K05bsu049_u:7873": " na prajñāsyante /",
    "K05bsu049_u:7874": " tathā ca buddhakṣetrapariśuddhaye vyāpatsye,",
    "K05bsu049_u:7875": " yathā me anuttarāṃ samyaksaṃbodhimabhisaṃbuddhasya satastasmin buddhakṣetre ete cānye ca doṣāḥ sarveṇa sarvaṃ sarvathā sarvaṃ na bhaviṣyanti,",
    "K05bsu049_u:7876": " na prajñāsyante //",
    "K05bsu049_u:7877": " punaraparaṃ śāriputraṃ pānīyakāntāramadhyagatena bodhisattvena mahāsattvena notrasitavyaṃ na saṃtrasitavyaṃ na saṃtrāsamāpattavyam /",
    "K05bsu049_u:7878": " tatkasya hetoḥ?",
    "K05bsu049_u:7879": " asaṃtrastānutrastadharmāṇo hi bodhisattvā mahāsattvā bhavanti /",
    "K05bsu049_u:7880": " evaṃ cānena cittamutpādayitavyam - sarvasattvānāṃ mayā sarvatṛṣṇācchedāya śikṣitavyam /",
    "K05bsu049_u:7881": " na ca bodhisattvena mahāsattvenotrasitavyam,",
    "K05bsu049_u:7882": " na saṃtrasitavyam,",
    "K05bsu049_u:7883": " na saṃtrāsamāpattavyam /",
    "K05bsu049_u:7884": " sacedahaṃ tṛṣṇayā kālaṃ kariṣyāmi,",
    "K05bsu049_u:7885": " pretaloke mamopapattirbhaviṣyatīti /",
    "K05bsu049_u:7886": " api tu khalu punaḥ sarvasattvānāmantike mahākaruṇācittamutpādayitavyam - aho bata alpapuṇyā amī sattvāḥ,",
    "K05bsu049_u:7887": " yadeteṣāṃ loke evaṃrūpāṇi pānīyakāntārāṇi prajñāyante /",
    "K05bsu049_u:7888": " tathā punarahaṃ kariṣyāmi,",
    "K05bsu049_u:7889": " tathā pratipatsye,",
    "K05bsu049_u:7890": " yathā me anuttarāṃ samyaksaṃbodhimabhisaṃbuddhasya satastasmin buddhakṣetre sarveṇa sarvaṃ sarvathā sarvaṃ pānīyakāntārāṇi na bhaviṣyanti,",
    "K05bsu049_u:7891": " na prajñāsyante /",
    "K05bsu049_u:7892": " tathā ca sarvasattvān puṇyaiḥ saṃniyokṣye,",
    "K05bsu049_u:7893": " yathā aṣṭāṅgopetapānīyalābhino 'mī bhaviṣyanti /",
    "K05bsu049_u:7894": " tathā ca dṛḍhaṃ vīryamārapsye sarvasattvānāṃ kṛtaśaḥ,",
    "K05bsu049_u:7895": " yathā vīryapāramitā ca me tasmin samaye paripūriṃ gamiṣyatīti //",
    "K05bsu049_u:7896": " punaraparaṃ śāriputra bubhukṣākāntāramadhyagatena bodhisattvena mahāsattvena notrasitavyaṃ na saṃtrasitavyaṃ na saṃtrāsamāpattavyam /",
    "K05bsu049_u:7897": " evaṃ cānena saṃnāhaḥ saṃnāhyaḥ - tathā dṛḍhaṃ vīryamārapsye,",
    "K05bsu049_u:7898": " tathā ca svaṃ buddhakṣetraṃ pariśodhayiṣyāmi,",
    "K05bsu049_u:7899": " yathā me anuttarāṃ samyaksaṃbodhimabhisaṃbuddhasya satastasmin buddhakṣetre evaṃrūpāṇi bubhukṣākāntārāṇi sarveṇa sarvaṃ sarvathā sarvaṃ na bhaviṣyanti,",
    "K05bsu049_u:7900": " na prajñāsyante /",
    "K05bsu049_u:7901": " sukhitā eva te sattvā bhaviṣyanti sukhasamaṅginaḥ sarvasukhasamarpitāḥ /",
    "K05bsu049_u:7902": " tathā ca kariṣyāmi,",
    "K05bsu049_u:7903": " yathā teṣāṃ sattvānāṃ yo ya evābhiprāyo bhaviṣyati,",
    "K05bsu049_u:7904": " yadyadevākāṅkṣiṣyanti manasā,",
    "K05bsu049_u:7905": " tattadeva prādurbhaviṣyati tadyathāpi nāma devānāṃ trāyastriṃśānāṃ manasaiva sarvamutpadyate,",
    "K05bsu049_u:7906": " yathā teṣāṃ sattvānāṃ manasaiva sarvaṃ prādurbhaviṣyati,",
    "K05bsu049_u:7907": " manasā sarvamutpatsyate,",
    "K05bsu049_u:7908": " tathā dṛḍhaṃ vīryamārapsye /",
    "K05bsu049_u:7909": " yathā teṣāṃ sattvānāṃ dhārmikā abhiprāyāḥ paripūriṃ gamiṣyanti,",
    "K05bsu049_u:7910": " avaikalyaṃ ca jīvitapariṣkāraiḥ sarvasattvānāṃ (Vaidya 180)",
    "K05bsu049_u:7911": " bhaviṣyati sarvathā sarvataḥ sarvadā,",
    "K05bsu049_u:7912": " tathā ca svacittapariśuddhaye vyāyaṃsye sarvasattvānāṃ kṛtaśaḥ,",
    "K05bsu049_u:7913": " yathā dhyānapāramitā ca me tasmin samaye paripūriṃ gamiṣyatīti //",
    "K05bsu049_u:7914": " punaraparaṃ śāriputra vyādhikāntāramadhyagatena bodhisattvena mahāsattvena notrasitavyaṃ na saṃtrasitavyaṃ na saṃtrāsamāpattavyam /",
    "K05bsu049_u:7915": " evaṃ cānenopaparīkṣitavyaṃ cintayitavyaṃ tulayitavyam - neha sa kaściddharmo yo vyādhyā bādhyate,",
    "K05bsu049_u:7916": " nāpi sa kaściddharmo yo vyādhirnāma /",
    "K05bsu049_u:7917": " evaṃ tena śūnyatā pratyavekṣitavyā /",
    "K05bsu049_u:7918": " na cotrasitavyaṃ na saṃtrasitavyaṃ na saṃtrāsamāpattavyam /",
    "K05bsu049_u:7919": " na ca śāriputra bodhisattvena mahāsattvenaivaṃ cittamutpādayitavyam - cireṇānuttarāṃ samyaksaṃbodhimabhisaṃbhotsye iti notrasitavyaṃ na saṃtrasitavyaṃ na saṃtrāsamāpattavyam /",
    "K05bsu049_u:7920": " tatkasya hetoḥ?",
    "K05bsu049_u:7921": " yo hi cittakṣaṇaḥ,",
    "K05bsu049_u:7922": " iyatī saiṣā apūrvā koṭiryaduta akoṭiḥ /",
    "K05bsu049_u:7923": " evaṃ tena bodhisattvena mahāsattvena na duṣkarasaṃjñotpādayitavyā - bahvī dīrghā caiṣā apūrvā koṭiriti,",
    "K05bsu049_u:7924": " ekacittakṣaṇasamāyuktā hyeṣā apūrvā koṭiryaduta akoṭiḥ /",
    "K05bsu049_u:7925": " evaṃ śāriputra bodhisattvena mahāsattvena cireṇānuttarāṃ samyaksaṃbodhimabhisaṃbhotsye iti notrasitavyaṃ na saṃtrasitavyaṃ na saṃtrāsamāpattavyam",
    "K05bsu049_u:7926": " yaḥ khalu punaḥ śāriputra bodhisattvo mahāsattva ebhyaścānyebhyaś ca dṛṣṭaśrutamatavijñātebhyo bhayabhairavebhyo notrasyati na saṃtrasyati na",
    "K05bsu049_u:7927": " jñātavyamidaṃ śāriputra bhavyo 'yaṃ kulaputro vā kuladuhitā vā anuttarāṃ samyaksaṃbodhimabhisaṃboddhumiti /",
    "K05bsu049_u:7928": " evaṃ ca śāriputra bodhisattvena mahāsattvena mahāsaṃnāhaḥ saṃnaddhavyaḥ - tathā kariṣyāmi,",
    "K05bsu049_u:7929": " tathā dṛḍhaṃ vīryamārapsye,",
    "K05bsu049_u:7930": " yathā me anuttarāṃ samyaksaṃbodhimabhisaṃbuddhasya satastasmin buddhakṣetre sarvasattvānāṃ sarveṇa sarvaṃ sarvathā sarvaṃ sarvavyādhayo na bhaviṣyanti,",
    "K05bsu049_u:7931": " na prajñāsyante /",
    "K05bsu049_u:7932": " tathā kariṣyāmi,",
    "K05bsu049_u:7933": " yathā tathāgatānāmuktavādī yathoktakārī ca bhaviṣyāmi /",
    "K05bsu049_u:7934": " tathā ca prajñāpāramitāyāṃ parijayaṃ kariṣyāmi sarvasattvānāṃ kṛtaśaḥ,",
    "K05bsu049_u:7935": " yathā prajñāpāramitāpi me tasmin samaye paripūriṃ gamiṣyatīti //",
    "K05bsu049_u:7936": " atha khalu tatra parṣadi anyatarā strī saṃnipatitā saṃniṣaṇṇābhūt /",
    "K05bsu049_u:7937": " sā utthāyāsanādekāṃsamuttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya",
    "K05bsu049_u:7938": " yena bhagavāṃstenāñjaliṃ praṇamya bhagavantametadavocat - ahaṃ bhagavan atra sthāne notrasiṣyāmi,",
    "K05bsu049_u:7939": " na saṃtrasiṣyāmi,",
    "K05bsu049_u:7940": " na saṃtrāsamāpatsye /",
    "K05bsu049_u:7941": " anutrastā ca asaṃtrastā ca sarvasattvebhyo dharmaṃ deśayiṣyāmīti /",
    "K05bsu049_u:7942": " atha khalu bhagavāṃstasyāṃ velāyāṃ suvarṇavarṇasmitaṃ prādurakarot /",
    "K05bsu049_u:7943": " tadanantāparyantān lokadhātūnābhayā spharitvā yāvadbrahmalokamabhyudgamya punareva pratyudāvṛtya bhagavantaṃ triḥ pradakṣiṇīkṛtya bhagavata eva mūrdhni antaradhīyata /",
    "K05bsu049_u:7944": " samanantaraṃ prāduṣkṛte ca bhagavatā tasmin smite atha khalu sā strī suvarṇapuṣpāṇi gṛhītvā bhagavantaṃ suvarṇapuṣpairabhyavākiradabhiprākirat",
    "K05bsu049_u:7945": " atha khalu tāni suvarṇapuṣpāṇyasaktāni antarīkṣe vihāyasi sthitānyabhūvan //",
    "K05bsu049_u:7946": " atha khalvāyuṣmānānanda utthāyāsanādekāṃsamuttarāsaṅgaṃ kṛtvā dakṣiṇaṃ jānumaṇḍalaṃ",
    "K05bsu049_u:7947": " pṛthivyāṃ pratiṣṭhāpya yena bhagavāṃstenāñjaliṃ praṇamya bhagavantametadavocat -",
    "K05bsu049_u:7948": " ko bhagavan hetuḥ, (Vaidya 181)",
    "K05bsu049_u:7949": " kaḥ pratyayaḥ smitasya prāduṣkaraṇāya?",
    "K05bsu049_u:7950": " nāhetukaṃ nāpratyayaṃ tathāgatā arhantaḥ samyaksaṃbuddhāḥ smitaṃ prāduṣkurvanti /",
    "K05bsu049_u:7951": " evamukte bhagavānāyuṣmantamānandametadavocat - iyamānanda gaṅgadevā bhaginī anāgate",
    "K05bsu049_u:7952": " 'dhvani suvarṇapuṣpo nāma tathāgato bhaviṣyati arhan samyaksaṃbuddho vidyācaraṇasaṃpannaḥ",
    "K05bsu049_u:7953": " sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca /",
    "K05bsu049_u:7954": " buddho bhagavāṃlloka utpatsyate,",
    "K05bsu049_u:7955": " tārakopame kalpe 'nuttarāṃ samyaksaṃbodhimabhisaṃbhotsyate /",
    "K05bsu049_u:7956": " seyamānanda gaṅgadevā bhaginī strībhāvaṃ vivartya puruṣabhāvaṃ pratilabhya itaścyutvā",
    "K05bsu049_u:7957": " akṣobhyasya tathāgatasyārhataḥ samyaksaṃbuddhasya buddhakṣetre abhiratyāṃ lokadhātāvupapatsyate /",
    "K05bsu049_u:7958": " tatra copapannā akṣobhyasya tathāgatāsyārhataḥ samyaksaṃbuddhasyāntike brahmacaryaṃ cariṣyati /",
    "K05bsu049_u:7959": " tataścyutā satī buddhakṣetrādbuddhakṣetraṃ saṃkramiṣyati avirahitā tathāgatadarśanena /",
    "K05bsu049_u:7960": " tato 'pi buddhakṣetrādbuddhakṣetrāṇi saṃkramiṣyati /",
    "K05bsu049_u:7961": " yānyavirahitāni bhaviṣyanti buddhairbhagavadbhistatra tatra saṃkramiṣyati /",
    "K05bsu049_u:7962": " tadyathāpi nāma ānanda rājā cakravartīṃ prāsādātprāsādaṃ saṃkrāmet,",
    "K05bsu049_u:7963": " sa yāvajjīvaṃ pādatalābhyāṃ dharaṇītalaṃ nākrāmet,",
    "K05bsu049_u:7964": " sa yāvanmaraṇāvasthāyāṃ bhūmitalaṃ pabhdyāmanākramya kālaṃ kuryāt,",
    "K05bsu049_u:7965": " evameva ānanda iyaṃ gaṅgadevā bhaginī buddhakṣetraṃ saṃkramiṣyati /",
    "K05bsu049_u:7966": " tatra ca avirahitā bhaviṣyati buddhairbhagavadbhiryāvannānuttarāṃ samyaksaṃbodhimabhisaṃbudhyate //",
    "K05bsu049_u:7967": " atha khalvāyuṣmata ānandasyaitadabhūt - ye tatrākṣobhyasya tathāgatāsyārhataḥ samyaksaṃbuddhasyāntike bodhisattvā mahāsattvā bhaviṣyanti,",
    "K05bsu049_u:7968": " tathāgatasaṃnipāta eva sa veditavyaḥ /",
    "K05bsu049_u:7969": " atha khalu bhagavānāyuṣmata ānandasya imamevaṃrūpaṃ cetasaiva cetaḥparivitarkamājñāya āyuṣmantamānandametadavocat - evametadānanda, evam etat",
    "K05bsu049_u:7970": " uttīrṇapaṅkāste bodhisattvā mahāsattvāḥ,",
    "K05bsu049_u:7971": " ye akṣobhyasya tathāgatasyārhataḥ samyaksaṃbuddhasya buddhakṣetre brahmacaryaṃ caranti /",
    "K05bsu049_u:7972": " bodhipariniṣpatyupagatāste ānanda bodhisattvā mahāsattvā veditavyāḥ /",
    "K05bsu049_u:7973": " tasya khalu punarānanda suvarṇapuṣpasya tathāgatasyārhataḥ samyaksaṃbuddhasya na pramāṇabaddhaḥ śrāvakasaṃgho bhaviṣyati /",
    "K05bsu049_u:7974": " tatkasya hetoḥ?",
    "K05bsu049_u:7975": " tāvanto hyānanda tatra śrāvakā bhaviṣyanti yeṣāṃ nāsti pramāṇam /",
    "K05bsu049_u:7976": " api tvaprameyā asaṃkhyeyā ityevaṃ saṃkhyāṃ gamiṣyanti /",
    "K05bsu049_u:7977": " tena khalu punarānanda kālena tena samayena tasmin buddhakṣetre na vyālakāntārāṇi bhaviṣyanti,",
    "K05bsu049_u:7978": " na caurakāntārāṇi na pānīyakāntārāṇi na vyādhikāntārāṇi na durbhikṣakāntārāṇi bhaviṣyanti /",
    "K05bsu049_u:7979": " etāni cānyāni ca ānanda asātakāntārāṇi tasmin buddhakṣetre sarveṇa sarvaṃ sarvathā sarvaṃ na bhaviṣyanti,",
    "K05bsu049_u:7980": " na prajñāsyante /",
    "K05bsu049_u:7981": " suvarṇapuṣpasya khalu punarānanda tathāgatasyārhataḥ samyaksaṃbuddhasya anuttarāṃ",
    "K05bsu049_u:7982": " samyaksaṃbodhimabhisaṃbuddhasya imānyevaṃrūpāṇi bhayabhairavakāntārāṇi sarveṇa sarvaṃ",
    "K05bsu049_u:7983": " sarvathā sarvaṃ tadānīṃ na bhaviṣyanti,",
    "K05bsu049_u:7984": " na prajñāsyante //",
    "K05bsu049_u:7985": " evamukte āyuṣmānānando bhagavantametadavocat - anayā bhagavan gaṅgadevayā bhaginyā katamasya tathāgatasyāntike prathamacittotpādakuśalamūlamavaropitamanuttarāyāṃ",
    "K05bsu049_u:7986": " evamukte bhagavānāyuṣmantamānandametadavocat - anayā ānanda gaṅgadevayā bhaginyā dīpaṃkarasya (Vaidya 182)",
    "K05bsu049_u:7987": " tathāgatasyārhataḥ samyaksaṃbuddhasyāntike prathamacittotpādakuśalamūlamavaropitam,",
    "K05bsu049_u:7988": " anuttarāyāṃ samyaksaṃbodhau pariṇāmitaṃ ca /",
    "K05bsu049_u:7989": " sa ca dīpaṃkarastathāgato 'rhan samyaksaṃbuddhaḥ suvarṇapuṣpairevāvakīrṇo 'nuttarāṃ samyaksaṃbodhiṃ prārthayamānayā /",
    "K05bsu049_u:7990": " yadā mayā pañcabhirutpalairdīpaṃkarastathāgato 'rhan samyaksaṃbuddho 'vakīrṇaḥ,",
    "K05bsu049_u:7991": " anutpattikeṣu ca mayā dharmeṣu kṣāntiḥ pratilabdhā,",
    "K05bsu049_u:7992": " tato 'haṃ dīpaṃkareṇa tathāgatenārhatā samyaksaṃbuddhena vyākṛto 'nuttarāyāṃ samyaksaṃbodhau",
    "K05bsu049_u:7993": " - bhaviṣyasi tvaṃ māṇavaka anāgate 'dhvani śākyamunirnāma tathāgato 'rhan samyaksaṃbuddho",
    "K05bsu049_u:7994": " vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca",
    "K05bsu049_u:7995": " manuṣyāṇāṃ ca buddho bhagavāniti /",
    "K05bsu049_u:7996": " tadā etasyā bhaginyā mama vyākaraṇaṃ śrutvā evaṃ cittamudapādi - aho bata ahamapyevaṃ vyākriyeya anuttarāyāṃ samyaksaṃbodhau yathāyaṃ māṇavako vyākṛto 'nuttarāyāṃ samyaksaṃbodhau /",
    "K05bsu049_u:7997": " evaṃ ca ānanda etasyā bhaginyā dīpaṃkarasya tathāgatasyārhataḥ samyaksaṃbuddhasyāntike prathamacittotpādakuśalamūlamavaropitamabhūdanuttarāyāṃ samyaksaṃbodhau /",
    "K05bsu049_u:7998": " evamukte āyuṣmānānando bhagavantametadavocat - kṛtaparikarmā bateyaṃ bhagavan kṛtaparyantā gaṅgadevā bhaginī vyākṛtā anuttarāyāṃ samyaksaṃbodhau",
    "K05bsu049_u:7999": " evamukte bhagavānāyuṣmantamānandametadavocat - evametadānanda,",
    "K05bsu049_u:8000": " evam etat yathā vadasi - kṛtaparikarmā bateyaṃ kṛtaparyantā gaṅgadevā bhaginī vyākṛtā anuttarāyāṃ samyaksaṃbodhāviti //",
    "K05bsu049_u:8001": " āryāṣṭasāhasrikāyāṃ prajñāpāramitāyāṃ gaṅgadevībhaginīparivarto nāma ekonaviṃśatitamaḥ //",
    "K05bsu049_u:8002": " (Vaidya 183)",
    "K05bsu049_u:8003": " ASP_20: upāyakauśalyamīmāṃsāparivarto viṃśatitamaḥ /",
    "K05bsu049_u:8004": " atha khalvāyuṣmān subhūtirbhagavantametadavocat - prajñāpāramitāyāṃ bhagavaṃścaratā bodhisattvena mahāsattvena kathaṃ śūnyatāyāṃ parijayaḥ kartavyaḥ,",
    "K05bsu049_u:8005": " kathaṃ vā śūnyatāsamādhiḥ samāpattavyaḥ?",
    "K05bsu049_u:8006": " bhagavānāha - iha subhūte bodhisattvena mahāsattvena prajñāpāramitāyāṃ caratā rūpaṃ śūnyamiti pratyavekṣitavyam /",
    "K05bsu049_u:8007": " evaṃ vedanā saṃjñā saṃskārāḥ /",
    "K05bsu049_u:8008": " vijñānaṃ śūnyamiti pratyavekṣitavyam /",
    "K05bsu049_u:8009": " tathā ca pratyavekṣitavyamavikṣiptayā cittasaṃtatyā yathā pratyavekṣamāṇo rūpamiti tāṃ dharmatāṃ dharmatayā na samanupaśyet /",
    "K05bsu049_u:8010": " tāṃ ca asamanupaśyan dharmatāṃ na sākṣātkuryādbhūtakoṭim /",
    "K05bsu049_u:8011": " evamukte āyuṣmān subhūtirbhagavantametadavocat - yadbhagavānevamāha - na bodhisattvena mahāsattvena śūnyatā sākṣātkartavyeti /",
    "K05bsu049_u:8012": " kathaṃ bhagavan tasmin samādhau sthito bodhisattvo mahāsattvaḥ śūnyatāṃ na sākṣātkaroti?",
    "K05bsu049_u:8013": " bhagavānāha - yataḥ subhūte bodhisattvo mahāsattvaḥ sarvākāravaropetāṃ śūnyatāṃ pratyavekṣate,",
    "K05bsu049_u:8014": " na ca sākṣātkariṣyāmīti pratyavekṣate,",
    "K05bsu049_u:8015": " na ca sākṣātkartavyeti pratyavekṣate,",
    "K05bsu049_u:8016": " parijayaṃ kariṣyāmīti pratyavekṣate,",
    "K05bsu049_u:8017": " parijayasyāyaṃ kālaḥ,",
    "K05bsu049_u:8018": " nāyaṃ kālaḥ sākṣātkriyāyā iti pratyavekṣate,",
    "K05bsu049_u:8019": " asamāhita evārambaṇe cittamupanibadhnāti - prajñāpāramitā ca me parigṛhītā bhaviṣyati,",
    "K05bsu049_u:8020": " na ca sākṣātkṛteti /",
    "K05bsu049_u:8021": " atrāntarā bodhisattvo mahāsattvo na parihīyate bodhipakṣairdharmaiḥ,",
    "K05bsu049_u:8022": " na ca āsravakṣayaṃ karoti,",
    "K05bsu049_u:8023": " atra ca parijayaṃ karoti /",
    "K05bsu049_u:8024": " yasmin samaye bodhisattvo mahāsattvaḥ śūnyatāsamādhivimokṣamukhena viharati,",
    "K05bsu049_u:8025": " tasmin samaye bodhisattvena mahāsattvena ānimittena ca samādhinā vihartavyam,",
    "K05bsu049_u:8026": " na ca ānimittaṃ sākṣātkartavyam /",
    "K05bsu049_u:8027": " tatkasya hetoḥ?",
    "K05bsu049_u:8028": " evamārūḍhakuśalamūladharmasamanvāgato hi bodhisattvo mahāsattvaḥ - paripākasyāyaṃ kālaḥ,",
    "K05bsu049_u:8029": " nāyaṃ kālaḥ sākṣātkriyāyā iti pratyavekṣate /",
    "K05bsu049_u:8030": " prajñāpāramitayā ca parigṛhīto bhūtakoṭiṃ na sākṣātkaroti /",
    "K05bsu049_u:8031": " tadyathāpi nāma subhūte kaścideva puruṣaḥ paramaśūraś ca bhavet,",
    "K05bsu049_u:8032": " paramavīryasamanvāgataś ca bhavet,",
    "K05bsu049_u:8033": " dṛḍhapratiṣṭhānaś ca bhavet,",
    "K05bsu049_u:8034": " abhirūpaś ca bhavet,",
    "K05bsu049_u:8035": " prāsādikaś ca bhavet,",
    "K05bsu049_u:8036": " paramadarśanīyaś ca bhavet,",
    "K05bsu049_u:8037": " bahuguṇasamanvāgataś ca bhavet,",
    "K05bsu049_u:8038": " paramaguṇasamanvāgataś ca bhavet,",
    "K05bsu049_u:8039": " paramaiśvaryaśīlaśrutatyāgādiguṇaiś ca samanvāgato bhavet,",
    "K05bsu049_u:8040": " medhāvī ca bhavet,",
    "K05bsu049_u:8041": " vacanasamarthaś ca bhavet,",
    "K05bsu049_u:8042": " pratibhānasaṃpannaś ca bhavet,",
    "K05bsu049_u:8043": " pratipattisaṃpannaś ca bhavet,",
    "K05bsu049_u:8044": " kālajñaś ca bhavet,",
    "K05bsu049_u:8045": " deśajñaś ca bhavet,",
    "K05bsu049_u:8046": " sthānajñaś ca bhavet,",
    "K05bsu049_u:8047": " iṣvastre ca paramagatiṃ gato bhavet,",
    "K05bsu049_u:8048": " bahupraharaṇāvaraṇaś ca bhavet,",
    "K05bsu049_u:8049": " sarvāsu ca kalāsu paramakuśalo bhavet,",
    "K05bsu049_u:8050": " supariniṣpannatayā sarveṣveva ca śilpasthāneṣu paramagatiko bhavet,",
    "K05bsu049_u:8051": " smṛtimāṃś ca bhavet,",
    "K05bsu049_u:8052": " matimāṃś ca bhavet,",
    "K05bsu049_u:8053": " gatimāṃś ca bhavet,",
    "K05bsu049_u:8054": " dhṛtimāṃś ca bhavet,",
    "K05bsu049_u:8055": " nītimāṃś ca bhavet,",
    "K05bsu049_u:8056": " sarvaśāstraviśāradaś ca bhavet,",
    "K05bsu049_u:8057": " mitravāṃś ca bhavet,",
    "K05bsu049_u:8058": " arthavāṃś ca bhavet,",
    "K05bsu049_u:8059": " balavāṃś ca bhavet,",
    "K05bsu049_u:8060": " ahīnāṅgaś ca bhavet,",
    "K05bsu049_u:8061": " paripūrṇendriyaś ca bhavet,",
    "K05bsu049_u:8062": " sarvopakaraṇasaṃpannaś ca bhavet,",
    "K05bsu049_u:8063": " bahujanasya ca priyo manaāpaś ca bhavet /",
    "K05bsu049_u:8064": " sa yadyadeva kiṃcitkāryamārabheta,",
    "K05bsu049_u:8065": " tatra tatra sarvatra nistaraṇasamartho bhavet,",
    "K05bsu049_u:8066": " nayena ca vyavaharet,",
    "K05bsu049_u:8067": " sarvatra cāsya mahālābho bhavet /",
    "K05bsu049_u:8068": " tena mahālābhena samanvāgataḥ san bahujanaṃ saṃvibhajet,",
    "K05bsu049_u:8069": " satkartavyaṃ ca satkuryāt,",
    "K05bsu049_u:8070": " gurukartavyaṃ ca gurukuryāt,",
    "K05bsu049_u:8071": " mānayitavyaṃ ca mānayet, (Vaidya 184)",
    "K05bsu049_u:8072": " pūjayitavyaṃ ca pūjayet /",
    "K05bsu049_u:8073": " tatkiṃ manyase subhūte api nu sa puruṣastatonidānaṃ bhūyasyā mātrayā āttamanasko bhavet,",
    "K05bsu049_u:8074": " pramuditaś ca bhavet,",
    "K05bsu049_u:8075": " prītisaumanasyajātaś ca bhavet?",
    "K05bsu049_u:8076": " subhūtirāha evametadbhagavan,",
    "K05bsu049_u:8077": " evametatsugata /",
    "K05bsu049_u:8078": " bhagavānāha - sa khalu punaḥ subhūte puruṣastayā mahāsaṃpattyā samanvāgato mātāpitṛputradārān",
    "K05bsu049_u:8079": " gṛhītvā kenacideva kāraṇasāmagrīyogena mahāṭavīkāntāraṃ pratipanno bhavet mahāpratibhayaṃ",
    "K05bsu049_u:8080": " bālānāṃ bhīṣaṇaṃ romaharṣaṇam /",
    "K05bsu049_u:8081": " sa tatra praviṣṭaḥ saṃstān mātāpitṛputradārānabhayenābhinimantrayet - mā bhaiṣṭa,",
    "K05bsu049_u:8082": " mā bhaiṣṭa,",
    "K05bsu049_u:8083": " ahamito yuṣmān mahābhayabhairavādaṭavīkāntārātkṣemeṇa svastinā śīghramapakrāmayiṣyāmi,",
    "K05bsu049_u:8084": " śīghraṃ parimocayiṣyāmīti /",
    "K05bsu049_u:8085": " tatra khalu punaḥ subhūte aṭavīkāntāre tasya puruṣasya bahavaḥ pratyarthikāḥ bahavaḥ pratyamitrāḥ pratyupasthitā bhaveyuḥ /",
    "K05bsu049_u:8086": " tatkiṃ manyase subhūte api nu sa śūraḥ puruṣastaiḥ pratyarthikaiḥ pratyamitrairabhyutthitairavinivartyo",
    "K05bsu049_u:8087": " dṛḍhavīryabalasamanvāgataḥ prajñāvānatisnigdhaḥ sānukrośo dhīro mahāsaṃbhārasamanvāgatastān",
    "K05bsu049_u:8088": " mātāpitṛputradārān parityajya tato mahābhayabhairavādaṭavīkāntārādātmānamekamapakrāmayitavyaṃ manyeta?",
    "K05bsu049_u:8089": " subhūtirāha - no hīdaṃ bhagavan /",
    "K05bsu049_u:8090": " tatkasya hetoḥ?",
    "K05bsu049_u:8091": " tathā hi bhagavaṃstasya puruṣasya tanmātāpitṛputradāramaparityaktam,",
    "K05bsu049_u:8092": " ādhyātmikaś ca bāhyaś ca balavān saṃbhāraḥ /",
    "K05bsu049_u:8093": " tasya tatra aṭavīkāntāre bahutarakāś ca śūratarakarāś ca dṛḍhapraharaṇatarakarāś",
    "K05bsu049_u:8094": " ca teṣāṃ pratyarthikānāṃ pratyamitrāṇāmanye udāratarakāḥ pratyarthikāḥ pratyamitrāstiṣṭhanti rakṣanti /",
    "K05bsu049_u:8095": " te tasya pratyarthikāḥ pratyamitrā avatāraprekṣiṇo 'vatāragaveṣiṇo 'vatāraṃ na lapsyante /",
    "K05bsu049_u:8096": " tena sa bhagavan pratibalaḥ puruṣo 'kṣato 'nupahatastanmātāpitṛputradāramātmānaṃ",
    "K05bsu049_u:8097": " ca tato mahābhayabhairavādaṭavīkāntārācchaktaḥ kṣemeṇa svastinā śīghramapakrāmayituṃ",
    "K05bsu049_u:8098": " yāvadgrāmaṃ vā nagaraṃ vā nigamaṃ vā anuprāptaḥ syāt //",
    "K05bsu049_u:8099": " evamukte bhagavānāyuṣmantaṃ subhūtimetadavocat - evameva subhūte bodhisattvo mahāsattvaḥ",
    "K05bsu049_u:8100": " sarvasattvahitānukampī maitrīvihārī karuṇāvihārī muditāvihārī upekṣāvihārī upāyakauśalyena",
    "K05bsu049_u:8101": " prajñāpāramitayā ca parigṛhītaḥ kuśalamūlāni samyagbuddhānujñātayā pariṇāmanayā pariṇāmya",
    "K05bsu049_u:8102": " kiṃcāpi śūnyatāmānimittamapraṇihitaṃ ca samādhivimokṣamukhānyavatarati,",
    "K05bsu049_u:8103": " na tveva bhūtakoṭiṃ sākṣātkaroti,",
    "K05bsu049_u:8104": " yaduta śrāvakabhūmau vā pratyekabuddhabhūmau vā /",
    "K05bsu049_u:8105": " tatkasya hetoḥ?",
    "K05bsu049_u:8106": " tathā hyasya balavattamā dṛḍhatamāś ca parigrāhakāḥ,",
    "K05bsu049_u:8107": " yaduta prajñāpāramitā upāyakauśalyaṃ ca /",
    "K05bsu049_u:8108": " tena asyāparityaktāḥ sarvasattvāḥ,",
    "K05bsu049_u:8109": " tenaiṣa pratibalaḥ svastinā kṣemeṇa anuttarāṃ samyaksaṃbodhimabhisaṃboddhum /",
    "K05bsu049_u:8110": " yasmin samaye subhūte bodhisattvo mahāsattvaḥ sarvasattvānāmantike maitrīcittamārambaṇīkṛtya tān paramayā maitryā paribadhnāti,",
    "K05bsu049_u:8111": " atrāntare bodhisattvo mahāsattvaḥ kleśapakṣaṃ mārapakṣaṃ cātikramya śrāvakabhūmiṃ pratyekabuddhabhūmiṃ cātikramya tatra samādhāvavatiṣṭhate",
    "K05bsu049_u:8112": " aprāptaś ca sa subhūte āsravakṣayaṃ paramapāramitāyāṃ śūnyatāyāṃ parijayaṃ karoti /",
    "K05bsu049_u:8113": " yasmin samaye subhūte bodhisattvo mahāsattvaḥ śūnyatāsamādhivimokṣamukhena viharati,",
    "K05bsu049_u:8114": " atrāntare bodhisattvo mahāsattvo na cedānīṃ nānimittena samādhinā viharati /",
    "K05bsu049_u:8115": " na cānena ānimittaḥ samādhiḥ sākṣātkṛto (Vaidya 185) bhavati /",
    "K05bsu049_u:8116": " tadyathāpi nāma subhūte pakṣī śakunirākāśe 'ntarīkṣe carati,",
    "K05bsu049_u:8117": " na ca bhūmau patati,",
    "K05bsu049_u:8118": " na ca kaṃcinniśrayaṃ niśritya tiṣṭhati,",
    "K05bsu049_u:8119": " ākāśa evāntarīkṣe viharati,",
    "K05bsu049_u:8120": " na ca tatrāpi niśrito na pratiṣṭhitaḥ /",
    "K05bsu049_u:8121": " evameva subhūte bodhisattvo mahāsattvaḥ śūnyatāvihāreṇa viharati,",
    "K05bsu049_u:8122": " śūnyatāyāṃ parijayaṃ karoti,",
    "K05bsu049_u:8123": " ānimittavihāreṇa ca viharati,",
    "K05bsu049_u:8124": " ānimitte ca parijayaṃ karoti,",
    "K05bsu049_u:8125": " apraṇihitavihāreṇa ca viharati,",
    "K05bsu049_u:8126": " apraṇihite ca parijayaṃ karoti /",
    "K05bsu049_u:8127": " na ca śūnyatāyāṃ vā ānimitte vā apraṇihite vā patatyaparipūrṇairbuddhadharmaiḥ /",
    "K05bsu049_u:8128": " tadyathāpi nāma subhūte balavāniṣvastrācārya iṣvastraśikṣāyāṃ suśikṣitaḥ supariniṣṭhitaḥ /",
    "K05bsu049_u:8129": " sa ūrdhvaṃ kāṇḍaṃ kṣipet /",
    "K05bsu049_u:8130": " ūrdhvaṃ kāṇḍaṃ kṣiptvā tadanyaiḥ kāṇḍaistatkāṇḍaṃ bhūmau patat pratinivārayet,",
    "K05bsu049_u:8131": " vārayet,",
    "K05bsu049_u:8132": " tasya paurvakasya kāṇḍasya kāṇḍaparaṃparayā bhūmau patanaṃ na dadyāt,",
    "K05bsu049_u:8133": " tāvattatkāṇḍaṃ bhūmau na patat,",
    "K05bsu049_u:8134": " yāvannākāṅkṣet - aho batedaṃ kāṇḍaṃ bhūmau patediti /",
    "K05bsu049_u:8135": " evameva subhūte bodhisattvo mahāsattvaḥ prajñāpāramitāyāṃ caran upāyakauśalyaparigṛhītaḥ tāvattāṃ paramāṃ bhūtakoṭiṃ na sākṣātkaroti,",
    "K05bsu049_u:8136": " yāvanna tāni kuśalamūlānyanuttarāyāṃ samyaksaṃbodhau paripakvāni suparipakvāni /",
    "K05bsu049_u:8137": " yadā tāni kuśalamūlānyanuttarāyāṃ samyaksaṃbodhau paripakvāni bhavanti suparipakvāni,",
    "K05bsu049_u:8138": " tadā tāṃ paramāṃ bhūtakoṭiṃ sākṣātkaroti /",
    "K05bsu049_u:8139": " tasmāttarhi subhūte bodhisattvena mahāsattvena prajñāpāramitāyāṃ caratā prajñāpāramitāṃ bhāvayatā evameteṣāṃ dharmāṇāṃ gambhīradharmatā pratyavekṣitavyā",
    "K05bsu049_u:8140": " na ca sākṣātkartavyā //",
    "K05bsu049_u:8141": " evamukte āyuṣmān subhūtirbhagavantametadavocat - duṣkarakārako bhagavan bodhisattvo mahāsattvaḥ /",
    "K05bsu049_u:8142": " paramaduṣkarakārako bhagavan bodhisattvo mahāsattvaḥ,",
    "K05bsu049_u:8143": " yaḥ śūnyatāyāṃ carati,",
    "K05bsu049_u:8144": " śūnyatayā ca viharati,",
    "K05bsu049_u:8145": " śūnyatāṃ ca samādhiṃ samāpadyate,",
    "K05bsu049_u:8146": " na ca bhūtakoṭiṃ sākṣātkaroti /",
    "K05bsu049_u:8147": " atyāścaryamidaṃ bhagavan,",
    "K05bsu049_u:8148": " paramāścaryamidaṃ sugata /",
    "K05bsu049_u:8149": " evamukte bhagavānāyuṣmantaṃ subhūtimetadavocat - evametatsubhūte, evam etat /",
    "K05bsu049_u:8150": " duṣkarakārako bodhisattvo mahāsattvaḥ /",
    "K05bsu049_u:8151": " paramaduṣkarakārako bodhisattvo mahāsattvaḥ yaḥ śūnyatāyāṃ carati,",
    "K05bsu049_u:8152": " śūnyatāyāṃ ca viharati,",
    "K05bsu049_u:8153": " śūnyatāṃ ca samādhiṃ samāpadyate,",
    "K05bsu049_u:8154": " na ca bhūtakoṭiṃ sākṣātkaroti /",
    "K05bsu049_u:8155": " tatkasya hetoḥ?",
    "K05bsu049_u:8156": " tathā hi subhūte bodhisattvasya mahāsattvasya sarvasattvā aparityaktāḥ /",
    "K05bsu049_u:8157": " tasyeme evaṃrūpāḥ praṇidhānaviśeṣā bhavanti - mayaite sarvasattvāḥ parimocayitavyā iti /",
    "K05bsu049_u:8158": " yadā bodhisattvo mahāsattva evaṃ cittamabhinirharati - sarvasattvā mamāparityaktāḥ,",
    "K05bsu049_u:8159": " mayaite parimocayitavyā iti,",
    "K05bsu049_u:8160": " śūnyatāṃ ca samādhivimokṣamukhamabhinirharati,",
    "K05bsu049_u:8161": " ānimittaṃ ca samādhivimokṣamukhamabhinirharati,",
    "K05bsu049_u:8162": " apraṇihitaṃ ca samādhivimokṣamukhamabhinirharati,",
    "K05bsu049_u:8163": " tadā upāyakauśalyasamanvāgato bodhisattvo mahāsattvo veditavyaḥ - nāyamantarā bhūtakoṭiṃ sākṣātkariṣyatyaparipūrṇairbuddhadharmaiḥ /",
    "K05bsu049_u:8164": " tatkasya hetoḥ?",
    "K05bsu049_u:8165": " tathā hi asyopāyakauśalyaṃ rakṣāṃ karoti /",
    "K05bsu049_u:8166": " sa caivāsya cittotpādo yattasya sarvasattvā aparityaktāḥ /",
    "K05bsu049_u:8167": " sa evamanena cittotpādenopāyakauśalyena samanvāgato 'ntarā bhūtakoṭiṃ na sākṣātkaroti //",
    "K05bsu049_u:8168": " punaraparaṃ subhūte yadā bodhisattvo mahāsattva imāni gambhīrāṇi sthānāni pratyavekṣate,",
    "K05bsu049_u:8169": " pratyavekṣitukāmo vā bhavati - tadyathā śūnyatāṃ samādhivimokṣamukham,",
    "K05bsu049_u:8170": " ānimittaṃ samādhivimokṣamukham, (Vaidya 186)",
    "K05bsu049_u:8171": " apraṇihitaṃ samādhivimokṣamukham,",
    "K05bsu049_u:8172": " tenaivaṃ cittamabhinirhartavyam - dīrgharātramamī sattvāḥ sattvasaṃjñayā upalambhe caranti /",
    "K05bsu049_u:8173": " teṣāṃ sattvānāmupalambhadṛṣṭikānāmupalambhadṛṣṭiprahāṇāya anuttarāṃ samyaksaṃbodhimabhisaṃbudhya dharmaṃ deśayiṣyāmi /",
    "K05bsu049_u:8174": " iti saṃcintya śūnyatāṃ samādhivimokṣamukhaṃ samāpadyate,",
    "K05bsu049_u:8175": " na ca bhūtakoṭiṃ sākṣātkaroti /",
    "K05bsu049_u:8176": " ānimittaṃ samādhivimokṣamukhaṃ samāpadyate,",
    "K05bsu049_u:8177": " na ca bhūtakoṭiṃ sākṣātkaroti /",
    "K05bsu049_u:8178": " apraṇihitaṃ samādhivimokṣamukhaṃ samāpadyate,",
    "K05bsu049_u:8179": " na ca bhūtakoṭiṃ sākṣātkaroti /",
    "K05bsu049_u:8180": " evaṃ bodhisattvo mahāsattvo 'nena cittotpādena anena copāyakauśalyena samanvāgato nāntarā bhūtakoṭiṃ sākṣātkaroti,",
    "K05bsu049_u:8181": " na ca parihīyate maitrīsamādhito na karuṇāmuditopekṣāsamādhitaḥ /",
    "K05bsu049_u:8182": " tatkasya hetoḥ?",
    "K05bsu049_u:8183": " upāyakauśalyaparigṛhīto hi bodhisattvo mahāsattvo bhūyasyā mātrayā vivardhate śuklairdharmaiḥ /",
    "K05bsu049_u:8184": " tīkṣṇatarāṇi cāsya śraddhādīnīndriyāṇi bhavanti,",
    "K05bsu049_u:8185": " balabodhyamārgaṃ ca pratilabhate //",
    "K05bsu049_u:8186": " punaraparaṃ subhūte bodhisattvasya mahāsattvasyaivaṃ bhavati - dīrgharātramamī sattvā dharmasaṃjñayā upalambhe caranti /",
    "K05bsu049_u:8187": " teṣāmupalambhadṛṣṭikānāmupalambhadṛṣṭiprahāṇāya anuttarāṃ samyaksaṃbodhimabhisaṃbudhya dharmaṃ deśayiṣyāmīti /",
    "K05bsu049_u:8188": " so 'nena cittotpādena paurvakeṇa copāyakauśalyena samanvāgataḥ śūnyatāṃ samādhivimokṣamukhaṃ samāpadyate /",
    "K05bsu049_u:8189": " na ca bhūtakoṭiṃ sākṣātkaroti /",
    "K05bsu049_u:8190": " na ca parihīyate maitrīkaruṇāmuditopekṣāsamādhitaḥ /",
    "K05bsu049_u:8191": " tatkasya hetoḥ?",
    "K05bsu049_u:8192": " upāyakauśalyaparigṛhīto bodhisattvo mahāsattvo bhūyasyā mātrayā vivardhate śūklairdharmaiḥ /",
    "K05bsu049_u:8193": " tīkṣṇatarāṇi cāsya śraddhādīnīndriyāṇi bhavanti /",
    "K05bsu049_u:8194": " balabodhyaṅgāni mārgaṃ ca pratilabhate //",
    "K05bsu049_u:8195": " punaraparaṃ subhūte bodhisattvasya mahāsattvasyaivaṃ bhavati - dīrgharātramamī sattvā nimittasaṃjñayā nimitte caranti /",
    "K05bsu049_u:8196": " teṣāṃ nimittasaṃjñāprahāṇāya anuttarāṃ samyaksaṃbodhimabhisaṃbudhya dharmaṃ deśayiṣyāmīti /",
    "K05bsu049_u:8197": " sa ānimittaṃ samādhivimokṣamukhaṃ samāpadyate sattvānāṃ kṛtaśaḥ /",
    "K05bsu049_u:8198": " so 'nena cittotpādena paurvakeṇa copāyakauśalyena samanvāgataḥ ānimittaṃ samādhivimokṣamukhaṃ samāpadyate,",
    "K05bsu049_u:8199": " na ca bhūtakoṭiṃ sākṣātkaroti /",
    "K05bsu049_u:8200": " na ca parihīyate maitryāḥ karuṇāyā muditāyā upekṣāyāḥ sarvasamādhitaḥ /",
    "K05bsu049_u:8201": " tatkasya hetoḥ?",
    "K05bsu049_u:8202": " upāyakauśalyaparigṛhīto hi bodhisattvo mahāsattvo bhūyasyā mātrayā vivardhate śūklairdharmaiḥ /",
    "K05bsu049_u:8203": " tīkṣṇatarāṇi cāsya śraddhādīnīndriyāṇi bhavanti /",
    "K05bsu049_u:8204": " balāni bodhyaṅgāni mārgaṃ ca pratilabhate //",
    "K05bsu049_u:8205": " punaraparaṃ subhūte bodhisattvasya mahāsattvasyaivaṃ bhavati - dīrgharātramamī sattvā nityasaṃjñayā sukhasaṃjñayā ātmasaṃjñayā śubhasaṃjñayā ca viparyastāḥ /",
    "K05bsu049_u:8206": " tathā kariṣyāmi yathā anuttarāṃ samyaksaṃbodhimabhisaṃbudhya nityasaṃjñāyāḥ sukhasaṃjñāyāḥ",
    "K05bsu049_u:8207": " ātmasaṃjñāyāḥ śubhasaṃjñāyā viparyāsasya prahāṇāya dharmaṃ deśayiṣyāmi - anityametatsarvaṃ na nityamiti /",
    "K05bsu049_u:8208": " duḥkhametatsarvaṃ na sukhamiti /",
    "K05bsu049_u:8209": " anātmakametatsarvaṃ naitatsātmakamiti /",
    "K05bsu049_u:8210": " aśubhametatsarvaṃ naitacchubhamiti /",
    "K05bsu049_u:8211": " so 'nena cittotpādena samanvāgataḥ paurvakeṇa copāyakauśalyena prajñāpāramitayā ca parigṛhīto nāntarā bhūtakoṭiṃ sākṣātkaroti (Vaidya 187)",
    "K05bsu049_u:8212": " aparipūrṇeṣu buddhadharmeṣu /",
    "K05bsu049_u:8213": " evamapraṇihitaṃ samādhivimokṣamukhamupasaṃpadya viharati /",
    "K05bsu049_u:8214": " na ca bhūtakoṭiṃ sākṣātkaroti /",
    "K05bsu049_u:8215": " na ca parihīyate maitrīto vā karuṇāto vā muditāto vā upekṣāto vā /",
    "K05bsu049_u:8216": " tatkasya hetoḥ?",
    "K05bsu049_u:8217": " upāyakauśalyaparigṛhīto bodhisattvo mahāsattvo bhūyasyā mātrayā vivardhate śūklairdharmaiḥ /",
    "K05bsu049_u:8218": " tīkṣṇatarāṇi cāsya śraddhādīnīndriyāṇi bhavanti /",
    "K05bsu049_u:8219": " balāni bodhyaṅgāni mārgaṃ ca pratilabhate /",
    "K05bsu049_u:8220": " yo hi kaścitsubhūte bodhisattvo mahāsattva imaṃ cittotpādamutpādayati,",
    "K05bsu049_u:8221": " ityapīme sattvā dīrgharātramupalambhe caritāvinaḥ etarhyupalambhe caranti /",
    "K05bsu049_u:8222": " nimittasaṃjñāyāṃ caritāvinaḥ etarhy api nimittasaṃjñāyāṃ caranti /",
    "K05bsu049_u:8223": " viparyāse caritāvinaḥ etarhy api viparyāse caranti /",
    "K05bsu049_u:8224": " piṇḍasaṃjñāyāṃ caritāvinaḥ etarhy api piṇḍasaṃjñāyāṃ caranti /",
    "K05bsu049_u:8225": " abhūtasaṃjñāyāṃ caritāvinaḥ etarhy api abhūtasaṃjñāyāṃ caranti /",
    "K05bsu049_u:8226": " mithyādṛṣṭau caritāvinaḥ etarhy api mithyādṛṣṭau caranti /",
    "K05bsu049_u:8227": " tathā kariṣyāmi yathaiṣāmete doṣāḥ sarveṇa sarvaṃ sarvathā sarvaṃ na bhaviṣyanti,",
    "K05bsu049_u:8228": " na prajñāsyante /",
    "K05bsu049_u:8229": " ityevaṃ sarvasattvān samanvāharati /",
    "K05bsu049_u:8230": " evaṃ ca bodhisattvo mahāsattvo 'nena smṛtisamanvāhāreṇa anena cittotpādena samanvāgataḥ",
    "K05bsu049_u:8231": " upāyakauśalyena ca samanvāgataḥ prajñāpāramitayā ca parigṛhītaḥ evameteṣāṃ gambhīrāṇāṃ",
    "K05bsu049_u:8232": " dharmāṇāṃ dharmatāṃ pratyavekṣamāṇaḥ śūnyatāto vā ānimittato vā apraṇihitato vā anabhisaṃskārato",
    "K05bsu049_u:8233": " vā anutpādato vā ajātito vā abhāvato vā /",
    "K05bsu049_u:8234": " asthānametatsubhūte 'navakāśaḥ,",
    "K05bsu049_u:8235": " yatsa bodhisattvo mahāsattva evaṃ jñānasamanvāgato 'nabhisaṃskāre vā patet,",
    "K05bsu049_u:8236": " traidhātukena vā sārdhaṃ saṃvaset,",
    "K05bsu049_u:8237": " naitatsthānaṃ vidyate //",
    "K05bsu049_u:8238": " evaṃ hi subhūte bodhisattvo mahāsattvaḥ paripraṣṭavyo bodhisattvena mahāsattvena anuttarāṃ samyaksaṃbodhimabhisaṃboddhukāmena - katameṣāṃ dharmāṇāṃ parijayaḥ kartavyaḥ?",
    "K05bsu049_u:8239": " kiyadrūpāṇi ca cittānyabhinirhartavyāni?",
    "K05bsu049_u:8240": " yāni cittānyabhinirharan bodhisattvo mahāsattvo na śūnyatāṃ sākṣātkaroti,",
    "K05bsu049_u:8241": " na ānimittaṃ sākṣātkaroti,",
    "K05bsu049_u:8242": " na apraṇihitaṃ sākṣātkaroti,",
    "K05bsu049_u:8243": " na anabhisaṃskāraṃ sākṣātkaroti,",
    "K05bsu049_u:8244": " na anutpādaṃ sākṣātkaroti,",
    "K05bsu049_u:8245": " na ajātiṃ sākṣātkaroti,",
    "K05bsu049_u:8246": " na abhāvaṃ sākṣātkaroti,",
    "K05bsu049_u:8247": " prajñāpāramitāṃ ca bhāvayati /",
    "K05bsu049_u:8248": " sacetsubhūte bodhisattvo mahāsattvo bodhisattvena mahāsattvenaivaṃ pṛṣṭa evaṃ vyākaroti - śūnyataiva bodhisattvena mahāsattvena manasi kartavyā",
    "K05bsu049_u:8249": " ānimittameva apraṇihitameva anabhisaṃskāra eva anutpāda eva ajātireva abhāva eva bodhisattvena mahāsattvena manasi kartavya iti /",
    "K05bsu049_u:8250": " sacettaṃ sarvasattvāparityāgacittotpādaṃ nopadarśayet,",
    "K05bsu049_u:8251": " upāyakauśalyaṃ vā na vyākuryāt,",
    "K05bsu049_u:8252": " veditavyametatsubhūte nāyaṃ vyākṛto bodhisattvo mahāsattvo 'nuttarāyāṃ samyaksaṃbodhāvavinivartanīyatve taiḥ paurvakaistathāgatairarhadbhiḥ samyaksaṃbuddhaiḥ /",
    "K05bsu049_u:8253": " tatkasya hetoḥ?",
    "K05bsu049_u:8254": " yo hyasāvavinivartanīyasya bodhisattvasya mahāsattvasyāveṇiko dharmaḥ,",
    "K05bsu049_u:8255": " taṃ dharmaṃ na sūcayati,",
    "K05bsu049_u:8256": " na prabhāvayati,",
    "K05bsu049_u:8257": " nopadarśayati,",
    "K05bsu049_u:8258": " na prajānāti,",
    "K05bsu049_u:8259": " paripṛṣṭo na vyākaroti,",
    "K05bsu049_u:8260": " na visarjayati,",
    "K05bsu049_u:8261": " na tāṃ bhūmimavakrāmayati,",
    "K05bsu049_u:8262": " yo 'vinivartanīyasya bodhisattvasya mahāsattvasya bhūmiriti //",
    "K05bsu049_u:8263": " subhūtirāha - syātpunarbhagavan paryāyo yena paryāyeṇa bodhisattvo mahāsattvo 'vinivartanīyo (Vaidya 188)",
    "K05bsu049_u:8264": " bhavet? bhagavānāha - syātsubhūte sa paryāyo yena paryāyeṇa sa bodhisattvo mahāsattvo 'vinivartanīyo bhavet /",
    "K05bsu049_u:8265": " sacedbodhisattvo mahāsattva imāṃ prajñāpāramitāṃ śrutvā vā aśrutvā va evaṃ pratipadyeta,",
    "K05bsu049_u:8266": " evaṃ visarjayet - avinivartanīyo bodhisattvo mahāsattvo veditavyaḥ /",
    "K05bsu049_u:8267": " subhūtirāha - tena hi bhagavan bahavo bodhāya caranti /",
    "K05bsu049_u:8268": " alpakāḥ punarya evaṃ visarjayanti /",
    "K05bsu049_u:8269": " bhagavānāha - tathā hi subhūte alpakāste bodhisattvā mahāsattvā ye vyākṛtā avinivartanīyāyāṃ jñānabhūmau /",
    "K05bsu049_u:8270": " ye punaste vyākṛtā bhaviṣyanti,",
    "K05bsu049_u:8271": " te evaṃ visarjayiṣyanti /",
    "K05bsu049_u:8272": " te te bodhisattvā mahāsattvā uttaptāvaropitakuśalamūlā veditavyāḥ /",
    "K05bsu049_u:8273": " te te bodhisattvā mahāsattvā asaṃhāryāḥ sadevamānuṣāsureṇa lokena /",
    "K05bsu049_u:8274": " sacetpunaḥ subhūte bodhisattvo mahāsattvaḥ svapnāntaragato 'pi svapnopamāḥ sarvadharmā iti vyavalokayati,",
    "K05bsu049_u:8275": " na ca sākṣātkaroti,",
    "K05bsu049_u:8276": " idam api subhūte avinivartanīyasya bodhisattvasya mahāsattvasya avinivartanīyalakṣaṇaṃ veditavyam //",
    "K05bsu049_u:8277": " punaraparaṃ subhūte bodhisattvo mahāsattvaḥ svapnāntaragato 'pi śrāvakabhūmau vā pratyekabuddhabhūmau vā traidhātukāya ca spṛhāmanuśaṃsācittaṃ",
    "K05bsu049_u:8278": " idam api subhūte avinivartanīyasya bodhisattvasya mahāsattvasya avinivartanīyalakṣaṇaṃ veditavyam //",
    "K05bsu049_u:8279": " punaraparaṃ subhūte bodhisattvo mahāsattvaḥ svapnāntaragato 'pyanekaśatāyāḥ parṣado",
    "K05bsu049_u:8280": " 'nekasahasrāyā yāvadanekakoṭīniyutaśatasahasrāyāḥ parṣado madhyagataṃ maṇḍalamāle",
    "K05bsu049_u:8281": " niṣaṇṇaṃ bhikṣusaṃghaparivṛtaṃ bodhisattvasaṃghapuraskṛtaṃ dharmaṃ deśayantaṃ tathāgatamarhantaṃ",
    "K05bsu049_u:8282": " samyaksaṃbuddhamātmānaṃ paśyati /",
    "K05bsu049_u:8283": " idam api subhūte avinivartanīyasya bodhisattvasya mahāsattvasyāvinivartanīyalakṣaṇaṃ veditavyam //",
    "K05bsu049_u:8284": " punaraparaṃ subhūte bodhisattvo mahāsattvaḥ svapnāntaragato 'pi vaihāyasamabhyudgamya sattvebhyo dharmaṃ deśayati,",
    "K05bsu049_u:8285": " tāṃ ca vyāmaprabhāṃ saṃjānīte,",
    "K05bsu049_u:8286": " tāṃś ca bhikṣūnabhinirmimīte,",
    "K05bsu049_u:8287": " ye 'nyāsu dikṣu gatvā anyeṣu lokadhātuṣu buddhakṛtyaṃ kurvanti,",
    "K05bsu049_u:8288": " dharmaṃ ca deśayanti /",
    "K05bsu049_u:8289": " evam api subhūte svapnāntaragatoa'vinivartanīyo bodhisattvo mahāsattvaḥ saṃjānīte /",
    "K05bsu049_u:8290": " idam api subhūte avinivartanīyasya bodhisattvasya mahāsattvasya avinivartanīyalakṣaṇaṃ veditavyam //",
    "K05bsu049_u:8291": " punaraparaṃ subhūte svapnāntaragato bodhisattvo mahāsattvo notrasyati,",
    "K05bsu049_u:8292": " na saṃtrasyati,",
    "K05bsu049_u:8293": " na saṃtrāsamāpadyate /",
    "K05bsu049_u:8294": " grāmaghāte vā nagaraghāte vā nigamaghāte vā janapadaghāte vā rāṣṭraghāte vā agnidāhe",
    "K05bsu049_u:8295": " vā vartamāne vyālamṛgān vā tato 'nyān api vā kṣudramṛgajātīn dṛṣṭvā śiraśchede vā",
    "K05bsu049_u:8296": " pratyupasthite tato 'nyāny api vā mahābhayabhairavāṇi duḥkhadaurmanasyāni vā prāpya",
    "K05bsu049_u:8297": " tato 'nyeṣām api vā sattvānāṃ mahābhayabhairavāṇi duḥkhāni dṛṣṭvā nāsya bhayabhairavamutpadyate,",
    "K05bsu049_u:8298": " notrasyati na saṃtrasyati na saṃtrāsamāpadyate /",
    "K05bsu049_u:8299": " tataś ca svapnāntarātprativibuddhasya samanantaravyutthitasyaivaṃ bhavati - svapnopamamidaṃ sarvaṃ traidhātukam /",
    "K05bsu049_u:8300": " evaṃ ca mayā anuttarāṃ samyaksaṃbodhimabhisaṃbudhya samyagdeśayatā dharmo deśayitavya iti /",
    "K05bsu049_u:8301": " idam api subhūte avinivartanīyasya bodhisattvasya mahāsattvasya avinivartanīyalakṣaṇaṃ veditavyam //",
    "K05bsu049_u:8302": " (Vaidya 189) punaraparaṃ subhūte avinivartanīyasya bodhisattvasya mahāsattvasya svapnāntaragatasya",
    "K05bsu049_u:8303": " nairayikān sattvān dṛṣṭvā evaṃ bhavati - tathā kariṣyāmi yathā me 'nuttarāṃ samyaksaṃbodhimabhisaṃbuddhasya",
    "K05bsu049_u:8304": " buddhakṣetre sarveṇa sarvaṃ sarvathā sarvaṃ sarve 'pyapāyā na bhaviṣyantīti /",
    "K05bsu049_u:8305": " idam api subhūte avinivartanīyasya bodhisattvasya mahāsattvasya apāyapariśuddhilakṣaṇaṃ veditavyam //",
    "K05bsu049_u:8306": " tatra subhūte kathaṃ vijñāyeta asyāvinivartanīyasya bodhisattvasya mahāsattvasya",
    "K05bsu049_u:8307": " anuttarāṃ samyaksaṃbodhimabhisaṃbuddhasya buddhakṣetre sarveṇa sarvaṃ sarvathā sarvaṃ",
    "K05bsu049_u:8308": " sarve 'pyapāyā na bhaviṣyantīti?",
    "K05bsu049_u:8309": " sacetsubhūte bodhisattvo mahāsattvaḥ svapnāntaragato 'pi nirayagatāṃstiryakpretagatān vā sattvān dṛṣṭvā smṛtiṃ pratilabhate /",
    "K05bsu049_u:8310": " sa tāṃ smṛtiṃ pratilabhya evaṃ cintayati - tathā kariṣyāmi yathā me 'nuttarāṃ samyaksaṃbodhimabhisaṃbuddhasya",
    "K05bsu049_u:8311": " buddhakṣetre sarveṇa sarvaṃ sarvathā sarvaṃ sarve 'pyapāyā na bhaviṣyantīti /",
    "K05bsu049_u:8312": " evaṃ subhūte bodhisattvasya mahāsattvasya apāyapariśuddhilakṣaṇaṃ veditavyam /",
    "K05bsu049_u:8313": " idam api subhūte avivartanīyasya bodhisattvasya mahāsattvasya avinivartanīyalakṣaṇaṃ veditavyam //",
    "K05bsu049_u:8314": " punaraparaṃ subhūte svapnāntaragato bodhisattvo mahāsattvo nagaradāhe vā grāmadāhe",
    "K05bsu049_u:8315": " vā vartamāne prativibuddhaḥ saṃstataḥ svapnādevaṃ samanvāharati yathā - mayā svapnāntaragatena",
    "K05bsu049_u:8316": " ye ākārāḥ yāni liṅgāni yāni nimittāni dṛṣṭāni,",
    "K05bsu049_u:8317": " yairākārairyairliṅgairyairnimittairavivartanīyo bodhisattvo mahāsattvo dhārayitavyaḥ,",
    "K05bsu049_u:8318": " te ākārāstāni liṅgāni tāni nimittāni mama saṃvidyante /",
    "K05bsu049_u:8319": " etena satyena satyavacanena ayaṃ nagaradāho vā grāmadāho vā vartamāna upaśāmyatu,",
    "K05bsu049_u:8320": " śītibhavatu,",
    "K05bsu049_u:8321": " astaṃ gacchatu /",
    "K05bsu049_u:8322": " sacetsubhūte grāmadāho vā nagaradāho vā upaśāmyati,",
    "K05bsu049_u:8323": " śītībhavati,",
    "K05bsu049_u:8324": " astaṃ gacchati,",
    "K05bsu049_u:8325": " veditavyametatsubhūte vyākṛto 'yaṃ bodhisattvo mahāsattvastaiḥ paurvakaistathāgatairarhadbhiḥ samyaksaṃbuddhairavinivartanīyo 'nuttarāyāḥ samyaksaṃbodheriti",
    "K05bsu049_u:8326": " sacennopaśāmyati,",
    "K05bsu049_u:8327": " na śītībhavati,",
    "K05bsu049_u:8328": " nāstaḥ gacchati,",
    "K05bsu049_u:8329": " veditavyametatsubhūte nāyaṃ vyākṛto bodhisattvo mahāsattvo 'nuttarāyāṃ samyaksaṃbodhāviti /",
    "K05bsu049_u:8330": " sacetpunaḥ subhūte so 'gnidāho 'tikramya gṛhādgṛhaṃ rathyāyā rathyāmanyatarānyatarāṃ rathyāṃ vā gṛhaṃ vā gacchati,",
    "K05bsu049_u:8331": " dahati,",
    "K05bsu049_u:8332": " nopaśāmyati,",
    "K05bsu049_u:8333": " na śītībhavati,",
    "K05bsu049_u:8334": " nāstaṃ gacchati,",
    "K05bsu049_u:8335": " veditavyametatsubhūte dharmapratyākhyānaṃ duṣprajñasaṃvartanīyaṃ tena bodhisattvena mahāsattvena karmopacitam /",
    "K05bsu049_u:8336": " tato 'syaitaddṛṣṭadharmasaṃvartanīyameva karma vipacyate /",
    "K05bsu049_u:8337": " tata eva dharmapratyākhyānātsāvaśeṣaṃ karmaivaṃ vipacyate /",
    "K05bsu049_u:8338": " ityayaṃ subhūte heturayaṃ pratyayo 'sya bodhisattvasya mahāsattvasya avinivartanīyalakṣaṇatāyā iti /",
    "K05bsu049_u:8339": " ayam api subhūte bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ //",
    "K05bsu049_u:8340": " punaraparaṃ subhūte yairākārairyairliṅgairyairnimittairavinivartanīyo bodhisattvo mahāsattvo dhārayitavyaḥ,",
    "K05bsu049_u:8341": " tānākārāṃstāni liṅgāni tāni nimittāni deśayiṣyāmi /",
    "K05bsu049_u:8342": " tatsādhu ca suṣṭhu ca śṛṇu,",
    "K05bsu049_u:8343": " manasi kuru,",
    "K05bsu049_u:8344": " bhāṣiṣye 'haṃ te /",
    "K05bsu049_u:8345": " sādhu bhagavannityāyuṣmān subhūtirbhagavataḥ pratyaśrauṣīt /",
    "K05bsu049_u:8346": " bhagavānetadavocat - sacetsubhūte kaścideva puruṣo vā strī vā dārako vā dārikā vā (Vaidya 190)",
    "K05bsu049_u:8347": " amanuṣyeṇa gṛhīto bhavedāviṣṭaḥ /",
    "K05bsu049_u:8348": " tatra bodhisattvena mahāsattvena upasaṃkramya evamadhiṣṭhānaṃ samanvāhartavyam /",
    "K05bsu049_u:8349": " sacedahaṃ haiḥ paurvakaistathāgatairarhadbhiḥ samyaksaṃbuddhairvyākṛto 'nuttarāyāṃ samyaksaṃbodhau,",
    "K05bsu049_u:8350": " pariśuddho me 'dhyāśayaḥ anuttarāṃ samyaksaṃbodhimabhisaṃboddhum /",
    "K05bsu049_u:8351": " yathāhamanuttarāṃ samyaksaṃbodhimabhisaṃboddhukāmaḥ,",
    "K05bsu049_u:8352": " pariśuddho me manasikāro 'nuttarāyāṃ samyaksaṃbodhau /",
    "K05bsu049_u:8353": " apagataṃ me śrāvakacittaṃ pratyekabuddhacittaṃ ca,",
    "K05bsu049_u:8354": " tena mayā anuttarā samyaksaṃbodhirabhisaṃboddhavyā /",
    "K05bsu049_u:8355": " nāhaṃ nānuttarāṃ samyaksaṃbodhimabhisaṃbhotsye /",
    "K05bsu049_u:8356": " abhisaṃbhotsya evāhamanuttarāṃ samyaksaṃbodhim /",
    "K05bsu049_u:8357": " ye 'pi te aprameyeṣvasaṃkhyeyeṣu lokadhātuṣu buddhā bhagavantastiṣṭhanti dhriyante yāpayanti,",
    "K05bsu049_u:8358": " na teṣāṃ tathāgatānāmarhatāṃ samyaksaṃbuddhānāṃ kiṃcidajñātaṃ vā adṛṣṭaṃ vā aviditaṃ vā asākṣātkṛtaṃ vā anabhisaṃbuddhaṃ vā /",
    "K05bsu049_u:8359": " yathā te buddhā bhagavanto jānanto mamādhyāśayam - ityapyahamanuttarāṃ samyaksaṃbodhimabhisaṃbhotsye iti /",
    "K05bsu049_u:8360": " anena satyena satyavacanena iyaṃ strī vā puruṣo vā dārako vā dārikā vā yena amanuṣyagraheṇa gṛhīto vā āviṣṭo vā,",
    "K05bsu049_u:8361": " so 'pakrāmatu /",
    "K05bsu049_u:8362": " sacetso 'manuṣyaḥ evaṃ bhāṣamāṇena bodhisattvena mahāsattvena nāpakrāmati,",
    "K05bsu049_u:8363": " veditavyametatsubhūte nāyaṃ vyākṛto bodhisattvo mahāsattvastaiḥ paurvakaistathāgatairarhadbhiḥ samyaksaṃbuddhairanuttarāyāṃ samyaksaṃbodhāviti",
    "K05bsu049_u:8364": " sacetpunaḥ subhūte evaṃ bhāṣamāṇasya bodhisattvasya mahāsattvasya so 'manuṣyo 'pakrāmati,",
    "K05bsu049_u:8365": " veditavyametatsubhūte vyākṛto 'yaṃ bodhisattvo mahāsattvastaiḥ paurvakaistathāgatairarhadbhiḥ samyaksaṃbuddhairanuttarāyāṃ samyaksaṃbodhāviti",
    "K05bsu049_u:8366": " āryāṣṭasāhasrikāyāṃ prajñāpāramitāyāmupāyakauśalyamīmāṃsāparivarto nāma viṃśatitamaḥ //",
    "K05bsu049_u:8367": " (Vaidya 191)",
    "K05bsu049_u:8368": " ASP_21: mārakarmaparivarta ekaviṃśatitamaḥ /",
    "K05bsu049_u:8369": " tatra khalu punaḥ subhūte bodhisattvo mahāsattva evaṃ bhāṣiṣyate - yena satyena satyavacanena",
    "K05bsu049_u:8370": " ahaṃ vyākṛtaḥ taiḥ paurvakaistathāgatairarhadbhiḥ samyaksaṃbuddhairanuttarāyāṃ samyaksaṃbodhau,",
    "K05bsu049_u:8371": " tena satyena satyavacena ayamamanuṣyo 'pakrāmatviti /",
    "K05bsu049_u:8372": " tatra subhūte māraḥ pāpīyānautsukyamāpatsyate tasya amanuṣyasyāpakramaṇāya /",
    "K05bsu049_u:8373": " tatkasya hetoḥ?",
    "K05bsu049_u:8374": " māro hyatra pāpīyāṃstasya bodhisattvasya mahāsattvasya cirayānasaṃprasthitasyāntike balavattaraṃ tejovattaraṃ codyogamāpatsyate - kathamayamamanuṣyo 'pakrāmediti /",
    "K05bsu049_u:8375": " evaṃ so 'manuṣyo mārādhiṣṭhānenāpakramiṣyati /",
    "K05bsu049_u:8376": " evaṃ ca tasya bodhisattvasya mahāsattvasya bhaviṣyati - mamaiṣo 'nubhāvena amanuṣyo 'pakrānta iti /",
    "K05bsu049_u:8377": " na punaḥ sa evaṃ jñāsyati - mārasyaiṣo 'nubhāvena amanuṣyo 'pakrānta iti /",
    "K05bsu049_u:8378": " sa tena tāvanmātrakeṇautsukyamāpatsyate /",
    "K05bsu049_u:8379": " sa tenautsukyena tato 'nyān bodhisattvān mahāsattvānavamaṃsyate uccagdhayiṣyati ullāpayiṣyati",
    "K05bsu049_u:8380": " kutsayiṣyati paṃsayiṣyati - ahaṃ vyākṛtastaiḥ paurvakaistathāgatairarhadbhiḥ samyaksaṃbuddhairanuttarāyāṃ",
    "K05bsu049_u:8381": " samyaksaṃbodhāviti /",
    "K05bsu049_u:8382": " sa tena tāvanmātrakeṇa bhūyo mānaṃ janayiṣyati,",
    "K05bsu049_u:8383": " mānaṃ saṃjanayiṣyati,",
    "K05bsu049_u:8384": " mānaṃ vardhayiṣyati,",
    "K05bsu049_u:8385": " mānaṃ saṃvardhayiṣyati,",
    "K05bsu049_u:8386": " mānaṃ stambhayiṣyati,",
    "K05bsu049_u:8387": " mānamupastambhayiṣyati,",
    "K05bsu049_u:8388": " mānaṃ bṛṃhayiṣyati,",
    "K05bsu049_u:8389": " mānamupabṛṃhayiṣyati,",
    "K05bsu049_u:8390": " mānamutpādayiṣyati /",
    "K05bsu049_u:8391": " sa tena mānena atimānena mānātimānena mithyāmānena abhimānena dūrīkariṣyati sarvajñatām,",
    "K05bsu049_u:8392": " dūrīkariṣyatyanuttaraṃ buddhajñānam,",
    "K05bsu049_u:8393": " svayaṃbhūjñānam,",
    "K05bsu049_u:8394": " sarvajñajñānam /",
    "K05bsu049_u:8395": " dūrīkariṣyatyanuttarāṃ samyaksaṃbodhim /",
    "K05bsu049_u:8396": " sa tathārūpāṇi kalyāṇamitrāṇi kalyāṇadharmaṇa udārādhimuktikānadhyāśayasaṃpannānupāyakuśalānavinivartanīyadharmasamanvāgatāṃś",
    "K05bsu049_u:8397": " ca bodhisattvān mahāsattvān dṛṣṭvā abhimānamutpādya avamanyamānastathārūpāṇi kalyāṇamitrāṇi na seviṣyate,",
    "K05bsu049_u:8398": " na bhajiṣyate,",
    "K05bsu049_u:8399": " na paryupāsiṣyate,",
    "K05bsu049_u:8400": " na pariprakṣyati /",
    "K05bsu049_u:8401": " tadeva mārabandhanaṃ gāḍhīkariṣyati /",
    "K05bsu049_u:8402": " tasya dve bhūmī pratikāṅkṣitavye - śrāvakabhūmirvā pratyekabuddhabhūmirvā /",
    "K05bsu049_u:8403": " evaṃ subhūte satyādhiṣṭhānena māraḥ pāpīyānacirayānasaṃprasthitasya bodhisattvasya",
    "K05bsu049_u:8404": " mahāsattvasya alpaśraddhasya alpaśrutasya kalyāṇamitravirahitasya prajñāpāramitayā",
    "K05bsu049_u:8405": " aparigṛhītasya upāyakauśalyavirahitasya antarāyaṃ kariṣyatyanuttarāyāḥ samyaksaṃbodheḥ /",
    "K05bsu049_u:8406": " idam api subhūte bodhisattvasya mahāsattvasya mārakarma veditavyam //",
    "K05bsu049_u:8407": " punaraparaṃ subhūte bodhisattvasya mahāsattvasya nāmāpadeśenāpi mārakarma bhaviṣyati /",
    "K05bsu049_u:8408": " kathaṃ ca subhūte bodhisattvasya mahāsattvasya nāmāpedeśenāpi mārakarma bhaviṣyati?",
    "K05bsu049_u:8409": " iha subhūte bodhisattvaṃ mahāsattvaṃ nāmāpadeśenāpi nāmādhiṣṭhānenāpi māraḥ pāpīyānupasaṃkramiṣyati /",
    "K05bsu049_u:8410": " anyatarānyatareṇa veṣeṇopasaṃkramya evaṃ vakṣyati - tairvyākṛtastvaṃ paurvakaistathāgatairarhadbhiḥ samyaksaṃbuddhairanuttarāyāṃ samyaksaṃbodhau",
    "K05bsu049_u:8411": " tatkasya hetoḥ?",
    "K05bsu049_u:8412": " tava hīdaṃ nāmadheyam /",
    "K05bsu049_u:8413": " idaṃ te māturnāmadheyam /",
    "K05bsu049_u:8414": " idaṃ te piturnāmadheyam /",
    "K05bsu049_u:8415": " idaṃ te bhrāturnāmadheyam /",
    "K05bsu049_u:8416": " idaṃ te bhaginyā nāmadheyam /",
    "K05bsu049_u:8417": " idaṃ te mitrāmātyajñātisālohitānāṃ nāmadheyam /",
    "K05bsu049_u:8418": " yāvadāsaptamaṃ mātāmahapitāmahayugasya nāmadheyamudīrayiṣyati - amuṣyāṃ diśi tvaṃ jātaḥ,",
    "K05bsu049_u:8419": " amuṣmin janapade amuṣmin grāme vā nagare vā (Vaidya 192)",
    "K05bsu049_u:8420": " nigame vā jāta iti /",
    "K05bsu049_u:8421": " sacetprakṛtvā mṛduko bhaviṣyati,",
    "K05bsu049_u:8422": " tamenamevaṃ vakṣyati - pūrvam api tvameva mṛduko 'bhūḥ /",
    "K05bsu049_u:8423": " sacetprakṛtyā tīkṣṇendriyo bhaviṣyati,",
    "K05bsu049_u:8424": " tatastamevaṃ vakṣyati - pūrvam api tvaṃ tīkṣṇendriyo 'bhūḥ /",
    "K05bsu049_u:8425": " sacedāraṇyako bhaviṣyati,",
    "K05bsu049_u:8426": " sacetpiṇḍapātiko bhaviṣyati,",
    "K05bsu049_u:8427": " sacetpāṃsukūliko bhaviṣyati,",
    "K05bsu049_u:8428": " sacetkhalupaścādbhaktiko bhaviṣyati,",
    "K05bsu049_u:8429": " sacedekāsaniko bhaviṣyati,",
    "K05bsu049_u:8430": " sacedyāthāsaṃstariko bhaviṣyati,",
    "K05bsu049_u:8431": " sacetraicīvariko bhaviṣyati,",
    "K05bsu049_u:8432": " sacet śmaśāniko bhaviṣyati,",
    "K05bsu049_u:8433": " sacedvṛkṣamūliko bhaviṣyati,",
    "K05bsu049_u:8434": " sacennaiṣadyiko bhaviṣyati,",
    "K05bsu049_u:8435": " sacedabhyavakāśiko bhaviṣyati,",
    "K05bsu049_u:8436": " sacennāmantiko bhaviṣyati,",
    "K05bsu049_u:8437": " sacedalpecchaḥ saṃtuṣṭaḥ pravivikto bhaviṣyati,",
    "K05bsu049_u:8438": " sacedapagatapādamrakṣaṇo bhaviṣyati,",
    "K05bsu049_u:8439": " sacenmṛdubhāṣī alpavāg bhaviṣyati,",
    "K05bsu049_u:8440": " tamenaṃ māraḥ pāpīyāṃstena tena dṛṣṭadhārmikeṇa guṇenādekṣyati - pūrvam api tvamanena cānena ca guṇena samanvāgato 'bhūḥ /",
    "K05bsu049_u:8441": " niyatastaṃ vyākṛtastaiḥ paurvakaistathāgatairarhadbhiḥ samyaksaṃbuddhairanuttarāyāṃ samyaksaṃbodhau avinivartanīyāyāṃ bodhisattvabhūmau /",
    "K05bsu049_u:8442": " tatkasya hetoḥ?",
    "K05bsu049_u:8443": " tathā hi te amī evaṃrūpā dhutaguṇāḥ saṃvidyante /",
    "K05bsu049_u:8444": " niścayena tvaṃ pūrvamapyetaireva dhutaguṇaiḥ samanvāgato 'bhūḥ /",
    "K05bsu049_u:8445": " evaṃ sa tena paurvakeṇa nāmāpadeśena nāmādhiṣṭhānena pratyutpannadhutaguṇasaṃlekhena ca manyanāmutpādayiṣyati /",
    "K05bsu049_u:8446": " tasyaivaṃ bhaviṣyati - vyākṛto 'haṃ taiḥ paurvakaistathāgatairarhadbhiḥ samyaksaṃbuddhairanuttarāyāṃ samyaksaṃbodhau,",
    "K05bsu049_u:8447": " yathā me amī guṇāḥ saṃvidyante /",
    "K05bsu049_u:8448": " taṃ ca māraḥ pāpīyānevaṃ vakṣyati - avinivartanīyastvaṃ vyākṛtastathāgatenārhatā samyaksaṃbuddhena anuttarāyāṃ samyaksaṃbodhau /",
    "K05bsu049_u:8449": " tatkasya hetoḥ?",
    "K05bsu049_u:8450": " tathā hi tava ete evaṃrūpā dhutaguṇā saṃvidyante /",
    "K05bsu049_u:8451": " tasya khalu punaḥ subhūte māraḥ pāyīyān kadācidbhikṣuveṣeṇopasaṃkramiṣyati,",
    "K05bsu049_u:8452": " kadācidbhikṣuṇīveṣeṇa,",
    "K05bsu049_u:8453": " kadācidupāsakaveṣeṇa,",
    "K05bsu049_u:8454": " kadācidupāsikāveṣeṇa,",
    "K05bsu049_u:8455": " kadācidbrāhmaṇaveṣeṇa,",
    "K05bsu049_u:8456": " kadācidgṛhapativeṣeṇa,",
    "K05bsu049_u:8457": " kadācinmātṛveṣeṇa,",
    "K05bsu049_u:8458": " kadācitpitṛveṣeṇa,",
    "K05bsu049_u:8459": " kadācidbhrātṛveṣeṇa,",
    "K05bsu049_u:8460": " kadācidbhaginīveṣeṇa,",
    "K05bsu049_u:8461": " kadācinmitrāmātyajñātisālohitaveṣeṇa upasaṃkramiṣyati /",
    "K05bsu049_u:8462": " upasaṃkramyaivaṃ vakṣyati - vyākṛtastvaṃ paurvakaistathāgatairarhadbhiḥ samyaksaṃbuddhairanuttarāyāṃ samyaksaṃbodhau avinivartanīyāyāṃ bodhisattvabhūmau",
    "K05bsu049_u:8463": " tatkasya hetoḥ?",
    "K05bsu049_u:8464": " tathā hi te evaṃrūpā dhutaguṇāḥ saṃvidyante,",
    "K05bsu049_u:8465": " ye 'vinivartanīyānāṃ bodhisattvānāṃ mahāsattvānāṃ guṇāḥ /",
    "K05bsu049_u:8466": " ye khalu punaḥ subhūte mayā avinivartanīyānāṃ bodhisattvānāṃ mahāsattvānāṃ guṇā ākhyātāḥ ākārā liṅgāni nimittāni cākhyātāni,",
    "K05bsu049_u:8467": " tāni tasya na bhaviṣyanti /",
    "K05bsu049_u:8468": " veditavyametatsubhūte tato 'nyairbodhisattvairmahāsattvaiḥ - mārādhiṣṭhito batāyaṃ bodhisattvo mahāsattva iti /",
    "K05bsu049_u:8469": " tatkasya hetoḥ?",
    "K05bsu049_u:8470": " ye ākārā yāni liṅgāni yāni nimittāni avinivartanīyānāṃ bodhisattvānāṃ mahāsattvānām,",
    "K05bsu049_u:8471": " tāni tasya na bhaviṣyanti /",
    "K05bsu049_u:8472": " sa khalu punaḥ subhūte bodhisattvo mahāsattvo 'nena nāmādhiṣṭhānena abhimānamutpādayiṣyati /",
    "K05bsu049_u:8473": " abhimānamutpādya mānābhibhūtaḥ stambhābhibhūto mārādhiṣṭhānenābhibhūtastadanyān bodhisattvān mahāsattvānavamaṃsyate uccagghayiṣyati ullāpayiṣyati kutsayiṣyati paṃsayiṣyati /",
    "K05bsu049_u:8474": " idam api subhūte bodhisattvena mahāsattvena nāmādhiṣṭhānena mārakarma veditavyam //",
    "K05bsu049_u:8475": " (Vaidya 193) punaraparaṃ subhūte bodhisattvena mahāsattvena nāmāpadeśena nāmavyākaraṇena mārakarma veditavyam /",
    "K05bsu049_u:8476": " kathaṃ ca subhūte bodhisattvena mahāsattvena nāmāpadeśena nāmavyākaraṇena mārakarma veditavyam?",
    "K05bsu049_u:8477": " iha subhūte māraḥ pāpīyān bhikṣuveṣeṇopasaṃkramya bodhisattvaṃ mahāsattvamevaṃ vyākariṣyati",
    "K05bsu049_u:8478": " - tavānuttarāṃ samyaksaṃbodhimabhisaṃbuddhasya sataḥ idaṃ nāmadheyaṃ bhaviṣyatīti",
    "K05bsu049_u:8479": " yadeva tena cittenānuvartitamanuvitarkitamanuvicāritaṃ bhavati - aho bata me 'nuttarāṃ",
    "K05bsu049_u:8480": " samyaksaṃbodhimabhisaṃbuddhasya sataḥ idamevaṃrūpaṃ nāmadheyaṃ bhavediti,",
    "K05bsu049_u:8481": " tadeva nāmadheyaṃ vyākariṣyati /",
    "K05bsu049_u:8482": " tatra duṣprajñajātīyasya anupāyakuśalasya bodhisattvasyaivaṃ bhaviṣyati - yathā mayā nāmadheyamanuvartitamanuvitarkitamanuvicāritam,",
    "K05bsu049_u:8483": " aho bata me 'nuttarāṃ samyaksaṃbodhimabhisaṃbuddhasya sataḥ idaṃ nāmadheyaṃ bhavediti,",
    "K05bsu049_u:8484": " tathā tena bhikṣuṇā nirdiṣṭamiti /",
    "K05bsu049_u:8485": " sa evaṃ yacca nāmadheyaṃ svayamanuvicintitam,",
    "K05bsu049_u:8486": " yacca tena māreṇa pāpīyasā mārakāyikābhirvā devatābhirabhinirmitena mārādhiṣṭhitena vā bhikṣuṇā nāmadheyamudīritam,",
    "K05bsu049_u:8487": " tadubhayaṃ tulayitvā yathā ca mama cittotpāda utpannaḥ,",
    "K05bsu049_u:8488": " yathā ca anena bhikṣuṇā nirdiṣṭaṃ mama nāmadheyaṃ sameti nāmnā,",
    "K05bsu049_u:8489": " nāmavyākṛto 'haṃ taiḥ paurvakaistathāgatairarhadbhiḥ samyaksaṃbuddhairanuttarāyāṃ samyaksaṃbodhāviti maṃsyate /",
    "K05bsu049_u:8490": " yāni ca mayā subhūte avinivartanīyānāṃ bodhisattvānāṃ mahāsattvānāmākārā liṅgāni nimittāni ākhyātāni,",
    "K05bsu049_u:8491": " tāni tasya na bhaviṣyanti /",
    "K05bsu049_u:8492": " sa tairvirahito 'nena nāmāpadeśena nāmavyākaraṇena manyanāmutpādayiṣyati /",
    "K05bsu049_u:8493": " sa manyanāmutpādya tato 'nyān bodhisattvān mahāsattvānavamaṃsyate - ahaṃ vyākṛto 'nuttarāyāṃ samyaksaṃbodhau,",
    "K05bsu049_u:8494": " naite vyākṛtā anuttarāyāṃ samyaksaṃbodhāviti /",
    "K05bsu049_u:8495": " evaṃ sa tena mānena atimānena mānātimānena abhimānena mithyāmānena ca tadanyān bodhisattvān mahāsattvānavamanyamāno dūrīkariṣyati sarvajñatām,",
    "K05bsu049_u:8496": " dūrīkariṣyati buddhajñānam /",
    "K05bsu049_u:8497": " tasya prajñāpāramitayā aparigṛhītasya upāyakauśalyavirahitasya kalyāṇamitravirahitasya",
    "K05bsu049_u:8498": " pāpamitraparigṛhītasya dvayorbhūmyoranyatarā bhūmiḥ pratikāṅkṣitavyā - śrāvakabhūmirvā",
    "K05bsu049_u:8499": " pratyekabuddhabhūmirvā /",
    "K05bsu049_u:8500": " sacetpunaściraṃ suciraṃ saṃdhāvya saṃsṛtya enāmeva prajñāpāramitāmāgamya anuttarāṃ samyaksaṃbodhimabhisaṃboddhukāmo bhavet,",
    "K05bsu049_u:8501": " yadi cāsāvupasarpet kalyāṇamitrāṇi,",
    "K05bsu049_u:8502": " abhīkṣṇaṃ ca tānyupasaṃkramiṣyati,",
    "K05bsu049_u:8503": " tenaiva cātmabhāvapratilambhena tāvatpūrvakāṃścittotpādān vigarhiṣyati,",
    "K05bsu049_u:8504": " vāntīkariṣyati,",
    "K05bsu049_u:8505": " jugupsiṣyati,",
    "K05bsu049_u:8506": " pratiniḥ - srakṣyati,",
    "K05bsu049_u:8507": " pratideśayiṣyati,",
    "K05bsu049_u:8508": " tathāpi buddhabhūmistasya durlabhā bhaviṣyati /",
    "K05bsu049_u:8509": " tatkasya hetoḥ?",
    "K05bsu049_u:8510": " tāvadgurutaraṃ hi subhūte bodhisattvasya mahāsattvasya mananāpattisthānam /",
    "K05bsu049_u:8511": " tadyathāpi nāma subhūte bhikṣoḥ śrāvakayānikasya śrāvakabhūmau catasro mūlāpattayo gurvyo bhavanti,",
    "K05bsu049_u:8512": " yato 'nyatarānyatarā māpattimadhyāpadya abhikṣurbhavatyaśramaṇo 'śākyaputrīyaḥ,",
    "K05bsu049_u:8513": " iyameva tābhyaścatasṛbhya āpattibhyo gurutarā āpattiḥ,",
    "K05bsu049_u:8514": " yo 'yaṃ mānacittotpādaḥ,",
    "K05bsu049_u:8515": " yaduta nāmāpadeśena bodhisattvasya mahāsattvasyāvamānanayā mahānakuśalaścittotpāda utpannaḥ /",
    "K05bsu049_u:8516": " ayaṃ tābhyaścatasṛbhya āpattibhyo gurutaraścittotpādo veditavyaḥ //",
    "K05bsu049_u:8517": " tiṣṭhantu subhūte catasro gurvyo mūlāpattayaḥ /",
    "K05bsu049_u:8518": " pañcabhyo 'pi subhūte ānantaryebhyaḥ (Vaidya 194)",
    "K05bsu049_u:8519": " karmabhyo gurutaro 'yaṃ cittotpādaḥ,",
    "K05bsu049_u:8520": " yo 'yaṃ bodhisattvasya mahāsattvasya nāmāpadeśena mānasahagataścittotpāda utpannaḥ /",
    "K05bsu049_u:8521": " ayaṃ tebhyaḥ pañcabhya ānantaryebhyaḥ karmabhyo gurutaraścittotpādo veditavyaḥ /",
    "K05bsu049_u:8522": " iti hi subhūte anenāpi nāmāpadeśena sūkṣmasūkṣmāṇi mārakarmāṇyutpatsyante /",
    "K05bsu049_u:8523": " tāni bodhisattvena mahāsattvena boddhavyāni /",
    "K05bsu049_u:8524": " anyebhyaścāvabodhayitavyāni,",
    "K05bsu049_u:8525": " buddhvā ca vivarjayitavyāni //",
    "K05bsu049_u:8526": " punaraparaṃ subhūte māraḥ pāpīyān vivekaguṇena bodhisattvaṃ mahāsattvamupasaṃkramya codayiṣyati smārayiṣyati /",
    "K05bsu049_u:8527": " kathaṃ ca subhūte māraḥ pāpīyān vivekaguṇena bodhisattvaṃ mahāsattvamupasaṃkramya codayiṣyati smārayiṣyati?",
    "K05bsu049_u:8528": " iha subhūte māraḥ pāpīyān bodhisattvaṃ mahāsattvamupasaṃkramiṣyati,",
    "K05bsu049_u:8529": " upasaṃkramyaivaṃ vakṣyati - vivekasya tathāgato varṇavādī araṇyavanaprasthagiriguhāśmaśānapalālapuñjādiṣu vihartavyamiti /",
    "K05bsu049_u:8530": " na cāhaṃ subhūte bodhisattvasya mahāsattvasya evaṃvidhaṃ vivekaṃ vadāmi,",
    "K05bsu049_u:8531": " yaduta āraṇyakāni prāntāni śayanāsanāni vijanapadāni viviktāni,",
    "K05bsu049_u:8532": " vividhāni vanaprasthagiriguhāśmaśānapalālapuñjādīni //",
    "K05bsu049_u:8533": " subhūtirāha - katamaḥ punaḥ sa bhagavan bodhisattvasya mahāsattvasya anyo viveko",
    "K05bsu049_u:8534": " yadi vā āraṇyakāni prāntāni śayanāsanāni vijanapadāni viviktāni vividhāni vanaprasthagiriguhāśmaśānapalālapuñjādīni?",
    "K05bsu049_u:8535": " yadi tāni nādhyāvasati,",
    "K05bsu049_u:8536": " kiyadrūpaḥ punarbhagavan bodhisattvasya mahāsattvasyānyo vivekaḥ?",
    "K05bsu049_u:8537": " evamukte bhagavānāyuṣmantaṃ subhūtimetadavocat - sacetsubhūte bodhisattvo mahāsattvo vivikto bhavati śrāvakapratisaṃyuktairmanasikāraiḥ,",
    "K05bsu049_u:8538": " vivikto bhavati pratyekabuddhapratisaṃyuktairmanasikāraiḥ,",
    "K05bsu049_u:8539": " evaṃ sa bodhisattvo mahāsattvo vivikto viharati /",
    "K05bsu049_u:8540": " grāmānte 'pi hi viharan prajñāpāramitopāyakauśalyaparigṛhītaḥ sarvasattvamaitrīmahākaruṇāvihāreṇa viharet /",
    "K05bsu049_u:8541": " anena vihāreṇa viharan vivikta eva sa viharati /",
    "K05bsu049_u:8542": " ayaṃ khalu punaḥ subhūte mayā bodhisattvasya mahāsattvasya śrāvakapratyekabuddhapratisaṃyuktamanasikāraviveko 'nujñātaḥ /",
    "K05bsu049_u:8543": " anena vivekena viharan bodhisattvo mahāsattvo rātriṃdivānyatināmayati,",
    "K05bsu049_u:8544": " vivikto viharati /",
    "K05bsu049_u:8545": " sacedbodhisattvo mahāsattvo 'raṇyavanaprasthagiriguhāśmaśānaprāntaśayanāsaneṣvanena vihāreṇa viharati,",
    "K05bsu049_u:8546": " vivikto bodhisattvo mahāsattvo viharati /",
    "K05bsu049_u:8547": " yaṃ punaḥ subhūte māraḥ pāpīyān vivekamupadekṣyati araṇyavanaprasthagiriguhāśmaśānaprāntaśayanāsanavihārān,",
    "K05bsu049_u:8548": " sa tena vivekena śrāvakapratyekabuddhapratisaṃyuktairmanasikāraiḥ saṃkīrṇa eva san prajñāpāramitāyāmanabhiyujyamāno na sarvajñajñānaṃ paripūrayati",
    "K05bsu049_u:8549": " evaṃ sa saṃkīrṇavihāreṇa viharan so 'pariśuddhena manasikāreṇa viharan apariśuddhakāyavāṅmanaḥkarmāntaḥ eva bhaviṣyati /",
    "K05bsu049_u:8550": " apariśuddhakāyavāṅmanaḥkarmānta eva saṃstato 'nyān api bodhisattvān mahāsattvān grāmāntavihāriṇo",
    "K05bsu049_u:8551": " 'saṃkīrṇān śrāvakapratyekabuddhapratisaṃyuktairmanasikāraiḥ prajñopāyamahākaruṇāvihāravihāriṇo 'vamaṃsyate /",
    "K05bsu049_u:8552": " araṇye 'pi viharan so 'pariśuddhakāyavāṅmanaḥkarmāntaḥ san saṃkīrṇavihāryeva bhavati,",
    "K05bsu049_u:8553": " na viviktavihārī /",
    "K05bsu049_u:8554": " sa prajñopāyamahākaruṇāvihāravihāriṇo (Vaidya 195)",
    "K05bsu049_u:8555": " grāmānte viharataḥ pariśuddhakāyavāṅmanaḥkarmasamudācārān śrāvakapratyekabuddhapratisaṃyuktamanasikāraviviktānasaṃkīrṇān",
    "K05bsu049_u:8556": " śrāvakapratyekabuddhapratisaṃyuktairmanasikāraistāṃstāvatso 'vamanyamāno na dhyānasamādhisamāpattivimokṣābhijñānāṃ lābhī bhaviṣyati /",
    "K05bsu049_u:8557": " na cāsya tāḥ paripūriṃ gamiṣyanti /",
    "K05bsu049_u:8558": " tatkasya hetoḥ?",
    "K05bsu049_u:8559": " tathā hi so 'nupāyakuśalo bhavati //",
    "K05bsu049_u:8560": " kiṃcāpi subhūte bodhisattvo mahāsattvo yojanaśatikeṣvaṭavīkāntāreṣu viharedapagatavyālamṛgapakṣisaṃgheṣu",
    "K05bsu049_u:8561": " apagatakṣudramṛgavyālayakṣarākṣasānuvicariteṣu apagatacaurakāntārabhayabhairavopadraveṣu saṃtiṣṭhet,",
    "K05bsu049_u:8562": " varṣaṃ vā varṣaśataṃ vā varṣasahasraṃ vā varṣaśatasahasraṃ vā varṣakoṭīṃ vā varṣakoṭīśataṃ vā varṣakoṭīsahasraṃ vā varṣakoṭīśatasahasraṃ vā varṣakoṭīniyutaśatasahasraṃ vā,",
    "K05bsu049_u:8563": " tato vā upari /",
    "K05bsu049_u:8564": " imaṃ ca vivekaṃ mayopadiṣṭaṃ na jānīyāt,",
    "K05bsu049_u:8565": " yena vivekena bodhisattvo mahāsattvo 'dhyāśayasaṃprasthito 'dhyāśayasaṃpanno viharati /",
    "K05bsu049_u:8566": " taṃ so 'nupāyakuśalo bodhisattvo mahāsattvo 'jānannaraṇyaparamo viharati /",
    "K05bsu049_u:8567": " tatra ca viveke niśritaḥ ālīno 'dhyavasito 'dhyavasāyamāpannaḥ /",
    "K05bsu049_u:8568": " naiva me subhūte etāvatā sa bodhisattvaścittamārādhayati /",
    "K05bsu049_u:8569": " tatkasya hetoḥ?",
    "K05bsu049_u:8570": " yaḥ subhūte viveko bodhisattvānāṃ mahāsattvānāṃ mayā ākhyātaḥ,",
    "K05bsu049_u:8571": " tena vivekena viharannasmin viveke na saṃdṛśyate /",
    "K05bsu049_u:8572": " tamenaṃ māraḥ pāpīyānupasaṃkramya uparyantarīkṣe vihāyasi sthitvā evaṃ vakṣyati - sādhu sādhu kulaputra,",
    "K05bsu049_u:8573": " eṣa bodhisattvānāṃ mahāsattvānāṃ tathāgatena viveka ākhyātaḥ /",
    "K05bsu049_u:8574": " anenaiva tvaṃ kulaputra vivekena vihara /",
    "K05bsu049_u:8575": " evaṃ tvaṃ kṣipramanuttarāṃ samyaksaṃbodhimabhisaṃbhotsyase /",
    "K05bsu049_u:8576": " sa tato vivekātpunareva araṇyādgrāmāntamavatīrya tadanyān bodhisattvān mahāsattvān",
    "K05bsu049_u:8577": " peśalān bhikṣūn sabrahmacāriṇaḥ kalyāṇadharmaṇo 'saṃkīrṇān śrāvakapratyekabuddhapratisaṃyuktairmanasikāraiḥ",
    "K05bsu049_u:8578": " pariśuddhakāyavāṅmanaḥkarmāntān jīvānavamaṃsyate /",
    "K05bsu049_u:8579": " sa evaṃ vakṣyati - saṃkīrṇavihāreṇa bateme āyuṣmanto viharanti,",
    "K05bsu049_u:8580": " na viviktavihāreṇa /",
    "K05bsu049_u:8581": " ākīrṇavihāreṇa bateme āyuṣmanto viharanti,",
    "K05bsu049_u:8582": " na viviktavihāreṇa viharantīti /",
    "K05bsu049_u:8583": " ye te bodhisattvā mahāsattvā viviktavihāreṇa viharanti,",
    "K05bsu049_u:8584": " tān saṃkīrṇavihāreṇa codayiṣyati,",
    "K05bsu049_u:8585": " ākīrṇavihāreṇa codayiṣyati /",
    "K05bsu049_u:8586": " ye ca te saṃkīrṇavihāreṇa viharanti,",
    "K05bsu049_u:8587": " tān sa viviktavihāreṇa samudācariṣyati,",
    "K05bsu049_u:8588": " tatra gauravamutpādayiṣyati /",
    "K05bsu049_u:8589": " yatra ca gauravamutpādayitavyam,",
    "K05bsu049_u:8590": " tatra mānamutpādayiṣyati /",
    "K05bsu049_u:8591": " tatkasya hetoḥ?",
    "K05bsu049_u:8592": " ahamamanuṣyaiścodye,",
    "K05bsu049_u:8593": " ahamamanuṣyaiḥ smārye /",
    "K05bsu049_u:8594": " eṣa subhūte vihāro yenāhaṃ vihāreṇa viharāmi /",
    "K05bsu049_u:8595": " kaṃ grāmāntavihāriṇamamanuṣyāścodayiṣyanti,",
    "K05bsu049_u:8596": " kaṃ grāmāntare viharantamamanuṣyāḥ smārayiṣyanti,",
    "K05bsu049_u:8597": " ityevaṃ hi bodhisattvayānikān pudgalānavamaṃsyate /",
    "K05bsu049_u:8598": " ayaṃ subhūte bodhisattvacaṇḍālo veditavyaḥ,",
    "K05bsu049_u:8599": " bodhisattvadūṣī veditavyaḥ,",
    "K05bsu049_u:8600": " bodhisattvapratirūpako veditavyaḥ,",
    "K05bsu049_u:8601": " bodhisattvaprativarṇiko veditavyaḥ,",
    "K05bsu049_u:8602": " bodhisattvakāraṇḍavako veditavyaḥ,",
    "K05bsu049_u:8603": " cauraḥ śramaṇaveṣeṇa,",
    "K05bsu049_u:8604": " cauro bodhisattvayānikānāṃ pudgalānām,",
    "K05bsu049_u:8605": " cauraḥ sadevakasya lokasya /",
    "K05bsu049_u:8606": " tajjātīyaḥ khaluḥ punaḥ subhūte pudgalo na sevitavyo na bhaktavyo na paryupāsitavyaḥ /",
    "K05bsu049_u:8607": " tatkasya hetoḥ?",
    "K05bsu049_u:8608": " abhimānapatitā hi te tathārūpāḥ pudgalā veditavyāḥ /",
    "K05bsu049_u:8609": " anyeṣām api tathārūpāṇāmalpa (Vaidya 196)",
    "K05bsu049_u:8610": " sthāmānācirayānasaṃprasthitānāṃ saṃdūṣaṇaṃ kuryuḥ /",
    "K05bsu049_u:8611": " aviśuddhadharmāṇo hi te tathārūpāḥ pudgalāḥ veditavyāḥ /",
    "K05bsu049_u:8612": " anāryā hi te tathārūpāḥ pudgalā veditavyāḥ /",
    "K05bsu049_u:8613": " anāryadharmāṇo hi te tathārūpāḥ pudgalā veditavyāḥ /",
    "K05bsu049_u:8614": " yasya khalu punaḥ subhūte bodhisattvasya mahāsattvasya aparityaktāḥ sarvasattvāḥ,",
    "K05bsu049_u:8615": " aparityaktā sarvajñatā,",
    "K05bsu049_u:8616": " aparityaktā anuttarā samyaksaṃbodhiḥ,",
    "K05bsu049_u:8617": " tena bodhisattvena mahāsattvena adhyāśayena anuttarāṃ samyaksaṃbodhimabhisaṃboddhukāmena sarvasattvānāmarthaṃ kartukāmena tajjātīyāḥ pudgalā na sevitavyāḥ,",
    "K05bsu049_u:8618": " na bhaktavyāḥ,",
    "K05bsu049_u:8619": " na paryupāsitavyāḥ /",
    "K05bsu049_u:8620": " api tu khalu punaḥ subhūte sarvasattvānāmarthāya abhyutthitena eteṣāṃ ca anyeṣāṃ",
    "K05bsu049_u:8621": " ca mārakarmaṇāmavabodhāya nityamevodvignacittena bhavitavyaṃ sarvasattvānāṃ mārgamapratilabhamānānāmupadeṣṭumutrastamānasena",
    "K05bsu049_u:8622": " asaṃsṛṣṭena traidhātukena /",
    "K05bsu049_u:8623": " tatrāpi tāvanmaitrāyamāṇena karuṇāyamānena mahākaruṇāmutpādya anukampāmupādāya samyakpratipanneṣu",
    "K05bsu049_u:8624": " sattveṣu muditacittenānupalabdhidharmatayā dharmāṇāmupekṣakeṇa evaṃ cittamutpādayitavyam",
    "K05bsu049_u:8625": " - tathā kariṣyāmi yathā sarve mārakarmadoṣāḥ sarveṇa sarvaṃ sarvathā sarvaṃ sarvatra",
    "K05bsu049_u:8626": " sarvadā ca na bhaviṣyanti,",
    "K05bsu049_u:8627": " notpatsyante /",
    "K05bsu049_u:8628": " sacedutpatsyante,",
    "K05bsu049_u:8629": " kṣiprameva pratigamiṣyanti,",
    "K05bsu049_u:8630": " evaṃ śikṣiṣye iti /",
    "K05bsu049_u:8631": " ayam api bodhisattvānāṃ mahāsattvānāṃ svayamabhijñāya parākramo veditavyaḥ /",
    "K05bsu049_u:8632": " idam api subhūte bodhisattvena mahāsattvena vivekaguṇena mārakarma veditavyamiti //",
    "K05bsu049_u:8633": " āryāṣṭasāhasrikāyāṃ prajñāpāramitāyāṃ mārakarmaparivarto nāma ekaviṃśatitamaḥ //",
    "K05bsu049_u:8634": " (Vaidya 197)",
    "K05bsu049_u:8635": " ASP_22: kalyāṇamitraparivarto dvāviṃśatitamaḥ /",
    "K05bsu049_u:8636": " atha khalu bhagavān punarapyāyuṣmantaṃ subhūtimāmantrayate sma - iha subhūte bodhisattvena",
    "K05bsu049_u:8637": " mahāsattvena adhyāśayasaṃprasthitena anuttarāṃ samyaksaṃbodhimabhisaṃboddhukāmena",
    "K05bsu049_u:8638": " ādita evaṃ kalyāṇamitrāṇi sevitavyāni bhaktavyāni paryupāsitavyāni /",
    "K05bsu049_u:8639": " subhūtirāha - katamāni tāni punarbhagavan bodhisattvasya mahāsattvasya kalyāṇamitrāṇi veditavyāni,",
    "K05bsu049_u:8640": " yāni bodhisattvena mahāsattvena adhyāśayasaṃprasthitena anuttarāṃ samyaksaṃbodhimabhisaṃboddhukāmena ādita eva kalyāṇamitrāṇi sevitavyāni bhaktavyāni",
    "K05bsu049_u:8641": " evamukte bhagavānāyuṣmantaṃ subhūtimetadavocat - buddhā eva subhūte bhagavantaḥ,",
    "K05bsu049_u:8642": " ye ca te 'vinivartanīyā bodhisattvā mahāsattvā bodhisattvacaryākuśalāḥ,",
    "K05bsu049_u:8643": " ya enaṃ pāramitāsvavavadanti anuśāsati,",
    "K05bsu049_u:8644": " ye 'smai prajñāpāramitāṃ deśayantyupadiśanti /",
    "K05bsu049_u:8645": " imāni tāni subhūte bodhisattvasya mahāsattvasya kalyāṇamitrāṇi veditavyāni /",
    "K05bsu049_u:8646": " prajñāpāramitaiva subhūte bodhisattvasya mahāsattvasya kalyāṇamitraṃ veditavyam /",
    "K05bsu049_u:8647": " sarvā eva ca subhūte ṣaṭ pāramitā bodhisattvasya mahāsattvasya kalyāṇamitrāṇi veditavyāni /",
    "K05bsu049_u:8648": " ṣaḍeva pāramitāḥ śāstā,",
    "K05bsu049_u:8649": " ṣaṭ pāramitā mārgaḥ,",
    "K05bsu049_u:8650": " ṣaṭ pāramitā ālokaḥ,",
    "K05bsu049_u:8651": " ṣaṭ pāramitā ulkā,",
    "K05bsu049_u:8652": " ṣaṭ pāramitāḥ avabhāsaḥ,",
    "K05bsu049_u:8653": " ṣaṭ pāramitāstrāṇam,",
    "K05bsu049_u:8654": " ṣaṭ pāramitāḥ śaraṇam,",
    "K05bsu049_u:8655": " ṣaṭ pāramitā layanam,",
    "K05bsu049_u:8656": " ṣaṭ pāramitāḥ parāyaṇam,",
    "K05bsu049_u:8657": " ṣaṭ pāramitāḥ dvīpaḥ,",
    "K05bsu049_u:8658": " ṣaṭ pāramitā mātā,",
    "K05bsu049_u:8659": " ṣaṭ pāramitāḥ pitā,",
    "K05bsu049_u:8660": " ṣaṭ pāramitā jñānāya bodhāya anuttarāyai samyaksaṃbodhaye saṃvartante /",
    "K05bsu049_u:8661": " tatkasya hetoḥ?",
    "K05bsu049_u:8662": " atra hi subhūte prajñāpāramitā pariniṣṭhitā bhavati yaduta ṣaṭpāramitāsu /",
    "K05bsu049_u:8663": " ye 'pi te subhūte atīte 'dhvani tathāgatā arhantaḥ samyaksaṃbuddhā anuttarāṃ samyaksaṃbodhimabhisaṃbudhya parinirvṛtāḥ,",
    "K05bsu049_u:8664": " teṣām api buddhānāṃ bhagavatāmitonirjātaiva sarvajñatā,",
    "K05bsu049_u:8665": " yaduta ṣaḍbhyaḥ pāramitābhyaḥ /",
    "K05bsu049_u:8666": " ye 'pi te subhūte bhaviṣyantyanāgate 'dhvani tathāgatā arhantaḥ samyaksaṃbuddhā anuttarāṃ samyaksaṃbodhimabhisaṃbhotsyante,",
    "K05bsu049_u:8667": " teṣām api buddhānāṃ bhagavatāmitonirjātaiva sarvajñatā,",
    "K05bsu049_u:8668": " yaduta ṣaḍbhyaḥ pāramitābhyaḥ /",
    "K05bsu049_u:8669": " ye 'pi te subhūte aprameyeṣvasaṃkhyeyeṣvaparimāṇeṣvacintyeṣu lokadhātuṣu tathāgatā arhantaḥ samyaksaṃbuddhā etarhyanuttarāṃ samyaksaṃbodhimabhisaṃbuddhāstiṣṭhanti,",
    "K05bsu049_u:8670": " dhriyante,",
    "K05bsu049_u:8671": " yāpayanti,",
    "K05bsu049_u:8672": " dharmaṃ ca deśayanti,",
    "K05bsu049_u:8673": " teṣām api buddhānāṃ bhagavatāmitonirjātaiva sarvajñatā,",
    "K05bsu049_u:8674": " yaduta ṣaḍbhyaḥ pāramitābhyaḥ /",
    "K05bsu049_u:8675": " aham api subhūte tathāgato 'rhan samyaksaṃbuddha etarhyanuttarāṃ samyaksaṃbodhimabhisaṃbuddhaḥ /",
    "K05bsu049_u:8676": " mamāpi hi subhūte itonirjātaiva sarvajñatā,",
    "K05bsu049_u:8677": " yaduta ṣaḍbhyaḥ pāramitābhyaḥ /",
    "K05bsu049_u:8678": " tatkasya hetoḥ?",
    "K05bsu049_u:8679": " āsu hi subhūte ṣaṭsu pāramitāsu saptatriṃśadbodhipakṣā dharmā antargatāḥ,",
    "K05bsu049_u:8680": " catvāro brahmavihārāḥ,",
    "K05bsu049_u:8681": " catvāri saṃgrahavastūni /",
    "K05bsu049_u:8682": " yāvāṃś ca kaścidbuddhadharmo buddhajñānaṃ svayaṃbhūjñānamacintyajñānamatulyajñānamaprameyajñānamasaṃkhyeyajñānamasamajñānamasamasamajñānaṃ sarvajñajñānam,",
    "K05bsu049_u:8683": " sarvaṃ tat ṣaṭsu pāramitāsvantargatam /",
    "K05bsu049_u:8684": " tasmāttarhi subhūte bodhisattvasya mahāsattvasya ṣaṭ pāramitā eva kalyāṇamitrāṇi veditavyāni,",
    "K05bsu049_u:8685": " ṣaḍeva pāramitāḥ śāstā,",
    "K05bsu049_u:8686": " ṣaṭ pāramitā mārgaḥ,",
    "K05bsu049_u:8687": " ṣaṭ pāramitā ālokaḥ,",
    "K05bsu049_u:8688": " ṣaṭ pāramitā ulkā,",
    "K05bsu049_u:8689": " ṣaṭ pāramitā avabhāsaḥ,",
    "K05bsu049_u:8690": " ṣaṭ pāramitāstrāṇam, ṣaṭ (Vaidya 198)",
    "K05bsu049_u:8691": " pāramitāḥ śaraṇam,",
    "K05bsu049_u:8692": " ṣaṭ pāramitā layanam,",
    "K05bsu049_u:8693": " ṣaṭ pāramitāḥ parāyaṇam,",
    "K05bsu049_u:8694": " ṣaṭ pāramitā dvīpaḥ,",
    "K05bsu049_u:8695": " ṣaṭ pāramitā mātā,",
    "K05bsu049_u:8696": " ṣaṭ pāramitāḥ pitā,",
    "K05bsu049_u:8697": " ṣaṭ pāramitā jñānāya bodhāya sarvajñatāyai anuttarasamyaksaṃbodhiprāptaye saṃvartante /",
    "K05bsu049_u:8698": " sarvasattvānāmapratyupakāriṇām api upakāribhūto bhavati,",
    "K05bsu049_u:8699": " yadā bodhisattvo mahāsattvaḥ ṣaṭpāramitāsu śikṣate //",
    "K05bsu049_u:8700": " āsu khalu punaḥ subhūte ṣaṭsu pāramitāsu śikṣitukāmena bodhisattvena mahāsattvena",
    "K05bsu049_u:8701": " iyameva prajñāpāramitā śrotavyā udgrahītavyā dhārayitavyā vācayitavyā paryavāptavyā",
    "K05bsu049_u:8702": " pravartayitavyā deśayitavyā upadeṣṭavyā uddeṣṭavyā svādhyātavyā,",
    "K05bsu049_u:8703": " arthataś ca dharmataś ca nayataścopaparīkṣitavyā upanidhyātavyā paripraṣṭavyā paripraśnayitavyā /",
    "K05bsu049_u:8704": " tatkasya hetoḥ?",
    "K05bsu049_u:8705": " eṣā hi prajñāpāramitā ṣaṇṇāṃ pāramitānāṃ pūrvaṃgamā nāyikā pariṇāyikā saṃdarśikā avadarśikā janayitrī dhatrī /",
    "K05bsu049_u:8706": " tatkasya hetoḥ?",
    "K05bsu049_u:8707": " prajñāpāramitāvirahitā hi pañca pāramitā na prajñāyante,",
    "K05bsu049_u:8708": " nāpi pāramitānāmadheyaṃ labhante /",
    "K05bsu049_u:8709": " tasmāttarhi subhūte aparapraṇeyatāṃ gantukāmena bodhisattvena mahāsattvena aparapraṇeyatāyāṃ sthātukāmena ihaiva prajñāpāramitāyāṃ śikṣitavyam",
    "K05bsu049_u:8710": " subhūtirāha - kiṃlakṣaṇā bhagavan prajñāpāramitā?",
    "K05bsu049_u:8711": " evamukte bhagavānāyuṣmantaṃ subhūtimetadavocat - asaṅgalakṣaṇā subhūte prajñāpāramitā /",
    "K05bsu049_u:8712": " subhūtirāha - syādbhagavan paryāyo yena paryāyeṇa yenaivāsaṅgalakṣaṇena prajñāpāramitā saṃvidyate,",
    "K05bsu049_u:8713": " tenaiva asaṅgalakṣaṇena sarvadharmāḥ saṃvidyeran?",
    "K05bsu049_u:8714": " bhagavānāha - evametatsubhūte, evam etat /",
    "K05bsu049_u:8715": " syātsubhūte paryāyo yena paryāyeṇa yenaiva asaṅgalakṣaṇena prajñāpāramitā saṃvidyate,",
    "K05bsu049_u:8716": " tenaiva asaṅgalakṣaṇena sarvadharmāḥ saṃvidyante /",
    "K05bsu049_u:8717": " tatkasya hetoḥ?",
    "K05bsu049_u:8718": " sarvadharmā hi subhūte viviktāḥ /",
    "K05bsu049_u:8719": " sarvadharmā hi subhūte śūnyāḥ /",
    "K05bsu049_u:8720": " tasmāttarhi subhūte yenaiva asaṅgalakṣaṇena prajñāpāramitā viviktā śūnyā,",
    "K05bsu049_u:8721": " tenaiva asaṅgalakṣaṇena sarvadharmā viviktāḥ śūnyāḥ /",
    "K05bsu049_u:8722": " subhūtirāha - yadi bhagavan sarvadharmā viviktāḥ,",
    "K05bsu049_u:8723": " sarvadharmāḥ śūnyāḥ,",
    "K05bsu049_u:8724": " kathaṃ bhagavan sattvānāṃ saṃkleśaḥ prajñāyate,",
    "K05bsu049_u:8725": " kathaṃ bhagavan sattvānāṃ vyavadānaṃ prajñāyate?",
    "K05bsu049_u:8726": " na ca bhagavan viviktaṃ saṃkliśyate,",
    "K05bsu049_u:8727": " na bhagavan viviktaṃ vyavadāyati /",
    "K05bsu049_u:8728": " na ca bhagavan śūnyaṃ saṃkliśyate,",
    "K05bsu049_u:8729": " na ca bhagavan śūnyaṃ vyavadāyati /",
    "K05bsu049_u:8730": " na ca bhagavan viviktaṃ vā śūnyaṃ vā anuttarāṃ samyaksaṃbodhimabhisaṃbudhyate /",
    "K05bsu049_u:8731": " anyatrāpi bhagavan śūnyatāyāḥ sarvadharmo nopalabhyate,",
    "K05bsu049_u:8732": " yo 'nuttarāṃ samyaksaṃbodhimabhisaṃbuddho vā,",
    "K05bsu049_u:8733": " abhisaṃbhotsyate vā,",
    "K05bsu049_u:8734": " abhisaṃbudhyate vā /",
    "K05bsu049_u:8735": " kathaṃ vā vayaṃ bhagavan asya bhāṣitasyārthamājānīmaḥ?",
    "K05bsu049_u:8736": " deśayatu bhagavan,",
    "K05bsu049_u:8737": " deśayatu sugata /",
    "K05bsu049_u:8738": " evamukte bhagavānāyuṣmantaṃ subhūtimetadavocat - tatkiṃ manyase dīrgharātraṃ sattvā ahaṃkāre mamakāre caranti?",
    "K05bsu049_u:8739": " subhūtirāha - evametadbhagavan,",
    "K05bsu049_u:8740": " evametatsugata /",
    "K05bsu049_u:8741": " dīrgharātraṃ sattvā ahaṃkāre mamakāre caranti /",
    "K05bsu049_u:8742": " bhagavānāha - tatkiṃ manyase subhūte api nu ahaṃkāramamakārau śūnyau?",
    "K05bsu049_u:8743": " subhūtirāha - śūnyau bhagavan,",
    "K05bsu049_u:8744": " śūnyau sugata /",
    "K05bsu049_u:8745": " bhagavānāha - tatkiṃ manyase subhūte ahaṃkāreṇa mamakāreṇa ca sattvāḥ saṃsāre saṃsaranti?",
    "K05bsu049_u:8746": " subhūtirāha - evametadbhagavan,",
    "K05bsu049_u:8747": " evametatsugata /",
    "K05bsu049_u:8748": " ahaṃkāreṇa mamakāreṇa ca sattvāḥ saṃsāre saṃsaranti /",
    "K05bsu049_u:8749": " bhagavānāha - evaṃ khalu subhūte sattvānāṃ saṃkleśaḥ prajñāyate /",
    "K05bsu049_u:8750": " yathā sattvānāmudgraho 'bhiniveśaḥ,",
    "K05bsu049_u:8751": " tathā saṃkleśaḥ /",
    "K05bsu049_u:8752": " na cātra (Vaidya 199)",
    "K05bsu049_u:8753": " kaścitsaṃkliśyate /",
    "K05bsu049_u:8754": " yathā ca subhūte anudgaho 'nabhiniveśaḥ,",
    "K05bsu049_u:8755": " tathā nāhaṃkāramamakārau prajñāyete /",
    "K05bsu049_u:8756": " evaṃ khalu subhūte sarvasattvānāṃ vyavadānaṃ prajñāyate /",
    "K05bsu049_u:8757": " yathā sattvānāmanudgraho 'nabhiniveśaḥ,",
    "K05bsu049_u:8758": " tathā vyavadānam /",
    "K05bsu049_u:8759": " na cātra kaścidvyavadāyati /",
    "K05bsu049_u:8760": " evaṃ khalu subhūte caran bodhisattvo mahāsattvaścarati prajñāpāramitāyām /",
    "K05bsu049_u:8761": " evaṃ khalu subhūte sarvadharmeṣu vivikteṣu sarvadharmeṣu śūnyeṣu sattvānāṃ saṃkleśo vyavadānaṃ ca prajñāyate /",
    "K05bsu049_u:8762": " subhūtirāha - āścaryaṃ bhagavan yāvadyadidaṃ sarvadharmeṣu vivikteṣu sarvadharmeṣu śūnyeṣu sattvānāṃ saṃkleśo vyavadānaṃ ca prajñāyate /",
    "K05bsu049_u:8763": " evaṃ ca bhagavaṃścaran bodhisattvo mahāsattvaścarati prajñāpāramitāyām /",
    "K05bsu049_u:8764": " evaṃ hi caran bodhisattvo mahāsattvo na rūpe carati,",
    "K05bsu049_u:8765": " na vedanāyāṃ na saṃjñāyāṃ na saṃskāreṣu,",
    "K05bsu049_u:8766": " na vijñāne carati /",
    "K05bsu049_u:8767": " evaṃ caran bhagavan bodhisattvo mahāsattvo 'navamardanīyo bhavati sadevamānuṣāsureṇa lokena /",
    "K05bsu049_u:8768": " evaṃ caran bhagavan bodhisattvo mahāsattvaḥ sarveṣāṃ śrāvakayānikānāṃ pratyekabuddhayānikānāṃ ca pudgalānāṃ caryāmabhibhavati,",
    "K05bsu049_u:8769": " anabhibhūtaṃ ca sthānaṃ pratilabhate /",
    "K05bsu049_u:8770": " tatkasya hetoḥ?",
    "K05bsu049_u:8771": " anabhibhūtaṃ hi bhagavan buddhatvaṃ tathāgatatvaṃ svayaṃbhūtvaṃ sarvajñatvam /",
    "K05bsu049_u:8772": " anenāpi bhagavan manasikāreṇa prajñāpāramitāpratisaṃyuktena vihāreṇa viharan bodhisattvo mahāsattvo rātriṃdinānyatināmayet,",
    "K05bsu049_u:8773": " āsannaḥ syādanuttarāyāḥ samyaksaṃbodheḥ,",
    "K05bsu049_u:8774": " kṣipraṃ cānuttarāṃ samyaksaṃbodhimabhisaṃbudhyeta /",
    "K05bsu049_u:8775": " evamukte bhagavānāyuṣmantaṃ subhūtimetadavocat - evametatsubhūte, evam etat /",
    "K05bsu049_u:8776": " evaṃ caran subhūte bodhisattvo mahāsattvaścarati prajñāpāramitāyām /",
    "K05bsu049_u:8777": " evaṃ hi caran subhūte bodhisattvo mahāsattvo na rūpe carati,",
    "K05bsu049_u:8778": " na vedanāyāṃ na saṃjñāyāṃ na saṃskāreṣu,",
    "K05bsu049_u:8779": " na vijñāne carati /",
    "K05bsu049_u:8780": " evaṃ caran subhūte bodhisattvo mahāsattvo 'navamardanīyo bhavati sadevamānuṣāsureṇa lokena /",
    "K05bsu049_u:8781": " evaṃ caran subhūte bodhisattvo mahāsattvaḥ sarveṣāṃ śrāvakayānikānāṃ pratyekabuddhayānikānāṃ ca pudgalānāṃ caryāmabhibhavati,",
    "K05bsu049_u:8782": " anabhibhūtaṃ ca sthānaṃ pratilabhate /",
    "K05bsu049_u:8783": " tatkasya hetoḥ?",
    "K05bsu049_u:8784": " anabhibhūtaṃ hi subhūte buddhatvaṃ tathāgatatvaṃ svayaṃbhūtvaṃ sarvajñatvam /",
    "K05bsu049_u:8785": " anenāpi subhūte manasikāreṇa prajñāpāramitāpratisaṃyuktena vihāreṇa viharan bodhisattvo mahāsattvo rātriṃdinānyatināmayet,",
    "K05bsu049_u:8786": " āsannaḥ syādanuttarāyāḥ samyaksaṃbodheḥ,",
    "K05bsu049_u:8787": " kṣipraṃ ca anuttarāṃ samyaksaṃbodhimabhisaṃbudhyeta //",
    "K05bsu049_u:8788": " sacetkhalu punaḥ subhūte ye jambūdvīpe sattvāḥ,",
    "K05bsu049_u:8789": " te sarve 'pūrvācaramaṃ mānuṣyakamātmabhāvaṃ pratilabheran,",
    "K05bsu049_u:8790": " mānuṣyakamātmabhāvaṃ pratilabhya anuttarāyāṃ samyaksaṃbodhau cittamutpādayeran,",
    "K05bsu049_u:8791": " anuttarāyāṃ samyaksaṃbodhau cittamutpādya yāvajjīvaṃ tiṣṭheyuḥ,",
    "K05bsu049_u:8792": " yāvajjīvaṃ tiṣṭhanto yāvajjīvaṃ sarvatathāgatān satkuryurgurukuryurmānayeyuḥ pūjayeyurarcayeyurapacāyeyuḥ,",
    "K05bsu049_u:8793": " evaṃ sarvasattvebhyo 'pi dānaṃ dadyuḥ,",
    "K05bsu049_u:8794": " tacca dānamanuttarāyāṃ samyaksaṃbodhau pariṇāmayeyuḥ /",
    "K05bsu049_u:8795": " tatkiṃ manyase subhūte api nu te bodhisattvā mahāsattvāstatonidānaṃ bahu puṇyaṃ prasaveyuḥ?",
    "K05bsu049_u:8796": " subhūtirāha - bahu bhagavan,",
    "K05bsu049_u:8797": " bahu sugata /",
    "K05bsu049_u:8798": " bhagavānāha - ataḥ khalu punaḥ subhūte sa kulaputro vā kuladuhitā vā bahutaraṃ puṇyaṃ prasavati,",
    "K05bsu049_u:8799": " yo bodhisattvo mahāsattvo 'ntataḥ ekadivasam api prajñāpāramitāpratisaṃyuktairmanasikārairviharati /",
    "K05bsu049_u:8800": " (Vaidya 200) tatkasya hetoḥ?",
    "K05bsu049_u:8801": " yathā yathā hi subhūte bodhisattvo mahāsattvaḥ prajñāpāramitāpratisaṃyuktairmanasikārai rātriṃdivaṃ viharati,",
    "K05bsu049_u:8802": " tathā tathā sarvasattvānāṃ dakṣiṇīyatāṃ gacchati /",
    "K05bsu049_u:8803": " tatkasya hetoḥ?",
    "K05bsu049_u:8804": " tathā hi subhūte nāsti tadanyeṣāṃ sattvānāṃ tādṛśaṃ maitrīsahagataṃ cittam,",
    "K05bsu049_u:8805": " yathā tasya bodhisattvasya mahāsattvasya,",
    "K05bsu049_u:8806": " sthāpayitvā buddhān bhagavataḥ /",
    "K05bsu049_u:8807": " tatkasya hetoḥ?",
    "K05bsu049_u:8808": " apratipudgalā hi subhūte tathāgatāḥ /",
    "K05bsu049_u:8809": " nirupamā hi subhūte tathāgatāḥ /",
    "K05bsu049_u:8810": " acintyadharmasamanvāgatā hi subhūte tathāgatā arhantaḥ samyaksaṃbuddhāḥ //",
    "K05bsu049_u:8811": " kathaṃ ca subhūte sa kulaputro vā kuladuhitā vā tāvattatpuṇyamabhinirharati?",
    "K05bsu049_u:8812": " tādṛśyā subhūte prajñayā samanvāgataḥ sa bodhisattvo mahāsattvo bhavati,",
    "K05bsu049_u:8813": " yādṛśyā prajñayā samanvāgato vadhyagatāniva sarvasattvān paśyati /",
    "K05bsu049_u:8814": " tena tasyāṃ velāyāṃ mahākaruṇāparigṛhīto bhavati /",
    "K05bsu049_u:8815": " sa divyena cakṣuṣā vyavalokayan aprameyānasaṃkhyeyānaparimeyānaparimāṇān sattvānānantaryakarmasamanvāgatān paśyati,",
    "K05bsu049_u:8816": " akṣaṇaprāptāṃś ca vihanyamānāṃś ca dṛṣṭijālapraticchannāṃś ca mārgamapratilabhamānān /",
    "K05bsu049_u:8817": " aparāṃś ca kṣaṇaprāptān paśyati,",
    "K05bsu049_u:8818": " kṣaṇāṃś ca virāgayataḥ paśyati /",
    "K05bsu049_u:8819": " tasya tasyāṃ velāyāṃ mahān saṃvega utpadyate /",
    "K05bsu049_u:8820": " te cāsya sarvasattvāstayā mahāmaitryā tayā ca mahākaruṇayā sphāritvā manasikṛtā bhavanti - ahameteṣāṃ sarveṣāṃ sattvānāṃ nātho bhaviṣyāmi,",
    "K05bsu049_u:8821": " ahamenān sarvasattvān sarvaduḥkhebhyo mocayiṣyāmīti /",
    "K05bsu049_u:8822": " na ca tena vā anyena vā nimittena sārdhaṃ saṃvasati /",
    "K05bsu049_u:8823": " ayam api subhūte bodhisattvasya mahāsattvasya mahān prajñāloko 'nuttarāṃ samyaksaṃbodhimabhisaṃboddhum /",
    "K05bsu049_u:8824": " anena hi subhūte vihāreṇa viharanto bodhisattvā mahāsattvāḥ sarvalokasya dakṣiṇīyatāṃ parigṛhṇanti,",
    "K05bsu049_u:8825": " na ca vivartante 'nuttarāyāḥ samyaksaṃbodheḥ /",
    "K05bsu049_u:8826": " yeṣāṃ ca dāyakānāṃ dānapatīnāṃ ca paribhuñjate cīvarapiṇḍapātaśayanāsanaglānapratyayabhaiṣajyapariṣkārān,",
    "K05bsu049_u:8827": " asyāṃ prajñāpāramitāyāṃ sūpasthitacittāḥ,",
    "K05bsu049_u:8828": " teṣāṃ dāyakānāṃ dānapatīnāṃ ca dānadakṣiṇāṃ viśodhayanti /",
    "K05bsu049_u:8829": " sarvajñatā caiṣāmāsannībhavati /",
    "K05bsu049_u:8830": " tasmāttarhi subhūte bodhisattvena mahāsattvena amoghaṃ rāṣṭraṃ piṇḍaṃ paribhoktukāmena",
    "K05bsu049_u:8831": " sarvasattvānāṃ mārgamupadeṣṭukāmena vipulamavabhāsaṃ kartukāmena saṃsāragatān sattvān",
    "K05bsu049_u:8832": " saṃsārātparimocayitukāmena sarvasattvānāṃ cakṣurviśodhayitukāmena anena prajñāpāramitāpratisaṃyuktena",
    "K05bsu049_u:8833": " manasikāreṇa vihartavyam /",
    "K05bsu049_u:8834": " sacedanena manasikāreṇa vihartumicchati,",
    "K05bsu049_u:8835": " tena prajñāpāramitāpratisaṃyuktā manasikārāḥ samanvāhartavyāḥ /",
    "K05bsu049_u:8836": " tatkasya hetoḥ?",
    "K05bsu049_u:8837": " yo hyenān samanvāhartavyān maṃsyate,",
    "K05bsu049_u:8838": " sa evāsya manasikāro bhaviṣyati /",
    "K05bsu049_u:8839": " tato 'nyeṣāṃ manasikārāṇāṃ prajñāpāramitāvirahitānāmavakāśo na dātavyaḥ /",
    "K05bsu049_u:8840": " tathā ca kartavyaṃ yathāyaṃ prajñāpāramitāpratisaṃyuktairmanasikārai rātriṃdivāni kṣapayet /",
    "K05bsu049_u:8841": " tadyathāpi nāma subhūte kenacideva puruṣeṇa maṇiratnajñāne vartamānena maṇiratnajātijñena apratilabdhapūrvaṃ mahāmaṇiratnaṃ pratilabdhaṃ bhavet",
    "K05bsu049_u:8842": " sa tanmahāmaṇiratnaṃ pratilabhya mahatodāreṇa prītiprāmodyena samanvāgato bhavet /",
    "K05bsu049_u:8843": " tasya tanmahāmaṇiratnaṃ punareva praṇaśyet /",
    "K05bsu049_u:8844": " sa tatonidānaṃ mahatā duḥkhadaurmanasyena saṃyujyeta /",
    "K05bsu049_u:8845": " tasya satatasamitaṃ tanmahāmaṇiratnaṃ prati saṃyuktā eva manasikārāḥ pravarteran - aho batāhaṃ tena (Vaidya 201)",
    "K05bsu049_u:8846": " mahāmaṇiratnena viprayukta iti hi sa puruṣastasya mahāmaṇiratnasya na vismaret yāvat tadvā anyadvā tadguṇaṃ tajjātikaṃ tena mahāmaṇiratnaṃ pratilabdhaṃ bhavet /",
    "K05bsu049_u:8847": " evameva subhūte bodhisattvena mahāsattvena prajñāpāramitāmahāmaṇiratnaparibhraṣṭena",
    "K05bsu049_u:8848": " mahāmaṇiratnaparibhraṣṭeneva mahāmaṇiratnena ratnasaṃjñinā prajñāpāramitāmanasikārāviprayuktena",
    "K05bsu049_u:8849": " prajñāpāramitāmanasikārāvirahitasarvajñatācittena tāvadanveṣṭavyā,",
    "K05bsu049_u:8850": " yāvatsā vā anyā vā pratilabdhā bhavati /",
    "K05bsu049_u:8851": " tāvattena prajñāpāramitāmahāmaṇiratnapratilambhapratisaṃyuktairmanasikāraiḥ sarvajñatāmahāmaṇiratnapratilambhapratisaṃyuktairmanasikārairavirahitena bhavitavyam //",
    "K05bsu049_u:8852": " subhūtirāha - yatpunarbhagavan sarvadharmāḥ sarvamanasikārāḥ svabhāvena virahitāḥ śūnyā uktā bhagavatā,",
    "K05bsu049_u:8853": " tatkathaṃ bhagavan bodhisattvo mahāsattvaḥ prajñāpāramitāpratisaṃyuktairmanasikāraiḥ sarvajñatāpratisaṃyuktairmanasikārairavirahito bhavati?",
    "K05bsu049_u:8854": " evamukte bhagavānāyuṣmantaṃ subhūtimetadavocat - sacetsubhūte bodhisattvo mahāsattva evaṃ manasi karoti - sarvadharmāḥ svabhāvena viviktāḥ,",
    "K05bsu049_u:8855": " sarvadharmāḥ svabhāvena śūnyā iti,",
    "K05bsu049_u:8856": " evametanmanasi kurvan prajñāpāramitāpratisaṃyuktairmanasikāraiḥ sarvajñatāpratisaṃyuktairmanasikārairavirahito bhavati /",
    "K05bsu049_u:8857": " tatkasya hetoḥ?",
    "K05bsu049_u:8858": " prajñāpāramitā hi subhūte śūnyā /",
    "K05bsu049_u:8859": " sā naiva vivardhate,",
    "K05bsu049_u:8860": " na ca parihīyate /",
    "K05bsu049_u:8861": " subhūtirāha - sacedbhagavan prajñāpāramitā śūnyā,",
    "K05bsu049_u:8862": " sā naiva vivardhate na ca parihīyate,",
    "K05bsu049_u:8863": " kathaṃ bhagavan bodhisattvo mahāsattvo 'vivardhamānayā prajñāpāramitayā bodhaye samudāgacchati,",
    "K05bsu049_u:8864": " kathaṃ ca anuttarāṃ samyaksaṃbodhimabhisaṃbudhyate?",
    "K05bsu049_u:8865": " evamukte bhagavānāyuṣmantaṃ subhūtimetadavocat - na khalu punaḥ subhūte bodhisattvo mahāsattvaḥ prajñāpāramitāyāṃ caran vivardhate vā parihīyate vā /",
    "K05bsu049_u:8866": " yathaiva subhūte prajñāpāramitā śūnyā,",
    "K05bsu049_u:8867": " sā naiva vivardhate na ca parihīyate,",
    "K05bsu049_u:8868": " evameva subhūte bodhisattvo mahāsattvaḥ śūnyaḥ /",
    "K05bsu049_u:8869": " sa naiva vivardhate,",
    "K05bsu049_u:8870": " na ca parihīyate /",
    "K05bsu049_u:8871": " yataḥ subhūte yathaiva prajñāpāramitā śūnyā,",
    "K05bsu049_u:8872": " sā naiva vivardhate na ca parihīyate,",
    "K05bsu049_u:8873": " evameva subhūte bodhisattvo mahāsattvaḥ śūnyaḥ /",
    "K05bsu049_u:8874": " sa naiva vivardhate,",
    "K05bsu049_u:8875": " na ca parihīyate /",
    "K05bsu049_u:8876": " tato bodhisattvo mahāsattvo bodhaye samudāgacchati,",
    "K05bsu049_u:8877": " evaṃ ca anuttarāṃ samyaksaṃbodhimabhisaṃbudhyate /",
    "K05bsu049_u:8878": " sacetsubhūte bodhisattvo mahāsattvaḥ evaṃ bhāṣyamāṇe notrasyati na saṃtrasyati na saṃtrāsamāpadyate na saṃsīdati,",
    "K05bsu049_u:8879": " veditavyametatsubhūte caratyayaṃ bodhisattvo mahāsattvaḥ prajñāpāramitāyāmiti //",
    "K05bsu049_u:8880": " subhūtirāha - kiṃ punarbhagavan prajñāpāramitā carati prajñāpāramitāyām?",
    "K05bsu049_u:8881": " bhagavānāhano hīdaṃ subhūte /",
    "K05bsu049_u:8882": " āha - kiṃ punarbhagavan yā prajñāpāramitāyāḥ śūnyatā,",
    "K05bsu049_u:8883": " sā carati prajñāpāramitāyām?",
    "K05bsu049_u:8884": " bhagavānāha - no hīdaṃ subhūte /",
    "K05bsu049_u:8885": " āha - kiṃ punarbhagavan anyatra prajñāpāramitāśūnyatāyāḥ sa kaściddharma upalabhyate,",
    "K05bsu049_u:8886": " yaścarati prajñāpāramitāyām?",
    "K05bsu049_u:8887": " bhagavānāha - no hīdaṃ subhūte /",
    "K05bsu049_u:8888": " āha - kiṃ punarbhagavan śūnyatā carati prajñāpāramitāyām?",
    "K05bsu049_u:8889": " bhagavānāha - no hīdaṃ subhūte /",
    "K05bsu049_u:8890": " āha - kiṃ punarbhagavan śūnyatāyāṃ sa kaściddharma upalabhyate yaścarati prajñāpāramitāyām?",
    "K05bsu049_u:8891": " bhagavānāha - no hīdaṃ subhūte /",
    "K05bsu049_u:8892": " āha - kiṃ punarbhagavan śūnyatā carati śūnyatāyām?",
    "K05bsu049_u:8893": " bhagavānāha - no hīdaṃ subhūte /",
    "K05bsu049_u:8894": " āha - kiṃ punarbhagavan rūpaṃ carati prajñāpāramitāyām? (Vaidya 202)",
    "K05bsu049_u:8895": " bhagavānāha - no hīdaṃ subhūte /",
    "K05bsu049_u:8896": " āha - kiṃ punarbhagavan vedanā saṃjñā saṃskārāḥ,",
    "K05bsu049_u:8897": " kiṃ punarbhagavan vijñānaṃ carati prajñāpāramitāyām?",
    "K05bsu049_u:8898": " bhagavānāha - no hīdaṃ subhūte /",
    "K05bsu049_u:8899": " āha - kiṃ punarbhagavan anyatra rūpātsa dharmaḥ kaścidupalabhyate,",
    "K05bsu049_u:8900": " yaścarati prajñāpāramitāyām?",
    "K05bsu049_u:8901": " bhagavānāha - no hīdaṃ subhūte /",
    "K05bsu049_u:8902": " āha - kiṃ punarbhagavan anyatra vedanāyāḥ saṃjñāyāḥ saṃskārebhyaḥ,",
    "K05bsu049_u:8903": " anyatra vijñānātsa dharmaḥ kaścidupalabhyate,",
    "K05bsu049_u:8904": " yaścarati prajñāpāramitāyām?",
    "K05bsu049_u:8905": " bhagavānāha - no hīdaṃ subhūte /",
    "K05bsu049_u:8906": " subhūtirāha - kathaṃ punarbhagavan bodhisattvo mahāsattvaścarati prajñāpāramitāyām?",
    "K05bsu049_u:8907": " evamukte - bhagavānāyuṣmantaṃ subhūtimetadavocat - kiṃ punaḥ subhūte samanupaśyasi tvaṃ taṃ dharmaṃ yaścarati prajñāpāramitāyām?",
    "K05bsu049_u:8908": " subhūtirāha - no hīdaṃ bhagavan /",
    "K05bsu049_u:8909": " bhagavānāha - samanupaśyasi tvaṃ subhūte tāṃ prajñāpāramitāṃ yatra prajñāpāramitāyāṃ bodhisattvo mahāsattvaścarati?",
    "K05bsu049_u:8910": " āha - no hīdaṃ bhagavan /",
    "K05bsu049_u:8911": " bhagavānāha - tatkiṃ manyase subhūte yo dharmo 'nupalambhaḥ,",
    "K05bsu049_u:8912": " taṃ dharmaṃ samanupaśyasi?",
    "K05bsu049_u:8913": " api nu sa eva dharma utpanno vā utpatsyate vā utpadyate vā,",
    "K05bsu049_u:8914": " niruddho vā nirotsyate vā nirudhyate vā?",
    "K05bsu049_u:8915": " āha - no hīdaṃ bhagavan /",
    "K05bsu049_u:8916": " bhagavānāha - evaṃ khalu subhūte bodhisattvasya mahāsattvasya anutpattikeṣu dharmeṣu kṣāntirevaṃrūpā bhavati /",
    "K05bsu049_u:8917": " evaṃrūpayā ca subhūte kṣāntyā samanvāgato bodhisattvo mahāsattvo vyākriyate 'nuttarāyāṃ samyaksaṃbodhau /",
    "K05bsu049_u:8918": " iyaṃ subhūte tathāgatasya vaiśāradyapratipad yāṃ pratipadyamāno bodhisattvo mahāsattvaḥ",
    "K05bsu049_u:8919": " evaṃ caran evaṃ ghaṭamānaḥ evaṃ vyāyacchamāno 'nuttaraṃ buddhajñānaṃ sarvajñajñānaṃ",
    "K05bsu049_u:8920": " mahāsārthavāhajñānaṃ nānuprāpsyatīti naitatsthānaṃ vidyate //",
    "K05bsu049_u:8921": " subhūtirāha - yā bhagavan sarvadharmāṇāmanutpattikadharmatā,",
    "K05bsu049_u:8922": " sā vyākriyate 'nuttarāyāṃ samyaksaṃbodhau?",
    "K05bsu049_u:8923": " bhagavānāha - no hīdaṃ subhūte /",
    "K05bsu049_u:8924": " subhūtirāha - kathamasyedānīṃ bhagavan dharmasya vyākaraṇaṃ bhavatyanuttarāyāṃ samyaksaṃbodhau?",
    "K05bsu049_u:8925": " bhagavānāha - kiṃ punaḥ subhūte samanupaśyasi tvaṃ taṃ dharmaṃ yasya dharmasya vyākaraṇaṃ bhavatyanuttarāyāṃ samyaksaṃbodhau?",
    "K05bsu049_u:8926": " subhūtirāha - no hīdaṃ bhagavan /",
    "K05bsu049_u:8927": " nāhaṃ bhagavaṃstaṃ dharmaṃ samanupaśyāmi yo dharmo vyākṛto vyākariṣyate vyākriyate vā anuttarāyāṃ samyaksaṃbodhau /",
    "K05bsu049_u:8928": " tamapyahaṃ bhagavan dharmaṃ na samanupaśyāmi,",
    "K05bsu049_u:8929": " yo dharmo 'bhisaṃbudhyate,",
    "K05bsu049_u:8930": " yo dharmo 'bhisaṃboddhavyaḥ,",
    "K05bsu049_u:8931": " yena vā dharmeṇābhisaṃbudhyate /",
    "K05bsu049_u:8932": " tatkasya hetoḥ?",
    "K05bsu049_u:8933": " sarvadharmeṣu bhagavan anupalabhyamāneṣu na me evaṃ bhavati - ayaṃ dharmo 'bhisaṃbudhyate,",
    "K05bsu049_u:8934": " ayaṃ dharmo 'bhisaṃboddhavyaḥ,",
    "K05bsu049_u:8935": " anena vā dharmeṇābhisaṃbudhyate iti //",
    "K05bsu049_u:8936": " āryāṣṭasāhasrikāyāṃ prajñāpāramitāyāṃ kalyāṇamitraparivarto nāma dvāviṃśatitamaḥ //",
    "K05bsu049_u:8937": " (Vaidya 203)",
    "K05bsu049_u:8938": " ASP_23: śakraparivartastrayoviṃśatitamaḥ /",
    "K05bsu049_u:8939": " tena khalu punaḥ samayena śakro devānāmindrastasyāmeva parṣadi saṃnipatitaḥ saṃniṣaṇṇo 'bhūt /",
    "K05bsu049_u:8940": " atha khalu śakro devānāmindro bhagavantametadavocat - gambhīreyaṃ bhagavan prajñāpāramitā /",
    "K05bsu049_u:8941": " durddaśā duranubodhā bateyaṃ bhagavan prajñāpāramitā /",
    "K05bsu049_u:8942": " evamukte bhagavān śakraṃ devānāmindrametadavocat - evametatkauśika, evam etat /",
    "K05bsu049_u:8943": " gambhīreyaṃ kauśika prajñāpāramitā /",
    "K05bsu049_u:8944": " durdṛśā duranubodhā bateyaṃ kauśika prajñāpāramitā /",
    "K05bsu049_u:8945": " ākāśagambhīratayā gambhīreyaṃ prajñāpāramitā /",
    "K05bsu049_u:8946": " viviktatvāddurdṛśā /",
    "K05bsu049_u:8947": " śūnyatvādduranubodheyaṃ prajñāpāramitā /",
    "K05bsu049_u:8948": " evamukte śakro devānāmindro bhagavantametadavocat - na te bhagavan sattvā avarakeṇa kuśalamūlena samanvāgatā bhaviṣyanti ya imāṃ gambhīrāṃ prajñāpāramitāṃ śroṣyanti /",
    "K05bsu049_u:8949": " śrutvā ca udgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti likhiṣyanti",
    "K05bsu049_u:8950": " evamukte bhagavān śakraṃ devānāmindrametadavocat - evametatkauśika, evam etat /",
    "K05bsu049_u:8951": " na te kauśika sattvā avarakeṇa kuśalamūlena samanvāgatā bhaviṣyanti,",
    "K05bsu049_u:8952": " ya imāṃ gambhīrāṃ prajñāpāramitāṃ śroṣyanti /",
    "K05bsu049_u:8953": " śrutvā codgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti likhiṣyanti",
    "K05bsu049_u:8954": " yāvantaḥ kauśika jambūdvīpe sattvāḥ,",
    "K05bsu049_u:8955": " te sarve daśakuśalakarmapathasamanvāgatā bhaveyuḥ,",
    "K05bsu049_u:8956": " tatkiṃ manyase kauśika api nu te sattvāstatonidānaṃ bahu puṇyaṃ prasaveyuḥ?",
    "K05bsu049_u:8957": " śakra āha - bahu bhagavan,",
    "K05bsu049_u:8958": " bahu sugata /",
    "K05bsu049_u:8959": " bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavati,",
    "K05bsu049_u:8960": " ya imāṃ prajñāpāramitāṃ śroṣyati /",
    "K05bsu049_u:8961": " śrutvā ca udgrahīṣyati dhārayiṣyati vācayiṣyati paryavāpsyati pravartayiṣyati deśayiṣyatyupadekṣyatyuddekṣyati svādhyāsyati likhiṣyati /",
    "K05bsu049_u:8962": " asya kauśika puṇyaskandhasya asau paurvakāṇāṃ jāmbūdvīpakānāṃ sarvasattvānāṃ śīlamayaḥ puṇyaskandhaḥ śatatamīm api kalāṃ nopaiti /",
    "K05bsu049_u:8963": " sahasratamīm api śatasahasratamīm api koṭītamīm api koṭīśatatamīm api koṭīsahasratamīm api koṭīśatasahasratamīm api koṭīniyutaśatasahasratamīm api kalāṃ nopaiti /",
    "K05bsu049_u:8964": " saṃkhyām api kalām api gaṇanām api upamām api aupamyam api upanisām api upaniṣadam api na kṣamate,",
    "K05bsu049_u:8965": " yena kuśalamūlena sa kulaputro vā kuladuhitā vā samanvāgato bhavati,",
    "K05bsu049_u:8966": " ya imāṃ gambhīrāṃ prajñāpāramitāṃ śroṣyati /",
    "K05bsu049_u:8967": " śrutvā codgrahīṣyati dhārayiṣyati vācayiṣyati paryavāpsyati pravartayiṣyati deśayiṣyatyupadekṣatyuddekṣyati svādhyāsyati likhiṣyati //",
    "K05bsu049_u:8968": " atha khalvanyataro bhikṣuḥ śakraṃ devānāmindrametadavocat - abhibhūto 'si kauśika tena kulaputreṇa vā kuladuhitrā vā ya imāṃ gambhīrāṃ prajñāpāramitāṃ śroṣyati /",
    "K05bsu049_u:8969": " śrutvā codgrahīṣyati dhārayiṣyati vācayiṣyati paryavāpsyati pravartayiṣyati deśayiṣyatyupadekṣyatyuddekṣyati svādhyāsyati likhiṣyati /",
    "K05bsu049_u:8970": " evamukte śakro devānāmindrastaṃ bhikṣumetadavocat - ekacittotpādenaiva ahamārya tena kulaputreṇa vā kuladuhitrā vā abhibhūtaḥ /",
    "K05bsu049_u:8971": " kaḥ punarvādo ya imāṃ gambhīrāṃ prajñāpāramitāṃ śroṣyati /",
    "K05bsu049_u:8972": " śrutvā ca udgrahīṣyati dhārayiṣyati vācayiṣyati paryavāpsyati pravartayiṣyati (Vaidya 204)",
    "K05bsu049_u:8973": " deśayiṣyatyupadekṣyatyuddekṣyati svādhyāsyati likhiṣyati /",
    "K05bsu049_u:8974": " kaḥ punarvādo ye śrutvā udgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya likhitvā tathatvāya śikṣiṣyante,",
    "K05bsu049_u:8975": " tathatvāya pratipatsyante,",
    "K05bsu049_u:8976": " tathatvāya yogamāpatsyante /",
    "K05bsu049_u:8977": " te sadevamānuṣāsuraṃ lokamabhibhavanto gamiṣyanti bodhisattvā mahāsattvāḥ /",
    "K05bsu049_u:8978": " na kevalaṃ te sadevamānuṣāsuraṃ lokamabhibhavanto gamiṣyanti,",
    "K05bsu049_u:8979": " ye 'pi te srotaāpannāḥ sakṛdāgāmino 'nāgāmino 'rhantaḥ samyaksaṃbuddhāḥ,",
    "K05bsu049_u:8980": " tān api te sarvānabhibhavanto gamiṣyanti bodhisattvā mahāsattvāḥ /",
    "K05bsu049_u:8981": " na kevalaṃ srotaāpannān sakṛdāgāmino 'nāgāmino 'rhataḥ pratyekabuddhānabhibhavanto gamiṣyanti,",
    "K05bsu049_u:8982": " ye 'pi te bodhisattvā mahāsattvā mahādānapatayaḥ prajñāpāramitopāyakauśalyavirahitāḥ,",
    "K05bsu049_u:8983": " tān api te sarvānabhibhavanto gamiṣyanti bodhisattvā mahāsattvāḥ /",
    "K05bsu049_u:8984": " na kevalaṃ tān mahādānapatīn bodhisattvānabhibhavanto gamiṣyanti,",
    "K05bsu049_u:8985": " ye 'pi te bodhisattvā mahāsattvā pariśuddhaśīlā akhaṇḍena śīlaskandhenācchidreṇākalmaṣeṇa",
    "K05bsu049_u:8986": " paripūrṇena pariśuddhena aśabalena śīlaskandhena samanvāgatāḥ prajñāpāramitopāyakauśalyavirahitāḥ,",
    "K05bsu049_u:8987": " tān api te sarvānabhibhavanto gamiṣyanti bodhisattvā mahāsattvāḥ /",
    "K05bsu049_u:8988": " na kevalamakhaṇḍenācchidreṇākalmaṣeṇa paripūrṇena pariśuddhena aśabalena śīlaskandhena samanvāgatān bodhisattvān mahāsattvānabhibhavanto gamiṣyanti,",
    "K05bsu049_u:8989": " ye 'pi te bodhisattvā mahāsattvāḥ kṣāntisaṃpannā upaśamasaṃpannā apratihatacittā antato dagdhasthūṇāyāmapyāghātacittaṃ notpādayanti prajñāpāramitopāyakauśalyavirahitāḥ,",
    "K05bsu049_u:8990": " tān api te sarvānabhibhavanto gamiṣyanti bodhisattvā mahāsattvāḥ /",
    "K05bsu049_u:8991": " na kevalaṃ kṣāntisaṃpannānupaśamasaṃpannānapratihatacittān bodhisattvān mahāsattvānabhibhavanto gamiṣyanti,",
    "K05bsu049_u:8992": " ye 'pi te bodhisattvā mahāsattvā ārabdhavīryā anikṣiptadhurā akusīdā anavalīnakāyavāṅmanaḥkarmāntāḥ prajñāpāramitopāyakauśalyavirahitāḥ,",
    "K05bsu049_u:8993": " tān api te sarvānabhibhavanto gamiṣyanti bodhisattvā mahāsattvāḥ /",
    "K05bsu049_u:8994": " na kevalamārabdhavīryānanikṣiptadhurānakusīdānanavalīnakāyavāṅmanaḥkarmāntān bodhisattvān mahāsattvānabhibhavanto gamiṣyanti,",
    "K05bsu049_u:8995": " ye 'pi te bodhisattvā mahāsattvā dhyānārāmā dhyānaratā dhyānabalino dhyānabalavanto dhyānapratiṣṭhitā dhyānavaśinaḥ prajñāpāramitopāyakauśalyavirahitāḥ,",
    "K05bsu049_u:8996": " tān api te sarvānabhibhavanto gamiṣyanti bodhisattvā mahāsattvāḥ /",
    "K05bsu049_u:8997": " yathānirdiṣṭāyāṃ hi prajñāpāramitāyāṃ caran bodhisattvo mahāsattvaḥ sadevamānuṣāsuralokaṃ sarvān śrāvakapratyekabuddhayānikānanupāyakuśalāṃś ca bodhisattvān mahāsattvānabhibhavati,",
    "K05bsu049_u:8998": " teṣāṃ cānabhibhūto bhavati /",
    "K05bsu049_u:8999": " tatkasya hetoḥ?",
    "K05bsu049_u:9000": " yo hi bodhisattvo mahāsattvo yathānirdiṣṭāyāṃ prajñāpāramitāyāṃ carati,",
    "K05bsu049_u:9001": " prajñāpāramitāmanuvartate,",
    "K05bsu049_u:9002": " ayaṃ bodhisattvo mahāsattvaḥ sarvajñavaṃśasyānupacchedāya sthito bhavati /",
    "K05bsu049_u:9003": " ayaṃ bodhisattvo mahāsattvastathāgatān na dūrīkariṣyati /",
    "K05bsu049_u:9004": " ayaṃ bodhisattvo mahāsattva evaṃ pratipadyamāno nacirādgamiṣyati bodhimaṇḍam /",
    "K05bsu049_u:9005": " ayaṃ bodhisattvo mahāsattva evaṃ śikṣamāṇaḥ sattvān kleśapaṅke saṃsīdamānānuddhariṣyati /",
    "K05bsu049_u:9006": " ayaṃ bodhisattvo mahāsattva evaṃ śikṣamāṇo bodhisattvaśikṣāyāṃ śikṣate,",
    "K05bsu049_u:9007": " na śrāvakaśikṣāyāṃ śikṣate,",
    "K05bsu049_u:9008": " na pratyekabuddhaśikṣāyāṃ śikṣate /",
    "K05bsu049_u:9009": " evaṃ śikṣamāṇaṃ ca prajñāpāramitāyāṃ bodhisattvaṃ mahāsattvaṃ (Vaidya 205)",
    "K05bsu049_u:9010": " catvāro lokapālā mahārājāna upasaṃkramyaivaṃ vakṣyanti - kṣipraṃ tvaṃ kulaputra asyāṃ bodhisattvacaryāyāṃ śikṣasva,",
    "K05bsu049_u:9011": " laghu śikṣasva /",
    "K05bsu049_u:9012": " imāni te catvāri pātrāṇi yāni tvayā bodhimaṇḍe niṣadya anuttarāṃ samyaksaṃbodhimabhisaṃbuddhena pratigrahītavyānīti /",
    "K05bsu049_u:9013": " evaṃ śikṣamāṇaṃ bodhisattvaṃ mahāsattvaṃ yathānirdiṣṭāyāṃ prajñāpāramitāyāṃ na kevalaṃ catvāro lokapālā mahārājāna upasaṃkramitavyaṃ maṃsyante,",
    "K05bsu049_u:9014": " aham api bhagavaṃstaṃ bodhisattvaṃ mahāsattvamupasaṃkramiṣyāmi,",
    "K05bsu049_u:9015": " kaḥ punarvādastadanye devaputrāḥ /",
    "K05bsu049_u:9016": " tathāgatair api so 'rhadbhiḥ samyaksaṃbuddhairnityameva samanvāhṛto bhaviṣyati bodhisattvo mahāsattvaḥ /",
    "K05bsu049_u:9017": " evaṃ prajñāpāramitāyāṃ carato bodhisattvasya mahāsattvasya yāni kānicillaukikāni duḥkhāni paropakramikāṇi vā anyāni vā utpadyeran,",
    "K05bsu049_u:9018": " tānyasya sarveṇa sarvaṃ sarvathā sarvaṃ notpatsyante /",
    "K05bsu049_u:9019": " ayam api bhagavan dṛṣṭadhārmiko guṇastasya bodhisattvasya mahāsattvasya prajñāpāramitāyāṃ carato bhavati //",
    "K05bsu049_u:9020": " atha khalvāyuṣmata ānandasyaitadabhavat - kimayaṃ śakro devānāmindraḥ svakena pratibhānena bhāṣate,",
    "K05bsu049_u:9021": " utāho buddhānubhāveneti?",
    "K05bsu049_u:9022": " atha khalu buddhānubhāvena śakro devānāmindra āyuṣmata ānandasya cetasaiva cetaḥparivitarkamājñāya āyuṣmantamānandametadavocat - buddhānubhāvo 'yamāryānanda veditavyaḥ,",
    "K05bsu049_u:9023": " buddhādhiṣṭhānamidam api āryānanda veditavyam,",
    "K05bsu049_u:9024": " apratibalo hyahamāryānanda bodhisattvān mahāsattvānārabhya vyāhartum /",
    "K05bsu049_u:9025": " atha khalu bhagavānāyuṣmantamānandamāmantrayate sma - evametadānanda,",
    "K05bsu049_u:9026": " evam etat yathā śakreṇa devānāmindreṇa bhāṣitam /",
    "K05bsu049_u:9027": " tathāgatasyaiṣo 'nubhāvaḥ,",
    "K05bsu049_u:9028": " tathāgatasyaitadadhiṣṭhānam,",
    "K05bsu049_u:9029": " yacchakreṇa devānāmindreṇa bhāṣitamiti //",
    "K05bsu049_u:9030": " āryāṣṭasāhasrikāyāṃ prajñāpāramitāyāṃ śakraparivarto nāma trayoviṃśatitamaḥ //",
    "K05bsu049_u:9031": " (Vaidya 206)",
    "K05bsu049_u:9032": " ASP_24: abhimānaparivartaścaturviṃśatitamaḥ /",
    "K05bsu049_u:9033": " atha khalu bhagavān punarapyāyuṣmantamānandamāmantrayate sma - yasmin khalu punarānanda samaye bodhisattvo mahāsattvaḥ prajñāpāramitāyāṃ śikṣate,",
    "K05bsu049_u:9034": " prajñāpāramitāyāṃ yogamāpadyate,",
    "K05bsu049_u:9035": " prajñāpāramitāṃ bhāvayati,",
    "K05bsu049_u:9036": " tasmin ānanda samaye ye trisāhasramahāsāhasre lokadhātau mārāḥ pāpīyāṃsaḥ,",
    "K05bsu049_u:9037": " te sarve saṃśayitā bhavanti - kimayaṃ bodhisattvo mahāsattvo 'ntarā bhūtakoṭiṃ sākṣātkariṣyati śrāvakabhūmau vā pratyekabuddhabhūmau vā,",
    "K05bsu049_u:9038": " utāho anuttarāṃ samyaksaṃbodhimabhisaṃbhotsyate iti /",
    "K05bsu049_u:9039": " punaraparamānanda tasmin samaye mārāḥ pāpīyāṃsaḥ śokaśalyaviddhā bhavanti yasmin samaye bodhisattvo mahāsattvaḥ prajñāpāramitāvihāreṇa viharati",
    "K05bsu049_u:9040": " punaraparamānanda yasmin samaye bodhisattvo mahāsattvaḥ prajñāpāramitāyāṃ carati,",
    "K05bsu049_u:9041": " prajñāpāramitāyāṃ yogamāpadyate,",
    "K05bsu049_u:9042": " prajñāpāramitāṃ bhāvayati,",
    "K05bsu049_u:9043": " tasmin samaye mārāḥ pāpīyāṃso bodhisattvasya mahāsattvasya viheṭhāmupasaṃharanti,",
    "K05bsu049_u:9044": " bhayaṃ saṃjanayanti,",
    "K05bsu049_u:9045": " ulkāpātān diśi diśyutsṛjanti,",
    "K05bsu049_u:9046": " digdāhānupadarśayanti - apyeva nāma ayaṃ bodhisattvo mahāsattvo 'valīyeta vā romaharṣo vā asya bhavet,",
    "K05bsu049_u:9047": " yenāsyaikacittotpādo 'pi kṣīyeta anuttarāyāṃ samyaksaṃbodheriti /",
    "K05bsu049_u:9048": " tatra ānanda na sarvasya bodhisattvasya mahāsattvasya māraḥ pāpīyānupasaṃkrāmati viheṭhanābhiprāyaḥ,",
    "K05bsu049_u:9049": " api tu kasyacidupasaṃkrāmati,",
    "K05bsu049_u:9050": " kasyacinnopasaṃkrāmati //",
    "K05bsu049_u:9051": " ānanda āha - kiyadrūpasya bhagavan bodhisattvasya mahāsattvasya upasaṃkrāmati māraḥ pāpīyān viheṭhanābhiprāyaḥ?",
    "K05bsu049_u:9052": " bhagavānāha - yena ānanda bodhisattvena mahāsattvena pūrvāntataḥ prajñāpāramitāyāṃ bhāṣyamāṇāyāmadhimukticittaṃ notpāditaṃ bhavati,",
    "K05bsu049_u:9053": " asya ānanda bodhisattvasya mahāsattvasya māraḥ pāpīyānupasaṃkrāmati viheṭhanābhiprāyaḥ,",
    "K05bsu049_u:9054": " avatāraṃ cāsya labhate //",
    "K05bsu049_u:9055": " punaraparamānanda yo bodhisattvo mahāsattvo gambhīrāyāṃ prajñāpāramitāyāṃ bhāṣyamāṇāyāṃ saṃśayaprāpto bhavati,",
    "K05bsu049_u:9056": " vimatimutpādayati - syādveyaṃ prajñāpāramitā,",
    "K05bsu049_u:9057": " evaṃ na vā syāditi,",
    "K05bsu049_u:9058": " asyāpyānanda bodhisattvasya mahāsattvasya māraḥ pāpīyānupasaṃkrāmati viheṭhanābhiprāyaḥ,",
    "K05bsu049_u:9059": " avatāraṃ cāsya labhate //",
    "K05bsu049_u:9060": " punaraparamānanda yo bodhisattvo mahāsattvaḥ kalyāṇamitravirahito bhavati,",
    "K05bsu049_u:9061": " pāpamitraparigṛhītaś ca bhavati,",
    "K05bsu049_u:9062": " sa gambhīrāṇi gambhīrāṇi sthānāni prajñāpāramitāyāṃ bhāṣyamāṇāyāṃ na śṛṇoti,",
    "K05bsu049_u:9063": " aśṛṇvanna jānāti,",
    "K05bsu049_u:9064": " ajānanna paripṛcchati - kathaṃ prajñāpāramitā bhāvayitavyeti,",
    "K05bsu049_u:9065": " asyāpyānanda bodhisattvasya mahāsattvasya māraḥ pāpīyānupasaṃkrāmati viheṭhanābhiprāyaḥ,",
    "K05bsu049_u:9066": " avatāraṃ cāsya labhate //",
    "K05bsu049_u:9067": " punaraparamānanda yo bodhisattvo mahāsattvo 'saddharmaparigrāhakamālīno bhavati - eṣa mama sahāyakaḥ,",
    "K05bsu049_u:9068": " sarvārtheṣu māṃ na parityajati,",
    "K05bsu049_u:9069": " bahavo 'pi bodhisattvā mahāsattvā mamānye 'pi sahāyakāḥ santi /",
    "K05bsu049_u:9070": " na ca punaste mamābhiprāyaṃ paripūrayanti /",
    "K05bsu049_u:9071": " ayaṃ tu mayā pratirūpaḥ sahāyo labdhaḥ /",
    "K05bsu049_u:9072": " ayaṃ mamābhiprāyaṃ paripūrayiṣyati /",
    "K05bsu049_u:9073": " asyāpyānanda bodhisattvasya mahāsattvasya māraḥ pāpīyānupasaṃkrāmati viheṭhanābhiprāyaḥ,",
    "K05bsu049_u:9074": " avatāraṃ cāsya labhate //",
    "K05bsu049_u:9075": " (Vaidya 207) punaraparamānanda yo bodhisattvo mahāsattvo 'syāṃ gambhīrāyāṃ prajñāpāramitāyāṃ bhāṣyamāṇāyāmanyaṃ bodhisattvamevaṃ vadet - gambhīrā bateyaṃ prajñāpāramitā /",
    "K05bsu049_u:9076": " kiṃ tavainayā śrutayā?",
    "K05bsu049_u:9077": " na hyevamatra yujyamānamanyeṣu sūtrānteṣu yathā tathāgatena bhāṣitam /",
    "K05bsu049_u:9078": " ahamapyasyāmagādhamāsvādaṃ na labhe /",
    "K05bsu049_u:9079": " kiṃ tavainayā śrutayā likhitayā veti?",
    "K05bsu049_u:9080": " evamanyān api bodhisattvān mahāsattvān vivecayate /",
    "K05bsu049_u:9081": " asyāpyānanda bodhisattvasya mahāsattvasya māraḥ pāpīyānupasaṃkrāmati viheṭhanābhiprāyaḥ,",
    "K05bsu049_u:9082": " avatāraṃ cāsya labhate //",
    "K05bsu049_u:9083": " punaraparamānanda yasmin samaye bodhisattvo mahāsattvo 'nyān bodhisattvānavamanyate - ahaṃ vivekavihāreṇa viharāmi,",
    "K05bsu049_u:9084": " nānye vivekavihāreṇa viharanti,",
    "K05bsu049_u:9085": " nānyeṣāṃ vivekavihārāḥ saṃvidyante iti /",
    "K05bsu049_u:9086": " tasminnānanda samaye māraḥ pāpīyāṃstuṣṭa udagra āttamanāḥ pramuditaḥ prītisaumanasyajāto bhavati,",
    "K05bsu049_u:9087": " saṃharṣajāto harṣitacittaḥ prītiprāmodyajāto bhavati /",
    "K05bsu049_u:9088": " tatkasya hetoḥ?",
    "K05bsu049_u:9089": " dūrīkarotyeṣo 'nuttarāṃ samyaksaṃbodhimiti //",
    "K05bsu049_u:9090": " punaraparamānanda yasmin samaye bodhisattvasya mahāsattvasya nāmagrahaṇaṃ vā gotragrahaṇaṃ vā dhutaguṇaparikīrtanaṃ vā bhavati,",
    "K05bsu049_u:9091": " evaṃ sa tāvanmātrakeṇa tato 'nyān bodhisattvān mahāsattvān peśalān kalyāṇadharmaṇo 'vamanyate /",
    "K05bsu049_u:9092": " te ca tasya guṇā na saṃvidyante,",
    "K05bsu049_u:9093": " ye 'vinivartanīyānāṃ bodhisattvānāṃ mahāsattvānāṃ prajñāpāramitāyāṃ caratāṃ guṇāḥ,",
    "K05bsu049_u:9094": " te ākārāstāni liṅgāni tāni nimittāni tasya na saṃvidyante /",
    "K05bsu049_u:9095": " so 'saṃvidyamāneṣvavinivartanīyaguṇeṣu kleśamutpādayati,",
    "K05bsu049_u:9096": " yaduta ātmānamutkrośayati,",
    "K05bsu049_u:9097": " parān paṃsayati - na khalvete teṣu dharmeṣu saṃdṛśyante,",
    "K05bsu049_u:9098": " yatrāhaṃ saṃdṛśya iti /",
    "K05bsu049_u:9099": " tatra mārāṇāṃ pāpīyasāmevaṃ bhavati - na śūnyāni mārabhavanāni bhaviṣyanti,",
    "K05bsu049_u:9100": " utsadāni bhaviṣyanti /",
    "K05bsu049_u:9101": " mahānirayāstiryañcaḥ pretaviṣayā āsurāś ca kāyā utsadā bhaviṣyantīti /",
    "K05bsu049_u:9102": " tathā ca māraḥ pāpīyānadhiṣṭhāsyati,",
    "K05bsu049_u:9103": " yathā te bodhisattvā mahāsattvā evaṃ pravṛttā adhyākrāntā lābhasatkāreṇa bhaviṣyanti,",
    "K05bsu049_u:9104": " ādeyavacanāś ca bhaviṣyanti /",
    "K05bsu049_u:9105": " te tayā ādeyavacanatayā bahujanaṃ grāhayiṣyanti /",
    "K05bsu049_u:9106": " teṣāṃ ca sa mahājanaḥ śrotavyaṃ śraddhātavyaṃ maṃsyate /",
    "K05bsu049_u:9107": " te dṛṣṭvā śrutvā ca teṣāmanukṛtimāpatsyante /",
    "K05bsu049_u:9108": " te dṛṣṭaśrutānukṛtimāpadyamānā na tathatvāya śikṣiṣyante,",
    "K05bsu049_u:9109": " na tathatvāya pratipatsyante,",
    "K05bsu049_u:9110": " na tathatvāya yogamāpatsyante /",
    "K05bsu049_u:9111": " evaṃ te na tathatāyāṃ śikṣamāṇā na tathatāyāṃ pratipadyamānā na tathatāyāṃ yogamāpadyamānāḥ saṃkleśaṃ vivardhayiṣyanti /",
    "K05bsu049_u:9112": " evaṃ te viparyastayā cittasaṃtatyā yadyadeva karma ārapsyante kāyena vā vācā vā manasā vā,",
    "K05bsu049_u:9113": " tatsarvamanirdiṣṭatvāya akāntatvāya apriyatvāya amanaāpatvāya saṃvartsyate /",
    "K05bsu049_u:9114": " evaṃ te mahānirayā utsadā bhaviṣyanti,",
    "K05bsu049_u:9115": " tiryañcaḥ pretaviṣayā āsurāś ca kāyāḥ,",
    "K05bsu049_u:9116": " mārabhavanāni cotsadāni bhaviṣyanti /",
    "K05bsu049_u:9117": " imamapyānanda arthavaśaṃ saṃpaśyan māraḥ pāpīyāṃstuṣṭa udagra āttamanāḥ pramuditaḥ prītisaumanasyajāto bhavati //",
    "K05bsu049_u:9118": " punaraparamānanda yasmin samaye bodhisattvo mahāsattvaḥ śrāvakayānikena pudgalena sārdhaṃ kalahāyati vivadati vigṛhṇīte ākrośet paribhāṣeta vyāpadyeta doṣamutpādayati,",
    "K05bsu049_u:9119": " tasmin (Vaidya 208)",
    "K05bsu049_u:9120": " samaye mārasya pāpīyasa evaṃ bhavati - dūrīkariṣyati batāyaṃ kulaputraḥ sarvajñatām,",
    "K05bsu049_u:9121": " atidūre sthāsyati sarvajñatāyāḥ sacetpunarbodhisattvayānikaḥ pudgalo 'nyena bodhisattvayānikena",
    "K05bsu049_u:9122": " pudgalena sārdhaṃ kalahāyati vivadati vigṛhṇīte ākrośati paribhāṣate vyāpadyate doṣamutpādayati,",
    "K05bsu049_u:9123": " tatra māraḥ pāpīyān bhūyasyā mātrayā tuṣṭo bhavati,",
    "K05bsu049_u:9124": " udagra āttamanāḥ pramuditaḥ prītisaumanasyajāto bhavati /",
    "K05bsu049_u:9125": " evaṃ cāsya bhavati - ubhāvapyetau bodhisattvau dūre sthāsyataḥ sarvajñatāyā iti //",
    "K05bsu049_u:9126": " punaraparamānanda yo bodhisattvo mahāsattvo vyākṛto 'vyākṛtena bodhisattvena mahāsattvena sārdhaṃ kalahāyet vivadet vigṛhṇīyāt ākrośet paribhāṣeta vyāpadyeta doṣamutpādayet,",
    "K05bsu049_u:9127": " cittaṃ cāghātayet,",
    "K05bsu049_u:9128": " tena bodhisattvena mahāsattvena cittotpāde tāvata eva kalpān saṃnāhaḥ saṃnāhyaḥ,",
    "K05bsu049_u:9129": " sacedasyāparityaktā sarvajñatā //",
    "K05bsu049_u:9130": " evamukte āyuṣmānānando bhagavantametadavocat - asti bhagavaṃsteṣāṃ cittotpādānāṃ kiṃcinniḥsaraṇam,",
    "K05bsu049_u:9131": " utāho tāvata eva kalpānavaśyaṃ tena bodhisattvena mahāsattvena saṃnāhaḥ saṃnahyaḥ?",
    "K05bsu049_u:9132": " bhagavānāha - saniḥsaraṇamānanda mayā dharmo deśitaḥ śrāvakayānikānāṃ pratyekabuddhayānikānāṃ bodhisattvayānikānāṃ ca pudgalānām /",
    "K05bsu049_u:9133": " tatra ānanda yo 'yaṃ bodhisattvayānikaḥ pudgalo bodhisattvayānikena pudgalena sārdhaṃ kalahāyitvā vivaditvā vigṛhya ākruśya paribhāṣya vyāpadya doṣamutpādya na pratideśayati,",
    "K05bsu049_u:9134": " nāyatyāṃ saṃbarāya pratipadyate,",
    "K05bsu049_u:9135": " anuśayaṃ vahati,",
    "K05bsu049_u:9136": " anuśayabaddho viharati,",
    "K05bsu049_u:9137": " nāhamānanda tasya pudgalasya niḥsaraṇaṃ vadāmi /",
    "K05bsu049_u:9138": " avaśyaṃ tena ānanda pudgalena punareva tāvata eva kalpān saṃnāhaḥ saṃnahyaḥ /",
    "K05bsu049_u:9139": " yaḥ punarānanda bodhisattvayānikaḥ pudgalo bodhisattvayānikena pudgalena sārdhaṃ kalahāyitvā vivaditvā vigṛhya ākruśya paribhāṣya vyāpadya doṣamutpādya",
    "K05bsu049_u:9140": " pratideśya āyatyāṃ saṃvarāya pratipadyate,",
    "K05bsu049_u:9141": " evaṃ ca cittamutpādayati - yena mayā sarvasattvānāṃ vigrahā vivādā virodhā utsārayitavyā nidhyāpayitavyāḥ praśamayitavyāḥ,",
    "K05bsu049_u:9142": " so 'haṃ nāma svayameva vivadāmi /",
    "K05bsu049_u:9143": " lābhā me durlabdhā na sulabdhāḥ,",
    "K05bsu049_u:9144": " yo 'haṃ jalpite pratijalpāmi /",
    "K05bsu049_u:9145": " yena mayā sarvasattvānāṃ saṃkramabhūtena bhavitavyam,",
    "K05bsu049_u:9146": " so 'haṃ pareṣu tvamity api vācaṃ bhāṣe,",
    "K05bsu049_u:9147": " paruṣaṃ vā karkaśaṃ vā prativaco dadāmi /",
    "K05bsu049_u:9148": " idam api mayā naiva vaktavyam /",
    "K05bsu049_u:9149": " jaḍasadṛśena eḍamūkasamena mayā kalahavigrahavivādeṣu bhavitavyam,",
    "K05bsu049_u:9150": " parato duruktāni durāgatāni durbhāṣitāni bhāṣyamāṇāni śṛṇvatā cittaṃ nāghātayitavyam /",
    "K05bsu049_u:9151": " pareṣāmantike na mamaitatsādhu,",
    "K05bsu049_u:9152": " na caitanmamāṃ pratirūpam,",
    "K05bsu049_u:9153": " yo 'haṃ parasya doṣāntaraṃ saṃjāne /",
    "K05bsu049_u:9154": " etad api me na pratirūpam,",
    "K05bsu049_u:9155": " yadahaṃ pareṣa doṣāntaram api śrotavyaṃ manye /",
    "K05bsu049_u:9156": " tatkasya hetoḥ?",
    "K05bsu049_u:9157": " na mayā adhyāśayo vikopayitavyaḥ,",
    "K05bsu049_u:9158": " yena mayā sarvasattvāḥ sarvasukhopadhānaiḥ sukhayitavyāḥ,",
    "K05bsu049_u:9159": " parinirvāpayitavyāś ca anuttarāṃ samyaksaṃbodhimabhisaṃbudhya,",
    "K05bsu049_u:9160": " sa nāmāhaṃ vyāpadye /",
    "K05bsu049_u:9161": " na ca mayā svaparāddheṣv api pareṣu vyāpattavyam /",
    "K05bsu049_u:9162": " sa nāmāhaṃ kṣobhaṃ gacchāmi /",
    "K05bsu049_u:9163": " idaṃ mayā na karaṇīyam /",
    "K05bsu049_u:9164": " dṛḍhaparākramatayā parākrāntavyam /",
    "K05bsu049_u:9165": " na ca mayā jīvitāntarāye 'pi kriyamāṇe kṣobhaḥ karaṇīyaḥ,",
    "K05bsu049_u:9166": " na bhrukuṭirmukhe utpādayitavyeti /",
    "K05bsu049_u:9167": " asyāhamānanda (Vaidya 209)",
    "K05bsu049_u:9168": " bodhisattvasya mahāsattvasya niḥsaraṇaṃ vadāmi /",
    "K05bsu049_u:9169": " evaṃ cānanda bodhisattvena mahāsattvena śrāvakayānikānām api pudgalānāmantike sthātavyam,",
    "K05bsu049_u:9170": " yathā na kasyacitsattvasyāntike kṣubhyeta,",
    "K05bsu049_u:9171": " evameva ca sarvasattvānāmantike sthātavyam /",
    "K05bsu049_u:9172": " kathaṃ cānanda bodhisattvena mahāsattvena apareṣāṃ bodhisattvayānikānāṃ pudgalānāmantike sthātavyam?",
    "K05bsu049_u:9173": " tadyathāpi nāma ānanda śāstari /",
    "K05bsu049_u:9174": " ete mama bodhisattvā mahāsattvāḥ śāstāra ityevaṃ sthātavyam /",
    "K05bsu049_u:9175": " ekayānasamārūḍhā bateme mama bodhisattvā mahāsattvāḥ,",
    "K05bsu049_u:9176": " ekamārgasamārūḍhā bateme mama bodhisattvā mahāsattvāḥ,",
    "K05bsu049_u:9177": " samānābhiprāyā bateme mama bodhisattvā mahāsattvāḥ,",
    "K05bsu049_u:9178": " samayānasaṃprasthitā bateme mama bodhisattvā mahāsattvāḥ /",
    "K05bsu049_u:9179": " yatraibhiḥ śikṣitavyam,",
    "K05bsu049_u:9180": " tatra mayā śikṣitavyam /",
    "K05bsu049_u:9181": " yathaiva caibhiḥ śikṣitavyam,",
    "K05bsu049_u:9182": " tathaiva mayā śikṣitavyam /",
    "K05bsu049_u:9183": " sacetpunareṣāṃ kaścidvyavakīrṇavihāreṇa vihariṣyati,",
    "K05bsu049_u:9184": " na mayā vyavakīrṇavihāreṇa vihartavyam /",
    "K05bsu049_u:9185": " sacetpunarete 'vyavakīrṇavihāreṇa vihariṣyanti sarvajñatāpratisaṃyuktairmanasikāraiḥ,",
    "K05bsu049_u:9186": " mayāpyevaṃ śikṣitavyam /",
    "K05bsu049_u:9187": " evaṃ sarvajñatāyāṃ śikṣamāṇasya ānanda bodhisattvasya mahāsattvasya antarāyo na bhavatyanuttarāyāḥ samyaksaṃbodheḥ,",
    "K05bsu049_u:9188": " kṣipraṃ ca anuttarāṃ samyaksaṃbodhimabhisaṃbudhyate iti //",
    "K05bsu049_u:9189": " āryāṣṭasāhasrikāyāṃ prajñāpāramitāyāmabhimānaparivarto nāma caturviṃśatitamaḥ //",
    "K05bsu049_u:9190": " (Vaidya 210)",
    "K05bsu049_u:9191": " ASP_25: śikṣāparivartaḥ pañcaviṃśatitamaḥ /",
    "K05bsu049_u:9192": " atha khalvāyuṣmān subhūtirbhagavantametadavocat - kva punarbhagavan śikṣamāṇo bodhisattvo mahāsattvaḥ sarvajñatāyāṃ śikṣate?",
    "K05bsu049_u:9193": " bhagavānāha - sacetsubhūte bodhisattvo mahāsattvaḥ kṣaye śikṣate,",
    "K05bsu049_u:9194": " sarvajñatāyāṃ śikṣate /",
    "K05bsu049_u:9195": " evamanutpāde 'nirodhe 'jātau abhāve viveke virāge ākāśe dharmadhātau /",
    "K05bsu049_u:9196": " sacetsubhūte bodhisattvo mahāsattvo nirvāṇe śikṣate,",
    "K05bsu049_u:9197": " sarvajñatāyāṃ śikṣate /",
    "K05bsu049_u:9198": " subhūtirāha - kiṃ kāraṇaṃ bhagavan bodhisattvo mahāsattvaḥ kṣaye śikṣamāṇaḥ śikṣate sarvajñatāyām,",
    "K05bsu049_u:9199": " evamanutpāde 'nirodhe 'jātau abhāve viveke virāge ākāśe dharmadhātau nirvāṇe śikṣamāṇaḥ śikṣate sarvajñatāyām?",
    "K05bsu049_u:9200": " evamukte bhagavānāyuṣmantaṃ subhūtimetadavocat - yatsubhūte evaṃ vadasi - kiṃ kāraṇaṃ bodhisattvo mahāsattvaḥ kṣaye śikṣamāṇaḥ śikṣate sarvajñatāyām",
    "K05bsu049_u:9201": " evamanutpāde 'nirodhe 'jātau abhāve viveke virāge ākāśe dharmadhātau nirvāṇe śikṣamāṇaḥ śikṣate sarvajñatāyāmiti?",
    "K05bsu049_u:9202": " tatkiṃ manyase subhūte yā tathāgatasya tathatā yayā tathatayā tathāgatastathāgata iti prabhāvyate,",
    "K05bsu049_u:9203": " api nu sā kṣīyate?",
    "K05bsu049_u:9204": " subhūtirāha - no hīdaṃ bhagavan /",
    "K05bsu049_u:9205": " tatkasya hetoḥ?",
    "K05bsu049_u:9206": " na hi bhagavan kṣayaḥ kṣīyate /",
    "K05bsu049_u:9207": " akṣayo hi bhagavan kṣayaḥ /",
    "K05bsu049_u:9208": " bhagavānāha - tatkiṃ manyase subhūte yā tathāgatasya tathatā yayā tathatayā tathāgatastathāgata iti prabhāvyate,",
    "K05bsu049_u:9209": " api nu sā utpadyate vā nirudhyate vā jāyate vā bhavati vā vibhavati vā vivicyate vā rajyate vā virajyate vā ākāśībhavati vā dharmībhavati vā?",
    "K05bsu049_u:9210": " āha - no hīdaṃ bhagavan /",
    "K05bsu049_u:9211": " bhagavānāha - tatkiṃ manyase subhūte yā tathāgatasya tathatā yayā tathatayā tathāgatastathāgata iti prabhāvyate,",
    "K05bsu049_u:9212": " api nu sā nirvāti?",
    "K05bsu049_u:9213": " āha - no hīdaṃ bhagavan /",
    "K05bsu049_u:9214": " bhagavānāha - tasmāttarhi subhūte evaṃ śikṣamāṇo bodhisattvo mahāsattvaḥ na tathatā kṣīyate ityevaṃ śikṣate /",
    "K05bsu049_u:9215": " evaṃ śikṣamāṇaḥ subhūte bodhisattvo mahāsattvaḥ śikṣate sarvajñatāyām /",
    "K05bsu049_u:9216": " evaṃ śikṣamāṇaḥ śikṣate prajñāpāramitāyām,",
    "K05bsu049_u:9217": " śikṣate buddhabhūmau,",
    "K05bsu049_u:9218": " śikṣate baleṣu,",
    "K05bsu049_u:9219": " śikṣate vaiśāradyeṣu,",
    "K05bsu049_u:9220": " śikṣate sarvabuddhadharmeṣu,",
    "K05bsu049_u:9221": " śikṣate sarvajñajñāne /",
    "K05bsu049_u:9222": " evaṃ śikṣamāṇaḥ subhūte bodhisattvo mahāsattvaḥ sarvaśikṣāpāramitāmanuprāpsyati /",
    "K05bsu049_u:9223": " evaṃ śikṣamāṇaḥ subhūte bodhisattvo mahāsattvo na śakyo māreṇa vā māraparṣadā vā mārakāyikābhirvā devatābhirabhimarditum /",
    "K05bsu049_u:9224": " evaṃ śikṣamāṇaḥ subhūte bodhisattvo mahāsattvaḥ kṣipramavinivartanīyadharmatāmanuprāpsyati /",
    "K05bsu049_u:9225": " evaṃ śikṣamāṇaḥ subhūte bodhisattvo mahāsattvaḥ kṣipraṃ bodhimaṇḍe niṣatsyati /",
    "K05bsu049_u:9226": " evaṃ śikṣamāṇaḥ subhūte bodhisattvo mahāsattvaḥ svake gocare carati /",
    "K05bsu049_u:9227": " evaṃ śikṣamāṇaḥ subhūte bodhisattvo mahāsattvaḥ śikṣate nāthakarakeṣu dharmeṣu,",
    "K05bsu049_u:9228": " śikṣate mahāmaitryām,",
    "K05bsu049_u:9229": " mahākaruṇāyāṃ śikṣate,",
    "K05bsu049_u:9230": " mahāmuditāyāṃ śikṣate,",
    "K05bsu049_u:9231": " mahopekṣāyāṃ śikṣate /",
    "K05bsu049_u:9232": " evaṃ śikṣamāṇaḥ subhūte bodhisattvo mahāsattvaḥ śikṣate triparivartasya dvādaśākārasya dharmacakrasya pravartanāya /",
    "K05bsu049_u:9233": " evaṃ śikṣamāṇaḥ subhūte bodhisattvo mahāsattvaḥ sarvadhātuṃ nonīkariṣyāmīti śikṣate /",
    "K05bsu049_u:9234": " evaṃ śikṣamāṇaḥ subhūte bodhisattvo mahāsattvastathāgatavaṃśasyānupacchedāya śikṣate /",
    "K05bsu049_u:9235": " evaṃ śikṣamāṇaḥ subhūte bodhisattvo mahāsattvo 'mṛtadhātudvāraṃ vivariṣyāmīti śikṣate /",
    "K05bsu049_u:9236": " neyaṃ subhūte udārā (Vaidya 211)",
    "K05bsu049_u:9237": " śikṣā śakyā hīnasattvena śikṣitum /",
    "K05bsu049_u:9238": " na hi alpasthāmnā śakyamasyāṃ śikṣāyāṃ śikṣitum /",
    "K05bsu049_u:9239": " tatkasya hetoḥ?",
    "K05bsu049_u:9240": " sarvasattvasārā hi te subhūte,",
    "K05bsu049_u:9241": " sarvasattvanāthakāmā hi te subhūte,",
    "K05bsu049_u:9242": " ye 'syāṃ śikṣāyāṃ śikṣante /",
    "K05bsu049_u:9243": " sarvasattvābhyudgatatāṃ te 'nuprāptukāmāḥ,",
    "K05bsu049_u:9244": " ya iha śikṣante /",
    "K05bsu049_u:9245": " evaṃ śikṣamāṇaḥ subhūte bodhisattvo mahāsattvo na nirayeṣūpapadyate,",
    "K05bsu049_u:9246": " na tiryagyoniṣūpapadyate,",
    "K05bsu049_u:9247": " na pretaviṣayeṣūpapadyate,",
    "K05bsu049_u:9248": " nāsureṣu kāyeṣūpapadyate,",
    "K05bsu049_u:9249": " na pratyantajanapadeṣūpapadyate,",
    "K05bsu049_u:9250": " na caṇḍālakuleṣūpapadyate,",
    "K05bsu049_u:9251": " na śākunikakuleṣūpapadyate,",
    "K05bsu049_u:9252": " na niṣādadhīvaraurabhrikakuleṣūpapadyate,",
    "K05bsu049_u:9253": " nāpyanyeṣvevaṃrūpeṣu hīnajātikeṣu hīnakarmaseviṣu vā kuleṣūpapadyate /",
    "K05bsu049_u:9254": " evaṃ śikṣamāṇaḥ subhūte bodhisattvo mahāsattvo nāndho bhavati,",
    "K05bsu049_u:9255": " na badhiro bhavati,",
    "K05bsu049_u:9256": " na kāṇo bhavati,",
    "K05bsu049_u:9257": " na kuṇṭho bhavati,",
    "K05bsu049_u:9258": " na kubjo bhavati,",
    "K05bsu049_u:9259": " na kuṇirbhavati,",
    "K05bsu049_u:9260": " na laṅgo bhavati,",
    "K05bsu049_u:9261": " na khañjo bhavati,",
    "K05bsu049_u:9262": " na jaḍo bhavati,",
    "K05bsu049_u:9263": " na lolo bhavati,",
    "K05bsu049_u:9264": " na lollo bhavati,",
    "K05bsu049_u:9265": " na kallo bhavati,",
    "K05bsu049_u:9266": " na hīnāṅgo bhavati,",
    "K05bsu049_u:9267": " na vikalāṅgo bhavati,",
    "K05bsu049_u:9268": " na vikṛtāṅgo bhavati,",
    "K05bsu049_u:9269": " na durbalo bhavati,",
    "K05bsu049_u:9270": " na durvarṇo bhavati,",
    "K05bsu049_u:9271": " na duḥsaṃsthāno bhavati,",
    "K05bsu049_u:9272": " na hīnendriyo bhavati,",
    "K05bsu049_u:9273": " na vikalendriyo bhavati /",
    "K05bsu049_u:9274": " sarvākāraparipūrṇendriyo bhavati,",
    "K05bsu049_u:9275": " svarasaṃpanno bhavati /",
    "K05bsu049_u:9276": " evaṃ śikṣamāṇaḥ subhūte bodhisattvo mahāsattvo na prāṇātipātī bhavati,",
    "K05bsu049_u:9277": " nādattādāyī bhavati,",
    "K05bsu049_u:9278": " na kāmamithyācārī bhavati,",
    "K05bsu049_u:9279": " na mṛṣāvādī bhavati,",
    "K05bsu049_u:9280": " na piśunavāgbhavati,",
    "K05bsu049_u:9281": " na paruṣavāgbhavati,",
    "K05bsu049_u:9282": " na saṃbhinnapralāpī bhavati,",
    "K05bsu049_u:9283": " nābhidhyālurbhavati,",
    "K05bsu049_u:9284": " na vyāpannacitto bhavati,",
    "K05bsu049_u:9285": " na mithyādṛṣṭiko bhavati,",
    "K05bsu049_u:9286": " na mithyājīvena jīvikāṃ kalpayati /",
    "K05bsu049_u:9287": " evaṃ śikṣamāṇaḥ subhūte bodhisattvo mahāsattvo na dīrghāyuṣkeṣu deveṣūpapadyate,",
    "K05bsu049_u:9288": " na duḥśīlaparigrāhako bhavati,",
    "K05bsu049_u:9289": " nābhūtadharmaparigrāhako bhavati,",
    "K05bsu049_u:9290": " na dhyānasamāpattivaśenopapadyate /",
    "K05bsu049_u:9291": " tatkasya hetoḥ?",
    "K05bsu049_u:9292": " asti hi tasyopāyakauśalyaṃ yenopāyakauśalyena samanvāgato bodhisattvo mahāsattvo na dīrghāyuṣkeṣu deveṣūpapadyate /",
    "K05bsu049_u:9293": " tatpunaḥ subhūte upāyakauśalyaṃ bodhisattvasya mahāsattvasya katamat?",
    "K05bsu049_u:9294": " yaduta iyameva prajñāpāramitā /",
    "K05bsu049_u:9295": " tathā ca atropāyakauśalye yogamāpadyate,",
    "K05bsu049_u:9296": " yathā anyenopāyakauśalyena samanvāgato bodhisattvo mahāsattvo dhyānāni ca samāpadyate,",
    "K05bsu049_u:9297": " na ca dhyānavaśenopapadyate /",
    "K05bsu049_u:9298": " evaṃ śikṣamāṇaḥ subhūte bodhisattvo mahāsattvo balapariśuddhiṃ nigacchati,",
    "K05bsu049_u:9299": " vaiśāradyapariśuddhiṃ nigacchati,",
    "K05bsu049_u:9300": " sarvabuddhadharmapariśuddhiṃ nigacchati,",
    "K05bsu049_u:9301": " tāmanuprāpnoti //",
    "K05bsu049_u:9302": " āyuṣmān subhūtirāha - yadā bhagavan sarvadharmā evaṃ prakṛtipariśuddhāḥ,",
    "K05bsu049_u:9303": " tatkatamasya bhagavan dharmasya bodhisattvo mahāsattvo balapariśuddhiṃ nigacchati,",
    "K05bsu049_u:9304": " vaiśāradyapariśuddhiṃ nigacchati,",
    "K05bsu049_u:9305": " sarvabuddhadharmapariśuddhiṃ nigacchati,",
    "K05bsu049_u:9306": " tāmanuprāpnoti?",
    "K05bsu049_u:9307": " evamukte bhagavānāyuṣmantaṃ subhūtimetadavocat - evametatsubhūte, evam etat /",
    "K05bsu049_u:9308": " tatkasya hetoḥ?",
    "K05bsu049_u:9309": " sarvadharmā hi subhūte prakṛtyaiva pariśuddhāḥ /",
    "K05bsu049_u:9310": " evaṃ subhūte prakṛtipariśuddheṣu sarvadharmeṣu bodhisattvasya mahāsattvasya prajñāpāramitāyāṃ śikṣamāṇasya yā asaṃsīdanatā anavalīnatā,",
    "K05bsu049_u:9311": " iyaṃ sā subhūte prajñāpāramitā /",
    "K05bsu049_u:9312": " evaṃ subhūte bālapṛthagjanā enān dharmānajānanto 'paśyanto dharmāṇāṃ dharmatāṃ na jānanti,",
    "K05bsu049_u:9313": " na paśyanti /",
    "K05bsu049_u:9314": " teṣāṃ sattvānāṃ (Vaidya 212)",
    "K05bsu049_u:9315": " kṛtaśaḥ subhūte bodhisattvā mahāsattvā vyāyacchante,",
    "K05bsu049_u:9316": " vīryamārabhante - vayamevamajānakān sattvān jānayiṣyāmaḥ,",
    "K05bsu049_u:9317": " vayamevamapaśyakān sattvān paśyayiṣyāmaḥ ityatra śikṣāyāṃ śikṣante /",
    "K05bsu049_u:9318": " atra śikṣāyāṃ śikṣamāṇā bodhisattvā mahāsattvā balānyanuprāpnuvanti,",
    "K05bsu049_u:9319": " vaiśāradyānyanuprāpnuvanti /",
    "K05bsu049_u:9320": " sarvabuddhadharmānanuprāpnuvanti /",
    "K05bsu049_u:9321": " evaṃ śikṣamāṇāḥ subhūte bodhisattvā mahāsattvāḥ parasattvānāṃ parapudgalānāṃ cittacaritavispanditāni yathābhūtaṃ prajānanti /",
    "K05bsu049_u:9322": " yathābhūtaṃ prajānantaḥ paracittacaritajñatāyāḥ pāraṃ gacchanti /",
    "K05bsu049_u:9323": " tadyathāpi nāma subhūte alpakāste mahāpṛthivyāṃ pṛthivīpradeśāḥ ye 'pagatapāṣāṇāḥ,",
    "K05bsu049_u:9324": " yatra suvarṇaṃ vā jātarūpaṃ vā rajataṃ votpadyate /",
    "K05bsu049_u:9325": " atha khalu punarbahutarakāste mahāpṛthivyāṃ pṛthivīpradeśāḥ,",
    "K05bsu049_u:9326": " ya ūṣarā ujjaṅgalā vividhatṛṇakāṇḍakaṇṭakādhānāḥ /",
    "K05bsu049_u:9327": " evameva subhūte alpakāste bodhisattvā mahāsattvāḥ sattvanikāye saṃvidyante,",
    "K05bsu049_u:9328": " ye 'syāṃ sarvajñatāśikṣāyāṃ śikṣante yaduta prajñāpāramitāśikṣāyām /",
    "K05bsu049_u:9329": " atha khalu bahutarakāste sattvāḥ sattvanikāye saṃvidyante,",
    "K05bsu049_u:9330": " ye śrāvakapratyekabuddhaśikṣāyāṃ śikṣante //",
    "K05bsu049_u:9331": " punaraparaṃ subhūte tadyathāpi nāma alpakāste sattvāḥ sattvanikāye saṃvidyante,",
    "K05bsu049_u:9332": " ye cakravartirājyasaṃvartanīyaṃ karma samādāya vartante /",
    "K05bsu049_u:9333": " atha khalu bahutarakāste sattvāḥ sattvanikāye saṃvidyante,",
    "K05bsu049_u:9334": " ye koṭṭarājyasaṃvartanīyaṃ karma samādāya vartante /",
    "K05bsu049_u:9335": " evameva subhūte alpakāste bodhisattvā mahāsattvāḥ sattvanikāye saṃvidyante,",
    "K05bsu049_u:9336": " ye imaṃ mārgamārūḍhā yaduta prajñāpāramitāmārgam,",
    "K05bsu049_u:9337": " anuttarāṃ samyaksaṃbodhimabhisaṃbhotsyāmahe iti /",
    "K05bsu049_u:9338": " atha khalu bahutarakāste sattvāḥ sattvanikāye saṃvidyante,",
    "K05bsu049_u:9339": " ye śrāvakapratyekabuddhamārgamārūḍhāḥ //",
    "K05bsu049_u:9340": " punaraparaṃ subhūte tadyathāpi nāma alpakāste sattvāḥ sattvanikāye saṃvidyante,",
    "K05bsu049_u:9341": " ye śakrasaṃvartanīyaṃ karma samādāya vartante /",
    "K05bsu049_u:9342": " atha khalu bahutarakāste sattvāḥ sattvanikāye saṃvidyante,",
    "K05bsu049_u:9343": " ye devalokasaṃvartanīyaṃ karma samādāya vartante /",
    "K05bsu049_u:9344": " evameva subhūte alpakāste bodhisattvā mahāsattvāḥ sattvanikāye saṃvidyante,",
    "K05bsu049_u:9345": " ye 'syāṃ prajñāpāramitāśikṣāyāṃ śikṣante /",
    "K05bsu049_u:9346": " atha khalu bahutarakāste bodhisattvā mahāsattvāḥ sattvanikāye saṃvidyante,",
    "K05bsu049_u:9347": " ye śrāvakapratyekabuddhaśikṣāyāṃ śikṣante //",
    "K05bsu049_u:9348": " punaraparaṃ subhūte tadyathāpi nāma alpakāste sattvāḥ sattvanikāye saṃvidyante,",
    "K05bsu049_u:9349": " ye brahmasaṃvartanīyaṃ karma samādāya vartante /",
    "K05bsu049_u:9350": " atha khalu bahutarakāste sattvāḥ sattvanikāye saṃvidyante,",
    "K05bsu049_u:9351": " ye brahmapārṣadyasaṃvartanīyaṃ karma samādāya vartante /",
    "K05bsu049_u:9352": " evameva subhūte alpakāste bodhisattvā mahāsattvāḥ sattvanikāye saṃvidyante,",
    "K05bsu049_u:9353": " ye 'vinivartanīyā anuttarāyāṃ samyaksaṃbodheḥ /",
    "K05bsu049_u:9354": " atha khalu bahutarakāste bodhisattvā mahāsattvāḥ sattvanikāye saṃvidyante,",
    "K05bsu049_u:9355": " ye vivartante 'nuttarāyāḥ samyaksaṃbodheḥ /",
    "K05bsu049_u:9356": " tasmāttarhi subhūte alpakāste sattvāḥ sattvanikāye saṃvidyante,",
    "K05bsu049_u:9357": " ye 'nuttarāyāṃ samyaksaṃbodhau saṃprasthitāḥ /",
    "K05bsu049_u:9358": " tebhyo 'pi subhūte alpebhyo 'lpatarakāste sattvāḥ,",
    "K05bsu049_u:9359": " ye tathatvāya pratipadyante /",
    "K05bsu049_u:9360": " (Vaidya 213) tebhyo 'pi subhūte alpatarakebhyastathatvāya pratipadyamānebhyo 'lpatamāste ye prajñāpāramitāyāṃ yogamāpadyante /",
    "K05bsu049_u:9361": " tebhyo 'pi subhūte alpatamebhyaḥ prajñāpāramitāyāṃ yogamāpadyamānebhyo 'lpatamāste bodhisattvā mahāsattvāḥ,",
    "K05bsu049_u:9362": " ye 'vinivartanīyā anuttarāyāṃ samyaksaṃbodheḥ /",
    "K05bsu049_u:9363": " tasmāttarhi subhūte bodhisattvena mahāsattvena ya ete 'lpatamebhyo 'lpatamā avinivartanīyā bodhisattvā mahāsattvāḥ,",
    "K05bsu049_u:9364": " teṣu gaṇanāṃ gantukāmena ihaiva prajñāpāramitāyāṃ śikṣitavyam,",
    "K05bsu049_u:9365": " yogamāpattavyam //",
    "K05bsu049_u:9366": " punaraparaṃ subhūte bodhisattvasya mahāsattvasya evaṃ prajñāpāramitāyāṃ śikṣamāṇasya na khilasahagataṃ cittamutpadyate,",
    "K05bsu049_u:9367": " na vicikitsāsahagataṃ cittamutpadyate,",
    "K05bsu049_u:9368": " nerṣyāmātsaryasahagataṃ cittamutpadyate,",
    "K05bsu049_u:9369": " na dauḥśīlyasahagataṃ cittamutpadyate,",
    "K05bsu049_u:9370": " na vyāpādasahagataṃ cittamutpadyate,",
    "K05bsu049_u:9371": " na kausīdyasahagataṃ cittamutpadyate,",
    "K05bsu049_u:9372": " na vikṣepasahagataṃ cittamutpadyate,",
    "K05bsu049_u:9373": " na dauṣprajñasahagataṃ cittamutpadyate /",
    "K05bsu049_u:9374": " evaṃ hi subhūte prajñāpāramitāyāṃ śikṣamāṇena bodhisattvena mahāsattvena sarvāḥ pāramitā saṃgṛhītā bhavanti,",
    "K05bsu049_u:9375": " sarvāḥ pāramitā udgṛhītā bhavanti,",
    "K05bsu049_u:9376": " sarvāḥ pāramitā anugatā bhavanti /",
    "K05bsu049_u:9377": " sarvāḥ pāramitā antargatā bhavanti /",
    "K05bsu049_u:9378": " tadyathāpi nāma subhūte satkāyadṛṣṭau dvāṣaṣṭidṛṣṭigatānyantargatāni bhavanti,",
    "K05bsu049_u:9379": " evameva subhūte prajñāpāramitāyāṃ śikṣamāṇasya bodhisattvasya mahāsattvasya tasyāṃ sarvāḥ pāramitā antargatā bhavanti /",
    "K05bsu049_u:9380": " tadyathāpi nāma subhūte puruṣasya jīvitendriye pravartamāne sarvāṇīndriyāṇyantargatāni bhavanti,",
    "K05bsu049_u:9381": " evameva subhūte bodhisattvasya mahāsattvasya prajñāpāramitāyāṃ śikṣamāṇasya sarvakuśalā dharmā antargatā bhavanti /",
    "K05bsu049_u:9382": " tadyathāpi nāma subhūte puruṣasya jīvitendriye niruddhe sarvāṇīndriyāṇi niruddhāni bhavanti,",
    "K05bsu049_u:9383": " evameva subhūte bodhisattvasya mahāsattvasya prajñāpāramitāyāṃ śikṣamāṇasya ajñāne niruddhe sarve 'kuśalā dharmā niruddhā bhavanti,",
    "K05bsu049_u:9384": " sarvāś ca tadanyāḥ pāramitā antargatāḥ parigṛhītā bhavanti /",
    "K05bsu049_u:9385": " tasmāttarhi subhūte bodhisattvena mahāsattvena sarvāḥ pāramitāḥ parigrahītukāmena prajñāpāramitāyāṃ śikṣitavyam /",
    "K05bsu049_u:9386": " prajñāpāramitāyāṃ śikṣamāṇaḥ subhūte bodhisattvo mahāsattvaḥ sarvasattvānāmagratāyāṃ śikṣate /",
    "K05bsu049_u:9387": " tatkasya hetoḥ?",
    "K05bsu049_u:9388": " puṇyāgratvāt /",
    "K05bsu049_u:9389": " tatkiṃ manyase subhūte yāvantastrisāhasramahāsāhasre lokadhātau sarvasattvāḥ sattvasaṃgraheṇa saṃgṛhyamāṇāḥ,",
    "K05bsu049_u:9390": " api nu te bahavo bhavanti?",
    "K05bsu049_u:9391": " subhūtirāha - jāmbūdvīpakā eva tāvadbhagavan bahavaḥ sattvā bhavanti,",
    "K05bsu049_u:9392": " kaḥ punarvādo ye trisāhasramahāsāhasre lokadhātau sattvāḥ /",
    "K05bsu049_u:9393": " bhagavānāha - yaḥ subhūte eko bodhisattvo mahāsattvo yāvajjīvaṃ tiṣṭhaṃstān sarvasattvān cīvarapiṇḍapātaśayanāsanaglānapratyayabhaiṣajyapariṣkāraiḥ",
    "K05bsu049_u:9394": " tatkiṃ manyase subhūte api nu sa bodhisattvo mahāsattvastatonidānaṃ bahutaraṃ puṇyaṃ prasavati?",
    "K05bsu049_u:9395": " subhūtirāha - bahu bhagavan,",
    "K05bsu049_u:9396": " bahu sugata /",
    "K05bsu049_u:9397": " bhagavānāha - ataḥ sa subhūte bodhisattvo mahāsattvastatonidānaṃ bahutaraṃ puṇyaṃ prasavati,",
    "K05bsu049_u:9398": " ya imāṃ prajñāpāramitāmantaśo 'cchaṭāsaṃghātamātrakam api bhāvayet /",
    "K05bsu049_u:9399": " tatkasya hetoḥ?",
    "K05bsu049_u:9400": " evaṃ mahārthikā hi subhūte prajñāpāramitā bodhisattvasya mahāsattvasya anuttarāyāḥ samyaksaṃbodherāhārikā /",
    "K05bsu049_u:9401": " tasmāttarhi subhūte bodhisattvena mahāsattvena anuttarāṃ samyaksaṃbodhimabhisaṃboddhukāmena",
    "K05bsu049_u:9402": " sarvasattvānāmanuttaratāṃ gantukāmena sarvasattvānāmanāthānāṃ nāthena bhavitukāmena (Vaidya 214)",
    "K05bsu049_u:9403": " buddhaviṣayamanuprāptukāmena buddhavṛṣabhitāmanugantukāmena buddhavikrīḍitaṃ vikrīḍitukāmena",
    "K05bsu049_u:9404": " buddhasiṃhanādaṃ naditukāmena buddhasaṃpattimanuprāptukāmena trisāhasramahāsāhasre",
    "K05bsu049_u:9405": " lokadhātau dharmasāṃkathyaṃ kartukāmena bodhisattvena mahāsattvena prajñāpāramitāyāṃ śikṣitavyam /",
    "K05bsu049_u:9406": " prajñāpāramitāyāṃ subhūte śikṣamāṇasya bodhisattvasya mahāsattvasya nāhaṃ tāṃ saṃpattiṃ samanupaśyāmi,",
    "K05bsu049_u:9407": " yā tena na śikṣitā bhavati /",
    "K05bsu049_u:9408": " subhūtirāha - kiṃ punarbhagavan śrāvakasaṃpattir api tena bodhisattvena mahāsattvena śikṣitā bhavati?",
    "K05bsu049_u:9409": " bhagavānāha - śrāvakasaṃpattir api subhūte tena bodhisattvena mahāsattvena śikṣitā bhavati /",
    "K05bsu049_u:9410": " na khalu punaḥ subhūte bodhisattvo mahāsattvaḥ śrāvakasaṃpatyāṃ sthāsyāmīti śikṣate,",
    "K05bsu049_u:9411": " śrāvakasaṃpattirvā me bhaviṣyatīti naivaṃ śikṣate /",
    "K05bsu049_u:9412": " ye 'pi te subhūte śrāvakagaṇāḥ,",
    "K05bsu049_u:9413": " tān api sa jānāti,",
    "K05bsu049_u:9414": " na ca tatrāvatiṣṭhate /",
    "K05bsu049_u:9415": " evaṃ ca vyavacārayati,",
    "K05bsu049_u:9416": " na ca prativahati - mayāpyete śrāvakaguṇā deśayitavyāḥ prakāśayitavyā iti śikṣate /",
    "K05bsu049_u:9417": " evaṃ śikṣamāṇaḥ subhūte bodhisattvo mahāsattvaḥ sadevamānuṣāsurasya lokasya dakṣiṇīyatāṃ gacchati /",
    "K05bsu049_u:9418": " evaṃ śikṣamāṇaḥ subhūte bodhisattvo mahāsattvaḥ sarvāṃstato 'nyān dakṣiṇīyān śrāvakapratisaṃyuktān pratyekabuddhapratisaṃyuktāṃścābhibhavati,",
    "K05bsu049_u:9419": " sarvajñatā cāsya āsannībhavati /",
    "K05bsu049_u:9420": " evaṃ śikṣamāṇaḥ subhūte bodhisattvo mahāsattvo na riñcati,",
    "K05bsu049_u:9421": " prajñāpāramitāṃ carati prajñāpāramitāyāmavirahitaḥ prajñāpāramitāvihāreṇa /",
    "K05bsu049_u:9422": " evaṃ caran subhūte bodhisattvo mahāsattvo 'parihāṇadharmā aparihāṇadharmeti veditavyaḥ /",
    "K05bsu049_u:9423": " sarvajñatāyā dūrīkaroti śrāvakabhūmim,",
    "K05bsu049_u:9424": " pratyekabuddhabhūmiṃ ca,",
    "K05bsu049_u:9425": " āsannībhavatyanuttarāyāḥ samyaksaṃbodheḥ /",
    "K05bsu049_u:9426": " sacetpunarasyaivaṃ bhavati - iyaṃ sā prajñāpāramitā imāṃ sarvajñatāmāhariṣyati,",
    "K05bsu049_u:9427": " ityevaṃ saṃjānīte,",
    "K05bsu049_u:9428": " carati prajñāpāramitām /",
    "K05bsu049_u:9429": " atha tām api prajñāpāramitāṃ na saṃjānīte - iyaṃ sā prajñāpāramitā,",
    "K05bsu049_u:9430": " asya vā prajñāpāramitā sarvajñatāmāhariṣyatīti vā,",
    "K05bsu049_u:9431": " evam api subhūte bodhisattvo mahāsattvo na saṃjānīte,",
    "K05bsu049_u:9432": " na samanupaśyati /",
    "K05bsu049_u:9433": " sacedevaṃ carati bodhisattvo mahāsattvaḥ,",
    "K05bsu049_u:9434": " carati prajñāpāramitāyāmiti //",
    "K05bsu049_u:9435": " āryāṣṭasāhasrikāyāṃ prajñāpāramitāyāṃ śikṣāparivarto nāma pañcaviṃśatitamaḥ //",
    "K05bsu049_u:9436": " (Vaidya 215)",
    "K05bsu049_u:9437": " ASP_26: māyopamaparivartaḥ ṣaḍviṃśatitamaḥ /",
    "K05bsu049_u:9438": " atha khalu śakrasya devānāmindrasyaitadabhūt - caranneva tāvadayaṃ bodhisattvo mahāsattvaḥ sarvasattvānabhibhavati,",
    "K05bsu049_u:9439": " kaḥ punarvādo yadā anuttarāṃ samyaksaṃbodhimabhisaṃbuddho bhaviṣyati /",
    "K05bsu049_u:9440": " lābhāsteṣāṃ sattvānāṃ sulabdhāḥ,",
    "K05bsu049_u:9441": " sujīvitaṃ ca te sattvā jīvanti,",
    "K05bsu049_u:9442": " yeṣāṃ sarvajñatāyāṃ cittaṃ krāmati /",
    "K05bsu049_u:9443": " kaḥ punarvādo yairanuttarāyāṃ samyaksaṃbodhau cittamutpāditam /",
    "K05bsu049_u:9444": " spṛhaṇīyāste sattvā ye sattvasārā anuttarāṃ samyaksaṃbodhimabhisaṃbhotsyante //",
    "K05bsu049_u:9445": " atha khalu śakro devānāmindro māndāravāṇi puṣpāṇyabhinirmāya puṣpāṇāmañjaliṃ kṛtvā tathāgatamarhantaṃ samyaksaṃbuddhamabhyavākirat,",
    "K05bsu049_u:9446": " evaṃ ca vācamabhāṣata - yairbodhisattvayānikaiḥ pudgalairanuttarāyāṃ samyaksaṃbodhau cittamutpāditam - anuttarāṃ samyaksaṃbodhimabhisaṃbhotsyāmahe,",
    "K05bsu049_u:9447": " abhisaṃbudhya sarvasattvān mahatā saṃsārārṇavenohyamānān same pārime tīre pratiṣṭhāpayiṣyāma iti,",
    "K05bsu049_u:9448": " samṛdhyantāṃ teṣāmabhīpsitāḥ paricintitāḥ,",
    "K05bsu049_u:9449": " parigṛhītāścittotpādāḥ eteṣāmeva buddhadharmāṇāṃ paripūraṇāya bhavantu,",
    "K05bsu049_u:9450": " eteṣāmeva sarvajñatāpratisaṃyuktānāṃ dharmāṇāṃ paripūraṇāya bhavantu,",
    "K05bsu049_u:9451": " eteṣāmeva svayaṃbhūdharmāṇāṃ paripūraṇāya bhavantu,",
    "K05bsu049_u:9452": " eteṣāmeva asaṃhāryadharmāṇāṃ paripūraṇāya bhavantu /",
    "K05bsu049_u:9453": " na me bhagavan ekacittotpādo 'pyutpadyate,",
    "K05bsu049_u:9454": " yatte bodhisattvā mahāsattvā mahākaruṇayā samanvāgatā vivarteran anuttarāyāḥ samyaksaṃbodheriti /",
    "K05bsu049_u:9455": " na me bhagavan ekacittotpādo 'pyutpadyate yatte bodhisattvayānikāḥ pudgalā anuttarāṃ samyaksaṃbodhimabhisaṃboddhuṃ saṃprasthitāḥ,",
    "K05bsu049_u:9456": " tato vivarteran /",
    "K05bsu049_u:9457": " iti yadbhūyasyā mātrayā praṇidhiṃ janayiṣyantyanuttarāyāṃ samyaksaṃbodhau imāni saṃsārāvacarāṇi duḥkhāni sattvānāṃ saṃpaśyantaḥ /",
    "K05bsu049_u:9458": " tatkasya hetoḥ?",
    "K05bsu049_u:9459": " tayā mahākaruṇayā arthakāmā hitakāmā hi te sadevamānuṣāsurasya lokasyānukampakāḥ,",
    "K05bsu049_u:9460": " ye imairevaṃrūpaiścittotpādaiḥ samanvāgatāḥ kimiti vayaṃ tīrṇāḥ sattvāṃstārayema,",
    "K05bsu049_u:9461": " muktā mocayema,",
    "K05bsu049_u:9462": " āśvastā āśvāsayema,",
    "K05bsu049_u:9463": " parinirvṛtāḥ parinirvāpayema,",
    "K05bsu049_u:9464": " ityetaiścittotpādairviharanti /",
    "K05bsu049_u:9465": " yasteṣāṃ bhagavan prathamayānasaṃprasthitānāṃ bodhisattvānāṃ mahāsattvānāṃ cittotpādānanumodate,",
    "K05bsu049_u:9466": " avinivartanīyānāmapyavinivartanīyadharmatāmanumodate,",
    "K05bsu049_u:9467": " ekajātipratibaddhānām api bodhisattvānāṃ mahāsattvānāmekajātipratibaddhadharmatāmanumodate,",
    "K05bsu049_u:9468": " kiyatsa bhagavan kulaputro vā kuladuhitā vā bahutaraṃ puṇyaṃ prasavati?",
    "K05bsu049_u:9469": " evamukte bhagavān śakraṃ devānāmindrametadavocat - syātkhalu punaḥ kauśika śakyeta sumeroḥ parvatarājasya palāgreṇa tulyamānasya pramāṇaṃ grahītum,",
    "K05bsu049_u:9470": " na tveva kauśika tasya kulaputrasya vā kuladuhiturvā bodhisattvasya mahāsattvasyānumodanāsahagatasya cittotpādasya puṇyapramāṇaṃ grahītum /",
    "K05bsu049_u:9471": " syātkhalu punaḥ kauśika śakyeta cāturmahādvīpake lokadhātau palāgreṇa tulyamāne pramāṇaṃ grahītum,",
    "K05bsu049_u:9472": " na tveva kauśika tasyānumodanāsahagasya cittotpādasya puṇyapramāṇaṃ grahītum /",
    "K05bsu049_u:9473": " syātkhalu punaḥ kauśika śakyeta sāhasre cūlike lokadhātau tulyamāne palāgreṇa pramāṇaṃ grahītum,",
    "K05bsu049_u:9474": " na tveva kauśika tasyānumodanāsahagatasya cittotpādasya puṇyapramāṇaṃ grahītum /",
    "K05bsu049_u:9475": " syātkhalu punaḥ kauśika śakyeta (Vaidya 216)",
    "K05bsu049_u:9476": " dvisāhasre madhyame lokadhātau palāgreṇa tulyamāne pramāṇaṃ grahītum,",
    "K05bsu049_u:9477": " na tveva kauśika tasyānumodanāsahagatasya cittotpādasya puṇyapramāṇaṃ grahītum /",
    "K05bsu049_u:9478": " syātkhalu punaḥ kauśika śakyeta trisāhasramahāsāhasre lokadhātau tulyamāne palāgreṇa pramāṇaṃ grahītum,",
    "K05bsu049_u:9479": " na tveva kauśika tasya kulaputrasya vā kuladuhiturvā bodhisattvasya mahāsattvasyānumodanāsahagatasya cittotpādasya puṇyapramāṇaṃ grahītum //",
    "K05bsu049_u:9480": " evamukte śakro devānāmindro bhagavantametadavocat - mārādhiṣṭhitāste bhagavan sattvā veditavyāḥ,",
    "K05bsu049_u:9481": " ye bodhisattvānāṃ mahāsattvānāṃ prathamacittotpādamupādāya yāvadanuttarāṃ samyaksaṃbodhimabhisaṃbuddhānāmevamaprameyamanumodanāsahagatasya cittotpādasya puṇyamiti na śṛṇvanti,",
    "K05bsu049_u:9482": " na jānanti,",
    "K05bsu049_u:9483": " na paśyanti,",
    "K05bsu049_u:9484": " tāmanumodanāṃ na samanvāharanti /",
    "K05bsu049_u:9485": " mārapakṣikā bhagavaṃste sattvā bhaviṣyanti,",
    "K05bsu049_u:9486": " ye bodhisattvānāṃ mahāsattvānāmimāṃścittotpādānnānumodiṣyante /",
    "K05bsu049_u:9487": " mārabhavanebhyaś ca te bhagavan sattvāścyutā bhaviṣyanti,",
    "K05bsu049_u:9488": " ya imāṃścittotpādāṃsteṣāṃ bodhisattvānāṃ mahāsattvānāṃ nānumodiṣyante /",
    "K05bsu049_u:9489": " tatkasya hetoḥ?",
    "K05bsu049_u:9490": " mārabhavanavidhvaṃsanakarā hi tairbhagavan ime cittotpādā abhinirhṛtāḥ,",
    "K05bsu049_u:9491": " yairamī cittotpādā anuttarāyāṃ samyaksaṃbodhau pariṇāmitāḥ,",
    "K05bsu049_u:9492": " anumoditā vā amī cittopādāḥ /",
    "K05bsu049_u:9493": " anumoditavyā bhagavaṃsteṣāṃ bodhisattvānāṃ mahāsattvānāmamī cittotpādāḥ,",
    "K05bsu049_u:9494": " yairbodhisattvairmahāsattvairanuttarāyāṃ samyaksaṃbodhau cittamutpāditam /",
    "K05bsu049_u:9495": " yeṣāṃ bhagavaṃstathāgato 'parityaktaḥ,",
    "K05bsu049_u:9496": " dharmo 'parityaktaḥ,",
    "K05bsu049_u:9497": " saṃgho 'parityaktaḥ,",
    "K05bsu049_u:9498": " taiḥ kulaputraiḥ kuladuhitṛbhiśceme cittotpādā anumoditavyāḥ //",
    "K05bsu049_u:9499": " evamukte bhagavān śakraṃ devānāmindrametadavocat - evametatkauśika, evam etat /",
    "K05bsu049_u:9500": " yeṣāṃ kauśika tathāgato 'parityaktaḥ,",
    "K05bsu049_u:9501": " dharmo 'parityaktaḥ,",
    "K05bsu049_u:9502": " saṃgho 'parityaktaḥ,",
    "K05bsu049_u:9503": " taiḥ kulaputraiḥ kuladuhitṛbhiśceme cittotpādā anumoditavyāḥ /",
    "K05bsu049_u:9504": " yaiḥ kauśika kulaputraiḥ kuladuhitṛbhiśceme cittopādā anumoditā bodhisattvayānikairvā pratyekabuddhayānikairvā śrāvakayānikairvā,",
    "K05bsu049_u:9505": " te kṣipraṃ tathāgatānarhataḥ samyaksaṃbuddhānārāgayiṣyanti,",
    "K05bsu049_u:9506": " na virāgayiṣyanti /",
    "K05bsu049_u:9507": " evamukte śakro devānāmindro bhagavantametadavocat - evametadbhagavan,",
    "K05bsu049_u:9508": " evametatsugata /",
    "K05bsu049_u:9509": " yaiḥ kulaputraiḥ kuladuhitṛbhiśceme cittotpādā anumoditā bodhisattvayānikairvā pratyekabuddhayānikairvā śrāvakayānikairvā,",
    "K05bsu049_u:9510": " te kṣipraṃ tathāgatānarhataḥ samyaksaṃbuddhānārāgayiṣyanti,",
    "K05bsu049_u:9511": " na virāgayiṣyanti /",
    "K05bsu049_u:9512": " evaṃ tairanumodanāsahagataiścittotpādakuśalamūlairyatra yatropapatsyante,",
    "K05bsu049_u:9513": " tatra tatra satkṛtāś ca bhaviṣyanti,",
    "K05bsu049_u:9514": " gurukṛtāś ca bhaviṣyanti,",
    "K05bsu049_u:9515": " mānitāś ca bhaviṣyanti,",
    "K05bsu049_u:9516": " pūjitāś ca bhaviṣyanti,",
    "K05bsu049_u:9517": " arcitāś ca bhaviṣyanti,",
    "K05bsu049_u:9518": " apacāyitāś ca bhaviṣyanti /",
    "K05bsu049_u:9519": " na ca te amanaāpāni rūpāṇi drakṣyanti [NOTE:",
    "K05bsu049_u:9520": " Conze translates “nor hear any unpleasant sounds“] /",
    "K05bsu049_u:9521": " na ca te amanaāpān gandhān ghrāsyanti /",
    "K05bsu049_u:9522": " na ca te amanaāpān rasān paribhokṣyante /",
    "K05bsu049_u:9523": " na ca te amanaāpāni spraṣṭavyāni sprakṣyanti /",
    "K05bsu049_u:9524": " na ca teṣāmapāyeṣūpapattiḥ pratikāṅkṣitavyā /",
    "K05bsu049_u:9525": " svargopapattisteṣāṃ pratikāṅkṣitavyā /",
    "K05bsu049_u:9526": " tatkasya hetoḥ?",
    "K05bsu049_u:9527": " tathā hi taiḥ kulaputraiḥ kuladuhitṛbhirvā sarvasattvasukhāvahānyaprameyāṇāmasaṃkhyeyānāṃ",
    "K05bsu049_u:9528": " sattvānāṃ kuśalamūlānyanumoditāni yair api bhagavaṃśchandamutpādya bodhaye bodhisattvayānikānāṃ",
    "K05bsu049_u:9529": " pudgalānāṃ te cittotpādā anumoditāḥ,",
    "K05bsu049_u:9530": " teṣāṃ te cittotpādā (Vaidya 217)",
    "K05bsu049_u:9531": " vivardhamānā anuttarāyāḥ samyaksaṃbodherāhārakā bhaviṣyanti /",
    "K05bsu049_u:9532": " te 'pyanuttarāṃ samyaksaṃbodhimabhisaṃbudhya aprameyānasaṃkhyeyān sattvān parinirvāpayiṣyanti /",
    "K05bsu049_u:9533": " bhagavānāha - evametatkauśikaḥ,",
    "K05bsu049_u:9534": " evametat,",
    "K05bsu049_u:9535": " yathā tvayā vāgbhāṣitā tathāgatasyaivānubhāvena /",
    "K05bsu049_u:9536": " yena kauśika kulaputreṇa vā kuladuhitrā vā bodhisattvayānikānāṃ pudgalānāṃ te cittotpādā anumoditāḥ,",
    "K05bsu049_u:9537": " anena kauśika paryāyeṇa tena kulaputreṇa vā kuladuhitrā vā bodhisattvayānikānāṃ pudgalānāṃ",
    "K05bsu049_u:9538": " tāṃścittotpādānanumodya aprameyāṇāṃ sattvānāmasaṃkhyeyānāṃ sattvānāṃ kuśalamūlānyanumoditāni bhavanti,",
    "K05bsu049_u:9539": " avaropitāni abhinirhṛtāni ca bhavanti //",
    "K05bsu049_u:9540": " subhūtirāha - kathaṃ ca bhagavan māyopamaṃ cittamanuttarāṃ samyaksaṃbodhimabhisaṃbudhyate?",
    "K05bsu049_u:9541": " evamukte bhagavānāyuṣmantaṃ subhūtimetadavocat - tatkiṃ manyase subhūte samanupaśyasi tvaṃ māyopamaṃ cittam?",
    "K05bsu049_u:9542": " subhūtirāha - no hīdaṃ bhagavan /",
    "K05bsu049_u:9543": " bhagavānāha - tatkiṃ manyase subhūte samanupaśyasi tvaṃ māyām?",
    "K05bsu049_u:9544": " āha - no hīdaṃ bhagavan /",
    "K05bsu049_u:9545": " nāhaṃ bhagavan māyopamaṃ cittaṃ nāpi māyāṃ samanupaśyāmi /",
    "K05bsu049_u:9546": " bhagavānāha - tatkiṃ manyase subhūte yanna māyāṃ nāpi māyopamaṃ cittaṃ samanupaśyasi,",
    "K05bsu049_u:9547": " tatkiṃ tvamanyatra māyāyā māyopamādvā cittāt taṃ dharmaṃ samanupaśyasi yo dharmo 'nuttarāṃ samyaksaṃbodhimabhisaṃbudhyate?",
    "K05bsu049_u:9548": " āha - no hīdaṃ bhagavan /",
    "K05bsu049_u:9549": " nāhaṃ bhagavan anyatra māyāyā māyopamādvā cittāt taṃ dharmaṃ samanupaśyāmi,",
    "K05bsu049_u:9550": " yo dharmo 'nuttarāṃ samyaksaṃbodhimabhisaṃbudhyate /",
    "K05bsu049_u:9551": " so 'haṃ bhagavan anyatra māyāyā māyopamādvā cittāt taṃ dharmasamanuśyan katamaṃ dharmamupadekṣyāmi astīti vā nāstīti vā?",
    "K05bsu049_u:9552": " yaś ca atyantavivikto dharmaḥ,",
    "K05bsu049_u:9553": " na so 'stīti vā nāstīti vā upaiti /",
    "K05bsu049_u:9554": " yo 'pi dharmo 'tyantatayā viviktaḥ,",
    "K05bsu049_u:9555": " nāsāvanuttarāṃ samyaksaṃbodhimabhisaṃbudhyate /",
    "K05bsu049_u:9556": " tatkasya hetoḥ?",
    "K05bsu049_u:9557": " na hi bhagavan asaṃvidyamāno dharmo 'nuttarāṃ samyaksaṃbodhimabhisaṃbudhyate /",
    "K05bsu049_u:9558": " tasmāttarhi bhagavan atyantaviviktā prajñāpāramitā /",
    "K05bsu049_u:9559": " yaś ca dharmo 'tyantaviviktaḥ,",
    "K05bsu049_u:9560": " nāsau dharmo bhāvayitavyaḥ /",
    "K05bsu049_u:9561": " nāpyasau kasyaciddharmasyāvāhako vā nirvāhako vā /",
    "K05bsu049_u:9562": " kathaṃ bhagavan bodhisattvo mahāsattvo 'tyantaviviktāṃ prajñāpāramitāmāgamya anuttarāṃ samyaksaṃbodhimabhisaṃbudhyate?",
    "K05bsu049_u:9563": " anuttarāpi nāma bhagavan samyaksaṃbodhiratyantaviviktā /",
    "K05bsu049_u:9564": " yadā bhagavan prajñāpāramitāpyatyantaviviktā,",
    "K05bsu049_u:9565": " anuttarāpi samyaksaṃbodhiratyantaviviktā,",
    "K05bsu049_u:9566": " tadā kathaṃ bhagavan viviktena viviktamabhisaṃbuddhaṃ bhavati?",
    "K05bsu049_u:9567": " evamukte bhagavānāyuṣmantaṃ subhūtimetadavocat - sādhu sādhu subhūte /",
    "K05bsu049_u:9568": " evametatsubhūte, evam etat /",
    "K05bsu049_u:9569": " atyantaviviktā subhūte prajñāpāramitā,",
    "K05bsu049_u:9570": " atyantaviviktaiva anuttarā samyaksaṃbodhiḥ /",
    "K05bsu049_u:9571": " yata eva subhūte atyantaviviktā prajñāpāramitā,",
    "K05bsu049_u:9572": " ata eva atyantaviviktā anuttarā samyaksaṃbodhirabhisaṃbudhyate /",
    "K05bsu049_u:9573": " sacetsubhūte bodhisattvo mahāsattvaḥ prajñāpāramitāmatyantaviviktāmiti saṃjānīte,",
    "K05bsu049_u:9574": " na sā prajñāpāramitā syāt /",
    "K05bsu049_u:9575": " evaṃ khalu subhūte bodhisattvo mahāsattvaḥ prajñāpāramitāmāgamya anuttarāṃ samyaksaṃbodhimabhisaṃbudhyate,",
    "K05bsu049_u:9576": " nāpi subhūte prajñāpāramitāmāgamya anuttarāṃ samyaksaṃbodhimabhisaṃbudhyate /",
    "K05bsu049_u:9577": " na ca vivekena vivekamabhisaṃbudhyate,",
    "K05bsu049_u:9578": " abhisaṃbudhyate ca bodhisattvo mahāsattvo 'nuttarāṃ samyaksaṃbodhim /",
    "K05bsu049_u:9579": " na ca prajñāpāramitāmanāgamyābhisaṃbudhyate //",
    "K05bsu049_u:9580": " (Vaidya 218) subhūtirāha - yathāhaṃ bhagavan bhagavato bhāṣitasyārthamājānāmi,",
    "K05bsu049_u:9581": " tathā gambhīre bhagavan arthe carati bodhisattvo mahāsattvaḥ /",
    "K05bsu049_u:9582": " bhagavānāha - evametatsubhūte, evam etat /",
    "K05bsu049_u:9583": " gambhīre 'rthe subhūte carati bodhisattvo mahāsattvaḥ /",
    "K05bsu049_u:9584": " duṣkarakārakaḥ subhūte bodhisattvo mahāsattvaḥ,",
    "K05bsu049_u:9585": " yo gambhīre 'rthe carati,",
    "K05bsu049_u:9586": " taṃ cārthaṃ na sākṣātkaroti yaduta śrāvakabhūmau vā pratyekabuddhabhūmau vā //",
    "K05bsu049_u:9587": " subhūtirāha - yathāhaṃ bhagavan bhagavato bhāṣitasyārthamājānāmi,",
    "K05bsu049_u:9588": " tathā na kaścidduṣkarakārako bodhisattvo mahāsattvaḥ /",
    "K05bsu049_u:9589": " tatkasya hetoḥ?",
    "K05bsu049_u:9590": " tathā hi bhagavan sa eva dharmo nopalabhyate yaḥ sākṣātkuryāt,",
    "K05bsu049_u:9591": " so 'pi dharmo nopalabhyate yaḥ sākṣātkriyate,",
    "K05bsu049_u:9592": " so 'pi dharmo nopalabhyate yena sākṣātkriyeta /",
    "K05bsu049_u:9593": " sacedbhagavan evaṃ bhāṣyamāṇo bodhisattvo mahāsattvo na saṃsīdati,",
    "K05bsu049_u:9594": " nāvalīyate na saṃlīyate,",
    "K05bsu049_u:9595": " na vipṛṣṭhībhavati,",
    "K05bsu049_u:9596": " notrasyati na saṃtrasyati na saṃtrāsamāpadyate,",
    "K05bsu049_u:9597": " carati prajñāpāramitāyām /",
    "K05bsu049_u:9598": " saceccarāmīti na samanupaśyati,",
    "K05bsu049_u:9599": " carati prajñāpāramitāyām /",
    "K05bsu049_u:9600": " āsannā me 'nuttarā samyaksaṃbodhiriti sacedevamati na samanupaśyati,",
    "K05bsu049_u:9601": " carati prajñāpāramitāyām /",
    "K05bsu049_u:9602": " dūrīkṛtā me śrāvakabhūmiḥ pratyekabuddhabhūmirveti sacedasyaivam api na bhavati,",
    "K05bsu049_u:9603": " carati prajñāpāramitāyām /",
    "K05bsu049_u:9604": " tadyathāpi nāma bhagavan ākāśasya naivaṃ bhavati - kasyacidahamāsannaḥ,",
    "K05bsu049_u:9605": " kasyacidvā dūra iti /",
    "K05bsu049_u:9606": " tatkasya hetoḥ?",
    "K05bsu049_u:9607": " avikalpatvādbhagavan ākāśasya /",
    "K05bsu049_u:9608": " evameva bhagavan prajñāpāramitāyāṃ carato bodhisattvasya mahāsattvasya naivaṃ bhavati - anuttarāṃ samyaksabodhirmamāsannā,",
    "K05bsu049_u:9609": " śrāvakabhūmiḥ pratyekabuddhabhūmiś ca mama dūra iti /",
    "K05bsu049_u:9610": " tatkasya hetoḥ?",
    "K05bsu049_u:9611": " nirvikalpatvādbhagavan prajñāpāramitāyāḥ /",
    "K05bsu049_u:9612": " tadyathāpi nāma bhagavan māyāpuruṣasya naivaṃ bhavati - māyākāro mamāsannaḥ,",
    "K05bsu049_u:9613": " yaḥ punaranyo janakāyaḥ saṃnipatitaḥ sa mama dūra iti /",
    "K05bsu049_u:9614": " tatkasya hetoḥ?",
    "K05bsu049_u:9615": " avikalpatvādbhagavan māyāpuruṣasya /",
    "K05bsu049_u:9616": " evameva bhagavan prajñāpāramitāyāṃ carato bodhisattvasya mahāsattvasya naivaṃ bhavati - anuttarā samyaksaṃbodhirmamāsannā,",
    "K05bsu049_u:9617": " śrāvakabhūmiḥ pratyekabuddhabhūmiś ca mama dūra iti /",
    "K05bsu049_u:9618": " tatkasya hetoḥ?",
    "K05bsu049_u:9619": " avikalpatvādbhagavan prajñāpāramitāyāḥ /",
    "K05bsu049_u:9620": " tadyathāpi nāma bhagavan pratibhāsasya naivaṃ bhavati - yenārambaṇena pratibhāsa utpadyate tanmamāsanne,",
    "K05bsu049_u:9621": " ye tu khalu punaratra nopasaṃkrāntā ādarśe vā udakapātre vā te mama dūra iti /",
    "K05bsu049_u:9622": " tatkasya hetoḥ?",
    "K05bsu049_u:9623": " avikalpatvādbhagavan pratibhāsasya /",
    "K05bsu049_u:9624": " evameva bhagavan prajñāpāramitāyāṃ carato bodhisattvasya mahāsattvasya naivaṃ bhavati - anuttarā samyaksaṃbodhirmamāsannā,",
    "K05bsu049_u:9625": " śrāvakabhūmiḥ pratyekabuddhabhūmiś ca mama dūra iti /",
    "K05bsu049_u:9626": " tat kasya hetoḥ?",
    "K05bsu049_u:9627": " avikalpatvādbhagavan prajñāpāramitāyāḥ /",
    "K05bsu049_u:9628": " tadyathāpi nāma bhagavaṃstathāgatasya kaścitpriyo vā apriyo vā na saṃvidyate,",
    "K05bsu049_u:9629": " tatkasya hetoḥ?",
    "K05bsu049_u:9630": " sarvakalpavikalpaprahīṇatvāttathāgatasya,",
    "K05bsu049_u:9631": " evameva bhagavan prajñāpāramitāyāṃ carato bodhisattvasya mahāsattvasya na kaścitpriyo vā apriyo vā saṃvidyate /",
    "K05bsu049_u:9632": " tatkasya hetoḥ?",
    "K05bsu049_u:9633": " avikalpatvādbhagavan prajñāpāramitāyāḥ /",
    "K05bsu049_u:9634": " yathaiva hi bhagavan sarvakalpavikalpaprahīṇastathāgataḥ,",
    "K05bsu049_u:9635": " tathaiva bhagavan prajñāpāramitāpi sarvakalpavikalpaprahīṇā /",
    "K05bsu049_u:9636": " tadyathāpi nāma bhagavaṃstathāgatenārhatā samyaksaṃbuddhena yo nirmitako nirmitaḥ,",
    "K05bsu049_u:9637": " na tasyaivaṃ bhavati - śrāvakabhūmiḥ pratyekabuddhabhūmiś ca mama dūre,",
    "K05bsu049_u:9638": " anuttarā samyaksaṃbodhirmamāsanneti /",
    "K05bsu049_u:9639": " tatkasya (Vaidya 219)",
    "K05bsu049_u:9640": " hetoḥ? avikalpatvādbhagavannirmitasya /",
    "K05bsu049_u:9641": " evameva bhagavan bodhisattvasya mahāsattvasya prajñāpāramitāṃ carato naivaṃ bhavati - śrāvakabhūmiḥ pratyekabuddhabhūmiś ca mama dūre,",
    "K05bsu049_u:9642": " anuttarā samyaksaṃbodhirmamāsanneti /",
    "K05bsu049_u:9643": " tatkasya hetoḥ?",
    "K05bsu049_u:9644": " avikalpatvādeva bhagavan prajñāpāramitāyāḥ /",
    "K05bsu049_u:9645": " tadyathāpi nāma bhagavan sa nirmitako yasya kṛtyasya kṛtaśo nirmitaḥ,",
    "K05bsu049_u:9646": " tatkṛtyaṃ karoti /",
    "K05bsu049_u:9647": " sa ca nirmitako 'vikalpaḥ /",
    "K05bsu049_u:9648": " tatkasya hetoḥ?",
    "K05bsu049_u:9649": " avikalpatvādeva nirmitasya /",
    "K05bsu049_u:9650": " evameva bhagavan bodhisattvo mahāsattvo yasya kṛtyasya kṛtaśa imāṃ prajñāpāramitāṃ bhāvayati,",
    "K05bsu049_u:9651": " tacca kṛtyaṃ karoti,",
    "K05bsu049_u:9652": " sā ca prajñāpāramitā avikalpā /",
    "K05bsu049_u:9653": " tatkasya hetoḥ?",
    "K05bsu049_u:9654": " avikalpatvādeva bhagavan prajñāpāramitāyāḥ /",
    "K05bsu049_u:9655": " tadyathāpi nāma bhagavan dakṣeṇa palagaṇḍena vā palagaṇḍāntevāsinā vā dārumayī strī vā puruṣo vā yantrayuktaḥ kṛto bhavet /",
    "K05bsu049_u:9656": " sa yasya kṛtyasyārthāya kṛtaḥ,",
    "K05bsu049_u:9657": " tacca kṛtyaṃ karoti /",
    "K05bsu049_u:9658": " sa ca dārusaṃghāto 'vikalpaḥ /",
    "K05bsu049_u:9659": " tatkasya hetoḥ?",
    "K05bsu049_u:9660": " avikalpatvādeva bhagavan dārusaṃghātasya /",
    "K05bsu049_u:9661": " evameva bhagavan bodhisattvo mahāsattvo yasya kṛtyasya kṛtaśa imāṃ prajñāpāramitāṃ bhāvayati,",
    "K05bsu049_u:9662": " tacca kṛtyaṃ karoti,",
    "K05bsu049_u:9663": " sā ca prajñāpāramitā avikalpā /",
    "K05bsu049_u:9664": " tatkasya hetoḥ?",
    "K05bsu049_u:9665": " avikalpatvādeva bhagavan asyāḥ prajñāpāramitāyā iti //",
    "K05bsu049_u:9666": " āryāṣṭasāhasrikāyāṃ prajñāpāramitāyāṃ māyopamaparivarto nāma ṣaḍviṃśatitamaḥ //",
    "K05bsu049_u:9667": " (Vaidya 220)",
    "K05bsu049_u:9668": " ASP_27: sāraparivartaḥ saptaviṃśatitamaḥ /",
    "K05bsu049_u:9669": " atha khalvāyuṣmān śāriputra āyuṣmantaṃ subhūtimetadavocat - sāre batāyamāyuṣman subhūte bodhisattvo mahāsattvaścarati,",
    "K05bsu049_u:9670": " yaḥ prajñāpāramitāyāṃ carati /",
    "K05bsu049_u:9671": " evamukte āyuṣmān subhūtirāyuṣmantaṃ śāriputrametadavocat - sāre batāyamāyuṣman śāriputra bodhisattvo mahāsattvaścarati,",
    "K05bsu049_u:9672": " yaḥ prajñāpāramitāyāṃ carati //",
    "K05bsu049_u:9673": " atha khalu saṃbahulānāṃ kāmāvacarāṇāṃ devaputrasahasrāṇāmetadabhavat - namaskartavyāste sattvāḥ,",
    "K05bsu049_u:9674": " yairanuttarāyāṃ samyaksaṃbodhau cittānyutpāditāni abhinirhṛtāni /",
    "K05bsu049_u:9675": " ye ceha gambhīrāyāṃ prajñāpāramitāyāṃ caranti,",
    "K05bsu049_u:9676": " tathā caranto bhūtakoṭiṃ na sākṣātkurvanti,",
    "K05bsu049_u:9677": " yaduta śrāvakabhūmau vā pratyakabuddhabhūmau vā /",
    "K05bsu049_u:9678": " anenāpi paryāyeṇa duṣkarakārakā bodhisattvā mahāsattvā veditavyāḥ,",
    "K05bsu049_u:9679": " ye dharmāṇāṃ dharmatāyāṃ caranti,",
    "K05bsu049_u:9680": " na ca tāṃ dharmatāṃ sākṣātkurvanti /",
    "K05bsu049_u:9681": " atha khalvāyuṣmān subhūtisteṣāṃ saṃbahulānāṃ kāmāvacarāṇāṃ devaputrasahasrāṇāṃ cetasaiva",
    "K05bsu049_u:9682": " cetaḥparivitarkamājñāya tāni saṃbahulāni kāmāvacarāṇāṃ devaputrāṇāṃ sahasrāṇyāmantrayante",
    "K05bsu049_u:9683": " sma - nedaṃ devaputrāsteṣāṃ bodhisattvānāṃ mahāsattvānāṃ duṣkaram,",
    "K05bsu049_u:9684": " yatte tāṃ bhūtakoṭiṃ na sākṣātkurvanti /",
    "K05bsu049_u:9685": " idaṃ tu devaputrāsteṣāṃ bodhisattvānāṃ mahāsattvānāṃ duṣkaraṃ caiva paramaduṣkaraṃ caiva,",
    "K05bsu049_u:9686": " yadaprameyānasaṃkhyeyānapramāṇān sattvān parinirvāpayiṣyāma iti saṃnāhaṃ saṃnahyante /",
    "K05bsu049_u:9687": " te ca sattvā atyantatayā na saṃvidyante,",
    "K05bsu049_u:9688": " asaṃvidyamānā nopalabhyante,",
    "K05bsu049_u:9689": " sattvaviviktatvāt /",
    "K05bsu049_u:9690": " evaṃ vainayikā atyantatayā na saṃvidyante /",
    "K05bsu049_u:9691": " evaṃ ca bodhisattvā mahāsattvā anuttarāṃ samyaksaṃbodhimabhisaṃboddhuṃ saṃprasthitāḥ sattvān vineṣyāma iti,",
    "K05bsu049_u:9692": " ākāśaṃ sa devaputrā vinetavyaṃ manyeta yaḥ sattvān vinetavyān manyeta /",
    "K05bsu049_u:9693": " tatkasya hetoḥ?",
    "K05bsu049_u:9694": " ākāśaviviktatayā hi devaputrāḥ sattvaviviktatā veditavyā /",
    "K05bsu049_u:9695": " anena devaputrāḥ paryāyeṇa duṣkarakārakā bodhisattvā mahāsattvāḥ,",
    "K05bsu049_u:9696": " ye 'saṃvidyamānānāmanupalabhyamānānāṃ sattvānāṃ kṛtaśaḥ saṃnāhaṃ saṃnahyante /",
    "K05bsu049_u:9697": " ākāśena na sa devaputrāḥ sārdhaṃ veditavyaṃ manyeta,",
    "K05bsu049_u:9698": " yaḥ sattvānāṃ kṛtaśaḥ saṃnāhaṃ saṃnaddhavyaṃ manyeta /",
    "K05bsu049_u:9699": " ayaṃ ca saṃnāho bodhisattvena mahāsattvena sattvānāṃ kṛtaśaḥ saṃnaddhaḥ /",
    "K05bsu049_u:9700": " sarvātyantatayā sattvānupalabdhiruktā tathāgatenārhatā samyaksaṃbuddhena /",
    "K05bsu049_u:9701": " sā ca sattvaviviktatayaiva veditavyā,",
    "K05bsu049_u:9702": " vainayikavivaktatayā ca sattvaviviktatā veditavyā /",
    "K05bsu049_u:9703": " sacedatraivaṃ bhāṣyamāṇe bodhisattvo mahāsattvo na saṃsīdati,",
    "K05bsu049_u:9704": " veditavyametaddevaputrāḥ - caratyayaṃ bodhisattvo mahāsattvaḥ prajñāpāramitāyām /",
    "K05bsu049_u:9705": " tatkasya hetoḥ?",
    "K05bsu049_u:9706": " sattvaviviktatayā hi rūpaviviktatā veditavyā /",
    "K05bsu049_u:9707": " evaṃ sattvaviviktatayā vedanāsaṃjñāsaṃskāraviviktatā veditavyā /",
    "K05bsu049_u:9708": " sattvaviviktatayā vijñānaviviktatā veditavyā /",
    "K05bsu049_u:9709": " evaṃ yāvatsattvaviviktatayā sarvadharmaviviktatā veditavyā /",
    "K05bsu049_u:9710": " evaṃ devaputrāḥ sarvadharmaviviktatā draṣṭavyā /",
    "K05bsu049_u:9711": " evaṃ devaputrāḥ sarvadharmaviviktatāyāṃ bhāṣyamāṇāyāṃ bodhisattvo mahāsattvo na saṃsīdati /",
    "K05bsu049_u:9712": " yato na saṃsīdati,",
    "K05bsu049_u:9713": " tataścarati prajñāpāramitāyām //",
    "K05bsu049_u:9714": " atha khalu bhagavān jānanneva āyuṣmantaṃ subhūtimetadavocat - kiṃ kāraṇaṃ subhūte bodhisattvo mahāsattva evaṃ sarvadharmaviviktatāyāṃ bhāṣyamāṇāyāṃ na saṃsīdati?",
    "K05bsu049_u:9715": " subhūtirāha - (Vaidya 221)",
    "K05bsu049_u:9716": " viviktatvādbhagavanna saṃsīdati /",
    "K05bsu049_u:9717": " anena bhagavan kāranena bodhisattvo mahāsattvaḥ sarvadharmaviviktatāyāṃ bhāṣyamāṇāyāṃ na saṃsīdati /",
    "K05bsu049_u:9718": " nāpi bhagavan kaściddharmaḥ saṃsīdati /",
    "K05bsu049_u:9719": " tatkasya hetoḥ?",
    "K05bsu049_u:9720": " na hi bhagavan kaściddharma upalabhyate,",
    "K05bsu049_u:9721": " yaḥ saṃsīdet /",
    "K05bsu049_u:9722": " so 'pi bhagavan dharmo nopalabhyeta,",
    "K05bsu049_u:9723": " yena dharmeṇa yo dharmaḥ saṃsīdet /",
    "K05bsu049_u:9724": " bhagavānāha - evametatsubhūte, evam etat /",
    "K05bsu049_u:9725": " api tu khalu punaḥ subhūte sacedevaṃ bhāṣyamāṇe deśyamāne nirdiśyamāne evamupadiśyamāne bodhisattvo mahāsattvo na saṃsīdati na viṣīdati na viṣādamāpadyate,",
    "K05bsu049_u:9726": " nāvalīyate na saṃlīyate,",
    "K05bsu049_u:9727": " na vipṛṣṭhīkaroti mānasam,",
    "K05bsu049_u:9728": " na bhagnapṛṣṭhīkaroti,",
    "K05bsu049_u:9729": " notrasyati na saṃtrasyati na saṃtrāsamāpadyate,",
    "K05bsu049_u:9730": " carati prajñāpāramitāyām /",
    "K05bsu049_u:9731": " subhutirāha - evametadbhagavan,",
    "K05bsu049_u:9732": " evametatsugata /",
    "K05bsu049_u:9733": " sacedbhagavan bodhisattvo mahāsattva evaṃ carati,",
    "K05bsu049_u:9734": " carati prajñāpāramitāyām /",
    "K05bsu049_u:9735": " evaṃ carantaṃ bodhisattvaṃ mahāsattvaṃ sendrakā devāḥ sabrahmakāḥ saprajāpatikāḥ seśānāḥ sarṣinaranārīgaṇā ārātprāñjalībhūtā namasyanti /",
    "K05bsu049_u:9736": " bhagavānāha - na kevalaṃ subhūte evaṃ carantaṃ bodhisattvaṃ mahāsattvaṃ sendrakā devāḥ sabrahmakāḥ saprajāpatikāḥ seśānāḥ sarṣinaranārīgaṇā ārātprāñjalībhūtā namasyanti,",
    "K05bsu049_u:9737": " ye 'pi te subhūte brahmakāyikā devā brahmapurohitā brahmapārṣadyā mahābrahmāṇaḥ parīttābhā",
    "K05bsu049_u:9738": " apramāṇābhā ābhāsvarāḥ parīttaśubhā apramāṇaśubhāḥ śubhakṛtsnā anabhrakāḥ puṇyaprasavā",
    "K05bsu049_u:9739": " bṛhatphalā asaṃjñisattvā abṛhā atapāḥ sudṛśāḥ sudarśanā akaniṣṭhāś ca devāḥ,",
    "K05bsu049_u:9740": " te 'pi subhūte taṃ bodhisattvaṃ mahāsattvaṃ prajñāpāramitāyāṃ evaṃ carantaṃ namasyanti /",
    "K05bsu049_u:9741": " ye 'pi te subhūte aprameyeṣvasaṃkhyeyeṣu lokadhātuṣu tathāgatā arhantaḥ samyaksaṃbuddhā etarhi tiṣṭhanti dhriyante yāpayanti,",
    "K05bsu049_u:9742": " te 'pi buddhā bhagavantaḥ prajñāpāramitāyāmevaṃ carantaṃ bodhisattvaṃ mahāsattvaṃ buddhacakṣuṣā paśyanti /",
    "K05bsu049_u:9743": " te ca subhūte bodhisattvaṃ mahāsattvāṃ prajñāpāramitāyāṃ carantamanugṛhṇanti,",
    "K05bsu049_u:9744": " samanvāharanti /",
    "K05bsu049_u:9745": " ye ca khalu punaḥ subhūte bodhisattvā mahāsattvāḥ prajñāpāramitāyāṃ carantastathāgatairarhadbhiḥ samyaksaṃbuddhairanugṛhyante samanvāhriyante,",
    "K05bsu049_u:9746": " te te subhūte bodhisattvā mahāsattvā avinivartanīyā anuttarāyāḥ samyaksaṃbodherdhārayitavyāḥ /",
    "K05bsu049_u:9747": " na ca teṣāmantarāyā utpatsyante mārato vā anyato vā /",
    "K05bsu049_u:9748": " tatkasya hetoḥ?",
    "K05bsu049_u:9749": " ye subhūte trisāhasramahāsāhasre lokadhātau sattvāḥ,",
    "K05bsu049_u:9750": " te sarve mārāḥ pāpīyāṃso bhaveyuḥ /",
    "K05bsu049_u:9751": " ekaikaś ca māraḥ pāpīyāṃstāvatīreva mārasenā abhinirmimīte /",
    "K05bsu049_u:9752": " te 'pi subhūte mārāḥ pāpīyāṃsastasya buddhasamanvāhṛtasya bodhisattvasya mahāsattvasya prajñāpāramitāyāṃ carato na pratibalā antarāyaṃ kartumanuttarāyāḥ samyaksaṃbodheḥ /",
    "K05bsu049_u:9753": " tiṣṭhantu khalu punaḥ subhūte trisāhasramahāsāhasre lokadhātau sarvasattvā mārāḥ pāpīyāṃsaḥ,",
    "K05bsu049_u:9754": " yāvanta subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
    "K05bsu049_u:9755": " te 'pi sarve mārāḥ pāpīyāṃso bhaveyuḥ,",
    "K05bsu049_u:9756": " ekaikaś ca māraḥ pāpīyāṃstāvatīreva mārasenā abhinirmimīte,",
    "K05bsu049_u:9757": " te 'pi subhūte mārāḥ pāpīyāṃsastasya buddhasamanvāhṛtasya bodhisattvasya mahāsattvasya prajñāpāramitāyāṃ carato na pratibalā antarāyaṃ kartumanuttarāyāḥ samyaksaṃbodheḥ /",
    "K05bsu049_u:9758": " dvābhyāṃ subhūte dharmābhyāṃ samanvāgato bodhisattvo mahāsattvastasmin samaye durdharṣo bhavati māraiḥ pāpīyobhirmārakāyikābhirvā devatābhiḥ",
    "K05bsu049_u:9759": " katamābhyāṃ dvābhyām?",
    "K05bsu049_u:9760": " yaduta sarvasattvāścāsya aparityaktā bhavanti,",
    "K05bsu049_u:9761": " sarvadharmāś ca anena śūnyatāto vyavalokitā bhavanti /",
    "K05bsu049_u:9762": " (Vaidya 222) ābhyāṃ subhūte dvābhyāṃ dharmābhyāṃ samanvāgato bodhisattvo mahāsattvo durgharṣo bhavati māraiḥ pāpīyobhirmārakāyikābhirvā devatābhiḥ",
    "K05bsu049_u:9763": " aparābhyāṃ subhūte dvābhyāṃ dharmābhyāṃ samanvāgato bodhisattvo mahāsattvo durgharṣo bhavati māraiḥ pāpīyobhirmārakāyikābhirvā devatābhiḥ /",
    "K05bsu049_u:9764": " katamābhyāṃ dvābhyām?",
    "K05bsu049_u:9765": " yaduta yathāvādī tathākārī ca bhavati,",
    "K05bsu049_u:9766": " buddhaiś ca bhagavadbhiḥ samanvāhriyate /",
    "K05bsu049_u:9767": " ābhyāṃ subhūte dvābhyāṃ samanvāgato bodhisattvo mahāsattvo durgharṣo bhavati māraiḥ pāpīyobhirmārakāyikābhirvā devatābhiḥ /",
    "K05bsu049_u:9768": " evaṃ carataḥ subhūte bodhisattvasya mahāsattvasya devā apyupasaṃkramitavyaṃ maṃsyante /",
    "K05bsu049_u:9769": " upasaṃkramya ca paripraṣṭavyaṃ maṃsyante,",
    "K05bsu049_u:9770": " paripraśnīkartavyaṃ maṃsyante,",
    "K05bsu049_u:9771": " paryupāsitavyaṃ maṃsyante,",
    "K05bsu049_u:9772": " utsāhaṃ cāsya vardhayiṣyanti - kṣipraṃ tvaṃ kulaputra anuttarāṃ samyaksaṃbodhimabhisaṃbhotsyase /",
    "K05bsu049_u:9773": " tasmāttarhi kulaputra anenaiva vihāreṇa vihara yaduta prajñāpāramitāvihāreṇa /",
    "K05bsu049_u:9774": " tatkasya hetoḥ?",
    "K05bsu049_u:9775": " etenaiva hi tvaṃ kulaputra vihāreṇa viharan anāthānāṃ sattvānāṃ nātho bhaviṣyasi,",
    "K05bsu049_u:9776": " atrāṇānāṃ sattvānāṃ trātā bhaviṣyasi,",
    "K05bsu049_u:9777": " aśaraṇānāṃ sattvānāṃ śaraṇaṃ bhaviṣyasi,",
    "K05bsu049_u:9778": " alayanānāṃ sattvānāṃ layanaṃ bhaviṣyasi,",
    "K05bsu049_u:9779": " aparāyaṇānāṃ sattvānāṃ parāyaṇaṃ bhaviṣyasi,",
    "K05bsu049_u:9780": " advīpānāṃ sattvānāṃ dvīpo bhaviṣyasi,",
    "K05bsu049_u:9781": " andhānāṃ sattvānāmāloko bhaviṣyasi,",
    "K05bsu049_u:9782": " apariṇāyakānāṃ sattvānāṃ pariṇāyako bhaviṣyasi,",
    "K05bsu049_u:9783": " agatikānāṃ sattvānāṃ gatirbhaviṣyasi,",
    "K05bsu049_u:9784": " mārgapranaṣṭānāṃ sattvānāmapratiśaraṇānāṃ mārgapraṇetā pratiśaraṇaṃ bhaviṣyasi /",
    "K05bsu049_u:9785": " evaṃ te devaputrāstasya bodhisattvasya mahāsattvasyotsāhaṃ vardhayiṣyanti /",
    "K05bsu049_u:9786": " tatkasya hetoḥ?",
    "K05bsu049_u:9787": " etena hi subhūte prajñāpāramitāvihāreṇa viharato bodhisattvasya mahāsattvasya ye te 'prameyeṣvasaṃkhyeyeṣu lokadhātuṣu buddhā bhagavantastiṣṭhanti dhriyante yāpayanti,",
    "K05bsu049_u:9788": " te 'pi bhikṣusaṃghaparivṛtā bodhisattvagaṇapuraskṛtāḥ prajñāpāramitāyāṃ carato viharatastasya",
    "K05bsu049_u:9789": " bodhisattvasya mahāsattvasya ebhirevaṃrūpairguṇaiḥ samanvāgatasya yaduta prajñāpāramitāviharaṇaguṇaiḥ,",
    "K05bsu049_u:9790": " buddhā bhagavanto nāma ca gotraṃ ca balaṃ ca rūpaṃ ca parikīrtayamānarūpā dharmaṃ deśayanti,",
    "K05bsu049_u:9791": " udānaṃ codānayanti tasya bodhisattvasya mahāsattvasya /",
    "K05bsu049_u:9792": " tadyathāpi nāma subhūte ahametarhi ratnaketorbodhisattvasya mahāsattvasya,",
    "K05bsu049_u:9793": " śikhino bodhisattvasya mahāsattvasya nāma ca gotraṃ ca balaṃ ca varṇaṃ ca rūpaṃ ca parikīrtayamānarūpo dharmaṃ deśayāmi,",
    "K05bsu049_u:9794": " udānaṃ codānayāmi apareṣāṃ ca bodhisattvānāṃ mahāsattvānām,",
    "K05bsu049_u:9795": " ya etarhi akṣobhyasya tathāgatasyārhataḥ samyaksaṃbuddhasyāntike brahmacaryaṃ caranti /",
    "K05bsu049_u:9796": " evameva subhūte te 'pi buddhā bhagavanto ye etarhi iha mama buddhakṣetre bodhisattvā mahāsattvā brahmacaryaṃ caranti,",
    "K05bsu049_u:9797": " anena ca prajñāpāramitāvihāreṇa viharanti,",
    "K05bsu049_u:9798": " teṣāṃ ca bodhisattvānāṃ mahāsattvānāṃ nāma ca gotraṃ ca balaṃ ca varṇaṃ ca rūpaṃ ca parikīrtayamānarūpā dharmaṃ deśayanti,",
    "K05bsu049_u:9799": " udānaṃ codānayanti //",
    "K05bsu049_u:9800": " subhūtirāha - kiṃ sarveṣāmeva bhagavan bodhisattvānāṃ mahāsattvānāṃ nāma ca gotraṃ ca balaṃ ca varṇaṃ ca rūpaṃ ca parikīrtayamānarūpāste buddhā bhagavanto dharmaṃ deśayanti,",
    "K05bsu049_u:9801": " udānaṃ codānayanti?",
    "K05bsu049_u:9802": " bhagavānāha - no hīdaṃ subhūte /",
    "K05bsu049_u:9803": " na subhūte sarveṣāṃ bodhisattvānāṃ mahāsattvānāṃ nāma ca gotraṃ ca balaṃ ca varṇaṃ ca rūpaṃ ca parikīrtayamānarūpāste buddhā bhagavanto dharmaṃ (Vaidya 223)",
    "K05bsu049_u:9804": " deśayanti, udānaṃ codānayanti,",
    "K05bsu049_u:9805": " kiṃ tarhi subhūte ye te 'vinivartanīyā bodhisattvā mahāsattvāḥ sarvasaṅgavigatāḥ,",
    "K05bsu049_u:9806": " teṣāṃ te buddhā bhagavanto nāma ca gotraṃ ca balaṃ ca varṇaṃ ca rūpaṃ ca parikīrtayamānarūpā dharmaṃ deśayanti,",
    "K05bsu049_u:9807": " udānaṃ codānayanti //",
    "K05bsu049_u:9808": " subhūtirāha - santi bhagavan avinivartanīyān bodhisattvān mahāsattvān sthāpayitvā tato 'nye bodhisattvā mahāsattvāḥ,",
    "K05bsu049_u:9809": " yeṣāṃ te buddhā bhagavanto nāma ca gotraṃ ca balaṃ varṇaṃ ca rūpaṃ ca parikīrtayamānarūpā dharmaṃ deśayanti,",
    "K05bsu049_u:9810": " udānaṃ codānayanti?",
    "K05bsu049_u:9811": " bhagavānāha - santi subhūte pratipakṣabalino bodhisattvayānikāḥ pudgalāḥ avinivartanīyān bodhisattvān mahāsattvān sthāpayitvā,",
    "K05bsu049_u:9812": " yeṣāṃ te buddhā bhagavanto nāma ca gotraṃ ca balaṃ ca varṇaṃ ca rūpaṃ ca parikīrtayamānarūpā dharmaṃ deśayanti,",
    "K05bsu049_u:9813": " udānaṃ codānayanti /",
    "K05bsu049_u:9814": " te punaḥ katame?",
    "K05bsu049_u:9815": " ye etarhi akṣobhyasya tathāgatasyārhataḥ samyaksaṃbuddhasya bodhisattvacaryāmanuśikṣamāṇarūpā bodhisattvacārikāṃ caranti,",
    "K05bsu049_u:9816": " anuśikṣamāṇarūpā viharanti,",
    "K05bsu049_u:9817": " ime te subhūte bodhisattvayānikāḥ pudgalā avinivartanīyān bodhisattvān mahāsattvān",
    "K05bsu049_u:9818": " sthāpayitvā yeṣāṃ te buddhā bhagavanto nāma ca gotraṃ ca balaṃ ca varṇaṃ ca rūpaṃ",
    "K05bsu049_u:9819": " ca parikīrtayamānarūpā dharmaṃ deśayanti,",
    "K05bsu049_u:9820": " udānaṃ codānayanti /",
    "K05bsu049_u:9821": " ye 'pi te subhūte ratnaketorbodhisattvasya mahāsattvasya bodhisattvacaryāmanuśikṣamāṇarūpā bodhisattvacaryāṃ caranti,",
    "K05bsu049_u:9822": " anuśikṣamāṇā viharanti,",
    "K05bsu049_u:9823": " ime 'pi te subhūte bodhisattvā mahāsattvā avinivartanīyān bodhisattvān mahāsattvān",
    "K05bsu049_u:9824": " sthāpayitvā yeṣāṃ te buddhā bhagavanto nāma ca gotraṃ ca balaṃ ca varṇaṃ ca rūpaṃ",
    "K05bsu049_u:9825": " ca parikīrtayamānarūpā dharmaṃ deśayanti,",
    "K05bsu049_u:9826": " udānaṃ codānayanti //",
    "K05bsu049_u:9827": " punaraparaṃ subhūte ye bodhisattvā mahāsattvāḥ prajñāpāramitāyāṃ carantaḥ sarvadharmā anutpattikā ityadhimuñcanti,",
    "K05bsu049_u:9828": " na ca tāvadanutpattikadharmakṣāntipratilabdhā bhavanti /",
    "K05bsu049_u:9829": " sarvadharmāḥ śāntā ityadhimuñcanti,",
    "K05bsu049_u:9830": " na ca sarvadharmeṣvavinivartanīyavaśitāprāptimavakrāntā bhavanti /",
    "K05bsu049_u:9831": " anenāpi subhūte vihāreṇa viharatāṃ teṣāṃ bodhisattvānāṃ mahāsattvānāṃ te buddhā bhagavanto nāma ca gotraṃ ca balaṃ ca varṇaṃ ca rūpaṃ ca parikīrtayamānarūpā dharmaṃ deśayanti,",
    "K05bsu049_u:9832": " udānaṃ codānayanti /",
    "K05bsu049_u:9833": " yeṣāṃ khalu punaḥ subhūte bodhisattvānāṃ mahāsattvānāṃ te buddhā bhagavanto nāma ca gotraṃ ca balaṃ ca varṇaṃ ca rūpaṃ ca parikīrtayamānarūpā dharmaṃ deśayanti,",
    "K05bsu049_u:9834": " udānaṃ codānayanti,",
    "K05bsu049_u:9835": " prahīṇā teṣāṃ śrāvakabhūmiḥ pratyekabuddhabhūmiś ca /",
    "K05bsu049_u:9836": " buddhabhūmireva teṣāṃ pratikāṅkṣitavyā /",
    "K05bsu049_u:9837": " te 'pi vyākariṣyante 'nuttarāyāṃ samyaksaṃbodhau /",
    "K05bsu049_u:9838": " tatkasya hetoḥ?",
    "K05bsu049_u:9839": " yeṣāṃ hi subhūte bodhisattvānāṃ mahāsattvānāṃ evaṃ prajñāpāramitāyāṃ caratāṃ te buddhā",
    "K05bsu049_u:9840": " bhagavanto nāma ca gotraṃ ca balaṃ ca varṇaṃ na rūpaṃ ca parikīrtayamānarūpā dharmaṃ deśayanti,",
    "K05bsu049_u:9841": " udānaṃ codānayanti,",
    "K05bsu049_u:9842": " te 'pyavinivartanīyatāyāṃ sthāsyanti //",
    "K05bsu049_u:9843": " punaraparaṃ subhūte ye bodhisattvā mahāsattvā imāṃ gambhīrāṃ prajñāpāramitāṃ bhāṣyamāṇāṃ śrutvā adhimokṣyanti,",
    "K05bsu049_u:9844": " na dhandhāyiṣyanti,",
    "K05bsu049_u:9845": " na kāṅkṣiṣyanti,",
    "K05bsu049_u:9846": " na vicikitsiṣyanti,",
    "K05bsu049_u:9847": " evametadyathā tathāgatenārhatā samyaksaṃbuddhena bhāṣitamityadhimucya vistareṇa śroṣyanti,",
    "K05bsu049_u:9848": " evaṃ ca cittamutpādayiṣyanti - (Vaidya 224)",
    "K05bsu049_u:9849": " imāṃ vayaṃ prajñāpāramitāmakṣobhyasya tathāgatasyārhataḥ samyaksaṃbuddhasyāntikādvistareṇa śṛṇuyāmeti,",
    "K05bsu049_u:9850": " teṣāṃ ca bodhisattvayānikānāṃ pudgalānāṃ ye cāsya buddhakṣetre brahmacaryaṃ caranti,",
    "K05bsu049_u:9851": " teṣāṃ cāntikādimāmeva prajñāpāramitāṃ śrutvā adhimokṣyanti,",
    "K05bsu049_u:9852": " te 'pyenāṃ prajñāpāramitāmadhimucyamānā yathā tathāgatena bhāṣitā tathā cādhimokṣyante,",
    "K05bsu049_u:9853": " tathā cādhimucyamānā avinivartanīyatāyāṃ sthāsyanti /",
    "K05bsu049_u:9854": " evaṃ subhūte bahukaraṃ prajñāpāramitāyāḥ śravaṇam api vadāmi,",
    "K05bsu049_u:9855": " kaḥ punarvādo ya enāmadhimokṣyanti /",
    "K05bsu049_u:9856": " adhimucya tathatvāya sthāsyanti /",
    "K05bsu049_u:9857": " tathatvāya pratipatsyante /",
    "K05bsu049_u:9858": " tathatvāya sthitvā tathatvāya pratipadya tiṣṭhanti tathatāyām /",
    "K05bsu049_u:9859": " tathatāyāṃ tiṣṭhantaḥ sarvajñatāyāṃ ca dharmaṃ deśayanti //",
    "K05bsu049_u:9860": " subhūtirāha - yadā bhagavaṃstathatāvinirmukto nānyaḥ kaściddharma upalabhyate,",
    "K05bsu049_u:9861": " tadā ko 'yaṃ bhagavan dharmaḥ sthāsyati tathatāyām,",
    "K05bsu049_u:9862": " ko vā ayamanuttarāṃ samyaksaṃbodhimabhisaṃbhotsyate,",
    "K05bsu049_u:9863": " ko vā ayamimaṃ dharmaṃ deśayiṣyati?",
    "K05bsu049_u:9864": " evamukte bhagavānāyuṣmantaṃ subhūtimetadavocat - yatsubhūte evaṃ vadasi - yadā tathatāvinirmukto nānyaḥ kaściddharma upalabhyate,",
    "K05bsu049_u:9865": " tadā ko 'yaṃ bhagavan dharmastathatāyāṃ sthāsyati,",
    "K05bsu049_u:9866": " ko vācamanuttarāṃ samyaksaṃbodhimabhisaṃbhotsyate,",
    "K05bsu049_u:9867": " ko vāyamimaṃ dharmaṃ deśayiṣyatīti /",
    "K05bsu049_u:9868": " na subhūte tathatāvinirmukto 'nyaḥ kaściddharma upalabhyate,",
    "K05bsu049_u:9869": " yo dharmastathatāyāṃ sthāsyati /",
    "K05bsu049_u:9870": " tathataiva tāvatsubhūte nopalabhyate,",
    "K05bsu049_u:9871": " kaḥ punarvādo yastathatāyāṃ sthāsyati /",
    "K05bsu049_u:9872": " na subhūte tathatā anuttarāṃ samyaksaṃbodhimabhisaṃbudhyate /",
    "K05bsu049_u:9873": " so 'pi subhūte dharmo na kaścidupalabhyate,",
    "K05bsu049_u:9874": " yo 'nuttarāṃ samyaksaṃbodhimabhisaṃbuddho vā,",
    "K05bsu049_u:9875": " abhisaṃbhotsyate vā,",
    "K05bsu049_u:9876": " abhisaṃbudhyate vā /",
    "K05bsu049_u:9877": " na subhūte tathatā dharmaṃ deśayati /",
    "K05bsu049_u:9878": " so 'pi subhūte nopalabhyate,",
    "K05bsu049_u:9879": " yo dharmo deśyeta //",
    "K05bsu049_u:9880": " atha khalu śakro devānāmindro bhagavantametadavocat - gambhīrā bhagavan prajñāpāramitā /",
    "K05bsu049_u:9881": " duṣkarakārakā bhagavan bodhisattvā mahāsattvāḥ,",
    "K05bsu049_u:9882": " ye 'nuttarāṃ samyaksaṃbodhimabhisaṃboddhukāmāḥ /",
    "K05bsu049_u:9883": " tatkasya hetoḥ?",
    "K05bsu049_u:9884": " na ca nāma bhagavan kaściddharmastathatāyāṃ tiṣṭhati,",
    "K05bsu049_u:9885": " nāpi kaściddharmo 'nuttarāṃ samyaksaṃbodhimabhisaṃbudhyate,",
    "K05bsu049_u:9886": " nāpi kaściddharmaṃ deśayati /",
    "K05bsu049_u:9887": " atra ca te nāvalīyante,",
    "K05bsu049_u:9888": " nāpi kāṅkṣanti,",
    "K05bsu049_u:9889": " nāpi dhandhāyante //",
    "K05bsu049_u:9890": " atha khalvāyuṣmān subhūtiḥ śakraṃ devānāmindrametadavocat - yatkauśika evaṃ vadasi - duṣkarakārakā bodhisattvā mahāsattvāḥ,",
    "K05bsu049_u:9891": " yeṣāmevaṃ gambhīreṣu dharmeṣu bhāṣyamāṇeṣu na bhavati /",
    "K05bsu049_u:9892": " kāṅkṣāyitatvaṃ dhandhāyitatvaṃ veti /",
    "K05bsu049_u:9893": " sarvadharmeṣu kauśika śūnyeṣu kasyātra kāṅkṣāyitatā vā bhavati dhandhāyitatā vā bhavati?",
    "K05bsu049_u:9894": " śakra āha - yadyadeva āryasubhūtirnirdiśati,",
    "K05bsu049_u:9895": " tattadeva śūnyatāmārabhya nirdiśati,",
    "K05bsu049_u:9896": " na ca kvacitsajjati /",
    "K05bsu049_u:9897": " tadyathāpi nāma antarīkṣe iṣuḥ kṣipto naiva kvacitsajjati,",
    "K05bsu049_u:9898": " evameva āryasubhūterdharmadeśanā na kvacitsajjati //",
    "K05bsu049_u:9899": " atha khalu śakro devānāmindro bhagavantametadavocat - kaccidahaṃ bhagavan subhūtiṃ sthaviramārabhya evaṃ bhāṣamāṇaṃ evaṃ nirdiśaṃstathāgatasyoktavādī bhavāmi dharmavādī ca,",
    "K05bsu049_u:9900": " dharmasya cānudharmaṃ vyākurvan vyākaromi?",
    "K05bsu049_u:9901": " evamukte bhagavān śakraṃ devānāmindrametadavocat - yatkhalu (Vaidya 225)",
    "K05bsu049_u:9902": " tvaṃ kauśika evaṃ bhāṣase - evametatkauśika, evam etat /",
    "K05bsu049_u:9903": " evaṃ bhāṣamāṇaṃ evaṃ nirdiśaṃstathāgatasyoktavādī bhavasi dharmavādī ca,",
    "K05bsu049_u:9904": " dharmasya cānudharmaṃ vyākurvan vyākaroṣi /",
    "K05bsu049_u:9905": " tatkasya hetoḥ?",
    "K05bsu049_u:9906": " yadyadeva hi kauśika subhūteḥ sthavirasya pratibhāti,",
    "K05bsu049_u:9907": " tattadeva kauśika śūnyatāmārabhya pratibhāti /",
    "K05bsu049_u:9908": " tatkasya hetoḥ?",
    "K05bsu049_u:9909": " subhūtirhi kauśika sthaviraḥ prajñāpāramitām api tāvanna samanupaśyati,",
    "K05bsu049_u:9910": " nopalabhate,",
    "K05bsu049_u:9911": " kutaḥ punaryaḥ prajñāpāramitāyāṃ carati /",
    "K05bsu049_u:9912": " bodhimeva tāvannopalabhate,",
    "K05bsu049_u:9913": " kiṃ punaryo bodhimabhisaṃbhotsyate /",
    "K05bsu049_u:9914": " sarvajñatāmeva tāvannopalabhate,",
    "K05bsu049_u:9915": " kutaḥ punaryaḥ sarvajñatāmanuprāpsyati /",
    "K05bsu049_u:9916": " tathatāmeva tāvannopalabhate,",
    "K05bsu049_u:9917": " kutaḥ punaryastathāgato bhaviṣyati /",
    "K05bsu049_u:9918": " anutpādameva tāvannopalabhate,",
    "K05bsu049_u:9919": " kiṃ punaryo 'nutpādaṃ sākṣātkariṣyati /",
    "K05bsu049_u:9920": " bodhisattvameva tāvannopalabhate,",
    "K05bsu049_u:9921": " kutaḥ punaryo bodhimabhisaṃbhotsyate /",
    "K05bsu049_u:9922": " balānyeva tāvannopalabhate,",
    "K05bsu049_u:9923": " kutaḥ punaryo balasamaṅgī bhaviṣyati /",
    "K05bsu049_u:9924": " vaiśāradyānyeva tāvannopalabhate,",
    "K05bsu049_u:9925": " kutaḥ punaryo viśārado bhaviṣyati /",
    "K05bsu049_u:9926": " dharmameva tāvannopalabhate,",
    "K05bsu049_u:9927": " kutaḥ punaryo dharmaṃ deśayiṣyati /",
    "K05bsu049_u:9928": " sarvadharmaviviktavihāreṇa sarvadharmānupalambhavihāreṇa hi kauśika subhūtiḥ sthaviro viharati /",
    "K05bsu049_u:9929": " yaḥ khalu punarayaṃ kauśika subhūteḥ sthavirasya sarvadharmaviviktavihāraḥ sarvadharmānupalambhavihāraśca,",
    "K05bsu049_u:9930": " eṣa kauśika vihāro bodhisattvasya mahāsattvasya prajñāpāramitāyāṃ carato viharataḥ śatatamīm api kalaṃ nopaiti /",
    "K05bsu049_u:9931": " sahasratamīm api śatasahasratamīm api koṭītamīm api koṭīśatatamīm api koṭīsahasratamīm api koṭīśatasahasratamīm api koṭīniyutaśatasahasratamīm api kalāṃ nopaiti /",
    "K05bsu049_u:9932": " saṃkhyām api kalām api gaṇanām api upamām api aupamyam api upanisām api upaniṣadam api na kṣamate /",
    "K05bsu049_u:9933": " tathāgatavihāraṃ hi kauśika sthāpayitvā tato 'nyān sarvān vihārānabhibhavatyayaṃ vihāraḥ,",
    "K05bsu049_u:9934": " yo 'yaṃ bodhisattvasya mahāsattvasya prajñāpāramitāyāṃ carato viharato vihāraḥ /",
    "K05bsu049_u:9935": " ayaṃ kauśika teṣāṃ sarvavihārāṇāmagra ākhyāyate,",
    "K05bsu049_u:9936": " śreṣṭha ākhyāyate,",
    "K05bsu049_u:9937": " jyeṣṭha ākhyāyate,",
    "K05bsu049_u:9938": " vara ākhyāyate,",
    "K05bsu049_u:9939": " pravara ākhyāyate,",
    "K05bsu049_u:9940": " praṇīta ākhyāyate,",
    "K05bsu049_u:9941": " uttama ākhyāyate,",
    "K05bsu049_u:9942": " anuttama ākhyāyate,",
    "K05bsu049_u:9943": " niruttara ākhyāyate,",
    "K05bsu049_u:9944": " asama ākhyāyate,",
    "K05bsu049_u:9945": " asamasama ākhyāyate /",
    "K05bsu049_u:9946": " sarvaśrāvakapratyekabuddhavihārānayaṃ vihāro 'bhibhavati,",
    "K05bsu049_u:9947": " yo 'yaṃ bodhisattvasya mahāsattvasya prajñāpāramitāyāṃ carato viharato vihāraḥ /",
    "K05bsu049_u:9948": " tasmāttarhi kauśika sarvasattvānāmagratāṃ gantukāmena śreṣṭhatāṃ gantukāmena jyeṣṭhatāṃ",
    "K05bsu049_u:9949": " gantukāmena varatāṃ gantukāmena pravaratāṃ gantukāmena praṇītatāṃ gantukāmena uttamatāṃ",
    "K05bsu049_u:9950": " gantukāmena anuttamatāṃ gantukāmena niruttaratāṃ gantukāmena asamatāṃ gantukāmena",
    "K05bsu049_u:9951": " asamasamatāṃ gantukāmena kauśika kulaputreṇa vā kuladuhitrā vā anena vihāreṇa vihartavyam,",
    "K05bsu049_u:9952": " yo 'yaṃ bodhisattvānāṃ mahāsattvānāṃ prajñāpāramitāyāṃ caratāṃ viharatāṃ vihāra iti //",
    "K05bsu049_u:9953": " āryāṣṭasāhasrikāyāṃ prajñāpāramitāyāṃ sāraparivarto nāma saptaviṃśatitamaḥ //",
    "K05bsu049_u:9954": " (Vaidya 226)",
    "K05bsu049_u:9955": " ASP_28: avakīrṇakusumaparivarto 'ṣṭāviṃśatitamaḥ /",
    "K05bsu049_u:9956": " atha khalu tasmin samaye 'nyataro devaputrastrāyastriṃśairdevaputraiḥ sārdhaṃ māndāravāṇi mahāmāndāravāṇi ca puṣpāṇi gṛhītvā yena bhagavāṃstenopasaṃkrāntaḥ",
    "K05bsu049_u:9957": " ṣaṣṭhaṃ śataṃ ca bhikṣūṇāṃ tasminneva samaye tasyāmeva parṣadi saṃnipatitaṃ saṃniṣaṇṇaṃ cābhūt /",
    "K05bsu049_u:9958": " te utthāyāsanebhya ekāṃsānyuttarāsaṅgāni kṛtvā dakṣiṇāni jānumaṇḍalāni pṛthivyāṃ pratiṣṭhāpya yena bhagavāṃstenāñjaliṃ praṇamayāmāsuḥ /",
    "K05bsu049_u:9959": " teṣā bhikṣūṇāṃ buddhānubhāvena te 'ñjalipragrahā māndāravamahāmāndāravāṇāṃ puṣpāṇāṃ paripūrṇā abhūvan /",
    "K05bsu049_u:9960": " te tairmāndāravairmahāmāndāravaiś ca puṣpaistathāgatamarhantaṃ samyaksaṃbuddhamavākiran,",
    "K05bsu049_u:9961": " abhyavākiran,",
    "K05bsu049_u:9962": " abhiprākiran,",
    "K05bsu049_u:9963": " evaṃ ca vācamabhāṣanta - vayaṃ bhagavan asyāṃ prajñāpāramitāyāṃ cariṣyāmaḥ,",
    "K05bsu049_u:9964": " vayaṃ bhagavan anena anuttareṇa prajñāpāramitāvihāreṇa vihāriṣyāma iti //",
    "K05bsu049_u:9965": " atha khalu bhagavāṃstasyāṃ velāyāṃ smitaṃ prādurakarot /",
    "K05bsu049_u:9966": " dharmatā khalu punareṣāṃ buddhānāṃ bhagavatām - yadā smitaṃ prāduṣkurvanti,",
    "K05bsu049_u:9967": " atha tadā nānāvarṇā anekavarṇā raśmayo bhagavato mukhadvārānniścaranti - tadyathā nīlapītalohitāvadātamāñjiṣṭhasphaṭikarajatasuvarṇavarṇāḥ /",
    "K05bsu049_u:9968": " te niścarya anantāparyantān lokadhātūnābhayā avabhāsya yāvadbrahmalokamabhyudgamya punareva pratyudāvṛtya bhagavantaṃ triḥ pradakṣiṇīkṛtya bhagavato mūrdhanyantardhīyante //",
    "K05bsu049_u:9969": " atha khalvāyuṣmānānanda utthāyāsanādekāṃsamuttarāsaṅgaṃ kṛtvā dakṣiṇaṃ jānumaṇḍalaṃ",
    "K05bsu049_u:9970": " pṛthivyāṃ pratiṣṭhāpya yena bhagavāṃstenāñjaliṃ praṇamayya bhagavantametadavocat",
    "K05bsu049_u:9971": " - nāhetukaṃ nāpratyayaṃ tathāgatā arhantaḥ samyaksaṃbuddhāḥ smitaṃ prāduṣkurvanti /",
    "K05bsu049_u:9972": " ko bhagavan hetuḥ,",
    "K05bsu049_u:9973": " kaḥ pratyayaḥ smitasya prāduṣkaraṇāya?",
    "K05bsu049_u:9974": " evamukte bhagavānāyuṣmantamānandametadavocat - idamānanda bhikṣūṇāṃ ṣaṣṭhaṃ śatamanāgate 'dhvani tārakopame kalpe anuttarāṃ samyaksaṃbodhimabhisaṃbhotsyate,",
    "K05bsu049_u:9975": " abhisaṃbudhya ca sattvebhyo dharmaṃ deśayiṣyati /",
    "K05bsu049_u:9976": " sarve caikanāmāno bhaviṣyanti yaduta avakīrṇakusumanāmānaḥ /",
    "K05bsu049_u:9977": " tathāgatā arhantaḥ samyaksaṃbuddhāḥ śāstāro loke bhaviṣyanti /",
    "K05bsu049_u:9978": " teṣāṃ khalu punarānanda avakīrṇakusumanāmnāṃ tathāgatānāmarhatāṃ samyaksaṃbuddhānāṃ sarveṣāṃ samaḥ śrāvakasaṃgho bhaviṣyati /",
    "K05bsu049_u:9979": " sarveṣāṃ ca teṣāmavakīrṇakusumanāmnāṃ tathāgatānāmarhatāṃ samyaksaṃbuddhānāṃ samamevāyuḥpramāṇaṃ bhaviṣyati viṃśatikalpasahasrāṇi /",
    "K05bsu049_u:9980": " sarveṣāmeva caikaikasya vaistārikaṃ pravacanaṃ bhaviṣyati pṛthuvaipulyaprāptaṃ devamanuṣyeṣu /",
    "K05bsu049_u:9981": " sarveṣāmeva ca saddharmaḥ samaṃ sthāsyati,",
    "K05bsu049_u:9982": " viṃśatimeva kalpasahasrāṇyekaikasya /",
    "K05bsu049_u:9983": " sarve ca te yato yata eva grāmanagaranigamajanapadarāṣṭrarājadhānīto 'bhiniṣkramiṣyanti,",
    "K05bsu049_u:9984": " abhiniṣkramya yatra yatra dharmacakraṃ pravartayiṣyanti,",
    "K05bsu049_u:9985": " pravartya ca yatra yatra ca vihariṣyanti,",
    "K05bsu049_u:9986": " yato yataś ca yatra yatraiva ca pravekṣanti,",
    "K05bsu049_u:9987": " yena yena ca yato yata eva cābhiniṣkramiṣyanti,",
    "K05bsu049_u:9988": " tatastatastatra tatra teṣāṃ praviśatāmabhiniṣkrāmatāṃ viharatāṃ ca pañcavarṇikānāṃ puṣpāṇāṃ puṣpavarṣāḥ pravartiṣyante /",
    "K05bsu049_u:9989": " tasmāttarhi ānanda bodhisattvairmahāsattvairuttamena vihāreṇa vihartukāmaiḥ prajñāpāramitāvihāreṇa (Vaidya 227)",
    "K05bsu049_u:9990": " vihartavyam /",
    "K05bsu049_u:9991": " tathāgatavihāreṇa ānanda vihartukāmaiḥ prajñāpāramitāvihāreṇa vihartavyam /",
    "K05bsu049_u:9992": " ye hi kecidānanda bodhisattvā mahāsattvāḥ prajñāpāramitāyāṃ cariṣyanti,",
    "K05bsu049_u:9993": " niṣṭhā tatra gantavyā - manuṣyebhya evaite cyutā bhaviṣyanti /",
    "K05bsu049_u:9994": " te ihopapannāstuṣitebhya eva vā devanikāyebhyaścyutā bhaviṣyanti manuṣyeṣvevopapannāḥ /",
    "K05bsu049_u:9995": " tatkasya hetoḥ?",
    "K05bsu049_u:9996": " tathā hi manuṣyeṣu tuṣiteṣu ca deveṣu iyaṃ prajñāpāramitā vistareṇa pracariṣyatīti /",
    "K05bsu049_u:9997": " tathāgatāvalokitāḥ khalu punarānanda te bodhisattvā mahāsattvā veditavyāḥ,",
    "K05bsu049_u:9998": " ya iha prajñāpāramitāyāṃ cariṣyanti,",
    "K05bsu049_u:9999": " ya imāṃ prajñāpāramitāmudgrahīṣyanti,",
    "K05bsu049_u:10000": " dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti,",
    "K05bsu049_u:10001": " antaśo likhiṣyanti,",
    "K05bsu049_u:10002": " udgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya",
    "K05bsu049_u:10003": " antaśo likhitvā bodhisattvān mahāsattvānavavadiṣyanti anuśāsiṣyanti saṃdarśayiṣyanti",
    "K05bsu049_u:10004": " samādāpayiṣyanti samuttejayiṣyanti saṃpraharṣayiṣyanti /",
    "K05bsu049_u:10005": " avaropitakuśalamūlāste ānanda bodhisattvā mahāsattvā veditavyāstathāgateṣvarhatsu samyaksaṃbuddheṣu /",
    "K05bsu049_u:10006": " na kevalaṃ śrāvakapratyekabuddhānāmantike taiḥ kuśalamūlānyavaropitāni iha prajñāpāramitāyāṃ śikṣitum,",
    "K05bsu049_u:10007": " niḥsaṃśayaṃ khalu punarānanda tathāgateṣvarhatsu samyaksaṃbuddheṣu taiḥ kuśalamūlānyavaropitāni bodhisattvairmahāsattvaiḥ,",
    "K05bsu049_u:10008": " ya iha prajñāpāramitāyāṃ śikṣante,",
    "K05bsu049_u:10009": " na cotrāsamāpadyante /",
    "K05bsu049_u:10010": " ye ca ānanda enāṃ prajñāpāramitāmudgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti likhiṣyanti ca,",
    "K05bsu049_u:10011": " arthataś ca dharmataś ca nayataścānugamiṣyanti,",
    "K05bsu049_u:10012": " niṣṭhā ānanda tatra gantavyā - saṃmukhībhūtāste abhūvan bodhisattvā mahāsattvāstathāgatānāmarhatāṃ samyaksaṃbuddhānāmiti /",
    "K05bsu049_u:10013": " ye caināṃ prajñāpāramitāṃ na pratikrośanti,",
    "K05bsu049_u:10014": " na prativahanti,",
    "K05bsu049_u:10015": " na pratikopayanti,",
    "K05bsu049_u:10016": " na pratisaṃharanti,",
    "K05bsu049_u:10017": " na pratiṣedhayanti,",
    "K05bsu049_u:10018": " na pratikṣipanti,",
    "K05bsu049_u:10019": " na pratibādhitavyāṃ maṃsyante,",
    "K05bsu049_u:10020": " te 'pyānanda bodhisattvā mahāsattvāḥ pūrvajinakṛtādhikārā veditavyāḥ //",
    "K05bsu049_u:10021": " kiṃcāpyānanda bodhisattvena mahāsattvena tathāgatānāmarhatāṃ samyaksaṃbuddhānāmantike kuśalamūlamavaropitam,",
    "K05bsu049_u:10022": " evaṃ hi tanna śrāvakapratyekabuddhatvāya dāsyati vipākam /",
    "K05bsu049_u:10023": " sacedbodhisattvo mahāsattvo 'nuttarāyāṃ samyaksaṃbodhau na visaṃvādayiṣyati praṇidhānam,",
    "K05bsu049_u:10024": " api tu khalu punarānanda prāyeṇa tena bodhisattvena mahāsattvena kṛtajñena bhavitavyaṃ prajñāpāramitāyāṃ caritavatā /",
    "K05bsu049_u:10025": " tasmāttarhi te ānanda parīndāmi anuparīndāmi imāṃ prajñāpāramitāṃ bhūyasyā mātrayā",
    "K05bsu049_u:10026": " akṣarasaṃnipātādudgrahaṇāya dhāraṇāya vācanāya paryavāptaye pravartanāya cirasthitaye",
    "K05bsu049_u:10027": " yatheyaṃ nāntardhīyeta /",
    "K05bsu049_u:10028": " sacettvamānanda yo mayā te dharmo deśitaḥ sākṣāt sthāpayitvā prajñāpāramitām,",
    "K05bsu049_u:10029": " tāṃ sarvāṃ dharmadeśanāmudgṛhya punareva vipraṇāśayeḥ,",
    "K05bsu049_u:10030": " punarevotsṛjeḥ vismārayeḥ,",
    "K05bsu049_u:10031": " na me tvamānanda etāvatā aparāddhaḥ syāḥ /",
    "K05bsu049_u:10032": " yatkhalu punastvamānanda prajñāpāramitāpratisaṃyuktaṃ padaṃ vā padasāmantakaṃ vā nāśayeḥ,",
    "K05bsu049_u:10033": " utsṛjeḥ,",
    "K05bsu049_u:10034": " vismārayeḥ,",
    "K05bsu049_u:10035": " tāvatā tvamānanda mamāparāddhaḥ syāḥ,",
    "K05bsu049_u:10036": " na ca me tvaṃ cittamārādhayeḥ /",
    "K05bsu049_u:10037": " sacetpunastvamānanda prajñāpāramitāmudgṛhya punareva nāśayeḥ,",
    "K05bsu049_u:10038": " punarevotsṛjeḥ,",
    "K05bsu049_u:10039": " vismārayeḥ,",
    "K05bsu049_u:10040": " na tvayāhaṃ satkṛto gurukṛtaḥ syām,",
    "K05bsu049_u:10041": " na mānito na pūjito nārcito nāpacāyitaḥ syām /",
    "K05bsu049_u:10042": " ye 'pi (Vaidya 228) te ānanda atītānāgatapratyutpannā buddhā bhagavantaḥ,",
    "K05bsu049_u:10043": " te 'pi tvayā ānanda na satkṛtā na gurukṛtā na mānitā na pūjitā nārcitā nāpacāyitā bhavanti /",
    "K05bsu049_u:10044": " sacetpunastvamānanda prajñāpāramitāmudgṛhya punareva nāśayeḥ,",
    "K05bsu049_u:10045": " punarevotsṛjeḥ,",
    "K05bsu049_u:10046": " vismārayeḥ,",
    "K05bsu049_u:10047": " tāvatā tvamānanda mamāparāddhaḥ syāḥ,",
    "K05bsu049_u:10048": " na ca me tvaṃ cittamārādhayeḥ /",
    "K05bsu049_u:10049": " tatkasya hetoḥ?",
    "K05bsu049_u:10050": " uktametadānanda tathāgatena - prajñāpāramitā atītānāgatapratyutpannānāṃ tathāgatānāmarhatāṃ samyaksaṃbuddhānāṃ mātā jananī janayitrī sarvajñatāyā āhāriketi /",
    "K05bsu049_u:10051": " tasmāttarhi ānanda parīndāmi anuparīndāmi te imāṃ prajñāpāramitām,",
    "K05bsu049_u:10052": " yatheyaṃ nāntardhīyeta /",
    "K05bsu049_u:10053": " udgrahītavyeyamānanda prajñāpāramitā,",
    "K05bsu049_u:10054": " dhārayitavyeyamānanda prajñāpāramitā,",
    "K05bsu049_u:10055": " vācayitavyeyamānanda prajñāpāramitā,",
    "K05bsu049_u:10056": " paryavāptavyeyamānanda prajñāpāramitā,",
    "K05bsu049_u:10057": " pravartayitavyeyamānanda prajñāpāramitā,",
    "K05bsu049_u:10058": " deśayitavyeyamānanda prajñāpāramitā,",
    "K05bsu049_u:10059": " upadeṣṭavyeyamānanda prajñāpāramitā,",
    "K05bsu049_u:10060": " uddeṣṭavyeyamānanda prajñāpāramitā,",
    "K05bsu049_u:10061": " svādhyātavyeyamānanda prajñāpāramitā,",
    "K05bsu049_u:10062": " likhitavyeyamānanda prajñāpāramitā,",
    "K05bsu049_u:10063": " bhāvayitavyeyamānanda prajñāpāramitā /",
    "K05bsu049_u:10064": " sumanasikṛtā ca sudhṛtā ca suparyavāptā ca supravartitā ca tvayā ānanda iyaṃ prajñāpāramitā kartavyā /",
    "K05bsu049_u:10065": " suparivyaktenākṣarapadavyañjanena suniruktā codgrahītavyā /",
    "K05bsu049_u:10066": " tatkasya hetoḥ?",
    "K05bsu049_u:10067": " atītānāgatapratyutpannānāṃ hi ānanda tathāgatānāmarhatāṃ samyaksaṃbuddhānāṃ dharmakāyateti tāṃ dharmatāṃ pramāṇīkṛtya /",
    "K05bsu049_u:10068": " yathā tattvamānanda etarhi me tathāgatasya tiṣṭhato dhriyamāṇasya yāpayato hitaiṣitayā",
    "K05bsu049_u:10069": " premato vā gauravato vā kalyāṇato vā sparśavihārato vā kartavyaṃ vā dātavyaṃ vā samanvāhartavyaṃ vā manyase,",
    "K05bsu049_u:10070": " tathaiva tvayā ānanda iyaṃ prajñāpāramitā udgrahītavyā dhārayitavyā vācayitavyā paryavāptavyā",
    "K05bsu049_u:10071": " pravartayitavyā deśayitavyā upadeṣṭavyā uddeṣṭavyā svādhyātavyā likhitavyā bhāvayitavyā",
    "K05bsu049_u:10072": " satkartavyā gurukartavyā mānayitavyā pūjayitavyā arcayitavyā apacāyitavyā,",
    "K05bsu049_u:10073": " tayā hitaiṣitayā tena premṇā tena gauraveṇa tayā guṇavattayā /",
    "K05bsu049_u:10074": " evaṃ tvayā ānanda ahaṃ pūjito bhavāmi,",
    "K05bsu049_u:10075": " te ca bodhisattvā mahāsattvāḥ /",
    "K05bsu049_u:10076": " atītānāgatapratyutpannānāṃ ca buddhānāṃ bhagavatāmantike prema ca prasādaś ca gauravaṃ cotpāditaṃ bhavati /",
    "K05bsu049_u:10077": " yadi te ānanda ahaṃ priyo manaāpo 'parityaktastathāgataḥ,",
    "K05bsu049_u:10078": " tataste ānanda iyaṃ prajñāpāramitā priyā manaāpā aparityajanīyā bhavatu,",
    "K05bsu049_u:10079": " yathā te ekapadam api na praṇaśyet,",
    "K05bsu049_u:10080": " yathā nāntardhīyeta /",
    "K05bsu049_u:10081": " bahv api te ānanda ahaṃ bhāṣeyaṃ prajñāpāramitāyāḥ parīndanāmāramya kalpaṃ vā kalpāvaśeṣaṃ",
    "K05bsu049_u:10082": " vā kalpaśataṃ vā kalpasahasraṃ vā kalpaśatasahasraṃ vā kalpakoṭīṃ vā kalpakoṭīśataṃ",
    "K05bsu049_u:10083": " vā kalpakoṭīsahasraṃ vā kalpakoṭīśatasahasraṃ vā tato vā upari /",
    "K05bsu049_u:10084": " saṃkṣepeṇa ānanda yādṛśastavāhaṃ śāstā,",
    "K05bsu049_u:10085": " tādṛśī te prajñāpāramitā śāstā /",
    "K05bsu049_u:10086": " yādṛśāste atītānāgatapratyutpannā buddhā bhagavantaḥ sadevamānuṣāsurasya lokasya śāstāraḥ,",
    "K05bsu049_u:10087": " tādṛśī prajñāpāramitā sadevamānuṣāsurasya lokasya śāstā /",
    "K05bsu049_u:10088": " tasmāttarhi ānanda aparimāṇā prajñāpāramitā /",
    "K05bsu049_u:10089": " aparimāṇayā parīndanayā prajñāpāramitāṃ te parīndāmyanuparīndāmi sadevamānuṣāsurasya lokasya hitāya sukhāya /",
    "K05bsu049_u:10090": " yasya ānanda tathāgato na parityaktaḥ,",
    "K05bsu049_u:10091": " dharmo na parityaktaḥ,",
    "K05bsu049_u:10092": " saṃgho na parityaktaḥ,",
    "K05bsu049_u:10093": " atītānāgatapratyutpannānāṃ buddhānāṃ bhagavatāṃ bodhirna parityaktā,",
    "K05bsu049_u:10094": " tasya prajñāpāramitā aparityaktā bhavatu /",
    "K05bsu049_u:10095": " iyamasmākamanuśāsanī /",
    "K05bsu049_u:10096": " (Vaidya 229) yo 'pi kaścidānanda enāṃ prajñāpāramitāmudgṛhṇīyāddhārayetparyadvācayedāpnuyātpravartayeddeśayedupadiśeduddiśetsvādhyāyet likhedbhāvayet,",
    "K05bsu049_u:10097": " atītānāgatapratyutpannānāṃ buddhānāṃ bhagavatāṃ tena bodhiranuparigṛhītā bhavet /",
    "K05bsu049_u:10098": " yo hi kaścidānanda enāṃ prajñāpāramitāṃ pralujyamānāmanuparigṛhṇīte,",
    "K05bsu049_u:10099": " atītānāgatapratyutpannānāṃ buddhānāṃ bhagavatāṃ tena bodhiranuparigṛhītā bhavati /",
    "K05bsu049_u:10100": " tatkasya hetoḥ?",
    "K05bsu049_u:10101": " prajñāpāramitānirjātā hi ānanda buddhānāṃ bhagavatāṃ bodhiḥ /",
    "K05bsu049_u:10102": " ye 'pi te ānanda abhūvannatīte 'dhvani tathāgatā arhantaḥ samyaksaṃbuddhāḥ,",
    "K05bsu049_u:10103": " teṣāmapyānanda buddhānāṃ bhagavatāṃ prajñāpāramitānirjātaiva anuttarā samyaksaṃbodhirabhūt /",
    "K05bsu049_u:10104": " te 'pi te ānanda anāgate 'dhvani bhaviṣyanti tathāgatā arhantaḥ samyaksaṃbuddhāḥ,",
    "K05bsu049_u:10105": " teṣāmapyānanda buddhānāṃ bhagavatāṃ prajñāpāramitānirjātaiva anuttarā samyaksaṃbodhirbhaviṣyati /",
    "K05bsu049_u:10106": " ye 'pi te ānanda aprameyeṣvasaṃkhyeṣu lokadhātuṣu tathāgatā arhantaḥ samyaksaṃbuddhā etarhi tiṣṭhanti dhriyante yāpayanti,",
    "K05bsu049_u:10107": " teṣāmapyānanda buddhānāṃ bhagavatāṃ prajñāpāramitānirjātaiva anuttarā samyaksaṃbodhiḥ /",
    "K05bsu049_u:10108": " tasmāttarhi ānanda bodhisattvena mahāsattvena anuttarāṃ samyaksaṃbodhimabhisaṃboddhukāmena",
    "K05bsu049_u:10109": " ṣaṭsu pāramitāsu śikṣitukāmena iyameva prajñāpāramitā śrotavyā udgrahītavyā dhārayitavyā",
    "K05bsu049_u:10110": " vācayitavyā paryavāptavyā pravartayitavyā deśayitavyopadeṣṭavyoddeṣṭavyā svādhyātavyā likhitavyā /",
    "K05bsu049_u:10111": " ihaiva prajñāpāramitāyāṃ śikṣitavyaṃ yogamāpattavyam /",
    "K05bsu049_u:10112": " tatkasya hetoḥ?",
    "K05bsu049_u:10113": " eṣā hi ānanda prajñāpāramitā bodhisattvānāṃ mahāsattvānāṃ mātā jananī janayitrī /",
    "K05bsu049_u:10114": " ye 'pi kecidānanda bodhisattvā mahāsattvāḥ ṣaṭsu pāramitāsu śikṣitvā niryātāḥ,",
    "K05bsu049_u:10115": " niryāsyanti niryānti ca anuttarāyāṃ samyaksaṃbodhau,",
    "K05bsu049_u:10116": " sarve te ānanda prajñāpāramitāmāgamya ṣaṭsu pāramitāsu śikṣitāḥ /",
    "K05bsu049_u:10117": " te 'pi sarve enāmeva prajñāpāramitāmāgamya ṣaṭsu pāramitāsu nirjātāḥ /",
    "K05bsu049_u:10118": " tatkasya hetoḥ?",
    "K05bsu049_u:10119": " prajñāpāramitānirjātā hi ānanda sarvāḥ pāramitāḥ āhārikā bhavantyanuttarāyāḥ samyaksaṃbodheḥ /",
    "K05bsu049_u:10120": " tasmāttarhi ānanda bhūyasyā mātrayā enāṃ prajñāpāramitāṃ dvitīyakam api tṛtīyakam api parīndāmyanuparīndāmi te,",
    "K05bsu049_u:10121": " yatheyaṃ nāntardhīyeta /",
    "K05bsu049_u:10122": " eṣā hi ānanda tathāgatānāmarhatāṃ samyaksaṃbuddhānāmakṣayo dharmakoṣaḥ,",
    "K05bsu049_u:10123": " yaduta prajñāpāramitā /",
    "K05bsu049_u:10124": " tatkasya hetoḥ?",
    "K05bsu049_u:10125": " yo hi ānanda atīte 'dhvani anavarāgre saṃsāre sattvānāṃ buddhairbhagavadbhirdharmo deśitaḥ,",
    "K05bsu049_u:10126": " sarvaḥ sa ita eva dharmakoṣāt,",
    "K05bsu049_u:10127": " yaduta prajñāpāramitātaḥ /",
    "K05bsu049_u:10128": " ye 'pi te ānanda anāgate 'dhvani buddhā bhagavanto 'parimite saṃsāre 'nuttarāṃ samyaksaṃbodhimabhisaṃbudhya sattvānāṃ dharmaṃ deśayiṣyanti,",
    "K05bsu049_u:10129": " te 'pi buddhā bhagavanta ita eva dharmakoṣāt,",
    "K05bsu049_u:10130": " yaduta prajñāpāramitātaḥ /",
    "K05bsu049_u:10131": " ye 'pi te ānanda etarhi aprameyeṣvasaṃkhyeyeṣu lokadhātuṣu buddhā bhagavantastiṣṭhanti dhriyante yāpayanti,",
    "K05bsu049_u:10132": " dharmaṃ ca deśayanti,",
    "K05bsu049_u:10133": " teṣāmapyānanda buddhānāṃ bhagavatāmita eva dharmakoṣātprabhāvanā bhavati,",
    "K05bsu049_u:10134": " yaduta prajñāpāramitātaḥ /",
    "K05bsu049_u:10135": " tasmāttarhi ānanda akṣaya eṣa dharmakoṣo yaduta prajñāpāramitākoṣaḥ /",
    "K05bsu049_u:10136": " sacettvamānanda śrāvakayāni śrāvakayānikānāṃ pudgalānāṃ śrāvakabhūmau dharmaṃ deśayes",
    "K05bsu049_u:10137": " tasyāṃ ca dharmadeśanāyāṃ ye trisāhasramahāsāhasre lokadhātau satvās te sarve arhatvaṃ",
    "K05bsu049_u:10138": " sākṣāt kuryus tathāpi tvayā me śrāvakeṇa dharmacakrapravartanānupravartanato dharmadeśayatā",
    "K05bsu049_u:10139": " śrāvakakṛtyaṃ na kṛtaṃ syāt sacet punas tvam ānanda bodhisatvasya mahāsatvasya ekam",
    "K05bsu049_u:10140": " api prajñāpāramitāpratisaṃyuktaṃ dharmaṃ deśayeḥ saṃprakāśayeḥ evam ahaṃ tvayā śrāvakeṇa",
    "K05bsu049_u:10141": " dharmacakrapravartanānuvartanato dharmaṃ deśayanato ārādhitaḥ syān. na tu tayā paurvikayā",
    "K05bsu049_u:10142": " dharmadeśanayā yayā te trisāhasramahāsāhasre lokadhātau sarvasatvā arhatvaṃ prāpitās.",
    "K05bsu049_u:10143": " teṣāṃ cārhatāṃ yad dānamayaṃ puṇyakriyāvastu śīlamayaṃ puṇyakriyāvastu bhāvanāmayaṃ",
    "K05bsu049_u:10144": " puṇyakriyāvastu tat kiṃ manyase ānandāpi nu sa bahu puṇyaskandhaḥ?” /",
    "K05bsu049_u:10145": " ānandaḥ āha /",
    "K05bsu049_u:10146": " “bahu bhagavan/",
    "K05bsu049_u:10147": " bahu sugata/",
    "K05bsu049_u:10148": " ” bhagavān āha /",
    "K05bsu049_u:10149": " “tata sa ānanda/",
    "K05bsu049_u:10150": " śrāvakayānikaḥ pudgalo bahutaraṃ puṇyaṃ prasavati yo bodhisatvānāṃ mahāsatvānāṃ prajñāpāramitāpratisaṃyuktaṃ dharmaṃ deśayati. ato 'pi sa ānanda/",
    "K05bsu049_u:10151": " bahutaraṃ puṇyaṃ prasavati yo bodhisatvo mahāsatvo 'parasya bodhisatvasya mahāsatvasya prajñāpāramitāpratisaṃyuktaṃ dharmaṃ deśayati /",
    "K05bsu049_u:10152": " antaśa ekadivasam api tiṣṭhatv ānandaikadivasam antaśaḥ purobhaktam api. tiṣṭhatv ānanda/",
    "K05bsu049_u:10153": " purobhaktam api. tiṣṭhatv ānanda/",
    "K05bsu049_u:10154": " purobhaktaṃ deśitaḥ /",
    "K05bsu049_u:10155": " antaśa ekanālikām api ekanālikāntaram api vā tiṣṭhatv ānanda/",
    "K05bsu049_u:10156": " ekanālikāntaram antaśo muhūrtam api tiṣṭhatv ānanda/",
    "K05bsu049_u:10157": " muhūrtam antaśa ekalavam api tiṣṭhatv ānanda/",
    "K05bsu049_u:10158": " ekalavam antaśa ekakṣaṇasaṃnipātam api yo hy ānanda/",
    "K05bsu049_u:10159": " bodhisatvo mahāsatvaḥ aparasya bodhisatvasya mahāsatvasya ekakṣaṇalavam api prajñāpāramitāpratisaṃyuktaṃ dharmaṃ deśayanty ayaṃ tato 'tibahutaraṃ puṇyaṃ prasavati /",
    "K05bsu049_u:10160": " idaṃ hy ānanda/",
    "K05bsu049_u:10161": " tasya bodhisatvasya mahāsatvasya dharmadānaṃ sarvaśrāvakapratyekabuddhayānikānāṃ pudgalānāṃ kuśalamūlāny abhibhavati //",
    "K05bsu049_u:10162": " evam ānanda/",
    "K05bsu049_u:10163": " kuśalamūlasamanvāgato bodhisatvo mahāsatva evam etat kuśalamūlaṃ samanvāharann asthānam",
    "K05bsu049_u:10164": " etad ānandānavakāśo yat sa bodhisatvo mahāsatvo vivartetānuttarāyāḥ samyaksaṃbodher",
    "K05bsu049_u:10165": " naitat sthānaṃ vidyate” //",
    "K05bsu049_u:10166": " atha khalu bhagavāṃs tasyāṃ velāyāṃ tathārūpam ṛddhyabhisaṃskāram abhisaṃskṛtavān",
    "K05bsu049_u:10167": " yathārūpeṇa ṛddhyabhisaṃskṛtena tāś catasraḥ parṣado bhikṣubhikṣuṇyupāsakopāsikādevanāgayakṣagandharvāsuragaruḍakinnaramahoragā",
    "K05bsu049_u:10168": " manuṣyāmanuṣyā vā sarve te buddhānubhāvenākṣobhyaṃ tathāgatam arhantaṃ samyaksaṃbuddhaṃ",
    "K05bsu049_u:10169": " paśyanti sma bhikṣusaṃghaparivṛtaṃ bodhisattvagaṇapuraskṛtaṃ (Vaidya 230)",
    "K05bsu049_u:10170": " dharmaṃ deśayantaṃ sāgaropamāyāṃ gambhīrāyāmakṣobhyāyāṃ parṣadi bodhisattvairmahāsattvairacintyaguṇasamanvāgataiḥ",
    "K05bsu049_u:10171": " parivṛtaṃ puraskṛtaṃ sarvaiścārhadbhiḥ kṣīṇāsravairniḥkleśairvaśībhūtaiḥ suvimuktacittaiḥ",
    "K05bsu049_u:10172": " suvimuktaprajñairājāneyairmahānāgaiḥ kṛtakṛtyaiḥ kṛtakaraṇīyairapahṛtabhārairanuprāptasvakārthaiḥ",
    "K05bsu049_u:10173": " parikṣīṇabhavasaṃyojanaiḥ samyagājñāsuvimuktacitaiḥ sarvacetovaśiparamapāramiprāptaiḥ //",
    "K05bsu049_u:10174": " atha khalu bhagavāṃstamṛddhyabhisaṃskāraṃ punareva pratisaṃharati sma /",
    "K05bsu049_u:10175": " pratisaṃhṛte ca bhagavatā tasmin ṛddhyabhisaṃskāre na bhūyaḥ sa bhagavānakṣobhyastathāgato 'rhan samyaksaṃbuddhaḥ saṃdṛśyate sma /",
    "K05bsu049_u:10176": " te ca sarve bodhisattvā mahāsattvāḥ,",
    "K05bsu049_u:10177": " te ca mahāśrāvakāḥ,",
    "K05bsu049_u:10178": " tacca buddhakṣetraṃ tāsāṃ catasṛṇāṃ gandharvāsuragaruḍakinnaramahoragāṇāṃ manuṣyāmanuṣyāṇāṃ ca na cakṣuṣa ābhāsaṃ bhūya āgacchanti sma /",
    "K05bsu049_u:10179": " tatkasya hetoḥ?",
    "K05bsu049_u:10180": " pratisaṃhṛto hi tathāgatenārhatā samyaksaṃbuddhena sa ṛddhyabhisaṃskāraḥ /",
    "K05bsu049_u:10181": " tena te sarve sarveṣāṃ teṣāṃ na bhūyaścakṣuṣa ābhāsamāgacchanti sma //",
    "K05bsu049_u:10182": " atha khalu bhagavānāyuṣmantamānandamāmantrayate sma - evamānanda sarvadharmā na cakṣuṣo 'pyābhāsamāgacchanti,",
    "K05bsu049_u:10183": " na dharmādharmāṇāmābhāsamāgacchanti,",
    "K05bsu049_u:10184": " na dharmādharmān paśyanti,",
    "K05bsu049_u:10185": " na dharmādharmān jānanti /",
    "K05bsu049_u:10186": " tatkasya hetoḥ?",
    "K05bsu049_u:10187": " sarvadharmā hi ānanda ajānakā apaśyakāḥ,",
    "K05bsu049_u:10188": " na kāryasamarthāḥ /",
    "K05bsu049_u:10189": " tatkasya hetoḥ?",
    "K05bsu049_u:10190": " nirīhakā hi ānanda sarvadharmā agrāhyā ākāśanirīhakatayā /",
    "K05bsu049_u:10191": " acintyā hyānanda sarvadharmā māyāpuruṣopamāḥ /",
    "K05bsu049_u:10192": " avedakā hyānanda sarvadharmā asadbhāvatāmupādāya /",
    "K05bsu049_u:10193": " evaṃ caranta ānanda bodhisattvā mahāsattvāścaranti prajñāpāramitāyam /",
    "K05bsu049_u:10194": " na kaṃciddharmamabhiniviśante /",
    "K05bsu049_u:10195": " evaṃ śikṣamāṇā ānanda bodhisattvā mahāsattvāḥ śikṣante prajñāpāramitāyām /",
    "K05bsu049_u:10196": " sarvaśikṣāparamapāramitāṃ mahābodhiṃ prāptukāmena bodhisattvena mahāsattvena prajñāpāramitāyāṃ śikṣitavyam /",
    "K05bsu049_u:10197": " tatkasya hetoḥ?",
    "K05bsu049_u:10198": " eṣā hyānanda śikṣā sarvaśikṣāṇāmagrā ākhyāyate,",
    "K05bsu049_u:10199": " śreṣṭhā ākhyāyate,",
    "K05bsu049_u:10200": " jyeṣṭhā ākhyāyate,",
    "K05bsu049_u:10201": " varā ākhyāyate,",
    "K05bsu049_u:10202": " pravarā ākhyāyate,",
    "K05bsu049_u:10203": " praṇītā ākhyāyate,",
    "K05bsu049_u:10204": " uttamā ākhyāyate,",
    "K05bsu049_u:10205": " anuttamā ākhyāyate,",
    "K05bsu049_u:10206": " niruttarā ākhyāyate,",
    "K05bsu049_u:10207": " asamā ākhyāyate,",
    "K05bsu049_u:10208": " asamasamā ākhyāyate,",
    "K05bsu049_u:10209": " sarvalokahitāvahā sarvalokasukhāvahā anāthānāṃ nāthakarī buddhānujñātā buddhapraśastā /",
    "K05bsu049_u:10210": " asyāmānanda prajñāpāramitāyāṃ śikṣitvā atra śikṣāyāṃ sthitvā tathāgatā arhantaḥ samyaksaṃbuddhā",
    "K05bsu049_u:10211": " imaṃ trisāhasramahāsāhasraṃ lokadhātumekena padāṅguṣṭhenotkṣipya punareva nikṣipeyuḥ /",
    "K05bsu049_u:10212": " na ca teṣāṃ buddhānāṃ bhagavatāmevaṃ syāt - utkṣipto vāyaṃ trisāhasramahāsāhasro lokadhātuḥ nikṣipto veti /",
    "K05bsu049_u:10213": " tatkasya hetoḥ?",
    "K05bsu049_u:10214": " aprameyāsaṃkhyeyaguṇasamanvāgatā hi prajñāpāramitā /",
    "K05bsu049_u:10215": " asyāmānanda prajñāpāramitāśikṣāyāṃ śikṣitvā buddhā bhagavanto 'tītānāgatapratyutpanneṣu dharmeṣvasaṅgatāmanuprāptāḥ /",
    "K05bsu049_u:10216": " yāvatya ānanda kāścicchikṣāḥ atītānāgatapratyutpanne 'dhvani,",
    "K05bsu049_u:10217": " sarvāsāṃ tāsāmānanda śikṣāṇāmiyameva prajñāpāramitāśikṣā agrā ākhyāyate,",
    "K05bsu049_u:10218": " śreṣṭhā ākhyāyate,",
    "K05bsu049_u:10219": " jyeṣṭhā ākhyāyate,",
    "K05bsu049_u:10220": " varā ākhyāyate,",
    "K05bsu049_u:10221": " pravarā ākhyāyate,",
    "K05bsu049_u:10222": " praṇītā ākhyāyate,",
    "K05bsu049_u:10223": " uttamā ākhyāyate,",
    "K05bsu049_u:10224": " anuttamā ākhyāyate,",
    "K05bsu049_u:10225": " niruttarā ākhyāyate,",
    "K05bsu049_u:10226": " asamā ākhyāyate,",
    "K05bsu049_u:10227": " asamasamā ākhyāyate /",
    "K05bsu049_u:10228": " apramāṇā hyānanda prajñāpāramitā /",
    "K05bsu049_u:10229": " akṣayā hyānanda prajñāpāramitā /",
    "K05bsu049_u:10230": " aparyantā hyānanda prajñāpāramitā /",
    "K05bsu049_u:10231": " tatkasya hetoḥ ?",
    "K05bsu049_u:10232": " asattvādeva (Vaidya 231)",
    "K05bsu049_u:10233": " prajñāpāramitāyāḥ /",
    "K05bsu049_u:10234": " ākāśasya hi sa ānanda pramāṇaṃ vā kṣayaṃ vā paryantaṃ vā grahītavyaṃ manyetaḥ,",
    "K05bsu049_u:10235": " yaḥ prajñāpāramitāyāḥ pramāṇaṃ vā kṣayaṃ vā paryantaṃ vā grahītavyaṃ manyeta /",
    "K05bsu049_u:10236": " tatkasya hetoḥ?",
    "K05bsu049_u:10237": " apramāṇā hyānanda prajñāpāramitā /",
    "K05bsu049_u:10238": " akṣayā hyānanda prajñāpāramitā /",
    "K05bsu049_u:10239": " aparyantā hyānanda prajñāpāramitā /",
    "K05bsu049_u:10240": " na mayā ānanda prajñāpāramitāyāḥ pramāṇaṃ vā kṣayo vā paryanto vā ākhyātaḥ /",
    "K05bsu049_u:10241": " nāmakāyapadakāyavyañjanakāyāḥ khalu punarānanda pramāṇabaddhāḥ /",
    "K05bsu049_u:10242": " neyamānanda prajñāpāramitā pramāṇabaddhā /",
    "K05bsu049_u:10243": " tatkasya hetoḥ?",
    "K05bsu049_u:10244": " na hyānanda nāmakāyapadakāyavyañjanakāyāḥ prajñāpāramitā /",
    "K05bsu049_u:10245": " na hi pramāṇavatīyamānanda prajñāpāramitā /",
    "K05bsu049_u:10246": " aparimāṇā hyānanda prajñāpāramitā //",
    "K05bsu049_u:10247": " ānanda āha - kena punaḥ kāraṇena bhagavan bhagavatā prajñāpāramitāyāḥ pramāṇaṃ nākhyātam ?",
    "K05bsu049_u:10248": " bhagavānāha - akṣayatvādānanda prajñāpāramitāyāstathāgataḥ pramāṇaṃ na nirdiśati /",
    "K05bsu049_u:10249": " viviktatvādānanda prajñāpāramitāyāḥ pramāṇaṃ tathāgatena nākhyātam /",
    "K05bsu049_u:10250": " na hyānanda viviktasya dharmasya viviktatāpyupalabhyate,",
    "K05bsu049_u:10251": " kutaḥ punarasya pramāṇaṃ bhaviṣyati?",
    "K05bsu049_u:10252": " evamānanda prajñāpāramitā aprameyatvādapramāṇā aparimāṇā /",
    "K05bsu049_u:10253": " ye 'pi te ānanda atīte 'dhvanyabhūvaṃstathāgatā arhantaḥ samyaksaṃbuddhāḥ,",
    "K05bsu049_u:10254": " te 'pyānanda ita eva prajñāpāramitātaḥ prabhāvitāḥ /",
    "K05bsu049_u:10255": " na cānanda iyaṃ prajñāpāramitā kṣīṇā vā parikṣīṇā vā /",
    "K05bsu049_u:10256": " ye 'pi te ānanda anāgate 'dhvani bhaviṣyanti tathāgatā arhantaḥ samyaksaṃbuddhāḥ,",
    "K05bsu049_u:10257": " te 'pyānanda ita eva prajñāpāramitātaḥ prabhāvayiṣyante /",
    "K05bsu049_u:10258": " na cānanda iyaṃ prajñāpāramitā kṣeṣyate vā parikṣeṣyate vā /",
    "K05bsu049_u:10259": " ye 'pi te ānanda etarhyaprameyeṣvasaṃkhyeyeṣu lokadhātuṣu tathāgatā arhantaḥ samyaksaṃbuddhāstiṣṭhanti dhriyante yāpayanti,",
    "K05bsu049_u:10260": " te 'pyānanda ita eva prajñāpāramitātaḥ prabhāvyante /",
    "K05bsu049_u:10261": " na ceyamānanda prajñāpāramitā kṣīyate vā parikṣīyate vā /",
    "K05bsu049_u:10262": " ahamapyānanda etarhi tathāgato 'rhan samyaksaṃbuddhaḥ /",
    "K05bsu049_u:10263": " mamāpyānanda ita eva prajñāpāramitātaḥ prabhāvanā /",
    "K05bsu049_u:10264": " na cānanda iyaṃ prajñāpāramitā kṣīyate vā parikṣīyate vā /",
    "K05bsu049_u:10265": " tatkasya hetoḥ?",
    "K05bsu049_u:10266": " ākāśaṃ hi sa ānanda kṣayayitavyaṃ manyeta,",
    "K05bsu049_u:10267": " yaḥ prajñāpāramitāṃ kṣayayitavyāṃ manyeta /",
    "K05bsu049_u:10268": " tasmāttarhyānanda akṣayeyaṃ prajñāpāramitā //",
    "K05bsu049_u:10269": " atha khalvāyuṣmataḥ subhūteretadabhavat - gambhīramidaṃ sthānaṃ tathāgatena bhāṣitam /",
    "K05bsu049_u:10270": " yannvahaṃ tathāgataṃ pṛccheyametatsthānam /",
    "K05bsu049_u:10271": " atha khalvāyuṣmān subhūtirbhagavantametadavocat - akṣayā bhagavan prajñāpāramitā?",
    "K05bsu049_u:10272": " bhagavānāha - akṣayā hi subhūte prajñāpāramitā yaduta ākāśākṣayatvātsarvadharmānutpādataḥ /",
    "K05bsu049_u:10273": " subhūtirāha - kathaṃ bhagavan bodhisattvena mahāsattvena prajñāpāramitā abhinirhartavyā?",
    "K05bsu049_u:10274": " bhagavānāha - rūpākṣayatvena subhūte bodhisattvena mahāsattvena prajñāpāramitā abhinirhartavyā /",
    "K05bsu049_u:10275": " evaṃ vedanāsaṃjñāsaṃskārāḥ /",
    "K05bsu049_u:10276": " vijñānākṣayatvena subhūte bodhisattvena mahāsattvena prajñāpāramitā abhinirhartavyā /",
    "K05bsu049_u:10277": " evaṃ khalu subhūte bodhisattvena mahāsattvena prajñāpāramitā abhinirhartavyā /",
    "K05bsu049_u:10278": " avidyākṣayatvena subhūte bodhisattvena mahāsattvena prajñāpāramitā abhinirhartavyā /",
    "K05bsu049_u:10279": " evaṃ saṃskārākṣayatvena vijñānākṣayatvena nāmarūpākṣayatvena ṣaḍāyatanākṣayatvena sparśākṣayatvena (Vaidya 232)",
    "K05bsu049_u:10280": " vedanākṣayatvena tṛṣṇākṣayatvena upādānākṣayatvena bhavākṣayatvena jātyakṣayatvena",
    "K05bsu049_u:10281": " jarāmaraṇākṣayatvena śokaparidevaduḥkhadaurmanasyopāyāsākṣayatvena subhūte bodhisattvena",
    "K05bsu049_u:10282": " mahāsattvena prajñāpāramitā abhinirhartavyā /",
    "K05bsu049_u:10283": " iyaṃ subhūte bodhisattvasya mahāsattvasya antadvayavivarjitā pratītyasamutpādavyavalokanā /",
    "K05bsu049_u:10284": " evaṃ vyavalokayan subhūte bodhisattvo mahāsattvaḥ pratītyanutpādamanādyantamadhyaṃ taṃ vyavalokayati /",
    "K05bsu049_u:10285": " ayaṃ subhūte bodhisattvasya mahāsattvasyāveṇiko dharmo bodhimaṇḍe niṣaṇṇasya,",
    "K05bsu049_u:10286": " yadevaṃ pratītyasamutpādaṃ vyavalokayati /",
    "K05bsu049_u:10287": " evaṃ vyavalokayataḥ subhūte bodhisattvasya mahāsattvasya pratītyasamutpādaḥ sarvajñajñānapratilambho bhavati /",
    "K05bsu049_u:10288": " yo hi kaścitsubhūte bodhisattvo mahāsattvaḥ anena akṣayābhinirhāreṇa prajñāpāramitāyāṃ caran pratītyasamutpādaṃ vyavalokayati,",
    "K05bsu049_u:10289": " sa na śrāvakabhūmau vā pratyekabuddhabhūmau vā sthāsyati,",
    "K05bsu049_u:10290": " api tu sthāsyati sarvajñatāyām /",
    "K05bsu049_u:10291": " ye kecitsubhūte bodhisattvā mahāsattvā vivartante 'nuttarāyāḥ samyaksaṃbodheḥ,",
    "K05bsu049_u:10292": " sacet imān manasikārānidaṃ copāyakauśalyamanāgamya na jānanti - kathaṃ prajñāpāramitāyāṃ caratā bodhisattvena mahāsattvena akṣayābhinirhāreṇa prajñāpāramitā abhinirhartavyā,",
    "K05bsu049_u:10293": " kathaṃ ca akṣayābhinirhāreṇa prajñāpāramitāyāṃ pratītyasamutpādo vyavalokayitavya iti /",
    "K05bsu049_u:10294": " ye kecitsubhūte bodhisattvā mahāsattvā vivṛttā vivartante,",
    "K05bsu049_u:10295": " vivartsyante ca anuttarāyāḥ samyaksaṃbodheḥ,",
    "K05bsu049_u:10296": " sarve te idamupāyakauśalyamanāgamya vivṛttā vivartante vivartsyante ca /",
    "K05bsu049_u:10297": " ye kecitsubhūte bodhisattvā mahāsattvā na vivṛttā na vivartante na vivartsyante ca,",
    "K05bsu049_u:10298": " sarve te imāṃ prajñāpāramitāmāgamya na vivṛttā na vivartante na vivartsyante ca anuttarāyāḥ samyaksaṃbodheḥ /",
    "K05bsu049_u:10299": " evaṃ prajñāpāramitāyāṃ caratā bodhisattvena mahāsattvena akṣayābhinirhāreṇa prajñāpāramitā abhinirhartavyā /",
    "K05bsu049_u:10300": " evaṃ ca akṣayābhinirhāreṇa prajñāpāramitāyāṃ pratītyasamutpādo vyavalokayitavyaḥ /",
    "K05bsu049_u:10301": " evaṃ khalu punaḥ subhūte bodhisattvo mahāsattvaḥ pratītyasamutpādaṃ vyavalokayan na kaṃciddharmamahetukamutpadyamānaṃ samanupaśyati,",
    "K05bsu049_u:10302": " na kaṃciddharmaṃ nityaṃ vā dhruvaṃ vā śāśvataṃ vā avipariṇāmadharmakaṃ vā samanupaśyati /",
    "K05bsu049_u:10303": " na kaṃciddharmaṃ kārakaṃ vā vedakaṃ vā samanupaśyati /",
    "K05bsu049_u:10304": " iyaṃ subhūte bodhisattvasya mahāsattvasya imāṃ prajñāpāramitāmakṣayābhinirhāreṇa abhinirharato 'syāṃ prajñāpāramitāyāṃ carataḥ pratītyasamutpādavyavalokanā",
    "K05bsu049_u:10305": " yasmin samaye subhūte bodhisattvo mahāsattvaḥ prajñāpāramitāmakṣayābhinirhāreṇa abhinirharan pratītyasamutpādaṃ vyavalokayati,",
    "K05bsu049_u:10306": " tasmin samaye subhūte bodhisattvo mahāsattvo na rūpaṃ samanupaśyati,",
    "K05bsu049_u:10307": " na vedanāṃ na saṃjñāṃ na saṃskārān,",
    "K05bsu049_u:10308": " na vijñānaṃ samanupaśyati,",
    "K05bsu049_u:10309": " nāvidyāṃ samanupaśyati /",
    "K05bsu049_u:10310": " evaṃ na saṃskārānna vijñānaṃ na nāmarūpaṃ na ṣaḍāyatanaṃ na sparśaṃ na vedanāṃ na",
    "K05bsu049_u:10311": " tṛṣṇāṃ nopādānaṃ na bhavaṃ na jātiṃ na jarāmaraṇaṃ na śokaparidevaduḥkhadaurmanasyopāyāsān samanupaśyati /",
    "K05bsu049_u:10312": " idaṃ buddhakṣetramiti na samanupaśyati,",
    "K05bsu049_u:10313": " anyadbuddhakṣetramiti na samanupaśyati /",
    "K05bsu049_u:10314": " tam api dharmaṃ na samanupaśyati,",
    "K05bsu049_u:10315": " yena dharmeṇa idaṃ vā anyadvā buddhakṣetraṃ samanupaśyet /",
    "K05bsu049_u:10316": " iyaṃ sā subhūte bodhisattvānāṃ mahāsattvānāṃ prajñāpāramitā /",
    "K05bsu049_u:10317": " yasmin samaye subhūte bodhisattvo mahāsattvaḥ prajñāpāramitāyāṃ carati,",
    "K05bsu049_u:10318": " tasmin samaye māraḥ pāpīyān paramaśokaśalyasamarpito bhavati /",
    "K05bsu049_u:10319": " (Vaidya 233) tadyathāpi nāma subhūte puruṣo mātāpitṛṣu kālagateṣu paramaśokaśalyasamarpito bhavati,",
    "K05bsu049_u:10320": " evameva subhūte yasmin samaye bodhisattvo mahāsattvaḥ prajñāpāramitāyāṃ carati,",
    "K05bsu049_u:10321": " tasmin samaye māraḥ pāpīyān paramaśokaśalyasamarpito bhavati //",
    "K05bsu049_u:10322": " subhūtirāha - kimeka eva bhagavan māraḥ pāpīyān paramaśokaśalyasamarpito bhavati,",
    "K05bsu049_u:10323": " utāho bahavo mārāḥ pāpīyāṃsaḥ paramaśokaśalyasamarpitā bhavanti,",
    "K05bsu049_u:10324": " utāho ye trisāhasramahāsāhasre lokadhātau mārāḥ pāpīyāṃsaḥ te 'pi sarve tasmin samaye paramaśokaśalyasamarpitā bhavanti?",
    "K05bsu049_u:10325": " evamukte bhagavānāyuṣmantaṃ subhūtimetadavocat - yasmin samaye subhūte bodhisattvo mahāsattvaḥ prajñāpāramitāvihāreṇa viharati,",
    "K05bsu049_u:10326": " tasmin samaye ye trisāhasramahāsāhasre lokadhātau mārāṃ pāpīyāṃsaḥ te sarve paramaśokaśalyasamarpitā bhavanti,",
    "K05bsu049_u:10327": " svakasvakeṣvāsaneṣu na ramante /",
    "K05bsu049_u:10328": " tatkasya hetoḥ?",
    "K05bsu049_u:10329": " prajñāpāramitāvihāreṇa hi viharato 'sya subhūte bodhisattvasya mahāsattvasya sadevamānuṣāsuro loko 'vatāraṃ na labhate grahaṇāya,",
    "K05bsu049_u:10330": " gādhaṃ na labhate,",
    "K05bsu049_u:10331": " yatrainaṃ gṛhītvā viheṭhayedvā vivartayedvā anuttarāyāḥ samyaksaṃbodheḥ /",
    "K05bsu049_u:10332": " tasmāttarhiḥ subhūte bodhisattvena mahāsattvena anuttarāṃ samyaksaṃbodhimabhisaṃboddhukāmena prajñāpāramitāyāṃ caritavyam /",
    "K05bsu049_u:10333": " tatkasya hetoḥ?",
    "K05bsu049_u:10334": " prajñāpāramitāyāṃ hi subhūte carato bodhisattvasya mahāsattvasya dānapāramitā bhāvanāparipūriṃ gacchati,",
    "K05bsu049_u:10335": " evaṃ śīlapāramitā kṣāntipāramitā vīryapāramitā dhyānapāramitā bhāvanāparipūriṃ gacchati /",
    "K05bsu049_u:10336": " prajñāpāramitāyāṃ hi subhūte carato bodhisattvasya mahāsattvasya sarvāḥ ṣaṭ pāramitā bhāvanāparipūriṃ gacchanti,",
    "K05bsu049_u:10337": " sarvāṇi copāyakauśalyāni bhāvanāparipūriṃ gacchanti /",
    "K05bsu049_u:10338": " tasya bodhisattvasya mahāsattvasya prajñāpāramitāyāṃ carato yāni kānicinmārakarmāṇyutpadyeran,",
    "K05bsu049_u:10339": " sarvāṇi tānyutpadyamānānyeva sa prajñāsyati,",
    "K05bsu049_u:10340": " prajānan visarjayiṣyati /",
    "K05bsu049_u:10341": " sarvopāyakauśalyāni subhūte parigrahītukāmena bodhisattvena mahāsattvena prajñāpāramitāyāṃ caritavyam,",
    "K05bsu049_u:10342": " prajñāpāramitā bhāvayitavyā /",
    "K05bsu049_u:10343": " yasmin samaye subhūte bodhisattvo mahāsattvaḥ prajñāpāramitāyāṃ carati,",
    "K05bsu049_u:10344": " prajñāpāramitāmabhinirharati,",
    "K05bsu049_u:10345": " tasmin samaye subhūte na bodhisattvena mahāsattvena ye 'prameyeṣvasaṃkhyeyeṣu lokadhātuṣu buddhā bhagavantastiṣṭhanti dhriyante yāpayanti,",
    "K05bsu049_u:10346": " te samanvāhartavyāḥ /",
    "K05bsu049_u:10347": " teṣām api itonirjātaiva sarvajñatā yaduta prajñāpāramitātaḥ /",
    "K05bsu049_u:10348": " evaṃ samanvāhṛtya tena bodhisattvena mahāsattvena punarevaṃ cittamutpādayitavyam - ahamapyetān dharmānanuprāpsyāmi ye tairbuddhairbhagavadbhiranuprāptā iti /",
    "K05bsu049_u:10349": " evaṃ subhūte bodhisattvena mahāsattvena prajñāpāramitāyāṃ caratā ime cittotpādā utpādayitavyā abhinirhartavyā divasasyātyayena,",
    "K05bsu049_u:10350": " antaśo 'cchaṭāsaṃghātamātrakam api /",
    "K05bsu049_u:10351": " yaś ca subhūte aupalambhiko bodhisattvo mahāsattvo gaṅgānadīvālukopamān kalpān dānaṃ dadyāt,",
    "K05bsu049_u:10352": " ayameva tata aupalambhikādbodhisattvānmahāsattvādbahutaraṃ puṇyaṃ prasavati,",
    "K05bsu049_u:10353": " yo 'yaṃ bodhisattvo mahāsattvo divasasyātyayena imāṃ prajñāpāramitāmabhinirharet,",
    "K05bsu049_u:10354": " antaśo 'cchaṭāsaṃghātamātrakam api /",
    "K05bsu049_u:10355": " ayaṃ bodhisattvo mahāsattvo 'vinivartanīyatāyāṃ sthāsyati /",
    "K05bsu049_u:10356": " tathāgatasamanvāhṛtaḥ sa bodhisattvo mahāsattvo veditavyaḥ,",
    "K05bsu049_u:10357": " yo 'syāṃ prajñāpāramitāyāṃ caran imāṃścittotpādānutpādayati divasasyātyayena (Vaidya 234)",
    "K05bsu049_u:10358": " antaśo 'cchaṭāsaṃghātamātrakam api /",
    "K05bsu049_u:10359": " kaḥ punarvādo yasyeme cittotpādā divasamanuvarteran /",
    "K05bsu049_u:10360": " tathāgatasamanvāhṛtasya hi subhūte bodhisattvasya mahāsattvasya kā gatiḥ pratikāṅkṣitavyā?",
    "K05bsu049_u:10361": " tathāgatasamanvāhṛtasya hi subhūte bodhisattvasya mahāsattvasya nānyā gatiḥ pratikāṅkṣitavyā anyatrānuttarāyāḥ samyaksaṃbodheḥ /",
    "K05bsu049_u:10362": " abhavyaścāsāvapāyeṣūpapattum /",
    "K05bsu049_u:10363": " svargopapattireva tasya pratikāṅkṣitavyā /",
    "K05bsu049_u:10364": " tatrāpi tathāgatairavirahito bhaviṣyati,",
    "K05bsu049_u:10365": " tathāgatāvirahiteṣu ca buddhakṣetreṣūpapatsyate,",
    "K05bsu049_u:10366": " sattvāṃś ca paripācayiṣyati /",
    "K05bsu049_u:10367": " ime 'pi subhūte guṇāḥ,",
    "K05bsu049_u:10368": " ime 'pyanuśaṃsā bodhisattvasya mahāsattvasya prajñāpāramitāyāṃ carataḥ,",
    "K05bsu049_u:10369": " prajñāpāramitāmabhinirharataḥ,",
    "K05bsu049_u:10370": " imāṃścittotpādānutpādayataḥ antaśo 'cchaṭāsaṃghātamātrakam api /",
    "K05bsu049_u:10371": " kaḥ punarvādo yasyeme cittotpādā divasamanuvarteran,",
    "K05bsu049_u:10372": " tadyathāpi nāma subhūte gandhahastino bodhisattvasya mahāsattvasya ya etarhyakṣobhyasya tathāgatasyārhataḥ samyaksaṃbuddhasyāntike brahmacaryaṃ caratīti //",
    "K05bsu049_u:10373": " āryāṣṭasāhasrikāyāṃ prajñāpāramitāyāmavakīrṇakusumaparivarto nāmāṣṭāviṃśatitamaḥ //",
    "K05bsu049_u:10374": " (Vaidya 235)",
    "K05bsu049_u:10375": " ASP_29: anugamaparivarta ekonatriṃśattamaḥ /",
    "K05bsu049_u:10376": " punaraparaṃ subhūte bodhisattvena mahāsattvena evaṃ prajñāpāramitā anugantavyā - sarvadharmāsaṅgataḥ prajñāpāramitā anugantavyā /",
    "K05bsu049_u:10377": " sarvadharmāsaṃbhedanataḥ prajñāpāramitā anugantavyā /",
    "K05bsu049_u:10378": " sarvadharmāsaṃbhavataḥ prajñāpāramitā anugantavyā /",
    "K05bsu049_u:10379": " sarvadharmānirvikārasamā iti prajñāpāramitā anugantavyā /",
    "K05bsu049_u:10380": " sarvadharmāṇāmanātmavijñaptitaḥ prajñānubodhanataḥ prajñāpāramitā anugantavyā /",
    "K05bsu049_u:10381": " sarvadharmāś ca nāmamātreṇa vyavahāramātreṇābhilapyante iti prajñāpāramitā anugantavyā /",
    "K05bsu049_u:10382": " vyavahāraś ca na kvacinna kutaścinna kaścidvyavahāraḥ /",
    "K05bsu049_u:10383": " sarvadharmā avyavahārā avyāhārā avyavahṛtā avyāhṛtā iti prajñāpāramitā anugantavyā /",
    "K05bsu049_u:10384": " sarvadharmāpramāṇataḥ prajñāpāramitā anugantavyā /",
    "K05bsu049_u:10385": " rūpāpramāṇataḥ prajñāpāramitā anugantavyā /",
    "K05bsu049_u:10386": " evaṃ vedanāpramāṇataḥ saṃjñāpramāṇataḥ saṃskārāpramāṇataḥ /",
    "K05bsu049_u:10387": " vijñānāpramāṇataḥ prajñāpāramitā anugantavyā /",
    "K05bsu049_u:10388": " sarvadharmānimittataḥ prajñāpāramitā anugantavyā /",
    "K05bsu049_u:10389": " sarvadharmanirvedhataḥ prajñāpāramitā anugantavyā /",
    "K05bsu049_u:10390": " sarvadharmaprakṛtipariśuddhitaḥ prajñāpāramitā anugantavyā /",
    "K05bsu049_u:10391": " sarvadharmāvacanataḥ prajñāpāramitā anugantavyā /",
    "K05bsu049_u:10392": " sarvadharmāṇāmanirodhataḥ prahāṇasamatayā prajñāpāramitā anugantavyā /",
    "K05bsu049_u:10393": " sarvadharmāṇāṃ nirvāṇaprāptitastathatāsamatayā prajñāpāramitā anugantavyā /",
    "K05bsu049_u:10394": " sarvadharmā nāgacchanti,",
    "K05bsu049_u:10395": " na gacchanti,",
    "K05bsu049_u:10396": " ajānānā ajātā atyantājātita iti prajñāpāramitā anugantavyā /",
    "K05bsu049_u:10397": " ātmaparādarśanataḥ prajñāpāramitā anugantavyā /",
    "K05bsu049_u:10398": " sarvadharmā āryārhantaḥ prakṛtipariśuddhā iti prajñāpāramitā anugantavyā /",
    "K05bsu049_u:10399": " apahṛtabhārāḥ sarvadharmābhārānāropaṇatayeti prajñāpāramitā anugantavyā /",
    "K05bsu049_u:10400": " sarvadharmādeśāpradeśataḥ prajñāpāramitā anugantavyā /",
    "K05bsu049_u:10401": " tatkasya hetoḥ ?",
    "K05bsu049_u:10402": " rūpaṃ hi subhūte adeśamapradeśaṃ prakṛtisvabhāvataḥ /",
    "K05bsu049_u:10403": " evaṃ vedanā saṃjñā saṃskārāḥ /",
    "K05bsu049_u:10404": " vijñānaṃ hi subhūte adeśamapradeśaṃ prakṛītisvabhāvataḥ sarvadharmanirodhaprahlādanatvāditi prajñāpāramitā anugantavyā /",
    "K05bsu049_u:10405": " aratyaviratitaḥ prajñāpāramitā anugantavyā /",
    "K05bsu049_u:10406": " araktāviraktatayā prajñāpāramitā anugantavyā /",
    "K05bsu049_u:10407": " tatkasya hetoḥ?",
    "K05bsu049_u:10408": " rūpaṃ hi subhūte satattvena svabhāvena na rajyate na virajyate /",
    "K05bsu049_u:10409": " evaṃ vedanā saṃjñā saṃskārāḥ /",
    "K05bsu049_u:10410": " vijñānaṃ hi subhūte satattvena svabhāvena na rajyate na virajyate prakṛtipariśuddhatvāditi prajñāpāramitā anugantavyā /",
    "K05bsu049_u:10411": " sarvadharmā asaktāḥ saṅgāsaṅgavigatā iti prajñāpāramitā anugantavyā /",
    "K05bsu049_u:10412": " bodhiḥ sarvadharmā buddhajñānāvabodhanatayeti prajñāpāramitā anugantavyā /",
    "K05bsu049_u:10413": " sarvadharmaśūnyānimittāpraṇihitatayā prajñāpāramitā anugantavyā /",
    "K05bsu049_u:10414": " sarvadharmā bhaiṣajyamaitrīpūrvaṃgamatayeti prajñāpāramitā anugantavyā /",
    "K05bsu049_u:10415": " sarvadharmā maitrīvihāriṇaḥ karuṇāvihāriṇo muditāvihāriṇa upekṣāvihāriṇa iti prajñāpāramitā anugantavyā /",
    "K05bsu049_u:10416": " sarvadharmā brahmabhūtā doṣānutpādanataḥ sarvadoṣānutpādanata iti prajñāpāramitā anugantavyā /",
    "K05bsu049_u:10417": " sarvadharmāṇāmapraṇihitato 'pratihatita iti prajñāpāramitā anugantavyā /",
    "K05bsu049_u:10418": " samudrāparyantatayā prajñāpāramitāparyantatā anugantavyā /",
    "K05bsu049_u:10419": " gaganāparyantatayā prajñāpāramitāparyantatā anugantavyā /",
    "K05bsu049_u:10420": " meruvicitratayā prajñāpāramitāvicitratā anugantavyā /",
    "K05bsu049_u:10421": " rūpāparyantatayā prajñāpāramitāparyantatā (Vaidya 236)",
    "K05bsu049_u:10422": " anugantavyā /",
    "K05bsu049_u:10423": " evaṃ vedanā saṃjñā saṃskārāḥ /",
    "K05bsu049_u:10424": " vijñānāparyantatayā prajñāpāramitāparyantatā anugantavyā /",
    "K05bsu049_u:10425": " sūryaraśmimaṇḍalāparyantāvabhāsanatayā prajñāpāramitāparyantatā anugantavyā /",
    "K05bsu049_u:10426": " sarvaśabdāparyantatayā prajñāpāramitāparyantatā anugantavyā /",
    "K05bsu049_u:10427": " sarvabuddhadharmasamudāgamāparyantatayā prajñāpāramitāparyantatā anugantavyā /",
    "K05bsu049_u:10428": " sarvasattvadhātupuṇyajñānasaṃbhārāparyantatayā prajñāpāramitāparyantatā anugantavyā /",
    "K05bsu049_u:10429": " pṛthivīdhātvaparyantatayā prajñāpāramitāparyantatā anugantavyā /",
    "K05bsu049_u:10430": " evamabdhātutejodhātuvāyudhātvākāśadhātuvijñānadhātvaparyantatayā prajñāpāramitāparyantatā anugantavyā /",
    "K05bsu049_u:10431": " kuśalākuśaladharmasaṃcayāpramāṇatayā prajñāpāramitāpramāṇatā anugantavyā /",
    "K05bsu049_u:10432": " sarvadharmasaṃcayāpramāṇatayā prajñāpāramitāpramāṇatā anugantavyā /",
    "K05bsu049_u:10433": " sarvadharmasamādhyaparyantatāpratilambhitayā prajñāpāramitāparyantatā anugantavyā /",
    "K05bsu049_u:10434": " sarvabuddhadharmāparyantatayā prajñāpāramitāparyantatā anugantavyā /",
    "K05bsu049_u:10435": " sarvadharmāparyantatayā prajñāpāramitāparyantatā anugantavyā /",
    "K05bsu049_u:10436": " śūnyatāparyantatayā prajñāpāramitāparyantatā anugantavyā /",
    "K05bsu049_u:10437": " cittacaitasikāparyantatayā prajñāpāramitāparyantatā anugantavyā /",
    "K05bsu049_u:10438": " cittacaritāparyantatayā prajñāpāramitāparyantatā anugantavyā /",
    "K05bsu049_u:10439": " kuśalākuśaladharmāparimāṇatayā prajñāpāramitāparimāṇatā anugantavyā /",
    "K05bsu049_u:10440": " siṃhanādanadanatayā prajñāpāramitānadanatā anugantavyā /",
    "K05bsu049_u:10441": " sarvadharmākopyatayā prajñāpāramitākopyatā anugantavyā /",
    "K05bsu049_u:10442": " tatkasya hetoḥ ?",
    "K05bsu049_u:10443": " rūpaṃ hi subhūte samudrasamam /",
    "K05bsu049_u:10444": " evaṃ vedanāṃ saṃjñā saṃskārāḥ /",
    "K05bsu049_u:10445": " vijñānaṃ hi subhūte samudrasamam /",
    "K05bsu049_u:10446": " rūpaṃ hi gaganasamam /",
    "K05bsu049_u:10447": " evaṃ vedanā saṃjñā saṃskārāḥ /",
    "K05bsu049_u:10448": " vijñānaṃ gaganasamam /",
    "K05bsu049_u:10449": " rūpaṃ vicitramerūsamam /",
    "K05bsu049_u:10450": " evaṃ vedanā saṃjñā saṃskārāḥ /",
    "K05bsu049_u:10451": " vijñānaṃ vicitramerusamam /",
    "K05bsu049_u:10452": " rūpamaparyantasamam /",
    "K05bsu049_u:10453": " evaṃ vedanā saṃjñā saṃskārāḥ /",
    "K05bsu049_u:10454": " vijñānamaparyantasamam /",
    "K05bsu049_u:10455": " rūpaṃ sūryamaṇḍalaraśmyutpādasamam /",
    "K05bsu049_u:10456": " evaṃ vedanā saṃjñā saṃskārāḥ /",
    "K05bsu049_u:10457": " vijñānaṃ sūryamaṇḍalaraśmyutpādasamam /",
    "K05bsu049_u:10458": " rūpaṃ sarvaśabdāparyantasamam /",
    "K05bsu049_u:10459": " evaṃ vedanā saṃjñā saṃskārāḥ /",
    "K05bsu049_u:10460": " vijñānaṃ sarvaśabdāparyantasamam /",
    "K05bsu049_u:10461": " rūpaṃ sarvasattvadhātvaparyantasamam /",
    "K05bsu049_u:10462": " evaṃ vedanā saṃjñā saṃskārāḥ /",
    "K05bsu049_u:10463": " vijñānaṃ sarvasattvadhātvaparyantasamam /",
    "K05bsu049_u:10464": " rūpaṃ sarvabuddhadharmasamudāgamāparyantasamam /",
    "K05bsu049_u:10465": " evaṃ vedanā saṃjñā saṃskārāḥ /",
    "K05bsu049_u:10466": " vijñānaṃ sarvabuddhadharmasamudāgamāparyantasamam /",
    "K05bsu049_u:10467": " rūpaṃ sarvasattvadhātupuṇyajñānasaṃbhārāparyantasamam /",
    "K05bsu049_u:10468": " evaṃ vedanā saṃjñā saṃskārāḥ /",
    "K05bsu049_u:10469": " vijñānaṃ sarvasattvadhātupuṇyajñānasaṃbhārāparyantasamam /",
    "K05bsu049_u:10470": " rūpaṃ pṛthivīsamam /",
    "K05bsu049_u:10471": " evaṃ vedanā saṃjñā saṃskārāḥ /",
    "K05bsu049_u:10472": " vijñānaṃ pṛthivīsamam /",
    "K05bsu049_u:10473": " rūpamapsamam /",
    "K05bsu049_u:10474": " evaṃ vedanā saṃjñā saṃskārāḥ /",
    "K05bsu049_u:10475": " vijñānamapsamam /",
    "K05bsu049_u:10476": " rūpaṃ tejaḥsamam /",
    "K05bsu049_u:10477": " evaṃ vedanā saṃjñā saṃskārāḥ /",
    "K05bsu049_u:10478": " vijñānaṃ tejaḥsamam /",
    "K05bsu049_u:10479": " rūpaṃ vāyusamam /",
    "K05bsu049_u:10480": " evaṃ vedanā saṃjñā saṃskārāḥ /",
    "K05bsu049_u:10481": " vijñānaṃ vāyusamam /",
    "K05bsu049_u:10482": " rūpamākāśasamam /",
    "K05bsu049_u:10483": " evaṃ vedanā saṃjñā saṃskārāḥ /",
    "K05bsu049_u:10484": " vijñānamākāśasamam /",
    "K05bsu049_u:10485": " rūpaṃ vijñānasamam /",
    "K05bsu049_u:10486": " evaṃ vedanā saṃjñā saṃskārāḥ /",
    "K05bsu049_u:10487": " vijñānaṃ vijñānasamam /",
    "K05bsu049_u:10488": " rūpaṃ kuśalākuśaladharmasaṃcayavigatam /",
    "K05bsu049_u:10489": " evaṃ vedanā saṃjñā saṃskārāḥ /",
    "K05bsu049_u:10490": " vijñānaṃ kuśalākuśaladharmasaṃcayavigatam /",
    "K05bsu049_u:10491": " rūpaṃ sarvadharmasaṃcayavigatam /",
    "K05bsu049_u:10492": " evaṃ vedanā saṃjñā saṃskārāḥ /",
    "K05bsu049_u:10493": " vijñānaṃ sarvadharmasaṃcayavigatam /",
    "K05bsu049_u:10494": " rūpaṃ sarvadharmasamādhyaparyantatāsamam /",
    "K05bsu049_u:10495": " evaṃ vedanā saṃjñā saṃskārāḥ /",
    "K05bsu049_u:10496": " vijñānaṃ sarvadharmasamādhyaparyantatāsamam /",
    "K05bsu049_u:10497": " rūpaṃ vigamaḥ,",
    "K05bsu049_u:10498": " rūpasvabhāvo rūpatathatā buddhadharmāḥ /",
    "K05bsu049_u:10499": " evaṃ vedanā saṃjñā saṃskārāḥ /",
    "K05bsu049_u:10500": " vijñānaṃ vigamaḥ, (Vaidya 237)",
    "K05bsu049_u:10501": " vijñānasvabhāvo vijñānatathatā buddhadharmāḥ /",
    "K05bsu049_u:10502": " rūpaṃ sarvadharmāparyantadharmatā /",
    "K05bsu049_u:10503": " evaṃ vedanā saṃjñā saṃskārāḥ /",
    "K05bsu049_u:10504": " vijñānaṃ sarvadharmāparyantadharmatā /",
    "K05bsu049_u:10505": " rūpaṃ śūnyamaparyantadharmatā /",
    "K05bsu049_u:10506": " evaṃ vedanā saṃjñā saṃskārāḥ /",
    "K05bsu049_u:10507": " vijñānaṃ śūnyamaparyantadharmatā /",
    "K05bsu049_u:10508": " rūpaṃ cittacaitasikāparyantatā /",
    "K05bsu049_u:10509": " evaṃ vedanā saṃjñā saṃskārāḥ /",
    "K05bsu049_u:10510": " vijñānaṃ cittacaitasikāparyantatā /",
    "K05bsu049_u:10511": " rūpaṃ cittacaritotpattiḥ /",
    "K05bsu049_u:10512": " evaṃ vedanā saṃjñā saṃskārāḥ /",
    "K05bsu049_u:10513": " vijñānaṃ cittacaritotpattiḥ /",
    "K05bsu049_u:10514": " rūpaṃ kuśalamakuśalam,",
    "K05bsu049_u:10515": " yāvadanupalabdhiḥ /",
    "K05bsu049_u:10516": " evaṃ vedanā saṃjñā saṃskārāḥ /",
    "K05bsu049_u:10517": " vijñānaṃ kuśalamakuśalam,",
    "K05bsu049_u:10518": " yāvadanupalabdhiḥ /",
    "K05bsu049_u:10519": " rūpaṃ siṃhanādasamam /",
    "K05bsu049_u:10520": " evaṃ vedanā saṃjñā saṃskārāḥ /",
    "K05bsu049_u:10521": " vijñānaṃ siṃhanādasamam /",
    "K05bsu049_u:10522": " rūpamakopyam /",
    "K05bsu049_u:10523": " evaṃ vedanā saṃjñā saṃskārāḥ /",
    "K05bsu049_u:10524": " vijñānamakopyam /",
    "K05bsu049_u:10525": " evaṃ hi subhūte bodhisattvena mahāsattvena prajñāpāramitā anugantavyā //",
    "K05bsu049_u:10526": " yadāyaṃ subhūte bodhisattvo mahāsattva evamenāṃ prajñāpāramitāmanugamiṣyati,",
    "K05bsu049_u:10527": " vyavacārayiṣyati avatariṣyati avabhotsyate cintayiṣyati tulayiṣyati upaparīkṣiṣyate bhāvayiṣyati sarvamāyāśāṭhyavivarjitairmanasikāraiḥ,",
    "K05bsu049_u:10528": " sarvamanyanāvivarjitairmanasikāraiḥ,",
    "K05bsu049_u:10529": " ātmotkarṣaṇavivarjitairmanasikāraiḥ,",
    "K05bsu049_u:10530": " sarvakausīdyavivarjitairmanasikāraiḥ,",
    "K05bsu049_u:10531": " parapaṃsanāvivarjitairmanasikāraiḥ,",
    "K05bsu049_u:10532": " ātmasaṃjñāvivarjitairmanasikāraiḥ,",
    "K05bsu049_u:10533": " sattvasaṃjñāvivarjitairmanasikāraiḥ,",
    "K05bsu049_u:10534": " lābhasatkāraślokavivarjitairmanasikāraiḥ,",
    "K05bsu049_u:10535": " pañcanīvaraṇavivarjitairmanasikāraiḥ,",
    "K05bsu049_u:10536": " īrṣyāmātsaryavivarjitairmanasikāraiḥ,",
    "K05bsu049_u:10537": " sarveñjanāvivarjitairmanasikāraiḥ,",
    "K05bsu049_u:10538": " tadā nāsya durlabhā bhaviṣyati sarvaguṇānāṃ paripūriḥ,",
    "K05bsu049_u:10539": " buddhakṣetrasyānuttarāṇāṃ ca buddhadharmāṇāṃ paripūririti //",
    "K05bsu049_u:10540": " āryāṣṭasāhasrikāyāṃ prajñāpāramitāyāmanugamaparivarto nāmaikonatriṃśattamaḥ //",
    "K05bsu049_u:10541": " (Vaidya 238)",
    "K05bsu049_u:10542": " ASP_30: sadāpraruditaparivartastriṃśattamaḥ /",
    "K05bsu049_u:10543": " punaraparaṃ subhūte tatheyaṃ prajñāpāramitā paryeṣṭavyā,",
    "K05bsu049_u:10544": " yathā sadāpraruditena bodhisattvena mahāsattvena paryeṣitā,",
    "K05bsu049_u:10545": " ya etarhi bhīṣmagarjitanirghoṣasvarasya tathāgatasyārhataḥ samyaksaṃbuddhasyāntike brahmacaryaṃ carati /",
    "K05bsu049_u:10546": " evamukte āyuṣmān subhūtirbhagavantametadavocat - kathaṃ bhagavan sadāpraruditena bodhisattvena mahāsattveneyaṃ prajñāpāramitā paryeṣitā?",
    "K05bsu049_u:10547": " evamukte bhagavānāyuṣmantaṃ subhūtimetadavocat - sadāpraruditena subhūte bodhisattvena",
    "K05bsu049_u:10548": " mahāsattvena pūrvaṃ prajñāpāramitāṃ paryeṣamāṇena kāye 'narthikena jīvitanirapekṣeṇa",
    "K05bsu049_u:10549": " lābhasatkāraślokeṣvaniśritena paryeṣamāṇena paryeṣitā /",
    "K05bsu049_u:10550": " tena prajñāpāramitāṃ paryeṣamāṇena araṇyagatena antarīkṣānnirghoṣaḥ śruto 'bhūt - gaccha tvaṃ kulaputra pūrvasyāṃ diśi /",
    "K05bsu049_u:10551": " tataḥ prajñāpāramitāṃ śroṣyasi /",
    "K05bsu049_u:10552": " tathā ca gaccha,",
    "K05bsu049_u:10553": " yathā na kāyaklamathamanasikāramutpādayasi,",
    "K05bsu049_u:10554": " na styānamiddhamanasikāramutpādayasi,",
    "K05bsu049_u:10555": " na bhojanamanasikāramutpādayasi,",
    "K05bsu049_u:10556": " na pānīyamanasikāramutpādayasi,",
    "K05bsu049_u:10557": " na rātrimanasikāramutpādayasi,",
    "K05bsu049_u:10558": " na divasamanasikāramutpādayasi,",
    "K05bsu049_u:10559": " na śītamanasikāramutpādayasi,",
    "K05bsu049_u:10560": " noṣṇamanasikāramutpādayasi /",
    "K05bsu049_u:10561": " mā ca kvaciccittaṃ praṇidhāḥ adhyātmaṃ vā bahirdhā vā /",
    "K05bsu049_u:10562": " mā ca kulaputra vāmenālokayan gāḥ,",
    "K05bsu049_u:10563": " mā dakṣiṇena,",
    "K05bsu049_u:10564": " mā pūrveṇa,",
    "K05bsu049_u:10565": " mā paścimena,",
    "K05bsu049_u:10566": " mottareṇa,",
    "K05bsu049_u:10567": " mordhvam,",
    "K05bsu049_u:10568": " mādhaḥ,",
    "K05bsu049_u:10569": " mā ca anuvidiśamavalokayan gāḥ /",
    "K05bsu049_u:10570": " tathā ca kulaputra gaccha,",
    "K05bsu049_u:10571": " yathā nātmato na satkāyataścalasi /",
    "K05bsu049_u:10572": " yathā na rūpataścalasi,",
    "K05bsu049_u:10573": " yathā na vedanāto na saṃjñāto na saṃskārataḥ,",
    "K05bsu049_u:10574": " yathā na vijñānataścalasi /",
    "K05bsu049_u:10575": " yo hyataścalati,",
    "K05bsu049_u:10576": " sa vitiṣṭhate /",
    "K05bsu049_u:10577": " kuto vitiṣṭhate?",
    "K05bsu049_u:10578": " buddhadharmebhyo vitiṣṭhate /",
    "K05bsu049_u:10579": " yo buddhadharmebhyo vitiṣṭhate,",
    "K05bsu049_u:10580": " sa saṃsāre carati /",
    "K05bsu049_u:10581": " yaḥ saṃsāre carati,",
    "K05bsu049_u:10582": " sa na carati prajñāpāramitāyām /",
    "K05bsu049_u:10583": " sa prajñāpāramitāṃ nānuprāpnotīti //",
    "K05bsu049_u:10584": " evamukte sadāprarudito bodhisattvo mahāsattvastaṃ nirghoṣametadavocat - evaṃ vai kariṣyāmi /",
    "K05bsu049_u:10585": " tatkasya hetoḥ?",
    "K05bsu049_u:10586": " ahaṃ hi sarvasattvānāmālokaṃ kartukāmo buddhadharmān samudānetukāma iti /",
    "K05bsu049_u:10587": " evamukte sa nirghoṣaḥ sadāpraruditaṃ bodhisattvaṃ mahāsattvametadavocat - sādhu sādhu kulaputra sadāprarudita //",
    "K05bsu049_u:10588": " atha khalu sadāprarudito bodhisattvo mahāsattvaḥ punar api śabdamaśrauṣīt /",
    "K05bsu049_u:10589": " evaṃ cāśrauṣīt - śūnyatānimittāpraṇihiteṣu ca tvayā kulaputra sarvadharmeṣvadhimuktimutpādya prajñāpāramitā paryeṣṭavyā /",
    "K05bsu049_u:10590": " nimittaparivarjitena bhāvaparivarjitena sattvadṛṣṭiparivarjitena ca tvayā bhavitavyam /",
    "K05bsu049_u:10591": " pāpamitrāṇi ca tvayā kulaputra parivarjayitavyāni /",
    "K05bsu049_u:10592": " kalyāṇamitrāṇi ca tvayā sevitavyāni bhaktavyāni paryupāsitavyāni,",
    "K05bsu049_u:10593": " yāni ca śūnyatānimittāpraṇihitānutpādājātāniruddhābhāvāḥ sarvadharmā iti dharmaṃ deśayanti /",
    "K05bsu049_u:10594": " evaṃ tvaṃ kulaputra pratipadyamāno nacireṇa prajñāpāramitāṃ śroṣyasi pustakagatāṃ vā dharmabhāṇakasya bhikṣoḥ kāyagatām /",
    "K05bsu049_u:10595": " yasya ca tvaṃ kulaputra antikātprajñāpāramitāṃ śṛṇuyāḥ śāstṛsaṃjñā tvayā tatrotpādayitavyā /",
    "K05bsu049_u:10596": " kṛtajñena ca tvayā bhavitavyaṃ kṛtavedinā ca - eṣa mama kalyāṇamitraṃ yasyemāṃ prajñāpāramitāmantikācchṛṇomi /",
    "K05bsu049_u:10597": " yāmahaṃ śṛṇvan (Vaidya 239)",
    "K05bsu049_u:10598": " kṣiprameva avinivartanīyo bhaviṣyāmyanuttarāyāḥ samyaksaṃbodheḥ,",
    "K05bsu049_u:10599": " āsannaś ca bhaviṣyāmi tathāgatānāmarhatāṃ samyaksaṃbuddhānām /",
    "K05bsu049_u:10600": " tathāgatāvirahiteṣu buddhakṣetreṣūpapatsye /",
    "K05bsu049_u:10601": " akṣaṇāṃś ca vivarjayiṣyāmi /",
    "K05bsu049_u:10602": " kṣaṇasaṃpadaṃ ca ārāgayiṣyāmīti /",
    "K05bsu049_u:10603": " imāstvayā kulaputra anuśaṃsāḥ paritulayamānena dharmabhāṇake bhikṣau śāstṛsaṃjñotpādayitavyā /",
    "K05bsu049_u:10604": " na ca tvayā kulaputra lokāmiṣapratisaṃyuktayā cittasaṃtatyā dharmabhāṇako bhikṣuranubaddhavyaḥ /",
    "K05bsu049_u:10605": " dharmārthikena ca tvayā dharmagauraveṇa dharmabhāṇako bhikṣuranubaddhavyaḥ /",
    "K05bsu049_u:10606": " mārakarmāṇi ca tvayā avaboddhavyāni /",
    "K05bsu049_u:10607": " asti hi kulaputra māraḥ pāpīyān dharmabhāṇakasya bodhisattvasya mahāsattvasya rūpaśabdagandharasasparśānupasaṃharati sevituṃ bhaktuṃ paryupāsitum",
    "K05bsu049_u:10608": " tāṃścāsāvabhibhūya upāyakauśalyena parisevate bhajate paryupāste /",
    "K05bsu049_u:10609": " tatra ca tvayā kulaputra dharmabhāṇake bhikṣau nāprasādacittamutpādayitavyam /",
    "K05bsu049_u:10610": " api tvevaṃ cittamutpādayitavyam - nāhaṃ tadupāyakauśalyaṃ jāne,",
    "K05bsu049_u:10611": " yadeṣa upāyakauśalyaṃ prajānāti /",
    "K05bsu049_u:10612": " eṣa sattvavinayena sattvānāṃ kuśalamūlaparigrahamupādāya enān dharmān pratisevate bhajate paryupāste /",
    "K05bsu049_u:10613": " na hi kvacidbodhisattvānāṃ mahāsattvānāṃ saṅgo vā ārambaṇaṃ vā saṃvidyate /",
    "K05bsu049_u:10614": " tatkṣaṇaṃ ca tvayā kulaputra dharmāṇāṃ bhūtanayaḥ pratyavekṣitavyaḥ /",
    "K05bsu049_u:10615": " katamaś ca kulaputra dharmāṇāṃ bhūtanayaḥ?",
    "K05bsu049_u:10616": " yaduta sarvadharmā asaṃkleśā avyavadānāḥ /",
    "K05bsu049_u:10617": " tatkasya hetoḥ?",
    "K05bsu049_u:10618": " sarvadharmā hi svabhāvena śūnyāḥ /",
    "K05bsu049_u:10619": " sarvadharmā hi niḥsattvā nirjīvā niṣpoṣā niṣpuruṣā niṣpudgalā māyopamāḥ svapnopamāḥ pratiśrutkopamāḥ pratibhāsopamāḥ /",
    "K05bsu049_u:10620": " evaṃ tvaṃ kulaputra sarvadharmāṇāṃ bhūtanayaṃ pratyavekṣamāṇo dharmabhāṇakamanubadhnan nacireṇa prajñāpāramitāyāṃ niryāsyasi /",
    "K05bsu049_u:10621": " aparam api tvaṃ kulaputra mārakarma samanvāhareḥ /",
    "K05bsu049_u:10622": " sacetkulaputra dharmabhāṇakaḥ prajñāpāramitārthikaṃ kulaputramavasādayati,",
    "K05bsu049_u:10623": " na samanvāharati,",
    "K05bsu049_u:10624": " tatra tvayā kulaputra na prativāṇiḥ kartavyā /",
    "K05bsu049_u:10625": " api tu dharmārthikenaiva dharmagauraveṇaiva anirviṇṇamānasena dharmabhāṇako bhikṣuranubaddhavyaḥ //",
    "K05bsu049_u:10626": " atha khalu sadāprarudito bodhisattvo mahāsattvastasya nirghoṣasyāntikādimāmanuśāsanīṃ pratigṛhya yena pūrvā dik tena pratikrāmati sma /",
    "K05bsu049_u:10627": " aciraprakrāntasya cāsyaitadabhūt - na mayā sa nirghoṣaḥ paripṛṣṭaḥ - kiyaddūraṃ mayā gantavyamiti /",
    "K05bsu049_u:10628": " sa tatraiva pṛthivīpradeśe sthito 'bhūt /",
    "K05bsu049_u:10629": " tatra rudan krandan śocan paridevamānaḥ evaṃ cintayati sma - asminneva pṛthivīpradeśe ekaṃ vā rātriṃdivamatināmayiṣyāmi,",
    "K05bsu049_u:10630": " dve vā,",
    "K05bsu049_u:10631": " trīṇi vā,",
    "K05bsu049_u:10632": " catvāri vā,",
    "K05bsu049_u:10633": " pañca vā,",
    "K05bsu049_u:10634": " ṣaḍ vā,",
    "K05bsu049_u:10635": " sapta vā rātriṃdivānyatināmayiṣyāmi /",
    "K05bsu049_u:10636": " na kāyaklamathamanasikāramutpādayiṣyāmi /",
    "K05bsu049_u:10637": " na styānamiddhamanasikāramutpādayiṣyāmi /",
    "K05bsu049_u:10638": " na bhojanamanasikāramutpādayiṣyāmi /",
    "K05bsu049_u:10639": " na pānīyamanasikāramutpādayiṣyāmi /",
    "K05bsu049_u:10640": " na rātrimanasikāramutpādayiṣyāmi /",
    "K05bsu049_u:10641": " na divasamanasikāramutpādayiṣyāmi /",
    "K05bsu049_u:10642": " na śītamanasikāramutpādayiṣyāmi /",
    "K05bsu049_u:10643": " noṣṇamanasikāramutpādayiṣyāmi,",
    "K05bsu049_u:10644": " yāvanna prajñāpāramitāṃ śroṣyāmīti /",
    "K05bsu049_u:10645": " tadyathāpi nāma subhūte kaścideva puruṣaḥ ekaputrake kālagate mahatā duḥkhadaurmanasyena samanvāgato 'bhavat,",
    "K05bsu049_u:10646": " tasya putraśokena nānyaḥ kaścinmanasikāraḥ pravartate,",
    "K05bsu049_u:10647": " api tvekaputrakamanasikāra eva pravartate /",
    "K05bsu049_u:10648": " evameva subhūte sadāpraruditasya bodhisattvasya mahāsattvasya tasmin (Vaidya 240)",
    "K05bsu049_u:10649": " samaye nānyaḥ kaścinmanasikāraḥ pravartate sma,",
    "K05bsu049_u:10650": " api tu kadā nāmāhaṃ tāṃ prajñāpāramitāṃ śroṣyāmīti //",
    "K05bsu049_u:10651": " atha khalu subhūte sadāpraruditasya bodhisattvasya mahāsattvasya tathotkaṇṭhitasya tathāgatavigrahaḥ purataḥ sthitvā sādhukāramadāt - sādhu sādhu kulaputra,",
    "K05bsu049_u:10652": " yastvamenāṃ vācaṃ bhāṣase /",
    "K05bsu049_u:10653": " evaṃ hi kulaputra paurvakair api tathāgatairarhadbhiḥ samyaksaṃbuddhaiḥ pūrvaṃ bodhisattvacaryāṃ caradbhiḥ prajñāpāramitā paryeṣitā,",
    "K05bsu049_u:10654": " yathā tvametarhi paryeṣase /",
    "K05bsu049_u:10655": " tena hi tvaṃ kulaputra etenaiva vīryeṇa etenaivotsāhenaṃ etayaivārthikatayā etayaiva cchandikatayā anubadhya pūrvāmeva diśaṃ gaccha /",
    "K05bsu049_u:10656": " asti kulaputra itaḥ pañcabhiryojanaśatairgandhavatī nāma nagarī saptaratnamayī,",
    "K05bsu049_u:10657": " saptabhiḥ prākārairanuparikṣiptā,",
    "K05bsu049_u:10658": " saptabhiḥ parikhābhiḥ saptabhistālapaṅktibhiranuparikṣiptā,",
    "K05bsu049_u:10659": " dvādaśa yojanāni āyāmena,",
    "K05bsu049_u:10660": " dvādaśa yojanāni vistāreṇa,",
    "K05bsu049_u:10661": " ṛddhā ca sphītā ca kṣemā ca subhikṣā ca ākīrṇabahujanamanuṣyā ca pañcabhirantarāpaṇavīthiśatairālekhyavicitrasadṛśairdarśanīyairnirviddhā",
    "K05bsu049_u:10662": " asamasamairanutpīḍajanayugyayānasaṃkramaṇasthānasthāpitaiḥ sumāpitā /",
    "K05bsu049_u:10663": " samantataḥ prākārāś ca tasyā nagaryāḥ saptaratnamayāḥ /",
    "K05bsu049_u:10664": " teṣāṃ ca saptaratnamayānāṃ prākārāṇāṃ jāmbūnadasya suvarṇasya khoḍakaśīrṣāṇi pramāṇavantyupodgatāni /",
    "K05bsu049_u:10665": " sarvasmiṃś ca khoḍakaśīrṣe saptaratnamayo vṛkṣo jāto nānāvicitrai ratnamayaiḥ phalaiḥ phalavān /",
    "K05bsu049_u:10666": " sarvataś ca khoḍakavṛkṣādratnamayaṃ sūtraṃ dvitīyaṃ khoḍakavṛkṣāntaramavasaktam /",
    "K05bsu049_u:10667": " sarvāvatī ca sā nagarī sauvarṇena kiṅkiṇījālena praticchannā /",
    "K05bsu049_u:10668": " tasya ca kiṅkiṇījālasya vāteneritasya valgurmanojño rañjanīyaḥ śabdo niścarati /",
    "K05bsu049_u:10669": " tadyathāpi nāma pañcāṅgikasya tūryasya sametya saṃgītyāṃ kuśalairgandharvaiḥ saṃpravāditasya valgurmanojño rañjanīyo nirghoṣo niścarati,",
    "K05bsu049_u:10670": " evameva tasya kiṅkiṇījālasya vāteritasya valgurmanojño rañjanīyo nirghoṣo niścarati /",
    "K05bsu049_u:10671": " tena ca śabdena te sattvāḥ krīḍanti ramante paricārayanti /",
    "K05bsu049_u:10672": " samantācca tasyā nagaryāḥ parikhā vāriparipūrṇā anusārivārivāhinyo vāriṇo nātiśītasya nātyuṣṇasya pūrṇāḥ /",
    "K05bsu049_u:10673": " tasmiṃś ca vāriṇi nāvaḥ saptānāṃ ratnānāṃ vicitrā darśanīyāsteṣāmeva sattvānāṃ pūrvakarmavipākenābhinirvṛttāḥ,",
    "K05bsu049_u:10674": " yāsu te sattvā abhiruhya krīḍanti ramante paricārayanti /",
    "K05bsu049_u:10675": " sarvaṃ ca tadvāri utpalapadmakumudapuṇḍarīkasaṃchāditam,",
    "K05bsu049_u:10676": " anyaiś ca abhijātābhijātaiḥ sugandhagandhibhiḥ puṣpaiḥ saṃchāditam /",
    "K05bsu049_u:10677": " nāsti sā kācittrisāhasramahāsāhasre lokadhātau puṣpajātiryā tatra nāsti /",
    "K05bsu049_u:10678": " samantācca tasyā nagaryāḥ pañcodyānaśatāni /",
    "K05bsu049_u:10679": " sarvāṇi tāni saptaratnamayāni vicitrāṇi darśanīyāni /",
    "K05bsu049_u:10680": " ekaikasmiṃścodyāne pañca pañca puṣkariṇīśatāni /",
    "K05bsu049_u:10681": " krośaḥ krośaḥ pramāṇaṃ samantāttatpuṣkariṇīnām /",
    "K05bsu049_u:10682": " sarvāsu tāsu puṣkariṇīṣu saptaratnamayāni vicitrāṇi darśanīyāni utpalapadmakumudapuṇḍarīkāṇi jātāni,",
    "K05bsu049_u:10683": " yaistadudakaṃ saṃchāditam /",
    "K05bsu049_u:10684": " sarvāṇi ca tānyutpalapadmakumudapuṇḍarīkāni śakaṭacakrapramāṇapariṇāhāni sugandhāni nīlāni nīlavarṇāni nīlanidarśanāni nīlanirbhāsāni,",
    "K05bsu049_u:10685": " pītāni pītavarṇāni pītanidarśanāni pītanirbhāsāni,",
    "K05bsu049_u:10686": " lohitāni lohitavarṇāni lohitanidarśanāni lohitanirbhāsāni,",
    "K05bsu049_u:10687": " avadātāni avadātavarṇānyavadātanidarśanānyavadātanirbhāsāni /",
    "K05bsu049_u:10688": " sarvāś ca tāḥ puṣkariṇyo haṃsasārasakāraṇḍavakrauñcacakravākopanikūjitāḥ /",
    "K05bsu049_u:10689": " (Vaidya 241) sarvāni ca tānyudyānāni amamānyaparigrahāṇi,",
    "K05bsu049_u:10690": " teṣāmeva sattvānāṃ pūrvakarmavipākenābhinirvṛttāni,",
    "K05bsu049_u:10691": " yathāpi nāma dīrgharātraṃ prajñāpāramitāyāṃ caritavatāṃ buddhanetrīcitrīkārānugatasugataśrutacittānāṃ sattvānāṃ dīrgharātraṃ gambhīreṣu dharmeṣvadhimuktānām",
    "K05bsu049_u:10692": " tatra ca kulaputra gandhavatyāṃ nagaryāṃ madhyeśṛṅgāṭakasya dharmodgatasya bodhisattvasya mahāsattvasya gṛhaṃ yojanaṃ samantāt /",
    "K05bsu049_u:10693": " saptānāṃ ratnānāṃ citraṃ darśanīyam /",
    "K05bsu049_u:10694": " saptabhiḥ prākāraiḥ saptabhistālapaṅktibhiranuparikṣiptam /",
    "K05bsu049_u:10695": " tasmiṃś ca gṛhe catvāryudyānāni gṛhaparibhogopabhogaparibhogāya /",
    "K05bsu049_u:10696": " nityapramuditaṃ ca nāmodyānam /",
    "K05bsu049_u:10697": " aśokaṃ ca nāma śokavigataṃ ca nāma puṣpacitraṃ ca nāmodyānam /",
    "K05bsu049_u:10698": " ekaikasmiṃścodyāne 'ṣṭāvaṣṭau puṣkariṇyo yaduta bhadrā ca nāma,",
    "K05bsu049_u:10699": " bhadrottamā ca nāma,",
    "K05bsu049_u:10700": " nandā ca nāma,",
    "K05bsu049_u:10701": " nandottamā ca nāma,",
    "K05bsu049_u:10702": " kṣamā ca nāma,",
    "K05bsu049_u:10703": " kṣamottamā ca nāma,",
    "K05bsu049_u:10704": " niyatā ca nāma,",
    "K05bsu049_u:10705": " avivāhā ca nāma /",
    "K05bsu049_u:10706": " tāsāṃ ca khalu puṣkariṇīnāmekaṃ pārśvaṃ sauvarṇamayaṃ dvitīyaṃ pārśvaṃ rūpyamayaṃ tṛtīyaṃ pārśvaṃ vaidūryamayaṃ caturthaṃ pārśvaṃ sphaṭikamayam",
    "K05bsu049_u:10707": " adhobhūmiḥ karketanamayī,",
    "K05bsu049_u:10708": " suvarṇavālukāstīrṇā /",
    "K05bsu049_u:10709": " ekaikasyāṃ ca puṣkariṇyāmaṣṭāvaṣṭau sopānāni nānāvicitrai ratnamayaiḥ sopānaphalakaiḥ pratimaṇḍitāni /",
    "K05bsu049_u:10710": " sarvasmiṃś ca sopānaphalakavivarāntare jāmbūnadasya suvarṇasya kadalīvṛkṣo jātaḥ /",
    "K05bsu049_u:10711": " sarvāś ca tāḥ puṣkariṇyo nānotpalapadmakumudapuṇḍarīkasaṃchāditasalilā haṃsasārasakāraṇḍavakrauñcacakravākopakūjitāḥ /",
    "K05bsu049_u:10712": " samantācca tāsāṃ puṣkariṇīnāṃ nānācitrāḥ puṣpavṛkṣā jātāḥ /",
    "K05bsu049_u:10713": " teṣāṃ puṣpavṛkṣāṇāṃ vāteneritāni puṣpāṇi puṣkariṇīṣu patanti /",
    "K05bsu049_u:10714": " sarvāsu ca tāsu puṣkariṇīṣu candanagandhikaṃ vāri,",
    "K05bsu049_u:10715": " varṇopetaṃ rasopetaṃ sparśopetam /",
    "K05bsu049_u:10716": " tatra ca dharmodgato bodhisattvo mahāsattvaḥ saparivāro 'ṣṭaṣaṣṭayā strīsahasraiḥ sārdhaṃ pañcabhiḥ kāmaguṇaiḥ samarpitaḥ samanvaṅgībhūtaḥ krīḍati ramate paricārayati / ye 'pi",
    "K05bsu049_u:10717": " tatra nagare anye sattvā vāstavyāḥ,",
    "K05bsu049_u:10718": " striyaś ca puruṣāśca,",
    "K05bsu049_u:10719": " te 'pi sarve nityapramuditā udyāneṣu puṣkariṇīṣu ca pañcabhiḥ kāmaguṇaiḥ samarpitāḥ samanvaṅgībhūtāḥ krīḍanti ramante paricārayanti /",
    "K05bsu049_u:10720": " sa khalu punardharmodgato bodhisattvo mahāsattvaḥ sārdhaṃ parivāreṇa tāvatkālaṃ krīḍati ramate paricārayati,",
    "K05bsu049_u:10721": " tatastrikālaṃ prajñāpāramitāṃ deśayati /",
    "K05bsu049_u:10722": " ye 'pi te sattvāstatra gandhavatyāṃ nagaryāṃ vāstavyāḥ te 'pi madhyenagaraśṛṅgāṭakasya dharmodgatasya bodhisattvasya mahāsattvasya āsanaṃ prajñapayanti,",
    "K05bsu049_u:10723": " suvarṇapādakaṃ vā rūpyapādakaṃ vā vaiḍūryapādakaṃ vā sphaṭikapādakaṃ vā,",
    "K05bsu049_u:10724": " tūlikāstīrṇaṃ vā,",
    "K05bsu049_u:10725": " goṇikāstīrṇaṃ vā,",
    "K05bsu049_u:10726": " uparigarbholikaṃ vā,",
    "K05bsu049_u:10727": " kāśikavastrapratyāstaraṇaṃ vā ardhakrośamuccaistvena /",
    "K05bsu049_u:10728": " upariṣṭāccāntarīkṣe cailavitānaṃ muktāvicitritaṃ samaṃ sahitā niratāḥ kimayaṃ saṃsthita iti susaṃsthitavicitravipākatayā dhārayanti /",
    "K05bsu049_u:10729": " samantācca taṃ pṛthivīpradeśaṃ pañcavarṇikaiḥ kusumairabhyavakiranti saṃpravikiranti /",
    "K05bsu049_u:10730": " nānāgandhadhūpadhūpitaṃ ca taṃ pṛthivīpradeśaṃ kurvanti,",
    "K05bsu049_u:10731": " yathāpīdaṃ dharmāśayaviśuddhyā tasya dharmodgatasya bodhisattvasya mahāsattvasya dharmagauraveṇa ca /",
    "K05bsu049_u:10732": " tatra dharmodgato bodhisattvo mahāsattvo niṣaṇṇaḥ prajñāpāramitāṃ deśayati /",
    "K05bsu049_u:10733": " evaṃrūpeṇa kulaputra dharmagauraveṇa dharmāṇāṃ saṃniśrayatayā (Vaidya 242)",
    "K05bsu049_u:10734": " śraddheyaśraddadhānatayā śraddhotpādanena te sattvā dharmodgatasya bodhisattvasya mahāsattvasyāntikātprajñāpāramitāṃ śṛṇvanti /",
    "K05bsu049_u:10735": " tatra ca bahūni prāṇiśatāni bahūni prāṇisahasrāṇi bahūni prāṇiśatasahasrāṇi saṃnipatitāni devamanuṣyāṇāṃ śṛṇvanti /",
    "K05bsu049_u:10736": " tato 'nye keciduddiśanti,",
    "K05bsu049_u:10737": " kecitsvādhyāyanti,",
    "K05bsu049_u:10738": " kecillikhanti,",
    "K05bsu049_u:10739": " kecidyoniśomanasikāreṇānugacchanti /",
    "K05bsu049_u:10740": " sarvaṃ ca te sattvā avinipātadharmāṇo 'vinivartanīyā anuttarāyāḥ samyaksaṃbodheḥ /",
    "K05bsu049_u:10741": " tasya tvaṃ kulaputra dharmodgatasya bodhisattvasya mahāsattvasyāntikaṃ gaccha /",
    "K05bsu049_u:10742": " tataḥ śroṣyasi prajñāpāramitām /",
    "K05bsu049_u:10743": " sa hi tava kulaputra dīrgharātraṃ kalyāṇamitraṃ saṃdarśakaḥ samādāpakaḥ samuttejakaḥ saṃpraharṣako 'nuttarāyāḥ samyaksaṃbodheḥ /",
    "K05bsu049_u:10744": " tenāpi kulaputra pūrvamevaṃ prajñāpāramitā paryeṣitā,",
    "K05bsu049_u:10745": " yathā tvametarhi paryeṣase /",
    "K05bsu049_u:10746": " gaccha tvaṃ kulaputra rātriṃdivamadhiṣṭhitamanasikāramutpādayamāno nacireṇa prajñāpāramitāṃ śroṣyasi //",
    "K05bsu049_u:10747": " atha khalu sadāprarudito bodhisattvo mahāsattvaḥ idaṃ śrutvā tuṣṭa udagra āttamanaskaḥ pramuditaḥ prītisaumanasyajāto 'bhūt /",
    "K05bsu049_u:10748": " tadyathāpi nāma puruṣaḥ saviṣeṇa śalyena viddho nānyaṃ manasikāramutpādayati,",
    "K05bsu049_u:10749": " api tu kadā nāmāhaṃ śalyahartāraṃ vaidyaṃ lapsye yo mamedaṃ śalyamuddhariṣyati,",
    "K05bsu049_u:10750": " yo māmito duḥkhānmocayiṣyatīti /",
    "K05bsu049_u:10751": " evameva sadāprarudito bodhisattvo mahāsattvastasmin samaye nānyaṃ kaṃciddharmaṃ manasi karoti,",
    "K05bsu049_u:10752": " api tu kadā nāmāhaṃ taṃ kulaputraṃ drakṣyāmi yo māṃ prajñāpāramitāṃ śrāvayiṣyati,",
    "K05bsu049_u:10753": " yanmama dharmaṃ śrutvā upalambhamanasikārāḥ prahāsyanta iti //",
    "K05bsu049_u:10754": " atha khalu sadāprarudito bodhisattvo mahāsattvastasminneva pṛthivīpradeśe sthitaḥ tasya dharmodgatasya bodhisattvasya mahāsattvasya prajñāpāramitāṃ deśayataḥ śṛṇoti sma /",
    "K05bsu049_u:10755": " śṛṇvaṃś ca sarvadharmeṣvaniśritasaṃjñāmutpādayati sma /",
    "K05bsu049_u:10756": " tasyānekāni samādhimukhānyāmukhībhūtānyabhūvan /",
    "K05bsu049_u:10757": " tadyathāsarvadharmasvabhāvavyavalokano nāma samādhiḥ /",
    "K05bsu049_u:10758": " sarvadharmasvabhāvānupalabdhirnāma samādhiḥ /",
    "K05bsu049_u:10759": " sarvadharmasvabhāvajñānanirgamo nāma samādhiḥ /",
    "K05bsu049_u:10760": " sarvadharmanirnānātvo nāma samādhiḥ /",
    "K05bsu049_u:10761": " sarvadharmanirvikāradarśī nāma samādhiḥ /",
    "K05bsu049_u:10762": " sarvadharmāvabhāsakaro nāma samādhiḥ /",
    "K05bsu049_u:10763": " sarvadharmatamopagato nāma samādhiḥ /",
    "K05bsu049_u:10764": " sarvadharmajñānavidhvaṃsano nāma samādhiḥ /",
    "K05bsu049_u:10765": " sarvadharmavidhūnano nāma samādhiḥ /",
    "K05bsu049_u:10766": " sarvadharmānupalabdhirnāma samādhiḥ /",
    "K05bsu049_u:10767": " kusumābhikīrṇo nāma samādhiḥ /",
    "K05bsu049_u:10768": " sarvadharmātmabhāvābhinirhāro nāma samādhiḥ /",
    "K05bsu049_u:10769": " māyāvivarjito nāma samādhiḥ /",
    "K05bsu049_u:10770": " ādarśamaṇḍalapratibhāsanirhāro nāma samādhiḥ /",
    "K05bsu049_u:10771": " sarvasattvarutanirhāro nāma samādhiḥ /",
    "K05bsu049_u:10772": " rajopagato nāma samādhiḥ /",
    "K05bsu049_u:10773": " sarvasattvābhipramodano nāma samādhiḥ /",
    "K05bsu049_u:10774": " sarvasattvarutakauśalyānugato nāma samādhiḥ /",
    "K05bsu049_u:10775": " nānārutapadavyañjanābhinirhāro nāma samādhiḥ /",
    "K05bsu049_u:10776": " astambhito nāma samādhiḥ /",
    "K05bsu049_u:10777": " prakṛtyavyavahāro nāma samādhiḥ /",
    "K05bsu049_u:10778": " anāvaraṇavimokṣaprāpto nāma samādhiḥ /",
    "K05bsu049_u:10779": " rājopagato nāma samādhiḥ /",
    "K05bsu049_u:10780": " nāmaniruktipadavyañjano nāma samādhiḥ /",
    "K05bsu049_u:10781": " sarvadharmavipaśyano nāma samādhiḥ /",
    "K05bsu049_u:10782": " sarvadharmaviṣayāpagato nāma samādhiḥ /",
    "K05bsu049_u:10783": " sarvadharmānāvaraṇakoṭirnāma samādhiḥ /",
    "K05bsu049_u:10784": " gaganakalpo nāma samādhiḥ /",
    "K05bsu049_u:10785": " vajropamo nāma samādhiḥ /",
    "K05bsu049_u:10786": " āsannarūparājo nāma samādhiḥ /",
    "K05bsu049_u:10787": " asapatnarājo nāma samādhiḥ /",
    "K05bsu049_u:10788": " jayalabdho nāma samādhiḥ /",
    "K05bsu049_u:10789": " avivartyacakṣurnāma samādhiḥ /",
    "K05bsu049_u:10790": " dharmadhātuniyato nāma samādhiḥ /",
    "K05bsu049_u:10791": " dharmadhātunirgato nāma samādhiḥ /",
    "K05bsu049_u:10792": " āśvāsadātā nāma samādhiḥ /",
    "K05bsu049_u:10793": " siṃhābhigarjito (Vaidya 243)",
    "K05bsu049_u:10794": " nāma samādhiḥ /",
    "K05bsu049_u:10795": " sarvasattvābhibhavano nāma samādhiḥ /",
    "K05bsu049_u:10796": " vigatarajo nāma samādhiḥ /",
    "K05bsu049_u:10797": " asaṃkliṣṭo nāma samādhiḥ /",
    "K05bsu049_u:10798": " padmavyūho nāma samādhiḥ /",
    "K05bsu049_u:10799": " kāṅkṣocchedano nāma samādhiḥ /",
    "K05bsu049_u:10800": " sarvasārānugato nāma samādhiḥ /",
    "K05bsu049_u:10801": " sarvadharmābhyudgato nāma samādhiḥ /",
    "K05bsu049_u:10802": " abhijñābalavaiśāradyaprāpto nāma samādhiḥ /",
    "K05bsu049_u:10803": " sarvadharmanirvedhako nāma samādhiḥ /",
    "K05bsu049_u:10804": " sarvadharmavibhavamudrā nāma samādhiḥ /",
    "K05bsu049_u:10805": " sarvadharmavibhavasamudro nāma samādhiḥ /",
    "K05bsu049_u:10806": " sarvadharmanirviśeṣadarśī nāma samādhiḥ /",
    "K05bsu049_u:10807": " sarvadṛṣṭikṛtagahanavivarjito nāma samādhiḥ /",
    "K05bsu049_u:10808": " tamopagato nāma samādhiḥ /",
    "K05bsu049_u:10809": " sarvadharmanimittāpagato nāma samādhiḥ /",
    "K05bsu049_u:10810": " sarvasaṅgavimukto nāma samādhiḥ /",
    "K05bsu049_u:10811": " sarvakausīdyāpagato nāma samādhiḥ /",
    "K05bsu049_u:10812": " gambhīradharmaprabhākaro nāma samādhiḥ /",
    "K05bsu049_u:10813": " merukalpo nāma samādhiḥ /",
    "K05bsu049_u:10814": " asaṃhāryo nāma samādhiḥ /",
    "K05bsu049_u:10815": " māramaṇḍalavidhvaṃsanakaro nāma samādhiḥ /",
    "K05bsu049_u:10816": " trailokyānabhiniviṣṭo nāma samādhiḥ /",
    "K05bsu049_u:10817": " raśminirhāro nāma samādhiḥ /",
    "K05bsu049_u:10818": " tathāgatadarśano nāma samādhiḥ /",
    "K05bsu049_u:10819": " sarvatathāgatadarśī nāma samādhiḥ /",
    "K05bsu049_u:10820": " sa eṣu samādhiṣu sthitaḥ san daśadiśi loke buddhān bhagavataḥ paśyati sma aprameyānasaṃkhyeyān imāmeva prajñāpāramitāṃ prakāśayato bodhisattvebhyo mahāsattvebhyaḥ /",
    "K05bsu049_u:10821": " te ca tathāgatāḥ sādhukāraṃ dadati sma,",
    "K05bsu049_u:10822": " svāsanaṃ cāsya kurvanti sma /",
    "K05bsu049_u:10823": " evaṃ cāvocan - asmābhir api kulaputra pūrvaṃ bodhisattvacaryāṃ caradbhirevameva prajñāpāramitā parigaveṣitā /",
    "K05bsu049_u:10824": " parigaveṣamāṇaiś ca ete eva samādhayaḥ pratilabdhāḥ,",
    "K05bsu049_u:10825": " ye tvayaitarhi pratilabdhāḥ /",
    "K05bsu049_u:10826": " enāṃś ca samādhīn pratilabhya gatiṃgatāḥ saṃvṛttāḥ,",
    "K05bsu049_u:10827": " prajñāpāramitāyāmavinivartanīyeṣu buddhadharmeṣu pratiṣṭhitāḥ /",
    "K05bsu049_u:10828": " te vayameteṣāmeva samādhīnāṃ prakṛtiṃ svabhāvaṃ vyavalokayantastaṃ dharmaṃ na samanupaśyāmo yaḥ samāpadyate vā vyuttiṣṭhate vā,",
    "K05bsu049_u:10829": " yo bodhāya caret,",
    "K05bsu049_u:10830": " yo vā anuttarāṃ samyaksaṃbodhimabhisaṃbudhyeta /",
    "K05bsu049_u:10831": " iyaṃ sā kulaputra prajñāpāramitā,",
    "K05bsu049_u:10832": " yā na kenaciddharmeṇa manyamānatā /",
    "K05bsu049_u:10833": " amanyamānatāsthitairasmābhiriyamevaṃrūpā kāyasya suvarṇavarṇatā pratilabdhā /",
    "K05bsu049_u:10834": " dvātriṃśacca mahāpuruṣalakṣaṇāni /",
    "K05bsu049_u:10835": " aśītiścānuvyañjanāni /",
    "K05bsu049_u:10836": " vyāmaprabhatā ca /",
    "K05bsu049_u:10837": " acintyaṃ ca anuttaraṃ buddhajñānaṃ buddhaprajñā,",
    "K05bsu049_u:10838": " anuttaraś ca buddhasamādhiḥ,",
    "K05bsu049_u:10839": " sarvabuddhadharmaguṇapāramitā ca anuprāptā yasyā guṇapāramitāyā na śakyaṃ tathāgataireva tāvatpramāṇaṃ grahītuṃ paryanto vā nidarśayitum,",
    "K05bsu049_u:10840": " kiṃ punaḥ śrāvakapratyekabuddhaiḥ?",
    "K05bsu049_u:10841": " tasmāttarhi kulaputra eteṣveva tvayā dharmeṣu gauravamutpādayitavyaṃ bhūyasyā mātrayā arthikatayā chandikatayā ca /",
    "K05bsu049_u:10842": " arthikasya hi kulaputra chandikasya ca na durlabhā bhavatyanuttarā samyaksaṃbodhiḥ /",
    "K05bsu049_u:10843": " kalyāṇamitreṣu ca tvayā kulaputra tīvraṃ gauravamutpādayitavyam,",
    "K05bsu049_u:10844": " prema ca karaṇīyam,",
    "K05bsu049_u:10845": " prasādaś ca karaṇīyaḥ /",
    "K05bsu049_u:10846": " kalyāṇamitraparigṛhītā hi bodhisattvā mahāsattvāḥ kṣiprameva anuttarāṃ samyaksaṃbodhimabhisaṃbudhyante //",
    "K05bsu049_u:10847": " atha khalu sadāprarudito bodhisattvo mahāsattvastāṃstathāgatānetadavocat - ko 'smākaṃ kalyāṇamitramiti?",
    "K05bsu049_u:10848": " ta enametadavocan - dīrgharātraṃ tvaṃ kulaputra dharmodgatena bodhisattvena mahāsattvena anuttarāyāṃ samyaksaṃbodhau paripācitaḥ parigṛhītaś ca /",
    "K05bsu049_u:10849": " prajñāpāramitāyāmupāyakauśalye buddhadharmeṣu ca śikṣāpitaḥ /",
    "K05bsu049_u:10850": " sa tava kulaputra parigrāhakaḥ kalyāṇamitraṃ ca /",
    "K05bsu049_u:10851": " tattvayā kṛtajñatayā kṛtaveditayā ca satkṛtya tatkṛtaṃ dhārayitavyam /",
    "K05bsu049_u:10852": " sacettvaṃ kulaputra dharmodgataṃ bodhisattvaṃ (Vaidya 244)",
    "K05bsu049_u:10853": " mahāsattvamekaṃ vā kalpaṃ dvau vā kalpau trīn vā kalpān kalpaśataṃ vā kalpasahasraṃ vā kalpaśatasahasraṃ vā tato vā uttare cailoṇḍukamiva śirasā",
    "K05bsu049_u:10854": " sarvasattvasukhopasthānaṃ cāsyopasthāpayeḥ,",
    "K05bsu049_u:10855": " yāvantastrisāhasramahāsāhasre lokadhātau rūpaśabdagandharasasparśāḥ,",
    "K05bsu049_u:10856": " tān sarvānupanāmayeḥ /",
    "K05bsu049_u:10857": " evam api tvayā kulaputra tasya kulaputrasya naiva kṛtasya pratikṛtaṃ bhavet /",
    "K05bsu049_u:10858": " tatkasya hetoḥ?",
    "K05bsu049_u:10859": " tasya hi kulaputra kulaputrasya anubhāvena tavaiṣāmevaṃrūpāṇāṃ samādhīnāṃ pratilambhaḥ saṃvṛttaḥ /",
    "K05bsu049_u:10860": " prajñāpāramitopāyakauśalyaśravaś ca prajñāpāramitāpratilambhaś ca saṃvṛttaḥ //",
    "K05bsu049_u:10861": " atha khalu te tathāgatāḥ sadāpraruditaṃ bodhisattvaṃ mahāsattvaṃ samāśvāsya antarhitā abhūvan /",
    "K05bsu049_u:10862": " sa ca kulaputrastebhyaḥ samādhibhyo vyudasthāt /",
    "K05bsu049_u:10863": " vyutthitasya cāsya etadabhūt - kutaste tathāgatāḥ,",
    "K05bsu049_u:10864": " kva vā te tathāgatā iti /",
    "K05bsu049_u:10865": " sa tāṃstathāgatānapaśyan mahatīmutkaṇṭhāṃ paritasanaṃ cāpannaḥ /",
    "K05bsu049_u:10866": " tasyaitadabhūt - āryo dharmodgato bodhisattvo mahāsattvo dhāraṇīpratilabdhaḥ pañcābhijñaḥ pūrvajinakṛtādhikāraḥ mama saṃparigrāhakaḥ kalyāṇamitraṃ ca /",
    "K05bsu049_u:10867": " dīrgharātraṃ ca mama tenārthaḥ kṛtaḥ /",
    "K05bsu049_u:10868": " yannvahametamarthaṃ dharmodgataṃ bodhisattvaṃ mahāsattvamabhigamyopasaṃkramya paripṛccheyam - kutaste tathāgatā āgatāḥ,",
    "K05bsu049_u:10869": " kva vā te tathāgatā gatā iti //",
    "K05bsu049_u:10870": " atha khalu sadāprarudito bodhisattvo mahāsattvo dharmodgate bodhisattve mahāsattve prema ca prasādaṃ ca citrīkāraṃ ca gauravaṃ ca upasthāpayati",
    "K05bsu049_u:10871": " upasthāpya evaṃ prācintayat - kiyadrūpayā nu khalvahaṃ satkriyayā taṃ dharmodgataṃ bodhisattvaṃ mahāsattvamupasaṃkrāmeyam?",
    "K05bsu049_u:10872": " daridraścāsmi /",
    "K05bsu049_u:10873": " na ca me kiṃcittathārūpaṃ vastraṃ vā ratnaṃ vā suvarṇaṃ vā maṇayo vā muktā vā vaidūryaṃ",
    "K05bsu049_u:10874": " vā śaṅkhaśilā vā pravālaṃ vā rajataṃ vā puṣpaṃ vā dhūpo vā gandho vā mālyaṃ vā vilepanaṃ",
    "K05bsu049_u:10875": " vā cūrṇaṃ vā cīvaraṃ vā chatraṃ vā dhvajaṃ vā ghaṇṭā vā patākā vā saṃvidyate /",
    "K05bsu049_u:10876": " kenāhaṃ dharmodgataṃ bodhisattvaṃ mahāsattvaṃ satkuryāṃ gurukuryām?",
    "K05bsu049_u:10877": " na ca mamaitatpratirūpaṃ bhavet,",
    "K05bsu049_u:10878": " yadahamevameva dharmodgataṃ bodhisattvaṃ mahāsattvamupasaṃkrāmeyam /",
    "K05bsu049_u:10879": " daridraścāsmi /",
    "K05bsu049_u:10880": " na ca me prītirvā prāmodhaṃ votpadyate //",
    "K05bsu049_u:10881": " atha khalu sadāprarudito bodhisattvo mahāsattva evaṃrūpairguṇairgauravamanasikārairgacchan anupūrveṇa anyataraṃ nagaramanuprāpto 'bhūt /",
    "K05bsu049_u:10882": " tatra tasyāntarāpaṇamadhyagatasya etadabhūt - yannvahamimamātmabhāvaṃ vikrīya tena mūlyena dharmodgatasya bodhisattvasya mahāsattvasya satkāraṃ kuryām /",
    "K05bsu049_u:10883": " dīrgharātraṃ hi mamātmabhāvasahasrāṇi bhagnāni kṣīṇāni niruddhāni vikrītāni /",
    "K05bsu049_u:10884": " punaḥ punaraparimāṇe saṃsāre aparimāṇāni ca nirayaduḥkhāni mayā kāmahetoḥ kāmanidānamanubhūtāni /",
    "K05bsu049_u:10885": " na punarevaṃrūpāṇāṃ dharmāṇāṃ kṛtaśa evaṃrūpāṇāṃ vā sattvānāṃ satkārāyeti /",
    "K05bsu049_u:10886": " atha khalu sadāprarudito bodhisattvo mahāsattvontarāpaṇamadhyagataḥ śabdamanuśrāvayāmāsa,",
    "K05bsu049_u:10887": " ghoṣamudīrayati sma - kaḥ puruṣeṇārthikaḥ,",
    "K05bsu049_u:10888": " kaḥ puruṣeṇārthikaḥ,",
    "K05bsu049_u:10889": " kaḥ puruṣaṃ kretumicchatīti //",
    "K05bsu049_u:10890": " atha khalu mārasya pāpīyasa etadabhūt - ayaṃ sadāprarudito bodhisattvo mahāsattvo",
    "K05bsu049_u:10891": " dharmakāmatayā yadyātmānaṃ vikrīya dharmodgatasya bodhisattvasya mahāsattvasya satkāraṃ",
    "K05bsu049_u:10892": " kariṣyati, (Vaidya 245)",
    "K05bsu049_u:10893": " prajñāpāramitāmupāyakauśalyaṃ ca pariprakṣyati - kathaṃ bodhisattvo mahāsattvaḥ prajñāpāramitāyāṃ caran kṣipramanuttarāyāṃ samyaksaṃbodhau pariniṣpatsyate",
    "K05bsu049_u:10894": " tadā śrutasāgaratāṃ cānuprāpsyati,",
    "K05bsu049_u:10895": " adhṛṣyaś ca bhaviṣyati māreṇa vā mārakāyikābhirvā devatābhiḥ,",
    "K05bsu049_u:10896": " sarvaguṇapāramitāṃ cānuprāpsyati /",
    "K05bsu049_u:10897": " tatra ca bahūnāṃ sattvānāmarthaṃ kariṣyati /",
    "K05bsu049_u:10898": " tāṃś ca mama viṣayādatikrāmayiṣyati anyāṃś ca anuttarāṃ samyaksaṃbodhimabhisaṃbudhya /",
    "K05bsu049_u:10899": " yannvahamasyāntarāyaṃ kuryāmiti //",
    "K05bsu049_u:10900": " atha khalu māraḥ pāpīyāṃstān brāhmaṇagṛhapatikāṃstathā pratyutthāpayāmāsa,",
    "K05bsu049_u:10901": " yathā te taṃ ghoṣaṃ nāśrauṣuḥ sadāpraruditasya bodhisattvasya mahāsattvasya - kaḥ puruṣeṇārthikaḥ,",
    "K05bsu049_u:10902": " kaḥ puruṣeṇārthikaḥ,",
    "K05bsu049_u:10903": " kaḥ puruṣaṃ kretumicchatīti /",
    "K05bsu049_u:10904": " atha khalu sadāprarudito bodhisattvo mahāsattvo yadā ātmanaḥ krāyakaṃ na labhate,",
    "K05bsu049_u:10905": " tadā ekāntaṃ gatvā prārodīt,",
    "K05bsu049_u:10906": " aśrūṇi prāvartayat /",
    "K05bsu049_u:10907": " evaṃ cāvocat - aho batāsmākaṃ durlabdhā lābhāḥ,",
    "K05bsu049_u:10908": " ye vayamātmabhāvasyāpi krāyakaṃ na labhāmahe - yadvayamātmabhāvaṃ vikrīya dharmodgataṃ bodhisattvaṃ mahāsattvaṃ satkuryāmeti //",
    "K05bsu049_u:10909": " atha khalu śakrasya devānāmindrasyaitadabhūt - yannvahaṃ sadāpraruditaṃ bodhisattvaṃ",
    "K05bsu049_u:10910": " mahāsattvaṃ tulayeyam - kiṃ nvayaṃ sadāprarudito bodhisattvo mahāsattvo 'dhyāśayapratipanna",
    "K05bsu049_u:10911": " ātmabhāvaparityāgaṃ prati dharmakāmatayā, uta neti /",
    "K05bsu049_u:10912": " atha khalu śakro devānāmindro māṇavakaveṣamabhinirmāya yena sadāprarudito bodhisattvo mahāsattvaḥ,",
    "K05bsu049_u:10913": " tenopasaṃkrāmati sma /",
    "K05bsu049_u:10914": " upasaṃkramya sadāpraruditaṃ bodhisattvaṃ mahāsattvametadavocat - kiṃ tvaṃ kulaputra dīnadīnamanā utkaṇṭhitamānaso 'śrūṇi pravartayamānaḥ sthitaḥ?",
    "K05bsu049_u:10915": " sadāpraruditastamevamāha - ahaṃ māṇavaka ātmānaṃ vikretukāmaḥ /",
    "K05bsu049_u:10916": " asya cātmabhāvasya krāyakaṃ na labhe /",
    "K05bsu049_u:10917": " taṃ māṇavakarūpī śakra āha - kasya punastvaṃ kulaputra arthāya ātmānaṃ vikretukāmaḥ?",
    "K05bsu049_u:10918": " sadāpraruditastamāha - ahaṃ māṇavaka dharmakāmatayā imamātmānaṃ vikrīya dharmapūjāṃ kartukāmaḥ,",
    "K05bsu049_u:10919": " āryaṃ dharmodgataṃ bodhisattvaṃ mahāsattvaṃ satkartukāmaḥ /",
    "K05bsu049_u:10920": " so 'hamasyātmabhāvasya krāyakaṃ na labhe /",
    "K05bsu049_u:10921": " tasya me etadabhūt - aho batāhamatyalpapuṇyaḥ,",
    "K05bsu049_u:10922": " yo 'hamasyātmabhāvasyāpi krāyakaṃ na labhe,",
    "K05bsu049_u:10923": " yena taṃ vikrīya prajñāpāramitāyāḥ pūjāṃ kuryām,",
    "K05bsu049_u:10924": " āryaṃ ca dharmodgataṃ bodhisattvaṃ mahāsattvaṃ satkuryāmiti /",
    "K05bsu049_u:10925": " atha khalu māṇavakaḥ sadāpraruditaṃ bodhisattvaṃ mahāsattvametadavocat - na khalu mama kulaputra puruṣeṇa kṛtyam /",
    "K05bsu049_u:10926": " api tu khalu punaḥ piturbhe yajño yaṣṭavyaḥ /",
    "K05bsu049_u:10927": " tatra me puruṣasya hṛdayena kṛtyam,",
    "K05bsu049_u:10928": " lohitena ca asthimajjayā ca /",
    "K05bsu049_u:10929": " taddāsyasi tvaṃ krayeṇa?",
    "K05bsu049_u:10930": " atha khalu sadāpraruditasya bodhisattvasya mahāsattvasyaitadabhūt - lābhā me paramasulabdhāḥ,",
    "K05bsu049_u:10931": " pariniṣpannaṃ cātmabhāvaṃ jāne prajñāpāramitopāyakauśalye buddhadharmeṣu ca,",
    "K05bsu049_u:10932": " yanmayāyaṃ māṇavakaḥ krāyako labdhaḥ hṛdayasya rudhirasya ca asthimajjāyāśceti /",
    "K05bsu049_u:10933": " sa hṛṣṭacittaḥ kalyacittaḥ pramuditacittastaṃ māṇavakametadavocat - dāsyāmi māṇavaka yena yenaiva te iti ātmabhāvādarthaḥ /",
    "K05bsu049_u:10934": " sa tametadavocat - kiṃ te kulaputra mūlyaṃ dadāmi?",
    "K05bsu049_u:10935": " sa tametadavocat - yatte māṇavaka parityaktam, taddehīti /",
    "K05bsu049_u:10936": " atha khalu sadāprarudito bodhisattvo mahāsattvastīkṣṇaṃ śastraṃ gṛhītvā dakṣiṇaṃ bāhuṃ viddhvā lohitaṃ niḥsrāvayati sma /",
    "K05bsu049_u:10937": " dakṣiṇaṃ coruṃ viddhvā nirmāṃsaṃ kṛtvā asthi bhettuṃ kuḍyamūlamupasaṃkrāmati sma /",
    "K05bsu049_u:10938": " (Vaidya 246) atha khalu anyatarā śreṣṭhidārakā upariṣṭātprāsādatalagatābhūt /",
    "K05bsu049_u:10939": " sā adrākṣītsadāpraruditaṃ bodhisattvaṃ mahāsattvaṃ bāhuṃ viddhvā rudhiraṃ niḥsrāvya ūruṃ nirmāṃsaṃ kṛtvā asthi bhettuṃ kuḍyamūlamupasaṃkrāntam",
    "K05bsu049_u:10940": " tasyā etadabhūt - kiṃ nu khalvayaṃ kulaputra ātmanaivātmanaḥ īdṛśīṃ kāraṇāṃ kārayati?",
    "K05bsu049_u:10941": " yannvahamenaṃ kulaputramupasaṃkramya paripṛccheyam /",
    "K05bsu049_u:10942": " atha khalu sā śreṣṭhidārikā yena sadāprarudito bodhisattvo mahāsattvastenopasaṃkrāntā /",
    "K05bsu049_u:10943": " upasaṃkramya sadāpraruditaṃ bodhisattvaṃ mahāsattvametadavocat - kiṃ nu khalu tvaṃ kulaputra evaṃrūpāmātmanaḥ prāṇahāriṇīṃ kāraṇāṃ kārayasi?",
    "K05bsu049_u:10944": " kiṃ cānena rudhireṇa kariṣyasi tvamasthimajjābhyāṃ ca?",
    "K05bsu049_u:10945": " sadāprarudita āha - asya dārike māṇavakasyāntike idaṃ vikrīya prajñāpāramitāṃ pūjayiṣyāmi,",
    "K05bsu049_u:10946": " āryaṃ ca dharmodgataṃ bodhisattvaṃ mahāsattvaṃ satkariṣyāmi //",
    "K05bsu049_u:10947": " atha khalu sā śreṣṭhidārikā sadāpraruditaṃ bodhisattvaṃ mahāsattvatadavocat - kā punaste kulaputra tato guṇajātirniṣpatsyate guṇaviśeṣo vā,",
    "K05bsu049_u:10948": " yattvamātmano hṛdayaṃ rudhiraṃ cāsthimajjānaṃ ca vikrīya taṃ kulaputraṃ satkartukāmaḥ?",
    "K05bsu049_u:10949": " sa tāṃ dārikāmetadavocat - sa dārike kulaputro 'smākaṃ prajñāpāramitāmupāyakauśalyaṃ copadekṣyati /",
    "K05bsu049_u:10950": " tatra ca vayaṃ śikṣiṣyāmahe /",
    "K05bsu049_u:10951": " tatra vayaṃ śikṣamāṇāḥ sarvasattvānāṃ pratiśaraṇaṃ bhaviṣyāmaḥ /",
    "K05bsu049_u:10952": " anuttarāṃ samyaksaṃbodhimabhisaṃbudhya suvarṇavarṇaṃ ca kāyaṃ pratilapsyāmahe /",
    "K05bsu049_u:10953": " dvātriṃśacca mahāpuruṣalakṣaṇāni aśītiṃ cānuvyañjanāni vyāmaprabhatāṃ ca anantaraśmitāṃ ca mahāmaitrī ca mahākaruṇāṃ ca mahāmuditāṃ ca mahopekṣāṃ ca /",
    "K05bsu049_u:10954": " catvāri vaiśāradyāni pratilapsyāmahe,",
    "K05bsu049_u:10955": " catasraś ca pratisaṃvidaḥ pratilapsyāmahe,",
    "K05bsu049_u:10956": " aṣṭādaśa ca āveṇikabuddhadharmān pratilapsyāmahe,",
    "K05bsu049_u:10957": " pañca ca abhijñāḥ,",
    "K05bsu049_u:10958": " acintyāṃ ca śīlaviśuddhim,",
    "K05bsu049_u:10959": " acintyāṃ ca samādhiviśuddhim,",
    "K05bsu049_u:10960": " acintyāṃ ca prajñāviśuddhim,",
    "K05bsu049_u:10961": " daśa ca tathāgatabalāni pratilapsyāmahe /",
    "K05bsu049_u:10962": " anuttaraṃ ca buddhajñānamabhisaṃbhotsyāmahe /",
    "K05bsu049_u:10963": " anuttaraṃ ca dharmaratnaṃ pratilapsyāmahe,",
    "K05bsu049_u:10964": " yena ca sarvasattvānāṃ saṃvibhāgaṃ kariṣyāma iti //",
    "K05bsu049_u:10965": " atha khalu sā śreṣṭhidārikā sadāpraruditaṃ bodhisattvaṃ mahāsattvametadavocat - āścaryaṃ kulaputra yāvadudārāḥ praṇītāścāmī tvayā dharmāḥ parikīrtitāḥ",
    "K05bsu049_u:10966": " ekaikasyāpi tāvatkulaputra evaṃrūpasya dharmasyārthāya gaṅgānadīvālukopamān api kalpānātmabhāvāḥ parityaktavyā bhaveyuḥ,",
    "K05bsu049_u:10967": " prāgeva bahūnāmarthāya ekaḥ /",
    "K05bsu049_u:10968": " tathodārāḥ praṇītāścāmī tvayā dharmāḥ parikīrtitāḥ,",
    "K05bsu049_u:10969": " yathā mamāpyete rocante kṣamante ca /",
    "K05bsu049_u:10970": " api nu khalu punaḥ kulaputra yena yenaivārthena te kṛtyam,",
    "K05bsu049_u:10971": " tattatte dāsyāmi suvarṇaṃ vā maṇīn vā muktāṃ vā rajataṃ vā vaidūryaṃ vā musāragalvaṃ",
    "K05bsu049_u:10972": " vā lohitārkaṃ vā sphāṭikaṃ vā puṣpaṃ vā dhūpaṃ vā gandhaṃ vā mālyaṃ va vilepanaṃ",
    "K05bsu049_u:10973": " vā cūrṇaṃ vā vastraṃ vā chatraṃ vā dhvajaṃ vā ghaṇṭāṃ vā patākāṃ vā dīpaṃ vā /",
    "K05bsu049_u:10974": " tena tvaṃ taṃ dharmodgataṃ bodhisattvaṃ mahāsattvaṃ satkariṣyasi /",
    "K05bsu049_u:10975": " mā ca ātmana imāmevaṃrūpāṃ kāraṇāṃ kārṣīḥ /",
    "K05bsu049_u:10976": " vayam api tvayaiva sārdhaṃ gamiṣyāmaḥ,",
    "K05bsu049_u:10977": " yenāryo dharmodgato bodhisattvo mahāsattvaḥ /",
    "K05bsu049_u:10978": " vayam api tvayaiva sārdhaṃ kuśalamūlānyavaropayiṣyāmaḥ,",
    "K05bsu049_u:10979": " yaduta eṣāmevaṃrūpāṇāṃ dharmāṇāṃ pratilambhāyeti //",
    "K05bsu049_u:10980": " (Vaidya 247) atha khalu śakro devānāmindro māṇavakaveṣamantardhāpayitvā svakenātmabhāvena sadāpraruditasya bodhisattvasya mahāsattvasya purato",
    "K05bsu049_u:10981": " idaṃ cāvocat - sādhu sādhu kulaputra,",
    "K05bsu049_u:10982": " yasya te iyamevaṃrūpā dṛḍhasamādānatā /",
    "K05bsu049_u:10983": " evaṃrūpayā ca dharmārthikatayā pūrvakair api tathāgatairarhadbhiḥ samyaksaṃbuddhaiḥ",
    "K05bsu049_u:10984": " pūrvaṃ bodhisattvacaryāṃ caradbhiḥ prajñāpāramitāmupāyakauśalyaṃ ca paripṛcchadbhiranuttarā",
    "K05bsu049_u:10985": " ca samyaksaṃbodhirabhisaṃbuddhā,",
    "K05bsu049_u:10986": " dharmaratnaṃ ca pratilabdham /",
    "K05bsu049_u:10987": " tanna mama kulaputra hṛdayena kāryam,",
    "K05bsu049_u:10988": " na rudhireṇa,",
    "K05bsu049_u:10989": " nāsthimajjābhyām,",
    "K05bsu049_u:10990": " api tu khalu punarahaṃ tvāmeva mīmāṃsitukāma ihāgataḥ /",
    "K05bsu049_u:10991": " vṛṇīṣva kulaputra varam /",
    "K05bsu049_u:10992": " kiyadrūpaṃ te varaṃ dāsyāmīti?",
    "K05bsu049_u:10993": " sa tāmāha - anuttarān me śakra buddhadharmān dehīti /",
    "K05bsu049_u:10994": " devendra āha - na mamātra kulaputra viṣaye viṣayitā /",
    "K05bsu049_u:10995": " buddhānāṃ punarbhagavatāmatra viṣaye viṣayitā /",
    "K05bsu049_u:10996": " anyaṃ varaṃ vṛṇīṣveti /",
    "K05bsu049_u:10997": " sadāprarudita āha - alpotsukastvaṃ devendra bhava atra sthāne mamātmabhāvaparipūrimupādāya /",
    "K05bsu049_u:10998": " svayamevāhamatra devendra satyādhiṣṭhānaṃ kariṣyāmi /",
    "K05bsu049_u:10999": " yenāhaṃ satyena avinivartanīyo 'nuttarāyāḥ samyaksaṃbodhervyākṛtastathāgatairarhadbhiḥ samyaksaṃbuddhaiḥ,",
    "K05bsu049_u:11000": " jñātaścāsmyaśāṭhyenādhyāśayena,",
    "K05bsu049_u:11001": " tena devendra satyena satyavacanena mama yathāpaurāṇo 'yamātmabhāvo bhavatu /",
    "K05bsu049_u:11002": " atha khalu tatkṣaṇaṃ tallavaṃ tanmuhūrtaṃ sadāpraruditasya bodhisattvasya mahāsattvasya buddhānubhāvena āśayapariśuddhyā ca yathāpaurāṇo 'sya kāyaḥ saṃsthito 'bhūt,",
    "K05bsu049_u:11003": " arogo nirupadravaś ca /",
    "K05bsu049_u:11004": " atha khalu śakro devānāmindro māraś ca pāpīyān niṣpratibhānaḥ sadāpraruditasya bodhisattvasya mahāsattvasyottare pratibhānamapratipadyamānastatraivāntarhito 'bhūt //",
    "K05bsu049_u:11005": " atha khalu sā śreṣṭhidārikā sadāpraruditaṃ bodhisattvaṃ mahāsattvametadavocat - ehi tvaṃ kulaputra /",
    "K05bsu049_u:11006": " yenāsmākaṃ niveśanam,",
    "K05bsu049_u:11007": " tenopasaṃkrāma /",
    "K05bsu049_u:11008": " ahaṃ te mātāpitṝṇāmantikāttaddhanaṃ dāpayiṣyāmi,",
    "K05bsu049_u:11009": " yena tvaṃ tāṃ prajñāpāramitāṃ pūjayiṣyasi,",
    "K05bsu049_u:11010": " taṃ cāryaṃ dharmodgataṃ bodhisattvaṃ mahāsattvaṃ satkariṣyasi,",
    "K05bsu049_u:11011": " yaduta dharmakāmatayā /",
    "K05bsu049_u:11012": " atha khalu sadāprarudito bodhisattvo mahāsattvaḥ sārdhaṃ tayā śreṣṭhadārikayā yenāsyāḥ svakaṃ niveśanaṃ tenopasaṃkrāmati sma /",
    "K05bsu049_u:11013": " upasaṃkramya dvāramūle 'sthāt //",
    "K05bsu049_u:11014": " atha khalu sā śreṣṭhidārikā svakaṃ niveśanaṃ praviśya svāṃ mātaraṃ pitaraṃ caitadavocat",
    "K05bsu049_u:11015": " - amba tāta daddhvaṃ hiraṇyaṃ suvarṇaṃ ratnāni maṇīn vastrāṇi puṣpadhūpagandhamālyavilepanacūrṇacīvaracchatradhvajaghaṇṭāpatākāḥ /",
    "K05bsu049_u:11016": " nānāvidhāś ca divyā vādyaprakṛtīrutsṛjata,",
    "K05bsu049_u:11017": " mām api sārdhamebhiḥ pañcabhirdārikāśatairyā mamopasthāyikā yuṣmabhireva dattāḥ /",
    "K05bsu049_u:11018": " gamiṣyāmyaham api sadāpraruditena bodhisattvena mahāsattvena sārdhaṃ dharmodgatasya bodhisattvasya mahāsattvasyāntikaṃ tasya pūjārthaṃ ca /",
    "K05bsu049_u:11019": " so 'smākaṃ dharmaṃ deśayiṣyati /",
    "K05bsu049_u:11020": " tena vayaṃ buddhadharmān pratilapsyāmahe /",
    "K05bsu049_u:11021": " atha khalu tau tasyā dārikāyā mātāpitarau tāṃ dārikāmetadavocatām - kaḥ punareṣa dārike sadāprarudito nāma bodhisattvo mahāsattvaḥ,",
    "K05bsu049_u:11022": " kva vā sa etarhi tiṣṭhati?",
    "K05bsu049_u:11023": " dārikā āha - eṣa kulaputro 'smākameva niveśanadvāramūle 'vasthitaḥ /",
    "K05bsu049_u:11024": " eṣa ca kulaputro 'dhyāśayena anuttarāṃ samyaksaṃbodhimabhisaṃboddhuṃ saṃprasthitaḥ,",
    "K05bsu049_u:11025": " yaduta sarvasattvānaparimāṇataḥ saṃsāraduḥkhānmocayitukāmaḥ,",
    "K05bsu049_u:11026": " sarvadharmakāmatayātmānaṃ (Vaidya 248)",
    "K05bsu049_u:11027": " vikrīya prajñāpāramitāṃ pūjayitukāmaḥ,",
    "K05bsu049_u:11028": " āryaṃ ca dharmodgataṃ bodhisattvaṃ mahāsattvaṃ satkartukāmaḥ /",
    "K05bsu049_u:11029": " tasya cātmabhāvasya kaṃcitkrāyakaṃ na labhate /",
    "K05bsu049_u:11030": " alabhamānaḥ san duḥkhito durmanāḥ pradhyāyan dīnamanā aśrūṇi pravartayamānaḥ sthitaḥ /",
    "K05bsu049_u:11031": " sa śakreṇa devānāmindreṇa māṇavakarūpamabhinirmāyoktaḥ - kiṃ tvaṃ kulaputra duḥkhī durmanāḥ pradhyāyan dīnamānaso 'śrūṇi pravartayamānaḥ sthita",
    "K05bsu049_u:11032": " sa tamāha - ātmānaṃ vikretukāmo 'ham /",
    "K05bsu049_u:11033": " tasya ca krāyakaṃ na labhe /",
    "K05bsu049_u:11034": " māṇavakarūpī śakrastamāha - kasya punastvaṃ kulaputra arthāyātmānaṃ vikretukāmaḥ?",
    "K05bsu049_u:11035": " sadāpraruditenoktaḥ - prajñāpāramitāṃ pūjayiṣyāmi,",
    "K05bsu049_u:11036": " āryaṃ ca dharmodgataṃ bodhisattvaṃ mahāsattvaṃ satkariṣyāmi yaduta dharmakāmatayā /",
    "K05bsu049_u:11037": " tatra pratibaddhāś ca me buddhadharmā iti /",
    "K05bsu049_u:11038": " māṇavakarūpī śakrastamāha - na mama kulaputra tvayārthaḥ /",
    "K05bsu049_u:11039": " api tu khalu punaḥ piturme yajño bhaviṣyati /",
    "K05bsu049_u:11040": " tatra me puruṣasya hṛdayena rūdhireṇa asthimajjābhyāṃ ca kṛtyamiti /",
    "K05bsu049_u:11041": " tata eṣa kulaputro 'viṣaṇṇamānasa āha - dāsyāmīti /",
    "K05bsu049_u:11042": " sa tīkṣṇaṃ śastraṃ gṛhītvā ātmano bāhuṃ viddhvā lohitaṃ niḥsrāvya ūruṃ ca nirmāṃsaṃ kṛtvā asthi bhettuṃ kuḍyamūlamupasaṃkrāntaḥ ekānte sthitvā asthi bhittvā majjānaṃ ca dāsyāmīti /",
    "K05bsu049_u:11043": " ahaṃ cainaṃ kulaputramupariṣṭātprāsādatalagatā kṣaradrudhiramadrākṣam /",
    "K05bsu049_u:11044": " tasyā mamaitadabhūt - kiṃ nu khalvayaṃ puruṣa ātmanaivātmana evaṃrūpāṃ kāraṇāṃ kārayatīti?",
    "K05bsu049_u:11045": " tamenamahamupasaṃkramyaivamavocam - kimarthaṃ tvayā kulaputra ātmanaivātmana evaṃ kṣaradrūdhiraṃ śarīraṃ vikṛtaṃ kṛtam?",
    "K05bsu049_u:11046": " tata eṣa māmevamāha - asya dārike māṇavakasya lohitaṃ hṛdayamasthi majjānaṃ ca dāsyāmīti /",
    "K05bsu049_u:11047": " tatkasya hetoḥ?",
    "K05bsu049_u:11048": " na mamānyatkiṃciddhanaṃ saṃvidyate /",
    "K05bsu049_u:11049": " daridro 'smīti /",
    "K05bsu049_u:11050": " tamenamahamevamavocam - kiṃ punastvaṃ tena dhanena kariṣyasīti?",
    "K05bsu049_u:11051": " sa eṣa māmetadavocat - prajñāpāramitāṃ pūjayiṣyāmi,",
    "K05bsu049_u:11052": " taṃ cāryaṃ dharmodgataṃ bodhisattvaṃ mahāsattvaṃ satkariṣyāmi yaduta dharmakāmatayeti /",
    "K05bsu049_u:11053": " tamenamahamevamavocam - kā punaste kulaputra tato guṇajātirbhaviṣyati guṇaviśeṣo veti?",
    "K05bsu049_u:11054": " tataḥ so 'cintyān me buddhaguṇān varṇayati saṃprakāśayati,",
    "K05bsu049_u:11055": " aprameyāṃś ca buddhadharmān - eṣāmevaṃrūpāṇāṃ buddhadharmāṇāṃ me tata āgamo bhaviṣyatīti /",
    "K05bsu049_u:11056": " tasya me mahattaraṃ prītiprāmodyamutpannaṃ tānacintyān buddhaguṇān śrutvā /",
    "K05bsu049_u:11057": " evaṃ ca me 'bhūt - āścaryaṃ yāvadduṣkarakārakaścāyaṃ kulaputro 'tīva dharmakāmaśca,",
    "K05bsu049_u:11058": " yo 'yamevaṃrūpamātmanaḥ śarīrasya pīḍāsthānamutsahate /",
    "K05bsu049_u:11059": " ayaṃ hi nāma kulaputro dharmakāmatayā ātmānaṃ parityajati /",
    "K05bsu049_u:11060": " kasmādasmābhirdharmo na pūjayitavyaḥ?",
    "K05bsu049_u:11061": " evaṃrūpeṣu ca sthāneṣu praṇidhānaṃ na kartavyaṃ syāt,",
    "K05bsu049_u:11062": " yeṣāmasmākaṃ prabhūtā vipulāś ca bhogāḥ saṃvidyante iti /",
    "K05bsu049_u:11063": " sāhamenaṃ kulaputrametadavocam - mā mā tvaṃ kulaputra imāmevaṃrūpāmātmanaḥ prāṇahāriṇīṃ kāraṇāṃ kārṣīḥ /",
    "K05bsu049_u:11064": " ahaṃ te prabhūtaprabhūtaṃ dhanamanupradāpayiṣyāmi yena tavārthaḥ /",
    "K05bsu049_u:11065": " tena tvaṃ tamāryaṃ dharmodgataṃ bodhisattvaṃ mahāsattvaṃ satkariṣyasi gurukariṣyasi /",
    "K05bsu049_u:11066": " aham api tvayaiva sārdhaṃ yena dharmodgato bodhisattvo mahāsattvaḥ tenopasaṃkramiṣyāmi /",
    "K05bsu049_u:11067": " aham api tasya kulaputrasya pūjāṃ kariṣyāmi /",
    "K05bsu049_u:11068": " vayamapyevaṃrūpān dharmānniṣpādayiṣyāmo yaduta anuttarān buddhadharmān ye tvayā parikīrtitā iti /",
    "K05bsu049_u:11069": " tanmāmamba tāta anujānīta /",
    "K05bsu049_u:11070": " prabhūtaprabhūtaṃ ca me dhanaskandhaṃ daddhvam,",
    "K05bsu049_u:11071": " yenāhametenaiva kulaputreṇa sārdhaṃ gatvā āryaṃ dharmodgataṃ bodhisattvaṃ mahāsattvaṃ pūjayiṣyāmi //",
    "K05bsu049_u:11072": " (Vaidya 249) atha khalu tau tasyā dārikāyā mātāpitarau tāṃ dārikāmetadavocatām - āścaryaṃ yāvadduṣkaraṃ ca tvametasya kulaputrasya sthānamācakṣe",
    "K05bsu049_u:11073": " ekāṃśenaiva te dharmā acintyāḥ,",
    "K05bsu049_u:11074": " sarvalokaviśiṣṭāḥ sarvasattvasukhāvahāśca,",
    "K05bsu049_u:11075": " yeṣāmeṣa kṛtaśaḥ kulaputro duṣkaraṃ sthānamevamutsahate /",
    "K05bsu049_u:11076": " anujānīva āvāṃ tvāṃ dārike /",
    "K05bsu049_u:11077": " āvayorapyavakāśaṃ kuru,",
    "K05bsu049_u:11078": " yadāvām api gacchāvastvayaiva sārdhaṃ taṃ dharmodgataṃ bodhisattvaṃ mahāsattvaṃ draṣṭuṃ vandituṃ paryupāsituṃ pūjayituṃ ca //",
    "K05bsu049_u:11079": " atha khalu sā śreṣṭhidārikā dharmodgatasya bodhisattvasya mahāsattvasya pūjārthaṃ satkārārthaṃ ca prasthitāṃ svāṃ mātaraṃ pitaraṃ ca viditvā etadavocat - amba tāta evaṃ kuruta,",
    "K05bsu049_u:11080": " yathā vadata /",
    "K05bsu049_u:11081": " nāhaṃ kasyacitkuśalapakṣasyāntarāyaṃ karomi /",
    "K05bsu049_u:11082": " ityuktvā evaṃ sā śreṣṭhidārikā dharmodgatasya bodhisattvasya mahāsattvasya pūjārthaṃ satkārārthaṃ ca prasthitā babhūva //",
    "K05bsu049_u:11083": " atha khalu sā śreṣṭhidārikā pañca rathaśatānyalaṃkārayāmāsa /",
    "K05bsu049_u:11084": " tāni ca pañca dārikāśatānyalaṃkārayāmāsa /",
    "K05bsu049_u:11085": " alaṃkṛtya nānāvarṇāni vicitrāṇi puṣpāṇi gṛhītvā nānāraṅgāṇi vastrāṇi puṣpadhūpagandhamālyavilepanacūrṇacīvaracchatradhvajaghaṇṭāpatākāś",
    "K05bsu049_u:11086": " ca gṛhītvā nānāratnāni ca vicitrāṇi nānāratnamayāni ca vicitrāṇi puṣpāṇi gṛhītvā",
    "K05bsu049_u:11087": " prabhūtaprabhūtaṃ khādanīyaṃ bhojanīyaṃ svādanīyaṃ ca gṛhītvā ekaṃ rathaṃ sadāpraruditena",
    "K05bsu049_u:11088": " bodhisattvena mahāsattvena sārdhamabhiruhya taiḥ pañcabhī rathaśataiḥ pañcadārikāśatābhirūḍhaiḥ",
    "K05bsu049_u:11089": " parivṛttā puraskṛtā mahatā ca parivāreṇa mātāpitṛpūrvaṃgamā yena pūrvā dik tena prakrāntā /",
    "K05bsu049_u:11090": " anupūrveṇa ca gacchan sadāprarudito bodhisattvo mahāsattvo 'drākṣīddūrādeva tāṃ gandhavatīṃ",
    "K05bsu049_u:11091": " nagarīṃ saptānāṃ ratnānāṃ citrāṃ darśanīyāṃ saptabhiḥ prākāraiḥ saptaratnamayairanuparikṣiptāṃ",
    "K05bsu049_u:11092": " saptabhistoraṇaiḥ saptabhiḥ parikhābhiḥ saptabhistālapaṅktibhiranuparikṣiptāṃ dvādaśa",
    "K05bsu049_u:11093": " yojanāni vistāreṇa dvādaśa yojanānyāyāmena ṛddhāṃ sphītāṃ ca kṣemāṃ ca subhikṣāṃ",
    "K05bsu049_u:11094": " ca ākīrṇabahujanamanuṣyāṃ ca pañcabhirantarāpaṇavīthīśatairālekhyavicitracitrasadṛśairdarśanīyairnirviddhāṃ",
    "K05bsu049_u:11095": " samasamairanutpīḍajanayugyayānasaṃkramaṇasthānasthāpitaiḥ sumāpitāṃ ca /",
    "K05bsu049_u:11096": " madhye ca nagaraśṛṅgāṭakasya adrākṣīddharmodgataṃ bodhisattvaṃ mahāsattvaṃ dharmāsanagatamanekaśatayā",
    "K05bsu049_u:11097": " parṣadā anekasahasrayā anekaśatasahasrayā parṣadā parivṛttaṃ puraskṛtaṃ dharmaṃ deśayantam /",
    "K05bsu049_u:11098": " sahadarśanenaiva ca tasya evaṃrūpaṃ sukhaṃ saṃpratilabhate sma tadyathāpi nāma prathamadhyānasamāpanno bhikṣurekāgreṇa manasikāreṇa /",
    "K05bsu049_u:11099": " dṛṣṭvā cāsya etadabhūt - na mama pratirūpametadbhavet,",
    "K05bsu049_u:11100": " yadahaṃ rathagata eva dharmodgataṃ bodhisattvaṃ mahāsattvamupasaṃkrāmeyam /",
    "K05bsu049_u:11101": " yannvahaṃ rathādavatareyam /",
    "K05bsu049_u:11102": " sa tato rathādavātarat /",
    "K05bsu049_u:11103": " tāny api pañca dārikāśatāni śreṣṭhidārikayā saha rathebhyo 'vateruḥ /",
    "K05bsu049_u:11104": " atha khalu sadāprarudito bodhisattvo mahāsattvaḥ śreṣṭhidārikāpūrvaṃgamaiḥ pañcabhirdārikāśataiḥ",
    "K05bsu049_u:11105": " parivṛtaḥ puraskṛto 'parimāṇapūjāvyūhena yena dharmodgato bodhisattvo mahāsattvaḥ",
    "K05bsu049_u:11106": " tenopasaṃkrāmati sma //",
    "K05bsu049_u:11107": " tena khalu punaḥ samayena dharmodgatena bodhisattvena mahāsattvena prajñāpāramitāyāḥ kṛtaśaḥ saptaratnamayaṃ kūṭāgāraṃ kāritamabhūt lohitacandanālaṃkṛtaṃ muktājālaparikṣiptam /",
    "K05bsu049_u:11108": " caturṣu kūṭāgārakoṇeṣu maṇiratnāni sthāpitāni,",
    "K05bsu049_u:11109": " yāni pradīpakṛtyaṃ kurvanti sma /",
    "K05bsu049_u:11110": " catasraś ca dhūpaghaṭikā (Vaidya 250)",
    "K05bsu049_u:11111": " rūpamayyaścaturdiśamavasaktāḥ,",
    "K05bsu049_u:11112": " yatra śuddhaṃ kṛṣṇāguru dhūpyate sma yaduta prajñāpāramitāyāḥ pūjārtham /",
    "K05bsu049_u:11113": " tasya ca kūṭāgārasya madhye saptaratnamayaḥ paryaṅkaḥ prajñapto 'bhūt /",
    "K05bsu049_u:11114": " caturṇāṃ ratnānāṃ peḍā kṛtā,",
    "K05bsu049_u:11115": " yatra prajñāpāramitā prakṣiptā suvarṇapaṭṭeṣu likhitā vilīnena vaidūryeṇa /",
    "K05bsu049_u:11116": " tacca kūṭāgāraṃ nānācitrapaṭṭadāmabhiḥ pralambamānairalaṃkṛtamabhūt //",
    "K05bsu049_u:11117": " atha khalu sadāprarudito bodhisattvo mahāsattvaḥ sārdhaṃ śreṣṭhidārikāpūrvaṃgamaiḥ pañcadārikāśataiḥ taṃ kūṭāgāramadrākṣīdaparimāṇena pūjāvyūhena pratimaṇḍitam /",
    "K05bsu049_u:11118": " anekāni ca tatra devatāsahasrāṇyadrākṣīt,",
    "K05bsu049_u:11119": " śakraṃ ca devānāmindraṃ divyairmāndāravapuṣpairdivyaiścandanacūrṇairdivyaiś ca suvarṇacūrṇairdivyaiś ca rūpyacūrṇaistaṃ kūṭāgāramavakirantamabhyavakirantamabhiprakirantam",
    "K05bsu049_u:11120": " divyāni ca vādyānyaśrauṣīt /",
    "K05bsu049_u:11121": " dṛṣṭvā śrutvā ca sadāprarudito bodhisattvo mahāsattvaḥ śakraṃ devānāmindrametadavocat",
    "K05bsu049_u:11122": " - kimarthaṃ tvaṃ devendra anekairdevatāsahasraiḥ sārdhamidaṃ ratnamayaṃ kūṭāgāraṃ",
    "K05bsu049_u:11123": " divyairmāndāravaiḥ puṣpairdivyaiścandanacūrṇairdivyaiḥ suvarṇacūrṇairdivyaiś ca rūpyacūrṇairavakirasi",
    "K05bsu049_u:11124": " abhyavakirasi abhiprakirasi?",
    "K05bsu049_u:11125": " imāni ca divyāni vādyāni devairuparyantarīkṣe pravāditāni?",
    "K05bsu049_u:11126": " evamukte śakro devānāmindraḥ sadāpraruditaṃ bodhisattvaṃ mahāsattvametadavocat - na tvaṃ kulaputra jānīṣe?",
    "K05bsu049_u:11127": " eṣā hi sā prajñāpāramitā bodhisattvānāṃ mahāsattvānāṃ mātā pariṇāyikā,",
    "K05bsu049_u:11128": " yatra śikṣamāṇā bodhisattvā mahāsattvāḥ sarvaguṇapāramitānugatān sarvabuddhadharmān sarvākārajñatāṃ ca kṣipramanuprāpnuvantīti /",
    "K05bsu049_u:11129": " evamukte sadāprarudito bodhisattvo mahāsattvaḥ śakraṃ devānāmindrametadavocat - kvāsau kauśika prajñāpāramitā,",
    "K05bsu049_u:11130": " yā bodhisattvānāṃ mahāsattvānāṃ mātā pariṇāyikā?",
    "K05bsu049_u:11131": " śakra āha - eṣā kulaputra asya kūṭāgārasya madhye suvarṇapaṭṭeṣu vilīnena vaidūryeṇa",
    "K05bsu049_u:11132": " likhitvā āryeṇa dharmodgatena bodhisattvena mahāsattvena saptabhirmudrābhirmudrayitvā sthāpitā /",
    "K05bsu049_u:11133": " sā na sukarā asmābhistava darśayitum /",
    "K05bsu049_u:11134": " atha khalu sadāprarudito bodhisattvo mahāsattvaḥ sārdhaṃ śreṣṭhidārikāpramukhai pañcabhirdārikāśataiḥ samagrībhūtaiḥ,",
    "K05bsu049_u:11135": " yānyanena puṣpāṇi gṛhītāni mālyadāmāni ca vastraratnāni ca dhūpagandhamālyavilepanacūrṇacīvaracchatradhvajaghaṇṭāpatākāś ca suvarṇarūpyamayāni ca puṣpāṇi,",
    "K05bsu049_u:11136": " taiḥ prajñāpāramitāyāḥ pūjāmakārṣuḥ,",
    "K05bsu049_u:11137": " anyatarānyataraṃ ca tataḥ pratyaṃśaṃ sthāpayāmāsuḥ yaduta dharmodgatasya bodhisattvasya mahāsattvasya satkārāya //",
    "K05bsu049_u:11138": " atha khalu sadāprarudito bodhisattvo mahāsattvastāni ca śreṣṭhidārikāpramukhāni pañca",
    "K05bsu049_u:11139": " dārikāśatāni puṣpadhūpamālyavilepanacūrṇacīvaracchatradhvajaghaṇṭāpatākābhiḥ suvarṇarūpyamayaiś",
    "K05bsu049_u:11140": " ca puṣpairdivyaiś ca vādyaiḥ prajñāpāramitāṃ pūrvaṃ pūjayitvā yena dharmodgato bodhisattvo",
    "K05bsu049_u:11141": " mahāsattvastenopasaṃkramya dharmodgataṃ bodhisattvaṃ mahāsattvaṃ puṣpadhūpagandhamālyavilepanacūrṇacīvaracchatradhvajaghaṇṭāpatākābhiścandanacūrṇaiḥ",
    "K05bsu049_u:11142": " suvarṇarūpyamayaiś ca puṣpairavākiran abhyavākiran abhiprākiran,",
    "K05bsu049_u:11143": " divyāni ca vādyāni saṃpravādayati sma dharmapūjāmevopādāya //",
    "K05bsu049_u:11144": " atha khalu tāni puṣpāṇi dharmodgatasya bodhisattvasya mahāsattvasyopariṣṭānmūrdhni puṣpakūṭāgāraṃ prātiṣṭhan /",
    "K05bsu049_u:11145": " tāni ca nānāvarṇāni puṣpāṇi suvarṇarūpyamayāni ca puṣpāṇi (Vaidya 251)",
    "K05bsu049_u:11146": " vihāyasi vitānamiva sthitāni /",
    "K05bsu049_u:11147": " tāny api cīvarāṇi vastraratnāni ca antarīkṣe nānāratnamayo 'bhramaṇḍapa iva saṃsthito 'bhūt /",
    "K05bsu049_u:11148": " adrākṣītkhalu sadāprarudito bodhisattvo mahāsattvastāni ca pañca dārikāśatāni śreṣṭhidārikāpramukhāni dharmodgatasya bodhisattvasya mahāsattvasyedamevaṃrūpamṛddhiprātihāryam",
    "K05bsu049_u:11149": " dṛṣṭvā ca punareṣāmetadabhūt - āścaryaṃ yāvanmaharddhikaścāyaṃ dharmodgato bodhisattvo mahāsattvo yāvanmahānubhāvo yāvanmahaujaskaḥ /",
    "K05bsu049_u:11150": " bodhisattvacaryāmeva tāvaccarato 'sya kulaputrasyaivaṃrūpā ṛddhivikurvaṇā,",
    "K05bsu049_u:11151": " kiṃ punaryadāyamanuttarāṃ samyaksaṃbodhimabhisaṃbuddho bhaviṣyatīti //",
    "K05bsu049_u:11152": " atha khalu tāni śreṣṭhidārikāpūrvaṃgamāni pañca dārikāśatāni dharmodgate bodhisattve",
    "K05bsu049_u:11153": " mahāsattve spṛhāmutpādya sarvāstāḥ samagrībhūtā adhyāśayena anuttarāyāṃ samyaksaṃbodhau",
    "K05bsu049_u:11154": " cittamutpādayāmāsuḥ,",
    "K05bsu049_u:11155": " evaṃ cāvocan - anena vayaṃ kuśalamūlena anāgate 'dhvani tathāgatā arhantaḥ samyaksaṃbuddhā bhavema /",
    "K05bsu049_u:11156": " bodhisattvacaryāṃ ca vayaṃ carantya eteṣāmeva dharmāṇāṃ lābhinyo bhavema,",
    "K05bsu049_u:11157": " yeṣāṃ dharmāṇāmayaṃ dharmodgato bodhisattvo mahāsattvo lābhī /",
    "K05bsu049_u:11158": " evameva ca prajñāpāramitāṃ satkuryāma gurukuryāma,",
    "K05bsu049_u:11159": " yathāyaṃ dharmodgato bodhisattvo mahāsattvaḥ satkaroti gurukaroti /",
    "K05bsu049_u:11160": " bahujanasya ca saṃprakāśayema yathāyaṃ dharmodgato bodhisattvo mahāsattvaḥ saṃprakāśayati /",
    "K05bsu049_u:11161": " evameva ca prajñāpāramitayā upāyakauśalyena ca samanvāgatā bhavema /",
    "K05bsu049_u:11162": " pariniṣpadyemahi ca yathāyaṃ dharmodgato bodhisattvo mahāsattvaḥ prajñāpāramitayā upāyakauśalyena ca samanvāgataḥ pariniṣpannaś ca //",
    "K05bsu049_u:11163": " atha khalu sadāprarudito bodhisattvo mahāsattvastāni ca śreṣṭhidārikāpramukhāni pañca",
    "K05bsu049_u:11164": " dārikāśatāni prajñāpāramitāṃ pūjayitvā dharmodgataṃ ca bodhisattvaṃ mahāsattvaṃ satkṛtya",
    "K05bsu049_u:11165": " dharmodgatasya bodhisattvasya mahāsattvasya pādau śirasābhivandya ekānte sagauravāḥ",
    "K05bsu049_u:11166": " sapratīkṣāḥ prāñjalīn kṛtvātiṣṭhan /",
    "K05bsu049_u:11167": " ekānte sthitaś ca sadāprarudito bodhisattvo mahāsattvo dharmodgataṃ bodhisattvaṃ",
    "K05bsu049_u:11168": " mahāsattvametadavocat - ihāhaṃ kulaputra prajñāpāramitāṃ gaveṣamāṇo 'raṇyagato nirghoṣamaśrauṣam",
    "K05bsu049_u:11169": " - gaccha kulaputra pūrvāṃ diśam /",
    "K05bsu049_u:11170": " tataḥ prajñāpāramitāṃ śroṣyasīti /",
    "K05bsu049_u:11171": " so 'haṃ samyak taṃ nirghoṣaṃ śrutvā yena pūrvā dik tena saṃprasthitaḥ /",
    "K05bsu049_u:11172": " tasya me etadabhūt - samyak ca mayā nirghoṣaḥ śrutaḥ /",
    "K05bsu049_u:11173": " na ca mayā sa nirghoṣaḥ paripṛṣṭaḥ - kiyaddūraṃ mayā gantavyam,",
    "K05bsu049_u:11174": " kasya vā antikātprajñāpāramitāṃ śroṣyāmi lapsye veti /",
    "K05bsu049_u:11175": " tasya me mahaddaurmanasyamabhūt /",
    "K05bsu049_u:11176": " so 'haṃ tena daurmanasyena mahatīmutkaṇṭhāṃ paritapanaṃ cāpanno 'bhūvam /",
    "K05bsu049_u:11177": " tasminneva pṛthivīpradeśe saptarātriṃdivānyatināmayāmi utkaṇṭhitaḥ /",
    "K05bsu049_u:11178": " nāhārasamudācāramutpādayāmi /",
    "K05bsu049_u:11179": " api tu prajñāpāramitāmeva manasi karomi - kiyaddūraṃ mayā gantavyam,",
    "K05bsu049_u:11180": " kuto vā prajñāpāramitāṃ lapsye śravaṇāya?",
    "K05bsu049_u:11181": " na ca mayā sa nirghoṣaḥ paripṛṣṭaḥ iti /",
    "K05bsu049_u:11182": " tato me tathāgatavigrahaḥ purataḥ prādurbhūtaḥ /",
    "K05bsu049_u:11183": " sa māmevamāha - gaccha kulaputra itaḥ pañcabhiryojanaśatairanupūrveṇa gandhavatī nāma nagarī /",
    "K05bsu049_u:11184": " tatra drakṣyasi dharmodgataṃ bodhisattvaṃ mahāsattvaṃ prajñāpāramitāṃ deśayantaṃ prakāśayantamiti /",
    "K05bsu049_u:11185": " tato 'haṃ mahatodāreṇa prītiprāmodyena samanvāgataḥ /",
    "K05bsu049_u:11186": " so 'haṃ tenaiva mahatodāreṇa prītiprāmodyena sphuṭastataḥ pṛthivīpradeśānna calitaḥ,",
    "K05bsu049_u:11187": " tava ca prajñāpāramitāṃ deśayataḥ śṛṇomi /",
    "K05bsu049_u:11188": " tasya me śṛṇvato bahūni samādhimukhāni prādurbhūtāni /",
    "K05bsu049_u:11189": " (Vaidya 252) tatra sthitaṃ māṃ daśadiglokadhātusthitā buddhā bhagavantaḥ samāśvāsayanti,",
    "K05bsu049_u:11190": " sādhukāraṃ ca dadati - sādhu sādhu kulaputra,",
    "K05bsu049_u:11191": " ete samādhayaḥ prajñāpāramitānirjātāḥ,",
    "K05bsu049_u:11192": " yatra sthitairasmābhiḥ sarvabuddhadharmāḥ pariniṣpāditā iti /",
    "K05bsu049_u:11193": " te māṃ tathāgatāḥ sādhu ca suṣṭhu ca saṃdarśya samādāpya samuttejya saṃpraharṣya antarhitāḥ /",
    "K05bsu049_u:11194": " ahaṃ ca tataḥ samādhervyutthitaḥ /",
    "K05bsu049_u:11195": " tasya me etadabhūt - kuto nu te tathāgatā āgatāḥ,",
    "K05bsu049_u:11196": " kva vā te tathāgatā gatā iti?",
    "K05bsu049_u:11197": " tasya ca me etadabhūt - āryo dharmodgato bodhisattvo mahāsattvo dhāraṇīpratilabdhaḥ pañcābhijñaḥ pūrvajinākṛtādhikāro 'varopitakuśalamūlaḥ,",
    "K05bsu049_u:11198": " prajñāpāramitāyāṃ upāyakauśalye ca suśikṣitaḥ /",
    "K05bsu049_u:11199": " sa me enamarthaṃ yathāvadvicariṣyati,",
    "K05bsu049_u:11200": " yataste tathāgatā āgatā yatra vā te tathāgatā gatā iti /",
    "K05bsu049_u:11201": " so 'haṃ tasya tathāgatavigrahasya nirghoṣaṃ śrutvā yathānuśiṣṭaṃ yena pūrvāṃ dik tena saṃprasthitaḥ /",
    "K05bsu049_u:11202": " āgacchaṃścāhaṃ dūrata evāryamadrākṣaṃ dharmaṃ deśayantam /",
    "K05bsu049_u:11203": " sahadarśanācca mamedṛśaṃ sukhaṃ prādurabhūt,",
    "K05bsu049_u:11204": " tadyathāpi nāma prathamadhyānasamāpannasya bhikṣorekāgramanasikārasya /",
    "K05bsu049_u:11205": " so 'haṃ tvāṃ kulaputra pṛcchāmi - kutaste tathāgatā āgatāḥ,",
    "K05bsu049_u:11206": " kutra te tathāgatā gatā iti?",
    "K05bsu049_u:11207": " deśaya me kulaputra teṣāṃ tathāgatānāmāgamanaṃ gamanaṃ ca /",
    "K05bsu049_u:11208": " yathā vayaṃ teṣāṃ tathāgatānāmāgamanaṃ gamanaṃ ca jānīma,",
    "K05bsu049_u:11209": " avirahitāś ca bhavema tathāgatadarśaneneti //",
    "K05bsu049_u:11210": " āryāṣṭasāhasrikāyāṃ prajñāpāramitāyāṃ sadāpraruditaparivarto nāma triṃśattamaḥ //",
    "K05bsu049_u:11211": " (Vaidya 253)",
    "K05bsu049_u:11212": " ASP_31: dharmodgataparivarta ekatriṃśattamaḥ /",
    "K05bsu049_u:11213": " evamukte dharmodgato bodhisattvo mahāsattvaḥ sadāpraruditaṃ bodhisattva mahāsattvametadavocat - na khalu kulaputra tathāgatāḥ kutaścidāgacchanti vā gacchanti vā /",
    "K05bsu049_u:11214": " acalitā hi tathatā /",
    "K05bsu049_u:11215": " yā ca tathatā,",
    "K05bsu049_u:11216": " sa tathāgataḥ /",
    "K05bsu049_u:11217": " na hi kulaputra anutpāda āgacchati vā gacchati vā /",
    "K05bsu049_u:11218": " yaś ca anutpādaḥ,",
    "K05bsu049_u:11219": " sa tathāgataḥ /",
    "K05bsu049_u:11220": " na hi kulaputra bhūtakoṭyā āgamanaṃ vā gamanaṃ vā prajñāyate /",
    "K05bsu049_u:11221": " yā ca bhūtakoṭiḥ,",
    "K05bsu049_u:11222": " sa tathāgataḥ /",
    "K05bsu049_u:11223": " na hi kulaputra śūnyatāyā āgamanaṃ vā gamanaṃ vā prajñāyate /",
    "K05bsu049_u:11224": " yā ca śūnyatā,",
    "K05bsu049_u:11225": " sa tathāgataḥ /",
    "K05bsu049_u:11226": " na hi kulaputra yathāvattāyā āgamanaṃ vā gamanaṃ vā prajñāyate /",
    "K05bsu049_u:11227": " yā ca yathāvattā,",
    "K05bsu049_u:11228": " sa tathāgataḥ /",
    "K05bsu049_u:11229": " na hi kulaputra virāgasyāgamanaṃ vā gamanaṃ vā prajñāyate /",
    "K05bsu049_u:11230": " yā ca virāgatā,",
    "K05bsu049_u:11231": " sa tathāgataḥ /",
    "K05bsu049_u:11232": " na hi kulaputra nirodhasyāgamanaṃ vā gamanaṃ vā prajñāyate /",
    "K05bsu049_u:11233": " yaś ca nirodhaḥ,",
    "K05bsu049_u:11234": " sa tathāgataḥ /",
    "K05bsu049_u:11235": " na hi kulaputra ākāśadhātorāgamanaṃ vā gamanaṃ vā prajñāyate /",
    "K05bsu049_u:11236": " yaś ca ākāśadhātuḥ,",
    "K05bsu049_u:11237": " sa tathāgataḥ /",
    "K05bsu049_u:11238": " na hi kulaputra anyatra ebhyo dharmebhyastathāgataḥ /",
    "K05bsu049_u:11239": " yā ca kulaputra eṣāmeva dharmāṇāṃ tathatā,",
    "K05bsu049_u:11240": " yā ca sarvadharmatathatā,",
    "K05bsu049_u:11241": " yā ca tathāgatatathatā,",
    "K05bsu049_u:11242": " ekaivaiṣā tathatā /",
    "K05bsu049_u:11243": " nāsti kulaputra tathatāyā dvaidhīkāraḥ /",
    "K05bsu049_u:11244": " ekaivaiṣā tathatā kulaputra /",
    "K05bsu049_u:11245": " tathatā na dve na tisraḥ /",
    "K05bsu049_u:11246": " gaṇanāvyativṛttā kulaputrā tathatā yaduta asattvāt /",
    "K05bsu049_u:11247": " tadyathāpi nāma kulaputra puruṣo grīṣmābhitapto grīṣmāṇāṃ paścime māse 'bhigate madhyāhnakālasamaye marīcikāṃ paśyet syandamānām /",
    "K05bsu049_u:11248": " sa tena tena pradhāvet - atrodakaṃ pāsyāmi,",
    "K05bsu049_u:11249": " apānīyaṃ pāsyāmīti /",
    "K05bsu049_u:11250": " tatkiṃ manyase kulaputra kuta etadudakamāgataṃ kva vā tadudakaṃ gacchati,",
    "K05bsu049_u:11251": " pūrvaṃ vā mahāsamudraṃ dakṣiṇaṃ vā paścimaṃ vā uttaraṃ vā?",
    "K05bsu049_u:11252": " sadāprarudita āha - na hi kulaputra marīcikāyāmudakaṃ saṃvidyate /",
    "K05bsu049_u:11253": " kiṃ punarasyāgamanaṃ vā gamanaṃ vā prajñāyate?",
    "K05bsu049_u:11254": " sa khalu punaḥ kulaputra puruṣo grīṣmābhitapto bālajātīyo duṣprajñajātīyo marīcikāṃ dṛṣṭvā anudake udakasaṃjñāmutpādayati /",
    "K05bsu049_u:11255": " na punastatrodakaṃ svabhāvataḥ saṃvidyate /",
    "K05bsu049_u:11256": " dharmodgata āha - evametatkulaputra, evam etat /",
    "K05bsu049_u:11257": " evameva kulaputra ye kecittathāgatarūpeṇa vā ghoṣeṇa vā abhiniviṣṭāḥ,",
    "K05bsu049_u:11258": " te tathāgatasyāgamanaṃ ca gamanaṃ ca kalpayanti /",
    "K05bsu049_u:11259": " ye ca tathāgatasyāgamanaṃ ca gamanaṃ ca kalpayanti,",
    "K05bsu049_u:11260": " sarve te bālajātīyā duṣprajñajātīyā iti vaktavyāḥ,",
    "K05bsu049_u:11261": " tadyathāpi nāma sa eva puruṣo yo 'nudake udakasaṃjñāmutpādayati /",
    "K05bsu049_u:11262": " tatkasya hetoḥ?",
    "K05bsu049_u:11263": " na hi tathāgato rūpakāyato draṣṭavyaḥ /",
    "K05bsu049_u:11264": " dharmakāyāstathāgatāḥ /",
    "K05bsu049_u:11265": " na ca kulaputra dharmatā āgacchati vā gacchati vā /",
    "K05bsu049_u:11266": " evameva kulaputra nāsti tathāgatānāmāgamanaṃ vā gamanaṃ vā /",
    "K05bsu049_u:11267": " tadyathāpi nāma kulaputra māyākāranirmitasya hastikāyasya vā aśvakāyasya vā rathakāyasya vā pattikāyasya vā nāstyāgamanaṃ vā gamanaṃ vā,",
    "K05bsu049_u:11268": " evameva kulaputra nāsti tathāgatānāmāgamanaṃ vā gamanaṃ vā /",
    "K05bsu049_u:11269": " tadyathāpi nāma kulaputra puruṣaḥ suptaḥ svapnāntaragata ekaṃ vā tathāgataṃ paśyet,",
    "K05bsu049_u:11270": " dvau vā trīn vā caturo vā pañca vā ṣaḍvā sapta vā aṣṭau vā nava vā daśa vā viṃśatiṃ vā triṃśadvā catvāriṃśadvā pañcāśadvā śataṃ vā sahasraṃ",
    "K05bsu049_u:11271": " tato vā uttare /",
    "K05bsu049_u:11272": " sa prativibuddhaḥ san ekam api tathāgataṃ na paśyet /",
    "K05bsu049_u:11273": " tatkiṃ manyase kulaputra kutaste tathāgatā āgatāḥ kva vā te tathāgatā gatā iti?",
    "K05bsu049_u:11274": " sadāprarudita āha - na khalu punaḥ kulaputra svapne kasyaciddharmasya (Vaidya 254)",
    "K05bsu049_u:11275": " pariniṣpattiḥ prajñāyate /",
    "K05bsu049_u:11276": " mṛṣāvādo hi svapno 'bhūt /",
    "K05bsu049_u:11277": " dharmodgata āha - evameva kulaputra sarvadharmāḥ svapnopamā uktā bhagavatā /",
    "K05bsu049_u:11278": " ye kecitkulaputra svapnopamān sarvadharmāṃstathāgatena nirdeśitān yathābhūtaṃ na prajānanti,",
    "K05bsu049_u:11279": " te tathāgatān nāmakāyena vā rūpakāyena vā abhiniviśya tathāgatānāmāgamanaṃ vā gamanaṃ vā kalpayanti /",
    "K05bsu049_u:11280": " yathāpi nāma dharmatāmaprajānanto ye ca tathāgatānāmāgamanaṃ vā gamanaṃ vā kalpayanti,",
    "K05bsu049_u:11281": " sarve te bālajātīyāḥ pṛthagjanāḥ /",
    "K05bsu049_u:11282": " sarve te ṣaḍgatikaṃ saṃsāraṃ gatāḥ,",
    "K05bsu049_u:11283": " gacchanti gamiṣyanti ca /",
    "K05bsu049_u:11284": " sarve te prajñāpāramitāyā dūre /",
    "K05bsu049_u:11285": " sarve te buddhadharmāṇāṃ dūre /",
    "K05bsu049_u:11286": " ye khalu punaḥ kulaputra svapnopamān sarvadharmān svapnopamāḥ sarvadharmā iti tathāgatena deśitān yathābhūtaṃ prajānanti,",
    "K05bsu049_u:11287": " na te kasyaciddharmasyāgamanaṃ vā gamanaṃ vā kalpayanti,",
    "K05bsu049_u:11288": " utpādaṃ vā nirodhaṃ vā /",
    "K05bsu049_u:11289": " ye ca na kasyaciddharmasyāgamanaṃ vā gamanaṃ vā kalpayanti,",
    "K05bsu049_u:11290": " utpādaṃ vā nirodhaṃ vā,",
    "K05bsu049_u:11291": " te dharmatayā tathāgataṃ prajānanti /",
    "K05bsu049_u:11292": " ye ca tathāgataṃ dharmatayā prajānanti,",
    "K05bsu049_u:11293": " na te tathāgatānāmāgamanaṃ vā gamanaṃ vā kalpayanti /",
    "K05bsu049_u:11294": " ye ca tathāgatasyedṛśīṃ dharmatāṃ prajānanti,",
    "K05bsu049_u:11295": " te āsannā anuttarāyāḥ samyaksaṃbodheścaranti /",
    "K05bsu049_u:11296": " te ca prajñāpāramitāyāṃ caranti /",
    "K05bsu049_u:11297": " te ca bhagavataḥ śrāvakāḥ amoghaṃ rāṣṭrapiṇḍaṃ paribhuñjate /",
    "K05bsu049_u:11298": " te ca lokasya dakṣiṇīyāḥ /",
    "K05bsu049_u:11299": " tadyathāpi nāma kulaputra mahāsamudre ratnāni na pūrvasyā diśa āgacchanti,",
    "K05bsu049_u:11300": " na dakṣiṇasyāḥ,",
    "K05bsu049_u:11301": " na paścimāyāḥ,",
    "K05bsu049_u:11302": " nottarasyāḥ,",
    "K05bsu049_u:11303": " na vidigbhyo nādhastānnopariṣṭānna kutaściddeśebhyo digbhya āgacchanti,",
    "K05bsu049_u:11304": " api tu khalu punaḥ sattvānāṃ kuśalamūlānyupādāya mahāsamudre ratnānyutpadyante /",
    "K05bsu049_u:11305": " na va tānyahetukānyutpadyante /",
    "K05bsu049_u:11306": " hetupratyayakāraṇādhīnāni pratītyasamutpannāni /",
    "K05bsu049_u:11307": " nirudhyamānāni ca tāni ratnāni ca kvaciddaśadiśi loke saṃkrāmanti /",
    "K05bsu049_u:11308": " api tu khalu punaryeṣāṃ pratyayānāṃ satāṃ tāni ratnāni prabhāvyante,",
    "K05bsu049_u:11309": " teṣāṃ pratyayānāmasatāṃ na teṣāṃ ratnānāṃ prabhāvanā bhavati /",
    "K05bsu049_u:11310": " evameva kulaputra teṣāṃ tathāgatānāṃ kāyapariniṣpattirna kutaściddaśadiśi lokādāgatā,",
    "K05bsu049_u:11311": " nāpi kvaciddaśadiśi loke gacchati /",
    "K05bsu049_u:11312": " na ca ahetuko buddhānāṃ bhagavatāṃ kāyaḥ /",
    "K05bsu049_u:11313": " pūrvacaryāpariniṣpanno hetupratyayādhīnaḥ kāraṇasamutpannaḥ pūrvakarmavipākādutpannaḥ /",
    "K05bsu049_u:11314": " sa na kvaciddaśadiśi loke 'sti /",
    "K05bsu049_u:11315": " api tu khalu punaryeṣāṃ pratyayānāṃ satāṃ kāyābhiniṣpattirbhavati,",
    "K05bsu049_u:11316": " teṣāṃ pratyayānāmasatāṃ kāyābhiniṣpattirna prajñāyate /",
    "K05bsu049_u:11317": " tadyathāpi nāma kulaputra vīṇāyāḥ śabda utpadyamāno na kutaścidāgacchati,",
    "K05bsu049_u:11318": " nirudhyamāno 'pi na kvacidgacchati,",
    "K05bsu049_u:11319": " na kvacitsaṃkrāmati,",
    "K05bsu049_u:11320": " pratītya ca hetupratyayasāmagrīmutpadyate hetvadhīnaḥ pratyayādhīnaḥ /",
    "K05bsu049_u:11321": " tadyathāpi nāma droṇīṃ ca pratītya carma ca pratītya tantrīś ca pratītya daṇḍaṃ ca",
    "K05bsu049_u:11322": " pratītya upadhānīś ca pratītya koṇaṃ ca pratītya puruṣasya ca tajjavyāyāmaṃ pratītya",
    "K05bsu049_u:11323": " evamayaṃ vīṇāyāḥ śabdo niścarati hetvadhīnaḥ pratyayādhīnaḥ /",
    "K05bsu049_u:11324": " sa ca śabdo na droṇyā niścarati,",
    "K05bsu049_u:11325": " na carmaṇo na tantrībhyo na daṇḍānnopadhānībhyo na koṇānna puruṣasya tajjavyāyāmataḥ śabdo niścarati,",
    "K05bsu049_u:11326": " api tu khalu punaḥ sarveṣāṃ samāyogācchabdaḥ prajñapyate /",
    "K05bsu049_u:11327": " nirudhyamāno 'pi śabdo na kvacidgacchati /",
    "K05bsu049_u:11328": " evameva kulaputra buddhānāṃ bhagavatāṃ kāyaniṣpattirhetvadhīnā pratyayādhīnā anekakuśalamūlaprayogapariniṣpannā ca /",
    "K05bsu049_u:11329": " na caikato hetuto na caikataḥ pratyayato na caikataḥ kuśalamūlato buddhakāyaprabhāvanā /",
    "K05bsu049_u:11330": " na ca nairhetukī /",
    "K05bsu049_u:11331": " (Vaidya 255) bahuhetupratyayasāmagryāṃ samutpannā sā na kutaścidāgacchati /",
    "K05bsu049_u:11332": " hetupratyayasāmagryāmasatyāṃ na kvacidgacchati /",
    "K05bsu049_u:11333": " evaṃ tvayā kulaputra teṣāṃ tathāgatānāmāgamanaṃ ca gamanaṃ ca draṣṭavyam /",
    "K05bsu049_u:11334": " sarvadharmāṇām api kulaputra",
    "K05bsu049_u:11335": " tvayā iyameva dharmatā anugantavyā /",
    "K05bsu049_u:11336": " yataḥ kulaputra tvamevaṃ tathāgatāṃś ca sarvadharmāṃś ca anutpannānaniruddhāṃś ca saṃprajñāsyasi,",
    "K05bsu049_u:11337": " tatastvaṃ niyato bhaviṣyasyanuttarāyāṃ samyaksaṃbodhau /",
    "K05bsu049_u:11338": " prajñāpāramitāyāmupāyakauśalye ca niyataṃ cariṣyasi //",
    "K05bsu049_u:11339": " asmin khalu punastathāgatānāmanāgatyagamananirdeśe bhāṣyamāṇe mahān bhūmicālo 'bhūt /",
    "K05bsu049_u:11340": " sarvaś ca trisāhasramahāsāhasro lokadhātuḥ ṣaḍvikāramahādaśamahānimittaṃ kampate prakampate saṃprakampate,",
    "K05bsu049_u:11341": " calati pracalati saṃpracalati,",
    "K05bsu049_u:11342": " vedhate pravedhate saṃpravedhate,",
    "K05bsu049_u:11343": " raṇati praraṇati saṃpraraṇati,",
    "K05bsu049_u:11344": " kṣubhyati prakṣubhyati saṃprakṣubhyati,",
    "K05bsu049_u:11345": " garjati pragarjati saṃpragarjati sma /",
    "K05bsu049_u:11346": " sarvāṇi ca mārabhavanāni saṃkṣobhitāni jihmībhūtāni cābhūvan /",
    "K05bsu049_u:11347": " ye kecana trisāhasramahāsāhasre lokadhātau tṛṇagulmauṣadhivanaspatayaḥ,",
    "K05bsu049_u:11348": " te sarve yena dharmodgato bodhisattvo mahāsattvastena praṇatā abhūvan /",
    "K05bsu049_u:11349": " akālapuṣpāṇi cotsṛjanti sma /",
    "K05bsu049_u:11350": " upariṣṭācca antarīkṣānmahāpuṣpavarṣaḥ prāvarṣat /",
    "K05bsu049_u:11351": " śakraś ca devānāmindraścatvāraś ca mahārājāno dharmodgataṃ bodhisattvaṃ mahāsattvaṃ divyaiścandanacūrṇairdivyaiś ca puṣpairavākiran abhyavākiran abhiprākiran /",
    "K05bsu049_u:11352": " evaṃ ca vācamabhāṣanta - sādhu sādhu kulaputra /",
    "K05bsu049_u:11353": " tava kulaputra anubhāvena adyāsmābhiḥ paramārthanirjātā kathā deśyamānā śrutā sarvalokavipratyanīkā,",
    "K05bsu049_u:11354": " yatrābhūmiḥ sarvasatkāyadṛṣṭipratiṣṭhitānāṃ sarvāsaddṛṣṭyabhiviniviṣṭānāṃ sattvānām //",
    "K05bsu049_u:11355": " atha khalu sadāprarudito bodhisattvo mahāsattvo dharmodgataṃ bodhisattvaṃ mahāsattvametadavocat - kaḥ punaḥ kulaputra atra hetuḥ,",
    "K05bsu049_u:11356": " kaḥ pratyayo 'sya mahataḥ pṛthivīcālasya loke prādurbhāvāya?",
    "K05bsu049_u:11357": " dharmodgato bodhisattvo mahāsattva āha - imaṃ kulaputra tathāgatānāmanāgatyagamananirdeśaṃ",
    "K05bsu049_u:11358": " tava ca pṛcchato mama ca nirdiśato 'ṣṭānāṃ prāṇisahasrāṇāmanutpattikadharmakṣāntipratilambho 'bhūt /",
    "K05bsu049_u:11359": " aśīteś ca prāṇiniyutānāmanuttarāyāṃ samyaksaṃbodhau cittānyutpannāni,",
    "K05bsu049_u:11360": " catuḥṣaṣṭeś ca prāṇisahasrāṇāṃ virajāṃsi vigatamalāni dharmeṣu dharmacakṣūṃṣi viśuddhāni //",
    "K05bsu049_u:11361": " atha khalu sadāprarudito bodhisattvo mahāsattvaḥ paramodāreṇa prītiprāmodyena samanvāgato 'bhūt - lābhā me paramasulabdhāḥ,",
    "K05bsu049_u:11362": " yasya me prajñāpāramitāmimaṃ ca tathāgatānāmanāgatyagamananirdeśaṃ paripṛcchataḥ iyatāṃ sattvānāmarthaḥ kṛtaḥ /",
    "K05bsu049_u:11363": " etadevāsmākaṃ paryāptaṃ kuśalaṃ bhavedanuttarāyāḥ samyaksaṃbodheḥ pariniṣpattaye /",
    "K05bsu049_u:11364": " na ca me bhūyo vicikitsā pravartate 'nuttarāyāḥ samyaksaṃbodheḥ /",
    "K05bsu049_u:11365": " niḥsaṃśayamahaṃ tathāgato bhaviṣyāmyarhan samyaksaṃbuddhaḥ /",
    "K05bsu049_u:11366": " sa tenaiva prītiprāmodyena samanvāgataḥ saptatālaṃ vihāyasamabhyudgamya saptatāle",
    "K05bsu049_u:11367": " sthitvā evaṃ cintayati sma - kenāhametarhi antarīkṣe sthitaḥ dharmodgataṃ bodhisattvaṃ",
    "K05bsu049_u:11368": " mahāsattvaṃ satkuryāmiti?",
    "K05bsu049_u:11369": " atha khalu śakro devānāmindra sadāpraruditaṃ bodhisattvaṃ mahāsattvamabhyudgataṃ dṛṣṭvā cetasaiva cāsya cittamājñāya divyāni cāsmai māndāravāṇi puṣpāṇyupanāmayati sma,",
    "K05bsu049_u:11370": " evaṃ cāvocat - ebhistvaṃ kulaputra divyaiḥ puṣpairdharmodgataṃ bodhisattvaṃ (Vaidya 256)",
    "K05bsu049_u:11371": " mahāsattvaṃ satkuru /",
    "K05bsu049_u:11372": " satkartavyo hi kulaputra asmābhistava parigrāhakaḥ /",
    "K05bsu049_u:11373": " tava hi kulaputra anubhāvena adya bahūnāṃ prāṇisahasrāṇāmarthaḥ kṛtaḥ /",
    "K05bsu049_u:11374": " durlabhāḥ kulaputra evaṃrūpāḥ sattvāḥ,",
    "K05bsu049_u:11375": " ye sarvasattvānāṃ kṛtaśo 'prameyānasaṃkhyeyān kalpānutsahante mahāntaṃ bhāramudvoḍhuṃ yathā tvayā utsoḍham //",
    "K05bsu049_u:11376": " atha khalu sadāprarudito bodhisattvo mahāsattvaḥ śakrasya devānāmindrasyāntikānmāndāravāṇi puṣpāṇi gṛhītvā dharmodgataṃ bodhisattvaṃ mahāsattvamavākirat,",
    "K05bsu049_u:11377": " abhyavākirat,",
    "K05bsu049_u:11378": " abhiprākirat /",
    "K05bsu049_u:11379": " svakena ca kāyena dharmodgataṃ bodhisattvaṃ mahāsattvamabhicchādayati sma /",
    "K05bsu049_u:11380": " evaṃ ca vācamabhāṣata - eṣo 'haṃ kulaputra adyāgreṇa tavātmānaṃ niryātayāmi upasthānaparicaryāyai /",
    "K05bsu049_u:11381": " sa ātmānaṃ niryātya dharmodgatasya bodhisattvasya mahāsattvasya purataḥ prāñjaliṃ kṛtvāsthāt //",
    "K05bsu049_u:11382": " atha khalu sā śreṣṭhidārikā tāni ca pañca dārikāśatāni sadāpraruditaṃ bodhisattvaṃ mahāsattvametadavocat - etā vayam api kulaputra tavātmānaṃ",
    "K05bsu049_u:11383": " vayamapyanena kuśalamūlena eteṣāmeva dharmāṇāṃ lābhinyo bhavema,",
    "K05bsu049_u:11384": " tvayaiva ca sārdhaṃ punaḥ punarbuddhāṃś ca bhagavato bodhisattvāṃś ca satkuryāma gurukuryāma /",
    "K05bsu049_u:11385": " āsannībhūtāś ca tavaiva bhavema /",
    "K05bsu049_u:11386": " atha khalu sadāprarudito bodhisattvo mahāsattvaḥ śreṣṭhidārikāṃ tāni ca pañca dārikāśatānyetadavocat - yadi me yūyaṃ dārikā adhyāśayamanuvartadhvam,",
    "K05bsu049_u:11387": " adhyāśayena ca mahyamātmānaṃ niryātayata,",
    "K05bsu049_u:11388": " evamahaṃ yuṣmān pratīccheyam /",
    "K05bsu049_u:11389": " dārikā āhuḥ - anuvartiṣyāmahe tava vayamāśayenādhyāśayena ca /",
    "K05bsu049_u:11390": " vayaṃ tavātmānaṃ niryātayāmo yathecchākaraṇīyatāyai /",
    "K05bsu049_u:11391": " atha khalu sadāprarudito bodhisattvo mahāsattvastāni śreṣṭhidārikāpramukhāni pañca",
    "K05bsu049_u:11392": " dārikāśatāni sarvālaṃkārabhūṣitāni kṛtvā tāni ca pañca rathaśatānyalaṃkṛtya sarvāṇi",
    "K05bsu049_u:11393": " ca tāni dharmodgatāya bodhisattvāya mahāsattvāya niryātayati sma upasthānaparicaryāyaiḥ",
    "K05bsu049_u:11394": " - imāḥ kulaputra ahaṃ tavopasthāyikā niryātayāmi,",
    "K05bsu049_u:11395": " imāni ca pañca rathaśatāni niryātayāmi paribhogāyeti //",
    "K05bsu049_u:11396": " atha khalu śakro devānāmindrastasmai kulaputrāya sādhukāramadāt - sādhu sādhu kulaputra /",
    "K05bsu049_u:11397": " bodhisattvairmahāsattvaiḥ sarvasvaparityāgibhirbhavitavyam /",
    "K05bsu049_u:11398": " evaṃrūpeṇa ca tyāgacittena bodhisattvo mahāsattvaḥ kṣipramanuttarāṃ samyaksaṃbodhimabhisaṃbudhyate /",
    "K05bsu049_u:11399": " evaṃ ca dharmabhāṇakāṇāṃ pūjāṃ kṛtvā śakyaṃ prajñāpāramitāmupāyakauśalyaṃ ca śrotum /",
    "K05bsu049_u:11400": " tair api kulaputra paurvakaistathāgatairarhadbhiḥ samyaksaṃbuddhaiḥ pūrvaṃ bodhisattvacaryāṃ",
    "K05bsu049_u:11401": " caradbhirevaṃrūpa eva tyāge sthitvā anuttarā samyaksaṃbodhiḥ samudānītā prajñāpāramitāmupāyakauśalyaṃ",
    "K05bsu049_u:11402": " ca paripraśnayadbhiriti //",
    "K05bsu049_u:11403": " atha khalu dharmodgato bodhisattvo mahāsattvastāni śreṣṭhidārikāpramukhāni pañca",
    "K05bsu049_u:11404": " dārikāśatāni pañca rathaśatāni sadāpraruditasya bodhisattvasya mahāsattvasya kuśalaparipūrimupādāya pratigṛhṇīte sma /",
    "K05bsu049_u:11405": " pratigṛhya ca sadāpraruditāyaiva kulaputrāya pratiniryātayāmāsa /",
    "K05bsu049_u:11406": " atha khalu dharmodgato bodhisattvo mahāsattva utthāyāsanāt svakaṃ gṛhaṃ prāvikṣat sūryasya cāstaṃgamanakālo 'bhūt //",
    "K05bsu049_u:11407": " atha khalu sadāpraruditasya bodhisattvasya mahāsattvasyaitadabhūt - naitanmama sādhu pratirūpaṃ bhavet,",
    "K05bsu049_u:11408": " yadahaṃ dharmakāmatayā āgatya niṣīdeyam,",
    "K05bsu049_u:11409": " śayyāṃ ca parikalpayeyam /",
    "K05bsu049_u:11410": " yannvahaṃ dvābhyāmeva (Vaidya 257)",
    "K05bsu049_u:11411": " īryāpathābhyāṃ sthitvā sthānena caṃkrameṇa ca kālamatināmayeyam,",
    "K05bsu049_u:11412": " yāvaddharmodgato bodhisattvo mahāsattvaḥ svakādgṛhānnirgato bhaviṣyati yaduta dharmasaṃprakāśanāyeti //",
    "K05bsu049_u:11413": " atha khalu dharmodgato bodhisattvo mahāsattvaḥ sapta varṣāṇyekasamādhisamāpanna evābhūt /",
    "K05bsu049_u:11414": " aprameyairasaṃkhyeyairbodhisattvasamādhisahasraiḥ prajñāpāramitopāyakauśalyanirjātairvyāhārṣīt /",
    "K05bsu049_u:11415": " sadāprarudito 'pi bodhisattvo mahāsattva sapta varṣāṇi dvābhyāmeva īryāpathābhyāṃ kālamatināmayan na styānamiddhamavakrāmayāmāsa /",
    "K05bsu049_u:11416": " sapta varṣāṇi ca kāmavitarkamutpādayāmāsa,",
    "K05bsu049_u:11417": " na vyāpādavitarkaṃ na vihiṃsāvitarkamutpādayāmāsa,",
    "K05bsu049_u:11418": " na rasagṛddhiṃ na cittaudbilyamutpādayāmāsa /",
    "K05bsu049_u:11419": " api tu kadā nāma dharmodgato bodhisattvo mahāsattvo 'smātsamādhervyutthāsyati,",
    "K05bsu049_u:11420": " yannu vayaṃ dharmodgatasya bodhisattva mahāsattvasya dharmāsanaṃ prajñapayiṣyāmaḥ,",
    "K05bsu049_u:11421": " yatrāsau kulaputro niṣadya dharmaṃ deśayiṣyatīti /",
    "K05bsu049_u:11422": " taṃ ca pṛthivīpradeśaṃ susiktaṃ sumṛṣṭaṃ ca kariṣyāmo nānāpuṣpābhikīrṇam,",
    "K05bsu049_u:11423": " yatra pṛthivīpradeśe dharmodgato bodhisattvo mahāsattvaḥ prajñāpāramitāmupāyakauśalyaṃ ca saṃprakāśayiṣyatīti cintayāmāsa /",
    "K05bsu049_u:11424": " tāny api śreṣṭhidārikāpramukhāni pañca dārikāśatāni sadāpraruditasya bodhisattvasya",
    "K05bsu049_u:11425": " mahāsattvasyānuśikṣamāṇāni dvābhyāmeva īryāpathābhyāṃ kālamatināmayāmāsuḥ sarvāḥ",
    "K05bsu049_u:11426": " kriyāstasyānuvartamānāḥ //",
    "K05bsu049_u:11427": " atha khalu sadāprarudito bodhisattvo mahāsattvo divyaṃ nirghoṣamaśrauṣīt - itaḥ saptame divase dharmodgato bodhisattvo mahāsattvo 'smātsamādhervyutthāsyati,",
    "K05bsu049_u:11428": " vyutthāya ca madhyenagarasya niṣadya dharmaṃ deśayiṣyatīti /",
    "K05bsu049_u:11429": " atha khalu sadāprarudito bodhisattvo mahāsattvastaṃ divyaṃ nirghoṣaṃ śrutvā tuṣṭa",
    "K05bsu049_u:11430": " udagra āttamanāḥ pramuditaḥ prītisaumanasyajātastaṃ pṛthivīpradeśaṃ śodhayāmāsa sārdhaṃ",
    "K05bsu049_u:11431": " śreṣṭhidārikāpramukhaiḥ pañcadārikāśataiḥ,",
    "K05bsu049_u:11432": " dharmāsanaṃ ca prajñapayāmāsa saptaratnamayam,",
    "K05bsu049_u:11433": " svakaṃ cottarāsaṅgaṃ kāyādavatārya tasyāsanasyopari prajñapayati sma /",
    "K05bsu049_u:11434": " atha khalu tā dārikāḥ svakasvakānuttarāsaṅgān kāyādavatārya pañcottarāsaṅgaśatāni",
    "K05bsu049_u:11435": " tatrāsane prajñapayāmāsuḥ atrāsane dharmodgato bodhisattvo mahāsattvo niṣadya dharmaṃ deśayiṣyatīti /",
    "K05bsu049_u:11436": " evaṃ tāś ca sarvā dārikā dharmodgatasya bodhisattvasya mahāsattvasya dharmāsanamāstīrya tuṣṭā udagrā āttamanasaḥ pramuditāḥ prītisaumanasya jātā abhūvan //",
    "K05bsu049_u:11437": " atha khalu sadāprarudito bodhisattvo mahāsattvastaṃ pṛthivīpradeśaṃ sektukāmaḥ /",
    "K05bsu049_u:11438": " na codakaṃ samantātparyeṣamāṇo 'pi labhate,",
    "K05bsu049_u:11439": " yena taṃ pṛthivīpradeśaṃ siñcet /",
    "K05bsu049_u:11440": " yathāpi nāma māreṇa pāpīyasā tatsarvamudakamantardhāpitamabhūt,",
    "K05bsu049_u:11441": " apyeva nāma asya sadāpraruditasya bodhisattvasya mahāsattvasyodakamalabhamānasya cittaṃ khidyeta,",
    "K05bsu049_u:11442": " duḥkhadaurmanasyaṃ ca bhavet,",
    "K05bsu049_u:11443": " cittasya vā anyathātvaṃ bhavet,",
    "K05bsu049_u:11444": " yenāsya kuśalamūlasyāntardhānaṃ bhavet,",
    "K05bsu049_u:11445": " na vā pūjā bhrājeran //",
    "K05bsu049_u:11446": " atha khalu sadāpraruditasya bodhisattvasya mahāsattvasyaitadabhūt - yannvahamātmanaḥ kāyaṃ viddhvā imaṃ pṛthivīpradeśaṃ rudhireṇa siñceyam /",
    "K05bsu049_u:11447": " tatkasya hetoḥ?",
    "K05bsu049_u:11448": " ayaṃ hi pṛthivīpradeśa uddhatarajaskaḥ /",
    "K05bsu049_u:11449": " mā rajodhāturito bhūpradeśāddharmodgatasya bodhisattvasya mahāsattvasya kāye nipatet /",
    "K05bsu049_u:11450": " kiṃ vā anenātmabhāvenāvaśyaṃ bhedanadharmiṇā kuryām?",
    "K05bsu049_u:11451": " varaṃ khalu punarmamāyaṃ kāya (Vaidya 258)",
    "K05bsu049_u:11452": " evaṃrūpayā kriyayā vinaśyatu,",
    "K05bsu049_u:11453": " na tu niḥsāmarthyakriyayā /",
    "K05bsu049_u:11454": " api ca kāmahetoḥ kāmanidānaṃ bahūni me ātmabhāvasahasrāṇi punaḥ punaḥ saṃsāre saṃsarato bhinnāni,",
    "K05bsu049_u:11455": " na punarevaṃrūpeṣu sthāneṣu saddharmaparigrahasya kṛtaśaḥ /",
    "K05bsu049_u:11456": " yadi punarbhidyante,",
    "K05bsu049_u:11457": " kāmamevaṃrūpeṣu bhidyantāmiti /",
    "K05bsu049_u:11458": " atha khalu sadāprarudito bodhisattvo mahāsattva iti pratisaṃkhyāya tīkṣṇaṃ śastraṃ gṛhītvā svakāyaṃ samantato viddhvā taṃ pṛthivīpradeśaṃ svarudhireṇa sarvamasiñcat /",
    "K05bsu049_u:11459": " tāny api śreṣṭhidārikāpramukhāni pañcadārikāśatāni sadāpraruditasya bodhisattvasya",
    "K05bsu049_u:11460": " mahāsattvasyānuśikṣamāṇāni sarvāṇi tāni tīkṣṇāni śastrāṇi gṛhītvā svakasvakāni śarīrāṇi",
    "K05bsu049_u:11461": " viddhvā taṃ pṛthivīpradeśaṃ svakasvakairlohitaiḥ sarvamasiñcan /",
    "K05bsu049_u:11462": " na ca sadāpraruditasya bodhisattvasya mahāsattvasya tāsāṃ vā sarvāsāṃ dārikāṇāṃ cittasyānyathātvamabhūt,",
    "K05bsu049_u:11463": " yatra sa māraḥ pāpīyānavatāraṃ labhet kuśalamūlāntarāyakaraṇāya //",
    "K05bsu049_u:11464": " atha khalu śakrasya devānāmindrasyaitadabhūt - āścaryaṃ yāvaddharmakāmaścāyaṃ sadāprarudito bodhisattvo mahāsattvaḥ,",
    "K05bsu049_u:11465": " yāvaddṛḍhasamādānaś ca yāvanmahāsaṃnāhasaṃnaddhaś ca anapekṣaḥ kāye jīviteṣu bhogeṣu ca,",
    "K05bsu049_u:11466": " anuttarāyāḥ samyaksaṃbodheradhigamāya adhyāśayasaṃprasthitaḥ /",
    "K05bsu049_u:11467": " yaduta sarvasattvān mocayiṣyāmyaparimāṇataḥ saṃsāraduḥkhādanuttarāṃ samyaksaṃbodhimabhisaṃbudhyeti /",
    "K05bsu049_u:11468": " atha khalu śakro devānāmindrastatsarvaṃ lohitodakaṃ divyaṃ candanodakamadhyatiṣṭhat,",
    "K05bsu049_u:11469": " samantācca tasya pṛthivīpradeśasya acintyaṃ paramodāraṃ gandhaṃ yasya divyasya candanodakasya paripūrṇam /",
    "K05bsu049_u:11470": " yojanaśataṃ gandho vāti //",
    "K05bsu049_u:11471": " atha śakro devānāmindraḥ sadāpraruditaṃ bodhisattvaṃ mahāsattvametadavocat - sādhu sādhu kulaputra /",
    "K05bsu049_u:11472": " sādhu te kulaputra acintyaṃ vīryam,",
    "K05bsu049_u:11473": " sādhvī ca te anuttarā dharmakāmatā dharmaparīṣṭiś ca /",
    "K05bsu049_u:11474": " evaṃrūpeṇa kulaputra adhyāśayena evaṃrūpeṇa vīryeṇa evaṃrūpayā ca dharmakāmatayā taiḥ paurvakaistathāgatairarhadbhiḥ samyaksaṃbuddhairanuttarā samyaksaṃbodhiḥ samudānītā //",
    "K05bsu049_u:11475": " atha khalu sadāpraruditasya bodhisattvasya mahāsattvasyaitadabhūt - prajñaptaṃ mayā dharmodgatasya bodhisattvasya mahāsattvasya dharmāsanam",
    "K05bsu049_u:11476": " ayaṃ ca pṛthivīpradeśaḥ susiktaḥ susaṃmṛṣṭaś ca kṛtaḥ /",
    "K05bsu049_u:11477": " kuto nu khalvahaṃ puṣpāṇi labheyam,",
    "K05bsu049_u:11478": " yairahamimaṃ pṛthivīpradeśaṃ puṣpābhikīrṇaṃ kuryām,",
    "K05bsu049_u:11479": " dharmodgataṃ ca bodhisattvaṃ mahāsattvaṃ dharmaṃ deśayantaṃ dharmāsane niṣaṇṇamabhyavakireyam?",
    "K05bsu049_u:11480": " atha khalu śakro devānāmindraḥ sadāpraruditaṃ bodhisattvaṃ mahāsattvametadavocat - imāni te kulaputra pratigṛhāṇa divyāni māndāravāṇi puṣpāṇi",
    "K05bsu049_u:11481": " ebhistvamimaṃ pṛthivīpradeśaṃ puṣpābhikīrṇaṃ kuru,",
    "K05bsu049_u:11482": " dharmodgataṃ ca bodhisattvaṃ mahāsattvaṃ dharmaṃ deśayantaṃ dharmāsane niṣaṇṇamabhyavakira /",
    "K05bsu049_u:11483": " sa tasmai divyaṃ khārīsahasraṃ divyānāṃ māndāravapuṣpāṇāmupanāmayati sma /",
    "K05bsu049_u:11484": " atha khalu sadāprarudito bodhisattvo mahāsattvastāni puṣpāṇi gṛhītvā anyataraiḥ puṣpaistaṃ pṛthivīpradeśaṃ puṣpābhikīrṇamakārṣīt,",
    "K05bsu049_u:11485": " anyataraiś ca puṣpairdharmodgataṃ bodhisattvaṃ mahāsattvamabhyavākirat //",
    "K05bsu049_u:11486": " atha khalu dharmodgato bodhisattvo mahāsattvaḥ saptānāṃ varṣāṇāmatyayena tataḥ samādhervyutthāya yena dharmāsanaṃ tenopasaṃkramya prajñapta evāsane nyaṣīdat,",
    "K05bsu049_u:11487": " anekaśatasahasrayā parṣadā parivṛtaḥ puraskṛtaḥ prajñāpāramitāṃ deśayāmāsa //",
    "K05bsu049_u:11488": " (Vaidya 259) atha khalu sadāprarudito bodhisattvo mahāsattvaḥ sahadarśanenaiva dharmodgatasya bodhisattvasya mahāsattvasya tādṛśaṃ sukhaṃ pratilabhate",
    "K05bsu049_u:11489": " tadyathāpi nāma prathamadhyānasamāpanna ekāgramanasikāro bhikṣuḥ /",
    "K05bsu049_u:11490": " tatreyaṃ dharmodgatasya bodhisattvasya mahāsattvasya prajñāpāramitādeśanāyaduta sarvadharmasamatayā prajñāpāramitāsamatā /",
    "K05bsu049_u:11491": " sarvadharmaviviktatayā prajñāpāramitāviviktatā /",
    "K05bsu049_u:11492": " sarvadharmācalanatayā prajñāpāramitācalanatā /",
    "K05bsu049_u:11493": " sarvadharmāmananatayā prajñāpāramitāmananatā /",
    "K05bsu049_u:11494": " sarvadharmāstambhitatayā prajñāpāramitāstambhitatā /",
    "K05bsu049_u:11495": " savadharmaikarasatayā prajñāpāramitaikarasatā /",
    "K05bsu049_u:11496": " sarvadharmāparyantatayā prajñāpāramitāparyantatā /",
    "K05bsu049_u:11497": " sarvadharmānutpādatayā prajñāpāramitānutpādatā /",
    "K05bsu049_u:11498": " sarvadharmānirodhatayā prajñāpāramitānirodhatā /",
    "K05bsu049_u:11499": " gaganāparyantatayā prajñāpāramitāparyantatā /",
    "K05bsu049_u:11500": " samudrāparyantatayā prajñāpāramitāparyantatā /",
    "K05bsu049_u:11501": " meruvicitratayā prajñāpāramitāvicitratā /",
    "K05bsu049_u:11502": " gaganākalpanatayā prajñāpāramitākalpanatā /",
    "K05bsu049_u:11503": " rūpāparyantatayā prajñāpāramitāparyantatā /",
    "K05bsu049_u:11504": " evaṃ vedanā saṃjñā saṃskārāḥ /",
    "K05bsu049_u:11505": " vijñānāparyantatayā prajñāpāramitāparyantatā /",
    "K05bsu049_u:11506": " pṛthivīdhātvaparyantatatā prajñāpāramitāparyantatā /",
    "K05bsu049_u:11507": " evamabdhātutejodhātuvāyudhātvākāśadhātvaparyantatayā prajñāpāramitāparyantatā /",
    "K05bsu049_u:11508": " vijñānadhātvaparyantatayā prajñāpāramitāparyantatā /",
    "K05bsu049_u:11509": " vajropamadharmasamatayā prajñāpāramitāsamatā /",
    "K05bsu049_u:11510": " sarvadharmāsaṃbhedanatayā prajñāpāramitāsaṃbhedanatā /",
    "K05bsu049_u:11511": " sarvadharmānupalabdhitayā prajñāpāramitānupalabdhitā /",
    "K05bsu049_u:11512": " sarvadharmābhibhāvanāsamatayā prajñāpāramitābhibhāvanāsamatā /",
    "K05bsu049_u:11513": " sarvadharmaniśceṣṭatayā prajñāpāramitāniśceṣṭatā /",
    "K05bsu049_u:11514": " sarvadharmācintyatayā prajñāpāramitācintyatā veditavyeti //",
    "K05bsu049_u:11515": " atha khalu sadāpraruditasya bodhisattvasya mahāsattvasya tathāniṣaṇṇasyaiva tasyāṃ belāyāṃ sarvadharmasamatā nāma samādhirājo jātaḥ /",
    "K05bsu049_u:11516": " yataḥ sarvadharmaviviktaś ca nāma samādhiḥ,",
    "K05bsu049_u:11517": " sarvadharmācalanaś ca nāma samādhiḥ,",
    "K05bsu049_u:11518": " sarvadharmāmananaś ca nāma samādhiḥ,",
    "K05bsu049_u:11519": " sarvadharmāstambhitaś ca nāma samādhiḥ,",
    "K05bsu049_u:11520": " sarvadharmaikarasaś ca nāma samādhiḥ,",
    "K05bsu049_u:11521": " sarvadharmāparyantaś ca nāma samādhi,",
    "K05bsu049_u:11522": " sarvadharmānutpādaś ca nāma samādhiḥ,",
    "K05bsu049_u:11523": " sarvadharmānirodhaś ca nāma samādhiḥ,",
    "K05bsu049_u:11524": " gaganāparyataś ca nāma samādhiḥ,",
    "K05bsu049_u:11525": " samudrāparyantaś ca nāma samādhiḥ,",
    "K05bsu049_u:11526": " meruvicitraś ca nāma samādhiḥ,",
    "K05bsu049_u:11527": " gaganākalpaś ca nāma samādhiḥ,",
    "K05bsu049_u:11528": " rūpāparyantaś ca nāma samādhiḥ /",
    "K05bsu049_u:11529": " evaṃ vedanā saṃjñā saṃskārāḥ /",
    "K05bsu049_u:11530": " vijñānāparyantaś ca nāma samādhiḥ,",
    "K05bsu049_u:11531": " pṛthivīdhātvaparyantaśva nāma samādhiḥ,",
    "K05bsu049_u:11532": " evamabdhātutejodhātuvāyudhātvākāśadhātvaparyantaś ca nāma samādhiḥ,",
    "K05bsu049_u:11533": " vijñānadhātvaparyantaś ca nāma samādhiḥ,",
    "K05bsu049_u:11534": " vajropamaś ca nāma samādhiḥ,",
    "K05bsu049_u:11535": " sarvadharmāsaṃbhedaś ca nāma samādhiḥ,",
    "K05bsu049_u:11536": " sarvadharmānupalabdhiś ca nāma samādhiḥ,",
    "K05bsu049_u:11537": " sarvadharmāvibhāvanāsamatā ca nāma samādhiḥ,",
    "K05bsu049_u:11538": " sarvadharmaniśceṣṭaś ca nāma samādhiḥ,",
    "K05bsu049_u:11539": " sarvadharmācintyaś ca nāma samādhiḥ /",
    "K05bsu049_u:11540": " evaṃpramukhāni ṣaṣṭiḥ samādhimukhaśatasahasrāṇi sadāpraruditena bodhisattvena mahāsattvena pratilabdhānyabhūvanniti //",
    "K05bsu049_u:11541": " āryāṣṭasāhasrikāyāṃ prajñāpāramitāyāṃ dharmodgataparivarto nāmaikatriṃśattamaḥ //",
    "K05bsu049_u:11542": " (Vaidya 260)",
    "K05bsu049_u:11543": " ASP_32: parīndanāparivarto dvātriṃśattamaḥ /",
    "K05bsu049_u:11544": " sahapratilabdhānāṃ ca subhūte ṣaṣṭyāḥ samādhimukhaśatasahasrāṇāṃ sadāprarudito bodhisattvo mahāsattvaḥ pūrvasyāṃ diśi,",
    "K05bsu049_u:11545": " dakṣiṇasyāṃ paścimāyāmuttarasyāṃ diśi,",
    "K05bsu049_u:11546": " vidikṣu adha ūrdhvaṃ ca diśi daśasu dikṣu gaṅgānadīvālukopameṣu trisāhasramahāsāhasreṣu",
    "K05bsu049_u:11547": " lokadhātuṣu gaṅgānadīvālukopamān buddhān bhagavataḥ paśyati sma bhikṣusaṃghaparivṛtān",
    "K05bsu049_u:11548": " bodhisattvaguṇapuraskṛtān etaireva nayairebhireva nāmabhiretairevākṣarairimāmeva",
    "K05bsu049_u:11549": " prajñāpāramitāṃ bhāṣamāṇān /",
    "K05bsu049_u:11550": " tadyathāpi nāma ahametarhi asminneva trisāhasramahāsāhasre lokadhātau dharmaṃ deśayāmi bhikṣusaṃghaparivṛto bodhisattvagaṇapuraskṛtaḥ,",
    "K05bsu049_u:11551": " ebhireva nayairebhireva nāmabhirebhirevākṣarairimāmeva prajñāpāramitāṃ bhāṣe /",
    "K05bsu049_u:11552": " so 'cintyena bāhuśrutyena śrutasāgaratayā ca samanvāgato 'bhūt,",
    "K05bsu049_u:11553": " sarvāsu ca jātiṣu na jātu buddhavirahito 'bhūt /",
    "K05bsu049_u:11554": " yatra yatra buddhā bhagavantaḥ saṃmukhībhūtā bhavanti,",
    "K05bsu049_u:11555": " tatra tatropapadyate sma /",
    "K05bsu049_u:11556": " avirahitaś ca bhavati sma buddhairbhagavadbhiḥ,",
    "K05bsu049_u:11557": " antataḥ svapnāntaragato 'pi /",
    "K05bsu049_u:11558": " sarve ca anena akṣaṇā vivarjitāḥ,",
    "K05bsu049_u:11559": " kṣaṇasaṃpaccārāgitā //",
    "K05bsu049_u:11560": " tatra khalu punarbhagavānāyuṣmantamānandamāmantrayate sma - tadanenāpi te ānanda",
    "K05bsu049_u:11561": " paryāyeṇa evaṃ veditavyam - ityapīyaṃ prajñāpāramitā bodhisattvānāṃ mahāsattvānāṃ",
    "K05bsu049_u:11562": " sarvajñajñānasyāhāriketi /",
    "K05bsu049_u:11563": " tasmāttarhi ānanda bodhisattvairmahāsattvaiḥ sarvajñajñānaṃ pratilabdhukāmairasyāṃ prajñāpāramitāyāṃ caritavyam /",
    "K05bsu049_u:11564": " iyaṃ prajñāpāramitā śrotavyā udgrahītavyā dhārayitavyā vācayitavyā paryavāptavyā pravartayitavyā deśayitavyopadeṣṭavyoddeṣṭavyā svādhyātavyā likhitavyā /",
    "K05bsu049_u:11565": " tathāgatādhiṣṭhānena mahāpustake pravyaktapravyaktairakṣaraiḥ sulikhitāṃ kṛtvā satkartavyā",
    "K05bsu049_u:11566": " gurukartavyā mānayitavyā pūjayitavyā arcayitavyā apacāyitavyā puṣpairdhūpairgandhairmālyairvilepanaiścūrṇaiścīvarairvādyairvastraiśchatrairdhvajairghaṇṭābhiḥ",
    "K05bsu049_u:11567": " samantācca dīpamālābhiḥ,",
    "K05bsu049_u:11568": " bahuvidhābhiś ca pūjābhiḥ /",
    "K05bsu049_u:11569": " iyamasmākamantikādānanda anuśāsanī /",
    "K05bsu049_u:11570": " tatkasya hetoḥ?",
    "K05bsu049_u:11571": " atra hi prajñāpāramitāyāṃ sarvajñajñānapariniṣpattirbhaviṣyati /",
    "K05bsu049_u:11572": " tatkiṃ manyase ānanda śāstā te tathāgataḥ?",
    "K05bsu049_u:11573": " ānanda āha - śāstā me bhagavan,",
    "K05bsu049_u:11574": " śāstā me sugata /",
    "K05bsu049_u:11575": " evamukte bhagavānāyuṣmantamānandametadavocat - śāstā te ānanda tathāgataḥ /",
    "K05bsu049_u:11576": " paricarito 'smyānanda tvayā maitreṇa kāyakarmaṇā manaāpena,",
    "K05bsu049_u:11577": " maitreṇa vākkarmaṇā manaāpena,",
    "K05bsu049_u:11578": " maitreṇa manaḥkarmaṇā manaāpena /",
    "K05bsu049_u:11579": " tasmāttarhi ānanda yathaiva tvayā mamaitarhi tiṣṭhato dhriyamāṇasya yāpayato 'smin samucchraye prema ca prasādaś ca gauravaṃ ca kṛtam,",
    "K05bsu049_u:11580": " tathaiva tvayā ānanda mamātyayādasyāṃ prajñāpāramitāyāṃ kartavyam /",
    "K05bsu049_u:11581": " dvir api trir api te ānanda parīndāmi anuparīndāmi enāṃ prajñāpāramitām,",
    "K05bsu049_u:11582": " yatheyaṃ nāntardhīyeta,",
    "K05bsu049_u:11583": " yathā nāsyāṃ tvamanyaḥ puruṣaḥ syāḥ /",
    "K05bsu049_u:11584": " yāvadānanda iyaṃ prajñāpāramitā loke pracariṣyati,",
    "K05bsu049_u:11585": " tāvattathāgatastiṣṭhatīti veditavyam /",
    "K05bsu049_u:11586": " tāvattathāgato dharmaṃ deśayatīti veditavyam /",
    "K05bsu049_u:11587": " avirahitāste ānanda sattvā buddhadarśanena dharmaśravaṇena saṃghopasthānena ca veditavyam /",
    "K05bsu049_u:11588": " tathāgatāntikāvacarāste ānanda sattvā veditavyāḥ,",
    "K05bsu049_u:11589": " ya enāṃ prajñāpāramita (Vaidya 261)",
    "K05bsu049_u:11590": " śroṣyantyudgrahīṣyanti dhārayiṣyanti vācayiṣyanti paryavāpsyanti pravartayiṣyanti",
    "K05bsu049_u:11591": " deśayiṣyantyupadekṣyantyuddekṣyanti svādhyāsyanti likhiṣyanti satkariṣyanti gurukariṣyanti",
    "K05bsu049_u:11592": " mānayiṣyanti pūjayiṣyantyarcayiṣyantyapacāyiṣyanti puṣpadhūpagandhamālyavilepanacūrṇacīvaracchatradhvajaghaṇṭāpatākābhiḥ,",
    "K05bsu049_u:11593": " samantācca dīpamālābhiḥ,",
    "K05bsu049_u:11594": " bahuvidhābhiś ca pūjābhiriti //",
    "K05bsu049_u:11595": " idamavocadbhagavān āttamanāḥ /",
    "K05bsu049_u:11596": " te ca maitreyapramukhā bodhisattvā mahāsattvāḥ āyuṣmāṃś ca subhūtirāyuṣmāṃś ca śāriputraḥ",
    "K05bsu049_u:11597": " āyuṣmāṃścānandaḥ śakraś ca devānāmindraḥ sadevamānuṣāsuragaruḍagandharvaś ca loko",
    "K05bsu049_u:11598": " bhagavato bhāṣitamabhyanandanniti //",
    "K05bsu049_u:11599": " āryāṣṭasāhasrikāyāṃ prajñāpāramitāyāṃ parīndanāparivarto nāma dvātriṃśattamaḥ //",
    "K05bsu049_u:11600": " samāptā ceyaṃ bhagavatyā āryāṣṭasāhasrikāyāḥ prajñāpāramitā sarvatathāgatajananī bodhisattvapratyekajinaśrāvakāṇāṃ mātā,",
    "K05bsu049_u:11601": " dharmamudrā dharmolkā dharmanābhirdharmabherī dharmanetrī dharmaratnanidhānam akṣayo",
    "K05bsu049_u:11602": " dharmaḥ acintyādbhutadarśananakṣatramālā sadevamānuṣāsuragandharvalokavanditā sarvasukhaheturiti //",
    "K05bsu049_u:11603": " prajñāpāramitāṃ samyagudgṛhya paryavāpya ca dhārayitvā pravartya enāṃ viharantu sadārthina iti //",
    "K05bsu049_u:11604": " ye dharmā hetuprabhāvā hetusteṣāṃ tathāgato hyavadat /",
    "K05bsu049_u:11605": " teṣāṃ ca yo nirodha evaṃvādī mahāśramaṇaḥ //",
    "K05bsu049_u:11606": " deyadharmo 'yaṃ pravaramahāyānayāyinyāḥ paramopāsikasaurājrasutalakṣmīdharasya /",
    "K05bsu049_u:11607": " yadatra puṇyaṃ tadbhavatvācāryopādhyāyamātāpitṛpūrvaṃgamaṃ kṛtvā sakalasattvarāśeranuttarajñānāvāptaye iti //"
}