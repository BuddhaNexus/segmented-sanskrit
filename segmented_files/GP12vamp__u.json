{
  "GP12vamp__u:0": "atha śrīvāmanapurāṇam",
  "GP12vamp__u:1": "nārāyaṇaṃ namaskṛtya naraṃ caiva narottamam /",
  "GP12vamp__u:2": "devīṃ sarasvatīṃ vyāsaṃ tato jayamudīrayet /",
  "GP12vamp__u:3": "trailokyarājyamākṣipya balerindrāya yo dadau /",
  "GP12vamp__u:4": "śrīdharāya namastasmai chadmavāmanarūpiṇe // VamP_1.1 //",
  "GP12vamp__u:5": "pulastyamuṣimāsīnamāśrame vāgvidāṃ varam /",
  "GP12vamp__u:6": "nāradaḥ paripapraccha purāṇaṃ vāmanāśrayam // VamP_1.2 //",
  "GP12vamp__u:7": "kathaṃ bhagavatā brahman viṣṇunā prabhaviṣṇunā /",
  "GP12vamp__u:8": "vāmanatvaṃ dhṛtaṃ pūrvaṃ tanmamācakṣva pṛcchataḥ // VamP_1.3 //",
  "GP12vamp__u:9": "kathaṃ ca vaiṣṇavano bhūtvā prahlādo daityasattamaḥ /",
  "GP12vamp__u:10": "tridaśairyuyudhe sārthamatra mai saṃśayo mahān // VamP_1.4 //",
  "GP12vamp__u:11": "śrūyate ca dvijaśreṣṭha dakṣasya duhitā satī /",
  "GP12vamp__u:12": "śaṅkarasya priyā bhāryā babhuva varavarṇinī // VamP_1.5 //",
  "GP12vamp__u:13": "kimarthaṃ sā parityajya svarīraṃ varānanā /",
  "GP12vamp__u:14": "jātā himavato gehe girīndrasya mahātmanaḥ // VamP_1.6 //",
  "GP12vamp__u:15": "punaśca devadevavasya patnītvamagamacchubhā /",
  "GP12vamp__u:16": "etanme saṃśayaṃ chindhi sarvavit tvaṃ mato 'si me // VamP_1.7 //",
  "GP12vamp__u:17": "tīrthānāṃ caiva māhātmyaṃ dānānāṃ caiva sattama /",
  "GP12vamp__u:18": "vratānāṃ vividhānāṃ ca vidhimācakṣva me dvija // VamP_1.8 //",
  "GP12vamp__u:19": "evabhukto nāradena pulastyo sunisattamaḥ /",
  "GP12vamp__u:20": "provāca vadatāṃ śreṣṭho nāradaṃ tapaso nidhima // VamP_1.9 //",
  "GP12vamp__u:21": "pulastya uvāca /",
  "GP12vamp__u:22": "purāṇaṃ vāmanaṃ vakṣye kramānnikhilamāditaḥ /",
  "GP12vamp__u:23": "avadhānaṃ sthiraṃ kṛtvā śṛṇuṣva munisattma // VamP_1.10 //",
  "GP12vamp__u:24": "purā haimavatī devī mandarasthaṃ maheśvaram /",
  "GP12vamp__u:25": "uvāca vacanaṃ dṛṣṭvā grīṣmakālamupasthitam // VamP_1.11 //",
  "GP12vamp__u:26": "grīṣmaḥ pravṛtto deveśa na ca te vidyate gṛham /",
  "GP12vamp__u:27": "yatra vātātapau grīṣme sthitayornau gamiṣyataḥ // VamP_1.12 //",
  "GP12vamp__u:28": "evamukto bhavānyā tu śaṅkaro vākyamabravīt /",
  "GP12vamp__u:29": "nirāśrayo 'haṃ sudatī sadāraṇyacaraḥ śubhe // VamP_1.13 //",
  "GP12vamp__u:30": "ityuktā śaṅkareṇātha vṛkṣacchāyāsu nārada /",
  "GP12vamp__u:31": "nidāghakālamanayat samaṃ śarveṇa sā satī // VamP_1.14 //",
  "GP12vamp__u:32": "nidāghānte samudrabhūto nirjanācarito 'dbhutaḥ /",
  "GP12vamp__u:33": "ghanāndhakāritāśo vai prāvṛṭkāloṣatirāgavān // VamP_1.15 //",
  "GP12vamp__u:34": "taṃ dṛṣṭvā dakṣatanujā prāvṛṭkālamupasthitam /",
  "GP12vamp__u:35": "provāca vākyaṃ deveśaṃ satī sapraṇayaṃ tadā // VamP_1.16 //",
  "GP12vamp__u:36": "vivānti vātā hṛdayāvadāraṇā garjantyamī loyadharā maheśvara /",
  "GP12vamp__u:37": "sphuranti nīlābhragaṇeṣu vidyuto vāśanti kekāravameva barhiṇaḥ // VamP_1.17 //",
  "GP12vamp__u:38": "patanti dhārā gaganāt paricyutā bakā balākāśca saranti toyadān /",
  "GP12vamp__u:39": "kadambasarjjārjunaketakīdrumāḥ puṣpāṇi muñcanti sumārutāhatāḥ // VamP_1.18 //",
  "GP12vamp__u:40": "śrutvaiva maghasya dṛḍhaṃ tu garjitaṃ tyajanti haṃsāśca sarāṃsi tatkṣaṇāt /",
  "GP12vamp__u:41": "yathāśrayān yogigaṇaḥ samantāt pravṛddhamūlānapi saṃtyajanti // VamP_1.19 //",
  "GP12vamp__u:42": "imāni yūthāni vane mṛgāṇāṃ caranti dhāvanti ramanti śaṃbho /",
  "GP12vamp__u:43": "tathācirābhāḥ sutarāṃ sphuranti paśyeha nīleṣu ghaneṣu deva /",
  "GP12vamp__u:44": "nūnaṃ samṛddhiṃ salilasya dṛṣṭvā caranti śūrāstaruṇadrumeṣu // VamP_1.20 //",
  "GP12vamp__u:45": "udvattvegāḥ sahasaiva nimnagā jātāḥ śaśaṅkāṅkitacārumaile /",
  "GP12vamp__u:46": "kimatra citraṃ yadanujjvalaṃ janaṃ niṣevya yoṣid bhavati tvaśīlā // VamP_1.21 //",
  "GP12vamp__u:47": "nīlaiśca meghaiśca samāvṛtaṃ nabhaḥ puṣṣaiśca sarjjā mukulaiśca nīpāḥ /",
  "GP12vamp__u:48": "phalaiśca bilvāḥ payasā tathāpagāḥ patraiḥ sapadmaiśca mahāsarāṃsi // VamP_1.22 //",
  "GP12vamp__u:49": "kāle suraudre nanu te bravīmi /",
  "GP12vamp__u:50": "gṛhaṃ kuruṣvātra mahācajalottame sunirvṛtā yena bhavāmi śaṃbho // VamP_1.23 //",
  "GP12vamp__u:51": "itthaṃ trinetraḥ śrutirāmaṇīyakaṃ śrutvā vaco vākyamidaṃ babhāṣe /",
  "GP12vamp__u:52": "na me 'sti vittaṃ gṛhasaṃcayārthe mṛgāricarmāvaraṇaṃ mama priye // VamP_1.24 //",
  "GP12vamp__u:53": "mamopavītaṃ bhujageśvaraḥ śubhe karṇe 'pi padmaśca tathaiva piṅgalaḥ /",
  "GP12vamp__u:54": "keyūramekaṃ mama kambalastvahirdvitīyamanyo bhujago dhanañjayaḥ // VamP_1.25 //",
  "GP12vamp__u:55": "savyetare takṣaka uttare tathā /",
  "GP12vamp__u:56": "nīlo 'pi nīlāñjanatulyavarṇaḥ śroṇītaṭe rājati supratiṣṭhaḥ // VamP_1.26 //",
  "GP12vamp__u:57": "pulastya uvāca /",
  "GP12vamp__u:58": "iti vacanamathograṃ śaṅkarātsā mṛḍānī ṛtamapi tadasatyaṃ śrīmadākarṇya bhītā /",
  "GP12vamp__u:59": "avanitasamavekṣya svāmino vāsakṛcchrāt parivadati saroṣaṃ lajjayocchvasya coṣm // VamP_1.27 //",
  "GP12vamp__u:60": "devyuvāca /",
  "GP12vamp__u:61": "kathaṃ hi devadeveśa prāvaṭkālo gamiṣyati /",
  "GP12vamp__u:62": "vṛkṣamūle sthitāyā me suduḥkhena vadāmyataḥ // VamP_1.28 //",
  "GP12vamp__u:63": "śaṅkara uvāca /",
  "GP12vamp__u:64": "ghanāvasthitadehāyāḥ prāvṛṭghanakhaṇḍamunnatamāruhya tasthau saha dakṣakanyayā /",
  "GP12vamp__u:65": "tato 'bhavannāma tedaśvarasya jīmūtaketustviti viśrutaṃ divi // VamP_1.30 //",
  "GP12vamp__u:66": "iti śrīvāmanapurāṇe prathamo 'dhyāyaḥ",
  "GP12vamp__u:67": "________________________________________________________________________",
  "GP12vamp__u:68": "pulastya uvāca",
  "GP12vamp__u:69": "tatastrinetrasya gataḥ prāvṛṭkālo ghanopari /",
  "GP12vamp__u:70": "lokānndakarī ramyā śarat samabhavanmune // VamP_2.1 //",
  "GP12vamp__u:71": "tyajanti nīlāmbudharā nabhastalaṃ vṛkṣāṃśca kaṅkāḥ saritastaṭāni /",
  "GP12vamp__u:72": "padmāḥ sugandhaṃ nilayāni vāyasā rururviṣāṇaṃ kaluṣaṃ jalāśayaḥ // VamP_2.2 //",
  "GP12vamp__u:73": "vikāsamāyanti ta paṅkājāni candrāṃśavo bhānti latāḥ supuṣpāḥ /",
  "GP12vamp__u:74": "nandanti hṛṣṭānyapi gokulāni santaśca saṃtoṣamanuvrajanti // VamP_2.3 //",
  "GP12vamp__u:75": "sarassu padma gagane ca tārakā jalāśayeṣveva tathā payāṃsi /",
  "GP12vamp__u:76": "satāṃ ca cittaṃ hi diśāṃ mukhaiḥ samaṃ vaimalyamāyānti śaśaṅkakāntayaḥ // VamP_2.4 //",
  "GP12vamp__u:77": "e tādṛśe haraḥ kāle maghapṛṣṭhādhivāsinīm /",
  "GP12vamp__u:78": "satīmādāya śailendraṃ mandaraṃ samupāyayau // VamP_2.5 //",
  "GP12vamp__u:79": "tato mandarapṛṣṭhe 'sau sthitaḥ samaśilātale /",
  "GP12vamp__u:80": "rarāma śaṃbhurbhagavān satyā saha mahādyutiḥ // VamP_2.6 //",
  "GP12vamp__u:81": "tato vyatīte śaradi pratibuddhe ca keśave /",
  "GP12vamp__u:82": "dakṣaḥ prajāpatiśreṣṭho yaṣṭumārabhata kratum // VamP_2.7 //",
  "GP12vamp__u:83": "dvādaśeva sa cādityāñ śakrādīṃś ca surottamān /",
  "GP12vamp__u:84": "sakaśyapān samāmantrya sadasyān samacīkarat // VamP_2.8 //",
  "GP12vamp__u:85": "arundhatya ca sahitaṃ vasiṣṭhaṃ śaṃsitavratam /",
  "GP12vamp__u:86": "sahānasūyayātriṃ ca saha dhṛtyā ca kauśikam // VamP_2.9 //",
  "GP12vamp__u:87": "ahalyayā gautamaṃ ca bharadvājamamāyayā /",
  "GP12vamp__u:88": "candrayā sahitaṃ brahmannṛṣimaṅgīrasaṃ tathā // VamP_2.10 //",
  "GP12vamp__u:89": "āmantrya kṛtāvāndakṣaḥ sadasyān yajñasaṃsadi /",
  "GP12vamp__u:90": "vidvān guṇasaṃpannān vedavedāḍgapāragān // VamP_2.11 //",
  "GP12vamp__u:91": "dharmaṃ ca sa samāhūya bhāryayāhiṃsayā saha /",
  "GP12vamp__u:92": "nimantrya yajñavāṭasya dvārapālatvamādiśat // VamP_2.12 //",
  "GP12vamp__u:93": "ariṣṭaneminaṃ cakre idhmāharaṇakāriṇam /",
  "GP12vamp__u:94": "bhṛguṃ ca mantrasaṃskāre samyag dakṣaṃ prayuktavān // VamP_2.13 //",
  "GP12vamp__u:95": "tathā candramasaṃ devaṃ rohiṇyā sahitaṃ śucim /",
  "GP12vamp__u:96": "dhanānāmādhipatye ca yuktavān hi prajāpatiḥ // VamP_2.14 //",
  "GP12vamp__u:97": "jāmātṛduhitṛśvaiva dauhitrāṃśca prajāpatiḥ /",
  "GP12vamp__u:98": "saśaṅkarāṃ satīṃ muktvā makhe sarvān nyamantrayat // VamP_2.15 //",
  "GP12vamp__u:99": "nārada uvāca",
  "GP12vamp__u:100": "kimarthaṃ lokapatinā dhanādhyakṣo maheśvaraḥ /",
  "GP12vamp__u:101": "jyeṣṭhaḥ śreṣṭho variṣṭho 'pi ādyo 'pi na nimantritaḥ // VamP_2.16 //",
  "GP12vamp__u:102": "pulastya uvāca",
  "GP12vamp__u:103": "jyeṣṭhaḥ śreṣṭho variṣṭho 'pi ādyo 'pi bhagavāñśivaḥ /",
  "GP12vamp__u:104": "kapālīli viditveśo dakṣeṇa na nimantritaḥ // VamP_2.17 //",
  "GP12vamp__u:105": "nārada uvāca",
  "GP12vamp__u:106": "kimarthaṃ devatāśreṣṭhaḥ śūlapāṇistrilocanaḥ kapālī bhagavāñjātaḥ karmaṇā kena śaṅkaraḥ // VamP_2.18 //",
  "GP12vamp__u:107": "śṛṇuṣvāvahito bhūtvā kathāmetāṃ purātanīm /",
  "GP12vamp__u:108": "proktamādipurāṇe ca brahmaṇāvyaktamūrttinā // VamP_2.19 //",
  "GP12vamp__u:109": "purā tvekārṇavaṃ sarvaṃ jagatsthāvarajaṅgamam /",
  "GP12vamp__u:110": "naṣṭaṭandrārkanakṣatraṃ praṇaṣṭapavanānalam // VamP_2.20 //",
  "GP12vamp__u:111": "apratarkyamavijñeyaṃ bhāvābhāvavivarjitam /",
  "GP12vamp__u:112": "nimagnuparvatataru tamobhūtaṃ sudurdasam // VamP_2.21 //",
  "GP12vamp__u:113": "tasmin sa śete bhagavān nidrāṃ varṣasahasrikīm /",
  "GP12vamp__u:114": "rātryante sṛjate lokān rājasaṃ rūpāsthitaḥ // VamP_2.22 //",
  "GP12vamp__u:115": "rājasaḥ pañcavadano vedavedāṅgapāragaḥ /",
  "GP12vamp__u:116": "sraṣṭā carācarasyāsya jagato 'dbhutadarśanaḥ // VamP_2.23 //",
  "GP12vamp__u:117": "tamomayastathaivānyaḥ samudbhūtastrilocanaḥ /",
  "GP12vamp__u:118": "śūlapāṇiḥ kaparddī ca akṣamālāṃ ca darśayan // VamP_2.24 //",
  "GP12vamp__u:119": "tato mahātmā hyasṛjadahaṅkāraṃ sudāruṇam /",
  "GP12vamp__u:120": "yenākrāntāv ubhau devau tāveva brahmaśaṅkarau // VamP_2.25 //",
  "GP12vamp__u:121": "ahaṅkārāvṛto rudraḥ pratyuvāca pitāmaham /",
  "GP12vamp__u:122": "ko bhavāniha saṃprāptaḥ kena sṛṣṭo 'si māṃ vada // VamP_2.26 //",
  "GP12vamp__u:123": "pitāmaho 'pyahaṅkārāt pratyuvācātha ko bhavān /",
  "GP12vamp__u:124": "bhavato janakaḥ ko 'tra jananī vā taducyatām // VamP_2.27 //",
  "GP12vamp__u:125": "ityanyonyaṃ purā tābhyāṃ brahmeśābhyāṃ kalipriya /",
  "GP12vamp__u:126": "parivādo 'bhavat tatra utpattirbhavato 'bhavat // VamP_2.28 //",
  "GP12vamp__u:127": "bhavānpyantarikṣaṃ hi jātamātrastadotpatat /",
  "GP12vamp__u:128": "dhārayannatulāṃ vīṇāṃ kurvan kilakilādhvanim // VamP_2.29 //",
  "GP12vamp__u:129": "tato vinirjitaḥ śaṃbhurmāninā padmayoninā /",
  "GP12vamp__u:130": "tasthāvadhomukho dīno grahākrānto yathā śaśī // VamP_2.30 //",
  "GP12vamp__u:131": "parājite lokapatau devena parameṣṣinā /",
  "GP12vamp__u:132": "krodhāndhakāritaṃ rudraṃ pañcamo 'tha mukho 'brovīt // VamP_2.31 //",
  "GP12vamp__u:133": "ahaṃ te pratijānāmi tamomūrto trilocana /",
  "GP12vamp__u:134": "digvāsā vṛṣabhārūḍho lokakṣayakaro bhavān // VamP_2.32 //",
  "GP12vamp__u:135": "ityuktāḥ śaṅkaraḥ kruddho vadanaṃ ghoracakṣuṣā /",
  "GP12vamp__u:136": "nirdagdhukāmastvaniśaṃ dadarśa bhagavānajaḥ // VamP_2.33 //",
  "GP12vamp__u:137": "tatastrinetrasya samudbhavanti vaktrāṇi pañcātha sudarśanāni /",
  "GP12vamp__u:138": "śvetaṃ ca raktaṃ kanakāvadātaṃ nīlaṃ tathā piṅgajaṭaṃ ca śubhram // VamP_2.34 //",
  "GP12vamp__u:139": "vaktrāṇi dṛṣṭvār'kasamāni sadyaḥ paitāmahaṃ vaktramuvāca vākyam /",
  "GP12vamp__u:140": "samāhatasyātha jalasya budbudā bhavanti kiṃ teṣu parākramo 'sti // VamP_2.35 //",
  "GP12vamp__u:141": "tacchrutvā krodhayuktena śaṅkareṇa mahātmanā /",
  "GP12vamp__u:142": "nakhāgreṇa śiraśchinnaṃ brāhmaṃ paruṣavādinam // VamP_2.36 //",
  "GP12vamp__u:143": "tacchinnaṃ śaṅkarasyaiva savye karatale 'patat /",
  "GP12vamp__u:144": "patate na kadācicca tacchaṅkarakarācchiraḥ // VamP_2.37 //",
  "GP12vamp__u:145": "atha krodhāvṛtenāpi brahmaṇādbhuvatakarmaṇā /",
  "GP12vamp__u:146": "sṛṣṭastu puruṣo dhīmān kavacī kuṇḍalī śarī // VamP_2.38 //",
  "GP12vamp__u:147": "dhanuṣpāṇirmahābāhurbāṇaśaktidharo 'vyayaḥ /",
  "GP12vamp__u:148": "caturbhujo mahātūṇī ādityasamadarśanaḥ // VamP_2.39 //",
  "GP12vamp__u:149": "sa prāha gaccha durbuddhe mā tvāṃ śūlin nipātaye /",
  "GP12vamp__u:150": "bhavān pāpasamāyuktaḥ pāpiṣṭhaṃ ko jighāṃsati // VamP_2.40 //",
  "GP12vamp__u:151": "ityuktāḥ śekarastena puruṣeṇa mahātmanā /",
  "GP12vamp__u:152": "trapāyukto jagāmātha rudro badarikāśramam // VamP_2.41 //",
  "GP12vamp__u:153": "naranārāyaṇasthānaṃ parvate hi himāśraye /",
  "GP12vamp__u:154": "sarasvatī yatra puṇyā standane saritāṃ varā // VamP_2.42 //",
  "GP12vamp__u:155": "tatra gatvā ca taṃ dṛṣṭvā nārāyaṇamuvāca ha /",
  "GP12vamp__u:156": "bhikṣāṃ prayaccha bhagavan mahākāpāliko 'smi bhoḥ // VamP_2.43 //",
  "GP12vamp__u:157": "ityukto dharmaputrastu rudraṃ vacanamabravīt /",
  "GP12vamp__u:158": "savyaṃ bhujaṃ tāḍayasva triśūlena maheśvara // VamP_2.44 //",
  "GP12vamp__u:159": "nārāyaṇavacaḥ śrutvā triśūlena trilocanaḥ /",
  "GP12vamp__u:160": "savyaṃ nārāyaṇabhujaṃ tāḍayāmāsa vegavān // VamP_2.45 //",
  "GP12vamp__u:161": "triśūlābhihatānmārgāt tisro dhārā viniryayuḥ /",
  "GP12vamp__u:162": "ekā gaganamākramya sthitā tārābhimamḍitā // VamP_2.46 //",
  "GP12vamp__u:163": "dvitīyā nyapatad bhūmau tāṃ jagrāha tapodhanaḥ /",
  "GP12vamp__u:164": "atristasmāt samudbhūto durvāsāḥ śaṅkarāṃśataḥ // VamP_2.47 //",
  "GP12vamp__u:165": "tṛtīyā nyapatad dhārā kapāle raudradarśane /",
  "GP12vamp__u:166": "tasmācchiśuḥ samabhavat saṃnaddhakavaco yuvā // VamP_2.48 //",
  "GP12vamp__u:167": "śyāmāvadātaḥ śaracāpapāṇir garjanyathā prāvṛṣi toyado 'sau /",
  "GP12vamp__u:168": "itthaṃ bruvan kasya viśātayāmi skandhācchiras tālaphalaṃ yathaiva // VamP_2.49 //",
  "GP12vamp__u:169": "taṃ śakaro 'bhyetya vaco vabhāṣe naraṃ hi nārāyaṇabāhujātam /",
  "GP12vamp__u:170": "nipātayainaṃ nara duṣṭavākyaṃ brahmātmajaṃ sūryaśataprakāśam // VamP_2.50 //",
  "GP12vamp__u:171": "ityevamuktaḥ sa tu śaṅkareṇa ādyaṃ dhanustvājagavaṃ prasiddham /",
  "GP12vamp__u:172": "jagrāha tūṇāni tathākṣayāṇi yuddhāya vīraḥ sa matiṃ cakāra // VamP_2.51 //",
  "GP12vamp__u:173": "tataḥ prayuddhau subhṛśaṃ mahābalau1 brahmātmajo bāhubhavaśca śārvaḥ /",
  "GP12vamp__u:174": "divyaṃ sahasraṃ parivatsarāṇāṃ tato haro 'bhyetya virañcimūce // VamP_2.52 //",
  "GP12vamp__u:175": "jitastvadīyaḥ puruṣaḥ pitāmaha nareṇa divyadbhutakarmaṇā balī /",
  "GP12vamp__u:176": "mahāpṛṣatkairabhipatya tāḍitastadadbhutaṃ ceha diśo daśaiva // VamP_2.53 //",
  "GP12vamp__u:177": "brahma tamīśaṃ vacanaṃ babhāṣe nehāsya janmānyajitasya śaṃbho /",
  "GP12vamp__u:178": "parājitaśceṣyate 'sau tvadīyo naro madīyaḥ puruṣo mahātmā // VamP_2.54 //",
  "GP12vamp__u:179": "ityevamukto vacanaṃ trinetraścikṣepa sūrye puruṣaṃ viriñceḥ /",
  "GP12vamp__u:180": "naraṃ narasyaiva tadā sa vigrahe cikṣepa dharmaprabhavasya devaḥ // VamP_2.55 //",
  "GP12vamp__u:181": "iti śrīvāmanapurāṇe dvitīyaḥ",
  "GP12vamp__u:182": "________________________________________________________________________",
  "GP12vamp__u:183": "pulastya uvāca /",
  "GP12vamp__u:184": "tataḥ karatale rudraḥ kapāle dāruṇe sthite /",
  "GP12vamp__u:185": "saṃtāpamagamad brahmaṃścintayā vyākulendriyaḥ // VamP_3.1 //",
  "GP12vamp__u:186": "tataḥ samāgatā raudrā nīlāñcanacayaprabhā /",
  "GP12vamp__u:187": "saraktamūrddhajā bhīmā brahmahatyā harāntikam // VamP_3.2 //",
  "GP12vamp__u:188": "tāmāgatāṃ haro dṛṣṭvā papraccha vikarālinīm /",
  "GP12vamp__u:189": "kāsi tvamāgatā raudre kenāpyarthena tadvada // VamP_3.3 //",
  "GP12vamp__u:190": "kapālinamathovāca brahmahatyā sudāruṇā /",
  "GP12vamp__u:191": "brahmavadhyāsmi saṃprāptāṃ māṃ protīccha trilocana // VamP_3.4 //",
  "GP12vamp__u:192": "ityevamuktvā vacanaṃ brahmahatyā viveśa ha /",
  "GP12vamp__u:193": "triśūlapāṇinaṃ rudraṃ saṃpratāpitavigraham // VamP_3.5 //",
  "GP12vamp__u:194": "brahṇahatyābhibhūtaśca śarvo badarikāśramam /",
  "GP12vamp__u:195": "āgacchanna dadarśātha naranārāyaṇāvṛṣī // VamP_3.6 //",
  "GP12vamp__u:196": "adṛṣṭvā dharmatanayau cintāśokasamanvitaḥ /",
  "GP12vamp__u:197": "jagāma yamunāṃ snātuṃ sāpi śuṣkajalābhavat // VamP_3.7 //",
  "GP12vamp__u:198": "kālindīṃ śuṣkasalilāṃ nirīkṣya vṛṣaketanaḥ /",
  "GP12vamp__u:199": "plakṣajāṃ snātumagamadantarddhānaṃ ca sā gatā // VamP_3.8 //",
  "GP12vamp__u:200": "tatonu puṣkarāraṇyaṃ māgadhāraṇyameva ca /",
  "GP12vamp__u:201": "saindhavāraṇyamevāsau gatvā snāto yathecchayā // VamP_3.9 //",
  "GP12vamp__u:202": "tathaiva naimiṣāraṇyaṃ dharmāraṇyaṃ tatheśvaraḥ /",
  "GP12vamp__u:203": "snāto naiva ca sā raudrā brahmahatyā vyamuñcata // VamP_3.10 //",
  "GP12vamp__u:204": "saritsu tīrtheṣu tathāśrameṣu puṇyeṣu devāyataneṣu śarvaḥ /",
  "GP12vamp__u:205": "samāyuto yogayuto 'pi pāpānnāvāpa mokṣaṃ jaladadhvajo 'sau // VamP_3.11 //",
  "GP12vamp__u:206": "tato jagāma nirviṇṇaḥ śaṅkaraḥ kurujāṅgalam /",
  "GP12vamp__u:207": "tatra gatvā dadarśātha cakrapāṇiṃ khagadhvājam // VamP_3.12 //",
  "GP12vamp__u:208": "taṃ dṛṣṭvā puṇḍarīkākṣaṃ śaṅkhacakragadādharam /",
  "GP12vamp__u:209": "kṛtāñjalipuṭo bhūtvā haraḥ stotramudīrayat // VamP_3.13 //",
  "GP12vamp__u:210": "hara uvāca /",
  "GP12vamp__u:211": "namaste devatānātha namaste garuḍadhvaja /",
  "GP12vamp__u:212": "śaṅkhacakragadāpāṇe vāsudeva namo 'stu te // VamP_3.14 //",
  "GP12vamp__u:213": "namaste nirguṇānanta aprarkyāya vedhase jñānājñāna nirālamba sarvālamba namo 'stu te // VamP_3.15 //",
  "GP12vamp__u:214": "rajoyukta namaste 'stu brahmamūrte sanātana /",
  "GP12vamp__u:215": "tvayā sarvamidaṃ nātha jagatsṛṣṭaṃ carācaram // VamP_3.16 //",
  "GP12vamp__u:216": "sattvādhiṣṭhita lokeśa viṣṇumūrte adhokṣaja /",
  "GP12vamp__u:217": "prajāpāla mahābāho janārdana namo 'stu te // VamP_3.17 //",
  "GP12vamp__u:218": "tamomūrtte ahaṃ hyeṣa tvadaṃśakrodhasaṃbhavaḥ /",
  "GP12vamp__u:219": "guṇābhiyukta deveśa sarvavyāpin namo 'stu te // VamP_3.18 //",
  "GP12vamp__u:220": "bhūriyaṃ tvaṃ jagannātha jalāmbarahutāśanaḥ /",
  "GP12vamp__u:221": "vāyurbuddhirmanaś cāpi śarvarī tvaṃ namo 'stu te // VamP_3.19 //",
  "GP12vamp__u:222": "dharmo yajñastapaḥ satyaṭamahiṃsā śaucamārjavam /",
  "GP12vamp__u:223": "kṣamā dānaṃ dayā lakṣamīrbrahmacaryaṃ tvamīśvara // VamP_3.20 //",
  "GP12vamp__u:224": "tvaṃ sāṅgāścaturo vedāstvaṃ vedyo vedapāragaḥ /",
  "GP12vamp__u:225": "upavedā bhavānīśa sarvo 'si tvaṃ namo 'stu te // VamP_3.21 //",
  "GP12vamp__u:226": "namo namaste 'cyutata cakrapāṇe namo 'stu te mādhava mīnamūrte /",
  "GP12vamp__u:227": "loke bhavān kāruṇiko mato me trāyasva māṃ keśva pāpabandhāt // VamP_3.22 //",
  "GP12vamp__u:228": "mamāśubhaṃ nāśaya vigrahasthaṃ yad brahmahatyābhibhavaṃ babhūva /",
  "GP12vamp__u:229": "dagdho 'smi naṣṭo 'smyasamīkṣyakārī punīhi tīrtho 'si namo namaste // VamP_3.23 //",
  "GP12vamp__u:230": "pulastya uvāca /",
  "GP12vamp__u:231": "itthaṃ stutaścakradharaḥ śaṅkareṇa mahātmanā /",
  "GP12vamp__u:232": "provāca bhagavān vākyaṃ brahmahatyākṣayāya hi // VamP_3.24 //",
  "GP12vamp__u:233": "hiriruvāca /",
  "GP12vamp__u:234": "maheśvara śṛṇuṣvemāṃ mama vācaṃ kalasvanām /",
  "GP12vamp__u:235": "brahmahatyākṣayakarīṃ śubhadāṃ puṇyavardhanīm // VamP_3.25 //",
  "GP12vamp__u:236": "yo 'sau prāṅmaṇḍale puṇye madaṃśaprabhavo 'vyayaḥ /",
  "GP12vamp__u:237": "prayāge vasate nityaṃ yogaśāyīti viśrutaḥ // VamP_3.26 //",
  "GP12vamp__u:238": "caraṇād dakṣīṇāttsya viniryātā saridvarā /",
  "GP12vamp__u:239": "viśrutā varaṇetvayeva sarvapāpaharā śubhā // VamP_3.27 //",
  "GP12vamp__u:240": "savyādanyā dvitīyā ca asirityeva viśrutā /",
  "GP12vamp__u:241": "te ubhe saricchreṣṭhe lokapūjye babhūvatuḥ // VamP_3.28 //",
  "GP12vamp__u:242": "tābhyāṃ madhye tu yo deśastatkṣetraṃ yogaśāyinaḥ /",
  "GP12vamp__u:243": "trailokyapravaraṃ tīrthaṃ sarvapāpapramocanam /",
  "GP12vamp__u:244": "na tādṛśo 'sti gagane na bhūbhyāṃ na rasātale // VamP_3.29 //",
  "GP12vamp__u:245": "tatrāsti nagarī puṇyā khyātā vārāṇasī śubhā /",
  "GP12vamp__u:246": "yasyāṃ hi bhogino 'pīśa prayānti bhavato layam // VamP_3.30 //",
  "GP12vamp__u:247": "vilāsinīnāṃ raśanāsvanena śrutisvanairbrahmaṇapuṅgavānām /",
  "GP12vamp__u:248": "śucisvaratvaṃ guravo niśamya hāsyādaśāsanta muhurmuhustān // VamP_3.31 //",
  "GP12vamp__u:249": "vrajatsu yoṣitsu catuṣpatheṣu padānyalaktāruṇitāni dṛṣṭvā /",
  "GP12vamp__u:250": "yayau śaśī vismayameva yasyāṃ kiṃsvit prayātā sthālapadminīyam // VamP_3.32 //",
  "GP12vamp__u:251": "tuṅgani yasyāṃ suramandirāṇi rundhanti candraṃ rajanīsukheṣu /",
  "GP12vamp__u:252": "divāpi sūryaṃ pavanāplutābhirdīrghābhirevaṃ supatākikābhiḥ // VamP_3.33 //",
  "GP12vamp__u:253": "bhṛṅgāśca yasyāṃ śaśikāntabhittau pralobhyamānāḥ pratibimbiteṣu /",
  "GP12vamp__u:254": "āleśyayoṣidvimalānanābjeṣvīyurbhramānnaiva ca puṣpakāntaram // VamP_3.34 //",
  "GP12vamp__u:255": "pariśramaścāpi parājiteṣu nareṣu saṃmohanakhelanena /",
  "GP12vamp__u:256": "yasyāṃ jasakrīḍanasaṃgatāsu na strīṣu saṃbho gṛhadīrghokāsu // VamP_3.35 //",
  "GP12vamp__u:257": "na caiva kaścit paramandirāṇi ruṇaddhi śaṃbho sahasā ṛte 'kṣan /",
  "GP12vamp__u:258": "na cābalānāṃ tarasā parākramaṃ karoti yasyāṃ surataṃ hi maktvā // VamP_3.36 //",
  "GP12vamp__u:259": "pāśagranthirgajendrāṇāṃ dānacchedo madacyutau /",
  "GP12vamp__u:260": "yasyāṃ mānamadau puṃsāṃ kariṇāṃ yauvanāgame // VamP_3.37 //",
  "GP12vamp__u:261": "priyadoṣāḥ sadā yasyāṃ kauśikā netare janāḥ /",
  "GP12vamp__u:262": "tārāgaṇe 'kulīnatvaṃ gadye vṛttacyutirvibho // VamP_3.38 //",
  "GP12vamp__u:263": "bhṛtacilubdhā vilāsinyo bhujaṅgaparivāritāḥ /",
  "GP12vamp__u:264": "candrabhūṣitadehāśca yasyāṃ tvamiva śaṅkara // VamP_3.39 //",
  "GP12vamp__u:265": "īdṛśāyāṃ sureśāna vārāṇasyāṃ mahāśrame /",
  "GP12vamp__u:266": "vasate bhavāṃllolaḥ sarvapāpaharo raviḥ // VamP_3.40 //",
  "GP12vamp__u:267": "daśāśvamedhaṃ yatproktaṃ madaṃśo yatra keśavaḥ /",
  "GP12vamp__u:268": "tatra gatvā suraśreṣṭha pāpamokṣamavāpsyasi // VamP_3.41 //",
  "GP12vamp__u:269": "ityevamukto garu.ḍadhvajena vṛṣadhvajastaṃ śirasā praṇamya /",
  "GP12vamp__u:270": "jagāma vegād garuḍo yathāsau vārāṇasīṃ pāpavimocanāya // VamP_3.42 //",
  "GP12vamp__u:271": "gatvā supuṇyāṃ nagarīṃ sutīrthāṃ dṛṣṭvā ca lolaṃ sadaśaśvamedham /",
  "GP12vamp__u:272": "snātvā ca tīrtheṣu vimuktapāpaḥ sa keśavaṃ draṣṭumupājagāma // VamP_3.43 //",
  "GP12vamp__u:273": "keśavaṃ śaṅkaro dṛṣṭvā praṇipatyedamabravīt /",
  "GP12vamp__u:274": "tavatprasādād hṛṣīkeśa brahmahatyā kṣayaṃ gatā // VamP_3.44 //",
  "GP12vamp__u:275": "nedaṃ kapālaṃ deveśa maddhastaṃ parimuñcati /",
  "GP12vamp__u:276": "kāraṇaṃ vedmi na ca tadetanme vaktumarhasi // VamP_3.45 //",
  "GP12vamp__u:277": "pulastya uvāca/ /",
  "GP12vamp__u:278": "mahādevavacaḥ śrutvā keśavo vākyamabravīt /",
  "GP12vamp__u:279": "vidyate kāraṇaṃ rudra tatsarvaṃ kathayāmi te // VamP_3.46 //",
  "GP12vamp__u:280": "yo 'sau mamāgrato divyo hradaḥ padmotpalairyutaḥ /",
  "GP12vamp__u:281": "eṣa tīrthavaraḥ puṇyo devagandharvapūjitaḥ // VamP_3.47 //",
  "GP12vamp__u:282": "etasminpravare tīrthe knānaṃ śaṃbho samācara /",
  "GP12vamp__u:283": "snātamātrasya cādyaiva kapālaṃ parimokṣyati // VamP_3.48 //",
  "GP12vamp__u:284": "tataḥ kapālī loke ca khyāto rudra bhaviṣyasi /",
  "GP12vamp__u:285": "kapālamocanetyevaṃ tīrthaṃ cedaṃ bhaviṣyati // VamP_3.49 //",
  "GP12vamp__u:286": "pulastya uvāca /",
  "GP12vamp__u:287": "evamuktaḥ sureśena keśavena maheśvaraḥ /",
  "GP12vamp__u:288": "kapālamocane sasnau vedostavidhinā mune // VamP_3.50 //",
  "GP12vamp__u:289": "snātasya tīrthe tripurāntakasya paricyutaṃ hastatalāt kapālam /",
  "GP12vamp__u:290": "nāmnā babhūvātha kapālamocanaṃ tattīrthavaryaṃ bhagavatprasādāt // VamP_3.51 //",
  "GP12vamp__u:291": "iti śrīvāmapurāṇe tṛtīyo 'dhyayaḥ",
  "GP12vamp__u:292": "________________________________________________________________________",
  "GP12vamp__u:293": "pulastya uvāca /",
  "GP12vamp__u:294": "evaṃ kapālī saṃjāto devarṣe bhagavānharaḥ /",
  "GP12vamp__u:295": "anena kāraṇenāsau dakṣeṇa na nimantritaḥ // VamP_4.1 //",
  "GP12vamp__u:296": "kapālijāyeti satīṃ vijñāyātha prajāpatiḥ /",
  "GP12vamp__u:297": "yajñe cārhāpi duhitā dakṣeṇa na nimantritā // VamP_4.2 //",
  "GP12vamp__u:298": "etasminnantare devīṃ draṣṭuṃ gautamanandinī /",
  "GP12vamp__u:299": "jayā jagāma śailendraṃ mandaraṃ cārukandaram // VamP_4.3 //",
  "GP12vamp__u:300": "tāmāgatāṃ satī dṛṣṭvā jayamekāmuvāca ha /",
  "GP12vamp__u:301": "kimarthaṃ vijayā nāgājjayantī cāparājitā // VamP_4.4 //",
  "GP12vamp__u:302": "sā devyā vacanaṃ śrutvā uvāca parameśvarīm /",
  "GP12vamp__u:303": "gatā nimantritāḥ sarvā makhe mātāmahasya tāḥ // VamP_4.5 //",
  "GP12vamp__u:304": "samaṃ pitrā gautamena mātrā caivāpyahalyayā /",
  "GP12vamp__u:305": "ahaṃ samāgatā draṣṭuṃ tvāṃ tatra gamanotsukā // VamP_4.6 //",
  "GP12vamp__u:306": "kiṃ tvaṃ na vrajase tatra tathā devo maheśvaraḥ /",
  "GP12vamp__u:307": "nāmantritāsi tātena utāhosvid vrajiṣyasi // VamP_4.7 //",
  "GP12vamp__u:308": "gatāstu ṛṣayaḥ sarve ṛṣipatnyaḥ surāstathā /",
  "GP12vamp__u:309": "mātṛṣvasaḥ śaśāṅkaśca sapatnīko gataḥ kratum // VamP_4.8 //",
  "GP12vamp__u:310": "caturdaśasu lokeṣu jantavo ye carācarāḥ /",
  "GP12vamp__u:311": "nimantritāḥ kratau sarve kiṃ nāsi tvaṃ nimantritā // VamP_4.9 //",
  "GP12vamp__u:312": "pulastya uvāca/ /",
  "GP12vamp__u:313": "jayāyāstadvacaḥ śrutvā vajrapātasamaṃ satī /",
  "GP12vamp__u:314": "manyunābhiplutā brahman pañcatvamagamat tataḥ // VamP_4.10 //",
  "GP12vamp__u:315": "jayā mṛtāṃ satīṃ dṛṣṭvā krodhaśokapariplutā /",
  "GP12vamp__u:316": "muñcatī vāri netrābhyāṃ sasvaraṃ vilalāpa ha // VamP_4.11 //",
  "GP12vamp__u:317": "ākranditadhvaniṃ śrutvā śūlapāṇistrilocanaḥ /",
  "GP12vamp__u:318": "āḥ kimetaditītyuktvā jayābhyāśamupāgataḥ // VamP_4.12 //",
  "GP12vamp__u:319": "āgato dadṛśe devīṃ latāmiva vanaspateḥ /",
  "GP12vamp__u:320": "kṛttāṃ paraśunā bhūmau ślathāṅgīṃ patitāṃ satīm // VamP_4.13 //",
  "GP12vamp__u:321": "devīṃ nipatitāṃ dṛṣṭvā jayāṃ papraccha śaṅkaraḥ /",
  "GP12vamp__u:322": "kimiyaṃ patitā bhūmau nikṛtteva latā satī // VamP_4.14 //",
  "GP12vamp__u:323": "sā śaṅkaravacaḥ śrutvā jayā vacanamabravīt /",
  "GP12vamp__u:324": "śratvā makhasthā dakṣasya bhaginyaḥ patibhiḥ saha // VamP_4.15 //",
  "GP12vamp__u:325": "ādityādyāstrilokeśa samaṃ śakrādibhiḥ suraiḥ /",
  "GP12vamp__u:326": "mātṛṣvasā vipanneyamantarduḥkhena dahyatī // VamP_4.16 //",
  "GP12vamp__u:327": "pulastya uvāca /",
  "GP12vamp__u:328": "etacchrutvā vaco raudraṃ rudraḥ krodhāpluto babhau /",
  "GP12vamp__u:329": "kruddhasya sarvagātrebhyo niśceruḥ sahasārciṣaḥ // VamP_4.17 //",
  "GP12vamp__u:330": "tataḥ krodhāt trinetrasya gātraromodbhāva mune /",
  "GP12vamp__u:331": "gaṇāḥ siṃhamukhā jātā vīrabhadrapurogamāḥ // VamP_4.18 //",
  "GP12vamp__u:332": "gaṇaiḥ parivṛtastasmānmandarāddhimasāhvayam /",
  "GP12vamp__u:333": "gataḥ kanakhalaṃ tasmād yatra dakṣo 'yajat kratum // VamP_4.19 //",
  "GP12vamp__u:334": "tato gaṇānāmadhipo vīrabhadro mahābalaḥ /",
  "GP12vamp__u:335": "diśi pratīcyuttarāyāṃ tasthau śūladharo mune // VamP_4.20 //",
  "GP12vamp__u:336": "jayā krodhād gadāṃ gṛhya pūrvadakṣiṇataḥ sthitā /",
  "GP12vamp__u:337": "madhye triraśūladhṛk śarvastasthau krodhānmahāmune // VamP_4.21 //",
  "GP12vamp__u:338": "maḍagārivadanaṃ dṛṣṭvā devāḥ śakrapurogamāḥ /",
  "GP12vamp__u:339": "ṛṣayo yakṣagandharvāḥ kimidaṃ tvityacintayan // VamP_4.22 //",
  "GP12vamp__u:340": "tatastu dhanurādāya śarāṃścāśīviṣopamān /",
  "GP12vamp__u:341": "dvārapālastadā dharmo vīrabhadramupādravat // VamP_4.23 //",
  "GP12vamp__u:342": "tamāpatantaṃ sahasā dharmaṃ dṛṣṭvā gaṇeśvaraḥ /",
  "GP12vamp__u:343": "kareṇaikena jagrāha triśulaṃ vahnisannibham // VamP_4.24 //",
  "GP12vamp__u:344": "kārmukaṃ ca dvitīyena tṛtīyenātha mārgaṇān /",
  "GP12vamp__u:345": "caturthena gadāṃ gṛhya dharmamabhyadravad gaṇaḥ // VamP_4.25 //",
  "GP12vamp__u:346": "tataścaturbhujaṃ dṛṣṭvā dharmarājo gaṇeśvaram /",
  "GP12vamp__u:347": "tasthāvaṣṭabhunajo bhūtvā nānāyudhadharo 'vyayaḥ // VamP_4.26 //",
  "GP12vamp__u:348": "khaḍgacarmagadāprāsaparaśvadhavarāṅkuśaiḥ /",
  "GP12vamp__u:349": "cāpamārgaṇabhṛttasthau hantukāmo gaṇeśvaram // VamP_4.27 //",
  "GP12vamp__u:350": "gaṇeśvaro 'pi saṃkruddho hantuṃ dharma sanātanam /",
  "GP12vamp__u:351": "vavarṣa mārgaṇāstīkṣṇān yathā prāvṛṣi toyadaḥ // VamP_4.28 //",
  "GP12vamp__u:352": "tāvanyonyaṃ mahātmānau śaracāpadharau mune /",
  "GP12vamp__u:353": "rudhirāruṇasiktāṅgau kiṃśukāviva rejatuḥ // VamP_4.29 //",
  "GP12vamp__u:354": "tato varāstrairgaṇanāyakena jitaḥ sa dharmaḥ tarasā prasahya /",
  "GP12vamp__u:355": "parāṅmukho 'bhūdvimanā munīndra sa vīrabhadraḥ praviveśa yajñam / /",
  "GP12vamp__u:356": "4.30 yajñāvāṭaṃ praviṣṭaṃ taṃ vīrabhadraṃ gaṇeśvaram /",
  "GP12vamp__u:357": "dṛṣṭvā tu sahasā devā uttasthuḥ sāyudhā mune // VamP_4.31 //",
  "GP12vamp__u:358": "vasavo 'ṣṭau mahābhāgā grahā nava sudāruṇāḥ /",
  "GP12vamp__u:359": "indrādyā dvādaśādityā rudrāstvekādaśaiva hi // VamP_4.32 //",
  "GP12vamp__u:360": "viśvedevāśca sādhyāśca siddhagandharvapannagāḥ /",
  "GP12vamp__u:361": "yakṣāḥ kiṃpuruṣāścaiva khagāśkradharāstathā // VamP_4.33 //",
  "GP12vamp__u:362": "rājā vaivastādvaṃśād dharmakīrtistu viśrutaḥ /",
  "GP12vamp__u:363": "somavaṃśodbhavaścogro bhojakīrtirmahābhujaḥ // VamP_4.34 //",
  "GP12vamp__u:364": "dītijā dānavāścānye ye 'nye tatra samāgatāḥ /",
  "GP12vamp__u:365": "te sarve 'bhyadravan raudraṃ vīrabhadramudāyudhāḥ // VamP_4.35 //",
  "GP12vamp__u:366": "tānāpatata evāśu cāpabāṇadharo gaṇaḥ /",
  "GP12vamp__u:367": "abhidudrāva vegena sarvāneva śarotkaraiḥ // VamP_4.36 //",
  "GP12vamp__u:368": "te śastravarṣamatulaṃ gaṇeśāya samutsṛjan /",
  "GP12vamp__u:369": "gaṇeśo 'pi varāstraistān praciccheda bibheda ca // VamP_4.37 //",
  "GP12vamp__u:370": "śaraiḥ śastraiśca satataṃ vadhyamānā mahātmanā /",
  "GP12vamp__u:371": "vīrabhadreṇa devādyā avahāramarkuta // VamP_4.38 //",
  "GP12vamp__u:372": "tato viveśa gaṇapo yajñamadhyaṃ suvistṛtam /",
  "GP12vamp__u:373": "juhvānā ṛṣayo yatra havīṃṣi pravitanvate // VamP_4.39 //",
  "GP12vamp__u:374": "tato maharṣayo dṛṣṭvā mṛgendravadanaṃ gaṇam /",
  "GP12vamp__u:375": "bhītā hotraṃ parityajya jagmuḥ śaraṇamacyutam // VamP_4.40 //",
  "GP12vamp__u:376": "tānārtāścakrabhṛd dṛṣṭvā maharṣīstrastamānasān /",
  "GP12vamp__u:377": "na bhetavyamitītyuktvā samuttasthau varāyudhaḥ // VamP_4.41 //",
  "GP12vamp__u:378": "samānamya tataḥ śārṅga śarānagniśikhopamān /",
  "GP12vamp__u:379": "mumoca vīrabhadrāya kāyāvaraṇadāraṇān // VamP_4.42 //",
  "GP12vamp__u:380": "te tasya kāyamāsādya amoghā vai hareḥ śarāḥ /",
  "GP12vamp__u:381": "nipeturbhuvi bhagnāśā nāstikādiva yācakāḥ // VamP_4.43 //",
  "GP12vamp__u:382": "śarāstvamoghānmoghatvamāpannānvīkṣya keśavaḥ /",
  "GP12vamp__u:383": "divyairastrairvīrabhadraṃ pracchādayitumudyataḥ // VamP_4.44 //",
  "GP12vamp__u:384": "tānastrānvāsudevena prakṣiptāngaṇanāyakaḥ /",
  "GP12vamp__u:385": "vārayāmāsa śūlena gadayā mārgaṇaistathā // VamP_4.45 //",
  "GP12vamp__u:386": "dṛṣṭvā vipannānyastrāṇi gadāṃ cikṣepa mādhavaḥ /",
  "GP12vamp__u:387": "triśulena samāhatya pātayāmāsa bhūtale // VamP_4.46 //",
  "GP12vamp__u:388": "muśalaṃ vīrabhadrāya pracikṣepa halāyudhaḥ /",
  "GP12vamp__u:389": "lāṅgalaṃ ca gaṇeśo 'pi gadayā pratyavārayat // VamP_4.47 //",
  "GP12vamp__u:390": "muśalaṃ sagadaṃ dṛṣṭvā lāṅgalaṃ ca nivāritam /",
  "GP12vamp__u:391": "vīrabhadrāya cikṣepa cakraṃ krodhāt khagadhvajaḥ // VamP_4.48 //",
  "GP12vamp__u:392": "tamāpatantaṃ śatasūryakalpaṃ sudarśanaṃ vīkṣya gaṇeśvarastu /",
  "GP12vamp__u:393": "śūlaṃ parityajya jagāra cakraṃ yathā madhuṃ mīnavapuḥ surendraḥ // VamP_4.49 //",
  "GP12vamp__u:394": "cakre nigīrṇe gaṇanāyakena krodhātirakto 'sitacārunetraḥ /",
  "GP12vamp__u:395": "murārirabhyetya gaṇādhipendramutkṣipya vegād bhuvi niṣpipapeṣa // VamP_4.50 //",
  "GP12vamp__u:396": "haribāhūruvegena viniṣpiṣṭasya bhūtale /",
  "GP12vamp__u:397": "sahitaṃ rudhirodgārairmukāccakraṃ vinigatam // VamP_4.51 //",
  "GP12vamp__u:398": "tato niḥsṛtamālokya cakraṃ kaiṭabhanāśanaḥ /",
  "GP12vamp__u:399": "samādāya hṛṣīkeśo vīrabhadro mumoca ha // VamP_4.52 //",
  "GP12vamp__u:400": "hṛṣīkeśena muktastu vīrabhadro jaṭādharam /",
  "GP12vamp__u:401": "gatvā nivedayāmāsa vāsudevātparājayam // VamP_4.53 //",
  "GP12vamp__u:402": "tato jaṭādharo dṛṣṭvā gaṇeśaṃ śoṇitāplutam /",
  "GP12vamp__u:403": "niśvasantaṃ yathā nāgaṃ krodhaṃ cakre tadāvyayaḥ // VamP_4.54 //",
  "GP12vamp__u:404": "tataḥ krodhābhibhūtena vīrabhadro 'tha śaṃbhunā /",
  "GP12vamp__u:405": "pūrvoddiṣṭe tadā sthāne sāyudhastu niveśitaḥ // VamP_4.55 //",
  "GP12vamp__u:406": "vīrabhadramathādiśya bhadrakālīṃ ca śaṅkaraḥ /",
  "GP12vamp__u:407": "viveśa krodhatāmrākṣo yajñavāṭaṃ triśūlabhṛt // VamP_4.56 //",
  "GP12vamp__u:408": "tatastu devapravare jaṭādhare triśūlapāṇau tripurāntakāriṇi /",
  "GP12vamp__u:409": "dakṣasya yajñaṃ viśati kṣayaṅkare jāto ṛṣīṇāṃ pravaro hi sādhvasaḥ // VamP_4.57 //",
  "GP12vamp__u:410": "iti śrīvāmanapurāṇe caturtho 'dhyāyaḥ",
  "GP12vamp__u:411": "________________________________________________________________________",
  "GP12vamp__u:412": "pulastya uvāca /",
  "GP12vamp__u:413": "jaṭādharaṃ harirddaṣṭvā krodhādāraktalocanam /",
  "GP12vamp__u:414": "tasmāt sthānādapākramya kubjāmre 'ntarhitaḥ sthitaḥ // VamP_5.1 //",
  "GP12vamp__u:415": "vasavo 'ṣṭau haraṃ dṛṣṭvā susruvurvegato mune /",
  "GP12vamp__u:416": "sā tu jātā saricchreṣṭhā sītā nāma sarasvatī // VamP_5.2 //",
  "GP12vamp__u:417": "ekādaśa tathā rudrāstrinetrā vṛṣaketanāḥ /",
  "GP12vamp__u:418": "kāndiśīkā layaṃ jagmuḥ samabhyetyaiva śaṅkaram // VamP_5.3 //",
  "GP12vamp__u:419": "viśve 'śvinau caca sādhyāśca maruto 'nalabhāskarāḥ /",
  "GP12vamp__u:420": "samāsādya puroḍāśaṃ bhakṣyāśca mahāmune // VamP_5.4 //",
  "GP12vamp__u:421": "candraḥ samamṛkṣagaṇairniśāṃ samupadarśayan /",
  "GP12vamp__u:422": "utpatyaruhya gaganaṃ svamadhiṣṭhānamāsthitaḥ // VamP_5.5 //",
  "GP12vamp__u:423": "kaśyapādyāśca ṛṣayo japantaḥ śatarudriyam /",
  "GP12vamp__u:424": "puṣpāñjalipuṭā bhūtvā praṇatāḥ saṃsthitā mune // VamP_5.6 //",
  "GP12vamp__u:425": "asakṛd dakṣadayitā dṛṣṭvā rudraṃ balādhikam /",
  "GP12vamp__u:426": "śakrādīnāṃ sureśānāṃ kṛpaṇaṃ vilalāpa ha // VamP_5.7 //",
  "GP12vamp__u:427": "tataḥ krodhābhibhūtena śaṅkareṇa mahātmanā /",
  "GP12vamp__u:428": "talaprahārairamarā bahavo vinipātitāḥ // VamP_5.8 //",
  "GP12vamp__u:429": "pādaprahārairamarā triśulenāpare mune /",
  "GP12vamp__u:430": "dṛṣṭyagninā tathaivānye devādyāḥ pralayīkṛtāḥ // VamP_5.9 //",
  "GP12vamp__u:431": "tataḥ pūṣā haraṃ vīkṣya vinighnantaṃ surāsurān /",
  "GP12vamp__u:432": "krodhād bāhū prasāryatha pradudrāva maheśvaram // VamP_5.10 //",
  "GP12vamp__u:433": "tamāpatantaṃ bhagavān saṃnirīkṣya trilocanaḥ /",
  "GP12vamp__u:434": "bāhubhyāṃ pratijagrāha kareṇaikena śaṅkaraḥ // VamP_5.11 //",
  "GP12vamp__u:435": "karābhyāṃ pragṛhītasya śaṃbhunāṃśumato 'pi hi /",
  "GP12vamp__u:436": "karāṅgulibhyo niścerurasṛgdhārāḥ samantataḥ // VamP_5.12 //",
  "GP12vamp__u:437": "tato vegena mahatā aṃśumantaṃ divākaram /",
  "GP12vamp__u:438": "bhrāmayāmāsa satataṃ siṃho mṛgaśiśuṃ yathā // VamP_5.13 //",
  "GP12vamp__u:439": "bhrāmitasyātivegena nāradāṃśumato 'pi hi /",
  "GP12vamp__u:440": "bhujau hasvatvamāpannau truṭitasnāyubandhanau // VamP_5.14 //",
  "GP12vamp__u:441": "rudhirāplutasarvāṅgamaṃśumantaṃ maheśvaraḥ /",
  "GP12vamp__u:442": "saṃnirībhyotsasarjainamanyato/bhijagāma ha // VamP_5.15 //",
  "GP12vamp__u:443": "tatastu pūṣā vihasan daśanāni vidarśayan /",
  "GP12vamp__u:444": "provācaihyehi kāpālin punaḥ punaratheśvaram // VamP_5.16 //",
  "GP12vamp__u:445": "tataḥ krodhābhibhūtena pūṣṇe vegena śaṃbhunā /",
  "GP12vamp__u:446": "muṣṭināhatya daśanāḥ pātitā dharaṇītale // VamP_5.17 //",
  "GP12vamp__u:447": "bhagnadantastathā pūṣā śoṇitābhiplutānanaḥ /",
  "GP12vamp__u:448": "papāta bhuvi niḥsaṃjño vajrāhata ivācalaḥ // VamP_5.18 //",
  "GP12vamp__u:449": "bhago/bhivībhya pūṣāṇaṃ patitaṃ rudhirokṣitam /",
  "GP12vamp__u:450": "netrābhyāṃ ghorarūpābhyāṃ vṛṣadhvajamavaikṣata // VamP_5.19 //",
  "GP12vamp__u:451": "tripuraghnastataḥ kruddhastalenāhatya cakṣuṣī /",
  "GP12vamp__u:452": "nipātayāmāsa bhuvi kṣobhayansarvadevatāḥ // VamP_5.20 //",
  "GP12vamp__u:453": "tato divākarāḥ sarve puraskṛtya śatakratum /",
  "GP12vamp__u:454": "marudbhiśca hutāśaiśca bhayājjagmurdiśo daśa / /",
  "GP12vamp__u:455": "5.21 pratiyāteṣu deveṣu prahlādādyā ditīsvarāḥ /",
  "GP12vamp__u:456": "namaskṛtya tataḥ sarve tasthuḥ prāñjalayo mune // VamP_5.22 //",
  "GP12vamp__u:457": "tatastaṃ yajñavāṭaṃ tu śaṅkaro ghoracakṣuṣā /",
  "GP12vamp__u:458": "dadarśa dagdhuṃ kopena sarvāṃścaiva surāmurān // VamP_5.23 //",
  "GP12vamp__u:459": "tato nililyire vīrāḥ praṇemurdudrustathā /",
  "GP12vamp__u:460": "bhayādanye haraṃ dṛṣṭvā gatā vaivasvatakṣayam // VamP_5.24 //",
  "GP12vamp__u:461": "trayo 'gnayastribhirnerduḥsahaṃ samavaikṣata /",
  "GP12vamp__u:462": "dṛṣṭamātrāstrinetreṇa bhasmībhūtābhavan kṣaṇāt // VamP_5.25 //",
  "GP12vamp__u:463": "agnau praṇaṣṭe yajño 'pi bhūtvā divyavapurmṛgaḥ /",
  "GP12vamp__u:464": "dudrāva viklavagatirdakṣiṇāsahito 'mbare // VamP_5.26 //",
  "GP12vamp__u:465": "tamevānusasāreśaścāpamānamya vegavān /",
  "GP12vamp__u:466": "śaraṃ pāśupataṃ kṛtvā kālarūpī maheśvaraḥ // VamP_5.27 //",
  "GP12vamp__u:467": "arddhena yajñavāṭānte jaṭādhara iti śrutaḥ /",
  "GP12vamp__u:468": "arddhena gagane śarvaḥ kālarūpī ca kathyate // VamP_5.28 //",
  "GP12vamp__u:469": "nārada uvāca /",
  "GP12vamp__u:470": "kālarūpī tvayākhyātaḥ śaṃbhurgaganagocaraḥ /",
  "GP12vamp__u:471": "lakṣaṇaṃ ca svarūpaṃ ca sarvaṃ vyākhyātumarhasi // VamP_5.29 //",
  "GP12vamp__u:472": "pulastya uvāca /",
  "GP12vamp__u:473": "svarūpaṃ tripuraghnasya vadiṣye kālapūpiṇaḥ /",
  "GP12vamp__u:474": "yenāmbaraṃ muniśreṣṭha vyāptaṃ lokahitepsunā // VamP_5.30 //",
  "GP12vamp__u:475": "yatrāśvinī ca bharaṇī kuttikāyāstathāṃśakaḥ /",
  "GP12vamp__u:476": "meṣo rāśiḥ kujakṣetraṃ tacchiraḥ kālarūpiṇaḥ // VamP_5.31 //",
  "GP12vamp__u:477": "āgneyāśāstrayo brahman prājāpatyaṃ kavergṛham /",
  "GP12vamp__u:478": "saumyārddha vṛṣanāmedaṃ vadanaṃ parikīrtitam // VamP_5.32 //",
  "GP12vamp__u:479": "mṛgārddhamārdrādityāṃśāstrayaḥ saumyagṛhaṃ tvidam /",
  "GP12vamp__u:480": "mithunaṃ bhujayostadasya gaganasthasya śūlinaḥ // VamP_5.33 //",
  "GP12vamp__u:481": "ādityāṃśaśca puṣyaṃ ca āśleṣā śaśino gṛham /",
  "GP12vamp__u:482": "rāśiḥ karkaṭako nāma pārśve makhavināśinaḥ/tha /",
  "GP12vamp__u:483": "5.34 pitryarkṣaṃ bhagadaivatyamuttarāṃś ca kesarī /",
  "GP12vamp__u:484": "sūryakṣetraṃ vibhorbrahman hṛdayaṃ parigīyate // VamP_5.35 //",
  "GP12vamp__u:485": "uttarāṃśāstrayaḥ pāṇiścitrārdhaṃ kanyakā tviyam /",
  "GP12vamp__u:486": "somaputrasya sadmaitad dvitīyaṃ jaṭharaṃ vibhoḥ // VamP_5.36 //",
  "GP12vamp__u:487": "citrāṃśadvitayaṃ svātirviśākhāyāṃśakatrayam /",
  "GP12vamp__u:488": "dvitīyaṃ sukrasadanaṃ tulā nābhirudāhṛtā // VamP_5.37 //",
  "GP12vamp__u:489": "viśākhāṃśamanūrādhā jyeṣṭhā bhaumagṛhaṃ tvidam /",
  "GP12vamp__u:490": "dvitīyaṃ vṛściko rāśirmeḍhraṃ kālasavarūpiṇaḥ // VamP_5.38 //",
  "GP12vamp__u:491": "mūlaṃ pūrvottarāṃśaśca devācajāryagṛhaṃ dhanuḥ /",
  "GP12vamp__u:492": "ūruyugalamīśasya amararṣe pragīyate // VamP_5.39 //",
  "GP12vamp__u:493": "uttarāṃśāstrayo ṛkṣaṃ śravaṇaṃ makaro mune /",
  "GP12vamp__u:494": "dhaniṣṭhārdhaṃ śatabhiṣā jānunī parameṣṭhinaḥ // VamP_5.40 //",
  "GP12vamp__u:495": "dhaniṣṭhārdhaṃ śatabhiṣā prauṣṭhapadyāṃśakatrayam /",
  "GP12vamp__u:496": "saureḥ sadmāparamidaṃ kumbho jaṅghe ca viśrate // VamP_5.41 //",
  "GP12vamp__u:497": "proṣṭhapadyāṃśamekaṃ tu uttarā revatī tathā /",
  "GP12vamp__u:498": "dvitīyaṃ jīvasadanaṃ mīnastu caraṇāvubhau // VamP_5.42 //",
  "GP12vamp__u:499": "evaṃ kṛtvā kālarūpaṃ trinetro yajñaṃ krodhānmārgarājaghāna /",
  "GP12vamp__u:500": "viddhaścāsau vedanābuddhimuktaḥ khe saṃtasthau tārakābhiścitāṅgaḥ // VamP_5.43 //",
  "GP12vamp__u:501": "nārada uvāca /",
  "GP12vamp__u:502": "rāśayo gaditā brahmaṃstvayā dvādaśa vai mama /",
  "GP12vamp__u:503": "teṣāṃ viśeṣato brūhi lakṣaṇāni svarūpataḥ // VamP_5.44 //",
  "GP12vamp__u:504": "pulastya uvāca /",
  "GP12vamp__u:505": "svarūpaṃ tava vakṣyāmi rāśīnāṃ śṛṇu nārada /",
  "GP12vamp__u:506": "yādṛśā yatra saṃcārā yasmin sthāne vasanti ca // VamP_5.45 //",
  "GP12vamp__u:507": "meṣaḥ samānamūrtiśca ajāvikadhanādiṣu /",
  "GP12vamp__u:508": "saṃcārasthānamevāsya dhānyaratnākarādiṣu // VamP_5.46 //",
  "GP12vamp__u:509": "navaśādūlasaṃchannavasudhāyāṃ ca sarvaśaḥ /",
  "GP12vamp__u:510": "nityaṃ carati phulleṣu sarasāṃ pulineṣu ca // VamP_5.47 //",
  "GP12vamp__u:511": "vṛṣaḥ sadṛśarūpo hi carate gokulādiṣu /",
  "GP12vamp__u:512": "tasyādhivāsabhūmittu kuṣīvaladharāśrayaḥ // VamP_5.48 //",
  "GP12vamp__u:513": "strīpuṃsayoḥ samaṃ rūpaṃ śayyāsanaparigrahaḥ /",
  "GP12vamp__u:514": "vīṇāvādyadhṛṅ mithunaṃ gītanartakaśilpiṣu // VamP_5.49 //",
  "GP12vamp__u:515": "sthitaḥ krīḍāratirnityaṃ vihārāvanirasya tu /",
  "GP12vamp__u:516": "mithunaṃ nāma vikhyātaṃ rāśirdvedhātmakaḥ sthitaḥ // VamP_5.50 //",
  "GP12vamp__u:517": "karkiḥ kulīreṇa samaḥ salilasthaḥ prakīrtitaḥ /",
  "GP12vamp__u:518": "kedāravāpīpuline viviktāvanireva ca // VamP_5.51 //",
  "GP12vamp__u:519": "sihastu parvatāraṇyadurgakandarabhūmiṣu /",
  "GP12vamp__u:520": "vasate vyādhapallīṣu gahvareṣu guhāsu ca // VamP_5.52 //",
  "GP12vamp__u:521": "vrīhipradīpikakarā manāvārūḍhā ca kanyakā /",
  "GP12vamp__u:522": "carate strīratisthāne vasate naḍvaleṣu ca // VamP_5.53 //",
  "GP12vamp__u:523": "tulāpāṇiśca puruṣo vīthyāpaṇavicārakaḥ /",
  "GP12vamp__u:524": "nagarādhvānaśālāsu vasate tatra nārada // VamP_5.54 //",
  "GP12vamp__u:525": "śvabhravalmīkasaṃcārī vṛściko vṛścikākṛtiḥ /",
  "GP12vamp__u:526": "viṣagomayakīṭādipāṣāṇādiṣu saṃsthitaḥ // VamP_5.55 //",
  "GP12vamp__u:527": "dhanustu raṅgajaghano dīpyamāno dhanurdharaḥ /",
  "GP12vamp__u:528": "vājiśūrāstravidvīraḥ sthāyī gajarathādiṣu // VamP_5.56 //",
  "GP12vamp__u:529": "mṛgāsyo makaro brahman vṛṣaskandhekṣaṇāṅgajaḥ /",
  "GP12vamp__u:530": "makaro 'sau nadīcārī vasate ca mahodadhau // VamP_5.57 //",
  "GP12vamp__u:531": "riktamumbhaśca puruṣaḥ skandhadhārī jalāplutaḥ /",
  "GP12vamp__u:532": "dyūtaśālācaraḥ kumbhaḥ sthāyī śauṇḍikasadmasu // VamP_5.58 //",
  "GP12vamp__u:533": "mīnadvayamathāsaktaṃ mīnastīrthābdhisaṃcaraḥ /",
  "GP12vamp__u:534": "vasate puṇyadeśeṣu devabrāhnaṇasadmasu // VamP_5.59 //",
  "GP12vamp__u:535": "lakṣaṇā gaditāstubhyaṃ meṣādīnāṃ mahāmune /",
  "GP12vamp__u:536": "na kasyacit tvayākhyeyaṃ guhyametatpurātanam // VamP_5.60 //",
  "GP12vamp__u:537": "etan mayā te kathitaṃ surarṣe yathā trinetraḥ pramātha yajñam /",
  "GP12vamp__u:538": "puṇyaṃ purāṇaṃ paramaṃ pavitramākhyātavānpāpaharaṃ śivaṃ ca // VamP_5.61 //",
  "GP12vamp__u:539": "iti śrīvāmanapurāṇe pañcamo 'dhyāyaḥ",
  "GP12vamp__u:540": "________________________________________________________________________",
  "GP12vamp__u:541": "pulastya uvāca /",
  "GP12vamp__u:542": "hṛdbhavo brahmaṇo yo 'sau dharmo divyavapurmune /",
  "GP12vamp__u:543": "dākṣāyāṇī tasya bhāryā tasyāmajanayatsutān // VamP_6.1 //",
  "GP12vamp__u:544": "hariṃ kuṣṇaṃ ca devarṣe nārāyaṇanarau tathā /",
  "GP12vamp__u:545": "yogābhyāsaratau nityaṃ harikṛṣṇau babhūvatuḥ // VamP_6.2 //",
  "GP12vamp__u:546": "naranārāyaṇau caiva jagato hitakāmyayā /",
  "GP12vamp__u:547": "tapyetāṃ ca tapaḥ saumyau purāṇavṛṣisattmau // VamP_6.3 //",
  "GP12vamp__u:548": "prāleyādriṃ samāgamya tīrthe badarikāśrame /",
  "GP12vamp__u:549": "gṛmantau tatparaṃ brahma gaṅgāyā vipule taṭe // VamP_6.4 //",
  "GP12vamp__u:550": "naranārāyaṇābhyāṃ ca jagadetaccarācaram /",
  "GP12vamp__u:551": "tāpitaṃ tapasā brahman śakraḥ kṣobhaṃ tadā yayau // VamP_6.5 //",
  "GP12vamp__u:552": "saṃkṣubdhastapasā tābhyāṃ kṣobhamaṇāya śatakratuḥ /",
  "GP12vamp__u:553": "rambhādyāpsarasaḥ śreṣṭhāḥ preṣayatsa mahāśramam // VamP_6.6 //",
  "GP12vamp__u:554": "kandarpaśca sudurdharṣaścūtāṅkuramahāyudhaḥ /",
  "GP12vamp__u:555": "samaṃ sahacareṇaiva vasantenāśramaṃ gataḥ // VamP_6.7 //",
  "GP12vamp__u:556": "tato mādhavakandarpau tāścaivāpsaraso varāḥ /",
  "GP12vamp__u:557": "badaryāśramamāgamya vicikrīḍuryathecchayā // VamP_6.8 //",
  "GP12vamp__u:558": "tato vasante saṃprāpte siṃśukā jvalanaprabhāḥ /",
  "GP12vamp__u:559": "niṣpatrāḥ satataṃ rejuḥ śomabhayanto dharātalam // VamP_6.9 //",
  "GP12vamp__u:560": "śiśiraṃ nāma mātaṅgaṃ vidārya nakharairiva /",
  "GP12vamp__u:561": "vasantakesarī prāptaḥ palāśakusumairmune // VamP_6.10 //",
  "GP12vamp__u:562": "mayā tuṣāraughakarī nirjitaḥ svena tejasā /",
  "GP12vamp__u:563": "tameva hasatetyuccaiḥ vasantaḥ kundakuḍmalaiḥ // VamP_6.11 //",
  "GP12vamp__u:564": "vanāni karṇikārāṇāṃ puṣpitāni virejire /",
  "GP12vamp__u:565": "yathā narendraputrāṇi kanakābharaṇāni hi // VamP_6.12 //",
  "GP12vamp__u:566": "teṣāmanu tathā nīpāḥ piṅkarā iva rejire /",
  "GP12vamp__u:567": "svamisaṃlabdhasaṃmānā bhṛtyā rājasutāniva // VamP_6.13 //",
  "GP12vamp__u:568": "raktāśokavanā bhānti puṣpitāḥ sahasojjvalāḥ /",
  "GP12vamp__u:569": "bhṛtvā vasantanṛpateḥ saṃgrāme 'sṛkplutā iva // VamP_6.14 //",
  "GP12vamp__u:570": "mṛgavṛndāḥ piñjaritā rājante gahane vane /",
  "GP12vamp__u:571": "pulakābhirvṛtā yadvat sajjanāḥ suhṛdāgame // VamP_6.15 //",
  "GP12vamp__u:572": "mañjarībhirvirājante nadīkūleṣu vetasāḥ /",
  "GP12vamp__u:573": "vaktukāmā ivāṅgulyā ko 'smākaṃ sadṛśo nagaḥ // VamP_6.16 //",
  "GP12vamp__u:574": "raktāśokakarā tanvī devarṣe kiśukāṅghrikā /",
  "GP12vamp__u:575": "nīlāśokakacā śyāmā vikāsikamalānanā // VamP_6.17 //",
  "GP12vamp__u:576": "nīlendīvaranetrā ca brahman bilvaphalastanī /",
  "GP12vamp__u:577": "praphullakundadaśanā mañjarīkaraśobhitā // VamP_6.18 //",
  "GP12vamp__u:578": "bandhujīvādharā śubhrā sinduvāranakhādbhatā /",
  "GP12vamp__u:579": "puṃskokilasvanā divyā aṅkolavasanā śubhā // VamP_6.19 //",
  "GP12vamp__u:580": "barhivṛndakalāpā ca sārasasvaranūpurā /",
  "GP12vamp__u:581": "prāgvaṃśarasanā brahman mattahaṃsagatistathā // VamP_6.20 //",
  "GP12vamp__u:582": "putrajīvāṃśukā bhṛṅgaromarājivirājitā /",
  "GP12vamp__u:583": "vasantalakṣmīḥ saṃprāptā ba3hman badarikāśrame // VamP_6.21 //",
  "GP12vamp__u:584": "tato nārāyaṇo dṛṣṭvā āśramasyānavadyatām /",
  "GP12vamp__u:585": "samīkṣya ca diśaḥ sarvāstato 'naṅgamapaśyata // VamP_6.22 //",
  "GP12vamp__u:586": "nārada uvāca/ /",
  "GP12vamp__u:587": "ko 'sāvanaṅgo brahmarṣe tasmin badarikāśrame /",
  "GP12vamp__u:588": "yaṃ dadarśa jagannātho devo nārāyaṇo 'vyayaḥ // VamP_6.23 //",
  "GP12vamp__u:589": "pulastya uvāca /",
  "GP12vamp__u:590": "kandarpo harṣatanayo yo 'sau kāmo nigadyate /",
  "GP12vamp__u:591": "sa śaṅkareṇa saṃdagdho hyanaṅgatvamupāgataḥ // VamP_6.24 //",
  "GP12vamp__u:592": "nārada uvāca /",
  "GP12vamp__u:593": "kimarthaṃ kāmadevo 'sau devadevena śaṃbhunā /",
  "GP12vamp__u:594": "dagdhastu kāraṇe kasminnetadvyākhyātumarhasi // VamP_6.25 //",
  "GP12vamp__u:595": "pulastya uvāca /",
  "GP12vamp__u:596": "yadā dakṣasutā brahman satī yātā yamakṣayam /",
  "GP12vamp__u:597": "vināśya dakṣayajñaṃ taṃ vicacāra trilocanaḥ // VamP_6.26 //",
  "GP12vamp__u:598": "tato vṛṣadhvajaṃ dṛṣṭvā kandarpaḥ kusumāyudhaḥ /",
  "GP12vamp__u:599": "apatnīkaṃ tadāstreṇa unmādenābhyatāḍayat // VamP_6.27 //",
  "GP12vamp__u:600": "tato haraḥ śareṇātha unmādenāśu tāḍitaḥ /",
  "GP12vamp__u:601": "vicacāra tadonmattaḥ kānanāni sarāṃsi ca // VamP_6.28 //",
  "GP12vamp__u:602": "smaran satīṃ mahādevastathonmādena tāḍitaḥ /",
  "GP12vamp__u:603": "na śarma lebhe devarṣe bāṇaviddha iva dvipaḥ // VamP_6.29 //",
  "GP12vamp__u:604": "tataḥ papāta deveśaḥ kālindīsaritaṃ mune /",
  "GP12vamp__u:605": "nimagne śaṅkare āpo dagdhāḥ kṛṣṇātvamāgatāḥ // VamP_6.30 //",
  "GP12vamp__u:606": "tadāprabhṛti kālindyā bhṛṅgāñjananibhaṃ jalam /",
  "GP12vamp__u:607": "āsyandat puṇyatīrthā sā keśapāśamivāvane // VamP_6.31 //",
  "GP12vamp__u:608": "tato nadīṣu puṇyāsu sarassu ca nadeṣu ca /",
  "GP12vamp__u:609": "puluneṣu ca ramyeṣu vāpīṣu nalinīṣu ca // VamP_6.32 //",
  "GP12vamp__u:610": "parvateṣu ca ramyeṣu kānaneṣu ca sānuṣu /",
  "GP12vamp__u:611": "vicāran svecchayā naiva śarma lebhe maheśvaraḥ // VamP_6.33 //",
  "GP12vamp__u:612": "kṣaṇaṃ gāyati devarṣe kṣaṇaṃ roditi śaṅkaraḥ /",
  "GP12vamp__u:613": "kṣaṇaṃ dhyāyati tanvaṅgīṃ dakṣakanyāṃ manoramām // VamP_6.34 //",
  "GP12vamp__u:614": "dhyātvā kṣaṇaṃ prasvapiti kṣaṇaṃ svapnāyate haraḥ /",
  "GP12vamp__u:615": "svapne tathedaṃ gadati tāṃ dṛṣṭvā dakṣakanyakām // VamP_6.35 //",
  "GP12vamp__u:616": "nirghṛṇe tiṣṭha kiṃ mūḍhe tyajase māmanindite /",
  "GP12vamp__u:617": "mugdhe tvayā virahito dagdho 'smi madanāgninā // VamP_6.36 //",
  "GP12vamp__u:618": "sati satyaṃ prakupitā mā kopaṃ kuru sundari /",
  "GP12vamp__u:619": "pādapraṇāmāvanatamabhibhāṣitu marhasi // VamP_6.37 //",
  "GP12vamp__u:620": "śrūyase dṛśyase nityaṃ spṛśyase vandyase priye /",
  "GP12vamp__u:621": "āliṅgyase ca satataṃ kimarthaṃ nābhibhāṣase // VamP_6.38 //",
  "GP12vamp__u:622": "vilapantaṃ janaṃ dṛṣṭvā kṛpā kasya na jāyate /",
  "GP12vamp__u:623": "viśeṣataḥ patiṃ bāle nanupa tvamatinirghṛṇā // VamP_6.39 //",
  "GP12vamp__u:624": "tvayoktāni vacāṃsyevaṃ pūrvaṃ mama kṛśodari /",
  "GP12vamp__u:625": "vinā tvayā na jīveyaṃ tadasatyaṃ tvayā kṛtam // VamP_6.40 //",
  "GP12vamp__u:626": "ehyehi kāmasaṃtaptaṃ pariṣvaja sulocane /",
  "GP12vamp__u:627": "nānyathā naśyate tāpaḥ satyenāpi śape priye // VamP_6.41 //",
  "GP12vamp__u:628": "itthaṃ vilapya svapnānte pratibuddhastu tatkṣaṇāt /",
  "GP12vamp__u:629": "utkūjati tathāraṇye muktakaṇṭhaṃ punaḥ punaḥ // VamP_6.42 //",
  "GP12vamp__u:630": "taṃ kūjamānaṃ vilapantamārāt samīkṣya pācaṃ tarasā vṛṣaketanaṃ hi /",
  "GP12vamp__u:631": "vivyādha cāpaṃ tarasā vināmya saṃtāpanāmnā tu śareṇa bhūyaḥ // VamP_6.43 //",
  "GP12vamp__u:632": "saṃtāpanāstreṇa tadā sa viddho bhūyaḥ sa saṃtaptataro babhūva /",
  "GP12vamp__u:633": "saṃtāpayaṃścāpi jagatsamagraṃ phūtkṛtya phūtkṛtya vivāsate sma // VamP_6.44 //",
  "GP12vamp__u:634": "taṃ cāpi bhūyo madano jaghāna vijṛṇbhaṇāstreṇa tato vijṛmbhe /",
  "GP12vamp__u:635": "tato bhṛśaṃ kāmaśarairvitunno vijṛmbhamāṇaḥ parito bhramaṃśca // VamP_6.45 //",
  "GP12vamp__u:636": "dadarśa yakṣādhipatestanūjaṃ pāñcālikaṃ nāma jagatpradhānam /",
  "GP12vamp__u:637": "dṛṣṭvā trinetro dhanadasya putraṃ pārśvaṃ samabhyetya vaco babhāṣe /",
  "GP12vamp__u:638": "bhrātṛvya vakṣyasi vaco yadadya tat tvaṃ kuruṣvāmitavikramo 'si // VamP_6.46 //",
  "GP12vamp__u:639": "pāñcālika uvāca /",
  "GP12vamp__u:640": "yannātha māṃ vakṣyasi tatkariṣye suduṣkaraṃ yadyapi devasaṃghai /",
  "GP12vamp__u:641": "ājñāpayasvātulavīrya śaṃbho dāso 'smi te bhaktiyutastatheśa // VamP_6.47 //",
  "GP12vamp__u:642": "īśvara uvāca /",
  "GP12vamp__u:643": "nāśaṃ gatāyāṃ varadāmbikāyāṃ kāmāgninā pluṣsuvigraho 'smi /",
  "GP12vamp__u:644": "vijṛmbhaṇonmādasarairvibhinno dhṛtiṃ na vindāmi ratiṃ sukhaṃ vā // VamP_6.48 //",
  "GP12vamp__u:645": "vijṛmbhaṇaṃ putra tathaiva tāpamunmādamugraṃ madanapraṇunnam /",
  "GP12vamp__u:646": "nānyaḥ pumān dhārayituṃ hi śakto muktvā bhavantaṃ hi tataḥ pratīccha // VamP_6.49 //",
  "GP12vamp__u:647": "pulastya uvāca /",
  "GP12vamp__u:648": "ityevamukto vṛṣabhadhvajena yakṣaḥ pratīcchat sa vijṛmbhaṇādīn /",
  "GP12vamp__u:649": "toṣaṃ jagāmāśu tatastriśūlī tuṣṭastadaivaṃ vacanaṃ babhāṣe // VamP_6.50 //",
  "GP12vamp__u:650": "hara uvāca /",
  "GP12vamp__u:651": "yasmāttvayā putra sudurdharāṇi vijṛmbhaṇādīn pratīcchitāni /",
  "GP12vamp__u:652": "tasmādvaraṃ tvāṃ pratipūjanāya dāsyāmi lokya ca hāsyakāri // VamP_6.51 //",
  "GP12vamp__u:653": "yastvāṃ yadā paśyati caitramāse spṛśennaro vārcayate ca bhaktyā /",
  "GP12vamp__u:654": "vṛddho 'tha bālo 'tha yuvātha yoṣit sarve tadonmādadharā bhavanti // VamP_6.52 //",
  "GP12vamp__u:655": "gāyanti nṛtyanti ramanti yakṣa vādyāni yatnādapi vādayanti /",
  "GP12vamp__u:656": "tavāgrato hāsyavaco 'bhiraktā bhavanti te yogayutāstu te syuḥ // VamP_6.53 //",
  "GP12vamp__u:657": "mamaiva nāmnā bhavitāsi pūjyaḥ pāñcālikeśaḥ prathitaḥ pṛthivyām /",
  "GP12vamp__u:658": "mama prasādād varado narāṇāṃ bhaviṣyase pūjyatamo 'bhigaccha // VamP_6.54 //",
  "GP12vamp__u:659": "ityevamukto vibhunā sa yakṣo jagāma deśān sahasaiva sarvān /",
  "GP12vamp__u:660": "kālañjarasyottarataḥ supuṇyo deśo himādrerapi dakṣiṇasthaḥ // VamP_6.55 //",
  "GP12vamp__u:661": "tasmin supuṇye viṣaye niviṣṭo rudraprasādādabhipūjyate 'sau /",
  "GP12vamp__u:662": "tasmin prayāte bhagavāṃstrinetro devo 'pi vindhyaṃ girimabhyagacchat // VamP_6.56 //",
  "GP12vamp__u:663": "tatrāpi madano gatvā dadarśa vṛṣaketanam /",
  "GP12vamp__u:664": "dṛṣṭvā praharttukāmaṃ ca tataḥ prāduvacaddharaḥ // VamP_6.57 //",
  "GP12vamp__u:665": "tato dāruvanaṃ ghoraṃ madanābhisṛto haraḥ /",
  "GP12vamp__u:666": "viveśa ṛṣayo yatra sapatnīkā vyavasthitāḥ // VamP_6.58 //",
  "GP12vamp__u:667": "te cāpi ṛṣayaḥ sarve dṛṣṭvā mūrdhnā natābhavan /",
  "GP12vamp__u:668": "tatastān prāha bhagavān bhikṣā me pratidīyatām // VamP_6.59 //",
  "GP12vamp__u:669": "tataste mauninastasthuḥ sarva eva maharṣayaḥ /",
  "GP12vamp__u:670": "tadāśramāṇi sarvāṇi paricakrāma nāradaḥ // VamP_6.60 //",
  "GP12vamp__u:671": "taṃ praviṣṭaṃ tadā dṛṣṭvā bhārgavātreyayoṣitaḥ /",
  "GP12vamp__u:672": "prakṣobhamagaman sarvā hīnasattvāḥ samantataḥ // VamP_6.61 //",
  "GP12vamp__u:673": "ṛte tvarundhatīmekāmanasūyāṃ ca bhāminīm /",
  "GP12vamp__u:674": "etābhyāṃ bhartṛpūjāsu taccintāsu sthitaṃ manaḥ // VamP_6.62 //",
  "GP12vamp__u:675": "tataḥ saṃkṣubhitāḥ sarvā yatra yāti maheśvaraḥ /",
  "GP12vamp__u:676": "tatra prayānti kāmārttā madavihvalitendriyāḥ // VamP_6.63 //",
  "GP12vamp__u:677": "tyaktvāśramaṇi śūnyāni svānitā muniyoṣitaḥ /",
  "GP12vamp__u:678": "anuḍajagmuryathā mattaṃ kariṇya iva kuñjaram // VamP_6.64 //",
  "GP12vamp__u:679": "tatastu ṛṣayo dṛṣṭvā bhārgavāṅgiraso mune /",
  "GP12vamp__u:680": "krodhānvitābruvansarve liṅge 'sya patatāṃ bhuvi // VamP_6.65 //",
  "GP12vamp__u:681": "tataḥ papāta devasya liṅgaṃ pṛthvīṃ vidārayan /",
  "GP12vamp__u:682": "antarddhānaṃ jagāmātha triśūlī nīlalohitaḥ // VamP_6.66 //",
  "GP12vamp__u:683": "tataḥ sa patito liṅgo vibhidya vasudhātalam /",
  "GP12vamp__u:684": "rasātalaṃ viveśāśu brahmaṇḍaṃ cordhvato 'bhinat // VamP_6.67 //",
  "GP12vamp__u:685": "tataścacāla pṛthivī girayaḥ sarito nagāḥ /",
  "GP12vamp__u:686": "pātālabhuvanāḥ sarve jaṅgamājaṅgamairvṛtāḥ // VamP_6.68 //",
  "GP12vamp__u:687": "saṃkṣubdhān bhuvanān dṛṣṭvā bhūrlokādīn pitāmahaḥ /",
  "GP12vamp__u:688": "jagāma mādhavaṃ draṣṭuṃ kṣīrodaṃ nāma sāgaram // VamP_6.69 //",
  "GP12vamp__u:689": "tatra dṛṣṭvā hṛṣīkeśaṃ praṇipatya ca bhaktitaḥ /",
  "GP12vamp__u:690": "uvāca deva bhuvanāḥ kimartha kṣubhitā vibho // VamP_6.70 //",
  "GP12vamp__u:691": "athovāca harirbrahman śārvo liṅgo maharṣibhiḥ /",
  "GP12vamp__u:692": "pātitastasya bhārārtā saṃcacāla vasuṃdharā // VamP_6.71 //",
  "GP12vamp__u:693": "tatastadadbhutatamaṃ śrutvā devaḥ vitāmahaḥ /",
  "GP12vamp__u:694": "tatra gacchāma deveśa evamāha punaḥ punaḥ // VamP_6.72 //",
  "GP12vamp__u:695": "tataḥ pitāmaho devaḥ keśavaśca jagatpatiḥ /",
  "GP12vamp__u:696": "ājagmatustamuddeśaṃ yatra liṅgaṃ bhavasya tat // VamP_6.73 //",
  "GP12vamp__u:697": "tato 'nantaṃ harirliṅgaṃ dṛṣṭvāruhya khageśvaram /",
  "GP12vamp__u:698": "pātālaṃ praviveśātha vismayāntarito vibhuḥ // VamP_6.74 //",
  "GP12vamp__u:699": "brahma padmavimānena urdhvamākramya sarvataḥ /",
  "GP12vamp__u:700": "naivāntamalabhad brahman vismitaḥ punarāgataḥ // VamP_6.75 //",
  "GP12vamp__u:701": "viṣṇurgatvātha pātālān sapta lokaparāyaṇaḥ /",
  "GP12vamp__u:702": "cakrapāṇirviniṣkrānto lebhe 'ntaṃ na mahāmune // VamP_6.76 //",
  "GP12vamp__u:703": "viṣṇuḥ pitāmahaścobhau haraliṅgaṃ sametya hi /",
  "GP12vamp__u:704": "kṛtāñjalipuṭau bhūtvā stotuṃ devaṃ pracakratuḥ // VamP_6.77 //",
  "GP12vamp__u:705": "haribrahmāṇāvūcatuḥ /",
  "GP12vamp__u:706": "namo 'stu te śūlapāṇe namo 'stu vṛṣabhadhvaja /",
  "GP12vamp__u:707": "jīmūtavāhana kave śarva tryambaka śaṅkara // VamP_6.78 //",
  "GP12vamp__u:708": "maheśvara maheśāna suparṇākṣa vṛṣākape /",
  "GP12vamp__u:709": "dakṣayajñakṣayakara kālarūpa namo 'stu te // VamP_6.79 //",
  "GP12vamp__u:710": "tvamādirasya jagatastvaṃ madhyaṃ parameśvara /",
  "GP12vamp__u:711": "bhavānantaśca bhagavān sarvagastvaṃ namo 'stu te // VamP_6.80 //",
  "GP12vamp__u:712": "pulastya uvāca/ /",
  "GP12vamp__u:713": "evaṃ saṃstūyamānastu tasmin dāruvane haraḥ /",
  "GP12vamp__u:714": "svarūpī tāvidaṃ vākyamuvāca vadatāṃ varaḥ // VamP_6.81 //",
  "GP12vamp__u:715": "hara uvāca /",
  "GP12vamp__u:716": "kimarthaṃ devatānāthau paribhūtakramaṃ tviha /",
  "GP12vamp__u:717": "māṃ stuvāte bhṛśāsvasthaṃ kāmatāpitavigraham // VamP_6.82 //",
  "GP12vamp__u:718": "devāvūcatuḥ / /",
  "GP12vamp__u:719": "bhaktaḥ pātitaṃ liṅgaṃ yadetad bhuvi śaṅkara /",
  "GP12vamp__u:720": "etat pragṛhyatāṃ bhūya ato deva stuvāvahe // VamP_6.83 //",
  "GP12vamp__u:721": "hara uvāca/ /",
  "GP12vamp__u:722": "yadyarcayanti tridaśā mama liṅgaṃ surottamau /",
  "GP12vamp__u:723": "tadetatpratigṛhṇīyāṃ nānyatheti kathañcana // VamP_6.84 //",
  "GP12vamp__u:724": "tataḥ provāca bhagavānevamastviti keśava /",
  "GP12vamp__u:725": "brahma svayaṃ ca jagrāha liṅgaṃ kanakapiṅgalam // VamP_6.85 //",
  "GP12vamp__u:726": "tataścakāra bhagavāṃścāturvarṇyaṃ harārcane /",
  "GP12vamp__u:727": "śāstrāṇi caiṣāṃ mukhyāni nānoktividitāni ca / /",
  "GP12vamp__u:728": "6.86 ādyaṃ śaivaṃ parikhyātamanyatpāśupataṃ mune /",
  "GP12vamp__u:729": "tṛtīyaṃ kālavadanaṃ caturthaṃ ca kapālinam // VamP_6.87 //",
  "GP12vamp__u:730": "śaivaścāsītsvayaṃ śaktirvasiṣṭhasya priyaḥ śrutaḥ /",
  "GP12vamp__u:731": "tasya śiṣyo babhūvātha gopāyana iti śrutaḥ // VamP_6.88 //",
  "GP12vamp__u:732": "mahāpāśupataścāsīdbharadvājastapodhanaḥ /",
  "GP12vamp__u:733": "tasya śiṣyo 'pyabhūdrājā ṛṣabhaḥ somakeśvaraḥ // VamP_6.89 //",
  "GP12vamp__u:734": "kālasyo bhagavānāsīdāpastambastapodhanaḥ /",
  "GP12vamp__u:735": "tasya śiṣyobhavadvaiśyo nāmnā krātheśvaro mune // VamP_6.90 //",
  "GP12vamp__u:736": "mahāvratī ca dhanadastasya śiṣyaśca viryavān /",
  "GP12vamp__u:737": "karṇodara iti khyāto jātyā śūdro mahātapāḥ // VamP_6.91 //",
  "GP12vamp__u:738": "evaṃ ma bhagavānbrahma pūjanāya śivasya tu /",
  "GP12vamp__u:739": "kṛtvā tu cāturāśramyaṃ svameva bhavanaṃ gataḥ // VamP_6.92 //",
  "GP12vamp__u:740": "gate ba3hmaṇi śarvo 'pi upasaṃhṛtya taṃ tadā /",
  "GP12vamp__u:741": "liṅgaṃ citravane sūkṣmaṃ pratiṣṭhāpya cacāra ha /",
  "GP12vamp__u:742": "6.93 vicarantaṃ tadā bhūyo maheśaṃ kusumāyudhaḥ /",
  "GP12vamp__u:743": "ārātsthitvāgrato dhanvī saṃtāpayitumudyataḥ // VamP_6.94 //",
  "GP12vamp__u:744": "tatastamagrato dṛṣṭvā krodhādhmātadṛśā haraḥ /",
  "GP12vamp__u:745": "smaramālokayāmāsa śikhāgrāccaraṇāntikam // VamP_6.95 //",
  "GP12vamp__u:746": "ālokitastrinetreṇa madano dyutimānapi /",
  "GP12vamp__u:747": "prādahyata tadā brahman pādādārabhya kakṣavat // VamP_6.96 //",
  "GP12vamp__u:748": "pradahyamānau caraṇau dṛṣṭvāsau kusumāyudhaḥ /",
  "GP12vamp__u:749": "utsasarja dhanuḥ śreṣṭhaṃ tajjagāmātha pañcadhā // VamP_6.97 //",
  "GP12vamp__u:750": "yadāsīnmuṣṭibandhaṃ tu rukmapṛṣṭhaṃ mahāprabham /",
  "GP12vamp__u:751": "sa campakatarurjātaḥ sugandhāḍhyo guṇākṛtiḥ // VamP_6.98 //",
  "GP12vamp__u:752": "nāhasthānaṃ śubhākāraṃ yadāsīdvajrabhūṣitam /",
  "GP12vamp__u:753": "tajjātaṃ kesarāraṇyaṃ bakulaṃ nāmato mune // VamP_6.99 //",
  "GP12vamp__u:754": "yā ca koṭī subhā hyāsīdindranīlavibhūṣitā /",
  "GP12vamp__u:755": "jātā sā pāṭalā ramyā bhṛṅgarājivibhūṣitā // VamP_6.100 //",
  "GP12vamp__u:756": "nāhopari tathā muṣṭau sthānaṃ śaśimaṇiprabham /",
  "GP12vamp__u:757": "pañcagulmābhavajjātī śaśāṅkakiraṇojjvalā // VamP_6.101 //",
  "GP12vamp__u:758": "ūrddhva muṣṭyā adhaḥ koṭyoḥ sthānaṃ vidrumabhūṣitam /",
  "GP12vamp__u:759": "tasmādbhupuṭā mallī saṃjātā vividhā mune // VamP_6.102 //",
  "GP12vamp__u:760": "puṣpottamāni ramyāṇi surabhīṇi ca nārada /",
  "GP12vamp__u:761": "jātiyuktāni devena svayamācaritāni ca // VamP_6.103 //",
  "GP12vamp__u:762": "mumoca mārgaṇān bhūmyāṃ śarīre dahyati smaraḥ /",
  "GP12vamp__u:763": "phalopagāni vṛkṣāṇi saṃbhūtāni sahasraśaḥ // VamP_6.104 //",
  "GP12vamp__u:764": "cūtādīni sugandhīni svādūni vividhāni ca /",
  "GP12vamp__u:765": "haraprasādājjātāni bhojyānyapi surottamaiḥ // VamP_6.105 //",
  "GP12vamp__u:766": "evaṃ dagdhvā smaraṃ rudraḥ saṃyamya svatanuṃ vibhuḥ /",
  "GP12vamp__u:767": "puṣyārthā śiśirādriṃ sa jagāma tapase 'vyayaḥ // VamP_6.106 //",
  "GP12vamp__u:768": "evaṃ purā devavareṇa śaṃbhunā kāmastu dagdhaḥ saśaraḥ sacāpaḥ /",
  "GP12vamp__u:769": "tatastvanaṅgeti mahādhanurddharo devaistu gītaḥ surapūrvapūjitaḥ // VamP_6.107 //",
  "GP12vamp__u:770": "iti śrīvāmanapurāṇe ṣaṣṭho 'dhyāyaḥ",
  "GP12vamp__u:771": "________________________________________________________________________",
  "GP12vamp__u:772": "pulastya uvāca /",
  "GP12vamp__u:773": "tato 'naṅgaṃ vibhurddaṣṭvā brahman nārāyaṇo muniḥ /",
  "GP12vamp__u:774": "prahasyaivaṃ vacaḥ prāha kandarva iha āsyatām // VamP_7.1 //",
  "GP12vamp__u:775": "tadakṣubdhatvamīkṣyāsya kāmo vismayamāgataḥ /",
  "GP12vamp__u:776": "vasanto 'pi mahācintāṃ jagāmāśu mahāmune // VamP_7.2 //",
  "GP12vamp__u:777": "tataścāpsaraso dṛṣṭvā svāgatenābhipūjya ca /",
  "GP12vamp__u:778": "vasantamāha bhagavānehyehi sthīyatāmiti // VamP_7.3 //",
  "GP12vamp__u:779": "tato vihasya bhagavān mañjarīṃ kusumāvṛtām /",
  "GP12vamp__u:780": "ādāya prāksuvarṇāṅgīmūrvorbālāṃ vinirmame // VamP_7.4 //",
  "GP12vamp__u:781": "ūrūdbhavāṃ sa kandarpo dṛṣṭvā sarvāṅgasundarīm /",
  "GP12vamp__u:782": "amanyata tadānaṅgaḥ kimiyaṃ sā priyā ratiḥ // VamP_7.5 //",
  "GP12vamp__u:783": "tadeva vadanaṃ cāru svakṣibhrūkuṭilālakam /",
  "GP12vamp__u:784": "sunāsāvaṃśādharoṣṭhamālokanaparāyaṇam // VamP_7.6 //",
  "GP12vamp__u:785": "tāvevāhārya viralau pīvarau magnacūcukau /",
  "GP12vamp__u:786": "rājete 'syaḥ kucau pīnau sajjanāvi saṃhatau // VamP_7.7 //",
  "GP12vamp__u:787": "tadeva tanu cārvaṅgyā valitrayavibhūṣitam /",
  "GP12vamp__u:788": "udaraṃ rājate ślakṣṇaṃ romāvalivibhūṣitam // VamP_7.8 //",
  "GP12vamp__u:789": "romāvalīca jaghanād yāntī stanataṭaṃ tviyam /",
  "GP12vamp__u:790": "rājate bhṛṅgamāleva pulināt kamalākaram // VamP_7.9 //",
  "GP12vamp__u:791": "jaghanaṃ tvativistīrṇa bhātyasyā raśanāvṛtam /",
  "GP12vamp__u:792": "śrīrodamathane naddhūṃ bhūjaṅgeneva mandaram // VamP_7.10 //",
  "GP12vamp__u:793": "kadalīstambhasadṛśairūrdhvamūlairathorubhiḥ /",
  "GP12vamp__u:794": "vibhāti sā sucārvaṅgī padmakiḍhjalkasannibhā // VamP_7.11 //",
  "GP12vamp__u:795": "jānunī gūḍhagulphe ca śubhe jaṅghe tvaromaśe /",
  "GP12vamp__u:796": "vibhāto 'syāstathā pādāvalaktakasamatviṣau // VamP_7.12 //",
  "GP12vamp__u:797": "iti saṃcintayan kāmastāmaninditalocanām /",
  "GP12vamp__u:798": "kāmāturo 'sau saṃjātaḥ kimutānyo jano mune // VamP_7.13 //",
  "GP12vamp__u:799": "mādhavo 'pyurvaśīṃ dṛṣṭvā saṃcintayata nārada /",
  "GP12vamp__u:800": "kiṃsvit kāmanarendrasya rājadhānī svayaṃ sthitā // VamP_7.14 //",
  "GP12vamp__u:801": "āyātā śaśino nūnamiyaṃ kāntirniśākṣaye /",
  "GP12vamp__u:802": "raviraśmipratāpārtibhītā śaraṇamāgatā // VamP_7.15 //",
  "GP12vamp__u:803": "itthaṃ saṃcitayanneva avaṣṭabhāpsarogaṇam /",
  "GP12vamp__u:804": "tasthau muniriva dhyānamāsthitaḥ sa tu mādhavaḥ // VamP_7.16 //",
  "GP12vamp__u:805": "tataḥ sa vismitān sarvān kandarpādīn mahāmune /",
  "GP12vamp__u:806": "dṛṣṭvā provāca vacanaṃ smitaṃ kṛtvā śubhavrataḥ // VamP_7.17 //",
  "GP12vamp__u:807": "iyaṃ mamorusaṃbhṛtā kāmāpsarasa mādhava /",
  "GP12vamp__u:808": "nīyatāṃ suralokāya dīyatāṃ vāsavāya ca // VamP_7.18 //",
  "GP12vamp__u:809": "ityuktāḥ kampamānāste jagmurgṛhyorvaśīṃ divam /",
  "GP12vamp__u:810": "sahasrākṣāya tāṃ prādād rūpayauvanaśālinīm // VamP_7.19 //",
  "GP12vamp__u:811": "ācakṣuścaritaṃ tābhyāṃ dharmajābhyāṃ mahāmune /",
  "GP12vamp__u:812": "devārājāya kāmādyāstato 'bhṛd vismayaḥ paraḥ // VamP_7.20 //",
  "GP12vamp__u:813": "etādśaṃ hi caritaṃ khyātimagryāṃ jagāma ha /",
  "GP12vamp__u:814": "pātāleṣu tathā martyai dikṣvaṣṭāsu jagāma ca // VamP_7.21 //",
  "GP12vamp__u:815": "ekadā nihate raudro hiraṇyakaśipau mune /",
  "GP12vamp__u:816": "abhiṣiktastadā rājye prahlādau nāma dānavaḥ // VamP_7.22 //",
  "GP12vamp__u:817": "tasmiñśāsati daityendre devabrāhmaṇapūjake /",
  "GP12vamp__u:818": "makhāni bhuvi rājāno yajante vidhivattadā // VamP_7.23 //",
  "GP12vamp__u:819": "brāhmaṇāśca tapo dharmaṃ tīrthayātrāśca kurvate /",
  "GP12vamp__u:820": "vaiśyāśca paśuvṛttisthāḥ śūdrāḥ śuśrūṣaṇe ratāḥ // VamP_7.24 //",
  "GP12vamp__u:821": "cāturvarṇyaṃ tataḥ sve sve āśrame dharmakarmaṇi /",
  "GP12vamp__u:822": "āvarttata tato devā vṛttyā yuktābhavān mune // VamP_7.25 //",
  "GP12vamp__u:823": "tatastu cyavano nāma bhārgavendro mahātapāḥ /",
  "GP12vamp__u:824": "jagāma narmadāṃ snātuṃ tīrthaṃ caivākulīśvaram // VamP_7.26 //",
  "GP12vamp__u:825": "tatra dṛṣṭvā mahādevaṃ nadīṃ snātumavātarat /",
  "GP12vamp__u:826": "avatīrṇaṃ prajagrāha nāgaḥ kekaralohitaḥ // VamP_7.27 //",
  "GP12vamp__u:827": "gṛhītastena nāgena sasmāra manasā harim /",
  "GP12vamp__u:828": "saṃsmṛte puṇḍarīkākṣe nirviṣo 'bhūnmahoragaḥ // VamP_7.28 //",
  "GP12vamp__u:829": "nītastenātiraudreṇa pannagena rasātalam /",
  "GP12vamp__u:830": "nirviṣaścāpi tatyāja cyavanaṃ bhujagottamaḥ // VamP_7.29 //",
  "GP12vamp__u:831": "saṃtyaktamātro nāgena cyavano bhārgavottamaḥ /",
  "GP12vamp__u:832": "cacāra nāgakanyābhiḥ pūjyacamānaḥ samantataḥ // VamP_7.30 //",
  "GP12vamp__u:833": "vicāran praviveśātha dānavānāṃ mahat puram /",
  "GP12vamp__u:834": "saṃpūjyamāno daityendraḥ prahlādo 'tha dadarśa tam // VamP_7.31 //",
  "GP12vamp__u:835": "bhṛguputre mahātejāḥ pūjāṃ cakre yathārhataḥ /",
  "GP12vamp__u:836": "saṃpūjitopaviṣṭaśca pṛṣṭaścāgamanaṃ prati // VamP_7.32 //",
  "GP12vamp__u:837": "sa covāca mahārāja mahātīrthaṃ mahāphalam /",
  "GP12vamp__u:838": "snātumevāgato 'smyadya draṣṭuñcaivākulīśvaram // VamP_7.33 //",
  "GP12vamp__u:839": "nadyāmevāvatīrṇo 'smi gṛhītaścāhinā balān /",
  "GP12vamp__u:840": "samānīto 'smi pātāle dṛṣṭaścātra bhavānapi // VamP_7.34 //",
  "GP12vamp__u:841": "etacchrutvā tu vacanaṃ cyavanasya ditīśvaraḥ /",
  "GP12vamp__u:842": "provāca dharmasaṃyuktaṃ sa vākyaṃ vākyakovidaḥ // VamP_7.35 //",
  "GP12vamp__u:843": "prahlāda uvāca /",
  "GP12vamp__u:844": "bhagavan kāni tīrthāni pṛthivyāṃ kāni cāmbare /",
  "GP12vamp__u:845": "rasātale ca kāni syuretad vaktuṃ mamārhasi // VamP_7.36 //",
  "GP12vamp__u:846": "cyavana uvāca /",
  "GP12vamp__u:847": "pṛthivyāṃ naimiṣaṃ tīrthamantarikṣe ca puṣkaram /",
  "GP12vamp__u:848": "cakratīrthaṃ mahābāho rasātalatale viduḥ // VamP_7.37 //",
  "GP12vamp__u:849": "pulastya uvāca /",
  "GP12vamp__u:850": "śrutvā tadbhārgavavaco daityarājo mahāmune /",
  "GP12vamp__u:851": "nemiṣai gantukāmastu dānavānitadabravīt // VamP_7.38 //",
  "GP12vamp__u:852": "prahlāda uvāca /",
  "GP12vamp__u:853": "uttiṣṭhadhvaṃ gamiṣyāmaḥ snātuṃ tīrthaṃ hi naimiṣam /",
  "GP12vamp__u:854": "drakṣyāmaḥ puṇḍarīkākṣaṃ pītavāsasamacyutam // VamP_7.39 //",
  "GP12vamp__u:855": "pulastya uvāca /",
  "GP12vamp__u:856": "ityuktā dānavendreṇa sarve te daityadānavāḥ /",
  "GP12vamp__u:857": "cakrurudyogamatulaṃ nirjagmuśca rasātalāt // VamP_7.40 //",
  "GP12vamp__u:858": "te samabhyetya daiteyā dānavāśca mahābalāḥ /",
  "GP12vamp__u:859": "nemiṣāraṇyamāgatya snānaṃ cakrurmudānvitāḥ // VamP_7.41 //",
  "GP12vamp__u:860": "tato ditīśvaraḥ śrīmān mṛgavyāṃ sa cacāra ha /",
  "GP12vamp__u:861": "caran sarasvatīṃ puṇyāṃ dadarśa vimalodakām // VamP_7.42 //",
  "GP12vamp__u:862": "tasyādūre mahāśākhaṃ śalavṛkṣaṃ śaraiścitam /",
  "GP12vamp__u:863": "dadarśa bāṇānaparān mukhe lagnān parasparam // VamP_7.43 //",
  "GP12vamp__u:864": "tatastānadbhutākārān bāṇān nāgopavītakān /",
  "GP12vamp__u:865": "dṛṣṭvātulaṃ tadā cakre krodhaṃ daityeśvaraḥ kila // VamP_7.44 //",
  "GP12vamp__u:866": "sa dadarśa tato 'dūrātkṛṣṇājinadharau munī /",
  "GP12vamp__u:867": "samunnatajaṭābhārau tapasyāsaktamānasau // VamP_7.45 //",
  "GP12vamp__u:868": "tayośca pārśvayordivye dhanuṣī lakṣaṇānvite /",
  "GP12vamp__u:869": "śārṅgamāgavaṃ caiva akṣyyau ca maheṣudhī // VamP_7.46 //",
  "GP12vamp__u:870": "tau dṛṣṭvāmanyata tadā dāmibikāviti dānavaḥ /",
  "GP12vamp__u:871": "tataḥ provāca vacanaṃ tāvubhau puruṣottamau // VamP_7.47 //",
  "GP12vamp__u:872": "kiṃ bhavadbhyāṃ samāraḥdhaṃ dambhaṃ dharmavināśanam /",
  "GP12vamp__u:873": "kva tapaḥ kva jaṭābhāraḥ kva cemau pravarāyudhau // VamP_7.48 //",
  "GP12vamp__u:874": "athovāca naro daityaṃ kā te cintā ditīśvara /",
  "GP12vamp__u:875": "sāmarthye sati yaḥ kuryāt tatsaṃpadyeta tasya hi // VamP_7.49 //",
  "GP12vamp__u:876": "athovāca ditīśastau kā śaktiryuvayoriha /",
  "GP12vamp__u:877": "mayi tiṣṭhati daityendre dharmasetupravartake // VamP_7.50 //",
  "GP12vamp__u:878": "narastaṃ pratyuvācātha āvābhyāṃ śaktirūrjitā /",
  "GP12vamp__u:879": "na kaścicchaknuyād yoddhuṃ naranārāyaṇau yudhi // VamP_7.51 //",
  "GP12vamp__u:880": "daityeśvarastastaḥ kruddhaḥ pratijñāmāruroha ca /",
  "GP12vamp__u:881": "yathā kathañcijjeṣyāmi naranārāyaṇau raṇe // VamP_7.52 //",
  "GP12vamp__u:882": "ityevamuktvā vacanaṃ mahātmā ditīśvaraḥ sthāpya balaṃ vanānte /",
  "GP12vamp__u:883": "vitatya cāpaṃ guṇamāvikṛṣya taladhvaniṃ ghorataraṃ cakāra // VamP_7.53 //",
  "GP12vamp__u:884": "tato narastvājagavaṃ hi cāpamānamya bāṇān subahuñśitāgrān /",
  "GP12vamp__u:885": "mumoca tānapratimaiḥ pṛṣatkaiściccheda daityastapanīyapuṅkhaiḥ // VamP_7.54 //",
  "GP12vamp__u:886": "chinnān samīkṣyātha naraḥ pṛṣatkān daityeśvareṇāpratimeva saṃkhye /",
  "GP12vamp__u:887": "kruddhaḥ samānamya mahādhanustato mumoca cānyān vividhān pṛṣatkān // VamP_7.55 //",
  "GP12vamp__u:888": "ekaṃ naro dvau ditijeśvaraśca trīn dharmasūnuścaturo ditīśaḥ /",
  "GP12vamp__u:889": "narastu bāṇān pramumoca pañca ṣaḍ dratyanātho niśitān pṛṣatkān // VamP_7.56 //",
  "GP12vamp__u:890": "saptarṣimukhyo dvicatuśca daityo narastu ṣaṭ trīṇi ca daityamukhye /",
  "GP12vamp__u:891": "ṣaṭtrīṇi caikaṃ ca ditīśvareṇa muktāni bāṇāni narāya vipra // VamP_7.57 //",
  "GP12vamp__u:892": "ekaṃ ca ṣaṭ pañca nareṇa muktāstvaṣṭau śarāḥ sapta ca dānavena /",
  "GP12vamp__u:893": "ṣaṭ sapta cāṣṭau nava ṣaṇnareṇa dvisaptatiṃ daityapatiḥ sasarjja // VamP_7.58 //",
  "GP12vamp__u:894": "śataṃ narastrīṇi śatāni daityaḥ ṣaḍ dharmaputro daśa daityarājaḥ /",
  "GP12vamp__u:895": "tato 'pyasaṃkhyeyatarān hi bāṇān mumocatustau subhṛśaṃ hi kopāt // VamP_7.59 //",
  "GP12vamp__u:896": "tato naro bāṇagaṇairasakhyairavāstaradbhūmimatho diśaḥ kham /",
  "GP12vamp__u:897": "sa cāpi daityapravaraḥ pṛṣatkaiściccheda vegāt tapanīyapuṅkhaiḥ // VamP_7.60 //",
  "GP12vamp__u:898": "tataḥ patattribhirvīrau subhṛśaṃ naradānavau /",
  "GP12vamp__u:899": "yuddhe varāstrairyudhyetāṃ ghorarūpaiḥ parasparam // VamP_7.61 //",
  "GP12vamp__u:900": "tatastu daityena varāstrapāṇinā cāpe niyuktaṃ tu pitāmahāstram /",
  "GP12vamp__u:901": "maheśvarāstraṃ puruṣottameva samaṃ samāhatya nipetatustau // VamP_7.62 //",
  "GP12vamp__u:902": "brahmastre tu praśamite prahlādaḥ krodhamūrchitaḥ /",
  "GP12vamp__u:903": "gadāṃ pragṛhya tarasā pracaskanda rathottamāt // VamP_7.63 //",
  "GP12vamp__u:904": "gadāpāṇiṃ samāyāntaṃ daityaṃ nārāyaṇastadā /",
  "GP12vamp__u:905": "dṛṣṭvātha pṛṣṭhataścakre naraṃ yoddhūmanāḥ svayam // VamP_7.64 //",
  "GP12vamp__u:906": "tato dītīśaḥ sagadaḥ samādravat saśārṅgapāṇiṃ tapasāṃ nidhānam /",
  "GP12vamp__u:907": "khyātaṃ purāṇarṣimudāravikramaṃ nārāyaṇaṃ nārada lokapālam // VamP_7.65 //",
  "GP12vamp__u:908": "iti śrīvāmanapurāṇe saptamo 'dhyāyaḥ",
  "GP12vamp__u:909": "________________________________________________________________________",
  "GP12vamp__u:910": "pulastya uvāca /",
  "GP12vamp__u:911": "śārṅgapāṇinamāyāntaṃ dṛṣṭvāgre dānaveśvaraḥ /",
  "GP12vamp__u:912": "paribhrāmya gadāṃ vegāt mūrdhni sādhyamatāḍayat // VamP_8.1 //",
  "GP12vamp__u:913": "tāḍitasyātha gadayā dharmaputrasya nārada /",
  "GP12vamp__u:914": "netrābhyāmapatad vāri vahnivarṣanibhaṃ bhuvi // VamP_8.2 //",
  "GP12vamp__u:915": "mūrdhni nārāyaṇasyāpi sā gadā dānavārpitā /",
  "GP12vamp__u:916": "jagāma śatadhā brahmañśailaśṛṅge yathāśaniḥ // VamP_8.3 //",
  "GP12vamp__u:917": "tato nivṛtya daityendraḥ samāsthāya rathaṃ drutam /",
  "GP12vamp__u:918": "ādāya kārmukaṃ vīrastūṇad bāṇaṃ samādade // VamP_8.4 //",
  "GP12vamp__u:919": "ānamya cāpaṃ vegena gārddhūpatrāñsilīmukhān /",
  "GP12vamp__u:920": "mumoca sādhyāya tadā krodhandhakāritānanaḥ // VamP_8.5 //",
  "GP12vamp__u:921": "tānāpatata evāśu bāṇāṃścandrārddhasannibhān /",
  "GP12vamp__u:922": "ciccheda bāṇairaparairnirbibheda ca dānavam // VamP_8.6 //",
  "GP12vamp__u:923": "tato nārāyaṇaṃ daityo daityaṃ nārāyaṇaḥ śaraiḥ /",
  "GP12vamp__u:924": "āvidhyetāṃ tadānyonyaṃ marmabhidbhirajihyagaiḥ // VamP_8.7 //",
  "GP12vamp__u:925": "tato 'mbare saṃnipāto devānāmabhavanmune /",
  "GP12vamp__u:926": "didṛkṣūṇāṃ tadā yuddhaṃ laghu citraṃ ca suṣṭhu ca // VamP_8.8 //",
  "GP12vamp__u:927": "tataḥ surāṇāṃ dundubhyas tvavādyanta mahāsvanāḥ /",
  "GP12vamp__u:928": "puṣpavarṣamanaupamyaṃ mumucuḥ sādhyadaityayauḥ // VamP_8.9 //",
  "GP12vamp__u:929": "tataḥ paśyatsu deveṣu gaganastheṣu tāvubhau /",
  "GP12vamp__u:930": "ayudhyetāṃ maheṣvāsau prekṣakaprītivarddhanam // VamP_8.10 //",
  "GP12vamp__u:931": "babandhatustadākāśaṃ tāvubhau śaravṛṣṭibhiḥ /",
  "GP12vamp__u:932": "diśaśca vidiśaścaiva chādayetāṃ śarotkaraiḥ // VamP_8.11 //",
  "GP12vamp__u:933": "tato nārāyaṇaścāpaṃ samākṛṣya mahāmune /",
  "GP12vamp__u:934": "bibheda mārgaṇaistīkṣṇaiḥ prahlādaṃ sarvamarmasu // VamP_8.12 //",
  "GP12vamp__u:935": "tathā daityeśvaraḥ kruddhaścāpamānamya vegavān /",
  "GP12vamp__u:936": "bibheda hṛdaye bāhvorvadane ca narottamam // VamP_8.13 //",
  "GP12vamp__u:937": "tato 'syato daityapateḥ kārmukaṃ muṣṭibandhanāt /",
  "GP12vamp__u:938": "cicchedaikena bāṇena candrārdhākāravarcasā // VamP_8.14 //",
  "GP12vamp__u:939": "apāsyata dhanuśchinnaṃ cāpamādāya cāparam /",
  "GP12vamp__u:940": "adhijyaṃ lāghavāt kṛtvā vavarṣa niśitāñśarān // VamP_8.15 //",
  "GP12vamp__u:941": "tānapyasya śarān sādhyaśchittvā bāṇairavārayat /",
  "GP12vamp__u:942": "kārmukaṃ ca kṣurapreṇa ciccheda puruṣottamaḥ // VamP_8.16 //",
  "GP12vamp__u:943": "chinnaṃ chinnaṃ dhanurdaityastvanyadanyatsamādade /",
  "GP12vamp__u:944": "samādattaṃ tadā sādhyo mune ciccheda lāghavāt // VamP_8.17 //",
  "GP12vamp__u:945": "saṃchinneṣvatha cāpeṣu jagrāha ditijeśvaraḥ /",
  "GP12vamp__u:946": "parighaṃ dāruṇāṃ dīrghaṃ sarvalohamayaṃ dṛḍham // VamP_8.18 //",
  "GP12vamp__u:947": "parigṛhyātha parighaṃ bhrāmayāmāsa dānavaḥ /",
  "GP12vamp__u:948": "bhrāmyamāṇaṃ sa ciccheda nārācena mahāmuniḥ // VamP_8.19 //",
  "GP12vamp__u:949": "chinne tu parighe śrīmān prahlādo dānaveśvaraḥ /",
  "GP12vamp__u:950": "mudgaraṃ bhrāmya vegena pracikṣepa narāgraje // VamP_8.20 //",
  "GP12vamp__u:951": "tamāpatantaṃ balavān mārgaṇairdaśabhirmune /",
  "GP12vamp__u:952": "ciccheda daśadhā sādhyaḥ sa chinno nyapatad bhuvi // VamP_8.21 //",
  "GP12vamp__u:953": "mudgare vitathe jāte prāsamāvidhya vegavān /",
  "GP12vamp__u:954": "pracikṣepa narāgryāya taṃ ca ciccheda dharmajaḥ // VamP_8.22 //",
  "GP12vamp__u:955": "prāse chinne tato daityaḥ śaktimādāya cikṣipe /",
  "GP12vamp__u:956": "tāṃ ca ciccheda balavān kṣurapreṇa mahātapāḥ // VamP_8.23 //",
  "GP12vamp__u:957": "chinneṣu teṣu śastreṣu dānavo 'nyanmahaddhanuḥ /",
  "GP12vamp__u:958": "samādāya tato bāṇairavatastāra nārada // VamP_8.24 //",
  "GP12vamp__u:959": "tato nārāyaṇo devo daityanāthaṃ jagadguruḥ /",
  "GP12vamp__u:960": "nārācena jaghānātha hṛdaye suratāpasaḥ // VamP_8.25 //",
  "GP12vamp__u:961": "saṃbhinnihṛdayo brahman devenādbhutakarmaṇā /",
  "GP12vamp__u:962": "nipapāta rathopasthe tamapovāha sārathiḥ // VamP_8.26 //",
  "GP12vamp__u:963": "sa saṃjñāṃ sucireṇaiva pratilabhya ditīśvaraḥ /",
  "GP12vamp__u:964": "sudṛḍhaṃ cāpamādāya bhūyo yoddhamupāgataḥ // VamP_8.27 //",
  "GP12vamp__u:965": "tamāgataṃ saṃnirīkṣya pratyuvāca narāgrajaḥ /",
  "GP12vamp__u:966": "gaccha daityendra yotsyāmaḥ prātastvāhnikamācara // VamP_8.28 //",
  "GP12vamp__u:967": "evamukto ditīśastu sādhyenādbhutakarmaṇā /",
  "GP12vamp__u:968": "jagāma naimiṣāraṇyaṃ kriyāṃ cakre tadā'hnikīm // VamP_8.29 //",
  "GP12vamp__u:969": "evaṃ yudhyati deve ca prahlādo hyasuro mune /",
  "GP12vamp__u:970": "rātrau cintayate yuddhe kathaṃ jeṣyāmi dāmbhikam // VamP_8.30 //",
  "GP12vamp__u:971": "evaṃ nārāyaṇenāsau sahāyudhyata nārada /",
  "GP12vamp__u:972": "divyaṃ varṣasasraṃ tu daityo devaṃ na cājayat // VamP_8.31 //",
  "GP12vamp__u:973": "tato varṣasahasrānte hyajite puruṣottame /",
  "GP12vamp__u:974": "pītavāsasamabhyetya dānavo vākyamabravīt // VamP_8.32 //",
  "GP12vamp__u:975": "kimarthaṃ devadeveśa sādhyaṃ nārāyaṇaṃ harim /",
  "GP12vamp__u:976": "vijetuṃ nādya śaknomi etanme kāraṇaṃ vada // VamP_8.33 //",
  "GP12vamp__u:977": "pītavāsā uvāca /",
  "GP12vamp__u:978": "durjayo 'sau mahābāhustvayā prahlāda dharmajaḥ /",
  "GP12vamp__u:979": "sādhyo vipravaro dhīmān mṛdhe devāsurairapi // VamP_8.34 //",
  "GP12vamp__u:980": "prahlāda uvāca /",
  "GP12vamp__u:981": "yadyasau durjayo deva mayā sādhyo raṇājire /",
  "GP12vamp__u:982": "tatkathaṃ yatpratijñātaṃ tadasatyaṃ bhaviṣyati // VamP_8.35 //",
  "GP12vamp__u:983": "hīnapratijño deveśa kathaṃ jīveta mādṛśaḥ /",
  "GP12vamp__u:984": "tasmāttavāgrato viṣṇo kariṣye kāyaśodhanam // VamP_8.36 //",
  "GP12vamp__u:985": "pulstya uvāca /",
  "GP12vamp__u:986": "ityevamuktvā vacanaṃ devāgre dānaveśvaraḥ /",
  "GP12vamp__u:987": "śiraḥsnātastadā tasthau gṛṇan brahma sanātanam // VamP_8.37 //",
  "GP12vamp__u:988": "tato daityapatiṃ viṣṇuṃ pītavāsābravīdvacaḥ /",
  "GP12vamp__u:989": "gaccha jeṣyasi bhaktyā taṃ na yuddhena kathañcana // VamP_8.38 //",
  "GP12vamp__u:990": "prahlāda uvāca /",
  "GP12vamp__u:991": "mayā jitaṃ devadeva trailokyamapi suvrata /",
  "GP12vamp__u:992": "jito 'yaṃ tvatprasādena śakraḥ kimuta dharmajaḥ // VamP_8.39 //",
  "GP12vamp__u:993": "asau yadyajayo deva trailokyenāpi suvrataḥ /",
  "GP12vamp__u:994": "na sthātuṃ tvatprasādeva śakyaṃ kimu karomyaja // VamP_8.40 //",
  "GP12vamp__u:995": "pītavāsā uvāca /",
  "GP12vamp__u:996": "so 'haṃ dānavaśārdūla lokānāṃ hitakāmyayā /",
  "GP12vamp__u:997": "dharmaṃ pravarttāpayituṃ tapaścaryāṃ samāsthitaḥ // VamP_8.41 //",
  "GP12vamp__u:998": "tasmādyadicchasi jayaṃ tamārādhaya dānava /",
  "GP12vamp__u:999": "taṃ parājeṣyase bhaktyā tasmācchuśrūṣa dharmajam // VamP_8.42 //",
  "GP12vamp__u:1000": "pulastya uvāca/ /",
  "GP12vamp__u:1001": "ityuktaḥ pītavāsena dānavendro mahātmanā /",
  "GP12vamp__u:1002": "abravīdvacanaṃ hṛṣṭaḥ samāhūyāndhakaṃ muneṣa // VamP_8.43 //",
  "GP12vamp__u:1003": "daityāśca dānavāścaiva paripālyāstvayāndhaka /",
  "GP12vamp__u:1004": "mayotsṛṣṭamidaṃ rājyaṃ pratīcchasva mahābhuja // VamP_8.44 //",
  "GP12vamp__u:1005": "ityevamukto jagrāha rājyaṃ hairaṇyalocaniḥ /",
  "GP12vamp__u:1006": "prahlādo 'pi tadāgacchat puṇyaṃ badarikāśramam // VamP_8.45 //",
  "GP12vamp__u:1007": "dṛṣṭvā nārāyaṇaṃ devaṃ naraṃ ca ditijeśvaraḥ /",
  "GP12vamp__u:1008": "kṛtāñjalipuṭo bhūtvā vavande caraṇau tayoḥ // VamP_8.46 //",
  "GP12vamp__u:1009": "tamuvāca mahātejā vākyaṃ nārāyaṇo 'vyayaḥ /",
  "GP12vamp__u:1010": "kimarthaṃ praṇato 'sīha māmajitvā mahāsura // VamP_8.47 //",
  "GP12vamp__u:1011": "prahlāda uvāca/ /",
  "GP12vamp__u:1012": "kastvāṃ jetuṃ prabho śaktaḥ kastvattaḥ puruṣo 'dhikaḥ /",
  "GP12vamp__u:1013": "tvaṃ hi nārāyaṇo 'nantaḥ pītavāsā janārdanaḥ // VamP_8.48 //",
  "GP12vamp__u:1014": "tvaṃ devaḥ puṇḍarīkākṣastvaṃ viṣṇuḥ śārṅgacāpadhṛk /",
  "GP12vamp__u:1015": "tvamavyayo maheśānaḥ śāśvataḥ puruṣottamaḥ // VamP_8.49 //",
  "GP12vamp__u:1016": "tvāṃ yoginaścintayanti cārcayanti manīṣiṇaḥ /",
  "GP12vamp__u:1017": "japanti snātakāstvāṃ ca yajanti tvāṃ ca yājñikāḥ // VamP_8.50 //",
  "GP12vamp__u:1018": "tvamacyuko hṛṣīkeśaścakrapāṇirdharādharaḥ /",
  "GP12vamp__u:1019": "mahāmīno hayaśirāstvameva varakacchapaḥ // VamP_8.51 //",
  "GP12vamp__u:1020": "hiraṇyākṣaripuḥ śrīmān bhagavānatha sūkaraḥ /",
  "GP12vamp__u:1021": "matpiturnāśanakaro bhavānapi nṛkesarī // VamP_8.52 //",
  "GP12vamp__u:1022": "brahma trinetro 'mararāḍ hutāśaḥ pretādhipo nīrapatiḥ samīraḥ /",
  "GP12vamp__u:1023": "sūryo mṛgāṅko 'calajaṅgamādyo bhavān vibho nātha khagendraketo // VamP_8.53 //",
  "GP12vamp__u:1024": "tvaṃ pṛthvī jyotirākāśaṃ jalaṃ bhūtvā sahasraśaḥ /",
  "GP12vamp__u:1025": "tvayā vyāptaṃ jagatsarvaṃ kastvāṃ jeṣyati mādhava // VamP_8.54 //",
  "GP12vamp__u:1026": "bhaktyā yadi hṛṣīkeśa toṣameṣi jagadguro /",
  "GP12vamp__u:1027": "nānyathā tvaṃ praśakto 'si jetuṃ sarvagatāvyaya // VamP_8.55 //",
  "GP12vamp__u:1028": "bhagavānuvāca/ /",
  "GP12vamp__u:1029": "parituṣṭo 'smi te daitya stavenānena suvrata /",
  "GP12vamp__u:1030": "bhaktyā tvanānyayā cāhaṃ tvayā daitya parājitaḥ // VamP_8.56 //",
  "GP12vamp__u:1031": "parājitaśca puruṣo daitya daṇḍaṃ prayacchati /",
  "GP12vamp__u:1032": "daṇḍārthaṃ te pradāsyāmi varaṃ vṛṇu yamicchasi // VamP_8.57 //",
  "GP12vamp__u:1033": "prahlāda uvāca /",
  "GP12vamp__u:1034": "nārāyaṇa varaṃ yāce yaṃ tvaṃ me dātumarhasi /",
  "GP12vamp__u:1035": "tanme pāpaṃ layaṃ yātu śārīraṃ mānasaṃ tathā // VamP_8.58 //",
  "GP12vamp__u:1036": "vācikaṃ ca jagannātha yattvayā saha yudhyataḥ /",
  "GP12vamp__u:1037": "nareṇa yadyapyabhavad varametatprayaccha me // VamP_8.59 //",
  "GP12vamp__u:1038": "nārāyaṇa uvāca /",
  "GP12vamp__u:1039": "evaṃ bhavatu daidyendra pāpaṃ te yātu saṃkṣayam /",
  "GP12vamp__u:1040": "dvitīyaṃ prārthaya varaṃ taṃ dadāmi tavāsura // VamP_8.60 //",
  "GP12vamp__u:1041": "prahlāda uvāca /",
  "GP12vamp__u:1042": "yā yā jāyeya me buddhiḥ sā sā viṣṇo tvadāśritā /",
  "GP12vamp__u:1043": "devārcane ca niratā tvaccittā tvatparāyaṇā // VamP_8.61 //",
  "GP12vamp__u:1044": "nārāyaṇa uvāca /",
  "GP12vamp__u:1045": "evaṃ bhaviṣyatyasura varamanyaṃ yamicchasi /",
  "GP12vamp__u:1046": "taṃ vṛṇīṣva mahābāho pradāsyāmyavicārayan // VamP_8.62 //",
  "GP12vamp__u:1047": "prahlāda uvāca/ /",
  "GP12vamp__u:1048": "sarvameva mayā labdhaṃ tvatprasādādadhokṣaja /",
  "GP12vamp__u:1049": "tvatpādapaṅkajābhyāṃ hi khyātirastu sadā mama // VamP_8.63 //",
  "GP12vamp__u:1050": "evamastvaparaṃ cāstu nityamevākṣayo 'vyayaḥ /",
  "GP12vamp__u:1051": "ajaraścāmaraścāpi matprasādād bhaviṣyasi // VamP_8.64 //",
  "GP12vamp__u:1052": "gacchasva daityaśārdūla svamāvāsaṃ kriyārataḥ /",
  "GP12vamp__u:1053": "na karmabandho bhavato maccittsya bhaviṣyati // VamP_8.65 //",
  "GP12vamp__u:1054": "praśāsayadamūn daityān rājyaṃ pālaya śāśvatam /",
  "GP12vamp__u:1055": "svajātisadṛśaṃ daitya kuru dharmamanuttamam // VamP_8.66 //",
  "GP12vamp__u:1056": "pulastya uvāca /",
  "GP12vamp__u:1057": "ityukto lokanāthena prahlādo devamabravīt /",
  "GP12vamp__u:1058": "kathaṃ rājyaṃ samādāsye parityaktaṃ jagadguro // VamP_8.67 //",
  "GP12vamp__u:1059": "tamuvāca jagatsvāmī gaccha tvaṃ nijamāśrayam /",
  "GP12vamp__u:1060": "hitopadeṣṭā daityānāṃ dānavānāṃ tathā bhava // VamP_8.68 //",
  "GP12vamp__u:1061": "nārāyaṇenaivamuktaḥ sa tadā daityanāyakaḥ /",
  "GP12vamp__u:1062": "praṇipatya vibhuṃ tuṣṭo jagāma nagaraṃ nijam // VamP_8.69 //",
  "GP12vamp__u:1063": "dṛṣṭaḥ sabhājitaścāpi dānavairandhakena ca /",
  "GP12vamp__u:1064": "nimantritaśca rājyāya na pratyaicchatsa nārada // VamP_8.70 //",
  "GP12vamp__u:1065": "rājyaṃ parityajya mahāsurendro niyojayan satpathi dānavendrān /",
  "GP12vamp__u:1066": "dhyāyan smaran keśavamaprameyaṃ tasthau tadā yogaviśuddhadehaḥ // VamP_8.71 //",
  "GP12vamp__u:1067": "evaṃ purā nārada dānavendro nārāyaṇenottamapūruṣeṇa /",
  "GP12vamp__u:1068": "parājitaścāpi vimucya rājyaṃ tasthau mano dhātari sanniveśya // VamP_8.72 //",
  "GP12vamp__u:1069": "iti śrīvāmanapurāṇe aṣṭamo 'dhyāyaḥ",
  "GP12vamp__u:1070": "________________________________________________________________________",
  "GP12vamp__u:1071": "nārada uvāca /",
  "GP12vamp__u:1072": "netrahīnaḥ kathaṃ rājye prahlādenāndhako mune /",
  "GP12vamp__u:1073": "abhiṣikto jānatāpi rājadharmaṃ sanātanam // VamP_9.1 //",
  "GP12vamp__u:1074": "pulastya uvāca /",
  "GP12vamp__u:1075": "labdhacakṣurasau bhūyo hiraṇyākṣe 'pi jīvati /",
  "GP12vamp__u:1076": "lalo 'bhiṣikto daityena prahlādena nije pade // VamP_9.2 //",
  "GP12vamp__u:1077": "nārada uvāca/ /",
  "GP12vamp__u:1078": "rājye 'ndhako 'bhiṣiktastu kimācarata suvrata /",
  "GP12vamp__u:1079": "devādibhiḥ saha kathaṃ samāste tad vadasva me // VamP_9.3 //",
  "GP12vamp__u:1080": "pulastya uvāca /",
  "GP12vamp__u:1081": "rājye 'bhiṣikto daityendro hiraṇyākṣasuto 'ndhakaḥ /",
  "GP12vamp__u:1082": "tapasārādhya deveśaṃ śūlapāṇiṃ trilocanam // VamP_9.4 //",
  "GP12vamp__u:1083": "ajeyatvamavadhyatvaṃ surasiddharṣipannagaiḥ /",
  "GP12vamp__u:1084": "adāhyatvaṃ hutāśena akledyatvaṃ jalena ca // VamP_9.5 //",
  "GP12vamp__u:1085": "evaṃ sa varalabdhastu daityo rājyamapālayat /",
  "GP12vamp__u:1086": "śukraṃ purohitaṃ kṛtvā samadhyāste tato 'ndhakaḥ // VamP_9.6 //",
  "GP12vamp__u:1087": "tataścakro samudyogaṃ devānāmandhako 'suraḥ /",
  "GP12vamp__u:1088": "ākramya vasudhāṃ sarvāṃ manujendrān parājayat // VamP_9.7 //",
  "GP12vamp__u:1089": "parājitya mahīpālān sahāyārthe niyojya cā /",
  "GP12vamp__u:1090": "taiḥ samaṃ meruśikharaṃ jagāmādbhutadarśanam // VamP_9.8 //",
  "GP12vamp__u:1091": "śakro 'pi surasainyāni samudyojya mahāgajam /",
  "GP12vamp__u:1092": "samāruhyāmarāvatyāṃ guptiṃ kṛtvā viniryayau // VamP_9.9 //",
  "GP12vamp__u:1093": "śakrasyānu tathaivānye lokapālā mahaujasaḥ /",
  "GP12vamp__u:1094": "āruhya vāhanaṃ svaṃ svaṃ sāyudhā niryayurbahiḥ // VamP_9.10 //",
  "GP12vamp__u:1095": "devasenāpi ca samaṃ śakroṇādbhutakarmaṇā /",
  "GP12vamp__u:1096": "nirjagāmātivegena gajavājirāthādibhiḥ // VamP_9.11 //",
  "GP12vamp__u:1097": "agrato dvādaśādityāḥ pṛṣṭhataśca trilocanāḥ /",
  "GP12vamp__u:1098": "madhye 'ṣṭau vasavo viśve sādhyāśvimarutāṃ gaṇāḥ /",
  "GP12vamp__u:1099": "yabhavidyādharādyāśca svaṃ svaṃ vāhanamāsthitāḥ // VamP_9.12 //",
  "GP12vamp__u:1100": "nārada uvāca /",
  "GP12vamp__u:1101": "rudrādīnāṃ vadasveha vāhanāni ca sarvaśaḥ /",
  "GP12vamp__u:1102": "ekaikasyāpi dharmatra paraṃ kautūhalaṃ mama // VamP_9.13 //",
  "GP12vamp__u:1103": "pulastya uvāca /",
  "GP12vamp__u:1104": "śṛṇuṣva kathayiṣyāmi sarveṣāmapi nārada /",
  "GP12vamp__u:1105": "vāhanāni samāsena ekaikasyānupūrvaśaḥ // VamP_9.14 //",
  "GP12vamp__u:1106": "rudrahastalotpanno mahāvīryo mahājavaḥ /",
  "GP12vamp__u:1107": "śvetavarṇo gajapatirdevarājasya vāhanam // VamP_9.15 //",
  "GP12vamp__u:1108": "rudrorusaṃbhavo bhīmaḥ kṛṣṇavarṇo manojavaḥ /",
  "GP12vamp__u:1109": "pauṇḍrako nāma mahiṣo dharmarājasya nārada // VamP_9.16 //",
  "GP12vamp__u:1110": "rudrakarmamalodbhūtaḥ śyāmo jaladhisaṃjñakaḥ /",
  "GP12vamp__u:1111": "śiśumāro divyagatiḥ vāhanaṃ varuṇasya ca // VamP_9.17 //",
  "GP12vamp__u:1112": "raudraḥ śakaṭacakrākṣaḥ śailākāro narottamaḥ /",
  "GP12vamp__u:1113": "ambikāpādasaṃbhūto vāhanaṃ dhanadasya tu // VamP_9.18 //",
  "GP12vamp__u:1114": "ekādaśānāṃ rudrāṇāṃ vāhanāni mahāmune /",
  "GP12vamp__u:1115": "gandharvāśca mahāvīryā bhujagondrāśca dāruṇāḥ /",
  "GP12vamp__u:1116": "śvetāni saurabheyāṇi vṛṣāṇyugrajavāni ca // VamP_9.19 //",
  "GP12vamp__u:1117": "rathaṃ candramasaścārddhūsahasraṃ haṃsavāhanam /",
  "GP12vamp__u:1118": "harayo rathavāhāśca ādityā munisattama // VamP_9.20 //",
  "GP12vamp__u:1119": "kuñjarasthāśca vasavo yakṣāśca naravāhanāḥ /",
  "GP12vamp__u:1120": "kinnarā bhujagārūḍhā hayārūḍhau tathāśvinau // VamP_9.21 //",
  "GP12vamp__u:1121": "sāraṅgadhiṣṭhitā brahman maruto ghoradarśanāḥ /",
  "GP12vamp__u:1122": "sukārūḍhāśca kavayo gandharvāśca padātinaḥ // VamP_9.22 //",
  "GP12vamp__u:1123": "āruhya vāhanānyevaṃ svāni svānyamarottamāḥ /",
  "GP12vamp__u:1124": "saṃnahya niryayurhṛṣṭā yuddhāya sumahaujasaḥ // VamP_9.23 //",
  "GP12vamp__u:1125": "nārada uvāca/ /",
  "GP12vamp__u:1126": "gaditāni surādīnāṃ vāhanāni tvayā mune /",
  "GP12vamp__u:1127": "daityānāṃ vāhanānyevaṃ yathāvad vaktumarhasi // VamP_9.24 //",
  "GP12vamp__u:1128": "pulastya uvāca /",
  "GP12vamp__u:1129": "śṛṇuṣva dānavādīnā vāhanāni dvijottama /",
  "GP12vamp__u:1130": "kathayiṣyāmi tattvena yathāvacchrotumarhasi // VamP_9.25 //",
  "GP12vamp__u:1131": "andhakasya ratho divyo yuktaḥ paramavājibhiḥ /",
  "GP12vamp__u:1132": "kṛṣṇavarṇaiḥ sahasrāras tranalvaparimāṇavān // VamP_9.26 //",
  "GP12vamp__u:1133": "prahlādasya ratho divyaścandravarṇairhayottamaiḥ /",
  "GP12vamp__u:1134": "uhyamānastathāṣṭābhiḥ śvetarukmamayaḥ subhaḥ // VamP_9.27 //",
  "GP12vamp__u:1135": "virojanasya ca gajaḥ kujambhasya turaṅgamaḥ /",
  "GP12vamp__u:1136": "jambhasya tu ratho dviyo hayaiḥ kāñjanasannibhaiḥ // VamP_9.28 //",
  "GP12vamp__u:1137": "śaṅkukarṇasya turago hayagrīvasya kuñjaraḥ /",
  "GP12vamp__u:1138": "ratho mayasya vikhyāto dundubheśca mahoragaḥ /",
  "GP12vamp__u:1139": "śambarasya vimāno 'bhūdayaḥ śaṅkormṛgādhipaḥ // VamP_9.29 //",
  "GP12vamp__u:1140": "vabalavṛtrau ca balinau gadāmusaladhāriṇau /",
  "GP12vamp__u:1141": "padbhyāṃ daivatasainyāni abhidravitumudyatau // VamP_9.30 //",
  "GP12vamp__u:1142": "tato raṇo 'bhūt tumulaḥ saṃkulo 'tibhayaṅkaraḥ /",
  "GP12vamp__u:1143": "rajasā saṃvṛto lokī piṅgavarṇena nārada // VamP_9.31 //",
  "GP12vamp__u:1144": "nājñāsīcca pitā putraṃ na putraḥ pitaraṃ tathā /",
  "GP12vamp__u:1145": "svānevānaye nijaghnurvai parānanye ca suvrata // VamP_9.32 //",
  "GP12vamp__u:1146": "abhidruto mahāvego rathopari rathastadā /",
  "GP12vamp__u:1147": "gajo mattagajendraṃ ca sādī sādinamabhyagāt // VamP_9.33 //",
  "GP12vamp__u:1148": "padātirapi saṃkruddhaḥ padātinamatholbaṇam /",
  "GP12vamp__u:1149": "parasparaṃ tu pratyaghnannanyonyajayakāṅkṣiṇaḥ // VamP_9.34 //",
  "GP12vamp__u:1150": "tatastu saṃkule tasmin yuddhe daivāsure mune /",
  "GP12vamp__u:1151": "prāvartata nadī ghorā śamayantī raṇādrajaḥ // VamP_9.35 //",
  "GP12vamp__u:1152": "śoṇitodā rathāvarttā yodhasaṃghaṭṭavāhinī /",
  "GP12vamp__u:1153": "gajakumbhamāhakūrmā śaramīnā duratyayā // VamP_9.36 //",
  "GP12vamp__u:1154": "tīkṣṇāgraprāsamakarā mahāsigrāhavāhinī /",
  "GP12vamp__u:1155": "antraśaivalasaṃkīrṇā patākāphenamālinanī // VamP_9.37 //",
  "GP12vamp__u:1156": "gṛdhrakaṅkamahāhaṃsā śyenacakraāhvamaṇḍitā /",
  "GP12vamp__u:1157": "vanavāyasakādambā gomāyuśvāpadākulā // VamP_9.38 //",
  "GP12vamp__u:1158": "piśācamunisaṃkīrṇā dustarā prākṛtairjanaiḥ /",
  "GP12vamp__u:1159": "rathaplavaiḥ saṃtarantaḥ śūrāstāṃ prajagāhire // VamP_9.39 //",
  "GP12vamp__u:1160": "āgulphaādavamajjantaḥ sūdayantaḥ parasparamḥ /",
  "GP12vamp__u:1161": "samuttaranto vegena yodhā jayadhanepsavaḥ // VamP_9.40 //",
  "GP12vamp__u:1162": "tatastu raudro suradaityasādane mahāhave bhīrubhayaṅkare 'tha /",
  "GP12vamp__u:1163": "rakṣāṃsi yakṣāśca susaprahṛṣṭāḥ piśācayūthāstvabhiremire ca // VamP_9.41 //",
  "GP12vamp__u:1164": "pibantyasṛggāḍhataraṃ bhaṭānāmāliṅgya māṃsāni ca bhakṣayanti /",
  "GP12vamp__u:1165": "vasāṃ vilumpanti ca vanisphuranti garjantyathānyonyamatho vayāṃsi // VamP_9.42 //",
  "GP12vamp__u:1166": "muñcanti phetkāraravāñśivāśca krandanti yodhā bhuvi vedanārttāḥ /",
  "GP12vamp__u:1167": "śastraprataptā nipatanti cānye yuddhaṃ śmaśānapratimaṃ babhūva // VamP_9.43 //",
  "GP12vamp__u:1168": "tasmiñśivāghorarave pravṛtte murāsurāṇāṃ subhayaṅkare ha /",
  "GP12vamp__u:1169": "yuddhaṃ babhau prāṇapaṇepaviddhaṃ dvandve 'tiśastrākṣagato durodaraḥ // VamP_9.44 //",
  "GP12vamp__u:1170": "hiraṇyacakṣustanayo raṇe 'ndhako rathe sthito vājisahasrayojite /",
  "GP12vamp__u:1171": "mattebhaṣṭaṣṭasthitamugratejasaṃ sameyivān devapatiṃ śatakratum // VamP_9.45 //",
  "GP12vamp__u:1172": "samāpatantaṃ mahiṣādhirūḍhaṃ yamaṃ pratīcchad balavān ditīśaḥ /",
  "GP12vamp__u:1173": "prahlādanāmā turagāṣṭayuktaṃ rathaṃ samāsthāya samudyātāstraḥ // VamP_9.46 //",
  "GP12vamp__u:1174": "virocanaścāpi jaleśvaraṃ tvagājjambhastvathāgād dhanadaṃ balāḍhyam /",
  "GP12vamp__u:1175": "vāyuṃ samabhyetya ca śambaro 'tha mayo hutāśaṃ yuyudhe munīndra // VamP_9.47 //",
  "GP12vamp__u:1176": "anye hayagrīvamukhā mahābalā ditestanūjā danupuṅgavāśca /",
  "GP12vamp__u:1177": "surān hutāśārkavasūrakeśvarān dvandvaṃ samāsādya mahābalānvitāḥ // VamP_9.48 //",
  "GP12vamp__u:1178": "garjantyathānyonyamupetya yuddhe cāpāni karṣantyativegitāśca /",
  "GP12vamp__u:1179": "muñcanti nārācagaṇān sahasraśa agaccha he tiṣṭhasi kiṃ bruvantaḥ // VamP_9.49 //",
  "GP12vamp__u:1180": "śaraistu tīkṣṇairatitāpayantaḥ śastrairamoghairabhitāḍayantaḥ /",
  "GP12vamp__u:1181": "mandākinīveganibhāṃ vahantīm pravartayanto bhayadāṃ nadīṃ ca // VamP_9.50 //",
  "GP12vamp__u:1182": "trailokyamākāṅkṣibhirugravegaiḥ surāsurairnārada saṃprayuddhe /",
  "GP12vamp__u:1183": "piśācarakṣogaṇapuṣṭivardhanīmuttartumicchadbhirasṛgnadī babhai // VamP_9.51 //",
  "GP12vamp__u:1184": "vādyanti tūryāṇi surāsurāṇām paśyanti khasthā munisiddhasaṃghāḥ /",
  "GP12vamp__u:1185": "nayanti tānpsarasāṃ gaṇāgryā hatā raṇe ye 'bhimukhāstu śūrāḥ // VamP_9.52 //",
  "GP12vamp__u:1186": "itī śrīvāmanapurāṇe navamo 'dhyāyaḥ",
  "GP12vamp__u:1187": "________________________________________________________________________",
  "GP12vamp__u:1188": "pulastya uvāca /",
  "GP12vamp__u:1189": "tataḥ pravṛtte saṃgrāme bhīrūṇāṃ bhayavardhane /",
  "GP12vamp__u:1190": "sahasrakṣo mahācāpamādāya vyasṛjaccharān // VamP_10.1 //",
  "GP12vamp__u:1191": "andhako 'pi mahāvegaṃ dhanurākṛṣya bhāsvaram /",
  "GP12vamp__u:1192": "purandarāya cikṣepa śarān barhiṇavāsasaḥ // VamP_10.2 //",
  "GP12vamp__u:1193": "tāvanyonyaṃ sutīkṣṇāgraiḥ śaraiḥ saṃnataparvabhiḥ /",
  "GP12vamp__u:1194": "rukmapuṅkhairmahāvegairājaghnaturubhāvapi // VamP_10.3 //",
  "GP12vamp__u:1195": "cacaḥ kruddhūḥ śatamakhaḥ kuliśaṃ bhrāmya pāṇinā /",
  "GP12vamp__u:1196": "cikṣepa daityarājāya taṃ dadarśa tathāndhakaḥ // VamP_10.4 //",
  "GP12vamp__u:1197": "ājaghāna ca bāṇaughairastraiḥ sa nārada /",
  "GP12vamp__u:1198": "tān bhasmasāttadā cakre nagāniva hutāśanaḥ // VamP_10.5 //",
  "GP12vamp__u:1199": "tato 'tiveginaṃ vajraṃ dṛṣṭvā balavatāṃ varaḥ /",
  "GP12vamp__u:1200": "samāplutya rathāttasthau bhuvi bāhu sahāyavān // VamP_10.6 //",
  "GP12vamp__u:1201": "rathaṃ sārathinā sārdhaṃ sāśvadhvajasakūbam /",
  "GP12vamp__u:1202": "bhasma kṛtvātha kuliśamandhakaṃ samupāyayau // VamP_10.7 //",
  "GP12vamp__u:1203": "tamāpatantaṃ vegena muṣṭināhatya bhūtale /",
  "GP12vamp__u:1204": "pātayāmāsa balavān jagarja ca tadāndhakaḥ // VamP_10.8 //",
  "GP12vamp__u:1205": "taṃ garjamānaṃ vīkṣyātha vāsavaḥ sāyakairdṛḍham /",
  "GP12vamp__u:1206": "vavarṣa tān vārayan sa samabhyāyācchatakratum // VamP_10.9 //",
  "GP12vamp__u:1207": "ājaghāna talenebhaṃ kumbhamadhye padā kare /",
  "GP12vamp__u:1208": "jānunā ca samāhatya viṣāṇaṃ prababhañja ca / /",
  "GP12vamp__u:1209": "10.10 vāmamuṣṭyā tathā pārśvaṃ samāhatyāndhakastvaran /",
  "GP12vamp__u:1210": "gajendraṃ pātayāmāsa prahārairjarjarīkṛtam // VamP_10.11 //",
  "GP12vamp__u:1211": "gajendrāt patamānācca avaplutya śatakratuḥ /",
  "GP12vamp__u:1212": "pāṇinā vajramādāya praviveśāmarāvatīm // VamP_10.12 //",
  "GP12vamp__u:1213": "paraṅmukhe sahasrākṣe tadā daivatabalaṃ mahat /",
  "GP12vamp__u:1214": "pātayāmā dratyendraḥ pādamuṣṭitalādibhiḥ // VamP_10.13 //",
  "GP12vamp__u:1215": "tato vaivasvato daṇḍaṃ paribhrāmya dvijottama /",
  "GP12vamp__u:1216": "samabhyadhāvat prahlādaṃ hantukāmaḥ surottamaḥ // VamP_10.14 //",
  "GP12vamp__u:1217": "tamāpatantaṃ bāṇaighairvavarṣaṃ ravinandanam /",
  "GP12vamp__u:1218": "hiraṇyakaśipoḥ putraś cāpamānamya vegavān // VamP_10.15 //",
  "GP12vamp__u:1219": "tāṃ bāṇavṛṣṭimatulāṃ daṇḍenāhatya bhāskariḥ /",
  "GP12vamp__u:1220": "śātayitvā pracikṣepa daṇḍaṃ lokabhayaṅkaram // VamP_10.16 //",
  "GP12vamp__u:1221": "sa vāyupathamāsthāya dharmarājakare sthitaḥ /",
  "GP12vamp__u:1222": "jajvāla kālagninibho yadvad dagdhuṃ jagattrayam // VamP_10.17 //",
  "GP12vamp__u:1223": "jājvalyamānāmāyāntaṃ daṇḍaṃ dṛṣṭvā diteḥ sutāḥ /",
  "GP12vamp__u:1224": "prākrośanti hataḥ kaṣṭaṃ prahlādo 'yaṃ yamena hi // VamP_10.18 //",
  "GP12vamp__u:1225": "tamākranditamākarṇya hiraṇyākṣasuto 'ndhakaḥ /",
  "GP12vamp__u:1226": "provāca mā bhaiṣṭaca mayi sthite ko 'yaṃ surādhamaḥ // VamP_10.19 //",
  "GP12vamp__u:1227": "ityevasuktvā vacanaṃ vegenābisasāra ca/ jagrāha pāṇinā daṇeḍaṃ hasan savyena nārada // VamP_10.20 //",
  "GP12vamp__u:1228": "tamādāya tato vegād bhrāmayāmāsa cāndhakaḥ /",
  "GP12vamp__u:1229": "jagarja ca mahānādaṃ yathā prāvṛṣi toyadaḥ // VamP_10.21 //",
  "GP12vamp__u:1230": "prahlādaṃ rakṣitaṃ dṛṣṭvā daṇḍād daityeśvareṇa hi /",
  "GP12vamp__u:1231": "sādhuvādaṃ dadurhṛṣṭā daityadānavayūthapāḥ // VamP_10.22 //",
  "GP12vamp__u:1232": "bhrāmayantaṃ mahādaṇḍaṃ dṛṣṭvā bhānusuto mune /",
  "GP12vamp__u:1233": "duḥsahaṃ durdharaṃ matvā antardhānamagād yamaḥ // VamP_10.23 //",
  "GP12vamp__u:1234": "antarhite dharmarāje prahlādo 'pi mahāmune /",
  "GP12vamp__u:1235": "dārayāmāsa balavān devasainyaṃ samantataḥ // VamP_10.24 //",
  "GP12vamp__u:1236": "varuṇaḥ śiśumārastho baddhvā pāśairmahāsurān /",
  "GP12vamp__u:1237": "gadayā dārayāmāsa tamabhyāgād virocanaḥ // VamP_10.25 //",
  "GP12vamp__u:1238": "tomarairvajrasaṃsparśaiḥ śaktibhirmārgaṇairapi /",
  "GP12vamp__u:1239": "jaleśaṃ tāḍayāmāsa mudgaraiḥ kaṇapairapi // VamP_10.26 //",
  "GP12vamp__u:1240": "tatastaṃ gadayābhyetya pātayitvā dharātale /",
  "GP12vamp__u:1241": "abhidrutya babandhātha pāśairmattagajaṃ balī // VamP_10.27 //",
  "GP12vamp__u:1242": "tān pāśāñśatadhā cakre vegācca danujeśvaraḥ /",
  "GP12vamp__u:1243": "varuṇaṃ ca samabhyetya madhye jagrāha nārada // VamP_10.28 //",
  "GP12vamp__u:1244": "tato dantī ca śṛṅgābhyāṃ pracikṣepa tadāvyayaḥ /",
  "GP12vamp__u:1245": "mamarda ca tathā padbhyāṃ savāhaṃ salileśvarām // VamP_10.29 //",
  "GP12vamp__u:1246": "taṃ mardyamānaṃ vīkṣyātha śaśāṅkaḥ śiśirāśumān /",
  "GP12vamp__u:1247": "abhyetya tāḍayāmāsa mārgaṇaiḥ kāyadāraṇaiḥ // VamP_10.30 //",
  "GP12vamp__u:1248": "sa tāḍyamānaḥ śiśirāṃśubāṇairavāpa pīḍāṃ paramāṃ gajendraḥ /",
  "GP12vamp__u:1249": "duṣṭaśca vegāt payasāmadhīśaṃ muhurmuhuḥ pādatalairmamarda // VamP_10.31 //",
  "GP12vamp__u:1250": "sa mṛdyamāno varuṇo gajendraṃ padbhyāṃ sugāḍhaṃ jagṛhe maharṣe /",
  "GP12vamp__u:1251": "pādeṣu bhūmiṃ karayoḥ spṛśaṃśca mūrddhānamullālya balānmahātmā // VamP_10.32 //",
  "GP12vamp__u:1252": "gṛhyāṅgulībhiśca gajasya pucchaṃ kṛtveha bandhaṃ bhujageśvareṇa /",
  "GP12vamp__u:1253": "utpāṭya cikṣepa virocanaṃ hi sakuñjaraṃ khe saniyantṛvāham // VamP_10.33 //",
  "GP12vamp__u:1254": "kṣipto jaleśena virocanastu sakuñjaro bhūmitale papāta /",
  "GP12vamp__u:1255": "sāṭṭaṃ sanyatrārgalaharmyabhūmi puraṃ sukeśeriva bhaskareṇa // VamP_10.34 //",
  "GP12vamp__u:1256": "tato jaleśaḥ sagadaḥ sapāśaḥ sambhyadhāvad ditijaṃ nihantum /",
  "GP12vamp__u:1257": "tataḥ samākrandamanuttamaṃ hi muktaṃ tu daityairghanarāvatulyam // VamP_10.35 //",
  "GP12vamp__u:1258": "hā hā hato 'sau varuṇena vīro virocano dānavasainyapālaḥ /",
  "GP12vamp__u:1259": "prahlāda he jambhakujambhakādyā rakṣadhvamabhyetya sahāndhakena // VamP_10.36 //",
  "GP12vamp__u:1260": "aho mahātmā balavāñjaleśaḥ saṃcūrṇayan daityabhaṭaṃ savāham /",
  "GP12vamp__u:1261": "pāśena baddhvā gadayā nihanti yathā paśuṃ vājimakhe mahendraḥ // VamP_10.37 //",
  "GP12vamp__u:1262": "śrutatvātha śabdaṃ ditijaiḥ samīritaṃ jambhapradhānā ditijeśvarāstataḥ /",
  "GP12vamp__u:1263": "samabhyadhāvaṃstvaritā jaleśvaraṃ yathā pataṅgā jvalitaṃ hutāśanam // VamP_10.38 //",
  "GP12vamp__u:1264": "tānāgatān vai prasamīkṣya devaḥ prāhlādisutsṛjya vitatya pāśam /",
  "GP12vamp__u:1265": "gadāṃ samudbhrāmya jaleśvarastu dudrāva tān jambhamukhānarātīn // VamP_10.39 //",
  "GP12vamp__u:1266": "jambhaṃ ca pāśena tathā nihatya tāraṃ talenāśanisaṃnibhena /",
  "GP12vamp__u:1267": "pādena vṛtraṃ tarasā kujambhaṃ nipātayāmāsa balaṃ ca muṣṭyā // VamP_10.40 //",
  "GP12vamp__u:1268": "tenārditā devavareṇa daityāḥ saṃprādravan dikṣu vimuktaśastrāḥ /",
  "GP12vamp__u:1269": "tato 'ndhakaḥ satvarito 'bhyupeyād raṇāya yoddhuṃ jalanāyakena // VamP_10.41 //",
  "GP12vamp__u:1270": "tamāpatantaṃ gadayā jaghāna pāśena baddhvā paruṇo 'sureśam /",
  "GP12vamp__u:1271": "taṃ pāśamāvidhya gadāṃ pragṛhya cikṣepa daityaḥ sa ca jaleśvarāya // VamP_10.42 //",
  "GP12vamp__u:1272": "tamāpatantaṃ prasamīkṣya pāśaṃ gadāṃ ca dākṣāyaṇinandanastu /",
  "GP12vamp__u:1273": "viveśa vegāt payasāṃ nidhānaṃ tato 'ndhako devabalaṃ mamarda // VamP_10.43 //",
  "GP12vamp__u:1274": "tato hutāśaḥ suraśatrusainyaṃ dadāha roṣāt pavanāvadhūtaḥ /",
  "GP12vamp__u:1275": "tamabhyayād dānavaviśvakarmā mayo mahābāhurudagravīryaḥ // VamP_10.44 //",
  "GP12vamp__u:1276": "tamāpatantaṃ saha śambareṇa samīkṣya vahniḥ pavanena sārdham /",
  "GP12vamp__u:1277": "śaktyā mayaṃ śambarametya kaṇṭhe saṃtāḍya jagrāha balānmaharṣe // VamP_10.45 //",
  "GP12vamp__u:1278": "śaktyā sa kāyāvaraṇe vidārite saṃbhinnadeho nyapatat pṛthivyām /",
  "GP12vamp__u:1279": "mayaḥ prajajvāla ca śamvaro 'pi kaṇṭhāvalagne jvalane pradīpte // VamP_10.46 //",
  "GP12vamp__u:1280": "sa dahyamāno ditijo 'gninātha suvisvaraṃ ghorataraṃ rurāva /",
  "GP12vamp__u:1281": "siṃhābhipanno vipine yathaiva matto gajaḥ krandati vedanārttaḥ // VamP_10.47 //",
  "GP12vamp__u:1282": "taṃ śabdamākarṇya ca śambarasya daityeśvaraḥ krodhaviraktadṛṣṭiḥ /",
  "GP12vamp__u:1283": "āḥ kiṃ kimetannanu kena yuddhe jito mayaḥ śambaradānavaśca // VamP_10.48 //",
  "GP12vamp__u:1284": "tato 'bruvan daityabhaṭā ditīśaṃ pradahyate hyeṣa hutāśanena /",
  "GP12vamp__u:1285": "rakṣasva cābhyetya na śakyate 'nyairhutāśano vārayituṃ raṇāgre // VamP_10.49 //",
  "GP12vamp__u:1286": "itthaṃ sa daityairabhinoditastu hiraṇyacakṣustanayo maharṣe /",
  "GP12vamp__u:1287": "udyamya vegāt parighaṃ hutāśaṃ samādravat tiṣṭha tiṣṭha bruvan hi // VamP_10.50 //",
  "GP12vamp__u:1288": "śrutvāndhakasyāpi vaco 'vyayātmā saṃkruddhacittastvarito hi daityam /",
  "GP12vamp__u:1289": "utpāṭya bhūmyāṃ ca viniṣpipeṣa tato 'ndhakaḥ pāvakamāsasāda // VamP_10.51 //",
  "GP12vamp__u:1290": "samājaghānātha hutāśanaṃ hi varayudhenātha varāṅgamadhye /",
  "GP12vamp__u:1291": "samāhato 'gniḥ parimucya śambaraṃ tathāndhakaṃ sa tvarito 'bhyadhāvat // VamP_10.52 //",
  "GP12vamp__u:1292": "tamāpatantaṃ parigheṇa bhūyaḥ samāhananmūrdhni tadāndhako 'pi /",
  "GP12vamp__u:1293": "sa tāḍito 'gnirditijeśvareṇa bhayāt pradudrāva raṇājirādvi // VamP_10.53 //",
  "GP12vamp__u:1294": "tato 'ndhako mārutacandrabhāskarān sādhyān sarudrāśvivasūn mahoragān /",
  "GP12vamp__u:1295": "yān yāñśareṇa spṛśate parākramī parāṅmukhāṃstānkṛtavān raṇājirāt // VamP_10.54 //",
  "GP12vamp__u:1296": "tato vijityāmarasainyasugraṃ sendraṃ sarudraṃ sayamaṃ sasomam /",
  "GP12vamp__u:1297": "saṃpūjyamāno danupuṅgavaistu tadāndhako bhūmimupājagāma // VamP_10.55 //",
  "GP12vamp__u:1298": "āsādya bhūmiṃ karadān narendrān kṛtvā vaśe sthāpya carācaraṃ ca/ jagatsamagraṃ praviveśa dhīmān pātālamagryaṃ puramaśmakāhvam // VamP_10.56 //",
  "GP12vamp__u:1299": "tatra sthitasyāpi mahāsurasya gandharvavidyādharasiddhasaṃghāḥ /",
  "GP12vamp__u:1300": "sahāpsarobhiḥ paricāraṇāya pātālamabhyetya samāvasanta // VamP_10.57 //",
  "GP12vamp__u:1301": "iti śrīvāmanapurāṇe daśamo 'dhyāyaḥ",
  "GP12vamp__u:1302": "________________________________________________________________________",
  "GP12vamp__u:1303": "nārada uvāca /",
  "GP12vamp__u:1304": "yadetad bhavatā proktaṃ sukeśinakaro 'mbarāt /",
  "GP12vamp__u:1305": "pātito bhuvi sūryoṇa tatkadā kutra kutra ca // VamP_11.1 //",
  "GP12vamp__u:1306": "sukeśīti ca kaścāsau kena dattaḥ puro 'sya ca /",
  "GP12vamp__u:1307": "kimarthaṃ pātito bhūmyāmākāśād bhāskareṇa hi // VamP_11.2 //",
  "GP12vamp__u:1308": "pulastya uvāca/ /",
  "GP12vamp__u:1309": "śṛṇuṣvāvahito bhūtvā kathāmetāṃ purātanīm /",
  "GP12vamp__u:1310": "yathoktavān svayaṃbhūrmāṃ kathyamānāṃ mayānagha // VamP_11.3 //",
  "GP12vamp__u:1311": "āsīnniśācarapatirvidyutkeśīti viśrutaḥ /",
  "GP12vamp__u:1312": "tasya putro guṇajyeṣṭhaḥ sukeśirabhavattataḥ // VamP_11.4 //",
  "GP12vamp__u:1313": "tasya tuṣṭastatheśānaḥ puramākāśacāriṇam /",
  "GP12vamp__u:1314": "prādādajeyatvamapi śatrubhiścāpyavadhyatām // VamP_11.5 //",
  "GP12vamp__u:1315": "sa cāpi śaṅkarāt prāpya varaṃ gaganagaṃ puram /",
  "GP12vamp__u:1316": "reme niśācaraiḥ sārddhū sadā dharmapathi sthitaḥ // VamP_11.6 //",
  "GP12vamp__u:1317": "sa kadācid gato 'raṇyaṃ māgadhaṃ rākṣaseśvaraḥ /",
  "GP12vamp__u:1318": "tatrāśramāṃstu dadṛśo ṛṣīṇāṃ bhāvitātmanām // VamP_11.7 //",
  "GP12vamp__u:1319": "maharṣin sa tadā dṛṣṭvā praṇipatyābhivādya ca/ pratyuvāca ṛṣīn sarvān kṛtāsanaparigrahaḥ // VamP_11.8 //",
  "GP12vamp__u:1320": "sukeśiruvāca /",
  "GP12vamp__u:1321": "praṣṭumicchāmi bhavataḥ saṃśayo 'yaṃ hṛdi sthitaḥ /",
  "GP12vamp__u:1322": "kathayantu bhavanto me na cauvājñāpayāmyaham // VamP_11.9 //",
  "GP12vamp__u:1323": "kiṃsvicchreyaḥ pare loke kimu ceha dvijottamāḥ /",
  "GP12vamp__u:1324": "kena pūjyastathā satsu kenāsau sukhamedhate // VamP_11.10 //",
  "GP12vamp__u:1325": "pulastya uvāca/ /",
  "GP12vamp__u:1326": "itthaṃ sukeśivacanaṃ niśamya paramarṣayaḥ /",
  "GP12vamp__u:1327": "procurvimṛsya śreyor'thamiha loke paratra ca // VamP_11.11 //",
  "GP12vamp__u:1328": "ṛṣa ūcuḥ /",
  "GP12vamp__u:1329": "śrūyatāṃ kathayiṣyāmastava rākṣasapuṅgava /",
  "GP12vamp__u:1330": "yaddhi śreyo bhaved vīra iha cāmutra cāvyayam // VamP_11.12 //",
  "GP12vamp__u:1331": "śreyo dharmaḥ pare loke iha ca kṣaṇadācara /",
  "GP12vamp__u:1332": "tasmin samāśritaḥ satsu pūjyastena sukhī bhavet // VamP_11.13 //",
  "GP12vamp__u:1333": "sukeśiruvāca /",
  "GP12vamp__u:1334": "kiṃlakṣaṇo bhaved dharmaḥ kimācaraṇasatkriyaḥ /",
  "GP12vamp__u:1335": "yamāśritya na sīdanti devādyāstu taducyatām // VamP_11.14 //",
  "GP12vamp__u:1336": "ṛṣaya ūcuḥ /",
  "GP12vamp__u:1337": "devānāṃ paramo dharmaḥ sadā yajñādikāḥ kriyāḥ /",
  "GP12vamp__u:1338": "svādhyāyavedavettṛtvaṃ viṣṇupūjāratiḥ smṛtā // VamP_11.15 //",
  "GP12vamp__u:1339": "daityānāṃ bāhuśalitvaṃ mātsaryaṃ yuddhasatkriyā /",
  "GP12vamp__u:1340": "vedanaṃ nītiśāstrāṇāṃ harabhaktirudāhṛtā // VamP_11.16 //",
  "GP12vamp__u:1341": "siddhānāmudito dharmo yogayuktiranuttamā /",
  "GP12vamp__u:1342": "svādhyāyaṃ brahmavijñānaṃ bhaktirdvābhyāmapi sthirā // VamP_11.17 //",
  "GP12vamp__u:1343": "utkṛṣṭopāsanaṃ jñeyaṃ nṛtyavādyeṣu veditā /",
  "GP12vamp__u:1344": "sarasvatyāṃ sthirā bhaktirgāndharvo dharma ucyate // VamP_11.18 //",
  "GP12vamp__u:1345": "vidyādharatvamatulaṃ vijñānaṃ pauruṣe matiḥ /",
  "GP12vamp__u:1346": "vidyādharāṇāṃ dharmo 'yaṃ bhavānyāṃ bhaktireva ca // VamP_11.19 //",
  "GP12vamp__u:1347": "gandharvavidyāveditvaṃ bhaktirbhānau tathā sthirā /",
  "GP12vamp__u:1348": "kauśalyaṃ sarvaśilpānāṃ dharmaḥ kiṃpuruṣaḥ smṛtaḥ // VamP_11.20 //",
  "GP12vamp__u:1349": "brahmacaryamamānitvaṃ yogābhyāsaratirdṛḍhā /",
  "GP12vamp__u:1350": "sarvatra kāmacāritavaṃ dharmo 'yaṃ paitṛkaḥ smṛtaḥ // VamP_11.21 //",
  "GP12vamp__u:1351": "brahmacaryaṃ yatāśitvaṃ japyaṃ jñānaṃ ca rākṣasa /",
  "GP12vamp__u:1352": "niyamāddharmaveditvamārtho dharmaḥ pracakṣyate // VamP_11.22 //",
  "GP12vamp__u:1353": "svādhyāyaṃ brahmacaryaṃ ca dānaṃ yajanameva ca /",
  "GP12vamp__u:1354": "akārpaṇyamanāyāsaṃ dayāhiṃsā kṣamā damaḥ // VamP_11.23 //",
  "GP12vamp__u:1355": "jitendriyatvaṃ śaucaṃ ca māṅgalyaṃ bhaktiracyute /",
  "GP12vamp__u:1356": "śaṅkare bhāskare devyāṃ dharmo 'yaṃ mānavaḥ smṛtaḥ // VamP_11.24 //",
  "GP12vamp__u:1357": "dhanādhipatyaṃ bhogāni svādhyāyaṃ śakararcanam /",
  "GP12vamp__u:1358": "ahaṅkāramaśauṇḍīryaṃ dharmo 'yaṃ guhyakeṣviti // VamP_11.25 //",
  "GP12vamp__u:1359": "paradārāvamarśitvaṃ pārakyer'the ca lolupā /",
  "GP12vamp__u:1360": "svādhyāyaṃ tryambake bhaktirdharmo 'yaṃ rākṣasaḥ smṛtaḥ // VamP_11.26 //",
  "GP12vamp__u:1361": "avivekamathājñānaṃ śaucahānirasatyatā /",
  "GP12vamp__u:1362": "piśācānāmayaṃ dharmaḥ sadā cāmiṣagṛdhnutā // VamP_11.27 //",
  "GP12vamp__u:1363": "yonayo dvādaśaivaitāstāsu dharmāśca rākṣasa /",
  "GP12vamp__u:1364": "brahmaṇā kathitāḥ puṇyā dvādaśaiva gatipradāḥ // VamP_11.28 //",
  "GP12vamp__u:1365": "sukeśiruvāca /",
  "GP12vamp__u:1366": "bhavadbhiruktā ye dharmāḥ śāśvatā dvādaśāvyayāḥ /",
  "GP12vamp__u:1367": "tatra ye mānavā dharmāstān bhūyo vaktumarhatha // VamP_11.29 //",
  "GP12vamp__u:1368": "ṛṣaya ūcuḥ /",
  "GP12vamp__u:1369": "śṛṇuṣva manujādīnāṃ dharmāstu kṣaṇadācara /",
  "GP12vamp__u:1370": "ye vasanti mahīpṛṣṭhe narā dvīpeṣu saptasu // VamP_11.30 //",
  "GP12vamp__u:1371": "yojanānāṃ pramāṇeṇana pañcāśatkoṭirāyatā /",
  "GP12vamp__u:1372": "jalopari mahīyaṃ hi naurivāste sarijjale // VamP_11.31 //",
  "GP12vamp__u:1373": "tasyopari ca deveśo brahma śaulendramuttamam /",
  "GP12vamp__u:1374": "karṇikākāramatyuccaṃ sthāpayāmāsa sattma // VamP_11.32 //",
  "GP12vamp__u:1375": "tasyemāṃ nirmame puṇyāṃ prajāṃ devaścaturdiśam /",
  "GP12vamp__u:1376": "sthānāni dvīpasaṃjñāni kṛtavāṃśca prajāpatiḥ // VamP_11.33 //",
  "GP12vamp__u:1377": "tatra madhye ca kṛtavāñjambūdvīpamiti śrutam /",
  "GP12vamp__u:1378": "tallakṣaṃ yojanānāṃ ca pramāṇena nigadyate // VamP_11.34 //",
  "GP12vamp__u:1379": "tato jalanidhī raudro bāhyato dviguṇaḥ sthitaḥ /",
  "GP12vamp__u:1380": "tasyāpi dviguṇaḥ plakṣo bāhyataḥ saṃpratiṣṭhitaḥ // VamP_11.35 //",
  "GP12vamp__u:1381": "tatastvikṣurasodaśca bāhyato valayāsṛtiḥ /",
  "GP12vamp__u:1382": "dviguṇaḥ śālmalidvīpo dviguṇo 'sya mahodadheḥ // VamP_11.36 //",
  "GP12vamp__u:1383": "surodo dviguṇastasya tasmācca dviguṇaḥ kuśaḥ /",
  "GP12vamp__u:1384": "ghṛtodo dviguṇaścaiva kuśadvīpāt prakīrtitaḥ // VamP_11.37 //",
  "GP12vamp__u:1385": "ghṛtodād dviguṇaḥ proktaḥ krauñcadvīpo niśācara /",
  "GP12vamp__u:1386": "tato 'pi dviguṇaḥ proktaḥ samudro dadhisaṃjñitaḥ // VamP_11.38 //",
  "GP12vamp__u:1387": "samudrād dviguṇaḥ śākaḥ śākād dugdhābdhiruttamaḥ /",
  "GP12vamp__u:1388": "dviguṇaḥ saṃsthito yatra śeṣaparyaṅkago hariḥ /",
  "GP12vamp__u:1389": "ete ca dviguṇāḥ sarve parasparamapi sthitāḥ // VamP_11.39 //",
  "GP12vamp__u:1390": "catvāriṃśadimāḥ koṭyo lakṣāśca navatiḥ smṛtāḥ /",
  "GP12vamp__u:1391": "yojanānāṃ rākṣasendra pañca cāti suvustṛtāḥ /",
  "GP12vamp__u:1392": "jambūdvīpāt samārabhya yāvatkṣīrābdhirantataḥ // VamP_11.40 //",
  "GP12vamp__u:1393": "tasmācca puṣkaradvīpaḥ svādūdastadanantaram /",
  "GP12vamp__u:1394": "koṭyaścatasro lakṣāṇāṃ dvipañcāśacca rākṣasa // VamP_11.41 //",
  "GP12vamp__u:1395": "puṣkaradvīpamāno 'yaṃ tāvadeva tathodadhiḥ /",
  "GP12vamp__u:1396": "lakṣamaṇḍakaṭāhena samantādibhipūritam // VamP_11.42 //",
  "GP12vamp__u:1397": "evaṃ dvīpāstvime sapta pṛthagdharmāḥ pṛthakkriyāḥ /",
  "GP12vamp__u:1398": "gadiṣyāmastava vayaṃ śṛmuṣva tvaṃ niśācara // VamP_11.43 //",
  "GP12vamp__u:1399": "plakṣādiṣu narā vīra ye vasanti sanātanāḥ /",
  "GP12vamp__u:1400": "śākānteṣu na teṣvasti yugāvasthā kathañcana // VamP_11.44 //",
  "GP12vamp__u:1401": "modante devavatteṣāṃ dharmo divya udāhṛtaḥ /",
  "GP12vamp__u:1402": "kalpānte pralayasteṣāṃ nigadyeta mahābhuja // VamP_11.45 //",
  "GP12vamp__u:1403": "ye janāḥ puṣkaradvīpe vasante raudradarśane /",
  "GP12vamp__u:1404": "paiśācamāśritā dharmaṃ karmānte te vināśinaḥ // VamP_11.46 //",
  "GP12vamp__u:1405": "sukeśiruvāca /",
  "GP12vamp__u:1406": "kimarthaṃ puṣkadvīpo bhavadbhiḥ samudāhṛtaḥ /",
  "GP12vamp__u:1407": "durdarśaḥ śaucarahito ghoraḥ karmāntanāśakṛt // VamP_11.47 //",
  "GP12vamp__u:1408": "tasmin niśācara dvīpe narakāḥ santi dāruṇāḥ /",
  "GP12vamp__u:1409": "rauravādyāstato raudraḥ puṣkaro ghoradarśanaḥ // VamP_11.48 //",
  "GP12vamp__u:1410": "sukeśiruvāca /",
  "GP12vamp__u:1411": "kiyantyetāni raudrāṇi narakāṇi tapodhanaḥ /",
  "GP12vamp__u:1412": "kiyanmātrāṇi mārgeṇa kā ca teṣu svarūpatā // VamP_11.49 //",
  "GP12vamp__u:1413": "ṛṣaya ūcuḥ /",
  "GP12vamp__u:1414": "śṛṇuṣva rākṣasaśreṣṭha pramāṇaṃ lakṣaṇaṃ tathā /",
  "GP12vamp__u:1415": "sarveṣāṃ rauravādīnāṃ saṃkhyā yā tvekaviṃśatiḥ // VamP_11.50 //",
  "GP12vamp__u:1416": "dve sahasre yojanānāṃ jvalitāṅgāravistṛte /",
  "GP12vamp__u:1417": "rauravo nāma narakaḥ prathamaḥ parikīrttitaḥ // VamP_11.51 //",
  "GP12vamp__u:1418": "taptatāmramayī bhūmiradhastādvāhnitāpitā /",
  "GP12vamp__u:1419": "dvitīyo dvigustasmānmahāraurava ucyate // VamP_11.52 //",
  "GP12vamp__u:1420": "tato 'pi dviḥsthitaścānyastamisro narakaḥ smṛtaḥ /",
  "GP12vamp__u:1421": "andhatāmisrako nāma caturtho dvigumaḥ paraḥ // VamP_11.53 //",
  "GP12vamp__u:1422": "tatastu kālacakreti pañcamaḥ parigīyate /",
  "GP12vamp__u:1423": "apratiṣṭhaṃ ca narakaṃ ghaṭīyantraṃ ca saptamam // VamP_11.54 //",
  "GP12vamp__u:1424": "asipatravanaṃ cānyatsahasrāṇi dvisaptatiḥ /",
  "GP12vamp__u:1425": "yojanānāṃ parikhyātamaṣṭamaṃ narakottamam // VamP_11.55 //",
  "GP12vamp__u:1426": "namakaṃ taptakumbhaṃ ca daśamaṃ kūṭaśālmaliḥ /",
  "GP12vamp__u:1427": "karapatrastathaivoktastathānyaḥ śvānabhojanaḥ // VamP_11.56 //",
  "GP12vamp__u:1428": "saṃdaṃśo lohapiṇḍaśca karambhasikatā tathā /",
  "GP12vamp__u:1429": "ghorā kṣāranadī cānyā tathānyaḥ kṛmibhojanaḥ /",
  "GP12vamp__u:1430": "tathāṣṭādaśamī proktā ghorā vaitaraṇī nadī // VamP_11.57 //",
  "GP12vamp__u:1431": "tathāparaḥ śoṇitapūyabhojanaḥ kṣurāgradhāro niśitaśca cakrakaḥ /",
  "GP12vamp__u:1432": "saṃśoṣaṇo nāma tathāpyanantaḥ proktāstavaite narakāḥ sukeśin // VamP_11.58 //",
  "GP12vamp__u:1433": "iti śrīvāmanapurāṇe ekādaśo 'dhyāyaḥ",
  "GP12vamp__u:1434": "________________________________________________________________________",
  "GP12vamp__u:1435": "sukeśiruvāca /",
  "GP12vamp__u:1436": "karmaṇā narakānetān kena gacchanti vai katham /",
  "GP12vamp__u:1437": "etad vadantu viprendrāḥ paraṃ kautūhalaṃ mama // VamP_12.1 //",
  "GP12vamp__u:1438": "ṛṣaya ūcuḥ /",
  "GP12vamp__u:1439": "karmaṇā yena yeneha yānti śālakaṭaṅkaṭa /",
  "GP12vamp__u:1440": "svakarmaphalabhogārthaṃ narakān me śṛṇuṣva tān // VamP_12.2 //",
  "GP12vamp__u:1441": "vedavevadvijātīnāṃ yairnindā satataṃ kṛtā /",
  "GP12vamp__u:1442": "ye purāṇetihāsārthān nābhinandanti pāpinaḥ // VamP_12.3 //",
  "GP12vamp__u:1443": "kurunindākarā ye ca sakhavighnakarāśca ye /",
  "GP12vamp__u:1444": "dāturnivārakāye ca teṣu te nipatanti hi / /",
  "GP12vamp__u:1445": "12.4 suhṛddampatisodaryasvāmibhṛtyapitāsutān /",
  "GP12vamp__u:1446": "yājyopādhyāyayoryaiśca kṛto bhedo 'dhamairmithaḥ // VamP_12.5 //",
  "GP12vamp__u:1447": "kanyāmekasya dattvā ca dadatyanyasya ye 'dhamāḥ /",
  "GP12vamp__u:1448": "karapatreṇa pāṭyante te dvidhā yamakiṅkaraiḥ // VamP_12.6 //",
  "GP12vamp__u:1449": "paropatāpajanakāścandanośīrahāriṇaḥ /",
  "GP12vamp__u:1450": "bālavyajanaharttāraḥ karambhasikatāśritāḥ // VamP_12.7 //",
  "GP12vamp__u:1451": "nimantrito 'nyato bhuṅkte śrāddhe daive sapaitṛke /",
  "GP12vamp__u:1452": "sa dvidhā kṛṣyate mūḍhastīkṣṇatuṇḍaiḥ khagottamaiḥ // VamP_12.8 //",
  "GP12vamp__u:1453": "marmāṇi yastu sādhūnāṃ tudan vāgbhirnikṛntati /",
  "GP12vamp__u:1454": "tasyopari tudantastu tuṇḍaistiṣṭhanti pattriṇaḥ // VamP_12.9 //",
  "GP12vamp__u:1455": "yaḥ karoti ca paiśunyaṃ sādhūnāmanyathāmatiḥ /",
  "GP12vamp__u:1456": "vajratuṇḍanakhā jihvāmākarṣante 'sya vāyasāḥ // VamP_12.10 //",
  "GP12vamp__u:1457": "mātāpitṛgurūṇāṃ ca ye 'vajñāṃ cakruruddhatāḥ /",
  "GP12vamp__u:1458": "majjante pūyavimmūtre tpratiṣṭhe hyadhosukhāḥ // VamP_12.11 //",
  "GP12vamp__u:1459": "devatātithibhūteṣu bhṛtyeṣvabhyāgateṣu ca /",
  "GP12vamp__u:1460": "abhuktavatsu ye 'śnanti bālapitragnimātṛṣu // VamP_12.12 //",
  "GP12vamp__u:1461": "duṣṭacāsṛkpūyaniryāsaṃ bhuñjate tvadhamā ime /",
  "GP12vamp__u:1462": "sūcīmukhāśca jāyante kṣudhārttā girivigrahāḥ // VamP_12.13 //",
  "GP12vamp__u:1463": "ekapaṅktyupaviṣṭānāṃ viṣamaṃ bhojayanti ye /",
  "GP12vamp__u:1464": "viḍbhojanaṃ rākṣasendra narakaṃ te vrajanti ca // VamP_12.14 //",
  "GP12vamp__u:1465": "ekasārthaprayātaṃ ye paśyantaścārthinaṃ narāḥ /",
  "GP12vamp__u:1466": "asaṃvibhajya bhuñjanti te yānti śleṣmabhojanam // VamP_12.15 //",
  "GP12vamp__u:1467": "gobrāhṇaṇāgnayaḥ spṛṣṭā yairucchiṣṭaiḥ kṣapācara /",
  "GP12vamp__u:1468": "kṣipyante hi karāsteṣāṃ taptasumbhe sudāruṇe // VamP_12.16 //",
  "GP12vamp__u:1469": "sūryendutārakā dṛṣṭā yairucchiṣṭaiśca kāmataḥ /",
  "GP12vamp__u:1470": "teṣāṃ netragato vahnirdhamyate yamakiṅkaraiḥ // VamP_12.17 //",
  "GP12vamp__u:1471": "mitrajāyātha jananī jyeṣṭho bhrātā pitā svasā /",
  "GP12vamp__u:1472": "jāmayo guravo vṛddhā yaiḥ saṃspṛṣṭāḥ padā nṛbhiḥ // VamP_12.18 //",
  "GP12vamp__u:1473": "baddhāṅghrayaste vigaḍairlohairvāhnipratāpitaiḥ /",
  "GP12vamp__u:1474": "kṣipyante raurave ghore hyājānuparidāhinaḥ // VamP_12.19 //",
  "GP12vamp__u:1475": "pāyasaṃ kṛśaraṃ māṃsaṃ vṛthā bhuktāni yairnaraiḥ /",
  "GP12vamp__u:1476": "teṣāmayoguḍāstaptāḥ kṣipyante vadane 'dbhutāḥ // VamP_12.20 //",
  "GP12vamp__u:1477": "gurudevadvijātīnāṃ vedānāṃ ca narādhamaiḥ /",
  "GP12vamp__u:1478": "nindā niśāmitā yaistu pāpānāmiti kurvatām // VamP_12.21 //",
  "GP12vamp__u:1479": "teṣāṃ lohamayāḥ kīlā vahnivarṇāḥ punaḥ punaḥ /",
  "GP12vamp__u:1480": "śravaṇeṣu nikhanyante dharmarājasya kiṅkaraiḥ // VamP_12.22 //",
  "GP12vamp__u:1481": "prapādevakulālāmān vipraveśmasabhāmaṭhān /",
  "GP12vamp__u:1482": "kūpavāpītaḍāgāṃśca bhaṅktvā vidhvaṃsayanti ye // VamP_12.23 //",
  "GP12vamp__u:1483": "teṣāṃ vilapatāṃ carma dehataḥ kriyate pṛthak /",
  "GP12vamp__u:1484": "karttikābhiḥ sutīkṣṇībhiḥ suraudrairyamakiṅkaraiḥ // VamP_12.24 //",
  "GP12vamp__u:1485": "gobrāhmaṇārkamagniṃ ca ye vai mehanti mānavāḥ /",
  "GP12vamp__u:1486": "teṣāṃ gudeva cāntrāṇi viniḥkṛntanti vāyasāḥ // VamP_12.25 //",
  "GP12vamp__u:1487": "svapoṣaṇaparo yastu parityajati mānavaḥ /",
  "GP12vamp__u:1488": "putrabhṛtyakalatrādibandhuvargamakiñcanam /",
  "GP12vamp__u:1489": "durbhikṣe saṃbhrame cāpi sa śvabhojye nipātyate // VamP_12.26 //",
  "GP12vamp__u:1490": "śaraṇāgataṃ ye tyajanti ye ca bandhanapālakāḥ /",
  "GP12vamp__u:1491": "patanti yantrapīḍe te tāḍya mānāstu kiṅkaraiḥ // VamP_12.27 //",
  "GP12vamp__u:1492": "kleśayanti hi viprādīn ye hyakarmasu pāpinaḥ /",
  "GP12vamp__u:1493": "te piṣyante śilāpeṣe śoṣyanate 'pi ca śoṣakaiḥ // VamP_12.28 //",
  "GP12vamp__u:1494": "nyāsāpahāriṇaḥ pāpā badhyante nigaḍairapi /",
  "GP12vamp__u:1495": "śrutkṣāmāḥ śuṣkatālvoṣṭhāḥ pātyante vṛścikāśane // VamP_12.29 //",
  "GP12vamp__u:1496": "parvamaithuninaḥ pāpāḥ paradāraratāśca ye /",
  "GP12vamp__u:1497": "te vahnitaptāṃ kūṭāgrāmāliṅgante ca śālmalīm // VamP_12.30 //",
  "GP12vamp__u:1498": "upādhyāyamadhaḥkṛtya yairadhītaṃ dvijādhamaiḥ /",
  "GP12vamp__u:1499": "teṣāmadhyāpako yaśca sa śilāṃ śirasā vahet // VamP_12.31 //",
  "GP12vamp__u:1500": "mūtraśleṣmapurīṣāṇi yairutsṛṣṭāni vāriṇi /",
  "GP12vamp__u:1501": "te pātyante ca viṇmūtre durgandhe pūyapūrite // VamP_12.32 //",
  "GP12vamp__u:1502": "śrāddhātitheyamanyonyaṃ yairbhuktaṃ bhuvi mānavaiḥ /",
  "GP12vamp__u:1503": "parasparaṃ bhakṣayante māṃsāni svāni bāliśāḥ // VamP_12.33 //",
  "GP12vamp__u:1504": "vedavahnigurutyāgī bhāryāpitrostathaiva ca/ giriśṛḍgādadhaḥpātaṃ pātyante yamakiṅkaraiḥ // VamP_12.34 //",
  "GP12vamp__u:1505": "punarbhūpatayo ye ca kanyāvidhvaṃsakāśca ye /",
  "GP12vamp__u:1506": "tadgarbhaśrāddhabhug yaśca kṛmīnbhakṣetpipīlikāḥ // VamP_12.35 //",
  "GP12vamp__u:1507": "cāṇḍālādantyajādvāpi pratigṛhṇāti dakṣiṇām /",
  "GP12vamp__u:1508": "yājako yajamānaśca so 'smāntaḥ sthūlakīṭakaḥ // VamP_12.36 //",
  "GP12vamp__u:1509": "pṛṣṭhamāṃsāśino mūḍhāstathaivotkocajīvinaḥ /",
  "GP12vamp__u:1510": "kṣipyante vṛkabhakṣe te narake rajanīcara // VamP_12.37 //",
  "GP12vamp__u:1511": "svarṇasteyī ca brahmaghnaḥ surāpo gurulalpagaḥ /",
  "GP12vamp__u:1512": "tathā gobhūmiharttaro gostrībālahanāśca ye // VamP_12.38 //",
  "GP12vamp__u:1513": "eta narā dvijā ye ca goṣu vikrayiṇastathā /",
  "GP12vamp__u:1514": "somavikrayiṇo ye ca vedavikrayiṇastathā // VamP_12.39 //",
  "GP12vamp__u:1515": "kūṭasabhyāstvaśaucāśca nityanaimittanāśakāḥ /",
  "GP12vamp__u:1516": "kūṭasākṣyapradā ye ca te mahāraurave sthitāḥ // VamP_12.40 //",
  "GP12vamp__u:1517": "daśavarṣa sahasrāṇi tāvat tāmisrake sthitāḥ /",
  "GP12vamp__u:1518": "tāvaccaivāndhatāmisre asipatravane tataḥ // VamP_12.41 //",
  "GP12vamp__u:1519": "tāvaccaiva ghaṭīyantre taptakumbhe tataḥ param /",
  "GP12vamp__u:1520": "prapāto bhavate teṣāṃ yairidaṃ duṣkṛtaṃ kṛtam // VamP_12.42 //",
  "GP12vamp__u:1521": "ye tvete narakā raudrā rauravādyāstavoditāḥ /",
  "GP12vamp__u:1522": "te sarve kramaśaḥ proktāḥ kṛtaghne lokanindite // VamP_12.43 //",
  "GP12vamp__u:1523": "yathā surāṇāṃ pravaro janārdano yathā girīṇāmapi śaiśirādriḥ /",
  "GP12vamp__u:1524": "yathāyudhānāṃ pravaraṃ sudarśanaṃ yathā khagānāṃ vinatātanūjaḥ /",
  "GP12vamp__u:1525": "mahoragāṇāṃ pravaro 'pyananto yathā ca bhūteṣu mahī pradhānā // VamP_12.44 //",
  "GP12vamp__u:1526": "nadīṣu gaṅgā jalajeṣu padmaṃ surārimukhyeṣu harāṅghribhaktaḥ /",
  "GP12vamp__u:1527": "kṣetreṣu yadvatkurujaṅgalaṃ varaṃ tīrtheṣu yadvat pravaraṃ pṛthūdakam // VamP_12.45 //",
  "GP12vamp__u:1528": "sarassu caivottaramānasaṃ yathā vaneṣu puṇyeṣu hi nandanaṃ yathā /",
  "GP12vamp__u:1529": "lokeṣu yadvatsadanaṃ viriñceḥ satyaṃ yathā dharmavidhikriyāsu // VamP_12.46 //",
  "GP12vamp__u:1530": "yathāśvamedhaḥ pravaraḥ kratūnāṃ putro yathā sparśavatāṃ variṣṭhaḥ /",
  "GP12vamp__u:1531": "tapodhanānāmapi sumbhayoniḥ śrutirvarā yadvadihāgameṣu // VamP_12.47 //",
  "GP12vamp__u:1532": "mukhyaḥ purāṇeṣu yathaiva mātsyaḥ svāyaṃbhuvoktistvapi saṃhitāsu /",
  "GP12vamp__u:1533": "manuḥ smṛtīnāṃ pravaro yathaiva tithīṣu darśā viṣuveṣu dānam // VamP_12.48 //",
  "GP12vamp__u:1534": "tejasvināṃ yadvadihārka ukto ṛkṣeṣu candro jaladhirhvadeṣu /",
  "GP12vamp__u:1535": "bhavān yathā rākṣasasattameṣu pāśeṣu nāgastimiteṣu bandhaḥ // VamP_12.49 //",
  "GP12vamp__u:1536": "dhānyeṣu śalirdvipadeṣu vipraḥ catuṣpade gauḥ śvapadāṃ mṛgendraḥ /",
  "GP12vamp__u:1537": "puṣpeṣu jātī nagareṣu kāñcī nārīṣu rambhā śramīṇāṃ gṛhasthaḥ // VamP_12.50 //",
  "GP12vamp__u:1538": "kuśasthalī śreṣṭhatamā pureṣu deśeṣu sarveṣu ca madhyadeśaḥ /",
  "GP12vamp__u:1539": "phaleṣu cūto mukuleṣvaśokaḥ sarvauṣadhīnāṃ pravarā ca pathyā // VamP_12.51 //",
  "GP12vamp__u:1540": "mūleṣu kandaḥ pravaro yathokto vyādhiṣvajīrṇaṃ kṣaṇadācarendra /",
  "GP12vamp__u:1541": "śveteṣu dugdhaṃ pravaraṃ yathaiva kārpāsikaṃ prāvaraṇeṣu yadvat // VamP_12.52 //",
  "GP12vamp__u:1542": "kalāsu mukhyā gaṇitajñatā ca vijñānamukhyeṣu yathendrajālam /",
  "GP12vamp__u:1543": "śākeṣu mukhyā tvapi kākamācī raseṣu mukhyaṃ lavaṇaṃ yathaiva // VamP_12.53 //",
  "GP12vamp__u:1544": "tuṅḍgeṣu tālo nalinīṣu pampā vanaukaseṣveva ca ṛkṣarājaḥ /",
  "GP12vamp__u:1545": "mahīruheṣveva yathā vaṭaśca yathā haro jñānavatāṃ variṣṭhaḥ // VamP_12.54 //",
  "GP12vamp__u:1546": "yathā satīnāṃ himavatsutā hi yathārjunīnāṃ kapilā variṣṭhā /",
  "GP12vamp__u:1547": "yathā vṛṣāṇāmapi nīlavarṇo yathaiva sarveṣvapi duḥsaheṣu /",
  "GP12vamp__u:1548": "durgeṣu raudreṣu niśācareśa nṛpātanaṃ vaitaraṇī pradhānā // VamP_12.55 //",
  "GP12vamp__u:1549": "pāpīyasāṃ tadvadiha kṛghnāḥ sarveṣu pāpeṣu vanaśācarendra /",
  "GP12vamp__u:1550": "brahmaghnagoghnādiṣu niṣkṛtirhi vidyetata naivāsya tu duṣṭacāriṇaḥ /",
  "GP12vamp__u:1551": "na niṣkṛtiścāsti kṛtaghnavṛtteḥ suhṛtkṛtaṃ nāśayato 'bdakoṭibhiḥ // VamP_12.56 //",
  "GP12vamp__u:1552": "iti śrīvāmanapurāṇe dvādaśo 'dhyāyaḥ",
  "GP12vamp__u:1553": "________________________________________________________________________",
  "GP12vamp__u:1554": "sukeśiruvāca /",
  "GP12vamp__u:1555": "bhavadbhiruditā ghorā puṣkaradvīpasaṃsthitiḥ /",
  "GP12vamp__u:1556": "jambūdvīpasya saṃsthānaṃ kathayantu maharṣayaḥ // VamP_13.1 //",
  "GP12vamp__u:1557": "ṛṣaya ūcuḥ /",
  "GP12vamp__u:1558": "jambūdvīpasya saṃsthānaṃ kathyamānaṃ nisāmaya /",
  "GP12vamp__u:1559": "navabhedaṃ suvistīrṇaṃ svargasokṣaphalapradam // VamP_13.2 //",
  "GP12vamp__u:1560": "madhye tvilāvṛto varṣo bhadraśvaḥ pūrvato 'dbhutaḥ /",
  "GP12vamp__u:1561": "pūrva uttarataścāpi hiraṇyo rākṣaseśvara // VamP_13.3 //",
  "GP12vamp__u:1562": "pūrvadakṣiṇataścāpi kiṃnaro varṣa ucyate /",
  "GP12vamp__u:1563": "bhārato dakṣiṇe prokto harirdakṣiṇapaśacime // VamP_13.4 //",
  "GP12vamp__u:1564": "paścime kekumālaśca ramyakaḥ paścimottare /",
  "GP12vamp__u:1565": "uttare ca kururvarṣaḥ kalpavṛkṣasamāvṛtaḥ // VamP_13.5 //",
  "GP12vamp__u:1566": "puṇyā ramyā navaivaite varṣāḥ śālakaṭaṅkaṭa /",
  "GP12vamp__u:1567": "ilāvṛtādyā ye cāṣṭau varṣaṃ muktvaiva bhāratam // VamP_13.6 //",
  "GP12vamp__u:1568": "na teṣvasti yugāvasthā jarāmṛtyubhayaṃ na ca /",
  "GP12vamp__u:1569": "teṣāṃ svābhāvikī siddhiḥ sukhaprāyā hyatnataḥ /",
  "GP12vamp__u:1570": "viparyayo na teṣvasti nottamādhamamadhyamāḥ // VamP_13.7 //",
  "GP12vamp__u:1571": "yadetad bhārataṃ varṣaṃ navadvīpaṃ nisācara /",
  "GP12vamp__u:1572": "sāgarāntaritāḥ sarve agamyāśca parasparam // VamP_13.8 //",
  "GP12vamp__u:1573": "indrīpaḥ kaserumāṃstāmravarṇo gabhastimān /",
  "GP12vamp__u:1574": "nāgadvīpaḥ kaṭāhaśca siṃhalo vāruṇastathā // VamP_13.9 //",
  "GP12vamp__u:1575": "ayaṃ tu navamasteṣāṃ dvīpaḥ sāgarasaṃvṛtaḥ /",
  "GP12vamp__u:1576": "kumārākhyaḥ parikhyāto dvīpo 'yaṃ dakṣiṇottaraḥ // VamP_13.10 //",
  "GP12vamp__u:1577": "pūrve kirātā yasyānte paścime yavanāḥ sthitāḥ /",
  "GP12vamp__u:1578": "āndhrā dakṣimate vīra turuṣkāstvapi cottare // VamP_13.11 //",
  "GP12vamp__u:1579": "brāhmaṇāḥ kṣatriyā vaiśyāḥ sūdrāścāntaravāsinaḥ /",
  "GP12vamp__u:1580": "ijyāyuddhavaṇijyādyaiḥ karmabhiḥ kṛtapāvanāḥ // VamP_13.12 //",
  "GP12vamp__u:1581": "teṣāṃ saṃvyavahāraśca ebhiḥ karmabhiriṣyate /",
  "GP12vamp__u:1582": "svargāpavargaprāptiśca puṇyaṃ pāpaṃ tathaiva ca / /",
  "GP12vamp__u:1583": "13.13 mahendro malayaḥ sahyaḥ śuktimān ṛkṣaparvataḥ /",
  "GP12vamp__u:1584": "vindhyaśca pāriyātraśca saptātra kulaparvatāḥ // VamP_13.14 //",
  "GP12vamp__u:1585": "tathānye śatasāhasrā bhūdharā madhyavāsināḥ /",
  "GP12vamp__u:1586": "vistārocchrāyiṇo ramyā vipulāḥ śubhasānavaḥ // VamP_13.15 //",
  "GP12vamp__u:1587": "kolāhalaḥ savaibhrājo mandaro durdarācalaḥ /",
  "GP12vamp__u:1588": "vātandhamo vaidyutaśca mainākaḥ sarasastathā // VamP_13.16 //",
  "GP12vamp__u:1589": "tuṅgaprastho nāgagiristathā govardhanācalaḥ /",
  "GP12vamp__u:1590": "ujjāyanaḥ puṣpagirirarbudo raivatastathā // VamP_13.17 //",
  "GP12vamp__u:1591": "ṛṣyamūkaḥ sagomantaścitrakūṭaḥ kṛtasmaraḥ /",
  "GP12vamp__u:1592": "śrīparvataḥ koṅgaṇaśca śataśa'nye 'pi parvatāḥ // VamP_13.18 //",
  "GP12vamp__u:1593": "tairvimiśrā janapadā mlecchā āryāśca bhāgaśaḥ /",
  "GP12vamp__u:1594": "taiḥ pīyante saricchreṣṭhā yāstāḥ samyaṅ niśāmayaḥ // VamP_13.19 //",
  "GP12vamp__u:1595": "sarasvatī pañcarūpā kālindī sahiraṇvatī /",
  "GP12vamp__u:1596": "śatadruścandrikā nīlā vitastairāvatī kuhūḥ // VamP_13.20 //",
  "GP12vamp__u:1597": "madhurā hārarāvī ca uśīrā dhātukī rasā /",
  "GP12vamp__u:1598": "gomatī dhūtapāpā ca bāhudā sadṛṣadvatī // VamP_13.21 //",
  "GP12vamp__u:1599": "niścirā gaṇḍakī citrā kauśikī ca vadhūsarā /",
  "GP12vamp__u:1600": "sarūśca salauhityā himavatpādaniḥsṛtāḥ // VamP_13.22 //",
  "GP12vamp__u:1601": "vedasmṛtirvedasinī vṛtraghnī sindhureva ca /",
  "GP12vamp__u:1602": "parṇāśā nandinī caiva pāvanī ca mahī tathā // VamP_13.23 //",
  "GP12vamp__u:1603": "pārā carmaṇvatī lūpī vidiśā veṇumatyapi /",
  "GP12vamp__u:1604": "siprā hyavantī ca tathā pāriyātrāśrayāḥ smṛtāḥ // VamP_13.24 //",
  "GP12vamp__u:1605": "śoṇo mahānadaścaiva narmadā surasā kṛpā /",
  "GP12vamp__u:1606": "mandākinī daśārṇā ca citrakūṭāpavāhikā // VamP_13.25 //",
  "GP12vamp__u:1607": "citrotpalā vai tamasā karamodā piśācikā /",
  "GP12vamp__u:1608": "tathānyā pippalaśroṇī vipāśā vañjulāvatī // VamP_13.26 //",
  "GP12vamp__u:1609": "satsantajā śuktimatī mañjiṣṭhā kṛttisā vasuḥ /",
  "GP12vamp__u:1610": "ṛkṣapādaprasūtā ca tathānyā balavāhinī // VamP_13.27 //",
  "GP12vamp__u:1611": "śivā payoṣṇī nirvindhyā tāpī saniṣadhāvatī /",
  "GP12vamp__u:1612": "veṇa vaitaraṇī caiva sinīvāhuḥ kumudvatī // VamP_13.28 //",
  "GP12vamp__u:1613": "toyā caiva mahāgairī durgandhā vāśilāḥ tathā /",
  "GP12vamp__u:1614": "vindhyapādaprasūtāśca nadyaḥ puṇyajalāḥ śubhāḥ // VamP_13.29 //",
  "GP12vamp__u:1615": "godāvarī bhīmarathī kṛṣṇā veṇā sarasvatī /",
  "GP12vamp__u:1616": "tuṅgabhadrā suprayogā vāhyā kāverireva ca // VamP_13.30 //",
  "GP12vamp__u:1617": "dugdhodā nalinī reva vārisenā kalasvanā /",
  "GP12vamp__u:1618": "etāstvapi mahānadyaḥ sahyapādavinirgatāḥ // VamP_13.31 //",
  "GP12vamp__u:1619": "kṛtamālā tāmrarṇī vaḍhjulā cotpalāvatī /",
  "GP12vamp__u:1620": "sinī caiva sudāmā ca śuktimatprabhavāstvimāḥ // VamP_13.32 //",
  "GP12vamp__u:1621": "sarvāḥ puṇyāḥ sarasvatyaḥ pāpapraśamanāstathā /",
  "GP12vamp__u:1622": "jagato mātaraḥ sarvāḥ sarvāḥ sāgarayoṣitaḥ // VamP_13.33 //",
  "GP12vamp__u:1623": "anyāḥ sahasraśaścātra kṣudranadyo hi rākṣasa /",
  "GP12vamp__u:1624": "sadākālavahāścānyāḥ pravṛṭkālavahāstathā /",
  "GP12vamp__u:1625": "udaṅmadhyodbhavā deśāḥ pibanti svecchayā śubhāḥ // VamP_13.34 //",
  "GP12vamp__u:1626": "matsyāḥ kuśaṭṭāḥ kuṇikuṇḍalāśca pāñjālakāśyāḥ saha kosalābhiḥ // VamP_13.35 //",
  "GP12vamp__u:1627": "vṛkāḥ śabarakauvīrāḥ sabhūliṅgā janāstvime /",
  "GP12vamp__u:1628": "śakāścaiva samaśakā madhyadeśya janāstvime // VamP_13.36 //",
  "GP12vamp__u:1629": "vāhlīkā vāṭadhānāśca ābhīrāḥ kālatoyakāḥ /",
  "GP12vamp__u:1630": "aparāntāstathā śūdrāḥ pahlāvāśca sakheṭakāḥ // VamP_13.37 //",
  "GP12vamp__u:1631": "gāndhārā yavanāścaiva sindhusauvīramadrakāḥ /",
  "GP12vamp__u:1632": "śātadravā lalitthāśca pārāvatasamūṣakāḥ // VamP_13.38 //",
  "GP12vamp__u:1633": "māṭharodakadhārāścaja kaikaiyā daśamāstathā /",
  "GP12vamp__u:1634": "śratriyāḥ prativaiśyāśca vaiśyaśūdrakulāni ca // VamP_13.39 //",
  "GP12vamp__u:1635": "kāmbojā daradāścaiva barbarā hyaṅgalaukikāḥ /",
  "GP12vamp__u:1636": "cīnāścaiva tuṣārāśca bahudhā bāhyatodarāḥ // VamP_13.40 //",
  "GP12vamp__u:1637": "ātreyāḥ sabharadvājāḥ prasthalāśca daśerakāḥ /",
  "GP12vamp__u:1638": "lampakāstāvakārāmāḥ śūlikāstaṅgaṇaiḥ sahā // VamP_13.41 //",
  "GP12vamp__u:1639": "aurasāścālimadrāśca kirātānāṃ ca jātayaḥ /",
  "GP12vamp__u:1640": "tāmasāḥ kramamāsāśca supārśvāḥ puṇḍrakāstathā // VamP_13.42 //",
  "GP12vamp__u:1641": "kulūtāḥ kuhukā ūrṇāstūṇīpādāḥ sukukkuṭāḥ /",
  "GP12vamp__u:1642": "māṇḍavyā mālavīyāśca uttarāpathavāsinaḥ // VamP_13.43 //",
  "GP12vamp__u:1643": "aṅgā vaṅgā mudgaravāstvantargiribahirgirāḥ /",
  "GP12vamp__u:1644": "tathā pravaṅgā vāṅgeyā māṃsādā baladantikāḥ // VamP_13.44 //",
  "GP12vamp__u:1645": "brahmottarā prāvijayā bhārgavāḥ keśavarrāḥ /",
  "GP12vamp__u:1646": "pragjyotiṣāśca śūdraśca videhāstāmraliptakāḥ // VamP_13.45 //",
  "GP12vamp__u:1647": "mālā magadhagonandāḥ prācya najapadāstvime /",
  "GP12vamp__u:1648": "puṇḍrāśca keralāścaiva cauḍāḥ kulyāśca rākṣasa // VamP_13.46 //",
  "GP12vamp__u:1649": "jātuṣā mūṣikādāśca kumārādā mahāśakāḥ /",
  "GP12vamp__u:1650": "mahārāṣṭrā māhiṣikāḥ kāliṅgāścaiva sarvaśaḥ // VamP_13.47 //",
  "GP12vamp__u:1651": "ābhīrāḥ saha naiṣīkā āraṇyāḥ śabarāśca ye /",
  "GP12vamp__u:1652": "valindhyā vindhyamauleyā vaidarbhā daṇḍakaiḥ saha // VamP_13.48 //",
  "GP12vamp__u:1653": "paurikaḥ sauśikāścaiva aśmakā bhogavarddhanāḥ /",
  "GP12vamp__u:1654": "vaiṣikāḥ kundalā andhrā udbhidā nalakārakāḥ /",
  "GP12vamp__u:1655": "dākṣiṇātyā janapadāstvime śālakaṭaṅkaṭaḥ // VamP_13.49 //",
  "GP12vamp__u:1656": "sūrpārakā kārivanā durgāstālīkaṭaiḥ saha /",
  "GP12vamp__u:1657": "pulīyāḥ sasinīlāśca tāpasāstāmasāstathā // VamP_13.50 //",
  "GP12vamp__u:1658": "kāraskarāstu ramino nāsikyāntaranarmadāḥ /",
  "GP12vamp__u:1659": "bhārakacchāḥ samāheyāḥ saha sārasvatairapi // VamP_13.51 //",
  "GP12vamp__u:1660": "vātseyāśca surāṣṭrāśca āvantyāścārbudaiḥ saha /",
  "GP12vamp__u:1661": "ityete paścimāmāśāṃ sthitā jānapadā janāḥ /",
  "GP12vamp__u:1662": "//",
  "GP12vamp__u:1663": "13.52 kāruṣāścaikalavyāśca mekalāścotkalaiḥ saha /",
  "GP12vamp__u:1664": "uttamarṇā daśārṇāśca bhojāḥ kiṅkavaraiḥ saha // VamP_13.53 //",
  "GP12vamp__u:1665": "tośalā kośalāścaiva traipurāścaillikāstathā /",
  "GP12vamp__u:1666": "turusāstumbarāścaiva vahanāḥ naiṣadhaiḥ saha // VamP_13.54 //",
  "GP12vamp__u:1667": "anūpāstuṇḍikerāśca vītahotrāstvavantayaḥ /",
  "GP12vamp__u:1668": "sukeśe vandhyamūlasthastvime janapadāḥ smṛtāḥ // VamP_13.55 //",
  "GP12vamp__u:1669": "atho deśān pravakṣyāmaḥ parvatāśrayiṇastu ye /",
  "GP12vamp__u:1670": "nirāhārā haṃsamārgāḥ kupathāstaṅgaṇāḥ khaśāḥ // VamP_13.56 //",
  "GP12vamp__u:1671": "kuthaprāvaraṇāścaiva ūrṇāḥ capuṇyāḥ sahūhukāḥ /",
  "GP12vamp__u:1672": "trigarttāśca kirātāśca tomarāḥ śiśirādrikāḥ // VamP_13.57 //",
  "GP12vamp__u:1673": "ime tavoktā viṣayāḥ suvistarād dvipe kumāre rajanīcareśa /",
  "GP12vamp__u:1674": "eteṣu deśeṣu ca deśadharmān saṃkīrtyamānāñ śṛṇu tattvāto hi // VamP_13.58 //",
  "GP12vamp__u:1675": "itī śrīvāmanapurāṇe trayodaśo 'dhyāyaḥ",
  "GP12vamp__u:1676": "________________________________________________________________________",
  "GP12vamp__u:1677": "ṛṣaya ūcuḥ /",
  "GP12vamp__u:1678": "ahiṃsā satyamastaṃ dānaṃ kṣāntirdamaḥ śamaḥ /",
  "GP12vamp__u:1679": "akārpaṇyaṃ ca śaucaṃ ca tapaśca rajanīcara // VamP_14.1 //",
  "GP12vamp__u:1680": "daśāṅgo rākṣasaśreṣṭha dharmo 'sau sārvavarṇikaḥ /",
  "GP12vamp__u:1681": "brāhmaṇasyāpi vihitā cāturāśramyakalpanā // VamP_14.2 //",
  "GP12vamp__u:1682": "sukeśiruvāca /",
  "GP12vamp__u:1683": "viprāṇāṃ cāturāśramyaṃ vistarānme tapodhanāḥ /",
  "GP12vamp__u:1684": "ācakṣadhvaṃ na me tṛptiḥ śṛṇvataḥ pratipadyate // VamP_14.3 //",
  "GP12vamp__u:1685": "ṛṣaya ūcuḥ /",
  "GP12vamp__u:1686": "kṛtopanayanaḥ samyag brahmacārī gurau vaset /",
  "GP12vamp__u:1687": "tatra dharmo 'sya yastaṃ ca kathyamānaṃ niśāmaya // VamP_14.4 //",
  "GP12vamp__u:1688": "svādhyāyo 'thāgniśuśruṣā snānaṃ bhikṣāṭanaṃ tathā /",
  "GP12vamp__u:1689": "gurorniṃvedya taccādyamanujñātena sarvadā // VamP_14.5 //",
  "GP12vamp__u:1690": "guroḥ karmaṇi sodyogaḥ samyakprītyupapādanam /",
  "GP12vamp__u:1691": "tenāhūtaḥ paṭheccaiva tatparo nānyamānasaḥ // VamP_14.6 //",
  "GP12vamp__u:1692": "ekaṃ dvau sakalān vāpi vedān prāpya surormukhāt /",
  "GP12vamp__u:1693": "anujñāto varaṃ dattvā gurave dakṣiṇāṃ tataḥ // VamP_14.7 //",
  "GP12vamp__u:1694": "gārhasthyāśramakāmastu gārhasthyāśramamāvaset /",
  "GP12vamp__u:1695": "vānaprasthāśramaṃ vāpi caturthaṃ svecchayātmanaḥ // VamP_14.8 //",
  "GP12vamp__u:1696": "tatraiva vā gurorgehe dvijo niṣṭhāmavāpnuyāt /",
  "GP12vamp__u:1697": "gurorabhāve tatputre tacchiṣye tatsutaṃ vinā // VamP_14.9 //",
  "GP12vamp__u:1698": "śuśrūṣan nirabhīmāno brahmacaryāśramaṃ vaset /",
  "GP12vamp__u:1699": "evaṃ jayati mṛtyuṃ sa dvijaḥ śālakaṭaṅkaṭa // VamP_14.10 //",
  "GP12vamp__u:1700": "upāvṛttastatastasmād gṛhasthāśramakāmyayā /",
  "GP12vamp__u:1701": "asamānarṣikulajāṃ kanyāmudvahed niśācara // VamP_14.11 //",
  "GP12vamp__u:1702": "svakarmaṇā dhanaṃ labdhvā pitṛdevātithīnapi /",
  "GP12vamp__u:1703": "samyak saṃprīṇayed bhaktyā sadācārarato dvijaḥ // VamP_14.12 //",
  "GP12vamp__u:1704": "sadācāro nigadito yuṣmābhirmama suvratāḥ /",
  "GP12vamp__u:1705": "lakṣaṇaṃ śrotumicḥāmi kathayadhvaṃ tamadya me // VamP_14.13 //",
  "GP12vamp__u:1706": "ṛṣaya ūcuḥ /",
  "GP12vamp__u:1707": "sadācāro nigaditastava yo 'smābhirādarāt /",
  "GP12vamp__u:1708": "lakṣaṇaṃ tasya vakṣyāmastacchṛṇuṣva niśācara // VamP_14.14 //",
  "GP12vamp__u:1709": "gṛhasthena sadā kāryamācāraparipālanam /",
  "GP12vamp__u:1710": "na hyācāravihinasya bhadramatra paratra ca // VamP_14.15 //",
  "GP12vamp__u:1711": "yajñadānatapāṃsīha puruṣasya na bhūtaye /",
  "GP12vamp__u:1712": "bhavanti yaḥ samullaṅghya sadācāraṃ pravartate // VamP_14.16 //",
  "GP12vamp__u:1713": "hurācāro hi puruṣo neha nāmutra nandate /",
  "GP12vamp__u:1714": "kāryo yatnaḥ sadācāre ācāro hantyalakṣaṇam // VamP_14.17 //",
  "GP12vamp__u:1715": "tasya svarūpaṃ vakṣyāmaḥ sadācārasya rākṣasa /",
  "GP12vamp__u:1716": "śṛṇuṣvaikamanāstacca yadi śreyo 'bhivāñchasi // VamP_14.18 //",
  "GP12vamp__u:1717": "dharmo 'sya mūlaṃ dhanamasya śākhā puṣpaṃ ca kāmaḥ phalamasya mokṣaḥ /",
  "GP12vamp__u:1718": "asau sadācārataruḥ sukeśin saṃsevito yena sa puṇyabhokta // VamP_14.19 //",
  "GP12vamp__u:1719": "brahmo muhūrte prathamaṃ vibudhyedanusmared devavarān maharṣīn /",
  "GP12vamp__u:1720": "prābhātikaṃ maṅgalameva vācyaṃ yaduktavān devapatistrinetraḥ // VamP_14.20 //",
  "GP12vamp__u:1721": "sukeśiruvāca /",
  "GP12vamp__u:1722": "kiṃ taduktaṃ suprabhātaṃ śaṅkareṇa mahātmanā /",
  "GP12vamp__u:1723": "prabhāte yat paṭhan martyo mucyate pāpabandhanāt // VamP_14.21 //",
  "GP12vamp__u:1724": "ṛṣaya ūcuḥ /",
  "GP12vamp__u:1725": "śrūyatāṃ rākṣasaśreṣṭha suprabhātaṃ haroditam /",
  "GP12vamp__u:1726": "śrutvā smṛtvā paṭhitvā ca sarvapāpaiḥ pramucyate // VamP_14.22 //",
  "GP12vamp__u:1727": "brahma murāristripurāntakārī bhānuḥ śaśī bhūmisuto budhaśca /",
  "GP12vamp__u:1728": "guruśca śukraḥ saha bhānujena kurvantu sarve mama suprabhātam // VamP_14.23 //",
  "GP12vamp__u:1729": "bhṛgurvasiṣṭhaḥ kraturaṅgirāśca manuḥ pulastyaḥ pulahaḥ sagautamaḥ /",
  "GP12vamp__u:1730": "raibhyo marīciścyavano ṛbhuśca kurvantu sarve mama suprabhātam // VamP_14.24 //",
  "GP12vamp__u:1731": "sanatkumāraḥ sanakaḥ sanandanaḥ sanātano 'pyāsuripiṅgalau ca /",
  "GP12vamp__u:1732": "sapta svarāḥ sapta rasātalāśca kurvantu sarve mama suprabhātam // VamP_14.25 //",
  "GP12vamp__u:1733": "pṛthvī sagandhā sarasāstathā'paḥ sparśaśca vāyurjvalanaḥ satejāḥ /",
  "GP12vamp__u:1734": "nabhaḥ saśabdaṃ mahatā sahaiva yacchantu sarve mama suprabhātam // VamP_14.26 //",
  "GP12vamp__u:1735": "saptārṇavāḥ sapta kulācalāśca saptarṣayo dvīpavarāśca sapta /",
  "GP12vamp__u:1736": "bhūrādi kṛtvā bhuvanāni sapta dadantu sarve mama suprabhātam // VamP_14.27 //",
  "GP12vamp__u:1737": "itthaṃ prabhāte paramaṃ pavitraṃ paṭhet smaredvā śṛmuyācca bhaktyā /",
  "GP12vamp__u:1738": "duḥsvapnanāśo 'nagha suprabhātaṃ bhavecca satyaṃ bhagavatprasādāt // VamP_14.28 //",
  "GP12vamp__u:1739": "tataḥ samutthāya vicintayena dharmaṃ tathārthaṃ ca vihāya śayyām /",
  "GP12vamp__u:1740": "utthāya paścāddharirityudīrya gacchet tadotsargavidhiṃ hi kartum // VamP_14.29 //",
  "GP12vamp__u:1741": "na devagobrāhmaṇavahnimārge na rājamārge na catuṣpathe ca /",
  "GP12vamp__u:1742": "kuryādathotsargamapīha goṣṭhe pūrvāparāṃ caiva samāśrito gām // VamP_14.30 //",
  "GP12vamp__u:1743": "tatastu śaucārthamupāharenmṛdaṃ gude trayaṃ pāṇitale ca sapta /",
  "GP12vamp__u:1744": "tathobhayoḥ pañca catustathaikāṃ liṅge tathaikāṃ mṛdamāhareta // VamP_14.31 //",
  "GP12vamp__u:1745": "nāntarjalādrākṣasa mūṣikasthalāt śaucāvaśiṣṭā śaraṇāt tathānyā /",
  "GP12vamp__u:1746": "valmīkamṛccaiva hi śaucanāya grāhya sadācāravidā nareṇa // VamP_14.32 //",
  "GP12vamp__u:1747": "udaṅmukhaḥ prāṅmukho vāpi vidvān prakṣālya pādau bhuvi saṃniviṣṭaḥ /",
  "GP12vamp__u:1748": "samācamedadbhiraphenilābhirādau parimṛjya mukhaṃ dviradbhiḥ // VamP_14.33 //",
  "GP12vamp__u:1749": "tataḥ spṛśetkhāni śiraḥ kareṇa saṃdhyāmupāsīta tataḥ krameṇa /",
  "GP12vamp__u:1750": "keśāṃstu saṃśodhya ca dantadhāvanaṃ kṛtvā tathā darpaṇadarśanaṃ ca // VamP_14.34 //",
  "GP12vamp__u:1751": "kṛtvā śiraḥsnānamathāṅiḍkaṃ vā saṃpūjya toyena pitṝn sadevān /",
  "GP12vamp__u:1752": "homaṃ ca kṛtvālabhanaṃ śubhānāṃ kṛtvā bahirnirgamanaṃ praśastam // VamP_14.35 //",
  "GP12vamp__u:1753": "dūrvādadhisarpirathodakumbhaṃ dhenuṃ savatsāṃ vṛṣabhaṃ suvarṇam /",
  "GP12vamp__u:1754": "mṛdgomayaṃ svastikamakṣatāni lājāmadhu brāhmaṇakanyakāṃ ca // VamP_14.36 //",
  "GP12vamp__u:1755": "śvetāni puṣpāṇyatha śobhanāni hutāśanaṃ candamarkabimbam /",
  "GP12vamp__u:1756": "aśvatthavṛkṣaṃ ca samālabheta tatastu kuryānnijajātidharmam // VamP_14.37 //",
  "GP12vamp__u:1757": "deśānuśiṣṭaṃ kula dharmamagryaṃ svagotradharmaṃ na hi saṃtyajet /",
  "GP12vamp__u:1758": "tenārthasiddhiṃ samupācareta nāsatpralāpaṃ na ca satyahīnam // VamP_14.38 //",
  "GP12vamp__u:1759": "na niṣṭhuraṃ nāgamaśāstrahīnaṃ vākyaṃ vadetsādhujanena yena /",
  "GP12vamp__u:1760": "nindyo bhavennaiva ca dharmaḥedī saṃgaṃ na cāsatsu nareṣu kuryāt // VamP_14.39 //",
  "GP12vamp__u:1761": "saṃdhyāsu varjyaṃ surataṃ divā ca sarvāsu yonīṣu parābalāsu /",
  "GP12vamp__u:1762": "āgāraśūnyeṣu mahītaleṣu rajasvalāsveva jaleṣu vīra // VamP_14.40 //",
  "GP12vamp__u:1763": "vṛthāṭanaṃ thā dānaṃ vṛthā ca paśumāraṇam /",
  "GP12vamp__u:1764": "na karttavyaṃ gṛhasthena vṛtā dāraparigraham // VamP_14.41 //",
  "GP12vamp__u:1765": "vṛthāṭanānnityahānirvṛthādānāddhanakṣayaḥ /",
  "GP12vamp__u:1766": "vṛthā paśughnaḥ prāpnoti pātakaṃ narakapradam // VamP_14.42 //",
  "GP12vamp__u:1767": "saṃtatyā hāniraślāghayā varṇasaṃkarato bhayam /",
  "GP12vamp__u:1768": "bhetavyaṃ ca bhavelloke vṛthādāraparigrahāt // VamP_14.43 //",
  "GP12vamp__u:1769": "parasve paradāre ca na kāryā buddhiruttamaiḥ /",
  "GP12vamp__u:1770": "parasvaṃ narakāyaiva paradārāśca mṛtyave // VamP_14.44 //",
  "GP12vamp__u:1771": "nekṣet parastriyaṃ nagnāṃ na saṃbhāṣena taskarān /",
  "GP12vamp__u:1772": "udkyādarśanaṃ sparśaṃ saṃbhāṣaṃ ca vivarjayet // VamP_14.45 //",
  "GP12vamp__u:1773": "naikāsane tathā stheyaṃ sodaryā parajāyayā /",
  "GP12vamp__u:1774": "tathaiva syānna mātuśca tathā svaduhitustvapi // VamP_14.46 //",
  "GP12vamp__u:1775": "na ca snāyīta vai nagno na śayīta kadācana /",
  "GP12vamp__u:1776": "digvāsaso 'pi na tathā paribhramaṇamiṣyate/ /",
  "GP12vamp__u:1777": "bhinnāsanabhājanādīn dūrataḥ parivarjayet // VamP_14.47 //",
  "GP12vamp__u:1778": "nandāsu nābhyaṅgamupācareta kṣauraṃ ca riktāsu jayāsu māṃsam /",
  "GP12vamp__u:1779": "pūrṇāsu yoṣitparivarjayeta bhadrāsu sarvāṇi samācareta // VamP_14.48 //",
  "GP12vamp__u:1780": "nābhyaṅgamarke na ca bhūmiputre kṣauraṃ ca śukre ravije ca māṃsam /",
  "GP12vamp__u:1781": "budheṣu yoṣinna samācareta śeṣeṣu sarvāṇi sadaiva kuryāt // VamP_14.49 //",
  "GP12vamp__u:1782": "citrāsu haste śravaṇe ca tailaṃ kṣauraṃ viśākhāsvabhijitsuvarjyam /",
  "GP12vamp__u:1783": "mūle mṛge bhāgrapadāsu māṃsaṃ yoṣinmaghākṛttikayottarāsu // VamP_14.50 //",
  "GP12vamp__u:1784": "sadaiva jarjyaṃ śayanamudakśirās tathā pratīcyāṃ rajanīcareśa /",
  "GP12vamp__u:1785": "bhuñjīta naiveha ca dakṣiṇāmukho na ca pratīcyāmabhibhojanīyam // VamP_14.51 //",
  "GP12vamp__u:1786": "devālayaṃ caityataruṃ catuṣpathaṃ vidyādhikaṃ cāpi guruṃ pradakṣiṇam /",
  "GP12vamp__u:1787": "mālyānnapānaṃ vasanāni yatnato nānyairdhṛtāṃścāpi hi dhārayed budhaḥ // VamP_14.52 //",
  "GP12vamp__u:1788": "snāyācchiraḥsnānatayā ca nityaṃ na kāraṇaṃ caiva vinā niśāsu /",
  "GP12vamp__u:1789": "grahoparāge svajanāpayāte muktvā ca janmarkṣagate śaśaṅke // VamP_14.53 //",
  "GP12vamp__u:1790": "nābhyaṅgitaṃ kāyamupaspṛśecca snāto na keśān vidhunīta cāpi /",
  "GP12vamp__u:1791": "gātrāṇi caivāmbarapāṇinā ca snāto vimṛjyād rajanīcareśa // VamP_14.54 //",
  "GP12vamp__u:1792": "vasecca deśeṣu surājakeṣu susaṃhiteṣveva janeṣu nityam /",
  "GP12vamp__u:1793": "akrodhanā nyāyaparā amatsarāḥ kṛṣīvalā hyoṣadhayaśca yatra // VamP_14.55 //",
  "GP12vamp__u:1794": "na teṣu deśeṣu vaseta buddhimān sadā nṛpo daṇḍarucistvaśaktaḥ /",
  "GP12vamp__u:1795": "jano 'pi nityotsavabaddhavairaḥ sadā jigīṣuśca niśācarendra // VamP_14.56 //",
  "GP12vamp__u:1796": "iti śrīvāmanapurāṇe caturdaśo 'dhyāyaḥ",
  "GP12vamp__u:1797": "________________________________________________________________________",
  "GP12vamp__u:1798": "ṛṣaya ūcuḥ /",
  "GP12vamp__u:1799": "yacca jarjyaṃ mahābāho sadādharmasthitairnaraiḥ /",
  "GP12vamp__u:1800": "yadbhojyaṃ ca samuddiṣṭaṃ kathayiṣyāmahe vayam // VamP_15.1 //",
  "GP12vamp__u:1801": "bhojyamannaṃ paryuṣitaṃ snehāktāṃ cirasaṃbhṛtam /",
  "GP12vamp__u:1802": "asnehā vrīhayaḥ ślakṣṇā vikārāḥ payasastathā // VamP_15.2 //",
  "GP12vamp__u:1803": "śaśakaḥ śalyako godhā śvāvidho matsyakacchapau /",
  "GP12vamp__u:1804": "tadvad dvidalakādīni bhojyāni manurabravīt // VamP_15.3 //",
  "GP12vamp__u:1805": "maṇiratnapravālānāṃ tadvanmuktāphalasya ca /",
  "GP12vamp__u:1806": "śailadārumayānāṃ ca tṛṇamūlauṣadhānyapi // VamP_15.4 //",
  "GP12vamp__u:1807": "śūrpadhānyājinānāṃ ca saṃhatānāṃ ca vāsasām /",
  "GP12vamp__u:1808": "valkalānāmaśeṣāṇāmambunā śuddhiriṣyate // VamP_15.5 //",
  "GP12vamp__u:1809": "sasnehānāmathoṣṇena tilakalkena vāriṇā /",
  "GP12vamp__u:1810": "kārpāsikānāṃ vastrāṇāṃ suddhiḥ syātsaha bhasmanā // VamP_15.6 //",
  "GP12vamp__u:1811": "nāgadantāsthiśṛṅgāṇāṃ takṣaṇācchuddhiriṣyate /",
  "GP12vamp__u:1812": "punaḥ pākena bhāṇḍānāṃ mṛnmayānāṃ ca medhyatā // VamP_15.7 //",
  "GP12vamp__u:1813": "śuci bhaikṣaṃ kāruhastaḥ paṇyaṃ yoṣinmukhaṃ tathā /",
  "GP12vamp__u:1814": "rathyāgatamavijñātaṃ dāsavargeṇa yatkṛtam // VamP_15.8 //",
  "GP12vamp__u:1815": "vākpraśastaṃ cirātītamanekāntaritaṃ laghu /",
  "GP12vamp__u:1816": "ceṣṭitaṃ bālavṛddhānāṃ bālasya ca mukhaṃ śuci // VamP_15.9 //",
  "GP12vamp__u:1817": "karmāntāṅgāraśālāsu stanandhayasutāḥ striyaḥ /",
  "GP12vamp__u:1818": "vāgvipruṣo dvijendrāṇāṃ saṃtaptāścāmbubindavaḥ // VamP_15.10 //",
  "GP12vamp__u:1819": "bhūmirviśudhyate khātadāhamārjanagokramaiḥ /",
  "GP12vamp__u:1820": "lepādullekhanāt sekād veśma saṃmārjanārjanāt // VamP_15.11 //",
  "GP12vamp__u:1821": "keśakīṭāvapanne 'nne goghrāte makṣikānvite /",
  "GP12vamp__u:1822": "mṛdambubhasmakṣārāṇi prakṣeptavyāni śuddhaye // VamP_15.12 //",
  "GP12vamp__u:1823": "audumbarāṇāṃ cāmlena kṣāreṇa trapusīsayoḥ /",
  "GP12vamp__u:1824": "bhasmāmbibhiśca kāṃsyānāṃ śuddhiḥ plāvodravasya ca // VamP_15.13 //",
  "GP12vamp__u:1825": "amedhyāktasya mṛttoyairgandhāpaharaṇena ca /",
  "GP12vamp__u:1826": "anyeṣāmapi dravyāṇāṃ śuddhirgandhāpahārataḥ // VamP_15.14 //",
  "GP12vamp__u:1827": "mātuḥ prasravaṇe vatsaḥ śakuniḥ phalapātane /",
  "GP12vamp__u:1828": "gardabho bhāravāhitve śvā mṛgagrahaṇe śuciḥ // VamP_15.15 //",
  "GP12vamp__u:1829": "rathyākardamatoyāni nāvaḥ pathi tṛṇāni ca /",
  "GP12vamp__u:1830": "mārutenaiva suddhyanti pakveṣṭakacitāni ca // VamP_15.16 //",
  "GP12vamp__u:1831": "śṛtaṃ droṇāḍhakasyānnamamedhyābhiplutaṃ bhavet /",
  "GP12vamp__u:1832": "agramuddhṛtya saṃtyājyaṃ śeṣasya prokṣaṇaṃ smṛtam // VamP_15.17 //",
  "GP12vamp__u:1833": "upavāsaṃ trirātraṃ vā dūṣitānnasya bhojane /",
  "GP12vamp__u:1834": "ajñāte jñātapūrve ca naiva śuddhirvidhīyate // VamP_15.18 //",
  "GP12vamp__u:1835": "udakyāśvānanagnāṃśca sūtikāntyāvasāyinaḥ /",
  "GP12vamp__u:1836": "spṛṣṭvā snāyīta śaucārthaṃ tathaiva mṛtahāriṇaḥ // VamP_15.19 //",
  "GP12vamp__u:1837": "sasnehamasthi saṃspṛsya savāsāḥ snānamācaret /",
  "GP12vamp__u:1838": "ācamyaiva tu niḥsnehaṃ gāmālabhyārkamīkṣya ca // VamP_15.20 //",
  "GP12vamp__u:1839": "na laṅghayetpurīṣāsṛkṣṭhīvanodvarttanāni ca /",
  "GP12vamp__u:1840": "gṛhāducchiṣṭaviṇmūtre pādāmbhāṃsi kṣiped bahiḥ // VamP_15.21 //",
  "GP12vamp__u:1841": "pañcapiṇḍānanuddhatya na snāyāt paravāriṇi /",
  "GP12vamp__u:1842": "snāyīta devakhāteṣu sarohadasaritsu ca // VamP_15.22 //",
  "GP12vamp__u:1843": "nodyānādau vikāleṣu prājñastiṣṭhet kadācana /",
  "GP12vamp__u:1844": "nālaped janavidviṣṭaṃ vīrahīnāṃ tathā striyam // VamP_15.23 //",
  "GP12vamp__u:1845": "devatāpitṛsacchāstrayajñavedādinindakaiḥ /",
  "GP12vamp__u:1846": "kṛtvā tu sparśamālāpaṃ śuddhyater'kāvalokanāt // VamP_15.24 //",
  "GP12vamp__u:1847": "abhojyāḥ sūtikāṣaṇḍhamārjārākhuśvakukkuṭāḥ /",
  "GP12vamp__u:1848": "patitāpaviddhanagnāścāṇḍālādyadhamāśca ye // VamP_15.25 //",
  "GP12vamp__u:1849": "sukeśiruvāca /",
  "GP12vamp__u:1850": "bhavadbhiḥ kīrtitābhojyā ya ete sūtikādayaḥ /",
  "GP12vamp__u:1851": "amīṣāṃ śrotumicchāmi tattvato lakṣaṇāni hi // VamP_15.26 //",
  "GP12vamp__u:1852": "ṛṣaya ūcuḥ /",
  "GP12vamp__u:1853": "brāhmaṇī brāhmaṇasyaiva yāvarodhatvamāgatā /",
  "GP12vamp__u:1854": "tāvubhau sūtiketyuktau tayorannaṃ vigarhitam // VamP_15.27 //",
  "GP12vamp__u:1855": "na juhotyucite kāle na snāti na dadāti ca /",
  "GP12vamp__u:1856": "pitṛdevārcanāddhīnaḥ sa ṣaṇḍhaḥ parigīyate // VamP_15.28 //",
  "GP12vamp__u:1857": "dambhārthaṃ japate yaśca tapyate yajate tathā /",
  "GP12vamp__u:1858": "na paratrārthamudyakto sa mārjāraḥ prakīrtitiḥ // VamP_15.29 //",
  "GP12vamp__u:1859": "vibhave sati naivātti na dadāti juhoti ca /",
  "GP12vamp__u:1860": "tamāhurākhuṃ tasyānnaṃ bhuktvā kṛcchreṇa suddhyati // VamP_15.30 //",
  "GP12vamp__u:1861": "yaḥ pareṣāṃ hi marmāṇi nikṛntanniva bhāṣate /",
  "GP12vamp__u:1862": "nityaṃ paraguṇadveṣī sa śvāna iti kathyate // VamP_15.31 //",
  "GP12vamp__u:1863": "sabhāgatānāṃ yaḥ sabhyaḥ pakṣapātaṃ samāśrayet /",
  "GP12vamp__u:1864": "tamāhuḥ kukkuṭaṃ devāstasyāpyannaṃ vigarhitam // VamP_15.32 //",
  "GP12vamp__u:1865": "svagharmaṃ yaḥ sutsṛjya paradharmaṃ samāśrayet /",
  "GP12vamp__u:1866": "anāpadi sa vidvadbhiḥ patitaḥ parikīrtyate // VamP_15.33 //",
  "GP12vamp__u:1867": "devatyāgī pitṛtyāgī gurubhaktyaratastathā /",
  "GP12vamp__u:1868": "gobrāhmaṇastrīvadhakṛdapaviddhaḥ sa kīrtyate // VamP_15.34 //",
  "GP12vamp__u:1869": "yeṣāṃ kule na vedo 'sti na sāstraṃ naiva ca vratam /",
  "GP12vamp__u:1870": "te nagnāḥ kīrtitāḥ sadbhis teṣāmannaṃ vigarhitam // VamP_15.35 //",
  "GP12vamp__u:1871": "āśārtānāmadātā ca dātuśca pratiṣedhakaḥ /",
  "GP12vamp__u:1872": "śaraṇāgataṃ yastyajati sa cāṇḍālo 'dhamo naraḥ // VamP_15.36 //",
  "GP12vamp__u:1873": "yo bāndhavaiḥ parityaktaḥ sādhubhirbrāhmaṇairapi /",
  "GP12vamp__u:1874": "kuṇḍāśī yaśca tasyānnaṃ bhuktvā cāndrāyaṇaṃ caret // VamP_15.37 //",
  "GP12vamp__u:1875": "yo nityakarmaṇo hāniṃ kuryānnaimittikasya ca /",
  "GP12vamp__u:1876": "bhuktvānnaṃ tasya śuddhyeta trirātropoṣito naraḥ // VamP_15.38 //",
  "GP12vamp__u:1877": "gaṇakasya niṣādasya gaṇikābhiṣajostathā /",
  "GP12vamp__u:1878": "kadaryasyāpi śuddhyeta trirātropoṣito naraḥ // VamP_15.39 //",
  "GP12vamp__u:1879": "nityasya karmaṇo hāniḥ kevalaṃ mṛtajanmasu /",
  "GP12vamp__u:1880": "na tu naimittikocchedaḥ karttavyo hi kathañcana // VamP_15.40 //",
  "GP12vamp__u:1881": "jāte putre pituḥ snānaṃ sacailasya vidhīyate /",
  "GP12vamp__u:1882": "mṛte ca sarvabandhūnāmityāha bhagavān bhṛguḥ // VamP_15.41 //",
  "GP12vamp__u:1883": "pretāya salilaṃ deyaṃ bahirdagdhvā tu gotrajaiḥ /",
  "GP12vamp__u:1884": "prame 'hni caturthe vā saptame vāsthisaṃcayam // VamP_15.42 //",
  "GP12vamp__u:1885": "ūrddhvaṃ saṃcayanātteṣāmaṅgasparśo vidhīyate /",
  "GP12vamp__u:1886": "sodakaistu kriyā kāryā saṃśuddhaistu sapiṇḍajaiḥ // VamP_15.43 //",
  "GP12vamp__u:1887": "viṣodbandhanaśastrāmbuvahnipātamṛteṣu ca /",
  "GP12vamp__u:1888": "bāle pravrāji saṃnyāse deśāntaramṛte tathā // VamP_15.44 //",
  "GP12vamp__u:1889": "sadyaḥ śaucaṃ bhavedvīra taccāpyuktaṃ caturvidham /",
  "GP12vamp__u:1890": "garbhasrāve tadevoktaṃ pūrṇakālena cetare // VamP_15.45 //",
  "GP12vamp__u:1891": "brahmaṇānāmahorātraṃ kṣatriyāṇāṃ dinatrayama /",
  "GP12vamp__u:1892": "ṣaḍrātraṃ caiva vaiśyānāṃ śūdrāṇāṃ dvādaśāhnikam // VamP_15.46 //",
  "GP12vamp__u:1893": "daśadvādaśamāsārddhamāsasaṃkhyairdiṃśca taiḥ /",
  "GP12vamp__u:1894": "svāḥ svāḥ karmakriyāḥ kuryuḥ sarve varṇā yathākrāmam // VamP_15.47 //",
  "GP12vamp__u:1895": "pretamuddisya karttavyamekoddiṣṭaṃ vidhānataḥ /",
  "GP12vamp__u:1896": "sapiṇḍīkaraṇaṃ kāryaṃ prete āvatsarānnaraiḥ // VamP_15.48 //",
  "GP12vamp__u:1897": "tataḥ pitṛtvamāpanne darśapūrṇādibhiḥ subhaiḥ /",
  "GP12vamp__u:1898": "prīṇanaṃ tasya karttavyaṃ yathā śrutinidarśanāt // VamP_15.49 //",
  "GP12vamp__u:1899": "piturarthaṃ samuddiśya bhūmidānādikaṃ svayam /",
  "GP12vamp__u:1900": "kuryādyenāsya suprītāḥ pitaro yānti rākṣasa // VamP_15.50 //",
  "GP12vamp__u:1901": "yad yadiṣṭatamaṃ kiñcid yaccāsya dayitaṃ gṛhe /",
  "GP12vamp__u:1902": "tattad guṇavate deyaṃ tadevākṣayamicchatā // VamP_15.51 //",
  "GP12vamp__u:1903": "adhyetavyā trayī nityaṃ bhāvyaṃ ca viduṣā sadā /",
  "GP12vamp__u:1904": "dharmato dhanamāhāryaṃ yaṣṭavyaṃ cāpi śaktitaḥ // VamP_15.52 //",
  "GP12vamp__u:1905": "yaccāpi kurvato nātmā jugupsāmeti rākṣasa /",
  "GP12vamp__u:1906": "tat karttavyamaśaṅkena yanna gopyaṃ mahājane // VamP_15.53 //",
  "GP12vamp__u:1907": "evamācarato loke puruṣasya gṛhe sataḥ /",
  "GP12vamp__u:1908": "dharmārthakāmasaṃprāptiḥ paratreha ca śobhanam // VamP_15.54 //",
  "GP12vamp__u:1909": "eṣa dūddeśataḥ prokto gṛsthāśrama uttamaḥ /",
  "GP12vamp__u:1910": "vānaprasthāśramaṃ dharmaṃ pravakṣyāmo 'vadhāryatām // VamP_15.55 //",
  "GP12vamp__u:1911": "apatyasaṃtatiṃ dṛṣṭvā prājño dehasya cānatim /",
  "GP12vamp__u:1912": "vānaprasthāśramaṃ dharmaṃ pravakṣyāmo 'vadhāryatām // VamP_15.56 //",
  "GP12vamp__u:1913": "tatrāraṇyopabhogaiśca tapobhiścātmakarṣaṇam /",
  "GP12vamp__u:1914": "bhūmau śayyā brahmacaryaṃ pitṛdevātithikriyā // VamP_15.57 //",
  "GP12vamp__u:1915": "homastriṣavaṇaṃ snānaṃ jaṭāvalkaladhāraṇam /",
  "GP12vamp__u:1916": "vanyasnehaniṣevitvaṃ vānaprasthavidhistvayam // VamP_15.58 //",
  "GP12vamp__u:1917": "sarvasaṅgaparityāgo brahmacaryamamānitā /",
  "GP12vamp__u:1918": "jitendriyatvamāvāse naikasmin vasatiściram // VamP_15.59 //",
  "GP12vamp__u:1919": "ananārambhastathāhāro bhaikṣānnaṃ nātikopitā /",
  "GP12vamp__u:1920": "ātmajñānāvabodhecchā tathā cātmāvabodhanam // VamP_15.60 //",
  "GP12vamp__u:1921": "caturthe tvāśrame dharmā asmābhiste prakīrtitāḥ /",
  "GP12vamp__u:1922": "varṇadharmāṇi cānyāni niśāmaya niśācara // VamP_15.61 //",
  "GP12vamp__u:1923": "gārhasthyaṃ brahmacaryaṃ ca vānaprasthaṃ trayāśramāḥ /",
  "GP12vamp__u:1924": "kṣatriyasyāpi kathitā ye cācārā dvijasya hi // VamP_15.62 //",
  "GP12vamp__u:1925": "vaikhānasatvaṃ gārhasthyamāśramadvitayaṃ viśaḥ /",
  "GP12vamp__u:1926": "gārhasthyayamuttamaṃ tvekaṃ śūdrasya kṣaṇadācara // VamP_15.63 //",
  "GP12vamp__u:1927": "svāni varṇāśramoktāni dharmāṇīha na hāpayet /",
  "GP12vamp__u:1928": "yo hāpayati tasyāsau parikupyati bhāskaraḥ // VamP_15.64 //",
  "GP12vamp__u:1929": "kupitaḥ kulanāśāya īśvaro rogavṛddhaye /",
  "GP12vamp__u:1930": "bhānurvai yatate tasya narasya kṣaṇadācara // VamP_15.65 //",
  "GP12vamp__u:1931": "tasmāt svaradharmaṃ na hi saṃtyajeta na hāpayeccāpi hi nātmavaṃśam /",
  "GP12vamp__u:1932": "yaḥ saṃtyajeccāpi nijaṃ hi dharmaṃ tasmai prakupyeta divākarastu // VamP_15.66 //",
  "GP12vamp__u:1933": "pulastya uvāca /",
  "GP12vamp__u:1934": "ityevamukto munibhiḥ sukeśī praṇamya tān brahmanidhīn maharṣīn /",
  "GP12vamp__u:1935": "jagāma cotpatya puraṃ svakīyaṃ muhurmuhurdharmamavekṣamāṇaḥ // VamP_15.67 //",
  "GP12vamp__u:1936": "________________________________________________________________________",
  "GP12vamp__u:1937": "pulastya uvāca /",
  "GP12vamp__u:1938": "tataḥ sukeśirdevarṣe gatvā svapuramuttamam /",
  "GP12vamp__u:1939": "samhūyābravīt sarvān rākṣasān dhārmikaṃ vacaḥ // VamP_16.1 //",
  "GP12vamp__u:1940": "ahiṃsā satyamasteyaṃ śaucamindriyasaṃyamaḥ /",
  "GP12vamp__u:1941": "dānaṃ dayā ca kṣāntiśva brahmacaryamamānitā // VamP_16.2 //",
  "GP12vamp__u:1942": "śubhā satyā ca madhurā vāṅ nityaṃ satkriyā ratiḥ /",
  "GP12vamp__u:1943": "sadācāraniṣevitvaṃ paralokapradāyakāḥ // VamP_16.3 //",
  "GP12vamp__u:1944": "ityūcurmunayo mahyaṃ dharmamādyaṃ purātanam /",
  "GP12vamp__u:1945": "sohamājñāpaye sarvān kriyatāmavikalpataḥ // VamP_16.4 //",
  "GP12vamp__u:1946": "pulastya uvāca /",
  "GP12vamp__u:1947": "tataḥ sukeśivacanāt sarva eva niśācarāḥ /",
  "GP12vamp__u:1948": "trayodaśāṅgaṃ te dharma cakrurmuditamānasāḥ // VamP_16.5 //",
  "GP12vamp__u:1949": "tataḥ pravṛddhiṃ sutarāmagacchanta niśācarāḥ /",
  "GP12vamp__u:1950": "putrapautrārthasaṃyuktāḥ sadāṭārasamanvitāḥ // VamP_16.6 //",
  "GP12vamp__u:1951": "tajjayotistejasteṣāṃ rākṣasānaṃ mahātmanām /",
  "GP12vamp__u:1952": "gantuṃ nāśaktuvan sūryo nakṣatrāṇi na candramāḥ // VamP_16.7 //",
  "GP12vamp__u:1953": "tatastribhuvane brahman niśācarapuro 'bhavat /",
  "GP12vamp__u:1954": "divā candrasya sadṛśaḥ kṣaṇadāyāṃ ca sūryavat // VamP_16.8 //",
  "GP12vamp__u:1955": "na jñāyate gatirvyomni bhāskarasya tato 'mbare /",
  "GP12vamp__u:1956": "śaśaṅkamiti tejastvādamanyanta purottamam // VamP_16.9 //",
  "GP12vamp__u:1957": "svaṃ vikāsaṃ vimuñcanti niśāmiti vyacintayan /",
  "GP12vamp__u:1958": "kamalākareṣu kamalā mitramityavagamya hi /",
  "GP12vamp__u:1959": "rātrau vikasitā brahman vibhūtiṃ dātumīpsavaḥ // VamP_16.10 //",
  "GP12vamp__u:1960": "kauśikā rātrisamayaṃ buddhvā niragaman kila /",
  "GP12vamp__u:1961": "tān vāyasāstadā jñātvā divā nighnanti kauśikān // VamP_16.11 //",
  "GP12vamp__u:1962": "snātakāstvāpagāsveva snānajapyaparāyaṇāḥ /",
  "GP12vamp__u:1963": "ākaṇṭhamagnāstiṣṭhanti rātrau jñātvātha vāsaram // VamP_16.12 //",
  "GP12vamp__u:1964": "na vyayujyanta cakraāśca tadā vai puradarśane /",
  "GP12vamp__u:1965": "manmānāstu divasamidamuccairbruvanti ca // VamP_16.13 //",
  "GP12vamp__u:1966": "nūnaṃ kāntāvihīnena kenaciccakrapattriṇā /",
  "GP12vamp__u:1967": "utsṛṣṭaṃ jīvitaṃ śūnye phūtkṛtya saritastaṭe // VamP_16.14 //",
  "GP12vamp__u:1968": "tato 'nukṛpayāviṣṭo vivasvāstīvraraśmibhiḥ /",
  "GP12vamp__u:1969": "saṃtāpayañjagat sarvaṃ nāstameti kathañcana // VamP_16.15 //",
  "GP12vamp__u:1970": "anye vadanti cakraāhvo nṛnaṃ kaścin mṛto bhavet /",
  "GP12vamp__u:1971": "tatkāntayā tapastaptaṃ bhartṛśokārttayā bata // VamP_16.16 //",
  "GP12vamp__u:1972": "ārādhitastu bhagavāṃstapasā vai divākaraḥ /",
  "GP12vamp__u:1973": "tenāsau śaśinirjetā nāstameti ravirdhruvam // VamP_16.17 //",
  "GP12vamp__u:1974": "yajvino homaśālāsu saha ṛtvigbhiradhvare /",
  "GP12vamp__u:1975": "prāvarttayanta karmāṇi rātrāvapi mahāmune // VamP_16.18 //",
  "GP12vamp__u:1976": "mahābhāgavatāḥ pūjāṃ viṣṇoḥ kurvanti bhaktitaḥ /",
  "GP12vamp__u:1977": "ravau śaśini caivānye brahmaṇo 'nye harasya ca // VamP_16.19 //",
  "GP12vamp__u:1978": "kāminaścāpyamanyanta sādhu candramasā kṛtam /",
  "GP12vamp__u:1979": "yadiyaṃ rajanī ramyā kṛtā satatakaumudī // VamP_16.20 //",
  "GP12vamp__u:1980": "anye 'bruvaṃllokagururasmābhiścakrabhṛd vaśī /",
  "GP12vamp__u:1981": "nirvyājena mahāgandhairarcitaḥ kusumaiḥ śubhaiḥ // VamP_16.21 //",
  "GP12vamp__u:1982": "saha lakṣmyā mahāyogī nabhasyādicaturṣvapi /",
  "GP12vamp__u:1983": "aśūnyaśayanā nāma dvitīyā sarvakāmadā // VamP_16.22 //",
  "GP12vamp__u:1984": "tenāsau bhagavān prītaḥ prādācchayanamuttamam /",
  "GP12vamp__u:1985": "aśūnyaṃ ca mahābhogairanastamitaśekharam // VamP_16.23 //",
  "GP12vamp__u:1986": "anaye 'bruvan dhruvaṃ devyā rohiṇyāśaśinaḥ kṣayam /",
  "GP12vamp__u:1987": "dṛṣṭvā taptaṃ tapo ghoraṃ rudrārādhanakāmyayā // VamP_16.24 //",
  "GP12vamp__u:1988": "puṇyāyāmakṣayāṣṭamyāṃ vedoktavidhinā svayam /",
  "GP12vamp__u:1989": "tuṣṭena śaṃbhunā dattaṃ varaṃ cāsyai yadṛcchayā // VamP_16.25 //",
  "GP12vamp__u:1990": "anye 'bruvan candramasā dhruvamārādhito hariḥ /",
  "GP12vamp__u:1991": "vrateneha tvakhaṇḍena tenākhaṇḍaḥ śaśī divi // VamP_16.26 //",
  "GP12vamp__u:1992": "anye 'bravañchaśāṅkena dhruvaṃ rakṣā kṛtātmanaḥ /",
  "GP12vamp__u:1993": "padadvayaṃ samabhyarcya viṣṇoramitatejasaḥ // VamP_16.27 //",
  "GP12vamp__u:1994": "tenāsau dīptimāṃścandraḥ paribhūya divākaram /",
  "GP12vamp__u:1995": "asmākamānandakaro divā tapati sūryavat // VamP_16.28 //",
  "GP12vamp__u:1996": "lakṣyate kāraṇairanyairbahubhiḥ satyameva hi /",
  "GP12vamp__u:1997": "śaśaṅkanirjitaḥ sūryo na vibhāti yathā purā // VamP_16.29 //",
  "GP12vamp__u:1998": "yathāmī kamalāḥ ślakṣṇā raṇadbhṛṅgaṇāvṛtāḥ /",
  "GP12vamp__u:1999": "vikacāḥ pratibhāsante jātaḥ sūryodayo dhruvam // VamP_16.30 //",
  "GP12vamp__u:2000": "yathā cāmī vibhāsanti vikacāḥ kumudākarāḥ /",
  "GP12vamp__u:2001": "ato vijñāyate candra uditaśca pratāpavān // VamP_16.31 //",
  "GP12vamp__u:2002": "evaṃ saṃbhāṣatāṃ tatra sūryo vākyānī nārada /",
  "GP12vamp__u:2003": "amanyata kimetaddhi loko vakti śubhāśubham // VamP_16.32 //",
  "GP12vamp__u:2004": "evaṃ saṃcintya bhagavān dadhyau dhyānaṃ divākaraḥ /",
  "GP12vamp__u:2005": "āsamantājjagad grastaṃ trailokyaṃ rajanīcaraiḥ // VamP_16.33 //",
  "GP12vamp__u:2006": "tatastu bhagavāñjñātvā tedajaso 'pyasahiṣṇutām /",
  "GP12vamp__u:2007": "niśācarasya vṛddhiṃ tāmacintayata yogavit // VamP_16.34 //",
  "GP12vamp__u:2008": "tato 'jñāsīcca tān sarvān sadācāraratāñśucīn /",
  "GP12vamp__u:2009": "devabrāhmaṇapūjāsu saṃsaktān dharmasaṃyutān // VamP_16.35 //",
  "GP12vamp__u:2010": "tatastu rakṣaḥkṣayakṛt timiradvipakesarī /",
  "GP12vamp__u:2011": "mahāṃśunakharaḥ sūryastadvighātamacintayat // VamP_16.36 //",
  "GP12vamp__u:2012": "jñātavāṃśca tataśchidraṃ rākṣasānāṃ divaspatiḥ /",
  "GP12vamp__u:2013": "svadharmavicyutirnāma sarvadharmavighātakṛt // VamP_16.37 //",
  "GP12vamp__u:2014": "tataḥ krodhābhibhūtena bhānunā ripubhedibhiḥ /",
  "GP12vamp__u:2015": "bhānubhī rākṣasapuraṃ tad dṛṣṭaṃ ca yathaicchayā // VamP_16.38 //",
  "GP12vamp__u:2016": "sa bhānunā tadā dṛṣṭaḥ krodhādhmātena catruṣā /",
  "GP12vamp__u:2017": "nipapātāmbarād bhraṣṭaḥ kṣīṇapuṇya iva grahaḥ // VamP_16.39 //",
  "GP12vamp__u:2018": "patamānaṃ samālokya puraṃ śālakaṭaṅkaṭaḥ /",
  "GP12vamp__u:2019": "namo bhavāya śarvāya idamuccairudīrayat // VamP_16.40 //",
  "GP12vamp__u:2020": "tamākranditamākarṇya cāraṇā gaganecarāḥ /",
  "GP12vamp__u:2021": "hā deti cukruśuḥ sarve harabhaktaḥ patatyasau // VamP_16.41 //",
  "GP12vamp__u:2022": "taccāraṇavacaḥ śarvaḥ śrutavān sarvago 'vyayaḥ /",
  "GP12vamp__u:2023": "śrutvā saṃcintayāmāsa kenāsau pātyate bhuvi // VamP_16.42 //",
  "GP12vamp__u:2024": "jñātavān devapatinā sahasrakiraṇena tat /",
  "GP12vamp__u:2025": "pātitaṃ rākṣasapuraṃ tataḥ kruddhastrilocanaḥ // VamP_16.43 //",
  "GP12vamp__u:2026": "kruddhastu bhagavantaṃ taṃ bhānumantamapaśyata /",
  "GP12vamp__u:2027": "dṛṣṭamātrastriṇetreṇa nipapāta tato 'mabarāt // VamP_16.44 //",
  "GP12vamp__u:2028": "gaganāt sa paribhraṣṭaḥ pathi vāyuniṣevite /",
  "GP12vamp__u:2029": "yadṛcchayā nipatito yantramukto yathopalaḥ // VamP_16.45 //",
  "GP12vamp__u:2030": "tato vāyupathānmuktaḥ kiṃśukojjvalavigrahaḥ /",
  "GP12vamp__u:2031": "nipapātāntarikṣāt sa vṛtaḥ kinnaracāraṇaiḥ // VamP_16.46 //",
  "GP12vamp__u:2032": "cāraṇerveṣṭito bhānuḥ pravibhātyambarāt patan /",
  "GP12vamp__u:2033": "arddhapakvaṃ yathā tālāt phalaṃ kapibhirāvṛtam // VamP_16.47 //",
  "GP12vamp__u:2034": "tatastu ṛṣayo 'bhyetya pratyūcurbhānumālinam /",
  "GP12vamp__u:2035": "nipatasva harikṣetre yadi śreyo 'bhivāñchasi // VamP_16.48 //",
  "GP12vamp__u:2036": "tato 'vravīt patanneva vivasvāṃstāṃstapodhanān /",
  "GP12vamp__u:2037": "kiṃ tat kṣetraṃ hareḥ puṇyaṃ vadadhvaṃ śīghrameva me // VamP_16.49 //",
  "GP12vamp__u:2038": "tamūcurmunayaḥ sūryaṃ śṛṇu kṣetraṃ mahāphalam /",
  "GP12vamp__u:2039": "sāmprataṃ vāsudevasya bhāvi tacchaṅkarasya ca // VamP_16.50 //",
  "GP12vamp__u:2040": "yogaśāyinamārabhya yāvat keśavadarśanam /",
  "GP12vamp__u:2041": "etat kṣetraṃ hareḥ puṇyaṃ nāmnā vārāṇasī purī // VamP_16.51 //",
  "GP12vamp__u:2042": "tacchrutvā bhagavān bhānurbhavanetrāgnitāpitaḥ /",
  "GP12vamp__u:2043": "varaṇāyāstathaivāsyāstvantare nipapāta ha // VamP_16.52 //",
  "GP12vamp__u:2044": "tataḥ pradahyati tanau nimajyāsyāṃ lulad raviḥ /",
  "GP12vamp__u:2045": "varaṇāyāṃ samabhyetya nyamajjata yathecchayā // VamP_16.53 //",
  "GP12vamp__u:2046": "bhuyo 'siṃ varaṇāṃ bhūyo bhūyo 'pi varaṇāmasim /",
  "GP12vamp__u:2047": "lulaṃstriṇetravahnyārtto bhramate 'lātacakravat // VamP_16.54 //",
  "GP12vamp__u:2048": "etasminnantare brahman ṛṣayo yakṣarākṣasāḥ /",
  "GP12vamp__u:2049": "nāgā vidyādharāścāpi pakṣiṇo 'psarasastathā // VamP_16.55 //",
  "GP12vamp__u:2050": "yāvanto bhāskararathe bhūtapretādayaḥ sthitāḥ /",
  "GP12vamp__u:2051": "tāvanto brahmasadanaṃ gatā vedayituṃ mune // VamP_16.56 //",
  "GP12vamp__u:2052": "tato brahma surapatiḥ suraiḥ sārdha samabhyagātaṭ /",
  "GP12vamp__u:2053": "ramyaṃ maheśvarāvāsaṃ mandaraṃ ravikāraṇāt // VamP_16.57 //",
  "GP12vamp__u:2054": "gatvā dṛṣṭvā ca deveśaṃ śaṅkaraṃ śūlapāṇinam /",
  "GP12vamp__u:2055": "prasādya bhāskarārthāya vārāṇasyāmupānayat // VamP_16.58 //",
  "GP12vamp__u:2056": "tato divākaraṃ bhūyaḥ pāṇinādāya śaṅkaraḥ /",
  "GP12vamp__u:2057": "kṛtvā nāmāsya loleti rathamāropayat punaḥ // VamP_16.59 //",
  "GP12vamp__u:2058": "āropite dinakare brahmābhyetya sukeśinam /",
  "GP12vamp__u:2059": "sabāndhavaṃ sanagaraṃ punarāropayad divi // VamP_16.60 //",
  "GP12vamp__u:2060": "samāropya sukeśiṃ ca pariṣvajya ca śaṅkaram /",
  "GP12vamp__u:2061": "praṇamya keśavaṃ devaṃ vairājaṃ svagṛhaṃ gataḥ // VamP_16.61 //",
  "GP12vamp__u:2062": "evaṃ purā nārada bhāskareṇa puraṃ sukeśerbhuvi sannipātitam /",
  "GP12vamp__u:2063": "divākaro bhūmitale bhavena kṣiptastu dṛṣṭyā na ca saṃpradagdhaḥ // VamP_16.62 //",
  "GP12vamp__u:2064": "āropito bhṛmitalād bhavena bhūyo 'pi bhānuḥ pratibhāsanāya /",
  "GP12vamp__u:2065": "svayaṃbhuvā cāpi niśācarendras tvāropitaḥ khe sapuraḥ sabandhuḥ // VamP_16.63 //",
  "GP12vamp__u:2066": "iti śrīvāmanapurāṇe ṣoḍaśo 'dhyāyaḥ",
  "GP12vamp__u:2067": "________________________________________________________________________",
  "GP12vamp__u:2068": "nārada uvāca /",
  "GP12vamp__u:2069": "yānetān bhagavān prāha kāmibhiḥ śaśinaṃ prati /",
  "GP12vamp__u:2070": "ārādhanāya devābhyāṃ harīśābhyāṃ vadasva tān // VamP_17.1 //",
  "GP12vamp__u:2071": "pulastya uvāca/ /",
  "GP12vamp__u:2072": "śṛṇuṣva kāmibhiḥ proktān vratān puṇyān kalipriya /",
  "GP12vamp__u:2073": "ārādhanāya śarvasya keśavasya ca dhīmataḥ // VamP_17.2 //",
  "GP12vamp__u:2074": "yadā tvāṣāḍhī saṃyāti vrajate cottarāyaṇam /",
  "GP12vamp__u:2075": "tadā svapiti deveśo bhogibhoge śriyaḥ patiḥ // VamP_17.3 //",
  "GP12vamp__u:2076": "pratisupte vibhau tasmin devagandharvaguhyakāḥ /",
  "GP12vamp__u:2077": "devānāṃ mātaraścāpi prasuptāścāpyanukramāt // VamP_17.4 //",
  "GP12vamp__u:2078": "nārada uvāca/ /",
  "GP12vamp__u:2079": "kathayasva kurādīnāṃ śayane vidhimuttamam /",
  "GP12vamp__u:2080": "sarvamanukrameṇaiva puraskṛtya janārdanam // VamP_17.5 //",
  "GP12vamp__u:2081": "pulastya uvāca /",
  "GP12vamp__u:2082": "mithunābhigate sūrye śuklapakṣe tapodhana /",
  "GP12vamp__u:2083": "ekādaśyāṃ jagatsvāmī śayanaṃ parikalpayet // VamP_17.6 //",
  "GP12vamp__u:2084": "śeṣāhibhogaparyaṅkaṃ kṛtvā saṃpūjya keśavam /",
  "GP12vamp__u:2085": "kṛtvopavītakaṃ caiva samyaksaṃpūjya vai dvijān // VamP_17.7 //",
  "GP12vamp__u:2086": "anujñānaṃ brāhmaṇebhyaśca dvādaśyāṃ prayataḥ śuciḥ /",
  "GP12vamp__u:2087": "labdhvā pītāmbaradharaḥ svasti nidrāṃ samānayet // VamP_17.8 //",
  "GP12vamp__u:2088": "trayodaśyāṃ tataḥ kāmaḥ svapate śayane śubhe /",
  "GP12vamp__u:2089": "kadambānāṃ sugandhānāṃ kusumaiḥ parikalpite // VamP_17.9 //",
  "GP12vamp__u:2090": "caturdaśyāṃ tato yakṣāḥ svapanti sukhaśītale /",
  "GP12vamp__u:2091": "sauvarṇapaṅkajakṛte sukhāstīrṇopadhānake // VamP_17.10 //",
  "GP12vamp__u:2092": "paurmamāsyāmumānāthaḥ svapate carmasaṃstare /",
  "GP12vamp__u:2093": "vaiyāghre ca jaṭābhāraṃ samudgranthyānyacarmaṇā // VamP_17.11 //",
  "GP12vamp__u:2094": "tato divākaro rāśiṃ saṃprayāti ca karkaṭam /",
  "GP12vamp__u:2095": "tato 'marāṇāṃ rajanī bhavate dakṣiṇāyanam // VamP_17.12 //",
  "GP12vamp__u:2096": "brahmā pratipadi tathā nīlotpalamaye 'nagha /",
  "GP12vamp__u:2097": "talpe svapiti lokānāṃ darśayan mārgamuttamam // VamP_17.13 //",
  "GP12vamp__u:2098": "viśvakarmā dvitīyāyāṃ tṛtīyāyāṃ gireḥ sutā /",
  "GP12vamp__u:2099": "vināyakaścurthyā tu pañcamyāmapi dharmarāṭ // VamP_17.14 //",
  "GP12vamp__u:2100": "ṣaṣṭhyāṃ skandaḥ prasvapiti saptamyāṃbhagavān raviḥ /",
  "GP12vamp__u:2101": "kātyāyanī tathāṣṭamyāṃ navamyāṃ kamalālayā // VamP_17.15 //",
  "GP12vamp__u:2102": "daśamyāṃ bhujagendrāśca svapante vāyubhojanāḥ /",
  "GP12vamp__u:2103": "ekādaśyāṃ tu kṛṣṇāyāṃ sādhyā brahman svapanti ca // VamP_17.16 //",
  "GP12vamp__u:2104": "eṣa kramaste gadito nabhādau svapane mune /",
  "GP12vamp__u:2105": "svapatsu tatra deveṣu prāvṛṭkālaḥ samāyayau // VamP_17.17 //",
  "GP12vamp__u:2106": "kaṅkāḥ samaṃ balākābhirārohanti nagottamān /",
  "GP12vamp__u:2107": "vāyasāścāpi survanti nīḍāni ṛṣipuṅgava /",
  "GP12vamp__u:2108": "vāyasāśca svapantyete ṛtau garbhabharālasāḥ // VamP_17.18 //",
  "GP12vamp__u:2109": "yasyāṃ tithyāṃ prasvapiti viśvakarmā prajāpatiḥ /",
  "GP12vamp__u:2110": "dvitīyā sā śubhā puṇyā aśūnyaśayanoditā // VamP_17.19 //",
  "GP12vamp__u:2111": "tasyāṃ tithāvarcya hariṃ śrīvatsāṅkaṃ caturbhujam /",
  "GP12vamp__u:2112": "paryaṅkasthaṃ samaṃ lakṣmyā gandhapuṣpādibhirmune // VamP_17.20 //",
  "GP12vamp__u:2113": "tato devāya śayyāyāṃ phalāni prakṣipet kramāt /",
  "GP12vamp__u:2114": "surabhīṇī nivedyetthaṃ vijñāpyo madhusūdanaḥ // VamP_17.21 //",
  "GP12vamp__u:2115": "yathā hi lakṣmyā na viyujyase tvaṃ trivikramānanta jagannivāsa /",
  "GP12vamp__u:2116": "tathāstvaśūnyaṃ śayanaṃ sadaiva asmākameveha tava prasādāt // VamP_17.22 //",
  "GP12vamp__u:2117": "yathā tvaśūnyaṃ tava deva talpaṃ samaṃ hi lakṣmyā varadācyuteśa /",
  "GP12vamp__u:2118": "satyena tenāmitavīrya viṣṇo gārhasthyanāśo mama nāstu deva // VamP_17.23 //",
  "GP12vamp__u:2119": "ityuccārya praṇamyeśaṃ prasādya ca punaḥ punaḥ /",
  "GP12vamp__u:2120": "naktāṃ bhuñjīta devarṣe tailakṣāravivarjitamaṭ // VamP_17.24 //",
  "GP12vamp__u:2121": "dvitīye 'hni dvijāgryāya phalān dadyād vicakṣaṇaḥ /",
  "GP12vamp__u:2122": "lakṣmīdharaḥ prīyatāṃ me ityuccārya nivedayet // VamP_17.25 //",
  "GP12vamp__u:2123": "anena tu vidhānena cāturmāsyavrataṃ caret /",
  "GP12vamp__u:2124": "yāvad cavṛścikarāśisthaḥ pratibhāti divākaraḥ // VamP_17.26 //",
  "GP12vamp__u:2125": "tato vibudhyanti surāḥ kramaśaḥ kramaśo mune /",
  "GP12vamp__u:2126": "tulāsther'ke hariḥ kāmaḥ śivaḥ paścādvibudhyate // VamP_17.27 //",
  "GP12vamp__u:2127": "tatra dānaṃ dvitīyāyāṃ mūrttirlakṣmīdharasya tu /",
  "GP12vamp__u:2128": "saśayyāstaraṇopetā yathā vibhavamātmanaḥ // VamP_17.28 //",
  "GP12vamp__u:2129": "eṣa vratastu prathamaḥ proktastava mahāmune /",
  "GP12vamp__u:2130": "yasmiṃś cīrṇe viyogastu na bhavediha kasyacit // VamP_17.29 //",
  "GP12vamp__u:2131": "nabhasye māsi ca tathā yā syātkṛṣṇāṣṭamī śubhā /",
  "GP12vamp__u:2132": "yuktā mṛgaśireṇaiva sā tu kālāṣṭamī smṛtā // VamP_17.30 //",
  "GP12vamp__u:2133": "tasyāṃ sarveṣu liṅgeṣu tithau svapiti śaṅkaraḥ /",
  "GP12vamp__u:2134": "vasate saṃnidhāne tu tatra pūjākṣayā smṛtā // VamP_17.31 //",
  "GP12vamp__u:2135": "tatra snāyīna vai vidvān gomūtreṇa jalena ca /",
  "GP12vamp__u:2136": "snātaḥ saṃpūjayet puṣpairdhattūrasya trilocanam // VamP_17.32 //",
  "GP12vamp__u:2137": "dhūpaṃ kesaraniryāsaṃ naivedyaṃ madhusarpiṣī /",
  "GP12vamp__u:2138": "prīyatāṃ me virūpākṣastvityuccārya ca dakṣiṇām /",
  "GP12vamp__u:2139": "viprāya dadyānnaivedyaṃ sahiraṇyaṃ dvijottama // VamP_17.33 //",
  "GP12vamp__u:2140": "tadvadāśvayuje māsi upavāsī jitendriyaḥ /",
  "GP12vamp__u:2141": "navamyāṃ gomayasnānaṃ kuryātpūjāṃ tu paṅkajaiḥ /",
  "GP12vamp__u:2142": "dhūpayet sarjaniryāsaṃ naivedyaṃ madhumodakaiḥ // VamP_17.34 //",
  "GP12vamp__u:2143": "kṛtopavāsastavaṣṭamyāṃ navamyāṃ snānamācaret /",
  "GP12vamp__u:2144": "prīyatāṃ me hiraṇyākṣo dakṣiṇā satilā smṛtā // VamP_17.35 //",
  "GP12vamp__u:2145": "kārttike payasā snānaṃ karavīreṇa cārcanam /",
  "GP12vamp__u:2146": "dhupaṃ śrīvāsaniryāsaṃ naivedyaṃ madhupāyasam // VamP_17.36 //",
  "GP12vamp__u:2147": "sanaivedyaṃ ca rajataṃ dātavyaṃ dānamagraje /",
  "GP12vamp__u:2148": "prīyatāṃ gavān sthāsuriti vācyamaniṣṭhuram // VamP_17.37 //",
  "GP12vamp__u:2149": "kṛtvopavāsamaṣṭamyāṃ navamyāṃ snānamācaret /",
  "GP12vamp__u:2150": "māsi mārgaśire snānaṃ dadhnārcā bhadrayā smṛtā // VamP_17.38 //",
  "GP12vamp__u:2151": "dhūpaṃ śrīvṛkṣaniryāsaṃ naivedyaṃ madhunodanam /",
  "GP12vamp__u:2152": "saṃnivedyā raktaśālirdakṣiṇā parikīrttitā /",
  "GP12vamp__u:2153": "namo 'stu prīyatāṃ śarvastviti vācyaṃ ca paṇḍitaiḥ // VamP_17.39 //",
  "GP12vamp__u:2154": "pauṣe snānaṃ ca haviṣā pūjā syāttagaraiḥ subhaiḥ /",
  "GP12vamp__u:2155": "dhūpo madhukaniryāso naivedyaṃ madhu śaṣkulī // VamP_17.40 //",
  "GP12vamp__u:2156": "samudgā dakṣiṇā proktā prīmanāya jagadguroḥ /",
  "GP12vamp__u:2157": "vācyaṃ namaste deveśa tryambaketi prakīrtayet // VamP_17.41 //",
  "GP12vamp__u:2158": "māghe kuśodakasnānaṃ mṛgamadena cārcyanam /",
  "GP12vamp__u:2159": "dhūpaḥ padambaniryāso naivedyaṃ satilodanam // VamP_17.42 //",
  "GP12vamp__u:2160": "payobhaktaṃ sanaivedyaṃ sarukmaṃ pratipādayet /",
  "GP12vamp__u:2161": "prīyatāṃ me mahādeva umāpatiritīrayet // VamP_17.43 //",
  "GP12vamp__u:2162": "evameva samuddiṣṭaṃ ṣaḍbhirmāsaistu pāraṇam /",
  "GP12vamp__u:2163": "pāraṇānte trinetrasya snapanaṃ kārayetkramāt // VamP_17.44 //",
  "GP12vamp__u:2164": "gorocanāyāḥ sahitā guḍena devaṃ samālabhya ca pūjayeta /",
  "GP12vamp__u:2165": "prīyasva dīno 'smi bhavantamīśa macchokanāśaṃ prakuruṣva yogyam // VamP_17.45 //",
  "GP12vamp__u:2166": "tatastu phālgune māsiṃ kṛṣṇāṣṭamyāṃ yatavrata /",
  "GP12vamp__u:2167": "upavāsaṃ samudītaṃ kartavyaṃ dvijasattama // VamP_17.46 //",
  "GP12vamp__u:2168": "dvitīye 'hni tataḥ snānaṃ pañcagavyena kārayet /",
  "GP12vamp__u:2169": "pūjayetkundakusumairdhūpayet candanaṃ tvapi // VamP_17.47 //",
  "GP12vamp__u:2170": "naivedyaṃ saghṛtaṃ dadyāt tāmrapātre guḍodanam /",
  "GP12vamp__u:2171": "dakṣiṇāṃ ca dvijātibhyo naivedyasahitāṃ mune /",
  "GP12vamp__u:2172": "vāsoyugaṃ prīṇayecca rudramuccārya nāmataḥ // VamP_17.48 //",
  "GP12vamp__u:2173": "caitre codumbaraphalaiḥ snānaṃ mandārakārcanam /",
  "GP12vamp__u:2174": "gugguluṃ mahiṣākhyaṃ ca ghṛtāktaṃ dhūpayed budhaḥ // VamP_17.49 //",
  "GP12vamp__u:2175": "samodakaṃ tathā sarpiḥ prīṇanaṃ vinivedayet /",
  "GP12vamp__u:2176": "dakṣiṇā ca sanaivedyaṃ sṛgājinamudāhṛtam // VamP_17.50 //",
  "GP12vamp__u:2177": "nāṭyeśvara namaste 'stu idamuccārya nārada /",
  "GP12vamp__u:2178": "prīṇanaṃ devanāthāya kuryācchraddhāsamanvitaḥ // VamP_17.51 //",
  "GP12vamp__u:2179": "vaiśākhe snānamuditaṃ sugandhakusumāmbhasā /",
  "GP12vamp__u:2180": "pūjanaṃ śaṅkarasyoktaṃ cūtamañjaribhirvibho // VamP_17.52 //",
  "GP12vamp__u:2181": "dhūpaṃ sarjājyayuktaṃ ca naivedyaṃ saphalaṃ ghṛtam /",
  "GP12vamp__u:2182": "nāmajapyamapīśasya kālaghneti vipaścitā // VamP_17.53 //",
  "GP12vamp__u:2183": "jalakumbhān sanaivedyān brāhmaṇāya nivedayet /",
  "GP12vamp__u:2184": "sopavītān sahānnādyāṃstaccittaistatparāyaṇaiḥ // VamP_17.54 //",
  "GP12vamp__u:2185": "jyeṣṭhe snānaṃ cāmalakaiḥ pūjār'kakusumaistathā /",
  "GP12vamp__u:2186": "dhūpayettattrinetraṃ ca āyatyāṃ puṣṭikārakam // VamP_17.55 //",
  "GP12vamp__u:2187": "saktūṃśca saghṛtān deve dadhnāktān vinivedayet /",
  "GP12vamp__u:2188": "upānadyagalaṃ chatraṃ dānaṃ dadyācca bhaktimān // VamP_17.56 //",
  "GP12vamp__u:2189": "namaste bhaganetraghna pūṣṇo daśananāśana /",
  "GP12vamp__u:2190": "idamuccārayedbhaktyā prīṇanāya jagatpateḥ // VamP_17.57 //",
  "GP12vamp__u:2191": "āṣāḍhe snānamuditaṃ śrīphalairarcanaṃ tathā /",
  "GP12vamp__u:2192": "dhattūrakusumaiḥ śuklairdhūpayet silhakaṃ tathā // VamP_17.58 //",
  "GP12vamp__u:2193": "naivedyāḥ saghṛtāḥ pūpāḥ dakṣiṇā saghṛtā yavāḥ /",
  "GP12vamp__u:2194": "namaste dakṣayajñaghna idamuccairudīrayet // VamP_17.59 //",
  "GP12vamp__u:2195": "śrāvaṇe mṛgabhojyena snānaṃ kṛtvār'cayeddharam /",
  "GP12vamp__u:2196": "śrīvṛkṣapatraḥ saphalairdhūpaṃ dadyāt tathāgurum // VamP_17.60 //",
  "GP12vamp__u:2197": "naivedyaṃ saghṛtaṃ dadyāt dadhi pūpān samodakān /",
  "GP12vamp__u:2198": "dadhyodanaṃ sakṛsaraṃ māṣadhānāḥ saśaṣkulīḥ // VamP_17.61 //",
  "GP12vamp__u:2199": "dakṣiṇāṃ śvetavṛṣabhaṃ dhenuṃ ca kapilāṃ śubhām /",
  "GP12vamp__u:2200": "kanakaṃ rakkavasanaṃ pradadyād brāhmaṇāya hi /",
  "GP12vamp__u:2201": "gaṅgādhareti japtavyaṃ nāma śaṃbhośca paṇḍitaiḥ // VamP_17.62 //",
  "GP12vamp__u:2202": "amībhiḥ ṣaḍbhiraparairmāsaiḥ pāraṇamuttamam /",
  "GP12vamp__u:2203": "evaṃ saṃvatsaraṃ pūrṇaṃ saṃpūjya ṣabhadhvajam /",
  "GP12vamp__u:2204": "akṣayān labhate kāmān maheśvaravaco yathā // VamP_17.63 //",
  "GP12vamp__u:2205": "idamuktaṃ vrataṃ puṇyaṃ sarvākṣayakaraṃ śubham /",
  "GP12vamp__u:2206": "svayaṃ rudraṇa devarṣe tattathā na tadanyathā // VamP_17.64 //",
  "GP12vamp__u:2207": "iti śrīvāmanapurāṇe saptadaśo 'dhyāyaḥ",
  "GP12vamp__u:2208": "________________________________________________________________________",
  "GP12vamp__u:2209": "pulastya uvāca /",
  "GP12vamp__u:2210": "māsi cāśvayuje brahman yadā padmaṃ jagatpateḥ /",
  "GP12vamp__u:2211": "nābhyā niryāti hi tadā deveṣvetānyatho 'bhavan // VamP_18.1 //",
  "GP12vamp__u:2212": "kandarpasya karāgre tu kadambaścārudarśanaḥ /",
  "GP12vamp__u:2213": "tena tasya parā prītiḥ kadambena vivarddhate // VamP_18.2 //",
  "GP12vamp__u:2214": "yakṣāṇāmadhipasyāpi maṇibhadrasya nārada /",
  "GP12vamp__u:2215": "vaṭavṛkṣaḥ samabhavat tasmistasya yatiḥ sadā // VamP_18.3 //",
  "GP12vamp__u:2216": "maheśvarasya hṛdaye dhattūraviṭapaḥ śubhaḥ /",
  "GP12vamp__u:2217": "saṃjātaḥ sa ca śarvasya patikṛt tasya nityaśaḥ // VamP_18.4 //",
  "GP12vamp__u:2218": "brahmaṇo madhyato dehāñjāto marakataprabhaḥ /",
  "GP12vamp__u:2219": "kha daraḥ kaṇṭakī śreyānabhavadviśvakarmaṇaḥ // VamP_18.5 //",
  "GP12vamp__u:2220": "girijāyāḥ karatale kundasulmastvajāyata /",
  "GP12vamp__u:2221": "gaṇādhipasya kumbhastho rājate sindhuvārakaḥ // VamP_18.6 //",
  "GP12vamp__u:2222": "yamasya kṣiṇe pārśve pālāśo dakṣiṇottare /",
  "GP12vamp__u:2223": "kṛṣṇodumbarako rudrājjātaḥ kṣomakaro vṛṣaḥ // VamP_18.7 //",
  "GP12vamp__u:2224": "skandasya bandhujīvastu raveraśvattha eva ca /",
  "GP12vamp__u:2225": "kātyāyanayāḥ śamījātābilvo lakṣmāyāḥ kare 'bhavat // VamP_18.8 //",
  "GP12vamp__u:2226": "nāgānāṃ pataye brahmañcharastambo vyajāyata /",
  "GP12vamp__u:2227": "vāsukervistṛte pucche pṛṣṭhe dūrvā sitāsitā // VamP_18.9 //",
  "GP12vamp__u:2228": "sādhyānāṃ hṛdaye jāto vṛkṣo haritacandanaḥ /",
  "GP12vamp__u:2229": "evaṃ jāteṣu sarveṣu tena tat ratirbhavet // VamP_18.10 //",
  "GP12vamp__u:2230": "tatra ramye śubhe kāle yā śuklaikādaśī bhavet /",
  "GP12vamp__u:2231": "tasyāṃ saṃpūjayed viṣṇuṃ tena khaṇḍo 'sya pūryate // VamP_18.11 //",
  "GP12vamp__u:2232": "puṣṣaiḥ putraiḥ phalairvāpi gandhavarṇarasnvitaiḥ /",
  "GP12vamp__u:2233": "oṣadhībhiśca mukhyābhiryāvatsyāccharadāgamaḥ // VamP_18.12 //",
  "GP12vamp__u:2234": "ghṛtaṃ tilā brīhiyavā hiraṇyakankādi yat /",
  "GP12vamp__u:2235": "maṇimuktāpravālāni vastrāṇi vividhāni ca // VamP_18.13 //",
  "GP12vamp__u:2236": "rasāni svādukaṭvamlakaṣāyalavaṇāni ca /",
  "GP12vamp__u:2237": "tiktāni ca nivedyāni tānyakhaṇḍāni yāni hi // VamP_18.14 //",
  "GP12vamp__u:2238": "tatpūjārthaṃ pradātavyaṃ keśavāya mahātmane /",
  "GP12vamp__u:2239": "yadā saṃvatsaraṃ pūrṇamakhaṇḍaṃ bhavate gṛhe // VamP_18.15 //",
  "GP12vamp__u:2240": "kṛtopavāso devarṣe dvitīye 'hani saṃyataḥ /",
  "GP12vamp__u:2241": "snānena tena snāyīta yenākhaṇḍaṃ hi vatsaram // VamP_18.16 //",
  "GP12vamp__u:2242": "siddhārtakaistilairvāpi tenaivodvartanaṃ smṛtam /",
  "GP12vamp__u:2243": "haviṣā padmanābhasya snānameva samācaret /",
  "GP12vamp__u:2244": "home tadeva gaditaṃ dāne śaktirnijā dvija // VamP_18.17 //",
  "GP12vamp__u:2245": "pūjayetātha kusumaiḥ pādādārabhya keśavam /",
  "GP12vamp__u:2246": "dhūpayed vividhaṃ dhūpaṃ yena syād vatsaraṃ param // VamP_18.18 //",
  "GP12vamp__u:2247": "hiraṇyaratnavāsobhiḥ pūjayeta jagad gurum /",
  "GP12vamp__u:2248": "rāgakhāṇḍavacoṣyāṇi haviṣyāṇi nivedayet // VamP_18.19 //",
  "GP12vamp__u:2249": "tataḥ saṃpūjya deveśaṃ padmanābhaṃ jagad gurum /",
  "GP12vamp__u:2250": "vijñāpayenmuniśreṣṭha mantreṇānena suvrata // VamP_18.20 //",
  "GP12vamp__u:2251": "namo 'stu te padmanābha padmādhava mahādyute /",
  "GP12vamp__u:2252": "dharmārthakāmamokṣaṇi tvakhaṇḍāni bhavantu me // VamP_18.21 //",
  "GP12vamp__u:2253": "vikāsipadmapatrākṣa yathākhaṇḍosi sarvataḥ /",
  "GP12vamp__u:2254": "tena satyena dharmādya akhaṇḍāḥ santu keśava // VamP_18.22 //",
  "GP12vamp__u:2255": "evaṃ saṃvatsaraṃ pūrṇaṃ sopavāso jitendriyaḥ /",
  "GP12vamp__u:2256": "aghaṇḍaṃ pārayed brahman vrataṃ vai sarvavastuṣu // VamP_18.23 //",
  "GP12vamp__u:2257": "asmiṃścīrṇe vrataṃ vyaktaṃ parituṣyanti devatāḥ /",
  "GP12vamp__u:2258": "dharmārthakāmamokṣādyāstvakṣayāḥ saṃbhavanti hi // VamP_18.24 //",
  "GP12vamp__u:2259": "etāni te mayoktāni vratānyuktāni kāmibhiḥ /",
  "GP12vamp__u:2260": "prakṣyāmyadhunā tvetadvaiṣṇavaṃ pañjaraṃ śubham // VamP_18.25 //",
  "GP12vamp__u:2261": "namo namaste govinda cakraṃ gṛhya sudarśanam /",
  "GP12vamp__u:2262": "prācyāṃ rakṣasva māṃ viṣṇo tvāmāhaṃ śaraṇaṃ gataḥ // VamP_18.26 //",
  "GP12vamp__u:2263": "gadāṃ kaumodakīṃ gṛhya padmanābhāmitadyute /",
  "GP12vamp__u:2264": "yāmyāṃ rakṣasva māṃ viṣṇo tvamāhaṃ śaraṇaṃ gataḥ // VamP_18.27 //",
  "GP12vamp__u:2265": "halamādāya saunandaṃ namaste puraṣottama /",
  "GP12vamp__u:2266": "pratīcyāṃ rakṣa me viṣṇo bhavantaṃ śaraṇaṃ gataḥ // VamP_18.28 //",
  "GP12vamp__u:2267": "musalaṃ śātanaṃ gṛhya puṇḍarīkākṣa rakṣa māma /",
  "GP12vamp__u:2268": "uttarasyāṃ jagannātha bhavantaṃ śaraṇaṃ gataḥ // VamP_18.29 //",
  "GP12vamp__u:2269": "śārṅgamādāya ca dhanurastraṃ nārāyaṇaṃ hare /",
  "GP12vamp__u:2270": "namaste rakṣa rakṣaghna aiśānyāṃ śaraṇaṃ gataḥ // VamP_18.30 //",
  "GP12vamp__u:2271": "pāñcajanyaṃ mahāśaṅkhamantarbodhyaṃ ca paṅkajam /",
  "GP12vamp__u:2272": "pragṛhay rakṣa māṃ viṣṇo āgneyyāṃ yajñasūkara // VamP_18.31 //",
  "GP12vamp__u:2273": "carma sūryaśataṃ gṛhya khaṅgaṃ candramasaṃ tathā /",
  "GP12vamp__u:2274": "nairṛtyāṃ māṃ ca rakṣasva divyamūrte nṛkesarin // VamP_18.32 //",
  "GP12vamp__u:2275": "vaijayantīṃ pragṛhya tvaṃ śrīvatsaṃ kaṇṭhabhūṣaṇam /",
  "GP12vamp__u:2276": "vāyavyāṃ rakṣa māṃ deva aśvaśīrṣa namo 'stu te // VamP_18.33 //",
  "GP12vamp__u:2277": "vainateyaṃ samāruhya antarikṣe janārdana /",
  "GP12vamp__u:2278": "māṃ tvaṃ rakṣājita sadā namaste tvaparājati // VamP_18.34 //",
  "GP12vamp__u:2279": "viśālākṣaṃ samāruhya rakṣa māṃ tvaṃ rasātale /",
  "GP12vamp__u:2280": "akūpāra namastubhyaṃ mahāmoha namo 'stu te // VamP_18.35 //",
  "GP12vamp__u:2281": "karaśīrṣāṅghrarveṣu tathāṣṭabāhupañjaram /",
  "GP12vamp__u:2282": "kṛtvā rakṣasva māṃ deva namaste puruṣottama // VamP_18.36 //",
  "GP12vamp__u:2283": "etaduktaṃ bhagavatā vaiṣṇavaṃ pañjaraṃ mahat /",
  "GP12vamp__u:2284": "purā rakṣārthamīśena kātyāyanyā dvijottama // VamP_18.37 //",
  "GP12vamp__u:2285": "nāśayāmāsa sā yatra dānavaṃ mahiṣāsuram /",
  "GP12vamp__u:2286": "namaraṃ raktabījaṃ ca tathānyān surakaṇṭakān // VamP_18.38 //",
  "GP12vamp__u:2287": "nārada uvāca /",
  "GP12vamp__u:2288": "kāsau kātyāyānī nāma yacā jaghne mahiṣāsuram /",
  "GP12vamp__u:2289": "namaraṃ raktabījaṃ ca tathānyān kurakaṇṭakān // VamP_18.39 //",
  "GP12vamp__u:2290": "kaścasau mahiṣo nāma kule jātaśca kasya saḥ /",
  "GP12vamp__u:2291": "kaścāsau raktabījākhyo namaraḥ kasya cātmajaḥ /",
  "GP12vamp__u:2292": "etadvistaratastāta yathāvad vaktumarhasiḥ // VamP_18.40 //",
  "GP12vamp__u:2293": "pulastya uvāca/ /",
  "GP12vamp__u:2294": "śrūyatāṃ saṃpravakṣyāmi kathāṃ pāpapraṇāśinīm /",
  "GP12vamp__u:2295": "sarvadā varadā durgā yeyaṃ kātyāyanī mune // VamP_18.41 //",
  "GP12vamp__u:2296": "purāsuravarau raudrau jagatkṣobhakarāvubhau /",
  "GP12vamp__u:2297": "rambhaścaiva karambhaś ca dvāvāstāṃ sumābalau // VamP_18.42 //",
  "GP12vamp__u:2298": "tāvaputrau ca devarṣe putrārthaṃ tepatustapaḥ /",
  "GP12vamp__u:2299": "bahūn varṣagaṇān daityau sthitau pañcanade jale // VamP_18.43 //",
  "GP12vamp__u:2300": "tatraiko jalamadhyastho dvitīyo 'pyagnipañcamī /",
  "GP12vamp__u:2301": "karambhaścaiva rambhaśca yakṣaṃ mālapaṭaṃ prati // VamP_18.44 //",
  "GP12vamp__u:2302": "ekaṃ mimagnaṃ salile grāharūpeṇa vāsavaḥ /",
  "GP12vamp__u:2303": "caraṇābhyāṃ samādāya nijaghāna yathecchayā // VamP_18.45 //",
  "GP12vamp__u:2304": "tato bhrātari naṣṭe ca rambhaḥ kopapariplutaḥ /",
  "GP12vamp__u:2305": "vahnau svaśīrṣaṃ saṃkṣidya hotumaiccan mahābalaḥ // VamP_18.46 //",
  "GP12vamp__u:2306": "tataḥ pragṛhya keśeṣu khaṅgaṃ ca ravisaprabham /",
  "GP12vamp__u:2307": "chettukāmo nijaṃ śīrṣaṃ vahninā pratiṣedhitaḥ // VamP_18.47 //",
  "GP12vamp__u:2308": "uktaśca mā daityavara nāśayātmānamātmanā /",
  "GP12vamp__u:2309": "dustarā paravadhyāpi svavadhyāpyatidustarā // VamP_18.48 //",
  "GP12vamp__u:2310": "yacca prārthayase vīra taddadāmi yathepsitam /",
  "GP12vamp__u:2311": "mā mriyasva mṛtasyeha naṣṭā bhavati vai kathā // VamP_18.49 //",
  "GP12vamp__u:2312": "tato 'bravīd vaco rambho varaṃ cenme dadāsi hi /",
  "GP12vamp__u:2313": "trailokyavijayī putraḥ syānme tvattejasādhikaḥ // VamP_18.50 //",
  "GP12vamp__u:2314": "ajeyo daivataiḥ sarvaiḥ pubhirdaityaiśca pāvaka /",
  "GP12vamp__u:2315": "mahābalo vāyuriva kāmarūpī kṛtāstravit // VamP_18.51 //",
  "GP12vamp__u:2316": "taṃ provāca kavirbrahman bāñamevaṃ bhaviṣyati /",
  "GP12vamp__u:2317": "yasyāṃ cittaṃ samālambi kariṣyasi tataḥ sutaḥ // VamP_18.52 //",
  "GP12vamp__u:2318": "ityevamukto devena vahninā dānavo yayau /",
  "GP12vamp__u:2319": "draṣṭuṃ mālavaṭaṃ yakṣaṃ yakṣaiśca parivāritam // VamP_18.53 //",
  "GP12vamp__u:2320": "teṣāṃ padmanidhistatra vasate nānyacetanaḥ /",
  "GP12vamp__u:2321": "gajaśca mahiṣāścāśvā gāvo 'jāvipariplutāḥ // VamP_18.54 //",
  "GP12vamp__u:2322": "tān dṛṣṭvaiva tadā cakre bhāvaṃ dānavapārthivaḥ /",
  "GP12vamp__u:2323": "mahiṣyāṃ rūpayuktāyāṃ trihāyaṇyāṃ tapodhana // VamP_18.55 //",
  "GP12vamp__u:2324": "sā samāgācca daityaindraṃ kāmayantī tarasvinī /",
  "GP12vamp__u:2325": "sa cāpi gamanaṃ cakre bhavitavyapracoditaḥ // VamP_18.56 //",
  "GP12vamp__u:2326": "tasyāṃ samabhavad garbhastāṃ pragṛhyātha dānavaḥ /",
  "GP12vamp__u:2327": "pātālaṃ praviveśātha tataḥ svabhavanaṃ gataḥ // VamP_18.57 //",
  "GP12vamp__u:2328": "dṛṣṭaśca dānavaiḥ sarvaiḥ parityaktaśca bandhubhiḥ /",
  "GP12vamp__u:2329": "akāryakāraketyevaṃ bhṛyo mālavaṭaṃ gataḥ // VamP_18.58 //",
  "GP12vamp__u:2330": "sāpi tenaiva patinā mahiṣī cārudarśanā /",
  "GP12vamp__u:2331": "samaṃ jagāma tat puṇyaṃ yakṣamaṇḍalamuttamam // VamP_18.59 //",
  "GP12vamp__u:2332": "tatastu vasatastasya śyāmā sā suṣuve mune /",
  "GP12vamp__u:2333": "ajījanat sutaṃ śubhraṃ mahiṣaṃ kāmarūpiṇam // VamP_18.60 //",
  "GP12vamp__u:2334": "etāmṛtumatīṃ jātāṃ mahiṣo 'nyo dadarśa ha /",
  "GP12vamp__u:2335": "sā cābhyagād ditivaraṃ rakṣantī śīlamātmanaḥ // VamP_18.61 //",
  "GP12vamp__u:2336": "tamunnāmitanāsaṃ ca mahiṣaṃ vīkṣya dānavaḥ /",
  "GP12vamp__u:2337": "khaṅga niṣkṛṣya tarasā mahiṣaṃ samupādravat // VamP_18.62 //",
  "GP12vamp__u:2338": "tenāpi daityastīkṣṇābhyāṃ śṛṅgābhyāṃ hṛdi tāḍitaḥ /",
  "GP12vamp__u:2339": "nirbhinnahṛdayo bhūmau nipapāta mamāra ca / /",
  "GP12vamp__u:2340": "18.63 mṛte bhartari sā śyāmā yakṣāṇāṃ śaraṇaṃ gatā /",
  "GP12vamp__u:2341": "rakṣitā guhyakaiḥ sādhvī nivārya mahiṣaṃ tataḥ // VamP_18.64 //",
  "GP12vamp__u:2342": "tato nivārito yakṣairhayārirmadanāturaḥ /",
  "GP12vamp__u:2343": "nipapāta saro divyaṃ tato daityai'bhavanmṛtaḥ // VamP_18.65 //",
  "GP12vamp__u:2344": "namaro nāma vikhyāto mahābalaparākramaḥ /",
  "GP12vamp__u:2345": "yakṣānāśritya tasthau sa kālayan śvāpadān mun // VamP_18.66 //",
  "GP12vamp__u:2346": "sa ca daityeśvaro yakṣairmālavaṭapurassaraiḥ /",
  "GP12vamp__u:2347": "citāmāropitaḥ sā ca śyāmā taṃ cāruhat patim // VamP_18.67 //",
  "GP12vamp__u:2348": "tato 'gnimadhyāduttasthau puruṣo raudradarśanaḥ /",
  "GP12vamp__u:2349": "vyadrāvayat sa tān yakṣān khaṅgapāṇirbhayaṅkaraḥ // VamP_18.68 //",
  "GP12vamp__u:2350": "tato hatāstu mahiṣāḥ sarva eva mahātmanā /",
  "GP12vamp__u:2351": "ṛte saṃrakṣitāraṃ hi mahiṣaṃ rambhanandanam // VamP_18.69 //",
  "GP12vamp__u:2352": "sa nāmataḥ smṛto daityo raktabījo mahāmun /",
  "GP12vamp__u:2353": "yo 'jayat sarvato devān sendrarudrārkamārutān // VamP_18.70 //",
  "GP12vamp__u:2354": "evaṃ prabhāvā danupuṅgavāste tejo 'dhikastatra babhau hayāriḥ /",
  "GP12vamp__u:2355": "rājye 'bhiṣiktaśca mahāsurendrairvinirjitaiḥ śambaratārakādyaiḥ // VamP_18.71 //",
  "GP12vamp__u:2356": "aśaknuvadbhiḥ sahitaiśca devaiḥ salokapālaiḥ sahutāśabhāskaraiḥ /",
  "GP12vamp__u:2357": "sthānāni tyaktāni śaśīndrabhāskarairdharmaśca dūre pratiyojitaśca // VamP_18.72 //",
  "GP12vamp__u:2358": "iti śrīvāmanapurāṇe aṣṭādaśo 'dhyāyaḥ",
  "GP12vamp__u:2359": "________________________________________________________________________",
  "GP12vamp__u:2360": "pulastya uvāca /",
  "GP12vamp__u:2361": "tatastu devā mahiṣema nirjitāḥ sthānāni saṃtyajya savāhanāyudhāḥ /",
  "GP12vamp__u:2362": "jagmuḥ puraskṛtya ricāmahaṃ te draṣṭuṃ tadā cakradharaṃ śriyaḥ patim // VamP_19.1 //",
  "GP12vamp__u:2363": "gatvā tvapaśyaṃśca mithaḥ surottamau sthitau khagendrāsanaśaṅkarau hi /",
  "GP12vamp__u:2364": "dṛṣṭāvā praṇamyaiva ca siddisādhakau nyavedayaṃstanmahiṣādiceṣṭitam // VamP_19.2 //",
  "GP12vamp__u:2365": "prabho 'śvisūryendvanilāgnivedhasāṃ jaleśaśakrādiṣu cādhikārān /",
  "GP12vamp__u:2366": "ākramya nākāttu nirākṛtā vayaṃ kṛtāvanisthā mahiṣāsureṇa // VamP_19.3 //",
  "GP12vamp__u:2367": "etad bhavantau śaraṇāgatānāṃ śrutvā vaco brūta hitaṃ surāṇām /",
  "GP12vamp__u:2368": "na ced vrajāmo 'dya rasātalaṃ hi saṃkālyamānā yudhi dānavena // VamP_19.4 //",
  "GP12vamp__u:2369": "itthaṃ murāriḥ saha śaṅkareṇa śrutvā vaco viplutacetasastān /",
  "GP12vamp__u:2370": "dṛṣṭvātha cakre sahasaiva kopaṃ kālāgnikalpo hariravyayātmā // VamP_19.5 //",
  "GP12vamp__u:2371": "tato 'nukopānmadhusūdanasya saśaṅkarasyāpi pitāmahasya /",
  "GP12vamp__u:2372": "tathaiva śakrādiṣu daivateṣu maharddhi tejo vadanād viniḥsutam // VamP_19.6 //",
  "GP12vamp__u:2373": "taccaikatāṃ parvatakūṭasannibhaṃ jagāma tejaḥ pravarāśram mune /",
  "GP12vamp__u:2374": "kātyāyanasyāpratimasya tena maharṣiṇā teja upākṛtaṃ ca // VamP_19.7 //",
  "GP12vamp__u:2375": "tenārṣisṛṣṭena ca teja-sā vṛtaṃ jvalatprakāśārkasahasratulyam /",
  "GP12vamp__u:2376": "tasmācca jātā taralāyatākṣī kātyāyanī yogaviśuddhadehā // VamP_19.8 //",
  "GP12vamp__u:2377": "māheśvarād vaktramatho babhūva netratrayaṃ pāvakatejasā ca /",
  "GP12vamp__u:2378": "yāmyena keśā haritejasā ca bhujāstathāṣṭādaśa saṃpjajñire // VamP_19.9 //",
  "GP12vamp__u:2379": "saumyena yugmaṃ stanayoḥ susaṃhataṃ madhyaṃ tathaindreṇa ca tejasābhavat /",
  "GP12vamp__u:2380": "ūraba cajaṅghe ca nitambasaṃyute jāte jaleśasya tu tejasā hi // VamP_19.10 //",
  "GP12vamp__u:2381": "pādo ca lokaprapitāmahasya padmābhikośapratimau babhūvatuḥ /",
  "GP12vamp__u:2382": "divākarāṇamapi tejasāṅgulīḥ karāṅgulīśca vasutejasaiva // VamP_19.11 //",
  "GP12vamp__u:2383": "prajāpatīnāṃ daśanāśca tejasā yākṣeṇa nāsā śravaṇau ca mārutāt /",
  "GP12vamp__u:2384": "sādhyena ca bhrayugalaṃ sukāntimat kandarpabāṇāsanasannibhaṃ babhau // VamP_19.12 //",
  "GP12vamp__u:2385": "tarthārṣitejottamamuttamaṃ mahannāmnā pṛthivyāmabhavat prasiddham /",
  "GP12vamp__u:2386": "kātyāyanītyeva tadā babhau sā nāmnā ca tenaiva jagatprasiddhā // VamP_19.13 //",
  "GP12vamp__u:2387": "dadau triśūlaṃ varadastriśūlī cakraṃ murārirvaruṇaśca śaṅkham /",
  "GP12vamp__u:2388": "śaktiṃ hutāśaḥ śvasanaśca cāpaṃ tūṇau tathākṣyyaśarau vivasvān // VamP_19.14 //",
  "GP12vamp__u:2389": "vajraṃ tathendraḥ saha ghaṇṭayā ca yamo 'tha daṇḍaṃ dhanado gadāṃ ca /",
  "GP12vamp__u:2390": "brahma'kṣamālāṃ sakamaṇḍaluṃ ca kālo 'simugraṃ saha carmaṇā ca // VamP_19.15 //",
  "GP12vamp__u:2391": "hāraṃ ca somaḥ saha cāmareṇa mālaṃ samudro himavān mṛgendram /",
  "GP12vamp__u:2392": "cūḍāmaṇiṃ kuṇḍalamarddhacandraṃ prādāt kuṭhāraṃ vasuśilpakarttā // VamP_19.16 //",
  "GP12vamp__u:2393": "gandharvarājo rajatānuliptaṃ pānasya pūrṇaṃ sadṛśaṃ ca bhājanam /",
  "GP12vamp__u:2394": "bhujaṅgahāraṃ bhujageśvaro 'pi amlānapuṣpāmṛtavaḥ srajaṃ ca // VamP_19.17 //",
  "GP12vamp__u:2395": "tadātituṣṭā surasttamānāṃ aṭṭāṭṭahāsaṃ mumuce trinetrā /",
  "GP12vamp__u:2396": "tāṃ tuṣṭuvurdevavarāḥ sahendrāḥ saviṣṇurudrendvanilāgnibhāskarāḥ // VamP_19.18 //",
  "GP12vamp__u:2397": "namo 'stu daivyai surapūjitāyai yā saṃsthitā yogaviśuddhadehā /",
  "GP12vamp__u:2398": "nidrāsvarūpeṇa mahīṃ vitatya tṛṣṇā trapā kṣud bhayadātha kāntiḥ // VamP_19.19 //",
  "GP12vamp__u:2399": "śraddhā smṛtiḥ puṣṭiratho kṣamā ca chāyā ca śaktiḥ kamalālayā ca /",
  "GP12vamp__u:2400": "vṛttirdayā bhrānti ratheha māyā namo 'stu daivyai bhavarūpikāyai // VamP_19.20 //",
  "GP12vamp__u:2401": "tataḥ stutāḥ devavarairmṛgendramāruhya devī pragatāvanīdhram /",
  "GP12vamp__u:2402": "vindhyaṃ mahāparvatamuccaśṛṅgaṃ cakāra yaṃ nimnataraṃ tvagastyaḥ // VamP_19.21 //",
  "GP12vamp__u:2403": "nārada uvāca /",
  "GP12vamp__u:2404": "kirmathamadriṃ bhagavānagastyastaṃ nimnaśṛṅgaṃ kṛtavān maharṣiḥ /",
  "GP12vamp__u:2405": "kasmai kṛte kena ca kāraṇena etad vadasvāmalasattvavṛtte // VamP_19.22 //",
  "GP12vamp__u:2406": "pulastya uvāca /",
  "GP12vamp__u:2407": "purā hi vindhyena divākarasya gatirniruddhā gaganecarasya /",
  "GP12vamp__u:2408": "ravistataḥ kumabhabhavaṃ sametya homāvasāne vacanaṃ babhāṣe // VamP_19.23 //",
  "GP12vamp__u:2409": "samāgato 'haṃ dvija dūratastvāṃ kuruṣva māmuddharaṇaṃ munīndra /",
  "GP12vamp__u:2410": "dadasva dānaṃ mama yanmanīṣinaṃ carāmi yena tridiveṣu nirvṛtaḥ // VamP_19.24 //",
  "GP12vamp__u:2411": "itthaṃ divākaravaco guṇasaṃprayogi śrutvā tadā kalaśajo vacanaṃ babhāṣe /",
  "GP12vamp__u:2412": "dānaṃ dadāmi tava yanmanasastvabhīṣṭaṃ nārthi prayāti vimukho mama kaścideva // VamP_19.25 //",
  "GP12vamp__u:2413": "śrutvā vaco 'mṛtamayaṃ kalaśodbhavasya prāha prabhuḥ karatale vinidhāya mūrdhni /",
  "GP12vamp__u:2414": "eṣo 'dya me girivaraḥ praruṇāddhi mārgaṃ vindhyasya nimnakaraṇe bhagavan yatasva // VamP_19.26 //",
  "GP12vamp__u:2415": "iti ravivacanādathāha kumbhajanmā kutamiti viddhi mayā hi nīcaśṛṅgam /",
  "GP12vamp__u:2416": "tava kiraṇajito bhaviṣyate mahīdhro mama caraṇasamśritasya kā vyathā te // VamP_19.27 //",
  "GP12vamp__u:2417": "ityevamuktvā kalaśodbhāvastu sūryaṃ hi saṃstūya vinamya bhaktyā /",
  "GP12vamp__u:2418": "jagāma saṃtyajya hi daṇḍakaṃ hi vindhyācalaṃ vṛddhvapurmaharṣiḥ // VamP_19.28 //",
  "GP12vamp__u:2419": "gatvā vacaḥ prāha munirmahīdhraṃ yāsye mahātīrthavaraṃ supuṇyam /",
  "GP12vamp__u:2420": "vṛddhosmayaśaktaśca tavādhiroḍhuṃ tasmād bhavān nīcataro 'stu sadyaḥ // VamP_19.29 //",
  "GP12vamp__u:2421": "ityevamukto munisttamena sa nīcaśṛṅgastvabhavanmahīdhraḥ /",
  "GP12vamp__u:2422": "samākramaccāpi maharṣimukyaḥ prollaṅghya vindhyaṃ tvidamāha śailam // VamP_19.30 //",
  "GP12vamp__u:2423": "yāvanna bhūyo nijamāvrajāmi mahāśramaṃ dhautavapuḥ sutīrthāt /",
  "GP12vamp__u:2424": "tvayā na tāvattviha vardhitavyaṃ no ced viśapsye 'hamavajñayā te // VamP_19.31 //",
  "GP12vamp__u:2425": "ityevamuktvā bhagavāñjagāma diśaṃ sa yāmyāṃ sahasāntarikṣam /",
  "GP12vamp__u:2426": "ākramya tasthau sa hi tāṃ tadāśāṃ kāle vrajāmyatra yadā munīndraḥ // VamP_19.32 //",
  "GP12vamp__u:2427": "tatrāśramaṃ ramyataraṃ hi kṛtvā saṃśuddhajāmbūnadatoraṇāntam /",
  "GP12vamp__u:2428": "tatrātha nikṣipya vidarbhaputrīṃ svamāśramaṃ saumyamupājagāma // VamP_19.33 //",
  "GP12vamp__u:2429": "ṛtāvṛtau parvakāleṣu nityaṃ tammabare hyāśramamāvasat saḥ /",
  "GP12vamp__u:2430": "śeṣaṃ ca kālaṃ sa hi daṇḍakasthas tapaścārāmitakāntimān muniḥ // VamP_19.34 //",
  "GP12vamp__u:2431": "vinandhyo 'pi dṛṣṭvā gagane mahāśramaṃ vṛddhiṃ na yātyeva bhayānmaharṣeḥ /",
  "GP12vamp__u:2432": "nāsau nivṛtteti matiṃ vidhāya sa saṃsthito nīcatarāgraśṛṅgaḥ // VamP_19.35 //",
  "GP12vamp__u:2433": "evaṃ tvagastyena mahācalendraḥ sa nīcaśṛṅge hi kṛto maharṣe /",
  "GP12vamp__u:2434": "tasyordhvaśṛṅge munisaṃstutā sā durgā sthitā dānavanāśanārtham // VamP_19.36 //",
  "GP12vamp__u:2435": "devāśca siddhāśca mahoragāśca vidyādharā bhūtagaṇāśca sarve /",
  "GP12vamp__u:2436": "sarvāpsarobhiḥ pratirāmayantaḥ kātyāyanīṃ tasthurapetaśokāḥ // VamP_19.37 //",
  "GP12vamp__u:2437": "iti śrīvāmanapurāṇe ekonaviṃśo 'dhyāyaḥ",
  "GP12vamp__u:2438": "________________________________________________________________________",
  "GP12vamp__u:2439": "pulastya uvāca /",
  "GP12vamp__u:2440": "tatastu tāṃ tatra tadā vasantīṃ kātyāyanīṃ śailavarasya śṛṅge /",
  "GP12vamp__u:2441": "apaśyatāṃ dānavasattamau dvau caṇḍaś ca muṇḍaśca tapasvinīṃ tām // VamP_20.1 //",
  "GP12vamp__u:2442": "dṛṣṭvaiva śaulādavatīrya śīghramājagmatuḥ svabhavanaṃ surārī /",
  "GP12vamp__u:2443": "dṛṣṭvocatustau mahiṣāsurasya dūtāvidaṃ caṇḍamuṇḍau ditīśam // VamP_20.2 //",
  "GP12vamp__u:2444": "svastho bhavān kiṃ tvasurendra sāmpratamāgaccha paśyāma ca tatra vindhyam /",
  "GP12vamp__u:2445": "tatrāsti devī sumahānubhāvā kanyā surūpā surasundarīṇām // VamP_20.3 //",
  "GP12vamp__u:2446": "jitāstayā toyadharālakairhi jitaḥ śaśaṅko vadanena tanvyā /",
  "GP12vamp__u:2447": "netraistribhistrīṇi hutāśanāni jitāni kaṇṭhena jitastu śaṅkhaḥ // VamP_20.4 //",
  "GP12vamp__u:2448": "stanau suvṛttāvatha magnacūcukau sthitau vijityeva gajasya kumbhau /",
  "GP12vamp__u:2449": "tvāṃ sarvajotāramiti pratarkya kucau smareṇaiva kṛtau sudurgau // VamP_20.5 //",
  "GP12vamp__u:2450": "pīnāḥ saśastrāḥ piraghopamāśca bhujāstathāṣṭādaśa bhānti tasyāḥ /",
  "GP12vamp__u:2451": "parākramaṃ vai bhavato viditvā kāmena yantrā iva te kṛtāstu // VamP_20.6 //",
  "GP12vamp__u:2452": "madhyaṃ ca tasyāstrivalītaraṅgaṃ vibhāti daityendra suromarāji /",
  "GP12vamp__u:2453": "bhayāturārohaṇakātarasya kāmasya sopānamiva prayuktam // VamP_20.7 //",
  "GP12vamp__u:2454": "sā romarājī sutarāṃ hi tasyā virājate pījakucāvalagnā /",
  "GP12vamp__u:2455": "ārohaṇe tvadbhayakātarasya svedapravāho 'ṭasura manmathasya // VamP_20.8 //",
  "GP12vamp__u:2456": "nābhirgabhīrā sutarāṃ vibhāti pradakṣiṇāsyāḥ parivartamānā /",
  "GP12vamp__u:2457": "tasyaiva lāvaṇyagṛhasya mudrā kandarparājñā svayameva dattā // VamP_20.9 //",
  "GP12vamp__u:2458": "vibhāti ramyaṃ jaghanaṃ mṛgākṣyāḥ samantato mekhalayāvajuṣṭam /",
  "GP12vamp__u:2459": "manyāma taṃ kāmanarādhipasya prākāraguptaṃ nagaraṃ sudurgam // VamP_20.10 //",
  "GP12vamp__u:2460": "vṛttāvaromau ca mṛdū kumāryāḥ śobheta ūrū samanuttamau hi /",
  "GP12vamp__u:2461": "āvāsanārthaṃ makaradhvajena janasya deśāviva sanniviṣṭau // VamP_20.11 //",
  "GP12vamp__u:2462": "tañjānuyugmaṃ mahiṣāsurendra arddhennataṃ bhāti tathaiva tasyāḥ /",
  "GP12vamp__u:2463": "sṛṣṭvā vidhātā hi nirūpaṇāya śrāntastathā hastatale dadau hi // VamP_20.12 //",
  "GP12vamp__u:2464": "jaṅghe suvṛtte 'pi ca romahīne śobheta daityeśvara te tadīye /",
  "GP12vamp__u:2465": "ākramya lokāniva mirmitāyā rūpārjitasyaiva kṛtādharau hi // VamP_20.13 //",
  "GP12vamp__u:2466": "pādau ca tasyāḥ kamalodarābhau prayatnatastau hi kṛtau vidhātrā /",
  "GP12vamp__u:2467": "ājñāpi tābhyāṃ nakharatnamālā nakṣatramālā gagane yathaiva // VamP_20.14 //",
  "GP12vamp__u:2468": "evaṃsvarūpā danunātha kanyā mahograśastrāṇi ca dhārayantī /",
  "GP12vamp__u:2469": "dṛṣṭvā yatheṣṭaṃ na ca vidma kā sā sutāthavā kasyacideva bālā // VamP_20.15 //",
  "GP12vamp__u:2470": "tadbhūtale ratnamanuttamaṃ sthitaṃ svargaṃ parityajya mahāsurendra /",
  "GP12vamp__u:2471": "gatvāttha vindhyaṃ svayameva paśya kuruṣva yat te 'bhimataṃ kṣamaṃ ca // VamP_20.16 //",
  "GP12vamp__u:2472": "śrutvaiva tābhyāṃ mahiṣāsurastu devyāḥ pravṛttiṃ kamanīyarūpām /",
  "GP12vamp__u:2473": "cakre matiṃ nātra vicāramasti ityevamuktvā mahiṣo 'pi nāsti // VamP_20.17 //",
  "GP12vamp__u:2474": "prāgeva puṃsastu śubhāśubhāni sthāne vidhātrā pratipāditāni /",
  "GP12vamp__u:2475": "yasmin yathāyāni yato 'thavipra sa nīyate vā vrajati svayaṃ vā // VamP_20.18 //",
  "GP12vamp__u:2476": "tatonu muṇḍaṃ namaraṃ sacaṇḍe viḍālanetraṃ sapiśaṅgavāṣkalam /",
  "GP12vamp__u:2477": "ugrāyudhaṃ cikṣuraraktabījau samādideśātha mahāsurendraḥ // VamP_20.19 //",
  "GP12vamp__u:2478": "āhatya bherī ramakarkaśāste svargaṃ parityajya mahīdharaṃ tu /",
  "GP12vamp__u:2479": "āgamya mūle śiviraṃ niveśya tasthuśca sañjā danunandanāste // VamP_20.20 //",
  "GP12vamp__u:2480": "tatastu daityo mahiṣāsureṇa saṃpreṣito dānavayūthapālaḥ /",
  "GP12vamp__u:2481": "mayasya putro ripusainyamardī sa dundubhirdundubhiniḥkhanastu // VamP_20.21 //",
  "GP12vamp__u:2482": "abhyetya devīṃ gaganasthito 'pi sa dundubhirvākyamuvāca vipra /",
  "GP12vamp__u:2483": "kumāri dūto 'smi mahāsurasya rambhātmajasyāpratimasya yuddhe // VamP_20.22 //",
  "GP12vamp__u:2484": "kātyāyānī dundubhimabhyuvāca ehyehi daityendra bhayaṃ vimucya /",
  "GP12vamp__u:2485": "vākyaṃ ca yadrambhasuto babhāṣe vadasva tatsatyamapetamohaḥ // VamP_20.23 //",
  "GP12vamp__u:2486": "tathoktavākye ditijaḥ śivāyāstayajyāmbaraṃ bhūmitale niṣaṇṇaḥ /",
  "GP12vamp__u:2487": "sukhopaviṣṭaḥ paramāsane ca rambhātmajenoktamuvāca vākyam // VamP_20.24 //",
  "GP12vamp__u:2488": "dundubhiruvāca /",
  "GP12vamp__u:2489": "evaṃ samājñāpayate surāristvāṃ devi daityo mahiṣāsurastu /",
  "GP12vamp__u:2490": "yathāmarā hīnabalāḥ pṛthivyāṃ bhramānti yuddhe vijitā mayā te // VamP_20.25 //",
  "GP12vamp__u:2491": "svargaṃ mahī vāyupathāśca vaśyāḥ pātālamanye ca maheśvarādyāḥ /",
  "GP12vamp__u:2492": "indro 'smi rudro 'smi divākaro 'smi sarveṣu lokṣvadhipo 'smi bāle // VamP_20.26 //",
  "GP12vamp__u:2493": "na so 'sti nāke na mahītale vā rasātale devabhaṭo 'suro vā /",
  "GP12vamp__u:2494": "yo māṃ hi saṃgrāmamupeyivāṃstu bhūto na yakṣo na jijīviṣuryaḥ // VamP_20.27 //",
  "GP12vamp__u:2495": "yānyeva ratnāni mahītale vā svarge 'pi pātālatale 'tha mugdhe /",
  "GP12vamp__u:2496": "srāvaṇi māmadya samāgatāni vīryārjitānīha viśālanetre // VamP_20.28 //",
  "GP12vamp__u:2497": "strīratnamagryaṃ bhavatī ca kanyā prāpto 'smi śailaṃ tava kāraṇena /",
  "GP12vamp__u:2498": "tasmād bhajasveha jagatpatiṃ māṃ patistavārhe 'smi vibhuḥ prabhuśca // VamP_20.29 //",
  "GP12vamp__u:2499": "pulastya uvāca/ /",
  "GP12vamp__u:2500": "ityevamuktā ditijena durgā kātyāyanī prāha mayasya putram /",
  "GP12vamp__u:2501": "satyaṃ prabhurdānavarāṭ pṛthivyāṃ satyaṃ ca yuddhe vijitāmarāśca // VamP_20.30 //",
  "GP12vamp__u:2502": "kiṃ tvasti daityeśa kule 'smadīye dharmo hi śulkākhya iti prasiddhaḥ /",
  "GP12vamp__u:2503": "taṃ cet pradadyānmahiṣo mamādya bhajāmi satyena patiṃ hayārim // VamP_20.31 //",
  "GP12vamp__u:2504": "śrutvātha vākyaṃ mayajo 'bravīcca śulkaṃ vadasvāmbujapatranetre /",
  "GP12vamp__u:2505": "dadyātsvamūrdhānamapi tvadarthe kiṃ nāma śulkaṃ yadihaiva tabhyam // VamP_20.32 //",
  "GP12vamp__u:2506": "pulastya uvāca /",
  "GP12vamp__u:2507": "ityevamuktā danunāyakena kātyāyanī sasvanamunnaditvā /",
  "GP12vamp__u:2508": "vihasya caitadvacanaṃ babhāṣe hitāya sarvasya carācarasya // VamP_20.33 //",
  "GP12vamp__u:2509": "śrīdevyuvāca /",
  "GP12vamp__u:2510": "kule 'smadīye śṛṇu daitya śulkaṃ kṛtaṃ hi yatpūrvataraiḥ prasahya /",
  "GP12vamp__u:2511": "yo jeṣyate 'smatkulajāṃ raṇāgre tasyāḥ sa bharttāpi bhaviṣyatīti // VamP_20.34 //",
  "GP12vamp__u:2512": "pulastya uvāca/ /",
  "GP12vamp__u:2513": "tacchrutvā vacanaṃ devyā dundubhirdānaveśvaraḥ /",
  "GP12vamp__u:2514": "gatvā nivedayāmāsa mahiṣāya yathātatham // VamP_20.35 //",
  "GP12vamp__u:2515": "sa cābhyagānmahātejāḥ sarvadaityapuraḥ saraḥ /",
  "GP12vamp__u:2516": "āgatya vindhyaśikharaṃ yoddhadhukāmaḥ sarasvatīm // VamP_20.36 //",
  "GP12vamp__u:2517": "tataḥ senāpatirdaityo cikṣuro nāma nārada /",
  "GP12vamp__u:2518": "senāgragāminaṃ cakre namaraṃ nāma dānavam // VamP_20.37 //",
  "GP12vamp__u:2519": "sa cāpi tenādhikṛtaścaturaṅgaṃ samūrjitam /",
  "GP12vamp__u:2520": "balekadeśamādāya durgā dudrāva vegitaḥ // VamP_20.38 //",
  "GP12vamp__u:2521": "tamāpatantaṃ vīkṣyātha devā brahmapurogamāḥ /",
  "GP12vamp__u:2522": "ūcurvākyaṃ mahādevīṃ varma hyābandha cāmbike // VamP_20.39 //",
  "GP12vamp__u:2523": "athovāca surān durgā nāhaṃ badhnāmi devatāḥ /",
  "GP12vamp__u:2524": "kavacaṃ ko 'tra saṃtiṣṭhet mamāgre dānavādhamaḥ // VamP_20.40 //",
  "GP12vamp__u:2525": "yadā na devyā kavacaṃ kṛtaṃ śastranibarhaṇam /",
  "GP12vamp__u:2526": "tadā rakṣārthamasyāstu viṣṇupañjaramuktavān // VamP_20.41 //",
  "GP12vamp__u:2527": "sā tena rakṣitā brahman durgā dānavasattamam /",
  "GP12vamp__u:2528": "avadhyaṃ daivataiḥ sarvermahiṣaṃ pratyapīyat // VamP_20.42 //",
  "GP12vamp__u:2529": "evaṃ purā devavareṇa śaṃbhunā tadvaiṣṇavaṃ pañjaramāyatākṣyāḥ /",
  "GP12vamp__u:2530": "proktaṃ tayā cāpi hi pādaghātairniṣūdito 'sau mahiṣāsurendraḥ // VamP_20.43 //",
  "GP12vamp__u:2531": "evaṃprabhāvo dvija viṣṇupañjaraḥ sarvāsu rakṣāsvadhiko hi gītaḥ /",
  "GP12vamp__u:2532": "kastasya kuryād yudhi darphahāniṃ yasya sthitaścetasi cakrapāṇiḥ // VamP_20.44 //",
  "GP12vamp__u:2533": "iti śrīvāmanapurāṇe viṃśo 'dhyāyaḥ",
  "GP12vamp__u:2534": "________________________________________________________________________",
  "GP12vamp__u:2535": "nārada uvāca /",
  "GP12vamp__u:2536": "kathaṃ kātyāyanī devī sānagaṃ mahiṣāsuram /",
  "GP12vamp__u:2537": "savāhanaṃ hatavatī tathā vistarato vāda // VamP_21.1 //",
  "GP12vamp__u:2538": "etacca saṃśayaṃ brahman hṛdi me parivartate /",
  "GP12vamp__u:2539": "vidyāmāneṣu śastreṣu yatpadbhyāṃ tamamardayat // VamP_21.2 //",
  "GP12vamp__u:2540": "pulastya uvāca /",
  "GP12vamp__u:2541": "śṛṇuṣvāvahito bhūtvā kathāmetāṃ purātanīm /",
  "GP12vamp__u:2542": "vṛttāṃ devayugasyādau puṇyāṃ pāpabhayāpahām // VamP_21.3 //",
  "GP12vamp__u:2543": "evaṃ sa namaraḥ kruddhaḥ samāpatata vegavān /",
  "GP12vamp__u:2544": "sagajāśvaratho brahman dṛṣṭo devyā yathecchayā // VamP_21.4 //",
  "GP12vamp__u:2545": "tato bāṇagaṇairdaityaḥ samānamyātha kārmukam /",
  "GP12vamp__u:2546": "vavarṣa śailaṃ dhāraughairdyairivāmbudavṛṣṭibhiḥ // VamP_21.5 //",
  "GP12vamp__u:2547": "śaravarṣeṇa tenātha vilokyādriṃ samāvṛtam /",
  "GP12vamp__u:2548": "kruddhā bhagavatī vegādācakarṣa dhanurvaram // VamP_21.6 //",
  "GP12vamp__u:2549": "taddhanurdānave sainye durgayā nāmitaṃ balān /",
  "GP12vamp__u:2550": "suvarṇapṛṣṭhaṃ vibabhau vidyudambudhareṣviva // VamP_21.7 //",
  "GP12vamp__u:2551": "bāṇaiḥ suraripūnanyān khaḍgenānyān śubhavrata /",
  "GP12vamp__u:2552": "gadayā musalenānyāṃścarmaṇānyānapātayat // VamP_21.8 //",
  "GP12vamp__u:2553": "eko 'pyasau bahūn devyāḥ kesarī kālasaṃnibhaḥ /",
  "GP12vamp__u:2554": "vidhunvan kesarasaṭāṃ niṣūdayati dānavān // VamP_21.9 //",
  "GP12vamp__u:2555": "kuliśābhihatā daityāḥ śaktyā nirbhinnavakṣasaḥ /",
  "GP12vamp__u:2556": "lāṅgalairdāritagrīvā vinikṛttāḥ paraśvadhaiḥ // VamP_21.10 //",
  "GP12vamp__u:2557": "daṇḍanirbhiṃnnaśirasaścakravicchinnabandhanāḥ /",
  "GP12vamp__u:2558": "celuḥ petuśca mamluś ca tatyajuścāpare raṇam // VamP_21.11 //",
  "GP12vamp__u:2559": "te vadhyamānā raudraya durgayā daityadānavāḥ /",
  "GP12vamp__u:2560": "kālarātriṃ manyamānā dudruvurbhayapīḍitāḥ // VamP_21.12 //",
  "GP12vamp__u:2561": "sainyāgraṃ bhagnamālokya durgāmagre tathā sthitām /",
  "GP12vamp__u:2562": "dṛṣṭvājagāma namaro mattakuñjarasaṃsthitaḥ // VamP_21.13 //",
  "GP12vamp__u:2563": "samāgamya ca vegena devyāḥ śaktiṃ mumoca ha /",
  "GP12vamp__u:2564": "triśulamapi siṃhāya prāhiṇod dānavo raṇe // VamP_21.14 //",
  "GP12vamp__u:2565": "tāvāpatantau devyā tu huṅkāreṇātha bhasmasāt /",
  "GP12vamp__u:2566": "kṛtāvatha gajendreṇa gṛhīto madhyato hariḥ // VamP_21.15 //",
  "GP12vamp__u:2567": "athotpatya ca vegena talenāhtaya dānavam /",
  "GP12vamp__u:2568": "gatāsuḥ suñjaraskandhāt kṣipya daivyai niveditaḥ // VamP_21.16 //",
  "GP12vamp__u:2569": "gṛhītvā dānavaṃ madhye brahman kātyāyanī ruṣā /",
  "GP12vamp__u:2570": "savyena pāṇinā bhrāmya vādayat pahaṃ yathā // VamP_21.17 //",
  "GP12vamp__u:2571": "tato 'ṭṭahāsaṃ mumuce tādṛśe vādyatāṃ gate /",
  "GP12vamp__u:2572": "hāsyāt samudbhavaṃstasyā bhūtā nānāvidhādbhutāḥ // VamP_21.18 //",
  "GP12vamp__u:2573": "kecid vyāghramukhā raudrā vṛkākārāstathā pare /",
  "GP12vamp__u:2574": "hayāsyā mahiṣāsyāśca varāhavadanāḥ pare // VamP_21.19 //",
  "GP12vamp__u:2575": "ākhukukkuṭavaktrāśca go 'jāvikamukhāstathā /",
  "GP12vamp__u:2576": "nānāvaktrākṣicaraṇā nānāyudhadharāstathā // VamP_21.20 //",
  "GP12vamp__u:2577": "gāyantyanye hasantyanye pamantyanye tu saṃghaśaḥ /",
  "GP12vamp__u:2578": "vādayantyapare tatra stuvantyanye tathāmbikām // VamP_21.21 //",
  "GP12vamp__u:2579": "sā tairbhūtagaṇairdevī sārddha taddānavaṃ balam /",
  "GP12vamp__u:2580": "śātayāmāsa cākramya yathā sasyaṃ mahāśaniḥ // VamP_21.22 //",
  "GP12vamp__u:2581": "senāgre nihate tasmin tathā senāgragāmini /",
  "GP12vamp__u:2582": "cikṣuraḥ sainyapālastu yodhayāmāsa devatāḥ // VamP_21.23 //",
  "GP12vamp__u:2583": "kārmukaṃ dṛḍhamākarṇamākṛṣya rathināṃ varaḥ /",
  "GP12vamp__u:2584": "vavarṣa śarajālāni yathā megho vasundharām // VamP_21.24 //",
  "GP12vamp__u:2585": "tān durgā svaśaraiśchittvā śarasaṃghān suparvabhiḥ /",
  "GP12vamp__u:2586": "sauvarṇapuṅkhānaparāñśarān jagrāha ṣoḍaśa // VamP_21.25 //",
  "GP12vamp__u:2587": "tataścaturbhiścaturasturaṅganapi bhāminī /",
  "GP12vamp__u:2588": "hatvā sārathimekena dhvajamekena cicchide // VamP_21.26 //",
  "GP12vamp__u:2589": "tatastu saśaraṃ cāpaṃ cicchedaikeṣuṇāmbikā /",
  "GP12vamp__u:2590": "chinne dhanuṣu khaṅgaṃ ca carma cādattavān balī // VamP_21.27 //",
  "GP12vamp__u:2591": "taṃ khaṅga carmaṇā sārdha daityasyādhunvato balāt /",
  "GP12vamp__u:2592": "śaraiścaturbhiściccheda tataḥ śūlaṃ samādade // VamP_21.28 //",
  "GP12vamp__u:2593": "samudbhrāmya mahacchūlaṃ saṃprādravadathāmbikām /",
  "GP12vamp__u:2594": "kroṣṭuko mudito 'raṇye mṛgarājavadhūṃ yathā // VamP_21.29 //",
  "GP12vamp__u:2595": "tasyābhipatataḥ pādau karau śīrṣa ca pañcabhiḥ /",
  "GP12vamp__u:2596": "śaraiścicchada saṃkruddhā nyapatinnihato 'suraḥ // VamP_21.30 //",
  "GP12vamp__u:2597": "tasmin senāpatau kṣuṇṇe tadogrāsyo mahāsuraḥ /",
  "GP12vamp__u:2598": "samādravata vegena karālāsyaśca dānavaḥ // VamP_21.31 //",
  "GP12vamp__u:2599": "bāṣkalaścoddhataścaiva udagrākhyograkārmukaḥ /",
  "GP12vamp__u:2600": "durddharo durmukhaścaiva biḍālanayano 'paraḥ // VamP_21.32 //",
  "GP12vamp__u:2601": "ete 'nye ca mahātmāno dānavā balināṃ varāḥ /",
  "GP12vamp__u:2602": "kātyāyanīmādravanta nānāśastrāstrapāṇayaḥ // VamP_21.33 //",
  "GP12vamp__u:2603": "tān dṛṣṭvā līlayā durgā vīṇāṃ jagrāha pāṇinā /",
  "GP12vamp__u:2604": "vādayāmāsa hasatī tathā ḍamarukaṃ varam // VamP_21.34 //",
  "GP12vamp__u:2605": "yathā yathā vādayate devī vādyāni tāni tu /",
  "GP12vamp__u:2606": "tathā tathā bhūtagaṇā nṛtyanti ca hasnti ca // VamP_21.35 //",
  "GP12vamp__u:2607": "tato 'surāḥ śastradharāḥ samabhyetya sarasvatīm /",
  "GP12vamp__u:2608": "abhyaghnaṃstāṃś ca jagrāha keśeṣu parameśvarī // VamP_21.36 //",
  "GP12vamp__u:2609": "prahṛhya keśeṣu mahāsurāṃstān utpatya siṃhāttu nagasya sānum /",
  "GP12vamp__u:2610": "nanarta vīṇāṃ parivādayantī papau ca pānaṃ jagato janitrī // VamP_21.37 //",
  "GP12vamp__u:2611": "tatastu devyā balino mahāsurā dordaṇḍanirdhūtaviśīrmadarpāḥ /",
  "GP12vamp__u:2612": "visrastavastrā vyasavaśca jātāḥ tatastu tān vīkṣya mahāsurendrān // VamP_21.38 //",
  "GP12vamp__u:2613": "devyā mahaujā mahiṣāsurastu vyadrāvayad bhūtagaṇān khurāgraiḥ /",
  "GP12vamp__u:2614": "tuṇḍena pucchena tathorasānyān niḥśvāsavātena ca bhūtasaṃghān // VamP_21.39 //",
  "GP12vamp__u:2615": "nādena caivāśanisannibhena viṣāṇākoṭyā tvaparān pramathya /",
  "GP12vamp__u:2616": "dudrāva siṃhaṃ yudhi hantukāmaḥ tato 'mbakā krodhavaśaṃ jagāma // VamP_21.40 //",
  "GP12vamp__u:2617": "tataḥ sa kopādatha tīkṣṇaśṛṅgaḥ kṣipraṃ girīn bhūmimaśīrṇayacca /",
  "GP12vamp__u:2618": "saṃkṣobhayayayaṃstoyanidhīn ghanāṃś ca vidhvaṃsayan prādvatātha gurgām // VamP_21.41 //",
  "GP12vamp__u:2619": "sā cātha pāśena babandha duṣṭaṃ sa cāpyabhūt klinnakaṭaḥ karīndraḥ /",
  "GP12vamp__u:2620": "karaṃ praciccheda ca hastino 'graṃ sa cāpi bhṛyo mahiṣo 'bhijātaḥ // VamP_21.42 //",
  "GP12vamp__u:2621": "tato 'sya śūlaṃ vyasṛjanyamṛḍānī sa śīrṇamūlo nyapatat pṛthivyām /",
  "GP12vamp__u:2622": "śaktiṃ pracikṣepa hutāśadattāṃ sā kuṇṭhitāgrā nyapatanamārṣe // VamP_21.43 //",
  "GP12vamp__u:2623": "cakraṃ harerdānapacakrahantuḥ kṣiptaṃ tvacakratvamupāgataṃ hi /",
  "GP12vamp__u:2624": "gadāṃ samāvidhya dhaneśvarasya kṣiptātu bhagnā nyapatat pṛthivyām // VamP_21.44 //",
  "GP12vamp__u:2625": "jaleśapāśo 'pi mahāsureṇa viṣāṇatuṇḍāgrakhurapraṇunnaḥ /",
  "GP12vamp__u:2626": "nirasya tatkopitayā ca mukto daṇḍastu yāmyo bahukhaṇḍatāṃ gataḥ // VamP_21.45 //",
  "GP12vamp__u:2627": "vajraṃ surendrasya ca vigrahe 'sya muktaṃ susūkṣmatvamupājagāma /",
  "GP12vamp__u:2628": "saṃtyajya siṃhaṃ mahiṣāsurasya durgādhirūḍhā sahasaiva pṛṣṭham // VamP_21.46 //",
  "GP12vamp__u:2629": "pṛṣṭhasthitāyāṃ mahiṣāsuro 'pi poplūyate vīryamadānmṛḍānyām /",
  "GP12vamp__u:2630": "sā cāpi padbhyāṃ mṛdukomalābhyāṃ mamarda taṃ klinnamivājinaṃ hi // VamP_21.47 //",
  "GP12vamp__u:2631": "sa mṛdyamāno dharaṇīdharābho devyā balī hīnabalo babhūva /",
  "GP12vamp__u:2632": "tato 'sya śūlena bibeda kaṇṭhaṃ tasmāt pumān khaṅgadharo vinirgataḥ // VamP_21.48 //",
  "GP12vamp__u:2633": "niṣkrāntamātraṃ hṛdaye padā tam āhatya saṃgṛhya kaceṣu kopāt /",
  "GP12vamp__u:2634": "śiraḥ praciccheda varāsināsya hāhākṛtaṃ daityabalaṃ tadābhūt // VamP_21.49 //",
  "GP12vamp__u:2635": "sacaṇḍamuṇḍāḥ samayāḥ satārāḥ sahāsilomnā bhayakātarākṣāḥ /",
  "GP12vamp__u:2636": "saṃtāḍyamānāḥ pramathairbhavānyāḥ pātalamevāviviśurbhayārtāḥ // VamP_21.50 //",
  "GP12vamp__u:2637": "devyā jayaṃ devāgaṇā vilokya stuvanti devīṃ stutibhirmaharṣe /",
  "GP12vamp__u:2638": "nārāyaṇīṃ sarvajagatpratiṣṭhāṃ kātyāyanīṃ ghoramukhīṃ surūpām // VamP_21.51 //",
  "GP12vamp__u:2639": "saṃstūyamānā surasiddhasaṃghairnniṣaṇṇabhūtā harapādamule /",
  "GP12vamp__u:2640": "bhūyo bhaviṣyāmyamarārthamevamuktvā surāṃstān praviveśa durgā // VamP_21.52 //",
  "GP12vamp__u:2641": "itī śrīvāmanapurāṇe ekaviṃśo 'dhyāyaḥ",
  "GP12vamp__u:2642": "________________________________________________________________________",
  "GP12vamp__u:2643": "nārada uvāca /",
  "GP12vamp__u:2644": "pulastya kathyatāṃ tāvad devyā bhūyaḥ samudbhavaḥ /",
  "GP12vamp__u:2645": "mahatkautūhalaṃ me 'dya vistarād brahmavittama // VamP_22.1 //",
  "GP12vamp__u:2646": "pulastya uvāca /",
  "GP12vamp__u:2647": "śrūyatāṃ kathayiṣyāmi bhūyo 'syāḥ saṃbhavaṃ mune /",
  "GP12vamp__u:2648": "śumbhāsuravadhārthāya lokānāṃ hitakāmyayā // VamP_22.2 //",
  "GP12vamp__u:2649": "yā sā himavataḥ putrī bhavenoḍhā tapodhanā /",
  "GP12vamp__u:2650": "umā nāmnā ca tasyāḥ sā kośāñjātā tukauśikī // VamP_22.3 //",
  "GP12vamp__u:2651": "saṃbhīya vindhyaṃ gatvā ca bhṛyo bhūtagaṇairvṛtā /",
  "GP12vamp__u:2652": "śumbhaṃ caiva niśumbhaṃ ca vadhiṣyati varāyudhaiḥ // VamP_22.4 //",
  "GP12vamp__u:2653": "nārada uvāca /",
  "GP12vamp__u:2654": "brahmaṃstvayā samākhyātā mṛtā dakṣatmajā satī /",
  "GP12vamp__u:2655": "sā jātā himavatputrītyevaṃ me vaktumarhasi // VamP_22.5 //",
  "GP12vamp__u:2656": "yathā ca pārvatīkośāt samuddhabhūtā hi kauśikī /",
  "GP12vamp__u:2657": "yathā hatavatī śumbhaṃ nisumbhaṃ ca mahāsuram // VamP_22.6 //",
  "GP12vamp__u:2658": "kasya cemau sutau vīrau khyātau śumbhaniśumbhakau /",
  "GP12vamp__u:2659": "etad vistarataḥ sarvaṃ yathāvad vaktumarhasi // VamP_22.7 //",
  "GP12vamp__u:2660": "pulastya uvāca /",
  "GP12vamp__u:2661": "etatte kathayiṣyāmi pārvatyāḥ saṃbhavaṃ mune /",
  "GP12vamp__u:2662": "śṛṇuṣvāvahito bhūtvā skandotpattiṃ ca śāśvatīm // VamP_22.8 //",
  "GP12vamp__u:2663": "rudraḥ satyāṃ praṇaṣṭāyāṃ brahmacārivrate stitaḥ /",
  "GP12vamp__u:2664": "nirāśrayatvamāpannastapastaptuṃ vyavasthitaḥ // VamP_22.9 //",
  "GP12vamp__u:2665": "sa cāsīd devasenānīrdaityadarphavināśanaḥ // VamP_22.10 //",
  "GP12vamp__u:2666": "tato nirākṛtā devāḥ senānāthena śaṃbhunā /",
  "GP12vamp__u:2667": "dānavendreṇa vikramya mahiṣeṇa parājitāḥ // VamP_22.11 //",
  "GP12vamp__u:2668": "tato jagmuḥ mureśānaṃ draṣṭuṃ cakragadādharam /",
  "GP12vamp__u:2669": "śvetdavīpe mahāhaṃsaṃ prapannāḥ śaraṇaṃ harim // VamP_22.12 //",
  "GP12vamp__u:2670": "tānāgatān surān dṛṣṭvā tataḥ śakrapurogamān /",
  "GP12vamp__u:2671": "vihasya meghagambhīraṃ provāca puruṣottamaḥ // VamP_22.13 //",
  "GP12vamp__u:2672": "kiṃ jitāstvasurendreṇa mahiṣeṇa durātmanā /",
  "GP12vamp__u:2673": "yena sarve sametyaivaṃ mama pārśvamupāgatāḥ // VamP_22.14 //",
  "GP12vamp__u:2674": "tad yuṣmākaṃ hitārthāya yad vadāmi surottamāḥ /",
  "GP12vamp__u:2675": "tatkurudhvaṃ jayo yena samāśritya bhaveddhi vaḥ // VamP_22.15 //",
  "GP12vamp__u:2676": "ya ete pitaro divyāstvagniṣvātteti viśrutāḥ /",
  "GP12vamp__u:2677": "amīṣāṃ mānasī kanyā menā nāmnāsti devatāḥ // VamP_22.16 //",
  "GP12vamp__u:2678": "tāmārādhya mahātithyāṃ śraddhayā parayāmarāḥ /",
  "GP12vamp__u:2679": "prārthayadhvaṃ satīṃ menāṃ prāleyādrerihārthataḥ // VamP_22.17 //",
  "GP12vamp__u:2680": "tasyāṃ sā rūpasaṃyuktā bhaviṣyati tapasvinī /",
  "GP12vamp__u:2681": "dakṣakopād yayā muktaṃ malavajjīvitaṃ priyam // VamP_22.18 //",
  "GP12vamp__u:2682": "sā śaṅkarāt svatejoṃ'śaṃ janayiṣyati yaṃ sutam /",
  "GP12vamp__u:2683": "sa haniṣyati daityendraṃ mahiṣaṃ sapadānugam // VamP_22.19 //",
  "GP12vamp__u:2684": "tasmād gacchata puṇyaṃ tat kurukṣetraṃ mahāphalam /",
  "GP12vamp__u:2685": "tatra pṛthūdake tīrthe pūjyantāṃ pitaro 'vyayaḥ // VamP_22.20 //",
  "GP12vamp__u:2686": "mahātithyāṃ mahāpuṇye yadi śatruparābhavam /",
  "GP12vamp__u:2687": "jihāsatātmanaḥ sarve itthaṃ vai kriyatāmiti // VamP_22.21 //",
  "GP12vamp__u:2688": "pulastya uvāca /",
  "GP12vamp__u:2689": "ityuktvā vāsudevena devāḥ śakrapurogamāḥ /",
  "GP12vamp__u:2690": "kṛtāñjalipuṭā bhūtvā papracchuḥ paramśvaram // VamP_22.22 //",
  "GP12vamp__u:2691": "devā ūcuḥ /",
  "GP12vamp__u:2692": "ko 'yaṃ kurukṣetra iti yatra puṇyaṃ pṛthūdakam /",
  "GP12vamp__u:2693": "udbhavaṃ tasya tīrthasya bhagavān prabravītu naḥ // VamP_22.23 //",
  "GP12vamp__u:2694": "keyaṃ proktā mahāpuṇyā tithīnāmuttamā tithiḥ /",
  "GP12vamp__u:2695": "yasyāṃ hi pitaro divyāḥ pūjyāsmābhiḥ prayantataḥ // VamP_22.24 //",
  "GP12vamp__u:2696": "tataḥ surāṇāṃ vacanānmurāriḥ kaiṭabhārdanaḥ /",
  "GP12vamp__u:2697": "kurukṣetrodbhavaṃ puṇyaṃ proktavāṃstāṃ tithīmapi // VamP_22.25 //",
  "GP12vamp__u:2698": "śrībhagavānuvāca /",
  "GP12vamp__u:2699": "somavaṃśodbhavo rājā ṛkṣo nāma mahābalaḥ /",
  "GP12vamp__u:2700": "kṛsyādau samabhavadṛkṣāt saṃvaraṇo 'vat // VamP_22.26 //",
  "GP12vamp__u:2701": "sa ca pitrā nije rājye bāla evābhiṣecitaḥ /",
  "GP12vamp__u:2702": "bālye 'pi dharmanirato madbhaktaśca sadābhavat // VamP_22.27 //",
  "GP12vamp__u:2703": "purohitastu tasyāsīd vasiṣṭho varuṇātmajaḥ /",
  "GP12vamp__u:2704": "sa cāsyādhyāpayāmāsa sāṅgān vedānudāradhīḥ // VamP_22.28 //",
  "GP12vamp__u:2705": "tato jagāma cāraṇyaṃ tvanadhyāye nṛpātmajaḥ /",
  "GP12vamp__u:2706": "sarvakarmasu nikṣipya vasiṣṭhaṃ tapasāṃ nidhim // VamP_22.29 //",
  "GP12vamp__u:2707": "tato mṛgayāvyākṣepād ekākī vijanaṃ vanam /",
  "GP12vamp__u:2708": "vaibhrājaṃ sa jagāmātha athonmādanamabhyayāt // VamP_22.30 //",
  "GP12vamp__u:2709": "tatastu kautukāviṣṭaḥ sarvatukusume vane /",
  "GP12vamp__u:2710": "avitṛpataḥ sugandhasya samantād vyacarad vanam // VamP_22.31 //",
  "GP12vamp__u:2711": "sa vanantaṃ ca dadṛśe phullakokanadāvṛtam /",
  "GP12vamp__u:2712": "kahlārapadmakumudaiḥ kamalendīvarairapi // VamP_22.32 //",
  "GP12vamp__u:2713": "tatra krīḍanti satatamapsaro 'marakanyakāḥ /",
  "GP12vamp__u:2714": "tāsāṃ madhye dadarśātha kanyāṃ saṃvaraṇo 'dhikām // VamP_22.33 //",
  "GP12vamp__u:2715": "darśanādeva sa nṛpaḥ kāmamārgaṇapīḍitaḥ /",
  "GP12vamp__u:2716": "jātaḥ sā ca tamīkṣyaiva kāmabāṇāturābhavat // VamP_22.34 //",
  "GP12vamp__u:2717": "ubhau tau pīḍitau mohaṃ jagmatuḥ kāmamārgaṇaiḥ /",
  "GP12vamp__u:2718": "rājā calāsano bhūmyāṃ nipapāta turaṅgamāt // VamP_22.35 //",
  "GP12vamp__u:2719": "tamabhyetya mahātmāno gandharvāḥ kāmarūpiṇaḥ /",
  "GP12vamp__u:2720": "siṣicurvāriṇābhyetya labdhasaṃjño 'bhavat kṣaṇāt // VamP_22.36 //",
  "GP12vamp__u:2721": "sā cāpsarobhirutpātya nītā pitṛkulaṃ nijam /",
  "GP12vamp__u:2722": "tābhirāśvāsitā cāpi madhurairvacanāmbubhiḥ // VamP_22.37 //",
  "GP12vamp__u:2723": "sa cāpyaruhya turagaṃ pratiṣṭhānaṃ purottamam /",
  "GP12vamp__u:2724": "gatastu meruśikharaṃ kāmacārī yathāmaraḥ // VamP_22.38 //",
  "GP12vamp__u:2725": "yadāprabhṛti sā dṛṣṭā ārkṣiṇā tapatī girau /",
  "GP12vamp__u:2726": "tadāprabhṛti nāśnāti divā svapiti no niśi // VamP_22.39 //",
  "GP12vamp__u:2727": "tataḥ sarvavidavyagroviditvā varuṇātmajaḥ /",
  "GP12vamp__u:2728": "tapatītāpitaṃ vīraṃ pārthivaṃ tapasāṃ nidhiḥ // VamP_22.40 //",
  "GP12vamp__u:2729": "samutpatya mahāyogī gaganaṃ ravimaṇḍalam /",
  "GP12vamp__u:2730": "viveśa devaṃ tigmāṃśu dadarśa syandane sthitam // VamP_22.41 //",
  "GP12vamp__u:2731": "taṃ dṛṣṭvā bhāskaraṃ devaṃ praṇamad dvijasattamaḥ /",
  "GP12vamp__u:2732": "pratipraṇamitaścāsau bhāskareṇāviśad rathe // VamP_22.42 //",
  "GP12vamp__u:2733": "jvalajjaṭākalāpo 'sau divākarasamīpagaḥ /",
  "GP12vamp__u:2734": "śobhate vāruṇiḥ śrīmān dvitīya iva bhāskaraḥ // VamP_22.43 //",
  "GP12vamp__u:2735": "tataḥ saṃpūjitor'ghārbhāskareṇa tapodhanaḥ /",
  "GP12vamp__u:2736": "pṛṣṭaścāgamane hetuṃ pratyuvāca divākaram // VamP_22.44 //",
  "GP12vamp__u:2737": "samāyāto 'smi deveśa yācituṃ tvāṃ mahādyute /",
  "GP12vamp__u:2738": "sutāṃ saṃvaraṇasyārthe tasya tvaṃ dātumarhasi // VamP_22.45 //",
  "GP12vamp__u:2739": "tato vasiṣṭhāya divākareṇa niveditā sā tapatī tanūjā /",
  "GP12vamp__u:2740": "gṛhāgatāya dvijapuṅgavāya rājñor'thataḥ saṃvaraṇasya devāḥ // VamP_22.46 //",
  "GP12vamp__u:2741": "sāvitrimādāya tato vasiṣṭhaḥ svamāśramaṃ puṇyamupājagāma /",
  "GP12vamp__u:2742": "sā cāpi saṃsmṛtya nṛpātmajaṃ taṃ kṛtāñjalirvāruṇimāha devī // VamP_22.47 //",
  "GP12vamp__u:2743": "tapatyuvāca /",
  "GP12vamp__u:2744": "brahman mayā khedamupetya yo hi sahāpsarobhiḥ paricārikābhiḥ /",
  "GP12vamp__u:2745": "dṛṣṭo hyaraṇye 'maragarbhatulyo nṛpātmajo lakṣaṇato 'bhijāne // VamP_22.48 //",
  "GP12vamp__u:2746": "pādau śubhau cakragadāsicihnau jaṅghe tathorū karihastatulyau /",
  "GP12vamp__u:2747": "kaṭistathā siṃhakaṭiryathaiva kṣāmaṃ ca madhyaṃ tribalīnibaddham // VamP_22.49 //",
  "GP12vamp__u:2748": "grīvāsya śaṅkhākṛtimādadhāti bhujau ca pīnau kaṭhanausudīrghau /",
  "GP12vamp__u:2749": "hastau tathā padmadalodbhavāṅkau chatrākṛtistasya śiro vibhāti // VamP_22.50 //",
  "GP12vamp__u:2750": "nīlāśca keśāḥ kuṭilāśca tasya karṇau samāṃsau susamā ca nāsā /",
  "GP12vamp__u:2751": "dīrghāśca tasyāṅgulayaḥ suparvāḥ padbhyāṃ karābhyāṃ daśanāśca subhrāḥ // VamP_22.51 //",
  "GP12vamp__u:2752": "samunnataḥ ṣaḍbhirudāravīryastribhirgabhīrastripu ca pralambaḥ /",
  "GP12vamp__u:2753": "raktastathā pañcasu rājaputraḥ kṛṣṇaścaturbhistribhirānato 'pi // VamP_22.52 //",
  "GP12vamp__u:2754": "dvābhyāṃ ca śuklaḥ surābhiścaturbhiḥ dṛśyanti padmāni daśaiva cāsya /",
  "GP12vamp__u:2755": "vṛtaḥ sa bhartā bhagavān hi pūrvaṃ taṃ rājaputraṃ bhuvi saṃvicintya // VamP_22.53 //",
  "GP12vamp__u:2756": "dadasva māṃ nātha tapasvine 'smai guṇopapannāya samīhitāya /",
  "GP12vamp__u:2757": "nehānyakāmāṃ pravadanti santo dātuṃ tathānyasya vibho kṣamasva // VamP_22.54 //",
  "GP12vamp__u:2758": "devadeva uvāca /",
  "GP12vamp__u:2759": "ityevamuktaḥ savituśca putryā ṛṣistadā dhyānaparo babhūva /",
  "GP12vamp__u:2760": "jñātvā ca tatrārkasutāṃ sakāmāṃ mudā yuto vākyamidaṃ jagāda // VamP_22.55 //",
  "GP12vamp__u:2761": "sa eva putri nṛpatestanūjo dṛṣṭaḥ purā kāmayase yamadya /",
  "GP12vamp__u:2762": "sa eva cāyāti mamāśramaṃ vai ṛkṣātmajaḥ saṃvaraṇo hi nāmnā // VamP_22.56 //",
  "GP12vamp__u:2763": "athājagāma sa nṛpasya putrastamāśramaṃ brāhmaṇapuṅkavasya /",
  "GP12vamp__u:2764": "dṛṣṭvā vasiṣṭhaṃ praṇipatya mūrdhnā sthitastvapaśyat tapatīṃ narendraḥ // VamP_22.57 //",
  "GP12vamp__u:2765": "dṛṣṭvā ca tāṃ padmaviśālanetrāṃ tāṃ pūrvadṛṣṭāmiti cintayitvā /",
  "GP12vamp__u:2766": "papraccha keyaṃ lalanā dvijendra sa vāruṇiḥ prāha narādhipendram // VamP_22.58 //",
  "GP12vamp__u:2767": "iyaṃ vivasvadduhitā narendra nāmnā prasiddhā tapatī pṛthivyām /",
  "GP12vamp__u:2768": "mayā tavārthāya divākaro 'rthitaḥ prādānmayā tvāśramamānininye // VamP_22.59 //",
  "GP12vamp__u:2769": "tasmāt masuttiṣcha narendra devyāḥ pāṇiṃ tapatyā vidhivad gṛhāṇa /",
  "GP12vamp__u:2770": "ityevamukto nṛpatiḥ prahṛṣṭo jagrāha pāṇiṃ vidhivat tapatyāḥ // VamP_22.60 //",
  "GP12vamp__u:2771": "sā taṃ patiṃ prāpya mano 'bhirāmaṃ sūryāmajā śakrasamāprabhāvam /",
  "GP12vamp__u:2772": "rarāma tanvī bhavanottameṣu yatā mahaindraṃ divi daityakanyā // VamP_22.61 //",
  "GP12vamp__u:2773": "________________________________________________________________________",
  "GP12vamp__u:2774": "devadeva uvāca /",
  "GP12vamp__u:2775": "tasyāṃ tapatyāṃ narasattamena jātaḥ sutaḥ pārthivalakṣaṇastu /",
  "GP12vamp__u:2776": "sa jātakarmādibhireva saṃskṛto vivarddhatājyena huto yathāgniḥ // VamP_23.1 //",
  "GP12vamp__u:2777": "kṛto 'sya cūḍākaraṇaśca devā vipraṇa mitrāvaruṇātmajena /",
  "GP12vamp__u:2778": "navābdikasya vratabandhanaṃ ca vede ca śāstre vidhipārago 'būt // VamP_23.2 //",
  "GP12vamp__u:2779": "tataścatuḥpaḍbhirapīha varṣaiḥ sarvajñatāmabhyagamata tato 'sau /",
  "GP12vamp__u:2780": "khyātaḥ pṛthivyāṃ puruṣottamo 'sau nāmnā kuruḥ saṃvaraṇasya putraḥ // VamP_23.3 //",
  "GP12vamp__u:2781": "tato narapatirdṛṣṭvā dharmikaṃ tanayaṃ śubham /",
  "GP12vamp__u:2782": "dārakriyārthamakarod yatnaṃ śubhakule tataḥ // VamP_23.4 //",
  "GP12vamp__u:2783": "sodāminīṃ sudāmnastu sutāṃ rūpādhikāṃ napaḥ /",
  "GP12vamp__u:2784": "kurorarthāya vatavān sa prādāt kurave 'pi tām // VamP_23.5 //",
  "GP12vamp__u:2785": "sa tāṃ nṛpasutāṃ labdhvā dharmārthāvavirodhayan /",
  "GP12vamp__u:2786": "reme tanvyā saha tayā paulomyā maghavāniva // VamP_23.6 //",
  "GP12vamp__u:2787": "tato narapatiḥ putraṃ rājyabhārakṣamaṃ balī /",
  "GP12vamp__u:2788": "viditvā yovarājyāya vidhānenābhyaṣecayat // VamP_23.7 //",
  "GP12vamp__u:2789": "tato rājye 'bhiṣiktastu kuruḥ pitrā nije pade /",
  "GP12vamp__u:2790": "pālayāmāsa sa mahīṃ putravacca svayaṃ prajāḥ // VamP_23.8 //",
  "GP12vamp__u:2791": "sa eva kṣetrapālo 'bhūt paśupālaḥ sa eva hi /",
  "GP12vamp__u:2792": "sa sarvapālakaścāsīt prajāpālo mahābalaḥ // VamP_23.9 //",
  "GP12vamp__u:2793": "tato 'sya buddhirupannā kīrtirloke garīyasī /",
  "GP12vamp__u:2794": "yāvatkīrtiḥ susaṃsthā hi tāvadvāsaḥ suraiḥ saha // VamP_23.10 //",
  "GP12vamp__u:2795": "sa tvevaṃ nṛpatiśreṣṭho yāthātathyamavekṣya ca /",
  "GP12vamp__u:2796": "vicacāra mahīṃ sarvāṃ kīrtyarthaṃ tu narādhipaḥ // VamP_23.11 //",
  "GP12vamp__u:2797": "tato dvaitavanaṃ nāma puṇyaṃ lokeśvaro balī/ /",
  "GP12vamp__u:2798": "tadāsādya susaṃtuṣṭo viveśābhyāntaraṃ tataḥ // VamP_23.12 //",
  "GP12vamp__u:2799": "tatra devīṃ dadarśātha puṇyāṃ pāpavimocanīm /",
  "GP12vamp__u:2800": "plakṣajāṃ brahmaṇaḥ putrīṃ harijihvāṃ sarasvatīm // VamP_23.13 //",
  "GP12vamp__u:2801": "sudarśanasya jananīṃ hvandaṃ kṛtvā suvistaram /",
  "GP12vamp__u:2802": "sthitāṃ bhagavatīṃ kūle tīrthakoṭibhirāplutām // VamP_23.14 //",
  "GP12vamp__u:2803": "tasyāstajjalamīkṣyaiva snātvā prīto 'bhavannṛpaḥ /",
  "GP12vamp__u:2804": "samājagāma ca punaḥ brahmaṇo vedimuttarām // VamP_23.15 //",
  "GP12vamp__u:2805": "samantapañcakaṃ nāma dharmasthānamanuttamam /",
  "GP12vamp__u:2806": "ākamantād yojanāni pañca ca sarvataḥ // VamP_23.16 //",
  "GP12vamp__u:2807": "devā ūcuḥ /",
  "GP12vamp__u:2808": "kiyantyo vedayaḥ santi brahmaṇaḥ puruṣottama /",
  "GP12vamp__u:2809": "yenottaratayā vedirgāditā sarvapañcakā // VamP_23.17 //",
  "GP12vamp__u:2810": "devadeva uvāca/ /",
  "GP12vamp__u:2811": "vedayo lokanāthasya pañca dharmasya setavaḥ /",
  "GP12vamp__u:2812": "yāsu yaṣṭaṃ sureśena lokanāthena śaṃbhunā // VamP_23.18 //",
  "GP12vamp__u:2813": "prayāgo madhyamā vediḥ pūrvā vedirgayāśiraḥ /",
  "GP12vamp__u:2814": "virajā dakṣiṇā vediranantaphaladāyinī // VamP_23.19 //",
  "GP12vamp__u:2815": "pratīcī puṣkarā vedistribhiḥ kuṇḍairalaṅkṛtā /",
  "GP12vamp__u:2816": "samantapañcakā coktā vedirevottarāvyayā // VamP_23.20 //",
  "GP12vamp__u:2817": "tamamanyata rājarṣiridaṃ kṣetraṃ mahāphalam /",
  "GP12vamp__u:2818": "kariṣyāmi kṛṣiṣyāmi sarvān kāmān yathepsitān // VamP_23.21 //",
  "GP12vamp__u:2819": "iti saṃcintya manasā tyaktvā syantanamuttamam /",
  "GP12vamp__u:2820": "cakre kīrtyarthamatulaṃ saṃsthānaṃ pārthivarṣabhaḥ // VamP_23.22 //",
  "GP12vamp__u:2821": "kṛtvā sīraṃ sa sauvarṇaṃ gahya rudravṛṣaṃ prabhuḥ /",
  "GP12vamp__u:2822": "pauṇḍrakaṃ yāmyamahiṣaṃ svayaṃ karṣitumudyataḥ // VamP_23.22 //",
  "GP12vamp__u:2823": "taṃ karṣantaṃ naravaraṃ samabhyetya takratuḥ /",
  "GP12vamp__u:2824": "provāca rājan kimidaṃ bhavān kartumihodyataḥ // VamP_23.23 //",
  "GP12vamp__u:2825": "taṃ karṣantaṃ naravaraṃ samabhyetya śatakratuḥ /",
  "GP12vamp__u:2826": "provāca rājan kimidaṃ bhavān kartumihodyataḥ // VamP_23.24 //",
  "GP12vamp__u:2827": "rājābravīt suravaraṃ tapaḥ satyaṃ kṣamāṃ dayām /",
  "GP12vamp__u:2828": "kṛṣāmi śaucaṃ dānaṃ ca yogaṃ ca brahmacāritām // VamP_23.25 //",
  "GP12vamp__u:2829": "tasyovāca harirdevaḥ kasmādbījo nareśvara /",
  "GP12vamp__u:2830": "labdho 'ṣṭāṅgeti sahasā avahasya gatastataḥ // VamP_23.26 //",
  "GP12vamp__u:2831": "gate 'pi śakra rājarṣirahanyahani sīradhṛk /",
  "GP12vamp__u:2832": "kṛṣate 'nyān samantācca saptakrośān mahīpatiḥ // VamP_23.27 //",
  "GP12vamp__u:2833": "tato 'hamabruvaṃ gatvā kuro kimidamityatha /",
  "GP12vamp__u:2834": "tadāṣṭāṅgaṃ mahādharmaṃ samākhyātaṃ nṛpeṇa hi // VamP_23.28 //",
  "GP12vamp__u:2835": "tato mayāsya gaditaṃ nṛpa bījaṃ kva tiṣṭhati /",
  "GP12vamp__u:2836": "sa cāha mama dehasthaṃ bījaṃ tamahamabruvam /",
  "GP12vamp__u:2837": "dehyahaṃ vāpayiṣyāmi sīraṃ kṛṣatu vai bhavān // VamP_23.29 //",
  "GP12vamp__u:2838": "tato nṛpatinā bāhurdakṣiṇaḥ prasṛtaḥ kataḥ /",
  "GP12vamp__u:2839": "prasṛtaṃ taṃ bhujaṃ dṛṣṭvā mayā cakreṇa vegataḥ // VamP_23.30 //",
  "GP12vamp__u:2840": "sahasradhā tataśchidya datto yuṣmākameva hi /",
  "GP12vamp__u:2841": "tataḥ savyo bhujo rājñā dattaś chinno 'pyasau mayā // VamP_23.31 //",
  "GP12vamp__u:2842": "tathaivoruyugaṃ prādānmayā chinnau ca tāvubhau /",
  "GP12vamp__u:2843": "tataḥ sa me śiraḥ prādāt tena prīte 'smi tasya ca /",
  "GP12vamp__u:2844": "varado 'smītyathetyukte kururvaramayācata // VamP_23.32 //",
  "GP12vamp__u:2845": "yāvadetanmayā kṛṣṭaṃ dharmakṣetraṃ tadastu ca /",
  "GP12vamp__u:2846": "snātānāṃ ca mṛtānāṃ ca mahāpuṇyaphalaṃ tviha // VamP_23.33 //",
  "GP12vamp__u:2847": "upavāsaṃ ca dānaṃ ca snānaṃ japyaṃ ca mādhava /",
  "GP12vamp__u:2848": "homayajñādikaṃ cānyacchubhaṃ vāpyaśubhaṃ vibho // VamP_23.34 //",
  "GP12vamp__u:2849": "tvatprasāddhṛṣīkeśa śaṅkhacakragadādhara /",
  "GP12vamp__u:2850": "akṣayaṃ pravare kṣetre bhavatvatra mahāphalam // VamP_23.35 //",
  "GP12vamp__u:2851": "tathā bhavān suraiḥ sārdhaṃ samaṃ devena śalinā /",
  "GP12vamp__u:2852": "vasa tvaṃ puṇḍarīkākṣa mannāmavyañjake 'cyuta /",
  "GP12vamp__u:2853": "ityevamuktastenāhaṃ rājñā bāḍhamuvāca tam // VamP_23.36 //",
  "GP12vamp__u:2854": "tathā ca tvaṃ divyavapurbhava bhūyo mahīpate /",
  "GP12vamp__u:2855": "tathāntakāle māmeva layaṭameṣyasi suvrata // VamP_23.37 //",
  "GP12vamp__u:2856": "kīrtiśca śāśvatī tubhyaṃ bhaviṣyati na saṃśayaḥ /",
  "GP12vamp__u:2857": "tatraiva yājakā yajñān yajiṣyanti sahasraśaḥ // VamP_23.38 //",
  "GP12vamp__u:2858": "tasya kṣetrasya rakṣārthaṃ dadau sa puruṣottamaḥ /",
  "GP12vamp__u:2859": "yakṣaṃ ca candranāmānaṃ vāsukiṃ cāpi pannagam // VamP_23.39 //",
  "GP12vamp__u:2860": "vidyādharaṃ śaṅkukarṇaṃ sukeśiṃ rākṣaseśvaram /",
  "GP12vamp__u:2861": "ajāvanaṃ ca nṛpatiṃ mahodevaṃ ca pāvakam // VamP_23.40 //",
  "GP12vamp__u:2862": "etāni sarvato 'bhyetya rakṣanti kurujāṅgalam /",
  "GP12vamp__u:2863": "amīṣāṃ balino 'nye ca bhṛtyāścaivānuyāyinaḥ // VamP_23.41 //",
  "GP12vamp__u:2864": "aṣṭau sahasrāṇi dharanurdharāṇāṃ ye vārayantīha suduṣkṛtān vai /",
  "GP12vamp__u:2865": "snātuṃ na yacchanti mahograrūpāstavanyasya bhūtāḥ sacarācarāṇām // VamP_23.42 //",
  "GP12vamp__u:2866": "tasyaiva madhye bahupuṇya uktaḥ pṛthūdakaḥ pāpaharaḥ śivaśca /",
  "GP12vamp__u:2867": "puṇyā nadī prāṅmukhatāṃ prayātā yatraughayuktasya śubhā jatāḍhyā // VamP_23.43 //",
  "GP12vamp__u:2868": "pūrvaṃ prajeyaṃ prapitāmahena sṛṣṭā samaṃ bhūtagaṇaiḥ samastaiḥ /",
  "GP12vamp__u:2869": "mahī jalaṃ vahnisamīrameva khaṃ tvevamādau vibabhau pṛthūdakaḥ // VamP_23.44 //",
  "GP12vamp__u:2870": "tathā ca sarvāṇā mahārṇavāni tīrthāni nadyaḥ stravaṇāḥ sarāṃsi /",
  "GP12vamp__u:2871": "saṃnirmitānīha mahābhujena taccaikyamāgāt salilaṃ mahīṣu // VamP_23.45 //",
  "GP12vamp__u:2872": "________________________________________________________________________",
  "GP12vamp__u:2873": "devadeva uvāca /",
  "GP12vamp__u:2874": "evaṃ pṛthūdako devāḥ puṇyaḥ pāpabhayāpahaḥ /",
  "GP12vamp__u:2875": "taṃ gacchadhvaṃ mahātīrthaṃ yāvat saṃnidhivodhitam // VamP_24.1 //",
  "GP12vamp__u:2876": "yadā mṛgaśiroṛkṣe śaśisūryau bṛhaspatiḥ /",
  "GP12vamp__u:2877": "tiṣṭhanti sā tithiḥ puṇyā tvakṣayā parigīyate // VamP_24.2 //",
  "GP12vamp__u:2878": "taṃ gacchadhvaṃ suraśreṣṭhā yatra prācī sarasvatī /",
  "GP12vamp__u:2879": "pitṝn ārādhayadhvaṃ hi tatra śrāddhena bhaktitataḥ // VamP_24.3 //",
  "GP12vamp__u:2880": "tato murārivacanaṃ śrutvā devāḥ savāsavāḥ /",
  "GP12vamp__u:2881": "samājagmuḥ kurukṣetre puṇyatīrthaṃ pṛthūdakam // VamP_24.4 //",
  "GP12vamp__u:2882": "tatra snātvā surāḥ sarve bṛhaspatimacodayan /",
  "GP12vamp__u:2883": "viśasva bhagavan ṛkṣamimaṃ mṛśiraṃ kuru /",
  "GP12vamp__u:2884": "puṇyāṃ tithiṃ pāpaharāṃ tava kālo 'yamāgataḥ // VamP_24.5 //",
  "GP12vamp__u:2885": "pravartate ravistatra candramāpi viśatyasau /",
  "GP12vamp__u:2886": "tvadāyattaṃ guro kāryaṃ surāṇāṃ tat kuruṣva ca // VamP_24.6 //",
  "GP12vamp__u:2887": "ityevamukto devaistu devācāryo 'bravīdidam /",
  "GP12vamp__u:2888": "yadi varṣādhipo 'haṃ syāṃ tato yāsyāmi devatāḥ // VamP_24.7 //",
  "GP12vamp__u:2889": "āṣāḍhe māsi mārgarkṣe candrakṣayatithirhi yā /",
  "GP12vamp__u:2890": "tasyāṃ purandaraḥ prītaḥ piṇḍaṃ pitṛṣu bhaktitaḥ // VamP_24.8 //",
  "GP12vamp__u:2891": "prādāt tilamadhūnmiśraṃ haviṣyānnaṃ kuruṣvatha /",
  "GP12vamp__u:2892": "tataḥ prītāstu pitarastāṃ prāhustanayāṃ nijāma // VamP_24.9 //",
  "GP12vamp__u:2893": "menāṃ devāśca śailāya himayuktāya vai daduḥ /",
  "GP12vamp__u:2894": "tāṃ menāṃ himavāṃllabdhvā prasādād daivateṣvatha /",
  "GP12vamp__u:2895": "prītimānabhavaccāsau rarāma ca yathecchayā // VamP_24.10 //",
  "GP12vamp__u:2896": "tato himādriḥ pitṛkanyayā samaṃ samarpayan vai viṣayān yathaiṣṭam /",
  "GP12vamp__u:2897": "ajījanat sā tanayāśca tisro rūpātiyuktāḥ surayoṣitopamāḥ // VamP_24.11 //",
  "GP12vamp__u:2898": "iti śrīvāmanapurāṇe caturviṃśo 'dhyāyaḥ",
  "GP12vamp__u:2899": "________________________________________________________________________",
  "GP12vamp__u:2900": "pulastya uvāca /",
  "GP12vamp__u:2901": "menāyāḥ kanyakāstisro jātā rūpaguṇānvitāḥ /",
  "GP12vamp__u:2902": "sunābha iti ca khyātaścaturthastanayo 'bhavat // VamP_25.1 //",
  "GP12vamp__u:2903": "raktāṅgī raktanetrā ca raktāmbaravibhūṣitā /",
  "GP12vamp__u:2904": "rāgiṇi nāma saṃjātā jyeṣṭhā menāsutā mune // VamP_25.2 //",
  "GP12vamp__u:2905": "śubhāṅgī padmapatrākṣī nīlakuñcitamūrdhajā /",
  "GP12vamp__u:2906": "śvetamālyāmbaradharā kuṭilā nāma cāparā // VamP_25.3 //",
  "GP12vamp__u:2907": "nīlāñcanacayaprakhyā nīlendīvaralocanā /",
  "GP12vamp__u:2908": "rūpeṇānupamā kālī jaghanyā menakāsutā // VamP_25.4 //",
  "GP12vamp__u:2909": "jātāstāḥ kanyakāstisraḥ ṣaḍabdāt parato mune /",
  "GP12vamp__u:2910": "kartuṃ tapaḥ prayātāstā devāstā dadṛśuḥ śubhāḥ // VamP_25.5 //",
  "GP12vamp__u:2911": "tato divākaraiḥ sarvairvasubhiśca tapasvinī /",
  "GP12vamp__u:2912": "kuṭilā ba3hmalokaṃ tu nītā śaśikaraprabhā // VamP_25.6 //",
  "GP12vamp__u:2913": "athocurdevatāḥ sarvāḥ kiṃ tviyaṃ janayiṣyati /",
  "GP12vamp__u:2914": "putraṃ mahiṣahantāraṃ brahman vyākhyātumarhasi // VamP_25.7 //",
  "GP12vamp__u:2915": "tato 'bravīt surapatirneyaṃ śaktā tapasvinī /",
  "GP12vamp__u:2916": "śārvaṃ dhārayituṃ tejo varākī mucyātāṃ tviyam // VamP_25.8 //",
  "GP12vamp__u:2917": "tatastu kuṭulā ṛddhā brahmāṇaṃ prāha nārada /",
  "GP12vamp__u:2918": "tathā yatiṣye bhagavan yatā śārvaṃ sudurddharam // VamP_25.9 //",
  "GP12vamp__u:2919": "dhārayiṣyāmyahaṃ tejastathaiva śruṇu sattama /",
  "GP12vamp__u:2920": "tapasāhaṃ sutaptena samārādhya janārdanam // VamP_25.10 //",
  "GP12vamp__u:2921": "yathā harasya mūrdhānaṃ namayithye pitāmaha /",
  "GP12vamp__u:2922": "tathā deva kariṣyāmi satyaṃ satyaṃ mayoditam // VamP_25.11 //",
  "GP12vamp__u:2923": "pulastya uvāca /",
  "GP12vamp__u:2924": "tataḥ pitāmahaḥ kruddhaḥ kuṭilāṃ prāha dāruṇām /",
  "GP12vamp__u:2925": "bhagavānādikṛd brahmā sarveśo 'pi mahāmun // VamP_25.12 //",
  "GP12vamp__u:2926": "brahmovāca /",
  "GP12vamp__u:2927": "yasmānmadvacanaṃ pāpe na kṣāntaṃ kuṭile tvayā /",
  "GP12vamp__u:2928": "tasmānmacchāpanirdagdhā sarvā āpo bhaviṣyasi // VamP_25.13 //",
  "GP12vamp__u:2929": "ityevaṃ brahmaṇā śaptā himavad duhitā mune /",
  "GP12vamp__u:2930": "āpomayī brahmalokaṃ plāvayāmāsa veginī // VamP_25.14 //",
  "GP12vamp__u:2931": "tāmudvṛttajalāṃ dṛṣṭvā prababandha pitāmahaḥ /",
  "GP12vamp__u:2932": "ṛksāmātharvayajubhirvāṅmayairbandhanairdṛḍham // VamP_25.15 //",
  "GP12vamp__u:2933": "sā baddhā sisthitā brahman tatraiva girikanyakā /",
  "GP12vamp__u:2934": "āpomayī plāvayantī brahmaṇo vimalā jaṭāḥ // VamP_25.16 //",
  "GP12vamp__u:2935": "yā sā rāgavatī nāma sāpi nītā surairdivam /",
  "GP12vamp__u:2936": "brahmaṇe tāṃ nivedyaivaṃ tāmapyāha prajāpatiḥ // VamP_25.17 //",
  "GP12vamp__u:2937": "sāpi kruddhābravīnnūnaṃ tathā tapsye mahattapaḥ /",
  "GP12vamp__u:2938": "yathā mannāmasaṃyukto mahiṣaghno bhaviṣyati // VamP_25.17 //",
  "GP12vamp__u:2939": "tāmapyathāśapad brahma sandhyā pāpe bhaviṣyasi /",
  "GP12vamp__u:2940": "yā madvākyamalaṅghyaṃ vai surairlaṅghayase balāt // VamP_25.18 //",
  "GP12vamp__u:2941": "tāmapyathāśapad brahma sandhyā pāpe bhaviṣyasi /",
  "GP12vamp__u:2942": "yā madvākyamalaṅghyaṃ vai surairlaṅghayase balāt // VamP_25.19 //",
  "GP12vamp__u:2943": "sāpi jātā muniśreṣṭha sandhyā rāgavatī tataḥ /",
  "GP12vamp__u:2944": "pratīcchat kṛttikāyogaṃ śaileyā vigrahaṃ dṛḍham // VamP_25.20 //",
  "GP12vamp__u:2945": "tato gate kanyake dve jñātvā menā tapasvinī /",
  "GP12vamp__u:2946": "tapaso vārayamāsa umetyevābravīcca sā // VamP_25.21 //",
  "GP12vamp__u:2947": "tadeva mātā nāmāsyāścakre pitṛsutā śubhā /",
  "GP12vamp__u:2948": "umetyeva hi kanyāyāḥ sā jagāma tapovanam // VamP_25.22 //",
  "GP12vamp__u:2949": "tataḥ sā manasā devaṃ śūlapāṇiṃ vṛṣadhvajam /",
  "GP12vamp__u:2950": "rudraṃ cetasi saṃdhāya tapastepe suduṣkaram // VamP_25.23 //",
  "GP12vamp__u:2951": "tato brahmābravīd devān gacchadhvaṃ himavatsutām /",
  "GP12vamp__u:2952": "ihānayadhvaṃ tāṃ kālīṃ tapasyantīṃ himālaye // VamP_25.24 //",
  "GP12vamp__u:2953": "tato devāḥ samājagmurdadṛśupaḥ śailanandinīm /",
  "GP12vamp__u:2954": "tejasā vijitāstasyā na śekurupasarpitum // VamP_25.25 //",
  "GP12vamp__u:2955": "indro 'maragaṇaiḥ sārddhaṃ nirddhūtastejasā tayā /",
  "GP12vamp__u:2956": "brahmaṇo 'dhikatejo 'syā vinivedya pratiṣṭhitaḥ // VamP_25.26 //",
  "GP12vamp__u:2957": "tato brahmābravīt sā di dhravaṃ śaṅkaravallabhā /",
  "GP12vamp__u:2958": "yūyaṃ yattejasā nūnaṃ vikṣiptāstu hataprabhāḥ // VamP_25.27 //",
  "GP12vamp__u:2959": "tasmād bhajadhvaṃ sva svaṃ hi sthānaṃ bho vigatajvarāḥ /",
  "GP12vamp__u:2960": "satārakaṃ hi mahiṣaṃ vidadhvaṃ nihataṃ raṇe // VamP_25.28 //",
  "GP12vamp__u:2961": "ityevamuktā devena brahmaṇā sendrakāḥ surāḥ /",
  "GP12vamp__u:2962": "jagmuḥ svānyeva dhiṣṇyāni sadyo vai vigatajvarāḥ // VamP_25.29 //",
  "GP12vamp__u:2963": "umāmapi tapasyantīṃ himavān parvateśvaraḥ /",
  "GP12vamp__u:2964": "nivartya tapasastasmāt sadāro hyanayadgṛhān // VamP_25.30 //",
  "GP12vamp__u:2965": "devo 'pyāśritya tadraudraṃ vrataṃ nāmnā nirāśrayam /",
  "GP12vamp__u:2966": "vicacāra mahāśailān seruprāgryān mahāmatiḥ // VamP_25.31 //",
  "GP12vamp__u:2967": "sa kadācinmahāśailaṃ himavantaṃ samāgataḥ /",
  "GP12vamp__u:2968": "tenārcitaḥ śraddhayāsau tāṃ rātrimavasaddharaḥ // VamP_25.32 //",
  "GP12vamp__u:2969": "dvitīye 'hni girīśena mahādevo namantritaḥ /",
  "GP12vamp__u:2970": "ihaiva tiṣṭhasva vibho tapaḥsādhanākāraṇāt // VamP_25.33 //",
  "GP12vamp__u:2971": "ityevamukto giriṇā haraścakre matiṃ ca tām /",
  "GP12vamp__u:2972": "tasthāvāśramamāśritya tyaktvā vāsaṃ nirāśrayam // VamP_25.34 //",
  "GP12vamp__u:2973": "vasato 'pyāśrame tasya devadevasya śūlinaḥ /",
  "GP12vamp__u:2974": "taṃ deśamagamat kālī girirājasutā śubhā // VamP_25.35 //",
  "GP12vamp__u:2975": "tāmāgatāṃ haro dṛṣṭvā bhūyo jātāṃ priyāṃ satīm /",
  "GP12vamp__u:2976": "svāgatenābhisaṃpūjya tasthau yogarato haraḥ // VamP_25.36 //",
  "GP12vamp__u:2977": "sā cābhyetya varārohā kṛtāñjaparigrahā /",
  "GP12vamp__u:2978": "vavande caraṇau śauvau sakhībhiḥ saha bhāminī // VamP_25.37 //",
  "GP12vamp__u:2979": "tatastu sucirāccharvaḥ samīkṣya girikanyakām /",
  "GP12vamp__u:2980": "na yuktaṃ caivamuktvātha sagaṇo 'ntardadhe tataḥ // VamP_25.38 //",
  "GP12vamp__u:2981": "sāpi śarvavaco raudraṃ śrutvā jñānasamanvitā /",
  "GP12vamp__u:2982": "antarduḥkhena dahyantī pitaraṃ prāha pārvatī // VamP_25.39 //",
  "GP12vamp__u:2983": "tāta yāsye mahāraṇye taptuṃ ghoraṃ mahattapaḥ /",
  "GP12vamp__u:2984": "ārādhanāya devasya śaṅkarasya pinākinaḥ // VamP_25.40 //",
  "GP12vamp__u:2985": "tathetyuktaṃ vacaḥ pitrā pāde tasyaiva vistṛte /",
  "GP12vamp__u:2986": "lalitākhyā tapastepe harārādhanākāmyayā // VamP_25.41 //",
  "GP12vamp__u:2987": "tasyāḥ sakhyastadā devyāḥ paricaryā tu kurvate /",
  "GP12vamp__u:2988": "samitkuśaphalaṃ cāpi mūlāharaṇamāditaḥ // VamP_25.42 //",
  "GP12vamp__u:2989": "vinodanārthaṃ pārvatyā mṛnmayaḥ śūladhṛg haraḥ /",
  "GP12vamp__u:2990": "kṛtastu tejasā yukto bhadramastviti sābravīt // VamP_25.43 //",
  "GP12vamp__u:2991": "pūjāṃ karoti tasyaiva taṃ paśyati muhurmuhuḥ /",
  "GP12vamp__u:2992": "tato 'syāstuṣṭimagamacchraddhayā tripurāntakṛt // VamP_25.44 //",
  "GP12vamp__u:2993": "baṭurūpaṃ samādhāya āṣāḍhī muñjamekhalī /",
  "GP12vamp__u:2994": "yajñopavītī chatrī ca mṛgājinadharastathā // VamP_25.45 //",
  "GP12vamp__u:2995": "kamaṇḍaluvyagrakaro bhasmāruṇitavigrahaḥ /",
  "GP12vamp__u:2996": "pratyāśramaṃ paryaṭan sa taṃ kālyāśramamāgataḥ // VamP_25.46 //",
  "GP12vamp__u:2997": "tamutthāya tadā kālī sakhībhiḥ saha nārada /",
  "GP12vamp__u:2998": "pūjayitvā yathānyāyaṃ paryapṛcchadidaṃ tataḥ // VamP_25.47 //",
  "GP12vamp__u:2999": "umovāca /",
  "GP12vamp__u:3000": "kasmādāgamyate bhikṣo kutra sthāne tavāśramaḥ /",
  "GP12vamp__u:3001": "kva ca tvaṃ pratigantāsi mama śīghraṃ nivedaya // VamP_25.48 //",
  "GP12vamp__u:3002": "bhikṣuruvāca/ /",
  "GP12vamp__u:3003": "mamāśramapadaṃ bāle vārāṇasyāṃ śucivrate /",
  "GP12vamp__u:3004": "athātastīrthayātrāyāṃ gamiṣyāmi pṛthūdakam // VamP_25.49 //",
  "GP12vamp__u:3005": "devyuvāca /",
  "GP12vamp__u:3006": "kiṃ puṇyaṃ tatra viprendra labdhāsi tvaṃ pṛthūdake /",
  "GP12vamp__u:3007": "pathi snānena ca phalaṃ keṣu kiṃ labdavānasi // VamP_25.50 //",
  "GP12vamp__u:3008": "bhikṣuruvāca /",
  "GP12vamp__u:3009": "mayā snānaṃ prayāge tu kṛtaṃ prathamameva hi /",
  "GP12vamp__u:3010": "tato 'tha tīrthe kubjāmre jayante caṇḍikeśvare // VamP_25.51 //",
  "GP12vamp__u:3011": "bandhuvṛnde ca karkandhe tīrthe kanakhale tathā /",
  "GP12vamp__u:3012": "sarasvatyāmagnikuṇḍe bhadrāyāṃ tu triviṣṭape // VamP_25.52 //",
  "GP12vamp__u:3013": "konaṭe koṭitīrthe ca kubjake ca kṛsodari /",
  "GP12vamp__u:3014": "nithkāmena kṛtaṃ snānaṃ tato 'bhyāgāṃ tavāśramam // VamP_25.53 //",
  "GP12vamp__u:3015": "ihasthāṃ tvāṃ samābhāṣya gamiṣyāmi pṛthūdakam /",
  "GP12vamp__u:3016": "pṛcchāmi yadahaṃ tvāṃ vai tatra na kroddhumarhasi // VamP_25.54 //",
  "GP12vamp__u:3017": "ahaṃ yattapasātmānaṃ śoṣayāmi kṛśodari /",
  "GP12vamp__u:3018": "bālye 'pi saṃyatatanustattu ślāghyaṃ dvijanmanām // VamP_25.55 //",
  "GP12vamp__u:3019": "kimarthaṃ bhavatī raudraṃ prathame vayasi sthitā /",
  "GP12vamp__u:3020": "tapaḥ samāśritā bhīru saṃśayaḥ pratibhāti me // VamP_25.56 //",
  "GP12vamp__u:3021": "prathame vayasi strīṇāṃ saha bhartrā vilāsini /",
  "GP12vamp__u:3022": "subhogā bhogitāḥ kāle vrajanti sthirayauvane // VamP_25.57 //",
  "GP12vamp__u:3023": "tapasā vāñchayantīha girije sacarācarāḥ /",
  "GP12vamp__u:3024": "rūpābhijanamaiśvaryaṃ tacca te vidyate bahu // VamP_25.58 //",
  "GP12vamp__u:3025": "tat kimarthamapāsyaitānalaṅkārāñ jaṭā dhṛtāḥ /",
  "GP12vamp__u:3026": "cīnāṃśukaṃ parityajya kiṃ tvaṃ valkaladhāriṇī // VamP_25.59 //",
  "GP12vamp__u:3027": "pulastya uvāca /",
  "GP12vamp__u:3028": "tatastu tapasā vṛddhā devyāḥ somaprabhā sakhī /",
  "GP12vamp__u:3029": "bhikṣave kathayāmāsa yathāvat sā hi nārada // VamP_25.60 //",
  "GP12vamp__u:3030": "somaprabhovāca /",
  "GP12vamp__u:3031": "tapaścaryā dvijaśreṣṭha pārvatyā yena hetunā /",
  "GP12vamp__u:3032": "taṃ śṛṇuṣva tviyaṃ kālī haraṃ bhartāramicchati // VamP_25.61 //",
  "GP12vamp__u:3033": "pulastya uvāca /",
  "GP12vamp__u:3034": "somaprabhāyā vacanaṃ śrutvā saṃkampya vai śiraḥ /",
  "GP12vamp__u:3035": "vihasya ca mahāhāsaṃ bhikṣurāha vacastvidam // VamP_25.62 //",
  "GP12vamp__u:3036": "bhikṣuruvāca/ /",
  "GP12vamp__u:3037": "vadāmi te pārvati vākyamevaṃ kena pradattā tava buddhireṣā /",
  "GP12vamp__u:3038": "kathaṃ karaḥ pallavakomalaste sameṣyate śārvakaraṃ sasarpam // VamP_25.63 //",
  "GP12vamp__u:3039": "tathā dukūlāmbaraśālinī tvaṃ mṛgāricarmābhivṛtastu rudraḥ /",
  "GP12vamp__u:3040": "tvaṃ candanāktā sa bhasmabhūṣito na yuktarūpaṃ pratibhāti me tvidam // VamP_25.64 //",
  "GP12vamp__u:3041": "pulastya uvāca /",
  "GP12vamp__u:3042": "evaṃ vādini viprendra pārvatī bhikṣumabravīt /",
  "GP12vamp__u:3043": "mā maivaṃ vada bikṣo tvaṃ haraḥ sarvaguṇādhikaḥ // VamP_25.65 //",
  "GP12vamp__u:3044": "śivo vāpyathavā bhīmaḥ sadhano nirdhano 'pi vā /",
  "GP12vamp__u:3045": "alaṅkṛto vā deveśastathā vāpyanalaṅkṛtaḥ // VamP_25.66 //",
  "GP12vamp__u:3046": "yādṛśastādṛśo vāpi sa me nātho bhaviṣyati /",
  "GP12vamp__u:3047": "nivāryatāmayaṃ bhikṣurvivakṣuḥ sphuritādharaḥ /",
  "GP12vamp__u:3048": "na tathā nindakaḥ pāpī yathā śṛṇvan śaśiprabhe // VamP_25.67 //",
  "GP12vamp__u:3049": "pulastya uvāca /",
  "GP12vamp__u:3050": "ityevamuktvā varadā samutthātumathaicchata /",
  "GP12vamp__u:3051": "tato 'tyajad bhikṣurūpaṃ svarūpastho 'bhavacchivaḥ // VamP_25.68 //",
  "GP12vamp__u:3052": "bhūtvovāca priye gaccha svameva bhavanaṃ pituḥ /",
  "GP12vamp__u:3053": "tavārthāya praheṣyāmi maharṣin himavadgṛhe // VamP_25.69 //",
  "GP12vamp__u:3054": "yacceha rudramīhantyā mṛnmayaśceśvaraḥ kṛtaḥ /",
  "GP12vamp__u:3055": "asau bhadreśvaretyevaṃ khyāto loke bhaviṣyati // VamP_25.70 //",
  "GP12vamp__u:3056": "devadānavagandharvā yakṣāḥ kiṃpuruṣoragāḥ /",
  "GP12vamp__u:3057": "pūjayiṣyanti satataṃ mānavāśca śubhepsavaḥ // VamP_25.71 //",
  "GP12vamp__u:3058": "ityevamuktā devena girirājasutā mune /",
  "GP12vamp__u:3059": "jagāmāmbaramāviśya svameva bhavanaṃ pituḥ // VamP_25.72 //",
  "GP12vamp__u:3060": "śaṅkaro 'pi mahātejā visṛjya kirikanyakām /",
  "GP12vamp__u:3061": "pṛthūdakaṃ jagāmātha snānaṃ cakre vidhānataḥ // VamP_25.73 //",
  "GP12vamp__u:3062": "tatastu devapravaro maheśvaraḥ pṛthūdake snānamapāstakalmaṣaḥ /",
  "GP12vamp__u:3063": "kṛtvā sanandiḥ sagaṇaḥ savāhano mahāgiriṃ mandaramājagāma // VamP_25.74 //",
  "GP12vamp__u:3064": "āyāti tripurāntake saha gaṇairbrahmarṣibhiḥ saptabhirārohatpulako babhau girivaraḥ saṃhṛṣṭatittaḥ kṣaṇāt /",
  "GP12vamp__u:3065": "cakre divyaphalairjalena śucinā mūlaiśca kandādibhiḥ pūjāṃ sarvagaṇeśvaraiḥ saha vibhoradristrinetrasya tu // VamP_25.75 //",
  "GP12vamp__u:3066": "iti śrīvāmanapurāṇe pañcaviṃśo 'dhyāyaḥ",
  "GP12vamp__u:3067": "________________________________________________________________________",
  "GP12vamp__u:3068": "pulastya uvāca /",
  "GP12vamp__u:3069": "tataḥ saṃpūjito rudraḥ śailena prītimānabhūt /",
  "GP12vamp__u:3070": "sasmāra ca maharṣistu arundhatyā samaṃ tataḥ // VamP_26.1 //",
  "GP12vamp__u:3071": "te saṃsmṛtāstu ṛṣayaḥ śaṅkareṇa mahātmanā /",
  "GP12vamp__u:3072": "samājagmurmahāśailaṃ mandaraṃ cārukandaram // VamP_26.2 //",
  "GP12vamp__u:3073": "tānāgatān samīkṣyaiva devastripuranāśanaḥ /",
  "GP12vamp__u:3074": "abhyutthāyābhipūjyaitānidaṃ vacanamabravīt // VamP_26.3 //",
  "GP12vamp__u:3075": "dhanyo 'yaṃ parvataśreṣṭhaḥ ślāghyaḥ pūjyaśca daivataiḥ /",
  "GP12vamp__u:3076": "dhūtapāpastathā jāto bhavatāṃ pādapaṅkajaiḥ // VamP_26.4 //",
  "GP12vamp__u:3077": "sthīyatāṃ vistṛte ramye giriprasthe same śubhe /",
  "GP12vamp__u:3078": "śilāsu padmavārṇāsu ślakṣṇāsu ca mṛduṣvapi // VamP_26.5 //",
  "GP12vamp__u:3079": "pulastya uvāca /",
  "GP12vamp__u:3080": "ityevamuktā devena saṃkareṇa maharṣayaḥ /",
  "GP12vamp__u:3081": "samameva tvarundhatyā viviśuḥ śailasānuni // VamP_26.6 //",
  "GP12vamp__u:3082": "upaviṣṭeṣu ṛṣiṣu nandī devagaṇāgraṇīḥ /",
  "GP12vamp__u:3083": "arghyādinā samabhyarcya sthitaḥ prayatamānasaḥ // VamP_26.7 //",
  "GP12vamp__u:3084": "tato 'bravīt surapatirdharmya vākyaṃ hitaṃ surān /",
  "GP12vamp__u:3085": "ātmano yaśaso vṛddhyai saptarṣīn vinayānvitān // VamP_26.8 //",
  "GP12vamp__u:3086": "hara uvāca /",
  "GP12vamp__u:3087": "kaśyapātre vāruṇeya gādheya śṛṇu gautam /",
  "GP12vamp__u:3088": "bharadvāja śṛṇuṣva tvamaṅgirastvaṃ śṛṇuṣva ca // VamP_26.9 //",
  "GP12vamp__u:3089": "mamāsīd dakṣatanujā priyā sā dakṣakopataḥ /",
  "GP12vamp__u:3090": "utsasarja satī prāṇān yogadṛṣṭya purā kilaḥ // VamP_26.10 //",
  "GP12vamp__u:3091": "sādya bhūyaḥ samudbhūtā śailarājasutā umā /",
  "GP12vamp__u:3092": "sā madarthāya śailendro yācyatāṃ dvijasattamāḥ // VamP_26.11 //",
  "GP12vamp__u:3093": "pulastya uvāca /",
  "GP12vamp__u:3094": "saptarṣayastvevamuktā bāḍhamityabruvan vacaḥ /",
  "GP12vamp__u:3095": "oṃnamaḥ śaṅkarāyeti proktvā jagmurhimālayam // VamP_26.12 //",
  "GP12vamp__u:3096": "tato 'pyarundhatīṃ śarvaḥ prāha gacchasva sundari /",
  "GP12vamp__u:3097": "purandhryo hi purandhrīṇāṃ gatiṃ dharmasya ve viduḥ // VamP_26.13 //",
  "GP12vamp__u:3098": "ityevamuktā durlaṅghyaṃ lokācāraṃ tvarundhatī /",
  "GP12vamp__u:3099": "namaste rudra ityuktvā jagāma patinā saha // VamP_26.14 //",
  "GP12vamp__u:3100": "gatvā himādriśikharamoṣadhiprasthameva ca /",
  "GP12vamp__u:3101": "dadṛśuḥ śailarājasya purīṃ surapurīmiva // VamP_26.15 //",
  "GP12vamp__u:3102": "tataḥ saṃpūjyamānāste śailayoṣidbhirādarāt /",
  "GP12vamp__u:3103": "sunābhādibhiravyagraiḥ pujyamānāstu parvataiḥ // VamP_26.16 //",
  "GP12vamp__u:3104": "gandharvaiḥ kiṃnarairyakṣaistathānyaistatpurassaraiḥ /",
  "GP12vamp__u:3105": "viviśurbhavanaṃ ramyaṃ himādrerhāṭakojjavalam // VamP_26.17 //",
  "GP12vamp__u:3106": "tataḥ sarve mahātmānāstapasā dhautakalmaṣāḥ /",
  "GP12vamp__u:3107": "samāsādya mahādvāraṃ saṃtasthurdvāḥsthakāraṇāt // VamP_26.18 //",
  "GP12vamp__u:3108": "tatastu tvarito 'bhyāgād dvāḥstho 'drirgandhamādanaḥ /",
  "GP12vamp__u:3109": "dhārayan vai kare daṇḍaṃ padmarāgamayaṃ mahat // VamP_26.19 //",
  "GP12vamp__u:3110": "tatastamūcurmunayo gatvā śailapatiṃ śubham /",
  "GP12vamp__u:3111": "nivedayāsmān saṃprāptān mahatkāryarthino vayam // VamP_26.20 //",
  "GP12vamp__u:3112": "ityevamuktaḥ śailendro ṛṣibhirgandhamādanaḥ /",
  "GP12vamp__u:3113": "jagāma tatra yatrāste śailarājo 'dribhirvṛtaḥ // VamP_26.21 //",
  "GP12vamp__u:3114": "niṣaṇṇo bhuvi jānubhyāṃ dattvā hastau mukhe giriḥ /",
  "GP12vamp__u:3115": "daṇḍaṃ nikṣipya kakṣāyāmidaṃ vacanamabravīt // VamP_26.22 //",
  "GP12vamp__u:3116": "gandhamādana uvāca /",
  "GP12vamp__u:3117": "ime hi ṛṣayaḥ prāptāḥ śailarāja tavārthinaḥ /",
  "GP12vamp__u:3118": "dvāre sthaitāḥ kāryiṇaste tava darśanalālasāḥ // VamP_26.23 //",
  "GP12vamp__u:3119": "pulastya uvāca /",
  "GP12vamp__u:3120": "dvāḥsthavākyaṃ samākarṇya samutthāyācaleśvaraḥ /",
  "GP12vamp__u:3121": "svayamabhyāgamad dvāri samādāyārghyamuttamam // VamP_26.24 //",
  "GP12vamp__u:3122": "tānrcyārghyādinā śailaḥ samānīya sabhātalam /",
  "GP12vamp__u:3123": "uvāca vākyaṃ vākyajñaḥ kṛtāsanaparigrahān // VamP_26.25 //",
  "GP12vamp__u:3124": "himavānuvāca /",
  "GP12vamp__u:3125": "anabhravṛṣṭiḥ kimiyamutāho 'kusumaṃ phalam /",
  "GP12vamp__u:3126": "apratarkyamacintyaṃ ca bhavadāgamanaṃ tvidam // VamP_26.26 //",
  "GP12vamp__u:3127": "adyaprabhṛti dhanyo 'smi śailarāḍadya sattamāḥ /",
  "GP12vamp__u:3128": "saṃśuddhadeho 'smayadyaiva yad bhavanto mamājiram // VamP_26.27 //",
  "GP12vamp__u:3129": "ātmasaṃsargasaṃśuddhaṃ kṛtavanto dvijottamāḥ /",
  "GP12vamp__u:3130": "dṛṣṭipūtaṃ padākrāntaṃ tīrthaṃ sārasvataṃ yathā // VamP_26.28 //",
  "GP12vamp__u:3131": "dāso 'haṃ bhavatāṃ viprāḥ kṛtapuṇyaś ca sāṃpratam /",
  "GP12vamp__u:3132": "yenārthino hi te yūyaṃ tanmamājñātumarhatha // VamP_26.29 //",
  "GP12vamp__u:3133": "sadāro 'haṃ samaṃ putrairbhṛtyairnaptṛbhiravyayāḥ /",
  "GP12vamp__u:3134": "kiṅkaro 'smi sthito yuṣmadājñākārī taducyatām // VamP_26.30 //",
  "GP12vamp__u:3135": "pulastya uvāca /",
  "GP12vamp__u:3136": "śailarājavacaḥ śrutvā ṛṣayaḥ saṃśitavrataḥ /",
  "GP12vamp__u:3137": "ūcuraṅgirasaṃ vṛddhaṃ kāryamadrau nivedaya // VamP_26.31 //",
  "GP12vamp__u:3138": "ityevaṃ coditaḥ sarvairṛṣibiḥ kaśyapādibhiḥ /",
  "GP12vamp__u:3139": "pratyuvāca paraṃ vākyaṃ girirājaṃ tamaṅgirāḥ // VamP_26.32 //",
  "GP12vamp__u:3140": "aṅgirā uvāca /",
  "GP12vamp__u:3141": "śrūyatāṃ parvataśreṣṭha yena kāryeṇa vai vayam /",
  "GP12vamp__u:3142": "samāgatāstvatsadanamarundhatyā samaṃ gire // VamP_26.33 //",
  "GP12vamp__u:3143": "yo 'sau mahātmā sarvātmā dakṣayajñakṣayaṅkaraḥ /",
  "GP12vamp__u:3144": "śaṅkaraḥ śūladhṛk śarvastrinetro vṛṣavāhanaḥ // VamP_26.34 //",
  "GP12vamp__u:3145": "jīmūtaketuḥ śatrughno yajñabhoktā svayaṃ prabhuḥ /",
  "GP12vamp__u:3146": "yamīśvaraṃ vadantyeke śivaṃ sthāṇau bhavaṃ haram // VamP_26.35 //",
  "GP12vamp__u:3147": "bhīmamugraṃ maheśānaṃ mahādevaṃ paśoḥ patim /",
  "GP12vamp__u:3148": "vayaṃ tena preṣitāḥ smastvatsakāśaṃ girīśvara // VamP_26.36 //",
  "GP12vamp__u:3149": "iyaṃ yā tvatsutā kālī sarvalokeṣu sundarī /",
  "GP12vamp__u:3150": "tāṃ prārthayati deveśastāṃ bhavān dātumarhati // VamP_26.37 //",
  "GP12vamp__u:3151": "sa eva dhanyo hi pitā yasya putrī śubhaṃ patim /",
  "GP12vamp__u:3152": "rūpābhijanasaṃpattyā prāpnoti girisattama // VamP_26.38 //",
  "GP12vamp__u:3153": "yāvanto jaṅgamāgamyā bhūtāḥ śaila caturvidhāḥ /",
  "GP12vamp__u:3154": "teṣāṃ mātā tviyaṃ devī yataḥ proktaḥ pitā haraḥ // VamP_26.39 //",
  "GP12vamp__u:3155": "praṇamya śaṅkaraṃ devāḥ praṇamantu sutāṃ tava /",
  "GP12vamp__u:3156": "kuruṣva pādaṃ śatrūṇāṃ mūrdhni bhasmapariplutam // VamP_26.40 //",
  "GP12vamp__u:3157": "yācitāro vayaṃ śarvo varo dātā tvamapyumā /",
  "GP12vamp__u:3158": "vadhūḥ sarvajaganmātā kuru yacchreyase tava // VamP_26.41 //",
  "GP12vamp__u:3159": "pulastya uvāca /",
  "GP12vamp__u:3160": "tadvaco 'ṅgirasaḥ śrutvā kālī tasthāvadhomukhī /",
  "GP12vamp__u:3161": "harṣamāgatya sahasā punardainyamupāgatā // VamP_26.42 //",
  "GP12vamp__u:3162": "tataḥ śailapatiḥ prāha parvataṃ gandhamādanam /",
  "GP12vamp__u:3163": "gaccha śailānupāmantrya sarvānāgānturmahasi // VamP_26.43 //",
  "GP12vamp__u:3164": "tataḥ śīghrataraḥ śailo gṛhād gṛhamagāñjavī /",
  "GP12vamp__u:3165": "mervādīn parvataśreṣṭhānājuhāva samantataḥ // VamP_26.44 //",
  "GP12vamp__u:3166": "te 'pyājagmustvarāvantaḥ kāryaṃ matvā mahattadā /",
  "GP12vamp__u:3167": "viviśurvismayāviṣṭāḥ sauvarṇeṣvāsaneṣu te // VamP_26.45 //",
  "GP12vamp__u:3168": "udayo hemakūṭaśca ramyako mandarastathā /",
  "GP12vamp__u:3169": "uddālako vāruṇaśca varāho garuḍāsanaḥ // VamP_26.46 //",
  "GP12vamp__u:3170": "śuktimān vegasānuśca dṛḍhaśṛṅgo 'tha śṛṅvān /",
  "GP12vamp__u:3171": "citrakūṭastrikūṭaś ca tathā mandarakācalaḥ // VamP_26.47 //",
  "GP12vamp__u:3172": "vindhyaśca malayaścaiva pāriyātro 'tha durdaraḥ /",
  "GP12vamp__u:3173": "kailāsādrirmahendraśca niṣadho 'ñjanaparvataḥ // VamP_26.48 //",
  "GP12vamp__u:3174": "ete pradhānā girayastathānye kṣudraparvatāḥ /",
  "GP12vamp__u:3175": "uviṣṭāḥ sabhāyāṃ vai praṇipatya ṛṣiṃśca tān // VamP_26.49 //",
  "GP12vamp__u:3176": "tato girīśaḥ svāṃ bhāryā menāmāhūtavāṃśca saḥ /",
  "GP12vamp__u:3177": "samāgacchata kalyāṇī samaṃ putreṇa bhāminī // VamP_26.50 //",
  "GP12vamp__u:3178": "sābhivandya ṛṣīṇāṃ hi cāraṇāṃśca tapasvinī /",
  "GP12vamp__u:3179": "sarvān jñātīn samābhāṣya viveśa sasutā tataḥ // VamP_26.51 //",
  "GP12vamp__u:3180": "tato 'driṣu mahāśaila upaviṣṭeṣu nārada /",
  "GP12vamp__u:3181": "uvāca vākyaṃ vākyajñaḥ sarvānābhāṣya susvaram // VamP_26.52 //",
  "GP12vamp__u:3182": "himavānuvāca /",
  "GP12vamp__u:3183": "ime saptarṣayaḥ puṇyā yācitāraḥ sutāṃ mama /",
  "GP12vamp__u:3184": "maheśvarārthaṃ kanyāṃ tu taccāvedyaṃ bhavatsu vai // VamP_26.53 //",
  "GP12vamp__u:3185": "tad vadadhvaṃ yathāprajñaṃ jñātayo yūyameva me /",
  "GP12vamp__u:3186": "nollaṅghya yuṣmān dāsyāmi tatkṣamaṃ vaktumarhatha // VamP_26.54 //",
  "GP12vamp__u:3187": "pulastya uvāca /",
  "GP12vamp__u:3188": "himavadvacanaṃ śrutvā mervādyāḥ sthāvarottamāḥ /",
  "GP12vamp__u:3189": "sarva evābruvan vākyaṃ sthitāḥ sveṣvāsaneṣu te // VamP_26.55 //",
  "GP12vamp__u:3190": "yācitāraś ca munayo varastripurahā haraḥ /",
  "GP12vamp__u:3191": "dīyatāṃ śaila kālīyaṃ jāmātābhimato hi naḥ // VamP_26.56 //",
  "GP12vamp__u:3192": "menāpyathāha bhartāraṃ śṛṇu śailendra madvacaḥ /",
  "GP12vamp__u:3193": "pitṛnārādhya devaistairdattānenaiva hetunā // VamP_26.57 //",
  "GP12vamp__u:3194": "yastvasyāṃ bhūtapatinā putro jāto bhaviṣyati /",
  "GP12vamp__u:3195": "sa haniṣyati daityaindraṃ mahiṣaṃ tārakaṃ tathā // VamP_26.58 //",
  "GP12vamp__u:3196": "ityevaṃ menayā proktaḥ śailaiḥ śaileśvaraḥ sutām /",
  "GP12vamp__u:3197": "provāca putri dattāsi śarvāya tvaṃ mayādhunā // VamP_26.59 //",
  "GP12vamp__u:3198": "ṛṣīnuvāca kālīyaṃ mama putrī tapodhanāḥ /",
  "GP12vamp__u:3199": "praṇāmaṃ saṃkaravadhūrbhaktinamrā karoti va // VamP_26.60 //",
  "GP12vamp__u:3200": "tato 'pyarundhatī kālīmahkamāropya cāṭukaiḥ /",
  "GP12vamp__u:3201": "lajjamānāṃ samāśvāsya haranāmoditaiḥ śubhaiḥ // VamP_26.61 //",
  "GP12vamp__u:3202": "tataḥ saptarṣayaḥ procuḥ śailarāja niśāmaya /",
  "GP12vamp__u:3203": "jāmitraguṇasaṃyuktāṃ tithiṃ puṇyāṃ sumaṅgalām // VamP_26.62 //",
  "GP12vamp__u:3204": "uttarāphālgunīyogaṃ tṛtīye 'hni himāṃśumān /",
  "GP12vamp__u:3205": "gamiṣyati ca tatrokto muhūrtto maitranāmakaḥ // VamP_26.63 //",
  "GP12vamp__u:3206": "tasyāṃ tithyāṃ haraḥ pāṇiṃ grahīṣyati samantrakam /",
  "GP12vamp__u:3207": "tava putryā vayaṃ yāmastadanujñātumarhasi // VamP_26.64 //",
  "GP12vamp__u:3208": "tataḥ saṃpūjya vidhinā phalamūlādibhiḥ śubhaiḥ /",
  "GP12vamp__u:3209": "visarjayāmāsa śanaiḥ śailarāḍ ṛṣipuṅgavān // VamP_26.65 //",
  "GP12vamp__u:3210": "te 'pyājagmurmahāvegāt tvākramya marudālayam /",
  "GP12vamp__u:3211": "āsādya mandaragiriṃ bhūyo 'vandanta śaṅkaram // VamP_26.66 //",
  "GP12vamp__u:3212": "praṇamyocurmaheśānaṃ bhavān bharttādrijā vadhuḥ /",
  "GP12vamp__u:3213": "sabrahyakāstrayo lokā drakṣyanti ghanavāhanam // VamP_26.67 //",
  "GP12vamp__u:3214": "tato maheśvaraḥ prīto munīn sarvānanukramāt /",
  "GP12vamp__u:3215": "pūjayāmāsa vidhinā arundhatyā samaṃ haraḥ // VamP_26.68 //",
  "GP12vamp__u:3216": "tataḥ saṃpūjitā jagmuḥ surāṇāṃ mantraṇāya te /",
  "GP12vamp__u:3217": "te 'pyājagmurharaṃ draṣṭuṃ brahmaviṣṇvindrabhāskarāḥ // VamP_26.69 //",
  "GP12vamp__u:3218": "gehaṃ tato 'bhyetya maheśvarasya kṛtapraṇāmā viviśurmaharṣe /",
  "GP12vamp__u:3219": "sasmāra nandipramukhāṃśca savānabhyetya te vandya haraṃ niṣaṇṇāḥ // VamP_26.70 //",
  "GP12vamp__u:3220": "devairgaṇaiścāpi vṛto girīśaḥ sa śobhate muktajaṭāgrabhāraḥ /",
  "GP12vamp__u:3221": "yatā vane sarjjakadambamadhye prarohamūlo 'tha vanaspatirvai // VamP_26.71 //",
  "GP12vamp__u:3222": "iti śrīvāmanapurāṇe ṣaḍviṃśo 'dhyāyaḥ",
  "GP12vamp__u:3223": "________________________________________________________________________",
  "GP12vamp__u:3224": "pulastya uvāca /",
  "GP12vamp__u:3225": "samāgatān surān dṛṣṭvā nandirākhyātavān vibhoḥ /",
  "GP12vamp__u:3226": "athotthāya hariṃ bhaktyā pariṣvajya nyapīḍayat // VamP_27.1 //",
  "GP12vamp__u:3227": "brahmaṇāṃ śirasā natvā samābhāṣya śatakratum /",
  "GP12vamp__u:3228": "ālokyānyān suragaṇān saṃbhāvayat sa śaṅkaraḥ // VamP_27.2 //",
  "GP12vamp__u:3229": "gaṇāśca jaya deveti vīrabhadrapurogamāḥ /",
  "GP12vamp__u:3230": "śaivāḥ pāśupatādyāśca viviśurmandarālam // VamP_27.3 //",
  "GP12vamp__u:3231": "tatastasmānmahāśailaṃ kailāsaṃ saha daivataiḥ /",
  "GP12vamp__u:3232": "jagāma bhagavān śarvaḥ kartuṃ vaivāhikaṃ vidhim // VamP_27.4 //",
  "GP12vamp__u:3233": "tatastasmin mahāśaile devamātāditiḥ śubhā /",
  "GP12vamp__u:3234": "surabhiḥ surasā cānyāścakrarmaṇḍanamākulāḥ // VamP_27.5 //",
  "GP12vamp__u:3235": "mahāsthiśekharī cārurocanālikalo haraḥ /",
  "GP12vamp__u:3236": "siṃhājinī cālinīlabhujaṅgakṛtakuṇḍalaḥ // VamP_27.6 //",
  "GP12vamp__u:3237": "mahāhiratnavalayo hārakeyūranūpuraḥ /",
  "GP12vamp__u:3238": "samunnātajaṭābhāro vṛṣabhastho virājate // VamP_27.7 //",
  "GP12vamp__u:3239": "tasyāgrato gaṇāḥ svaiḥ svairārūḍhā yānti vāhanaiḥ /",
  "GP12vamp__u:3240": "devāśca pṛṣṭhato jagmurhutāśanapurogamāḥ // VamP_27.8 //",
  "GP12vamp__u:3241": "vainateyaṃ samārūḍhaḥ saha lakṣmyā janārdanaḥ /",
  "GP12vamp__u:3242": "prayāti devapārśvastho haṃsena ca pitāmahaḥ // VamP_27.9 //",
  "GP12vamp__u:3243": "gajādhirūḍho devendraśchatraṃ śuklapaṭaṃ vibhuḥ /",
  "GP12vamp__u:3244": "dhārayāmāsa vitataṃ śacyā saha sahasradṛk // VamP_27.10 //",
  "GP12vamp__u:3245": "yamunā saritāṃ śreṣṭhā bālavyajanamuttamam /",
  "GP12vamp__u:3246": "śvetaṃ pragṛhya hastena kacchape saṃsthitā yayau // VamP_27.11 //",
  "GP12vamp__u:3247": "haṃsakundandusaṃkāśaṃ bālavyājanamuttamam /",
  "GP12vamp__u:3248": "sarasvatī saricchreṣṭhā gajārūḍhā samādadhe // VamP_27.12 //",
  "GP12vamp__u:3249": "ṛtavaḥ ṣaṭ samādāya kusumaṃ gandhasaṃyutam /",
  "GP12vamp__u:3250": "pañcavarṇaṃ maheśānaṃ jagmuste kāmacāriṇaḥ // VamP_27.13 //",
  "GP12vamp__u:3251": "mattamairāvaṇanibhaṃ gajamāruhya vegavān /",
  "GP12vamp__u:3252": "anulepanamādāya yayau tatra pṛthūdakaḥ // VamP_27.14 //",
  "GP12vamp__u:3253": "gandharvāstumbarumukhā gāyanto madhurasvaram /",
  "GP12vamp__u:3254": "anujagmurmahādevaṃ vādayantaś ca kinnarāḥ // VamP_27.15 //",
  "GP12vamp__u:3255": "nṛtyantyo 'psaraścaiva stuvanto munayaśca tam /",
  "GP12vamp__u:3256": "gandharvā yānti deveśaṃ trinetraṃ śūlapāṇinam // VamP_27.16 //",
  "GP12vamp__u:3257": "ekādaśa tathā koṭyo rudrāṇāṃ tatra vai yayuḥ /",
  "GP12vamp__u:3258": "dvādaśaivāditeyānāmaṣṭau koṭyo vasunapi // VamP_27.17 //",
  "GP12vamp__u:3259": "saptaṣaṣṭistathā koṭyo gaṇānāmṛṣisattama /",
  "GP12vamp__u:3260": "caturviśat tathā jagmurṛṣīṇāmūrdhvaretasām // VamP_27.18 //",
  "GP12vamp__u:3261": "asaṃkhyātāni yūthāni yakṣakinnararakṣasām /",
  "GP12vamp__u:3262": "anujagmurmaheśānaṃ vivāhāya samākulāḥ // VamP_27.19 //",
  "GP12vamp__u:3263": "tataḥ kṣaṇena deveśaḥ kṣmādharādhipatestalam /",
  "GP12vamp__u:3264": "saṃprāptāstvāgaman śailāḥ kuñjarasthāḥ samantataḥ // VamP_27.20 //",
  "GP12vamp__u:3265": "tato nanāma bhagavāṃstrinetraḥ sthāvarādhipam /",
  "GP12vamp__u:3266": "śailāḥ praṇemurīśānaṃ tato 'sau mudito 'bhavat // VamP_27.21 //",
  "GP12vamp__u:3267": "samaṃ suraiḥ pārṣadaiśca viveśa vṛṣaketanaḥ /",
  "GP12vamp__u:3268": "nandinā darśite mārge śailarājapuraṃ mahat // VamP_27.22 //",
  "GP12vamp__u:3269": "jīmūtaketurāyāta ityevaṃ nagarastriyaḥ /",
  "GP12vamp__u:3270": "nijaṃ karma parityajya darśanavyāpṛtābhavan // VamP_27.23 //",
  "GP12vamp__u:3271": "mālyārddhamanyā cādāya kareṇaikena bhāminī /",
  "GP12vamp__u:3272": "keśapāśaṃ dvitīyena śaṅkarābhimukhī gatā // VamP_27.24 //",
  "GP12vamp__u:3273": "anyālaktakarāgāḍhyaṃ pādaṃ kṛtvākulekṣaṇā /",
  "GP12vamp__u:3274": "analaktakamekaṃ hi haraṃ draṣṭumupāgatā // VamP_27.25 //",
  "GP12vamp__u:3275": "ekenākṣṇāñjitenaiva śrutvā bhīmamupāgatam /",
  "GP12vamp__u:3276": "sāñjanāṃ ca pragṛhyānyā śalākāṃ suṣṭhu dhāvati // VamP_27.26 //",
  "GP12vamp__u:3277": "anyā sarasanaṃ vāsaḥ pāṇinādāya sundarī /",
  "GP12vamp__u:3278": "unmattevāgamannagnā haradarśanalālāsā // VamP_27.27 //",
  "GP12vamp__u:3279": "anyātikrāntamīśānaṃ śrutvā stanabharālasā /",
  "GP12vamp__u:3280": "anindata ruṣā bālā yauvanaṃ svaṃ kṛśodarī // VamP_27.28 //",
  "GP12vamp__u:3281": "itthaṃ sa nagarastrīṇāṃ kṣobhaṃ saṃjanayan haraḥ /",
  "GP12vamp__u:3282": "jagāma vṛṣabhārūḍho divyaṃ śvaśuramandiram // VamP_27.29 //",
  "GP12vamp__u:3283": "tataḥ praviṣṭaṃ prasamīkṣya śaṃbhuṃ śailendraveśmanyabalā bruvanti /",
  "GP12vamp__u:3284": "sthāne tapo duścaramambikāyāścīrṇaṃ mahāneṣa surastu śaṃbhuḥ // VamP_27.30 //",
  "GP12vamp__u:3285": "sa eṣa yenāṅgamānaṅgatāṃ kṛtaṃ kandarpanāmnaḥ kusumāyudhasya /",
  "GP12vamp__u:3286": "kratoḥ kṣayī dakṣavināśakartā bhagākṣihā śūladharaḥ pinākī // VamP_27.31 //",
  "GP12vamp__u:3287": "namo namaḥ śaṅkara śūlapāṇe mṛgāricarmāmbara kālaśatro /",
  "GP12vamp__u:3288": "mahāhihārāṅkitakuṇḍalāya namo namaḥ pārvativallabhāya // VamP_27.32 //",
  "GP12vamp__u:3289": "itthaṃ saṃstūyamānaḥ surāpatividhṛtenātapatreṇa śaṃbhuḥ siddhairvandyaḥ sayakṣairahikṛtavalayī cārubhasmopaliphtaḥ /",
  "GP12vamp__u:3290": "agrasthenāgrajena pramuditamanasā viṣṇunā cānugena vaivāhīṃ maṅgalāḍhyāṃ hutavahamuditāmārurohātha vedīm // VamP_27.33 //",
  "GP12vamp__u:3291": "āyāte tripurāntake sahacaraiḥ sārdhaṃ ca spatarṣibhirvyagro 'bhūd girirājaveśmanijanaḥ kālyāḥ samālaṅkṛtau /",
  "GP12vamp__u:3292": "vyākulyaṃ samupāgatāśca girayaḥ pūjādinā devatāḥ prāyovyākulitā bhavanti suhṛdaḥ kanyāvivāhotsukāḥ // VamP_27.34 //",
  "GP12vamp__u:3293": "prasādhya devīṃ girijāṃ tataḥ strayo dukūlaśuklābhivṛtāṅgayaṣcikām /",
  "GP12vamp__u:3294": "bhrātrā sunābena tadotsave kṛte sā śaṅkarābhyāśamathopapāditā // VamP_27.35 //",
  "GP12vamp__u:3295": "tataḥ śubhe harmyatale hiraṇmaye sthitāḥ surāḥ saṃkarakāliceṣṭitam /",
  "GP12vamp__u:3296": "pasyanti devo 'pi samaṃ kuśāṅgyā lokānujuṣṭaṃ padamāsasāda // VamP_27.36 //",
  "GP12vamp__u:3297": "yatra krīḍā vicitrāḥ sakusumataravo vāriṇo bindupātairgandhāḍhyairgandhacūrṇaiḥ praviralamavanau guṇḍitau guṇḍikāyām /",
  "GP12vamp__u:3298": "muktādāmaiḥ prakāmaṃ haragiritanayā krīḍanārthaṃ tadāghyanat paścātsindūrapuñjairaviratavitataiś cakratuḥ kṣmāṃ suraktām // VamP_27.37 //",
  "GP12vamp__u:3299": "evaṃ krīḍāṃ haraḥ kṛtvā samaṃ ca girikanyayā /",
  "GP12vamp__u:3300": "āgacchad dakṣiṇāṃ vedimṛṣibhiḥ sevitāṃ dṛḍhām // VamP_27.38 //",
  "GP12vamp__u:3301": "athājagāma himavān śuklalāmbaradharaḥ śuciḥ /",
  "GP12vamp__u:3302": "pavitrapāṇirādāya madhuparkamathojjvalam // VamP_27.39 //",
  "GP12vamp__u:3303": "upaviṣṭastrinetrastu śākrīṃ diśamapaśyata /",
  "GP12vamp__u:3304": "saptarṣikāṃśca śailandraḥ sūpaviṣṭo 'valokayan // VamP_27.40 //",
  "GP12vamp__u:3305": "sukhāsīnāsya śarvasya kṛtāñja0lipuṭo giriḥ /",
  "GP12vamp__u:3306": "provāca vacanaṃ śrīmān dharmasādhanamātmanaḥ // VamP_27.41 //",
  "GP12vamp__u:3307": "himavānuvāca /",
  "GP12vamp__u:3308": "matputrīṃ bhagavan kālīṃ pautrīṃ ca pulahāgraje /",
  "GP12vamp__u:3309": "pitṝṇāmapi dauhitrīṃ pratīcchemāṃ mayodyatām // VamP_27.42 //",
  "GP12vamp__u:3310": "pulastya uvāca /",
  "GP12vamp__u:3311": "ityevamuktvā śailendro hastaṃ hastena yojayan /",
  "GP12vamp__u:3312": "prādāt pratīccha bhagavan idamuccairudīrayan // VamP_27.43 //",
  "GP12vamp__u:3313": "hi uvāca /",
  "GP12vamp__u:3314": "na me 'sti mātā na pitā tathaiva na jñātayo vāpi ca bānadhavāśca /",
  "GP12vamp__u:3315": "nirāśrayo 'haṃ kiriśṛṅgavāsī sutāṃ pratīcchāsi tavādrirāja // VamP_27.44 //",
  "GP12vamp__u:3316": "ityevamuktvā varado 'vapīḍayat karaṃ kareṇādrikumārikāyāḥ /",
  "GP12vamp__u:3317": "sā cāpi saṃsparśamavāpya śaṃbhoḥ parāṃ mudaṃ labdhavatī surarṣe // VamP_27.45 //",
  "GP12vamp__u:3318": "tathādhirūḍho varado 'tha vediṃ sahādriputryā madhuparkamaśnana /",
  "GP12vamp__u:3319": "dattvā ca lājān kalamasya śuklāṃstato viriñco girijāmuvāca // VamP_27.46 //",
  "GP12vamp__u:3320": "kāli pasyasva vadanaṃ bhartuḥ śaśadharaprabham /",
  "GP12vamp__u:3321": "samadṛṣṭiḥ sthirā bhūtvā kuruṣvāgneḥ pradakṣiṇam // VamP_27.47 //",
  "GP12vamp__u:3322": "tato 'mbikā haramukhe dṛṣṭe śaityamupāgatā /",
  "GP12vamp__u:3323": "yathārkaraśmisaṃtaptā prāpya vṛṣṭimivāvaniḥ // VamP_27.48 //",
  "GP12vamp__u:3324": "bhūyaḥ prāha vibhorvaktramīkṣasveti pitāmahaḥ /",
  "GP12vamp__u:3325": "lajjayā sāpi dṛṣṭeti śanairbrahmāṇamabravīt // VamP_27.49 //",
  "GP12vamp__u:3326": "samaṃ girijayā tena hutāśastriḥpradakṣiṇam /",
  "GP12vamp__u:3327": "kṛto lājāśca haviṣā samaṃ kṣiptā hutāśane // VamP_27.50 //",
  "GP12vamp__u:3328": "tato harāṅghrirmālinyā gṛhīto hāyakāraṇāt /",
  "GP12vamp__u:3329": "kiṃ yācasi ca dāsyāmi muñcasveti haro 'bravīt // VamP_27.51 //",
  "GP12vamp__u:3330": "mālinī śaṅkaraṃ prāha matsakhyā dehi śaṅkara /",
  "GP12vamp__u:3331": "saubhāgyaṃ nijagotrīyaṃ tato mokṣamavāpsyasi // VamP_27.52 //",
  "GP12vamp__u:3332": "athovāca mahādevo dattaṃ mālini muñca mām /",
  "GP12vamp__u:3333": "saubhāgyaṃ nijagotrīyaṃ yo 'syāstaṃ śṛṇu vacmi te // VamP_27.53 //",
  "GP12vamp__u:3334": "yo 'sau pītāmbaradharaḥ śaṅkhadhṛk madhusūdanaḥ /",
  "GP12vamp__u:3335": "etadīyo hi saubhāgyo datto 'smadgotrameva hi // VamP_27.54 //",
  "GP12vamp__u:3336": "ityevamukte vacane pramumoca vṛṣadhvajam /",
  "GP12vamp__u:3337": "mālinī nijagotrasya śubhacāritramālinī // VamP_27.55 //",
  "GP12vamp__u:3338": "yadā haro hi mālinyā gṛhītaścaraṇe śubhe /",
  "GP12vamp__u:3339": "tadā kālīmukhaṃ brahma dadarśa śaśino 'dhikam // VamP_27.56 //",
  "GP12vamp__u:3340": "tad dṛṣṭvā kṣobhamagamat śukracyutimavāpa ca /",
  "GP12vamp__u:3341": "tacchukraṃ bālukāyāṃ ca khilīcakre sasādhvasaḥ // VamP_27.57 //",
  "GP12vamp__u:3342": "tato 'bravīdvaro brahman na dvijān hantumarhasi /",
  "GP12vamp__u:3343": "amī maharṣayo dhanyā vālakhilyāḥ pitāmaha // VamP_27.58 //",
  "GP12vamp__u:3344": "tato maheśavākyānte samuttasthustapasvinaḥ /",
  "GP12vamp__u:3345": "aṣṭāśītisahasrāṇi vālakhilyā iti smṛtāḥ // VamP_27.59 //",
  "GP12vamp__u:3346": "tato vivāhe nirvṛtte praviṣṭaḥ kautukaṃ haraḥ /",
  "GP12vamp__u:3347": "reme sahomayā rātriṃ prabhāte punarutthitaḥ // VamP_27.60 //",
  "GP12vamp__u:3348": "tato 'draputrīṃ samavāpya śaṃbhuḥ saraiḥ samaṃ bhūtagaṇaiś ca hṛṣṭaḥ /",
  "GP12vamp__u:3349": "saṃpūjitaḥ parvatapārthivena sa mandaraṃ śīghramupādajagāma // VamP_27.61 //",
  "GP12vamp__u:3350": "tataḥ surān brahmaharīndramukhyān praṇamya saṃpūjya yathāvibhāgam /",
  "GP12vamp__u:3351": "visarjya bhūtaiḥ sahito mahīdhramadhyāvasanmandaramaṣṭamūrtiḥ // VamP_27.62 //",
  "GP12vamp__u:3352": "________________________________________________________________________",
  "GP12vamp__u:3353": "pulastya uvāca /",
  "GP12vamp__u:3354": "tato girau vasan rudraḥ svecchayā vicaran mune /",
  "GP12vamp__u:3355": "viśvakarmāṇamāhūya provāca kuru me guham // VamP_28.1 //",
  "GP12vamp__u:3356": "tataścakāra śarvasya gṛhaṃ svastikalakṣaṇam /",
  "GP12vamp__u:3357": "yojanāni catuḥṣaṣṭiḥ pramāṇena hiraṇmayam // VamP_28.2 //",
  "GP12vamp__u:3358": "dantatoramanirvyūhaṃ muktājālāntaraṃ śubham /",
  "GP12vamp__u:3359": "śuddhasphaṭikasopānaṃ vaiḍūryakṛtaparūpakam // VamP_28.3 //",
  "GP12vamp__u:3360": "saptakakṣaṃ suvistīrṇaṃ sarvaiḥ samuditaṃ guṇaiḥ /",
  "GP12vamp__u:3361": "tato devapatiścakre yajñaṃ gārhasthyalakṣaṇam // VamP_28.4 //",
  "GP12vamp__u:3362": "taṃ pūrvacaritaṃ mārgamanuyāti sma śaṅkaraḥ /",
  "GP12vamp__u:3363": "tathā satastrinetrasya mahān kālo 'bhyagānmune // VamP_28.5 //",
  "GP12vamp__u:3364": "ramataḥ saha pārvatyā dharmāpekṣo jagatpatiḥ /",
  "GP12vamp__u:3365": "tataḥ kadācinnarmārthaṃ kālītyuktā bhavena hi // VamP_28.6 //",
  "GP12vamp__u:3366": "pārvatī manyunāviṣṭā śaṅkaraṃ vākyamabravīt /",
  "GP12vamp__u:3367": "saṃrohatīṣuṇā viddhaṃ vanaṃ paraśunā hatam /",
  "GP12vamp__u:3368": "vācā duruktāṃ bībhatsaṃ na prarohati vākkṣatam // VamP_28.7 //",
  "GP12vamp__u:3369": "vāksāyakā vadanānniṣpatanti tairāhataḥ śocati rātryahāni /",
  "GP12vamp__u:3370": "na tān vimuñceta hi paṇḍito janastamadya dharma vitathaṃ tvayā kṛtam // VamP_28.8 //",
  "GP12vamp__u:3371": "tasmād vrajāmi devaveśa tapastaptumanuttamam /",
  "GP12vamp__u:3372": "tathā yatiṣye yathā bhavān kālīti vakṣyati // VamP_28.9 //",
  "GP12vamp__u:3373": "ityevamuktvā girijā praṇamya ca maheśvaram /",
  "GP12vamp__u:3374": "anujñātā tririjā divamevotpapāta ha // VamP_28.10 //",
  "GP12vamp__u:3375": "samutpatya ca vegena himādriśikharaṃ śivam /",
  "GP12vamp__u:3376": "ṭaṅkacchinnaṃ prayatnena vidhātrā nirmitaṃ tathā // VamP_28.11 //",
  "GP12vamp__u:3377": "tato 'vatīrya sasmāra jayāṃ ca vijayāṃ tathā /",
  "GP12vamp__u:3378": "jayantīṃ ca mahāpuṇyāṃ caturthomaparājitām // VamP_28.12 //",
  "GP12vamp__u:3379": "tāḥ saṃsmṛtāḥ samājagmuḥ kālīṃ draṣṭuṃ hi devatāḥ /",
  "GP12vamp__u:3380": "anujñātāstathā devyā śuśrūṣāṃ cakrire śubhāḥ // VamP_28.13 //",
  "GP12vamp__u:3381": "tatastapasi pārvatyāṃ sthitāyāṃ himavadvanāt /",
  "GP12vamp__u:3382": "samājagāma taṃ deśaṃ vyāghro daṃṣṭrānakhāyudhaḥ // VamP_28.14 //",
  "GP12vamp__u:3383": "ekapādasthitāyāṃ tu devyāṃ vyāghrastvacintayat /",
  "GP12vamp__u:3384": "yadā patiṣyate ceyaṃ tadādāsyāmi vai aham // VamP_28.15 //",
  "GP12vamp__u:3385": "ityevaṃ cintayanneva dattadṛṣṭirmṛgādhipaḥ /",
  "GP12vamp__u:3386": "paśyamānastu vadanamekadṛṣṭirajāyata // VamP_28.16 //",
  "GP12vamp__u:3387": "tato varṣaśataṃ devī gṛṇantī brahmamaḥ padam /",
  "GP12vamp__u:3388": "tapo 'varṣaśataṃ devī gṛṇantī brahma tribhuvaneśvaraḥ // VamP_28.17 //",
  "GP12vamp__u:3389": "pitāmahastatovāca devīṃ prīto 'smi śāsvate /",
  "GP12vamp__u:3390": "tapasā dhūtapāpāsi varaṃ vṛṇu yathepsitam // VamP_28.18 //",
  "GP12vamp__u:3391": "athovāca vacaḥ kālī vyāghrasya kamalodbhava /",
  "GP12vamp__u:3392": "varado bhava tenāhaṃ yāsye prītimanuttamām // VamP_28.19 //",
  "GP12vamp__u:3393": "tataḥ prādād varaṃ brahmā vyāgrasyādbhutakarmaṇaḥ /",
  "GP12vamp__u:3394": "gāṇapatyaṃ vibhau bhaktimajeyatvaṃ ca dharmitām // VamP_28.20 //",
  "GP12vamp__u:3395": "varaṃ vyāghrāya datvaivaṃ śivakāntāmathābravīt /",
  "GP12vamp__u:3396": "vṛṇīṣva varamavyagrā varaṃ dāsye tavāmbike // VamP_28.21 //",
  "GP12vamp__u:3397": "tato varaṃ girisutā prāha devī pitāmaham /",
  "GP12vamp__u:3398": "varaḥ pradīyatāṃ mahyaṃ varṇaṃ kanakasaṃnibham // VamP_28.22 //",
  "GP12vamp__u:3399": "tathetyuktvā gato brahmā parvatī cābhavat tataḥ /",
  "GP12vamp__u:3400": "kośaṃ kṛṣṇaṃ parityajya padmakiñjalkasannibhāḥ // VamP_28.23 //",
  "GP12vamp__u:3401": "tasmāt kośācca saṃjātā bhūyaḥ kātyāyanī mune /",
  "GP12vamp__u:3402": "tāmabhyetya sahasrākṣaḥ pratijagrāha dakṣiṇām /",
  "GP12vamp__u:3403": "provāca girijāṃ devo vākyaṃ svārthāya vāsavaḥ // VamP_28.24 //",
  "GP12vamp__u:3404": "indra uvāca /",
  "GP12vamp__u:3405": "iyaṃ pradīyatāṃ mahyaṃ bhaginī me 'stu kauśikī /",
  "GP12vamp__u:3406": "tvatkośasaṃbhavā ceyaṃ kauśikī kauśiko 'pyaham // VamP_28.25 //",
  "GP12vamp__u:3407": "tāṃ prādāditi saṃśrutya kauśikīṃ rūpasaṃyutām /",
  "GP12vamp__u:3408": "sahasrākṣo 'pi tāṃ gṛhya vindhyaṃ vegājjagāma ca // VamP_28.26 //",
  "GP12vamp__u:3409": "tatra gatvā tvathovāca tiṣṭhasvātra mahābale /",
  "GP12vamp__u:3410": "pūjyamānā surairnāmnā khyātā tvaṃ vindhyavāsinī // VamP_28.27 //",
  "GP12vamp__u:3411": "tatra sthāpya harirdevīṃ dattvā siṃhaṃ ca vāhanam /",
  "GP12vamp__u:3412": "bhavāmarārihantrīti uktvā svargamupāgamat // VamP_28.28 //",
  "GP12vamp__u:3413": "umāpi taṃ varaṃ labdhvā mandaraṃ punetya ca /",
  "GP12vamp__u:3414": "praṇamya ca maheśānaṃ sthitā savinayaṃ mune // VamP_28.29 //",
  "GP12vamp__u:3415": "tato 'maraguruḥ śrīmān pārvatyā sahito 'vyayaḥ /",
  "GP12vamp__u:3416": "tasthau vraṣasahasraṃ hi mahāmohanake mune // VamP_28.30 //",
  "GP12vamp__u:3417": "mahāmohasthite rudre bhuvanāśceluruddhatāḥ /",
  "GP12vamp__u:3418": "cakṣubhuḥ sāgarāḥ sapta devāś ca bhayamāgaman // VamP_28.31 //",
  "GP12vamp__u:3419": "tataḥ surāḥ sahendreṇa brahmaṇaḥ sadanaṃ gatāḥ /",
  "GP12vamp__u:3420": "praṇamyocurmaheśānaṃ jagat kṣubdhaṃ tu kiṃ tvidam // VamP_28.32 //",
  "GP12vamp__u:3421": "tānuvāca bhavo nūnaṃ mahāmohanake sthitaḥ /",
  "GP12vamp__u:3422": "tenākrāntāstvime lokā jagmuḥ kṣobhaṃ duratyayam // VamP_28.33 //",
  "GP12vamp__u:3423": "ityuktvā so 'bhavat tūṣṇīṃ tato 'pyūcuḥ surā harim /",
  "GP12vamp__u:3424": "āgaccha śakrar gacchāmo yāvat tanna samāpyate // VamP_28.34 //",
  "GP12vamp__u:3425": "samāpte mohvane bālo yaḥ samutpasyate 'vyayaḥ /",
  "GP12vamp__u:3426": "sa nūnaṃ devarājasya padamaindaṃ hariṣyati // VamP_28.35 //",
  "GP12vamp__u:3427": "tato 'marāṇāṃ vacanād viveko balaghātinaḥ /",
  "GP12vamp__u:3428": "bhayājjñānaṃ tato naṣṭaṃ bhāvikarmapracodanāt // VamP_28.36 //",
  "GP12vamp__u:3429": "tataḥ śakraḥ suraiḥ sārdhaṃ vahninā ca sahasradṛk /",
  "GP12vamp__u:3430": "jagāma mandaragiriṃ tacchṛṅge nyaviśattataḥ // VamP_28.37 //",
  "GP12vamp__u:3431": "aśaktāḥ sarva evaite praveṣṭuṃ tadbhavājiram /",
  "GP12vamp__u:3432": "cintayitvā tu suciraṃ pāvakaṃ te vyasarjayan // VamP_28.38 //",
  "GP12vamp__u:3433": "sa cābhyetya suraśreṣṭho dṛṣṭvā dvāre ca nandinam /",
  "GP12vamp__u:3434": "duṣpraveśaṃ ca taṃ matvā cintāṃ vahniḥ parāṃ gataḥ // VamP_28.39 //",
  "GP12vamp__u:3435": "sa tu cintārṇave magnaḥ prāpaśyacchaṃbhusadmanaḥ /",
  "GP12vamp__u:3436": "niṣkrāmanatīṃ mahāpaṅktiṃ haṃsānāṃ vimalāṃ tathā // VamP_28.40 //",
  "GP12vamp__u:3437": "asāvupāya ityuktvā haṃsarūpo hutāśanaḥ /",
  "GP12vamp__u:3438": "vañcayitvā pratīhāraṃ praviveśa harājiram // VamP_28.41 //",
  "GP12vamp__u:3439": "praviśya sūkṣmamūrtiśca śirodese kapardinaḥ /",
  "GP12vamp__u:3440": "prāha prahasya gambhīraṃ devā dvāri sthitā iti // VamP_28.42 //",
  "GP12vamp__u:3441": "tacchratvā sahasotthāya parityajya gireḥ sutām /",
  "GP12vamp__u:3442": "viniṣkranto 'jirāccharvo vahninā saha nārada // VamP_28.43 //",
  "GP12vamp__u:3443": "viniṣkrānte surapatau devā muditamānasāḥ /",
  "GP12vamp__u:3444": "śirobhiravanīṃ jagmuḥ sendrārkaśaśipāvakāḥ // VamP_28.44 //",
  "GP12vamp__u:3445": "tataḥ prītyā surānāha vadadhvaṃ kāryamāśu me /",
  "GP12vamp__u:3446": "praṇāmāvanatānāṃ vo dāsye 'haṃ varamuttamam // VamP_28.45 //",
  "GP12vamp__u:3447": "devā ūcuḥ /",
  "GP12vamp__u:3448": "yadi tuṣṭo 'si devānāṃ varaṃ dātumihecchasi /",
  "GP12vamp__u:3449": "tadidaṃ tyajyatāṃ tāvanmahāmaithunamīśvara // VamP_28.46 //",
  "GP12vamp__u:3450": "īśvara uvāca /",
  "GP12vamp__u:3451": "evaṃ bhavatu saṃtyakto mayā bhāvo 'marottamāḥ /",
  "GP12vamp__u:3452": "mamedaṃ teja udriktaṃ kaścid devaḥ pratīcchatu // VamP_28.47 //",
  "GP12vamp__u:3453": "pulastya uvāca /",
  "GP12vamp__u:3454": "ityuktāḥ śaṃbhunā devāḥ sendracandradivākarāḥ /",
  "GP12vamp__u:3455": "asīdanta yathā magnāḥ paṅke vṛndārakā iva // VamP_28.48 //",
  "GP12vamp__u:3456": "sīdastu daivateṣvevaṃ hutāso 'bhyetya śaṅkaram /",
  "GP12vamp__u:3457": "provāca muñca tejastvaṃ pratīcchāmyeṣa śaṅkara // VamP_28.49 //",
  "GP12vamp__u:3458": "tato mumoca bhagavāṃstadretaḥ skannameva tu /",
  "GP12vamp__u:3459": "jalaṃ tṛṣānate vai yadvat tailapānaṃ pipāsitaḥ // VamP_28.50 //",
  "GP12vamp__u:3460": "tataḥ pīte tejasi vai śārve devena vahninā /",
  "GP12vamp__u:3461": "svasthāḥ surāḥ samāmantrya haraṃ jagmustriviṣṭapam // VamP_28.51 //",
  "GP12vamp__u:3462": "saṃprayāteṣu deveṣu haro 'pi nijamandiram /",
  "GP12vamp__u:3463": "samabhyetya mahādevīmidaṃ vacanamabravīt // VamP_28.52 //",
  "GP12vamp__u:3464": "devi devairihābhyetya yatnāt preṣya hutāśanam /",
  "GP12vamp__u:3465": "nītaḥ prokto niṣiddhastu putrotpattiṃ tavodarāt // VamP_28.53 //",
  "GP12vamp__u:3466": "sāpi bharturvacaḥ śrutvā kruddhā raktāntalocanā /",
  "GP12vamp__u:3467": "śaśāpa daivatān sarvān naṣṭaputrodbhavā śivā // VamP_28.54 //",
  "GP12vamp__u:3468": "yasmānnecchanti te duṣṭā mama putramathaurasam /",
  "GP12vamp__u:3469": "tasmāt te na janaṣyantisvāsuyoṣitsu putrakān // VamP_28.55 //",
  "GP12vamp__u:3470": "evaṃ śaptvā surān gaurī śaucaśālāmupāgamat /",
  "GP12vamp__u:3471": "āhūya mālinīṃ svanātuṃ matiṃ cakre tapodhanā // VamP_28.56 //",
  "GP12vamp__u:3472": "mālinī surabhiṃ gṛhya ślakṣṇamudvartanaṃ śubhā /",
  "GP12vamp__u:3473": "devyaṅgamudvirtayate karābhyāṃ kanakaprabham /",
  "GP12vamp__u:3474": "tatsvedaṃ pārvatī caiva mene kīdṛgguṇena hi // VamP_28.57 //",
  "GP12vamp__u:3475": "mālinī tūrṇamagamad gṛhaṃ snānasya kāraṇāt /",
  "GP12vamp__u:3476": "tasyāṃ gatāyāṃ śaileyī malāccakre gajānanam // VamP_28.58 //",
  "GP12vamp__u:3477": "caturbhujaṃ pīnavakṣaṃ puruṣaṃ lakṣaṇānvitam /",
  "GP12vamp__u:3478": "kṛtvotsasarja bhūmyāṃ ca sthitā bhadrāsane punaḥ // VamP_28.59 //",
  "GP12vamp__u:3479": "mālinī tacchiraḥknānaṃ dadau vihasatī tadā /",
  "GP12vamp__u:3480": "īṣaddhāsāmumā dṛṣṭvā mālinīṃ prāha nārada // VamP_28.60 //",
  "GP12vamp__u:3481": "kimarthaṃ bhīru śanakairhasasi tvamatīva ca /",
  "GP12vamp__u:3482": "sāthovāca hasāmyevaṃ bhavatyāstanayaḥ kila // VamP_28.61 //",
  "GP12vamp__u:3483": "bhaviṣyatīti devena prokto nandī gaṇādhipaḥ /",
  "GP12vamp__u:3484": "tacchutvā mama hāso 'yaṃ saṃjāto 'dya kṛśodari // VamP_28.62 //",
  "GP12vamp__u:3485": "yasmād devaiḥ putrakāmaḥ śaṅkaro vinivāritaḥ /",
  "GP12vamp__u:3486": "etacchrutvā vaco devī sasnau tatra vidhānataḥ // VamP_28.63 //",
  "GP12vamp__u:3487": "snātvārcya śaṅkaraṃ bhaktyā samabhyāgād gṛhaṃ prati /",
  "GP12vamp__u:3488": "tataḥ śaṃbhuḥ samāgatya tasmin bhadrāsane tvapi // VamP_28.64 //",
  "GP12vamp__u:3489": "snātastasya tato 'dhastāt sthitaḥ sa malapūruṣaḥ /",
  "GP12vamp__u:3490": "umāsvedaṃ bhavasvedaṃ jalabhūtisamanvitam // VamP_28.65 //",
  "GP12vamp__u:3491": "tatsaṃparkāt samuttasthau phūtkṛtya karamuttam /",
  "GP12vamp__u:3492": "apatyaṃ hi viditvā ca prītimān bhuvaneśvaraḥ // VamP_28.66 //",
  "GP12vamp__u:3493": "taṃ cādāya haro nandimuvāca bhaganetrahā /",
  "GP12vamp__u:3494": "rudraḥ snātvarcya devādīn vāgbhiradbhiḥ pitṛnapi // VamP_28.67 //",
  "GP12vamp__u:3495": "japtvā sahasranāmānamumāpārśvamupāgataḥ /",
  "GP12vamp__u:3496": "sametya devīṃ vihasan śaṅkaraḥ śūladhṛg vaḥ // VamP_28.68 //",
  "GP12vamp__u:3497": "prāha tvaṃ paśya śaileyi svasutaṃ gumasaṃyutam /",
  "GP12vamp__u:3498": "ityuktā parvatasutā sametyāpasyadadbhutam // VamP_28.69 //",
  "GP12vamp__u:3499": "yattadaṅgamalāddivyaṃ kṛtaṃ gajamukhaṃ naram /",
  "GP12vamp__u:3500": "tataḥ prīti girisutā taṃ putraṃ pariṣaṣvaje // VamP_28.70 //",
  "GP12vamp__u:3501": "mūrdhni cainamupāghrāya tataḥ śarvo 'bravīdumām /",
  "GP12vamp__u:3502": "nāyakena vinā devi tava bhūto 'pi putrakaḥ // VamP_28.71 //",
  "GP12vamp__u:3503": "yasmājjātastato nāmnā bhaviṣyati vināyakaḥ /",
  "GP12vamp__u:3504": "eṣa vighnasahasrāṇi surādīnāṃ kariṣyati // VamP_28.72 //",
  "GP12vamp__u:3505": "pūjayiṣyanti caivāsya lokā devi carācarāḥ /",
  "GP12vamp__u:3506": "ityevamuktvā devyāstu dattavāṃstanayāya hi // VamP_28.73 //",
  "GP12vamp__u:3507": "sahāyaṃ tu gaṇaśreṣṭhaṃ nāmnā khyātaṃ ghaṭodaram /",
  "GP12vamp__u:3508": "tathā mātṛgaṇā ghorā bhūtā vighnakarāśca ye // VamP_28.74 //",
  "GP12vamp__u:3509": "te sarve parameśena devyāḥ prītyopapāditāḥ /",
  "GP12vamp__u:3510": "devī ca svasutaṃ dṛṣṭvā parāṃ mudamavāpa ca // VamP_28.75 //",
  "GP12vamp__u:3511": "reme 'tha śaṃbhunā sārdhaṃ mandare cārukandare /",
  "GP12vamp__u:3512": "evaṃ bhūyo 'bhavad devī iyaṃ kātyāyanī vibho /",
  "GP12vamp__u:3513": "yā jaghāna mahādaityai purā śumbhaniśumbhakau // VamP_28.76 //",
  "GP12vamp__u:3514": "etat tavoktaṃ vacanaṃ śubhākhyaṃ yathodbhavaṃ parvatato mṛḍānyāḥ /",
  "GP12vamp__u:3515": "svargyaṃ yaśasyaṃ ca tathāghahāri ākhyanamūrjaskaramadriputryāḥ // VamP_28.77 //",
  "GP12vamp__u:3516": "iti śrīvāmanapurāṇe aṣṭāviṃśo 'dhyāyaḥ",
  "GP12vamp__u:3517": "________________________________________________________________________",
  "GP12vamp__u:3518": "pulastya uvāca /",
  "GP12vamp__u:3519": "kaśyapasya danurnāma bhāryāsīd dvijasattama /",
  "GP12vamp__u:3520": "tasyāḥ putratrayaṃ cāsīt sahasrākṣād balādhikam // VamP_29.1 //",
  "GP12vamp__u:3521": "jyeṣṭhaḥ sumbha iti khyāto niśumbhaścāparo 'suraḥ /",
  "GP12vamp__u:3522": "tṛtīyo namucirnāma mahābalasamanvitaḥ // VamP_29.2 //",
  "GP12vamp__u:3523": "yo 'sau namucirityevaṃ khyāto danusuto 'suraḥ /",
  "GP12vamp__u:3524": "taṃ hantumicchati hariḥ pragṛhya kuliśaṃ kare // VamP_29.3 //",
  "GP12vamp__u:3525": "tridiveśaṃ samāyāntaṃ namucistadbhayādatha /",
  "GP12vamp__u:3526": "praviveśa rathaṃ bhānostato nāśakadacyutaḥ // VamP_29.4 //",
  "GP12vamp__u:3527": "śakrastenātha samayaṃ cakre saha mahātmanā /",
  "GP12vamp__u:3528": "avadhyatvaṃ varaṃ prādācchastrairastraiśca nārada // VamP_29.5 //",
  "GP12vamp__u:3529": "tato 'vadhyatvamājñāya śastrādāstrācca narada /",
  "GP12vamp__u:3530": "saṃtyajya bhāskararathaṃ pātālamupayādatha // VamP_29.6 //",
  "GP12vamp__u:3531": "sa nimajjannapi jale sāmudraṃ phenasuttamam /",
  "GP12vamp__u:3532": "dadṛśe dānavapatistaṃ pragṛhyedamabravīt // VamP_29.7 //",
  "GP12vamp__u:3533": "yaduktaṃ devapatinā vāsavena vaco 'stu tat /",
  "GP12vamp__u:3534": "ayaṃ spṛśatu māṃ phenaḥ parābhyāṃ gṛhya dānavaḥ // VamP_29.8 //",
  "GP12vamp__u:3535": "mukhanāsākṣikārṇādīn saṃmamārjja yathecchayā /",
  "GP12vamp__u:3536": "tasmiñchakro 'jad vajramantarhitamapīśvaraḥ // VamP_29.9 //",
  "GP12vamp__u:3537": "tenāsau bhagnanāsāsyaḥ papāta ca mamāra ca /",
  "GP12vamp__u:3538": "samaye ca tathā naṣṭe brahmahatyāspṛśaddharim // VamP_29.10 //",
  "GP12vamp__u:3539": "sa vai tīrthaṃ samāsādya snātaḥ pāpādamucyata /",
  "GP12vamp__u:3540": "tato 'sya bhrātarau vīrau kruddhau sumbhaniśumbhakau // VamP_29.11 //",
  "GP12vamp__u:3541": "udyogaṃ sumahatkṛtvā surān bādhitumāgatau /",
  "GP12vamp__u:3542": "surāste 'pi sahasrākṣaṃ puraskṛtya viniryayuḥ // VamP_29.12 //",
  "GP12vamp__u:3543": "jitāstvākramya daityābhyāṃ sabalāḥ sapadānugāḥ /",
  "GP12vamp__u:3544": "śakrasyāhṛtya ca gajaṃ yāmyaṃ ca mahiṣaṃ balāt // VamP_29.13 //",
  "GP12vamp__u:3545": "varuṇasya maṇicchatraṃ gadāṃ vai mārutatasya ca /",
  "GP12vamp__u:3546": "nidhanaḥ padmaśaṅkhādyā hṛtāstvākramya dānavaiḥ // VamP_29.14 //",
  "GP12vamp__u:3547": "trailokyaṃ vaśagaṃ cāste tābhyāṃ nārada sarvataḥ /",
  "GP12vamp__u:3548": "tadājagmurmahīpṛṣṭhaṃ dadṛśuste mahāsuram // VamP_29.15 //",
  "GP12vamp__u:3549": "raktabījamathocuste ko bhavāniti so 'bravīt /",
  "GP12vamp__u:3550": "sa cāha daityo 'smi vibho sacivo mahiṣasya tu // VamP_29.16 //",
  "GP12vamp__u:3551": "raktabījeti vikhyāto mahāvīryo mahābhujaḥ /",
  "GP12vamp__u:3552": "amātyau rucirau vīrau caṇḍamuṇḍāviti śrutau // VamP_29.17 //",
  "GP12vamp__u:3553": "tāvāratāṃ salile magnau bhayād devyā mahābhujau /",
  "GP12vamp__u:3554": "yastvāsīt prabhūrasmākaṃ mahiṣo nāma dānavaḥ // VamP_29.18 //",
  "GP12vamp__u:3555": "nihataḥ sa mahādevyā vindhyaśaile suvistṛte /",
  "GP12vamp__u:3556": "bhavantau kasya tanayau kau vā nāmnā piraśrutau /",
  "GP12vamp__u:3557": "kiṃvīryau kiṃprabhāvau ca etacchaṃsitumarhathaḥ // VamP_29.19 //",
  "GP12vamp__u:3558": "śumbhaniśumbhāvūcatuḥ /",
  "GP12vamp__u:3559": "ahaṃ śuṃbha iti khyāto danoḥ putrastathaurasaḥ /",
  "GP12vamp__u:3560": "niśumbho 'yaṃ mama bhrātā kanīyān śatrupūgahā // VamP_29.20 //",
  "GP12vamp__u:3561": "anena haguśo devāḥ sendrarudradivākarāḥ /",
  "GP12vamp__u:3562": "sametya nirjitā vīrā ye 'nye ca balavattarāḥ // VamP_29.21 //",
  "GP12vamp__u:3563": "taducyatāṃ kayā daityo nihato mahiṣāsuraḥ /",
  "GP12vamp__u:3564": "yāvattāṃ ghātayiṣyāvaḥ svasainyaparivāritau // VamP_29.22 //",
  "GP12vamp__u:3565": "itthaṃ tostu vadatornarmadāyāstaṭe mune /",
  "GP12vamp__u:3566": "jalavāsād viniṣkrāntau caṇḍamuṇḍau ca dānavau // VamP_29.23 //",
  "GP12vamp__u:3567": "tato 'bhyetyāsuraśreṣṭhau raktabījaṃ samāśritau /",
  "GP12vamp__u:3568": "ūcaturvacanaṃ ślakṣṇaṃ ko 'yaṃ tava purassaraḥ // VamP_29.24 //",
  "GP12vamp__u:3569": "sa cobhau prāha daityo 'sau śumbho nāma surārdanaḥ /",
  "GP12vamp__u:3570": "kanīyānasya ca bhrātā dvitīyo hi niśumbhakaḥ // VamP_29.25 //",
  "GP12vamp__u:3571": "etāvāśritya tāṃ duṣṭāṃ mahiṣaghnīṃ na saṃśayaḥ /",
  "GP12vamp__u:3572": "ahaṃ vivāhayiṣyāmi ratnabhūtāṃ jagattraye // VamP_29.26 //",
  "GP12vamp__u:3573": "caṇḍa uvāca /",
  "GP12vamp__u:3574": "na samyaguktāṃ bhavatā ratnārhe 'si na sāmpratam /",
  "GP12vamp__u:3575": "yaḥ prabhuḥ syātsa ratnārhastasmācchumbhāya yojyatām // VamP_29.27 //",
  "GP12vamp__u:3576": "tadācacakṣe śumbhāya nisumbhāya ca kauśikīm /",
  "GP12vamp__u:3577": "bhūyo 'pi tadvidhāṃ jātāṃ kauśikīṃ rūpaśālinīm // VamP_29.28 //",
  "GP12vamp__u:3578": "tataḥ śumbho nijaṃ dūtaṃ sugrīvaṃ nāma dānavam /",
  "GP12vamp__u:3579": "daityaṃ ca preṣayāmāsa sakāśaṃ vindhyavāsinīm // VamP_29.29 //",
  "GP12vamp__u:3580": "sa gatvā tadvacaḥ śrutvā devyāgatya mahāsuraḥ /",
  "GP12vamp__u:3581": "niśumbhaśumbāvāhedaṃ manyunābipariplutaḥ // VamP_29.30 //",
  "GP12vamp__u:3582": "sugrīva uvāca /",
  "GP12vamp__u:3583": "yuvayorvacanād devīṃ pradeṣṭuṃ daityanāyakau /",
  "GP12vamp__u:3584": "gatavānahamadyaiva tāmahaṃ vākyamabruvam // VamP_29.31 //",
  "GP12vamp__u:3585": "yathā śumbho 'tivikhyātaḥ kakudmī dānaveṣvapi /",
  "GP12vamp__u:3586": "sa tvāṃ prāha mahābhāge prabhurasmi jagattraye // VamP_29.32 //",
  "GP12vamp__u:3587": "yāni svarge mahīṣṭaṣṭhe pātāle cāpi sundari /",
  "GP12vamp__u:3588": "ratnāni santi tāvanti mama veśmani nityaśaḥ // VamP_29.33 //",
  "GP12vamp__u:3589": "tvamuktā caṇḍamuṇḍābhyāṃ ratnabhūtā kṛśodari /",
  "GP12vamp__u:3590": "tasmād bhajasvamāṃ vā tvaṃ nuśumbhaṃvā mamānujam // VamP_29.34 //",
  "GP12vamp__u:3591": "sā cāha māṃ vihasatī śṛṇu sugrīva madvacaḥ /",
  "GP12vamp__u:3592": "satyamuktaṃ trilokeśaḥ śumbho ratnārha eva ca // VamP_29.35 //",
  "GP12vamp__u:3593": "kiṃ tvasti durvinītāyā hṛdaye me manorathaḥ /",
  "GP12vamp__u:3594": "yo māṃ vijayate yuddhe sa bhatā syānmahāsura // VamP_29.36 //",
  "GP12vamp__u:3595": "mayā coktāvaliptāsi yo jayet sasurāsurān /",
  "GP12vamp__u:3596": "sa tvāṃ kathaṃ na jayate sā tvamuttiṣṭha bhāminī // VamP_29.37 //",
  "GP12vamp__u:3597": "sātha māṃ prāha kiṃ kurmi yadanālocitaḥ kṛtaḥ /",
  "GP12vamp__u:3598": "manorathastu tad gaccha sumbhāya tvaṃ nivedaya // VamP_29.38 //",
  "GP12vamp__u:3599": "tayaivamuktastvabhyāgāṃ tvatsakāśaṃ mahāsura /",
  "GP12vamp__u:3600": "sā cāgnikoṭisadṛśī matvaivaṃ kuru yatkṣamam // VamP_29.39 //",
  "GP12vamp__u:3601": "pulastya uvāca/ /",
  "GP12vamp__u:3602": "iti sugrīvavacanaṃ niśamya sa mahāsuraḥ /",
  "GP12vamp__u:3603": "prāha dūrasthitaṃ sumbho dānavaṃ dhūmralocanam // VamP_29.40 //",
  "GP12vamp__u:3604": "śumbha uvāca /",
  "GP12vamp__u:3605": "dhūmrākṣa gaccha tāṃ duṣṭāṃ keśākarṣaṇavihvalām /",
  "GP12vamp__u:3606": "sāparādhāṃ yatā dāsīṃ kṛtvā śīghramihānaya // VamP_29.41 //",
  "GP12vamp__u:3607": "yaścāsyāḥ pakṣakṛt kaścid bhaviṣyati mahābalaḥ /",
  "GP12vamp__u:3608": "sa hantavyo 'vicāryaiva yadi hi syāt pitāmahaḥ // VamP_29.42 //",
  "GP12vamp__u:3609": "sa evamuktaḥ śumbhena dhūmrākṣo 'kṣauhiṇīśataiḥ /",
  "GP12vamp__u:3610": "vṛtaḥ ṣaḍbhirmahātejā vindhyaṃ kirimupādravat // VamP_29.43 //",
  "GP12vamp__u:3611": "sa tatra dṛṣṭvā tāṃ durgāṃ bhrāntadṛṣṭiruvāca ha /",
  "GP12vamp__u:3612": "ehyehi mūḍhe bhartāraṃ śumbhamicchasva kauśikī /",
  "GP12vamp__u:3613": "na ced balānnayiṣyāmi keśākarṣaṇavihvalām // VamP_29.44 //",
  "GP12vamp__u:3614": "śrīdevyuvāca /",
  "GP12vamp__u:3615": "preṣito 'sīha śumbhena balānnetuṃ hi māṃ kila /",
  "GP12vamp__u:3616": "tatra kiṃ hyabalā kuryād yathecchasi tathā kuru // VamP_29.45 //",
  "GP12vamp__u:3617": "pulastya uvāca/ /",
  "GP12vamp__u:3618": "evamukto vibhāvaryā balāvān dhūmralocanaḥ /",
  "GP12vamp__u:3619": "sambhyadhāvat tvarito gadāmādāya vīryavān // VamP_29.46 //",
  "GP12vamp__u:3620": "tamāpatantaṃ sagadaṃ huṅkāreṇaiva kauśikī /",
  "GP12vamp__u:3621": "sabalaṃ bhasmasāccakre śuṣkamagnirivendhanam // VamP_29.47 //",
  "GP12vamp__u:3622": "tato hāhākṛtamabhūjjagatyasmiścarācare /",
  "GP12vamp__u:3623": "sabalaṃ bhasmasānnītaṃ kauśikyā vīkṣya dānavam // VamP_29.48 //",
  "GP12vamp__u:3624": "tacca śumbho 'pi śuśrāva mahacchabdamudīritam /",
  "GP12vamp__u:3625": "athādideśa balinau caṇḍamuṇḍau mahāsurau // VamP_29.49 //",
  "GP12vamp__u:3626": "ruruṃ ca balināṃ śreṣṭhaṃ tathā jagmurmudānvitāḥ /",
  "GP12vamp__u:3627": "teṣāṃ ca sainyamatulaṃ gajāśvarathasaṃkulam // VamP_29.50 //",
  "GP12vamp__u:3628": "samājagāma sahasā yatrāste kośasaṃbhavā /",
  "GP12vamp__u:3629": "tadāyāntaṃ ripubalaṃ dṛṣṭvā koṭiśatāvaram // VamP_29.51 //",
  "GP12vamp__u:3630": "siṃho 'dravad dhutasaṭaḥ pāṭayan dānavān raṇe /",
  "GP12vamp__u:3631": "kāṃścit karaprahāreṇa kāṃścidāsyena līlayā // VamP_29.52 //",
  "GP12vamp__u:3632": "nakharaiḥ kāṃścidākramya urasā pramamātha ca /",
  "GP12vamp__u:3633": "te vadhyamānāḥ siṃhena girikandaravāsinā // VamP_29.53 //",
  "GP12vamp__u:3634": "bhūtaiś ca devyanucaraiścaṇḍamuṇḍau samāśrayan /",
  "GP12vamp__u:3635": "tāvārttaṃ svabalaṃ dṛṣṭvā kopaprasphuritādharau // VamP_29.54 //",
  "GP12vamp__u:3636": "samādravetāṃ durgāṃ vai pataṅgaviva pāvakam /",
  "GP12vamp__u:3637": "tāvāpatantau raudrau vai dṛṣṭvā krodhapariplutā // VamP_29.55 //",
  "GP12vamp__u:3638": "trisākhāṃ bhrukuṭīṃ vaktre cakāra parameśvarī /",
  "GP12vamp__u:3639": "bhrukuṭīkuṭulād devyā lalāṭaphalakād drutam /",
  "GP12vamp__u:3640": "kālī karālavadanā niḥsṛtā yoginī śubā // VamP_29.56 //",
  "GP12vamp__u:3641": "khaṭvāṅgamādāya kareṇa raudramasiñca kālāñjanakośamugram /",
  "GP12vamp__u:3642": "saṃśuṣkagātrā rudhirāplutāṅgīnarendramūrdhnā srajamudvahantī // VamP_29.57 //",
  "GP12vamp__u:3643": "kāṃścit khaḍgena ciccheda khaṭvāṅgena parān raṇe /",
  "GP12vamp__u:3644": "nyaṣūdayad bhṛśaṃ kruddhā saratāśvagajān ripūn // VamP_29.58 //",
  "GP12vamp__u:3645": "carmāṅkuśaṃ mudgaraṃ ca sadhanuṣkaṃ saghaṇṭikam /",
  "GP12vamp__u:3646": "kuñjaraṃ saha yantreṇa pratikṣepa muke 'mbikā // VamP_29.59 //",
  "GP12vamp__u:3647": "sacakrakūbararathaṃ sasārathituraṅgamam /",
  "GP12vamp__u:3648": "samaṃ yodhena vadane kṣipya carvayate 'mbikā // VamP_29.60 //",
  "GP12vamp__u:3649": "ekaṃ jagrāha keśeṣu grīvāyamaparaṃ tathā /",
  "GP12vamp__u:3650": "pādenākramya caivānyaṃ preṣayāmāsa mṛtyave // VamP_29.61 //",
  "GP12vamp__u:3651": "tatastu tad balaṃ devyā bhakṣitaṃ sabalādhipam /",
  "GP12vamp__u:3652": "rururdṛṣṭvā pradudrāva taṃ caṇḍi dadṛśe svayam // VamP_29.62 //",
  "GP12vamp__u:3653": "ājaghānātha śirasi khaṭvāṅgena mahāsuram /",
  "GP12vamp__u:3654": "sa papāta hato bhūmyāṃ chinnamūla iva drumaḥ // VamP_29.63 //",
  "GP12vamp__u:3655": "tatastaṃ patitaṃ dṛṣṭvā paśoriva vibhāvarī /",
  "GP12vamp__u:3656": "kośamutkartayāmāsa karṇādicaraṇāntikam // VamP_29.64 //",
  "GP12vamp__u:3657": "sā ca kośaṃ samādāya vabandha vimalā jaṭāḥ /",
  "GP12vamp__u:3658": "ekā na bandhamagamat tāmutpāṭyākṣipad bhuvi // VamP_29.65 //",
  "GP12vamp__u:3659": "sā jātā sutarāṃ raudrī tailābhyaktaśiroruhā /",
  "GP12vamp__u:3660": "kuṣṇārdhamardhaśuklaṃ ca dhārayantī svakaṃ vapuḥ // VamP_29.66 //",
  "GP12vamp__u:3661": "sābravīdaṃ varamekaṃ tu mārayāmi mahāsuram /",
  "GP12vamp__u:3662": "tasyā nāma tadā cakre caṇḍamārīti viśrutam // VamP_29.67 //",
  "GP12vamp__u:3663": "prāha gacchasva subhage caṇḍamuṇḍāvihānaya /",
  "GP12vamp__u:3664": "svayaṃ hi mārayiṣyāmi tāvānetuṃ tvamarhasi // VamP_29.68 //",
  "GP12vamp__u:3665": "śrutvaivaṃ vacanaṃ devyāḥ sābhyadravat tāvubhau /",
  "GP12vamp__u:3666": "pradudruvaturbhayārttau diśamāśritya dakṣiṇām // VamP_29.69 //",
  "GP12vamp__u:3667": "tatastāvapi vegena prādhāvat tyaktavāsasau /",
  "GP12vamp__u:3668": "sādhiruhya mahāvegaṃ rāsabhaṃ garuḍopamam // VamP_29.70 //",
  "GP12vamp__u:3669": "yato gatau ca tau dautyau tatraivānuyayau śivā /",
  "GP12vamp__u:3670": "sā dadarśa tadā pauṇḍraṃ mahiṣaṃ vai masya ca // VamP_29.71 //",
  "GP12vamp__u:3671": "sā tasyotpāṭayāmāsa viṣāṇaṃ bhujagākṛtim /",
  "GP12vamp__u:3672": "taṃ pragṛhya kareṇaiva dānavāvanvagājjavāt // VamP_29.72 //",
  "GP12vamp__u:3673": "tau cāpi bhūmiṃ saṃtyajya jagmaturgaganaṃ tadā /",
  "GP12vamp__u:3674": "vegenābisṛtā sā ca rāsabhena maheśvarī // VamP_29.73 //",
  "GP12vamp__u:3675": "tato dadarśa garuḍaṃ pannagendraṃ ciṣādiṣuma /",
  "GP12vamp__u:3676": "karkoṭakaṃ sa dṛṣṭvā ūrdhvaromā vyajāyata // VamP_29.74 //",
  "GP12vamp__u:3677": "bhayānmāryaśca garuḍo māṃsapiṇḍopamo babhau /",
  "GP12vamp__u:3678": "nyapataṃstasya patrāṇi raudrāṇi hi patattriṇaḥ // VamP_29.75 //",
  "GP12vamp__u:3679": "khagendrapatrāṇyādāya nāgaṃ karkoṭakaṃ tathā /",
  "GP12vamp__u:3680": "vegenānusarad devī caṇḍamuṇḍau bhayāturau // VamP_29.76 //",
  "GP12vamp__u:3681": "saṃprāptau ca tadā devyā caṇḍamuṇḍau mahāsurau /",
  "GP12vamp__u:3682": "baddhau karkoṭakenaiva baddhvā vindhyamupāgamat // VamP_29.77 //",
  "GP12vamp__u:3683": "nivedayitvā kauśikyai kośamādāya bheravam /",
  "GP12vamp__u:3684": "śirobhirdānavendrāṇāṃ tārkṣyapatraiśca śobhanaiḥ // VamP_29.78 //",
  "GP12vamp__u:3685": "kṛtvā srajamanaupamyāṃ caṇḍikāyai nyavedayat /",
  "GP12vamp__u:3686": "ghargharāṃ ca mṛgendrasya carmaṇaḥ sā samārpayat // VamP_29.79 //",
  "GP12vamp__u:3687": "srajamanyaiḥ khagendrasya patrairmūrghni nibadhya ca /",
  "GP12vamp__u:3688": "ātmanā sā papau pānaṃ rudhiraṃ dānaveṣvapi // VamP_29.80 //",
  "GP12vamp__u:3689": "caṇḍā tvādāya caṇḍaṃ ca muṇḍaṃ cāsuranāyakam /",
  "GP12vamp__u:3690": "cakāra kupitā durgā viśiraskau mahāsurau // VamP_29.81 //",
  "GP12vamp__u:3691": "tayorevāhinā devī śekharaṃ suṣkarevatī /",
  "GP12vamp__u:3692": "kṛtvā jagāma kauśikyāḥ sakāśaṃ māryayā saha // VamP_29.82 //",
  "GP12vamp__u:3693": "sametya sābravīd devi gṛhyatāṃ śekharottamaḥ /",
  "GP12vamp__u:3694": "grathito daityaśīrṣābhyāṃ nāgarājena veṣṭitaḥ // VamP_29.83 //",
  "GP12vamp__u:3695": "taṃ śekharaṃ śivā gṛhya caṇḍāyā mūrdhni vistṛtam /",
  "GP12vamp__u:3696": "babandha prāha caivaināṃ kṛtaṃ karma sudāruṇam // VamP_29.84 //",
  "GP12vamp__u:3697": "śekharaṃ caṇḍamuṇḍābhyāṃ yasmād dhārayase śubham /",
  "GP12vamp__u:3698": "tasmālloke tava khyātiścāmuṇḍeti bhaviṣyati // VamP_29.85 //",
  "GP12vamp__u:3699": "ityevamuktvā vacanaṃ trinetrā mā caṇḍamuṇḍasrajadhāriṇīṃ vai /",
  "GP12vamp__u:3700": "digvāsasaṃ cābhyavadat pratītā niṣūdaya khāribalānyamūni // VamP_29.86 //",
  "GP12vamp__u:3701": "sā tvevamuktātha viṣāṇakoṭyā suvegayuktena ca rāsabhena /",
  "GP12vamp__u:3702": "niṣūdayantī ripusainyamugraṃ cacāra cānyānasurāṃścakhāda // VamP_29.87 //",
  "GP12vamp__u:3703": "tato 'mbikāyāstvatha carmamuṇḍayā māryā ca siṃhena ca bhūtasaṃghaiḥ /",
  "GP12vamp__u:3704": "nipātyamānā danupuṅgavāste kakudminaṃ śumbhamupāśrayanta // VamP_29.88 //",
  "GP12vamp__u:3705": "iti śrīvāmanapurāṇe ekonatriṃśodhyāyaḥ",
  "GP12vamp__u:3706": "________________________________________________________________________",
  "GP12vamp__u:3707": "pulastya uvāca /",
  "GP12vamp__u:3708": "caṇḍamuṇḍau ca nihatau sainyaṃ ca vidrutam /",
  "GP12vamp__u:3709": "samādideśātibalaṃ raktabījaṃ mahāsuram /",
  "GP12vamp__u:3710": "akṣauhiṇīnāṃ triṃśadbhiḥ koṭibhiḥ parivāritam // VamP_30.1 //",
  "GP12vamp__u:3711": "tamāpatantaṃ daityānāṃ balaṃ dṛṣṭvaiva caṇḍikā /",
  "GP12vamp__u:3712": "mumoca siṃhanādaṃ vai tābhyāṃ saha maheśvarī // VamP_30.2 //",
  "GP12vamp__u:3713": "ninadantyāstato devyā brahmāṇī mukhato 'bhavat /",
  "GP12vamp__u:3714": "haṃsayuktavimānasthā sākṣasūtrakamaṇḍaluḥ // VamP_30.3 //",
  "GP12vamp__u:3715": "māheśvarī trinetrā ca vṛṣārūḍhā triśūlinī /",
  "GP12vamp__u:3716": "mahāhivalayā raudrā jātā kuṇḍalinī kṣaṇāt // VamP_30.4 //",
  "GP12vamp__u:3717": "kaṇṭhādatha ca kaumārī barhipatrā ca śaktinī /",
  "GP12vamp__u:3718": "samudbhūtā ca devarṣe mayūravaravāhanā // VamP_30.5 //",
  "GP12vamp__u:3719": "bāhubhyāṃ garuḍārūḍhā śaṅkhacakragadāsinī /",
  "GP12vamp__u:3720": "śārṅgabāṇadharā jātā vaiṣṇavī rūpaśālinī // VamP_30.6 //",
  "GP12vamp__u:3721": "mahogramuśalā raudrā daṃṣṭrollikhitabhūtalā /",
  "GP12vamp__u:3722": "vārāhī pṛṣṭhato jātā śeṣanāgopari śthitā // VamP_30.7 //",
  "GP12vamp__u:3723": "vajrāṅkuśodyatakarā nānālaṅkārabhūṣitā /",
  "GP12vamp__u:3724": "jātā gajendrapaṣṭhasthā māhendrī stanamaṇḍalāt // VamP_30.8 //",
  "GP12vamp__u:3725": "vikṣipantī saṭākṣepairgrahanakṣatratārakāḥ /",
  "GP12vamp__u:3726": "nakhinī hṛdayājjātā nārasiṃhī sudāruṇā // VamP_30.9 //",
  "GP12vamp__u:3727": "tābhirnipātyamānaṃ tu nirīkṣya balamāsuram /",
  "GP12vamp__u:3728": "nanāda bhūyo nādān vai caṇḍikā nirbhayā ripūn /",
  "GP12vamp__u:3729": "tanninādaṃ mahacchrutvā trailokyapratipūrakam // VamP_30.10 //",
  "GP12vamp__u:3730": "samājagāma deveśaḥ śūlapāṇistrilocanaḥ /",
  "GP12vamp__u:3731": "abhyetya vandya caivaināṃ prāha vākyaṃ tadāmbikaṃ // VamP_30.11 //",
  "GP12vamp__u:3732": "samāyāto 'smi vai durge dehyājñāṃ kiṃ karomi te /",
  "GP12vamp__u:3733": "tadvākyasamakālaṃ ca devyā dehodbhavā śivā // VamP_30.12 //",
  "GP12vamp__u:3734": "jātā sā cāha deveśaṃ gaccha dautyena śaṅkara /",
  "GP12vamp__u:3735": "brūhi śumbhaṃ niśumbhaṃ ca yadi jīvitumicchatha // VamP_30.13 //",
  "GP12vamp__u:3736": "tad gacchadhvaṃ durācārāḥ saptamaṃ hi rasātalam /",
  "GP12vamp__u:3737": "vāsavo labhatāṃ svargaṃ devāḥ santu gatavyathā // VamP_30.14 //",
  "GP12vamp__u:3738": "yajantu brāhmaṇādyāmī varṇā yajñāṃśca sāmpratam /",
  "GP12vamp__u:3739": "noced balāvalepena bhavanto yoddhumicchatha // VamP_30.15 //",
  "GP12vamp__u:3740": "tadāgacchadhvamavyagrā eṣāhaṃ viniṣūdaye /",
  "GP12vamp__u:3741": "yatastu sā śivaṃ dautye nyayojayat nārada // VamP_30.16 //",
  "GP12vamp__u:3742": "tato nāma mahādevyāḥ śivadūtītyajāyata /",
  "GP12vamp__u:3743": "te cāpi śaṅkaravacaḥ śrutvā garvasamanvitam/ /",
  "GP12vamp__u:3744": "huṅkṛtvābhyadravan sarve yatra kātyāyanī sthitā // VamP_30.17 //",
  "GP12vamp__u:3745": "tataḥ śaraiḥ śaktibhiraṅkurvaraiḥ paraśvadhaiḥ śūlabhuśuṇḍipaṭṭiśaiḥ /",
  "GP12vamp__u:3746": "prāsaiḥ sunīkṣṇaiḥ parighaiśca vistṛtairvavarṣatudaityavarau sureśvarīm // VamP_30.18 //",
  "GP12vamp__u:3747": "sā cāpi bāṇairvarakāmukacyutaiś ciccheda śastrāṇyatha bāhubhiḥ saha /",
  "GP12vamp__u:3748": "jaghāna cānyāt raṇacaṇḍavikramā mahāsurān bāṇaśatairmaheśvarī // VamP_30.19 //",
  "GP12vamp__u:3749": "mārī triśūlena jaghāna cānyān khaṭvāṅgapātairaparāṃśca kauśikī /",
  "GP12vamp__u:3750": "mahājalakṣepahataprabhāvān brāhmī tathānyānasurāṃścakāra // VamP_30.20 //",
  "GP12vamp__u:3751": "māheśvarī śūlavidāritorasaś cakāra dagdhānaparāṃśca vaiṣṇavī /",
  "GP12vamp__u:3752": "śaktyā kumārī kuliśena caindrī tuṇḍena cakreṇa varāharūpiṇī // VamP_30.21 //",
  "GP12vamp__u:3753": "nakhairvibhinnānapi nālasiṃhī aṭṭāṭṭahāsaipi rudradutī /",
  "GP12vamp__u:3754": "rudrastriśūlena tathaiva cānyān vināyakaścāpi paraśvadhena // VamP_30.22 //",
  "GP12vamp__u:3755": "evaṃ hi devyā vividhaistu rūpairnipātyamānā danupugavāste /",
  "GP12vamp__u:3756": "petuḥ pṛthivyāṃ bhuvi cāpi bhūtaiste bhakṣyamāṇāḥ pralayaṃ prajagmuḥ // VamP_30.23 //",
  "GP12vamp__u:3757": "te vadhyamānāstvatha devatābhirmahāsurā mātṛbhirākulāśca /",
  "GP12vamp__u:3758": "vimuktakeśāstaralekṣaṇā bhayāt te raktabījaṃ śaraṇaṃ hi jagmuḥ // VamP_30.24 //",
  "GP12vamp__u:3759": "sa raktabījaḥ sahasābhyupetya varāstramādāya ca mātṛmaṇḍatam /",
  "GP12vamp__u:3760": "vidrāvayan bhūtagaṇān samantād viveśa kopāt sphuritādharaśca // VamP_30.25 //",
  "GP12vamp__u:3761": "tamāpatantaṃ prasamīkṣya mātaraḥ śastraiḥ śitāgrairditajaṃ vavarṣuḥ /",
  "GP12vamp__u:3762": "yo raktabindurnyapatat pṛthivyāṃ sa tatpramāṇastvasuro 'pi jajñe // VamP_30.26 //",
  "GP12vamp__u:3763": "tatastadāścaryamayaṃ nirīkṣya sā kauśikī keśinimabhyuvāca /",
  "GP12vamp__u:3764": "pibasva caṇḍe rudhiraṃ tvarātervitatya vaktraṃ vaḍavānalābham // VamP_30.27 //",
  "GP12vamp__u:3765": "sā tvevamuktā varadāmbikā hi vitatya vaktraṃ vikarālamugram /",
  "GP12vamp__u:3766": "oṣṭhaṃ nabhaspṛk pṛthivīṃ spūśantaṃ kṛtvādharaṃ tiṣṭhati carmamuṇḍā // VamP_30.28 //",
  "GP12vamp__u:3767": "tato 'mbikā keśavikarṣaṇākulaṃ kṛtvā ripuṃ prākṣipata svavaktre /",
  "GP12vamp__u:3768": "bibheda śūlena tathāpyurastaḥ kṣatodbhavānye nyapataṃśca vaktre // VamP_30.29 //",
  "GP12vamp__u:3769": "tatastu śoṣaṃ prajagāma raktaṃ raktakṣaye hīnabalo babhūva /",
  "GP12vamp__u:3770": "taṃ hīnavīryaṃ śatadhā cakāra cakreṇa cāmīkarabhūṣitena // VamP_30.30 //",
  "GP12vamp__u:3771": "tasmin viśaste danusainyanāte te dānavā dīnataraṃ vineduḥ /",
  "GP12vamp__u:3772": "hā tāta ha bhrātariti bruvantaḥ kta yāsi tiṣṭhasva muhūrttamehi // VamP_30.31 //",
  "GP12vamp__u:3773": "tathāpare vilulitakeśapāśā viśīrṇavarmābharaṇā digambarāḥ /",
  "GP12vamp__u:3774": "nipātitā dharaṇitale mṛḍānyā pradudruvurgirivaramuhya daityāḥ // VamP_30.32 //",
  "GP12vamp__u:3775": "viśīrṇavarmāyudhabhūṣaṇaṃ tat balaṃ nirīkṣyaiva hi dānavendraḥ /",
  "GP12vamp__u:3776": "viśīrmacakrākṣaratho niśumbhaḥ krodhānmṛḍānīṃ samupājagāma // VamP_30.33 //",
  "GP12vamp__u:3777": "khaḍgaṃ samādāya ca carma bhāsvaraṃ dhunvan śiraḥ prekṣya ca rūpamasyāḥ /",
  "GP12vamp__u:3778": "saṃstambhamohajvarapīḍite 'tha citre yathāsau likhito babhūva // VamP_30.34 //",
  "GP12vamp__u:3779": "taṃ stambhitaṃ vīkṣya surāmagre provāca devī vacanaṃ vihasya /",
  "GP12vamp__u:3780": "anena vīryeṇa surāstvayā jitā anena māṃ prārthayase balena // VamP_30.35 //",
  "GP12vamp__u:3781": "śrutvā tu vākyaṃ kauśikyā dānavaḥ sucirādiva /",
  "GP12vamp__u:3782": "provāca cintayitvātha vacanaṃ vadatāṃ varaḥ // VamP_30.36 //",
  "GP12vamp__u:3783": "sukumārarīro 'thaṃ macchastrapatanādapi /",
  "GP12vamp__u:3784": "śatadhā yāsyate bhīru āmapātramivāmbhasi // VamP_30.37 //",
  "GP12vamp__u:3785": "etad vicintayannartha tvāṃ praharttu na sundari /",
  "GP12vamp__u:3786": "karomi buddhi tasmāt tvaṃ māṃ bhajasvāyatekṣaṇe // VamP_30.38 //",
  "GP12vamp__u:3787": "mama khaṅganipātaṃ hi nendro dhārayituṃ kṣamaḥ /",
  "GP12vamp__u:3788": "nivarttaya matiṃ yuddhād bhāryā me bhava sāmpratam // VamP_30.39 //",
  "GP12vamp__u:3789": "itthaṃ niśumbhavacanaṃ śrutvā yogīśvarī mune /",
  "GP12vamp__u:3790": "vihasya bhāvagambhīraṃ niśumbhaṃ vākyamabravīt // VamP_30.40 //",
  "GP12vamp__u:3791": "nājitāhaṃ raṇe vīra bhave bhāryā hi kasyacit /",
  "GP12vamp__u:3792": "bhavān yadiha bhāryārtho tato māṃ jaya saṃyuge // VamP_30.41 //",
  "GP12vamp__u:3793": "ityevamukte vacane khaṅgamudyamya dānavaḥ /",
  "GP12vamp__u:3794": "pracikṣepa tadā vegāt kauśikīṃ prati nārada // VamP_30.42 //",
  "GP12vamp__u:3795": "tamāpatantaṃ nistriṃśaṃ ṣaḍbhirbarhiṇarājitaiḥ /",
  "GP12vamp__u:3796": "ciccheda carmaṇā sārddha tadadbhutamivābhavat // VamP_30.43 //",
  "GP12vamp__u:3797": "khaḍge sacarmaṇi chinne gadāṃ gṛhya mahāsuraḥ /",
  "GP12vamp__u:3798": "samādravat kośabhavāṃ vāyuvegasamo jave // VamP_30.44 //",
  "GP12vamp__u:3799": "tasyāpatata evāśu karau śliṣṭau samau dṛḍhau /",
  "GP12vamp__u:3800": "gadayā saha ciccheda kṣurepreṇa raṇe 'mbikā // VamP_30.45 //",
  "GP12vamp__u:3801": "tasminnapatite raudre suraśatrau bhayaṅkare /",
  "GP12vamp__u:3802": "caṇḍādya mātaro hṛṣṭāścakruḥ kilakilādhvanim // VamP_30.46 //",
  "GP12vamp__u:3803": "gaganasthāstato devāḥ śatakratupurogamāḥ /",
  "GP12vamp__u:3804": "jayasva vijayetyūcurhṛṣṭāḥ śatrau nipātite // VamP_30.47 //",
  "GP12vamp__u:3805": "tatastūryāṇyavādyanta bhūtasaṃghaiḥ samantataḥ /",
  "GP12vamp__u:3806": "puṣpavṛṣṭiṃ ca mumucuḥ surāḥ kātyāyanīṃ prati // VamP_30.48 //",
  "GP12vamp__u:3807": "niśumbhaṃ patitaṃ dṛṣṭvā śumbhaḥ krodhānmahāmune /",
  "GP12vamp__u:3808": "vṛndārakaṃ samāruhya pāśapāṇiḥ samabhyagāt // VamP_30.49 //",
  "GP12vamp__u:3809": "tamāpatantaṃ dṛṣṭvātha sagajaṃ dānaveśvaram /",
  "GP12vamp__u:3810": "jagrā ha caturo vāṇāṃścandrārdhākaravarcasaḥ // VamP_30.50 //",
  "GP12vamp__u:3811": "kṣuraprābhyāṃ samaṃ pādau dvau ciccheda dvipasya sā /",
  "GP12vamp__u:3812": "dvābhyāṃ kumbhe jaghānātha hasantī līlayāmbikā // VamP_30.51 //",
  "GP12vamp__u:3813": "nikṛttābhyāṃ gajaḥ padmyāṃ nipapāta tathecchayā /",
  "GP12vamp__u:3814": "śakravajrasamākrāntaṃ śailarājaśiro yathā // VamP_30.52 //",
  "GP12vamp__u:3815": "tasyāvarjitanāgasya śumbhasyāpyutpatiṣyataḥ /",
  "GP12vamp__u:3816": "śiraściccheda bāṇena kuṇḍalālaṅkṛtaṃ śivā // VamP_30.53 //",
  "GP12vamp__u:3817": "chinne śirasi daityendro nipapāta sakuñjaraḥ /",
  "GP12vamp__u:3818": "yathā samahiṣaḥ kroñco mahāsenasamāhataḥ // VamP_30.54 //",
  "GP12vamp__u:3819": "śrutvā surāḥ suraripu nihatau mṛḍānyā sendrāḥ sasūryamarudaśvivasupradhānāḥ /",
  "GP12vamp__u:3820": "āgatya taṃ girivaraṃ vinayāvanamrā devyāstadā stutipadaṃ tvidamīrayantaḥ // VamP_30.55 //",
  "GP12vamp__u:3821": "devā ūcuḥ/ /",
  "GP12vamp__u:3822": "namo 'stu te bhagavati pāpanāśini namo 'stu te suraripudarpaśātani /",
  "GP12vamp__u:3823": "namo 'stu te harihararājyadāyini namo 'stu te makhabhujakāryakāriṇi // VamP_30.56 //",
  "GP12vamp__u:3824": "namo 'stu te tridaśaripukṣayaṅkari namo 'stu te śatamakhapādapūjite /",
  "GP12vamp__u:3825": "namo 'stu te mahiṣavināsakāriṇi namo 'stu te hariharabhāskarastute // VamP_30.57 //",
  "GP12vamp__u:3826": "namo 'stu te 'ṣṭādaśabāhuśālini namo 'stu te śumbhaniśumbhaghātini /",
  "GP12vamp__u:3827": "namo 'stu lokārttihare triśūlini namo 'stu nārāyaṇi cakradhāriṇi // VamP_30.58 //",
  "GP12vamp__u:3828": "namo 'stu vārāhi sadā dharādhare tvāṃ nārasiṃhi praṇatā namo 'suta te /",
  "GP12vamp__u:3829": "namo 'stu nārasiṃhi praṇatā namo 'stu te /",
  "GP12vamp__u:3830": "namo 'stu te vajradhare gajadhvaje namo 'suta kaumāri mayūravāhini // VamP_30.59 //",
  "GP12vamp__u:3831": "namo 'stu paitāmahahaṃsavāhane namo 'stu mālāvikaṭe sukeśini /",
  "GP12vamp__u:3832": "nama'stu mālāvikaṭe sukeśini /",
  "GP12vamp__u:3833": "namo 'stu te rāsabhapṛṣṭhavāhini namo 'stu sarvārttihare jaganmaye // VamP_30.60 //",
  "GP12vamp__u:3834": "namo 'stu viśveśvari pāhi viśvaṃ niṣūdayārīn dvijadevatānām /",
  "GP12vamp__u:3835": "namo 'stu te sarvamayi trinetre namo namaste varade prasīda // VamP_30.61 //",
  "GP12vamp__u:3836": "brahmāṇī tvaṃ mṛḍānī varaśikhigamanā śaktihastā kumārī vārāhī tvaṃ suvaktrā khagapatigamanā vaiṣṇavī tvaṃ saśārṅgo /",
  "GP12vamp__u:3837": "durdṛśyā nārasiṃhī ghuraghuritaravā tvaṃ tathaindrī savajrā tvaṃ mārī carmamuṇḍāśavagamanaratā yoginī yogasiddhā // VamP_30.62 //",
  "GP12vamp__u:3838": "namaste trinetre bhagavati tavacaraṇānuṣitā ye aharaharvinataśiraso 'vanatāḥ /",
  "GP12vamp__u:3839": "nahi nahi paribhavamastyaśubhaṃ ca stutibalikusumakarāḥ satataṃ ye // VamP_30.63 //",
  "GP12vamp__u:3840": "evaṃ stutā suravaraiḥ suraśatrunāśinī prāha prahasya surasiddhamaharṣivaryān /",
  "GP12vamp__u:3841": "prāpto mayād bhutatamo bhavatāṃ prasādāt saṃgrāmamūrdhvi suraśatrujayaḥ pramardāt // VamP_30.64 //",
  "GP12vamp__u:3842": "imāṃ stutiṃ bhaktiparā narottamā bhavadbhiruktāmanukīrttayanti /",
  "GP12vamp__u:3843": "duḥsvapnanāśo bhavitā na saṃśayo varastathānyo vriyatāmabhīpsitaḥ // VamP_30.65 //",
  "GP12vamp__u:3844": "devā ūcuḥ /",
  "GP12vamp__u:3845": "yadi varadā bhavatī tridaśānāṃ dvijaśiśugoṣu yatasva hitāya /",
  "GP12vamp__u:3846": "punarapi devaripūnaparāṃstvaṃ pradaha hutāśanatulyaśarīre // VamP_30.66 //",
  "GP12vamp__u:3847": "devyuvāca/ /",
  "GP12vamp__u:3848": "bhūyo bhaviṣyāmyasṛgukṣitānanā harānanasvedajalodbhavā surāḥ /",
  "GP12vamp__u:3849": "andhāsurasyāpratipoṣaṇe ratā nāmnā prasiddhā bhuvaneṣu carcikā // VamP_30.67 //",
  "GP12vamp__u:3850": "bhūyo vadhiṣyāmi surārimuttamaṃ saṃbhūya nandasya gṛhe yaśodayā /",
  "GP12vamp__u:3851": "taṃ vipracittiṃ lavaṇaṃ tathāparau śumbhaṃ niśumbhaṃ daśanaprahārimī // VamP_30.68 //",
  "GP12vamp__u:3852": "bhūyaḥ surāstiṣyayuge nirāśinī nirīkṣya mārī ca gṛhe śatakratoḥ /",
  "GP12vamp__u:3853": "saṃbhūya devyāmitasatyadhāmayā surā bhariṣyāmi ca śākambharī vai // VamP_30.69 //",
  "GP12vamp__u:3854": "bhūyo vipakṣakṣapaṇāya devā vindhye bhaviṣyamyṛṣirakṣaṇārtham /",
  "GP12vamp__u:3855": "durvṛttaceṣṭān vinihatya daityān bhūyaḥ sameṣyāmi surālayaṃ hi // VamP_30.70 //",
  "GP12vamp__u:3856": "yadāruṇākṣo bhavitā mahāsuraḥ tadā bhaviṣyāmi hitāya devātāḥ /",
  "GP12vamp__u:3857": "mahālirūpeṇa vinaṣṭajīvitaṃ kṛtvā samaṣyāmi punastriviṣṭapam // VamP_30.71 //",
  "GP12vamp__u:3858": "pulastya uvāca /",
  "GP12vamp__u:3859": "ityevamuktvā varadā surāṇāṃ kṛtvā praṇāmaṃ divajapuṅgavānām /",
  "GP12vamp__u:3860": "visṛjya bhūtāni jagāma devī khaṃ siddhasaṃghairanugamyamānā // VamP_30.72 //",
  "GP12vamp__u:3861": "idaṃ purāṇaṃ paramaṃ pavitraṃ devyā jayaṃ maṅgaladāyi puṃsām /",
  "GP12vamp__u:3862": "śrotavyametanniyataiḥ sadaiva rakṣoghnametadbhagavānuvāca // VamP_30.73 //",
  "GP12vamp__u:3863": "iti śrīvāmanapurāṇe triṃśodhyāyaḥ",
  "GP12vamp__u:3864": "________________________________________________________________________",
  "GP12vamp__u:3865": "nārada uvāca /",
  "GP12vamp__u:3866": "kathaṃ samahiṣaḥ kroñco bhinnaḥ skandena suvrata /",
  "GP12vamp__u:3867": "etanme vistarād brahman kathayasvāmitadyute // VamP_31.1 //",
  "GP12vamp__u:3868": "pulasatya uvāca/ /",
  "GP12vamp__u:3869": "śṛṇuṣva kathayiṣyāmi kathāṃ puṇyāṃ purātanīm /",
  "GP12vamp__u:3870": "yaśovṛddhiṃ kumārasya kārtikeyasya nārada // VamP_31.2 //",
  "GP12vamp__u:3871": "yattatpītaṃ hutāśena skannaṃ śukraṃ pinākinaḥ /",
  "GP12vamp__u:3872": "tenākrānto 'bhavad brahman mandatejā hutāśanaḥ // VamP_31.3 //",
  "GP12vamp__u:3873": "tato jagāma devānāṃ sakāśamamitadyutiḥ /",
  "GP12vamp__u:3874": "taiścāpi prahitastūrṇaṃ brahmalokaṃ jagāma ha // VamP_31.4 //",
  "GP12vamp__u:3875": "sa gacchan kuṭulāṃ devīṃ dadarśa pathi pāvakaḥ /",
  "GP12vamp__u:3876": "tāṃ dṛṣṭvā prāha kuṭile teja etatsudurddharam // VamP_31.5 //",
  "GP12vamp__u:3877": "maheśvareṇa saṃtyaktaṃ nirdahed bhuvanānyapi /",
  "GP12vamp__u:3878": "tasmāt pratīccha putro 'yaṃ tava dhanyo bhaviṣyati // VamP_31.6 //",
  "GP12vamp__u:3879": "ityagninā sā kuṭilā smṛtvā kvamatamuttamam /",
  "GP12vamp__u:3880": "prakṣipasvāmbhasi mama prāha vahniṃ mahāpagā // VamP_31.7 //",
  "GP12vamp__u:3881": "tatastvadhārayaddevī śārvaṃ tejastvapūpuṣat /",
  "GP12vamp__u:3882": "hutāśano/pi bhagavān kāmacārī paribhraman // VamP_31.8 //",
  "GP12vamp__u:3883": "pañcavarṣasahasrāṇi dhṛtavān havyabhuk tataḥ /",
  "GP12vamp__u:3884": "māṃsamasthīni rudhiraṃ medontraretasī tvacaḥ // VamP_31.9 //",
  "GP12vamp__u:3885": "romaśmaśvrakṣikeśādyāḥ sarve jātā hiraṇmayāḥ /",
  "GP12vamp__u:3886": "hiraṇyaretā lokeṣu tena gītaśca pāvakaḥ // VamP_31.10 //",
  "GP12vamp__u:3887": "pañcavarṣasahasrāṇi kuṭulā jvalanopamam /",
  "GP12vamp__u:3888": "dhārayantī tadā garbhaṃ brahmaṇaḥ sthānamāgatā // VamP_31.11 //",
  "GP12vamp__u:3889": "tāṃ dṛṣṭāvān padmajanmā saṃtapyantīṃ mahāpagām /",
  "GP12vamp__u:3890": "dṛṣṭvā papraccha genāyaṃ tava garbhaḥ samāhitaḥ // VamP_31.12 //",
  "GP12vamp__u:3891": "sā cāha śaṅkaraṃ yattacchrukraṃ pītaṃ hi vahninā /",
  "GP12vamp__u:3892": "tadaśaktena tenādya nikṣiptaṃ mayi sattama // VamP_31.13 //",
  "GP12vamp__u:3893": "pañjavarṣa sahasrāṇi dhārayantyāḥ pitāmaha /",
  "GP12vamp__u:3894": "garbhasya varttate kālo na papāta ca karhicit // VamP_31.14 //",
  "GP12vamp__u:3895": "tacchrutvā bhagavānāha gaccha tvamudayaṃ girim /",
  "GP12vamp__u:3896": "tatrāsti yojanaśataṃ raudraṃ śaravaṇaṃ mahat // VamP_31.15 //",
  "GP12vamp__u:3897": "tatraiva kṣipa suśreṇi vistīrṇe girisānuni /",
  "GP12vamp__u:3898": "daśavarṣasahasrānte tato bālo bhaviṣyati // VamP_31.16 //",
  "GP12vamp__u:3899": "sā śrutvā brahmaṇo vākyaṃ rūpiṇī girimāgatā /",
  "GP12vamp__u:3900": "āgatya garbhaṃ tatyāja sukhenaivādrinandinī // VamP_31.17 //",
  "GP12vamp__u:3901": "sā tu saṃtyajya taṃ bālaṃ brahmāṇaṃ sahasāgamat /",
  "GP12vamp__u:3902": "āpomayī mantravaśāt saṃjātā-kuṭilā satī // VamP_31.18 //",
  "GP12vamp__u:3903": "tejasā cāpi śārveṇa raukmaṃ śaravaṇaṃ mahat /",
  "GP12vamp__u:3904": "tannivāsaratāścānye pādapā mṛgapakṣiṇaḥ // VamP_31.19 //",
  "GP12vamp__u:3905": "tato daśasu pūrṇeṣu śaraddaśaśateṣvatha /",
  "GP12vamp__u:3906": "bālārkadīptiḥ saṃjāto bālaḥ kamalalocanaḥ // VamP_31.20 //",
  "GP12vamp__u:3907": "uttānaśāyī bhagavān divye śaravaṇe sthitaḥ /",
  "GP12vamp__u:3908": "mukhe 'ṅguṣṭhaṃ samākṣipya ruroda ghanarāḍiva // VamP_31.21 //",
  "GP12vamp__u:3909": "etasminnantare devyaḥ kṛttikāḥ ṣaṭ sutejasaḥ /",
  "GP12vamp__u:3910": "dadṛśuḥ svecchayā yāntyo bālaṃ śaravaṇe sthitam // VamP_31.22 //",
  "GP12vamp__u:3911": "kṛpāyuktāḥ samājagmuḥ yatra skandaḥ sthito 'bhavat /",
  "GP12vamp__u:3912": "ahaṃ pūrvamahaṃ pūrvaṃ tasmai stanye 'bhicukruśuḥ // VamP_31.23 //",
  "GP12vamp__u:3913": "vivadantīḥ sa tā dṛṣṭāvā ṣaṇmukhaḥ samajāyata /",
  "GP12vamp__u:3914": "abībharaṃśca tāḥ sarvāḥ śiśuṃ snehācca kṛttikāḥ // VamP_31.24 //",
  "GP12vamp__u:3915": "bhriyamāmaḥ sa tābhistu bālo vṛddhimagānmune /",
  "GP12vamp__u:3916": "kārttikeyeti vikhyāto jātaḥ sa balināṃ varaḥ // VamP_31.25 //",
  "GP12vamp__u:3917": "etasminnantare brahman pāvakaṃ prāha padmajaḥ /",
  "GP12vamp__u:3918": "kiyatpramāṇaḥ putraste varttate sāmprataṃ guhaḥ // VamP_31.26 //",
  "GP12vamp__u:3919": "sa tadvacanamākarṇya ajānaṃstaṃ harātmajam /",
  "GP12vamp__u:3920": "provāca putraṃ deveśa na vedmi katamo guhaḥ // VamP_31.27 //",
  "GP12vamp__u:3921": "taṃ prāha bhagavān yattu tejaḥ pītaṃ purā tvayā /",
  "GP12vamp__u:3922": "traiyambalaṃ trilokeśa jātaḥ śaravaṇe śiśuḥ // VamP_31.28 //",
  "GP12vamp__u:3923": "śrutvā pitāmahavacaḥ pāvakastvarito 'bhyagāt /",
  "GP12vamp__u:3924": "veginaṃ meṣamāruhya kuṭilā taṃ dadarśa ha // VamP_31.29 //",
  "GP12vamp__u:3925": "tataḥ papraccha kuṭilā śīghraṃ kva vrajase kave /",
  "GP12vamp__u:3926": "so 'bravīt putraduṣṭyarthaṃ jātaṃ śaravaṇe śiśum // VamP_31.30 //",
  "GP12vamp__u:3927": "sābravīt tanayo mahyaṃ mametyāha ca pāvakaḥ /",
  "GP12vamp__u:3928": "vivadantau dadarsātha svecchācārī janārdanaḥ // VamP_31.31 //",
  "GP12vamp__u:3929": "tau papraccha kimarthaṃ vā vivādamiha cakrathaḥ /",
  "GP12vamp__u:3930": "tāvūcatuḥ vutraheto rudraśukrodbhavāya hi // VamP_31.32 //",
  "GP12vamp__u:3931": "tāvuvāca harirdevo gaccha taṃ tripurāntakam /",
  "GP12vamp__u:3932": "sa yadā vakṣyati deveśastatkurudhvamasaṃśayam // VamP_31.33 //",
  "GP12vamp__u:3933": "ityuktau vāsudevena kuṭilāgnī harāntikam /",
  "GP12vamp__u:3934": "sambhyetyocatustathyaṃ kasya putreti nārada // VamP_31.34 //",
  "GP12vamp__u:3935": "rudrastadvākyamākarṇya harṣanirbharamānasaḥ /",
  "GP12vamp__u:3936": "diṣṭyā diṣṭyeti girijāṃ prodbhūtapulako 'bravīt // VamP_31.35 //",
  "GP12vamp__u:3937": "tato 'mbikā prāha haraṃ deva gacchāma śiśum /",
  "GP12vamp__u:3938": "praṣṭuṃ samāśrayed yaṃ sa tasya putro bhaviṣyati // VamP_31.36 //",
  "GP12vamp__u:3939": "bāḍhamityeva bhagavān samuttasthau vṛṣadhvajaḥ /",
  "GP12vamp__u:3940": "sahomayā kuṭilayā pāvakena ca dhīmatā // VamP_31.37 //",
  "GP12vamp__u:3941": "saṃprāptāste śaravaṇaṃ harāgnikuṭilāmbikāḥ /",
  "GP12vamp__u:3942": "dadṛśuḥ śiśukaṃ taṃ ca kṛttikotsaṅgaśāyinam // VamP_31.38 //",
  "GP12vamp__u:3943": "tataḥ sa bālakasteṣāṃ matvā cintitamādarāt /",
  "GP12vamp__u:3944": "yogī caturmūrtirabhūt ṣaṇmukhaḥ sa śiśustvapi // VamP_31.39 //",
  "GP12vamp__u:3945": "kumāraḥ śaṅkaramagād viśākho gaurimāgamat /",
  "GP12vamp__u:3946": "kuṭilāmagamacchākho mahāseno 'gnimabhyayāt // VamP_31.40 //",
  "GP12vamp__u:3947": "tataḥ prītiyuto rudra umā ca kuṭilā tathā /",
  "GP12vamp__u:3948": "pāvakaścāpi deveśaḥ parāṃ mudamavāpa ca // VamP_31.41 //",
  "GP12vamp__u:3949": "tato 'bruvan kṛttikāstāḥ ṣaṇmukhaḥ kiṃ harātmajaḥ /",
  "GP12vamp__u:3950": "tā abravīddharaḥ pratītyā vidhivad vacanaṃ mune // VamP_31.42 //",
  "GP12vamp__u:3951": "nāmnā tu kārttikeyo hi yuṣmākaṃ tanayastvasau /",
  "GP12vamp__u:3952": "kuṭulāyāḥ kumāreti putro 'yaṃ bhavitāvyayaḥ // VamP_31.43 //",
  "GP12vamp__u:3953": "skanda ityeva vikhyāto gaurīputro bhavatvasau /",
  "GP12vamp__u:3954": "guha ityeva nāmnā ca mamāsau tanayaḥ smṛtaḥ // VamP_31.44 //",
  "GP12vamp__u:3955": "māhāsena iti khyāto hutāśasyāstu putrakaḥ śāradvata iti khyātaḥ sutaḥ śaravaṇasya ca // VamP_31.45 //",
  "GP12vamp__u:3956": "evameva mahāyogī pṛthivyāṃ khyātimeṣyati /",
  "GP12vamp__u:3957": "ṣaḍāsyatvān mahābāhuḥ ṣaṇmukho nāma gīyate // VamP_31.46 //",
  "GP12vamp__u:3958": "ityevamuktvā bhagavān śūlapāṇiḥ pitāmaham /",
  "GP12vamp__u:3959": "sasmāra daivataiḥ sārddha te 'pyājagmustvarānvitāḥ // VamP_31.47 //",
  "GP12vamp__u:3960": "praṇipatya ca kāmārimumāṃ ca girinandinīm /",
  "GP12vamp__u:3961": "dṛṣṭvā hutāśanaṃ prītyā kuṭilāṃ kṛttikāstathā // VamP_31.48 //",
  "GP12vamp__u:3962": "dadṛśurbālamatyugraṃ ṣaṇmukhaṃ sūryasaṃnibham muṣṇantamiva cakṣuṃṣi tejasā svena devatāḥ // VamP_31.49 //",
  "GP12vamp__u:3963": "kautukābhivṛtāḥ sarve evamūcuḥ surottamāḥ /",
  "GP12vamp__u:3964": "devakāryaṃ tvayā deva kṛtaṃ devyāgninā tathā // VamP_31.50 //",
  "GP12vamp__u:3965": "taduttaṣṭha vrajāmo 'dya tīrthamaujasamavyayam /",
  "GP12vamp__u:3966": "kurukṣetre sarasvatyāmabhiṣñcāma ṣaṇmukham // VamP_31.51 //",
  "GP12vamp__u:3967": "senāyāḥ patirastveṣa devagandharvakiṃnarāḥ /",
  "GP12vamp__u:3968": "mahiṣaṃ ghātayatveṣa tārakaṃ ca sudāruṇam // VamP_31.52 //",
  "GP12vamp__u:3969": "bāḍhamityabravīccharvaḥ samuttasthuḥ surāstataḥ /",
  "GP12vamp__u:3970": "kumārasahitā jagmuḥ kurukṣetraṃ mahāphalam // VamP_31.53 //",
  "GP12vamp__u:3971": "tatraiva devatāḥ sendrā rudrabrahmajanārdanāḥ /",
  "GP12vamp__u:3972": "yatnamasyābhiṣekārtaṃ cakrurmunigaṇaiḥ saha // VamP_31.54 //",
  "GP12vamp__u:3973": "tato 'mbunā saptasamudravāhinīnadījalenāpi mahāphalena /",
  "GP12vamp__u:3974": "varauṣadhībhiśca sahasramūrttibhistadābhyaṣiñcan gumacyutādyāḥ // VamP_31.55 //",
  "GP12vamp__u:3975": "abhiṣiñcati senānyāṃ kumāre divyarūpiṇi /",
  "GP12vamp__u:3976": "jagurgandharvapatayo nanṛtuścāpsarogaṇāḥ // VamP_31.56 //",
  "GP12vamp__u:3977": "abhiṣiktaṃ kumāraṃ ca giriputrī nirīkṣya hi /",
  "GP12vamp__u:3978": "snehādutsaṅgagaṃ skandaṃ mūrdhnyajighranmurhurmuhuḥ // VamP_31.57 //",
  "GP12vamp__u:3979": "jighratī kārttikeyasya abhiṣekārdramānanam /",
  "GP12vamp__u:3980": "bhātyadrijā yathendrasya devamātāditiḥ purā // VamP_31.58 //",
  "GP12vamp__u:3981": "tadābhiṣiktaṃ tanayaṃ dṛṣṭvā śarvo mudaṃ yayau /",
  "GP12vamp__u:3982": "pāvakaḥ kṛttikāścaiva kuṭilā ca yaśasvinī // VamP_31.59 //",
  "GP12vamp__u:3983": "tato 'bhiṣiktāsya haraḥ senāpatye guhasya tu /",
  "GP12vamp__u:3984": "pramathāṃścaturaḥ pradācchakratulyaparākramān // VamP_31.60 //",
  "GP12vamp__u:3985": "ghaṇṭākarṇa lohitākṣaṃ nandisenaṃ ca dāruṇam /",
  "GP12vamp__u:3986": "caturthaṃ balināṃ mukhyaṃ khyātaṃ kumudamālinam // VamP_31.61 //",
  "GP12vamp__u:3987": "haradattān gaṇān dṛṣṭvā devāḥ skandasya nārada /",
  "GP12vamp__u:3988": "pradaduḥ pramathān svān svān sarve brahmapurogamāḥ // VamP_31.62 //",
  "GP12vamp__u:3989": "sthāṇuṃ brahma gaṇaṃ prādād viṣṇuḥ prādād gaṇatrayam /",
  "GP12vamp__u:3990": "saṃkramaṃ vikramaṃ caiva tṛtīyaṃ ca parākramam // VamP_31.63 //",
  "GP12vamp__u:3991": "utkesaṃ paṅkajaṃ śakro ravirdaṇḍakapiṅgalau /",
  "GP12vamp__u:3992": "candro maṇiṃ vasumaṇimaśvinau vatsanandinau // VamP_31.64 //",
  "GP12vamp__u:3993": "jyotirhutāśanaḥ prādājjavalajjihvaṃ tathāparam /",
  "GP12vamp__u:3994": "kundaṃ mukundaṃ kusumaṃ trīn dhātānucarān dadau // VamP_31.65 //",
  "GP12vamp__u:3995": "cakrānucakrau tvaṣṭāṃ ca vedhātisthirasusthirau /",
  "GP12vamp__u:3996": "pāṇityajaṃ kālakañca prādāt pūṣā mahābalau // VamP_31.66 //",
  "GP12vamp__u:3997": "svarṇamālaṃ ghanāhvaṃ ca himavān pramathottamau /",
  "GP12vamp__u:3998": "prādādevocchrito vindhyastvatiśṛṅgaṃ ca pārṣadam // VamP_31.67 //",
  "GP12vamp__u:3999": "suvarcasaṃ ca varuṇaḥ pradadau cātivarcasam /",
  "GP12vamp__u:4000": "saṃgrahaṃ vigrahaṃ cābdhirnāgā jayamahājayau // VamP_31.68 //",
  "GP12vamp__u:4001": "unmādaṃ śuṅkurṇa ca puṣpadantaṃ tathāmbikā /",
  "GP12vamp__u:4002": "ghasaṃ cātighasaṃ vāyuḥ prādādanucarāvubhau // VamP_31.69 //",
  "GP12vamp__u:4003": "parighaṃ caṭakaṃ bhīmaṃ dahatidahanau tathā /",
  "GP12vamp__u:4004": "pradadāvaṃśumān pañca pramathān ṣaṇmukhāya hi // VamP_31.70 //",
  "GP12vamp__u:4005": "yamaḥ pramāthamunmāthaṃ kālasenaṃ mahāmukham /",
  "GP12vamp__u:4006": "tālapatraṃ nāḍijaṅghaṃ ṣaḍevānucarān dadau // VamP_31.71 //",
  "GP12vamp__u:4007": "suprabhaṃ ca sukarmāṇaṃ dadau dhātā gaṇeśvarau /",
  "GP12vamp__u:4008": "suvrataṃ satyasandhaṃ ca mitraḥ pradāda dvijottama // VamP_31.72 //",
  "GP12vamp__u:4009": "anantaḥ śaṅkupīṭhaśca nikumbhaḥ kumudo 'mbujaḥ /",
  "GP12vamp__u:4010": "ekākṣaḥ kunaṭī cakṣuḥ kirīṭī kalaśodaraḥ // VamP_31.73 //",
  "GP12vamp__u:4011": "sūcīvaktraḥ kokanadaḥ prahāsaḥ priyako 'cyutaḥ /",
  "GP12vamp__u:4012": "gaṇāḥ pañcadaśaite hi yakṣairdattā guhasya tu // VamP_31.74 //",
  "GP12vamp__u:4013": "kālindyāḥ kālakandaśca narmadāyā raṇotkaṭaḥ /",
  "GP12vamp__u:4014": "godāvaryāḥ siddhayātrastamasāyādrikampakaḥ /",
  "GP12vamp__u:4015": "31.75 sahasrabāhuḥ sītāyā vañjūlāyāḥ sitodaraḥ /",
  "GP12vamp__u:4016": "mandākinyāstathā nando vipāśāyāḥ priyaṅkaraḥ // VamP_31.76 //",
  "GP12vamp__u:4017": "airāvatyāścaturddaṣṭraḥ ṣoḍaśākṣo vitastayā /",
  "GP12vamp__u:4018": "mārjāraṃ sauśikī prādāt krathakrauñcau ca gautamī // VamP_31.77 //",
  "GP12vamp__u:4019": "bāhudā śatasīrṣaṃ ca vāhā gonandanandikau /",
  "GP12vamp__u:4020": "bhīmaṃ bhīmarathī prādād vegāriṃ sarayūrdadau // VamP_31.78 //",
  "GP12vamp__u:4021": "aṣṭabāhuṃ dadau kāśī subāhumapi gaṇḍakī /",
  "GP12vamp__u:4022": "mahānadī citradevaṃ citrā citrarathaṃ dadau // VamP_31.79 //",
  "GP12vamp__u:4023": "kuhūḥ kuvalayaṃ prādānmadhuvarṇaṃ madhūdakā /",
  "GP12vamp__u:4024": "jambūkaṃ dhūtapāpā ca veṇā śvetānanaṃ dadau // VamP_31.80 //",
  "GP12vamp__u:4025": "śrutavarma ca parmāsā revā sāgaraveginam /",
  "GP12vamp__u:4026": "prabhāvārthaṃ sahaṃ prādāt kāñcanā kanakekṣaṇam // VamP_31.81 //",
  "GP12vamp__u:4027": "gṛdhrapatraṃ ca vimalā cāruvaktraṃ manoharā /",
  "GP12vamp__u:4028": "dhūtapāpā mahārāvaṃ karṇā vidrumasaṃnibham // VamP_31.82 //",
  "GP12vamp__u:4029": "suprasādaṃ suveṇuśca jiṣṇumeghavatī dadau /",
  "GP12vamp__u:4030": "yajñabāhuṃ viśālā ca sarasvatyo dadurgaṇān // VamP_31.83 //",
  "GP12vamp__u:4031": "kuṭilā tanayasyādāda daśa śakrabalān gaṇān /",
  "GP12vamp__u:4032": "karālaṃ sitakeśaṃ ca kṛṣṇakeśaṃ jaṭādharam // VamP_31.84 //",
  "GP12vamp__u:4033": "meghanādaṃ caturddaṣṭraṃ vidyujihvaṃ daśānanam /",
  "GP12vamp__u:4034": "somāpyayanamevograṃ devayājinameva ca // VamP_31.85 //",
  "GP12vamp__u:4035": "haṃsāsyaṃ kuṇḍajaṭharaṃ bahugrīvaṃ hayānanam /",
  "GP12vamp__u:4036": "kūrmagrīvaṃ ca pañcaitān daduḥ putrāya kṛttikāḥ // VamP_31.86 //",
  "GP12vamp__u:4037": "sthāṇujaṅghaṃ kumbhavaktraṃ lohajaṅghaṃ mahānanam /",
  "GP12vamp__u:4038": "piṇḍākāraṃ ca pañacaitān daduḥ skandāyaṭa carṣayaḥ // VamP_31.87 //",
  "GP12vamp__u:4039": "nāgajihvaṃ candrabhāsaṃ pāṇikūrmaṃ śaśīkṣakam /",
  "GP12vamp__u:4040": "cāṣavaktraṃ ca jambūkaṃ dadau tīrthaḥ pṛthūdakaḥ // VamP_31.88 //",
  "GP12vamp__u:4041": "cakratīrthaṃ sucajakrākṣaṃ makarāśraṃ gayāśiraḥ /",
  "GP12vamp__u:4042": "gaṇaṃ pañcaśikhaṃ nāma dadau kanakhalaḥ svakam // VamP_31.89 //",
  "GP12vamp__u:4043": "bandhudattaṃ vājiśiro bāhuśālaṃ ca puṣkaram /",
  "GP12vamp__u:4044": "sarvauñjasaṃ māhiṣakaṃ mānasaḥ piṅgalaṃ yathā // VamP_31.90 //",
  "GP12vamp__u:4045": "rudramauśanasaḥ prādāt tato 'nye mātaro daduḥ /",
  "GP12vamp__u:4046": "vasudāmāṃ somatīrthaḥ prabhāso nandinīmapi // VamP_31.91 //",
  "GP12vamp__u:4047": "indratīrthaṃ viśokāṃ ca udapāno ghanasvanām /",
  "GP12vamp__u:4048": "saptasārasvataḥ prādānmātaraścaturodbhutāḥ // VamP_31.92 //",
  "GP12vamp__u:4049": "gītapriyāṃ mādhavīṃ ca tīrthanemiṃ smitānanām /",
  "GP12vamp__u:4050": "ekacūḍāṃ nāgatīrthaḥ kurukṣetraṃ palāsadām // VamP_31.93 //",
  "GP12vamp__u:4051": "brahmayoniścaṇḍaśilāṃ bhadrakālīṃ triviṣṭapaḥ /",
  "GP12vamp__u:4052": "cauṇḍīṃ bhaiṇḍīṃ yogabhaiṇḍīṃ prādāccaraṇapāvanaḥ // VamP_31.94 //",
  "GP12vamp__u:4053": "sopānīyāṃ mahī prādācchālikāṃ mānaso hradaḥ /",
  "GP12vamp__u:4054": "śakaghaṇṭāṃ śatānandāṃ tatholūkhalamekhalām // VamP_31.95 //",
  "GP12vamp__u:4055": "padmāvatī mādhavīṃ ca dadau badarikāśramaḥ /",
  "GP12vamp__u:4056": "suṣamāmaikacūḍāṃ ca devīṃ dhamadhamāṃ tathā // VamP_31.96 //",
  "GP12vamp__u:4057": "utkrāthanīṃ vedamitrāṃ kedāro mātaro dadau /",
  "GP12vamp__u:4058": "sunakṣatrāṃ kadrulāṃ ca suprabhātāṃ muṅgalām // VamP_31.97 //",
  "GP12vamp__u:4059": "devamitrāṃ citrasenāṃ dadau rudramahālayaḥ /",
  "GP12vamp__u:4060": "koṭarāmūrdhvaṇīṃ ca śrīmatīṃ bahuputrikām // VamP_31.98 //",
  "GP12vamp__u:4061": "palitāṃ kamalākṣīṃ ca prayāgo mātaro dadau /",
  "GP12vamp__u:4062": "sūpalāṃ madhukumbhāṃ ca khyātiṃ dahadahāṃ parām // VamP_31.99 //",
  "GP12vamp__u:4063": "prādāt khaṭakaṭāṃ cānyāṃ sarvapāpavimocanaḥ /",
  "GP12vamp__u:4064": "saṃtānikāṃ vikalikāṃ kramaścatvaravāsinīm // VamP_31.100 //",
  "GP12vamp__u:4065": "jaleśvarīṃ kukkuṭikāṃ sudāmāṃ lohamekhalām /",
  "GP12vamp__u:4066": "vapuṣmatyutmukākṣī ca kokanāmā mahāśanī /",
  "GP12vamp__u:4067": "raudrā karkaṭikā tuṇḍā śvetatīrtho dadau tvimāḥ // VamP_31.101 //",
  "GP12vamp__u:4068": "etāni bhūtāni gaṇāṃśca mātaro dṛṣṭvā mahātmā vinatātanūjaḥ /",
  "GP12vamp__u:4069": "dadau mayūraṃ svasutaṃ mahājavaṃ tathāruṇastāmracūḍaṃ ca putram // VamP_31.102 //",
  "GP12vamp__u:4070": "śakti hutāśo 'drisutā ca vastraṃ daṇḍaṃ guruḥ sā kuṭilā kamaṇḍalum /",
  "GP12vamp__u:4071": "mālāṃ hariḥ śūladharaḥ patākāṃ kaṇṭhe ca hāraṃ maghavānurastaḥ // VamP_31.103 //",
  "GP12vamp__u:4072": "gaṇairvṛto mātṛbiranvayāto mayūrasaṃstho varaśaktipāṇiḥ /",
  "GP12vamp__u:4073": "sainyādhipatye sa kṛto bhavena rarāja sūryeva mahāvapuṣmān // VamP_31.104 //",
  "GP12vamp__u:4074": "iti śrīvāmanapurāṇe ekatriṃśo 'dhyāyaḥ",
  "GP12vamp__u:4075": "________________________________________________________________________",
  "GP12vamp__u:4076": "pulastya uvāca /",
  "GP12vamp__u:4077": "senāpatye 'bhiṣiktastu kumāro daivatairatha /",
  "GP12vamp__u:4078": "praṇipatya bhavaṃ bhaktyā girijāṃ pāvakaṃ śucim // VamP_32.1 //",
  "GP12vamp__u:4079": "ṣaṭ kṛttikāśca śirasā praṇamya kuṭilāmapi /",
  "GP12vamp__u:4080": "brahmāṇaṃ ca namaskṛtya idaṃ vacanamabravīt // VamP_32.2 //",
  "GP12vamp__u:4081": "kumāra uvāca /",
  "GP12vamp__u:4082": "namo 'stu bhavatāṃ devā oṃ namo 'stu tapodhanāḥ /",
  "GP12vamp__u:4083": "yuṣmatprasādājjeṣyāmi śatrū mahiṣatārakau // VamP_32.3 //",
  "GP12vamp__u:4084": "śiśurasmi na jānāmi vaktuṃ kiñcana devatāḥ /",
  "GP12vamp__u:4085": "dīyatāṃ brahmaṇā sārddhamanujña mama sāmpratam // VamP_32.4 //",
  "GP12vamp__u:4086": "ityevamukte vacane kumāreṇa mahātmanā /",
  "GP12vamp__u:4087": "mukhaṃ nirīkṣanti surāḥ sreve vigatasādhyamāḥ // VamP_32.5 //",
  "GP12vamp__u:4088": "śaṅkaparo 'pi sutasnehāt samutthāya prajāpatim /",
  "GP12vamp__u:4089": "ādāya dakṣiṇe pāṇau skandāntikamupāgamat // VamP_32.6 //",
  "GP12vamp__u:4090": "athomā prāha tanayaṃ putra ehyehi śatruhan /",
  "GP12vamp__u:4091": "vandasva caraṇau divyau viṣṇorlokanamaskṛtau // VamP_32.7 //",
  "GP12vamp__u:4092": "tato vihasyāha guhaḥ ko 'yaṃ mātarvadasva mām /",
  "GP12vamp__u:4093": "yasyādarāt praṇāmo 'yaṃ kriyate madvidhairjanaiḥ // VamP_32.8 //",
  "GP12vamp__u:4094": "taṃ mātā prāha vacanaṃ kṛte karmaṇi padmabhūḥ /",
  "GP12vamp__u:4095": "vakṣyate tava yo 'yaṃ hi mahātmā garuḍadhvajaḥ // VamP_32.9 //",
  "GP12vamp__u:4096": "kevalaṃ tviha māṃ devastvatpitā prāha śaṅkaraḥ /",
  "GP12vamp__u:4097": "nānyaḥ parataro 'smāddhi vayamanye ca dehinaḥ // VamP_32.10 //",
  "GP12vamp__u:4098": "pārvatyā gadite skandaḥ praṇipatya janārdanam /",
  "GP12vamp__u:4099": "tasthau kṛtāñjalipuṭastvājñāṃ prārthayate 'cyutāt // VamP_32.11 //",
  "GP12vamp__u:4100": "kṛtāñjalipuṭaṃ skandaṃ bhagavān bhūtabhāvanaḥ /",
  "GP12vamp__u:4101": "kṛtvā svastyayanaṃ devo hyanujñāṃ pradadau tataḥ // VamP_32.12 //",
  "GP12vamp__u:4102": "nārada uvāca /",
  "GP12vamp__u:4103": "yattat svastyayanaṃ puṇyaṃ kṛtavān garuḍadhvajaḥ /",
  "GP12vamp__u:4104": "śikhidhvajāya viprarṣe tanme vyākhyātumarhasi // VamP_32.13 //",
  "GP12vamp__u:4105": "pulastya uvāca /",
  "GP12vamp__u:4106": "śṛṇu svastyayanaṃ puṇyaṃ yatprāha bhagavān hariḥ /",
  "GP12vamp__u:4107": "skandasya vijayārthāya mahiṣasya vadhāya ca // VamP_32.14 //",
  "GP12vamp__u:4108": "svasti te kurutāṃ brahma padmayonī rajoguṇaḥ /",
  "GP12vamp__u:4109": "svasti cakrāṅkitakaro viṣṇuste vidadhatvājaḥ // VamP_32.15 //",
  "GP12vamp__u:4110": "svasti te śaṅkaro bhaktyā sapatnīko vṛṣadhvajaḥ /",
  "GP12vamp__u:4111": "pāvakaḥ svasti tubhyaṃ ca karotu śikhivāhana // VamP_32.16 //",
  "GP12vamp__u:4112": "divākaraḥ svasti karotu tubhyaṃ somaḥ sabhaumaḥ sabudho guruśca /",
  "GP12vamp__u:4113": "kāvyaḥ sadā svasti karotu tubhyaṃ śanaiścaraḥ svastyayanaṃ karotu // VamP_32.17 //",
  "GP12vamp__u:4114": "marīciratriḥ pulahaḥ pulastyaḥ kraturvasiṣṭho bhṛguraṅgirāśca /",
  "GP12vamp__u:4115": "mṛkaṇḍujaste kurutāṃ hi svasti svasti sadā sapta maharṣayaśca // VamP_32.18 //",
  "GP12vamp__u:4116": "viśveśvinau sādhyamarudgaṇāgnayo divākarāḥ śūladharā maheśvarāḥ /",
  "GP12vamp__u:4117": "yakṣāḥ piśācā vasavo 'tha kinnarāḥ te svasti kurvantu sadodyatāstvamī // VamP_32.19 //",
  "GP12vamp__u:4118": "nāgāḥ suparṇāḥ saritaḥ sarāṃsi tīrthāni puṇyāyatanāḥ samudrāḥ /",
  "GP12vamp__u:4119": "mahābalā bhūtagaṇā gaṇendrāḥ te svasti kurvantu sadā samudyatāḥ // VamP_32.20 //",
  "GP12vamp__u:4120": "svasti dvipādikebhyaste catuṣpādebhya eva ca /",
  "GP12vamp__u:4121": "svasti te bahupādebhyastvapādebhyo 'pyanāmayam // VamP_32.21 //",
  "GP12vamp__u:4122": "prācīṃ dig rakṣatāṃ vajrī dakṣiṇāṃ daṇḍanāyakaḥ /",
  "GP12vamp__u:4123": "pāśī pratīcīṃ rakṣatu lakṣmāmaśuḥ pātu cottarām // VamP_32.22 //",
  "GP12vamp__u:4124": "vahnirdakṣimapūrvā ca kubero dakṣiṇāparām /",
  "GP12vamp__u:4125": "pratīcīmuttarāṃ vāyuḥ śivaḥ pūrvottarāmapi // VamP_32.23 //",
  "GP12vamp__u:4126": "uvariṣṭād dhruvaḥ śivaḥ purvottarāmapi /",
  "GP12vamp__u:4127": "musatī lāṅgalī cakrī dhanuṣmānantareṣu ca // VamP_32.24 //",
  "GP12vamp__u:4128": "vārāho 'mbunidhau pātu durge pātu nṛkesarī /",
  "GP12vamp__u:4129": "sāmavedadhvaniḥ śrīmān sarvalataḥ pātu mādhavaḥ // VamP_32.25 //",
  "GP12vamp__u:4130": "pulastya uvāca /",
  "GP12vamp__u:4131": "evaṃ kṛtasvastyayano guhaḥ śaktidharo 'graṇīḥ /",
  "GP12vamp__u:4132": "praṇipatya surān sarvān samutpatata bhūtalāt // VamP_32.26 //",
  "GP12vamp__u:4133": "tamanveva gaṇāḥ sarve dattā ye muditaiḥ suraiḥ /",
  "GP12vamp__u:4134": "anujagmuḥ kumāraṃ te kāmarūpā vihaṅgamāḥ // VamP_32.27 //",
  "GP12vamp__u:4135": "mātaraśca tathā sarvāḥ samutpeturnabhastalam /",
  "GP12vamp__u:4136": "samaṃ skandena balinā hantukāmā mahāsurān // VamP_32.28 //",
  "GP12vamp__u:4137": "tataḥ sudīrghamadhvānaṃ gatvā skando 'bravīd gaṇān /",
  "GP12vamp__u:4138": "bhūmyāṃ tūrṇaṃ mahāvīryāḥ kurudhvamavatāraṇam // VamP_32.29 //",
  "GP12vamp__u:4139": "gaṇā guhavacaḥ śrutvā avatīrya mahītalam /",
  "GP12vamp__u:4140": "ārāt patantastaddeśaṃ nādaṃ cakrurbhayaṅkaram // VamP_32.30 //",
  "GP12vamp__u:4141": "tanninādo mahīṃ sarvāmāpūrya ca nabhastalam /",
  "GP12vamp__u:4142": "viveśārṇavarandhreṇa pātālaṃ dānavālayam // VamP_32.31 //",
  "GP12vamp__u:4143": "śrutaḥ sa mahiṣeṇātha tārakema ca dhīmatā /",
  "GP12vamp__u:4144": "virojanena jambhena kujambhenāsureṇa ca // VamP_32.32 //",
  "GP12vamp__u:4145": "te śrutvā sahasā nādaṃ vajrapātopamaṃ dṛḍham /",
  "GP12vamp__u:4146": "kimetaditi saṃcintya tūrṇaṃ jagmustadāndhakam // VamP_32.33 //",
  "GP12vamp__u:4147": "te sametyāndhakenaiva samaṃ dānavapuṅgavāḥ /",
  "GP12vamp__u:4148": "mantrayāmāsurudvignāstaṃ śabdaṃ prati nārada // VamP_32.34 //",
  "GP12vamp__u:4149": "mantrayatsu ca daityeṣu bhūtalāt sūkarānanaḥ /",
  "GP12vamp__u:4150": "pātālaketurdaityendraḥ saṃprāpto 'tha rasātalam // VamP_32.35 //",
  "GP12vamp__u:4151": "sa bāṇaviddho vyathitaḥ kampamāno muhurmuhuḥ /",
  "GP12vamp__u:4152": "abravīd vacanaṃ dīnaṃ samabhyetyāndhakāsuram // VamP_32.36 //",
  "GP12vamp__u:4153": "pātālaketuruvāca /",
  "GP12vamp__u:4154": "gato 'hamāsaṃ daityendra gālavasyāśramaṃ prati /",
  "GP12vamp__u:4155": "taṃ vidhvaṃsayituṃ yatnaṃ samārabdhaṃ balānmayā // VamP_32.37 //",
  "GP12vamp__u:4156": "yāvatsūkarūpeṇa praviśāmi tamāśramam /",
  "GP12vamp__u:4157": "na jāne taṃ naraṃ rājan yena me prahitaḥ śaraḥ // VamP_32.38 //",
  "GP12vamp__u:4158": "śarasaṃbhinnajatruśca bhayāt tasya mahājavaḥ /",
  "GP12vamp__u:4159": "praṇaṣṭa āśramāt tasmāt sa ca māṃ pṛṣṭhato 'nvagāt // VamP_32.39 //",
  "GP12vamp__u:4160": "turaṅgakhuranirghoṣaḥ śrūyate paramo 'sura /",
  "GP12vamp__u:4161": "tiṣṭha tiṣṭheti vadatastasya śūrasya pṛṣṭhataḥ /",
  "GP12vamp__u:4162": "tadbhayādasmi jaladhiṃ saṃprāpto dakṣiṇārṇavam // VamP_32.40 //",
  "GP12vamp__u:4163": "yāvatpasyāmi tatrasthān nānāveṣākṛtīn narān /",
  "GP12vamp__u:4164": "kecid garjanti ghanavat pratigarjanti cāpare // VamP_32.41 //",
  "GP12vamp__u:4165": "anye cocurvayaṃ nūnaṃ nighnāmo mahiṣāsuram /",
  "GP12vamp__u:4166": "tārakaṃ ghātayāmo 'dya vadantyanye sutaijasaḥ // VamP_32.42 //",
  "GP12vamp__u:4167": "tacchrutvā sutarāṃ trāso mama jāto 'sureśvara /",
  "GP12vamp__u:4168": "mahārṇavaṃ parityajya patito 'smi bhayāturaḥ // VamP_32.43 //",
  "GP12vamp__u:4169": "dharaṇyāṃ vivṛtaṃ gartaṃ sa māmanvapatad balī /",
  "GP12vamp__u:4170": "tadbhayāt saṃparityajya hiraṇyapuramātmanaḥ // VamP_32.44 //",
  "GP12vamp__u:4171": "tavāntikamanuprāptaḥ prasādaṃ kartumarhasi /",
  "GP12vamp__u:4172": "tacchratvā cāndhako vākyaṃ prāha meghasvanaṃ vacaḥ // VamP_32.45 //",
  "GP12vamp__u:4173": "na bhetavyaṃ tvayā tasmāt satyaṃ goptāsmi dānava /",
  "GP12vamp__u:4174": "mahiṣastārakaścobhau bāṇaśca balināṃ varaḥ // VamP_32.46 //",
  "GP12vamp__u:4175": "anākhyāyaiva te vīrāstvandhakaṃ mahiṣādayaḥ /",
  "GP12vamp__u:4176": "svaparigrahasaṃyuktā bhūmiṃ yuddhāya niryayuḥ // VamP_32.47 //",
  "GP12vamp__u:4177": "yatra te dārumākārā gaṇāścakrurmahāsvanam /",
  "GP12vamp__u:4178": "tatra daityāḥ samājagmuḥ sāyudhāḥ sabalā mune // VamP_32.48 //",
  "GP12vamp__u:4179": "daityānāpatato dṛṣṭvā kārtikeyagaṇāstataḥ /",
  "GP12vamp__u:4180": "abhyadravanta sahasā sa cogro mātṛmaṇḍalaḥ // VamP_32.49 //",
  "GP12vamp__u:4181": "teṣāṃ purassaraḥ sthāṇuḥ pragṛhya parighaṃ balī /",
  "GP12vamp__u:4182": "niṣūdayat parabalaṃ kruddho rudraḥ paśūniva // VamP_32.50 //",
  "GP12vamp__u:4183": "taṃ nighnantaṃ mahādevaṃ nirīkṣya kalaśodaraḥ /",
  "GP12vamp__u:4184": "kuṭhāraṃ pāṇinādāya hanti sarvān mahāsurān // VamP_32.51 //",
  "GP12vamp__u:4185": "jvālāmukho bhayakaraḥ kareṇādāya cāsuram /",
  "GP12vamp__u:4186": "sarathaṃ sagajaṃ sāśvaṃ vistṛte vadane 'kṣipata // VamP_32.52 //",
  "GP12vamp__u:4187": "daṇḍakaścāpi saṃkruddhaḥ prāsapāṇirmahāsuram /",
  "GP12vamp__u:4188": "savāhanaṃ prakṣipati samutpāṭya mahārmave // VamP_32.53 //",
  "GP12vamp__u:4189": "śaṅkukarṇaśca musalī halenākṛṣya dānavān /",
  "GP12vamp__u:4190": "saṃcūrṇayati mantrīva rājānaṃ prāsabhṛd vaśī // VamP_32.54 //",
  "GP12vamp__u:4191": "khaḍgacarmadharo vīraḥ puṣpadanto gaṇeśvaraḥ /",
  "GP12vamp__u:4192": "dvidhā tridhā ca bahudhā cakre daiteyadānavān // VamP_32.55 //",
  "GP12vamp__u:4193": "piṅgalo daṇḍamudyāmya yatra yatra pradhāvati /",
  "GP12vamp__u:4194": "tatra tatra pradṛśyante rāśayaḥ śāvadānavaiḥ // VamP_32.56 //",
  "GP12vamp__u:4195": "sahasranayanaḥ śūlaṃ bhrāmayan vai gaṇāgraṇīḥ /",
  "GP12vamp__u:4196": "nijaghānāsurān vīraḥ savājirathakuñjarān // VamP_32.57 //",
  "GP12vamp__u:4197": "bhīmo bhīmaśilāvarṣai sa purassarato 'surān /",
  "GP12vamp__u:4198": "nijaghāna yathaivendro vajravṛṣṭyā nagottamān // VamP_32.58 //",
  "GP12vamp__u:4199": "raudraḥ śakaṭacakrākṣo gaṇaḥ pañcaśikho balī /",
  "GP12vamp__u:4200": "bhrāmayan mudgaraṃ vegānnijaghāna balād ripūn // VamP_32.59 //",
  "GP12vamp__u:4201": "giribhedī talenaiva sārohaṃ kuñjaraṃ raṇe /",
  "GP12vamp__u:4202": "bhasma cakre mahāvego rathaṃ ca rathinā saha // VamP_32.60 //",
  "GP12vamp__u:4203": "nāḍījaṅgho 'ṅghripātaiśca muṣṭibhirjānunāsurān /",
  "GP12vamp__u:4204": "kīlabhirvajratulyābhirjaghāna balavān mune // VamP_32.61 //",
  "GP12vamp__u:4205": "kūrmagrīvo grīvayaiva śiramā caraṇena ca /",
  "GP12vamp__u:4206": "luṇṭhanena tatā daityān nijaghāna savāhanān // VamP_32.62 //",
  "GP12vamp__u:4207": "piṇḍārakastu tuṇḍena śṛṅgābhyāṃ ca kalipriya /",
  "GP12vamp__u:4208": "vidārayati saṃgrāme dānavān samaroddhatān // VamP_32.63 //",
  "GP12vamp__u:4209": "tatastatsainyamatulaṃ vadhyamānaṃ gaṇeśvaraiḥ /",
  "GP12vamp__u:4210": "pradudrāvātha mahiṣastārakaśca gaṇāgraṇīḥ // VamP_32.64 //",
  "GP12vamp__u:4211": "te hanyamānāḥ pramathā dānavābhayāṃ varāyudhaiḥ /",
  "GP12vamp__u:4212": "parivārya samantāt te yuyudhuḥ kupitāstadā // VamP_32.65 //",
  "GP12vamp__u:4213": "haṃsāsyaḥ paṭṭiśenātha jaghāna mahiṣāsuram /",
  "GP12vamp__u:4214": "ṣoṭaśākṣastriśūlena śataśīrṣo varāsinā // VamP_32.66 //",
  "GP12vamp__u:4215": "śrutāyudhastu gadayā viśoko musalena tu /",
  "GP12vamp__u:4216": "bandhudattastu śūlena mūrdhni daityamatāḍayat // VamP_32.67 //",
  "GP12vamp__u:4217": "tathānyaiḥ pārṣadairyuddhe śūlaśaktyṛṣṭipaṭṭiśaiḥ /",
  "GP12vamp__u:4218": "nākampat tāḍyamāno 'pi maināka iva parvataḥ // VamP_32.68 //",
  "GP12vamp__u:4219": "tārako bhadrakālyā ca tatholūkhalayā raṇe /",
  "GP12vamp__u:4220": "vadhyate caikacūḍāyā dāryate paramāyudhaiḥ // VamP_32.69 //",
  "GP12vamp__u:4221": "tau tāḍyamānau pramathairmātṛbhiśca mahāsurau /",
  "GP12vamp__u:4222": "na kṣobhaṃ jagmaturvirau kṣobhayantau gaṇānapi // VamP_32.70 //",
  "GP12vamp__u:4223": "mahiṣo gadayā tūrṇaṃ prahāraiḥ pramathānatha /",
  "GP12vamp__u:4224": "parājitya parādhāvat kumāraṃ prati sāyudhaḥ // VamP_32.71 //",
  "GP12vamp__u:4225": "tamāpatantaṃ mahiṣaṃ sucakrākṣo nirīkṣya hi /",
  "GP12vamp__u:4226": "cakramudyamya saṃkruddho rurodha danunandanam // VamP_32.72 //",
  "GP12vamp__u:4227": "gadācakrāṅkitakarau gaṇāsuramahārathai /",
  "GP12vamp__u:4228": "ayudhyetāṃ tada brahman laghu citraṃ ca suṣṭhu ca // VamP_32.73 //",
  "GP12vamp__u:4229": "gadāṃ mumoca mahiṣaḥ samāvidhya gaṇāya tu /",
  "GP12vamp__u:4230": "sucakrākṣo nijaṃ cakramutsasarjāsuraṃ prati // VamP_32.74 //",
  "GP12vamp__u:4231": "gadāṃ chittvā sutīkṣṇāraṃ cakraṃ mahiṣamādravat /",
  "GP12vamp__u:4232": "tata uccukruśurdaityā hā hato mahiṣastivati // VamP_32.75 //",
  "GP12vamp__u:4233": "tacchrutvābhyadravad bāṇaḥ prāsamāvidhya vegavān /",
  "GP12vamp__u:4234": "jaghāna cakraṃ raktākṣaḥ pañjamuṣṭiśatena hi // VamP_32.76 //",
  "GP12vamp__u:4235": "pañcabāhuśatenāpi sucakrākṣaṃ babandha saḥ /",
  "GP12vamp__u:4236": "balavānapi bāṇena niṣprayatnagatiḥ kṛtaḥ // VamP_32.77 //",
  "GP12vamp__u:4237": "sucakrākṣaṃ sacakraṃ hi baddhaṃ bāṇāsureṇa hi /",
  "GP12vamp__u:4238": "dṛṣṭvādravadgadāpāṇirmakarākṣo mahābalaḥ // VamP_32.78 //",
  "GP12vamp__u:4239": "gadayā mūrdhni bāṇaṃ hi nijaghāna mahābalaḥ /",
  "GP12vamp__u:4240": "vedanārtto mumocātha sucakrākṣaṃ mahāsuraḥ /",
  "GP12vamp__u:4241": "sa cāpi tena saṃyukto vrīḍāyukto mahāmanāḥ // VamP_32.79 //",
  "GP12vamp__u:4242": "sa saṃgrāmaṃ parityajya sāligrāmamupāyayau /",
  "GP12vamp__u:4243": "bāṇo 'pi makārākṣeṇa tāḍito 'bhūtparāṅmukhaḥ // VamP_32.80 //",
  "GP12vamp__u:4244": "prabhajyata balaṃ sarvaṃ daityānāṃ suratāpasa /",
  "GP12vamp__u:4245": "tataḥ svabalamīkṣyaiva prabhagnaṃ tārako balī /",
  "GP12vamp__u:4246": "khaḍgodyatakaro daityaḥ pradudrāva gaṇeśvarān // VamP_32.81 //",
  "GP12vamp__u:4247": "tatastu tenāpratimena sāsinā te haṃsavaktrapramukhā gaṇeśvarāḥ /",
  "GP12vamp__u:4248": "samātaraścāpi parājitā raṇe skandaṃ bhayārttāḥ śaraṇaṃ prapedire // VamP_32.82 //",
  "GP12vamp__u:4249": "bhaganān gaṇān vīkṣya maheśvarātmajastaṃ tārakaṃ sāsinamāpatantam /",
  "GP12vamp__u:4250": "dṛṣṭvaiva śaktyā hṛdaye bibheda sa bhinnamarmā nyapatat pṛthivyām // VamP_32.83 //",
  "GP12vamp__u:4251": "tasminhate bhrātari bhagnadarpo bhayāturo 'bhūnmahiṣo maharṣe /",
  "GP12vamp__u:4252": "saṃtyajya saṃgrāmaśiro durātmā jagāma śailaṃ sa dimācalākhyam // VamP_32.84 //",
  "GP12vamp__u:4253": "bāṇo 'pi vīre nihate 'tha tārake gate himādriṃ mahiṣe bhayātte /",
  "GP12vamp__u:4254": "bhayād viveśogramapāṃ nidhānaṃ garṇairbale vadhyati sāparādhe // VamP_32.85 //",
  "GP12vamp__u:4255": "hatvā kumāro raṇamurdhni tārakaṃ pragṛhya śaktiṃ mahatā javena /",
  "GP12vamp__u:4256": "mayūramāruhya śikhaṇḍamaṇḍitaṃ yayau nihantuṃ mahiṣāsurasya // VamP_32.86 //",
  "GP12vamp__u:4257": "sa pṛṣṭhataḥ prekṣya śikaṇḍiketanaṃ samāpatantaṃ varaśaktipāṇinam /",
  "GP12vamp__u:4258": "kailāsamutsṛjya himācalaṃ tathā krauñcaṃ samabhyetva guhaṃ viveśa // VamP_32.87 //",
  "GP12vamp__u:4259": "daityaṃ praviṣṭaṃ sa pinākisūnurjugopa yatnād bhagavān suho 'pi /",
  "GP12vamp__u:4260": "svabandhuhantā bhavitā kathaṃ tvahaṃ saṃcintayanneva tataḥ sthito 'bhūt // VamP_32.88 //",
  "GP12vamp__u:4261": "tato 'bhyagāt puṣkarasaṃbhavastu haro murāristridaseśvaraśca /",
  "GP12vamp__u:4262": "abhyetya cocurmahiṣaṃ saśailaṃ bhindasva śaktyā kuru devakāryam // VamP_32.89 //",
  "GP12vamp__u:4263": "tat kārtikeyaḥ priyameva tathyaṃ śrutvā vacaḥ prāha surān vihasya /",
  "GP12vamp__u:4264": "kathaṃ hi mātāmahanaptṛkaṃ vadhe svabhrātaraṃ bhrātṛsutaṃ ca mātuḥ // VamP_32.90 //",
  "GP12vamp__u:4265": "eṣā śrutiścāpi purātanī kila gāyanti yāṃ vedavido maharṣayaḥ /",
  "GP12vamp__u:4266": "kṛtvā ca yasyā matamuttamāyāḥ svargaṃ vrajanti tvatipāpino 'pi // VamP_32.91 //",
  "GP12vamp__u:4267": "gāṃ brāhmaṇaṃ vṛddhamathāptavākyaṃ bālaṃ svabandhuṃ lalanāmaduṣṭām /",
  "GP12vamp__u:4268": "kṛtāparādhā api naiva vadhyā ācāryamukhyā guravastathaiva // VamP_32.92 //",
  "GP12vamp__u:4269": "evaṃ jānan dharmamagryaṃ surendrā nāhaṃ hanyāṃ bhātaraṃ mātuleyam /",
  "GP12vamp__u:4270": "yadā daityo nirgāmiṣyad guhāntaḥ tadā śaktyā ghātāyiṣyāmi śatrum // VamP_32.93 //",
  "GP12vamp__u:4271": "śrutvā kumāravacanaṃ bhagavānmaharṣe kṛtvā matiṃ svahṛdaye guhamāha śakraḥ /",
  "GP12vamp__u:4272": "matto bhavān na matimān vadase kimarthaṃ vākyaṃ śṛṇuṣva hariṇā gaditaṃ hi pūrvam // VamP_32.94 //",
  "GP12vamp__u:4273": "naikasyārthe bahūn hanyāditi śāstreṣu niścayaḥ /",
  "GP12vamp__u:4274": "ekaṃ hanyād bahubhyor'the na pāpī tena jāyate /",
  "GP12vamp__u:4275": "//",
  "GP12vamp__u:4276": "32.95 etacchrutvā mayā pūrvaṃ samayasthena cāgnija /",
  "GP12vamp__u:4277": "nihato namuciḥ pūrvaṃ sodaro 'pi mamānujaḥ // VamP_32.96 //",
  "GP12vamp__u:4278": "tasmāt bahūnāmarthāya sakroñcaṃ mahiṣāsuram /",
  "GP12vamp__u:4279": "ghātayasva parākramya śaktyā pāvakadattayā // VamP_32.97 //",
  "GP12vamp__u:4280": "purandaravacaḥ śrutvā krodhādāraktalocanaḥ /",
  "GP12vamp__u:4281": "kumāraḥ prāha vacanaṃ kampamānaḥ śatakratum // VamP_32.98 //",
  "GP12vamp__u:4282": "mūḍha kiṃ te balaṃ bāhvoḥ śārīraṃ cāpi vṛtrahan /",
  "GP12vamp__u:4283": "yenādhikṣipase māṃ tvaṃ dhruvaṃ na matimānasi // VamP_32.99 //",
  "GP12vamp__u:4284": "tamuvāca sahasrākṣastvatto 'haṃ balavān guha /",
  "GP12vamp__u:4285": "taṃ gṛhaḥ prāha ehyehi yuddhyasva balavān yadi // VamP_32.100 //",
  "GP12vamp__u:4286": "śakraḥ prāhātha balavān jñāyate kṛttikāsuta /",
  "GP12vamp__u:4287": "pradakṣiṇaṃ śīghrataraṃ yaḥ kuryāt krauñcameva hi // VamP_32.101 //",
  "GP12vamp__u:4288": "śrutvā tadvacanaṃ skando mayūraṃ prohya vegavān /",
  "GP12vamp__u:4289": "pradakṣiṇaṃ pādacārī karttu tūrṇataro 'byagāt // VamP_32.102 //",
  "GP12vamp__u:4290": "śakro 'vatīrya nāgendrāt pādenātha pradakṣiṇam /",
  "GP12vamp__u:4291": "kṛtvā tasthauguho 'bhyetya mūḍhaṅkiṃ saṃsthito bhavān // VamP_32.103 //",
  "GP12vamp__u:4292": "tamindraḥ prāha kauṭilyaṃ mayā pūrvaṃ pradakṣiṇaḥ /",
  "GP12vamp__u:4293": "kṛto 'sya na tvayā pūrvaṃ kumāraḥ śakramabravīt // VamP_32.104 //",
  "GP12vamp__u:4294": "mayā pūrvaṃ mayā pūrvaṃ vivadanatau parasparam /",
  "GP12vamp__u:4295": "prāpyocaturmaheśāya brahmaṇe mādhavāya ca // VamP_32.105 //",
  "GP12vamp__u:4296": "athovāca hariḥ skandaṃ praṣṭumarhasi parvatam /",
  "GP12vamp__u:4297": "yo 'yaṃ vacakṣyati pūrvaṃ krauñcamabhyetya pāvakiḥ /",
  "GP12vamp__u:4298": "papracchādrimidaṃ kena kṛtaṃ pūrvaṃ pradakṣiṇam // VamP_32.106 //",
  "GP12vamp__u:4299": "tanmādhavavacaḥ śrutvā krauñcamabhyetya pāvakiḥ /",
  "GP12vamp__u:4300": "papracchādrimidaṃ kena kṛtaṃ pūrvaṃ pradakṣiṇam // VamP_32.107 //",
  "GP12vamp__u:4301": "ityevamuktaḥ krauñcastu prāha pūrvaṃ mahāmatiḥ /",
  "GP12vamp__u:4302": "cakāra gotrabhit paścāttvāyā kṛtamatho guha // VamP_32.108 //",
  "GP12vamp__u:4303": "evaṃ bruvantaṃ krauñcaṃ sa krodhātprasphuritādharaḥ /",
  "GP12vamp__u:4304": "bibheda śaktyā kauṭilyo mahiṣeṇa samaṃ tadā // VamP_32.109 //",
  "GP12vamp__u:4305": "tasminhate 'tha tanaye balavān sunābho vegena bhūmidharapārthivastathāgāt /",
  "GP12vamp__u:4306": "brahmendrarudraśvivasupradhānā jagmurdivaṃ mahiṣamīkṣya hataṃ guhena // VamP_32.110 //",
  "GP12vamp__u:4307": "svamātulaṃ bīkṣya balī kumāraḥ śaktiṃ samutpāṭya nihantukāmaḥ /",
  "GP12vamp__u:4308": "nivāritaścakradhareṇa vegādāliṅgya dorbhyā gururityudīrya // VamP_32.111 //",
  "GP12vamp__u:4309": "sunābhamabhyetya himācalastu pragṛhya haste 'nyata eva nītavān /",
  "GP12vamp__u:4310": "hariḥ kumāraṃ saśikhaṇḍinaṃ nayadvegāddivaṃ pannagaśatrupatraḥ // VamP_32.112 //",
  "GP12vamp__u:4311": "tato guhaḥ prāha hariṃ sureśaṃ mohena naṣṭo bhagavan vivekaḥ /",
  "GP12vamp__u:4312": "bhrātā mayā mātulajo nirastastasmāt kariṣye svaśarīraśoṣam // VamP_32.113 //",
  "GP12vamp__u:4313": "taṃ prāha viṣṇurvraja tīrthavarthaṃ pṛthūdakaṃ pāpataroḥ kuṭhāram /",
  "GP12vamp__u:4314": "snātvaughavatyāṃ haramīkṣya bhaktyā bhaviṣyase sūryasamaprabhāvaḥ // VamP_32.114 //",
  "GP12vamp__u:4315": "ityevamukto hariṇā kumārastvabhyetya tīrthaṃ prasamīkṣya śaṃbhum /",
  "GP12vamp__u:4316": "snātvārcya devān sa raviprakāśo jagāma śailaṃ sadanaṃ harasya // VamP_32.115 //",
  "GP12vamp__u:4317": "sucakranetro 'pi mahāśrame tapaścacāra śaile pavanāśanastu /",
  "GP12vamp__u:4318": "ārādhayāno vṛṣabhadhvajaṃ tadā haro 'sya tuṣṭo varado babhūva // VamP_32.116 //",
  "GP12vamp__u:4319": "devāt sa vavre varamāyudhārthe cakraṃ tathā vai ripubāhuṣaṇḍam /",
  "GP12vamp__u:4320": "chindyādyathā tvapratimaṃ kareṇa bāṇasya tanme bhagavān dadātu // VamP_32.117 //",
  "GP12vamp__u:4321": "tamāha śaṃbhurvraja dattametad varaṃ hi cakrasya tavāyudhāsya /",
  "GP12vamp__u:4322": "bāṇasya tadbāhubalaṃ pravṛddhaṃ saṃchetsyate nātra vicāraṇāsti // VamP_32.118 //",
  "GP12vamp__u:4323": "vare pradatte tripurāntakena gaṇeśvaraḥ skandamupājagāma /",
  "GP12vamp__u:4324": "nipatya pādau prativandya hṛṣṭo nivedayāmāsa haraprasādam // VamP_32.119 //",
  "GP12vamp__u:4325": "evaṃ tavoktaṃ mahiṣāsurasya vadhaṃ trinetrātmajaśaktibhedāt /",
  "GP12vamp__u:4326": "krauñcasya mṛtyuḥ śaraṇāgatārthaṃ pāpāpahaṃ puṇyavivardhanaṃ ca // VamP_32.120 //",
  "GP12vamp__u:4327": "iti śrīvāmanapurāṇe dvātriṃśo 'dhyāyaḥ",
  "GP12vamp__u:4328": "________________________________________________________________________",
  "GP12vamp__u:4329": "nārada uvāca /",
  "GP12vamp__u:4330": "yo 'sau mantrayatāṃ prāpto daityānāṃ śaratāḍitaḥ /",
  "GP12vamp__u:4331": "sa kena vada nirbhinnaḥ śareṇa ditijeśvaraḥ // VamP_33.1 //",
  "GP12vamp__u:4332": "pulastya uvāca /",
  "GP12vamp__u:4333": "āsīnnṛpo raghukule ripujinmaharṣe tasyātmajo gumagaṇaikanirdhirmahātmā /",
  "GP12vamp__u:4334": "sūro 'sainyadamano balavān suhṛtsu viprāndhadīnakṛpaṇeṣu samānabhāvaḥ // VamP_33.2 //",
  "GP12vamp__u:4335": "ṛtadhvajo nāma mahān mahīyān sa gālavārthe turagādhipūḍhaḥ /",
  "GP12vamp__u:4336": "pātālaketuṃ nijaghāna pṛṣṭhe bāṇena candrārdhanibhena vegāt // VamP_33.3 //",
  "GP12vamp__u:4337": "nārada uvāca/ /",
  "GP12vamp__u:4338": "kimarthaṃ gālavasyāsau sādhayāmāsa sattamaḥ /",
  "GP12vamp__u:4339": "yenāsau patriṇā daityaṃ nijaghāna nṛpātmajaḥ // VamP_33.4 //",
  "GP12vamp__u:4340": "pulastya uvāca /",
  "GP12vamp__u:4341": "purā tapastapyati gālavarṣirmahāśrame sve satataṃ niviṣṭaḥ /",
  "GP12vamp__u:4342": "papātālaketustapaso 'sya vighnaṃ karoti mauḍhyāt sa samādhibhaṅgam // VamP_33.5 //",
  "GP12vamp__u:4343": "na ceṣyata'sau tapaso vyayaṃ hi śakto 'pi karttu tvatha bhasmasāt tam /",
  "GP12vamp__u:4344": "ākāśamīkṣyātha sa dīrghamuṣṇaṃ mumoca niḥśvāsamanuttamaṃ hi // VamP_33.6 //",
  "GP12vamp__u:4345": "tato 'mbarād vājivaraḥ papāta babhūva vāṇī tvaśarīriṇī ca /",
  "GP12vamp__u:4346": "asau turaṅgo balavān krameta ahnā sahasrāṇi tu yojanānām // VamP_33.7 //",
  "GP12vamp__u:4347": "sa taṃ pragṛhyaśvavaraṃ narendraṃ ṛtadhvajaṃ yojya tadāttaśastram /",
  "GP12vamp__u:4348": "sthitastapasyeva tato maharṣirdaityaṃ sametya viśikhairnṛpajo bibheda // VamP_33.8 //",
  "GP12vamp__u:4349": "kenāmbaratalād vājī nisṛṣṭo vada suvrata /",
  "GP12vamp__u:4350": "vāk kasyādehinī jātā paraṃ kautūhalaṃ mama // VamP_33.9 //",
  "GP12vamp__u:4351": "pulastya uvāca /",
  "GP12vamp__u:4352": "viśvavasurnāma mahendragāyano gandharvarājo balavān yaśasvī /",
  "GP12vamp__u:4353": "nisṛṣṭavān bhūvalaye turaṅgaṃ ṛtadhvajasyaiva sutārthamāśu // VamP_33.10 //",
  "GP12vamp__u:4354": "nārada uvāca /",
  "GP12vamp__u:4355": "kor'tho gandharvarājasya yenāpraiṣīnmahājavam /",
  "GP12vamp__u:4356": "rājñaḥ kuvalayāśvasya kor'tho nṛpasutasya ca // VamP_33.11 //",
  "GP12vamp__u:4357": "pulastya uvāca /",
  "GP12vamp__u:4358": "viśvavasoḥ śīlaguṇopapannā āsītpurandhrīṣu varā triloke /",
  "GP12vamp__u:4359": "lāvaṇyarāśiḥ śaśikāntitulyā madālasā nāma madālasaiva // VamP_33.12 //",
  "GP12vamp__u:4360": "tāṃ nandane devaripustarasvī saṃkrīḍatīṃ rūpavatīṃ dadarśa /",
  "GP12vamp__u:4361": "pātālaketustu jahāra tanvīṃ tasyārthataḥ so 'śvavaraḥ pradattaḥ // VamP_33.13 //",
  "GP12vamp__u:4362": "hatvā ca daityaṃ nṛpatestanūjo labdhvā varorūmapi saṃsthito 'bhūt /",
  "GP12vamp__u:4363": "dṛṣṭo yathā devapatirmahendraḥ śacyā tathā rājasuto mṛgākṣyā // VamP_33.14 //",
  "GP12vamp__u:4364": "nārada uvāca /",
  "GP12vamp__u:4365": "evaṃ niraste mahiṣe tārake ca mahāsure /",
  "GP12vamp__u:4366": "hiraṇyākṣasuto dhīmān kimaceṣṭata vai punaḥ // VamP_33.15 //",
  "GP12vamp__u:4367": "pulastya uvāca /",
  "GP12vamp__u:4368": "tārakaṃ nihataṃ dṛṣṭvā mahiṣaṃ ca raṇe 'ndhakaḥ /",
  "GP12vamp__u:4369": "krodhaṃ cakre sudurbuddhirdevānāṃ devasainyahā // VamP_33.16 //",
  "GP12vamp__u:4370": "tataḥ svalpaparīvāraḥ pragṛhya parighaṃ kare /",
  "GP12vamp__u:4371": "nirjagāmātha pātālād vicacāra ca medinīma // VamP_33.17 //",
  "GP12vamp__u:4372": "tato vicaratā tena mandare cārukandare /",
  "GP12vamp__u:4373": "dṛṣṭā gaurī ca girijā sakhīmadhye sthitāśubhā // VamP_33.18 //",
  "GP12vamp__u:4374": "tato 'bhūt kāmabāṇārttaḥ sahasaivāndhako 'suraḥ /",
  "GP12vamp__u:4375": "tāṃ dṛṣṭvā cārusarvāṅgīṃ girirājasutāṃ vane // VamP_33.19 //",
  "GP12vamp__u:4376": "athovācāsuro mūḍho vacanaṃ manmathāndhakaḥ /",
  "GP12vamp__u:4377": "kasyeyaṃ cārusarvāṅgī vane carati sundarī // VamP_33.20 //",
  "GP12vamp__u:4378": "iyaṃ yadi bhavennaiva mamāntaḥpuravāsini /",
  "GP12vamp__u:4379": "tanmadīyena jīvena kriyate niṣphalena kim // VamP_33.21 //",
  "GP12vamp__u:4380": "yadasyāstanumadhyāyā na piraṣvaṅgavānaham /",
  "GP12vamp__u:4381": "ato dhiṅ mama rūpeṇa kiṃ sthireṇa prayojanam // VamP_33.22 //",
  "GP12vamp__u:4382": "sa me bandhuḥ sa sacivaḥ sa bhrātā sāmparāyikaḥ /",
  "GP12vamp__u:4383": "yo māmasitakeśāṃ tāṃ yojayen mṛgalocanām // VamP_33.23 //",
  "GP12vamp__u:4384": "itthaṃ vadati daityendre prahlādo buddhisāgaraḥ /",
  "GP12vamp__u:4385": "pidhāya karṇo hastābhyāṃ śiraḥkampaṃ vaco 'bravīt // VamP_33.24 //",
  "GP12vamp__u:4386": "mā maivaṃ vada daityendra jagato jananī tviyam /",
  "GP12vamp__u:4387": "lokanāthasya bhāryoyaṃ śaṅkarasya triśūlinaḥ // VamP_33.25 //",
  "GP12vamp__u:4388": "mā kuruṣva sudurbuddhiṃ sadyaḥ kulavināśinīm /",
  "GP12vamp__u:4389": "bhavataḥ paradāroyaṃ mā nimajja rasātale // VamP_33.26 //",
  "GP12vamp__u:4390": "satsu kutsitamevaṃ hi asatsvapi hi kutsitam /",
  "GP12vamp__u:4391": "śatravaste prakurvantu paradārāvagāhanam // VamP_33.27 //",
  "GP12vamp__u:4392": "kiñcit tvayā na śrutaṃ daityanātha gītaṃ ślokaṃ gādhinā pārthivena /",
  "GP12vamp__u:4393": "dṛṣṭvā sainyaṃ vipradhenuprasaktaṃ tathyaṃ pathyaṃ sarvaloke hitaṃ ca // VamP_33.28 //",
  "GP12vamp__u:4394": "varaṃ prāṇāstyājyā na ca piśunavādeṣvabhiratiḥ varaṃ maunaṃ kāryaṃ na ca vacanamuktaṃ yadanṛtam /",
  "GP12vamp__u:4395": "varaṃ klībairbhāvyaṃ na ca parakagalatrābhigamanaṃ varaṃ bhikṣārthitvaṃ na ca paradhanāsvādamasakṛt // VamP_33.29 //",
  "GP12vamp__u:4396": "sa prahlādavacaḥ śrutvā krodāndho madanārditaḥ /",
  "GP12vamp__u:4397": "iyaṃ sā śatrujananītyevamuktvā pradudruve // VamP_33.30 //",
  "GP12vamp__u:4398": "tato 'nvadhāvan daiteyā yantramuktā ivopalāḥ /",
  "GP12vamp__u:4399": "tān rurodha balānnandī vajrodyatakaro 'vyayaḥ // VamP_33.31 //",
  "GP12vamp__u:4400": "mayatārapurogāste vāritā drāvitāstathā /",
  "GP12vamp__u:4401": "kuliśonāhatāstūrṇaṃ jagmurbhītā diśo daśa // VamP_33.32 //",
  "GP12vamp__u:4402": "tānarditān raṇe dṛṣṭvā nandināndhakadānavaḥ /",
  "GP12vamp__u:4403": "parigheṇa samāhatya pātayāmāsa nandinam // VamP_33.33 //",
  "GP12vamp__u:4404": "śailādiṃ patitaṃ dṛṣṭvā dhāvamānaṃ tathāndhakam /",
  "GP12vamp__u:4405": "śatarūpābhavad gaurī bhayāt tasya durātmanaḥ // VamP_33.34 //",
  "GP12vamp__u:4406": "tataḥ sa devīgaṇamadhyasaṃsthitaḥ paribhramanna bhāti mahāsurendraḥ /",
  "GP12vamp__u:4407": "yathā vane mattakarī paribhraman kareṇumadhye madaloladṛṣṭiḥ // VamP_33.35 //",
  "GP12vamp__u:4408": "na pirajñātavāṃstatra kā tu sā girikanyakā /",
  "GP12vamp__u:4409": "nātrāścaryaṃ na paśyanti catvāro 'mī sadaiva hi // VamP_33.36 //",
  "GP12vamp__u:4410": "na paśyatīha jātyandho rāgāndho 'pi na paśyati /",
  "GP12vamp__u:4411": "na paśyati madonmatto lobhāktānto na paśyati /",
  "GP12vamp__u:4412": "so 'paśyamāno girijāṃ paśyannapi tadāndhakaḥ // VamP_33.37 //",
  "GP12vamp__u:4413": "prahāraṃ nādadat tāsāṃ yuvatya iti cintayan /",
  "GP12vamp__u:4414": "tato devyā sa duṣṭātmā śatavaryā nirākṛtaḥ // VamP_33.38 //",
  "GP12vamp__u:4415": "kuṭṭitaḥ pravaraiḥ śastrairnipapāta mahītale /",
  "GP12vamp__u:4416": "vīkṣyāndhakaṃ nipatitaṃ śatarūpā vibhāvarī // VamP_33.39 //",
  "GP12vamp__u:4417": "tasmāt sthānādapākramya gatāntardhānamambikā /",
  "GP12vamp__u:4418": "patitaṃ cāndhakaṃ dṛṣṭvā daityadānavayūthapāḥ // VamP_33.40 //",
  "GP12vamp__u:4419": "kurvāntaḥ sumahāśabdaṃ prādravanta raṇārthinaḥ /",
  "GP12vamp__u:4420": "teṣāmāpatatāṃ śabdaṃ śrutvā tasthau gaṇeśvaraḥ // VamP_33.41 //",
  "GP12vamp__u:4421": "ādāya vajraṃ balavān maghavāniva gaṇeśvaraḥ // VamP_33.42 //",
  "GP12vamp__u:4422": "sambhyetyāmbikāṃ dṛṣṭvā vavande caraṇau śubhau /",
  "GP12vamp__u:4423": "devī ca tā nijā mūrtiḥ prāha gacchadhvamicchayā // VamP_33.43 //",
  "GP12vamp__u:4424": "viharadhvaṃ mahīpṛṣṭhe pūjyamānā narairiha /",
  "GP12vamp__u:4425": "vasatirbhavatīnāṃ ca udyāneṣu vaneṣu ca // VamP_33.44 //",
  "GP12vamp__u:4426": "vanaspatiṣu vṛkṣeṣu gacchadhvaṃ praṇipatyāmbikāṃ kramāt // VamP_33.45 //",
  "GP12vamp__u:4427": "dakṣu savāsu jagmustāḥ stūyamānāśca kinnaraiḥ /",
  "GP12vamp__u:4428": "andhako 'pi smṛtiṃ labdhvā apaśyannadrinandinīm /",
  "GP12vamp__u:4429": "svabalaṃ nirjitaṃ dṛṣṭvā tataḥ pātālamādravāt // VamP_33.46 //",
  "GP12vamp__u:4430": "tato durātmā sa tadāndhako mune pātālamabhyetya divā na bhuṅkte /",
  "GP12vamp__u:4431": "rātrau na śete madaneṣutāḍito gaurīṃ smarankāmabalābhipannaḥ // VamP_33.47 //",
  "GP12vamp__u:4432": "iti śrīvāmnapurāṇe trayastriṃśoṃ'dhyāyaḥ",
  "GP12vamp__u:4433": "________________________________________________________________________",
  "GP12vamp__u:4434": "nārada uvāca /",
  "GP12vamp__u:4435": "kva gataḥ śaṅkaro hyāsīdyenāmbā nandinā saha /",
  "GP12vamp__u:4436": "anadhakaṃ yodhayāmāsa etanme vaktumarhasi // VamP_34.1 //",
  "GP12vamp__u:4437": "pulastya uvāca /",
  "GP12vamp__u:4438": "yadā varṣasahasraṃ tu mahāmohe sthito 'bhat /",
  "GP12vamp__u:4439": "tadāprabhṛti nistejāḥ kṣīṇavīryaḥ pradṛśyate // VamP_34.2 //",
  "GP12vamp__u:4440": "svamātmānaṃ nirīkṣyātha nistejoṅgaṃ maheśvaraḥ /",
  "GP12vamp__u:4441": "taporthāya tathā cakre matiṃ matimatāṃ varaḥ // VamP_34.3 //",
  "GP12vamp__u:4442": "sa mahāvratamutpādya samāśvāsyāmbikāṃ vibhuḥ /",
  "GP12vamp__u:4443": "śailādiṃ sthāpya goptāraṃ vicacāra mahītalam // VamP_34.4 //",
  "GP12vamp__u:4444": "mahāmudrārpitagrīvo mahāhikutakuṇḍalaḥ /",
  "GP12vamp__u:4445": "dhārayāṇaḥ kaṭīdeśe mahāśaṅkhasya mekhalām // VamP_34.5 //",
  "GP12vamp__u:4446": "kapālaṃ dakṣiṇe haste savye gṛhya kamaṇḍalum /",
  "GP12vamp__u:4447": "ekāhavāsī vṛkṣe hi śailasānunadīṣvaṭan // VamP_34.6 //",
  "GP12vamp__u:4448": "sthānaṃ trailokyamāsthāya mūlāhāro 'mbubhojanaḥ /",
  "GP12vamp__u:4449": "vāyvāhārastadā tasthau navavariṣaśataṃ kramāt // VamP_34.7 //",
  "GP12vamp__u:4450": "tato vīṭāṃ sukhe kṣipya nirucchvāso 'bhavad yatiḥ /",
  "GP12vamp__u:4451": "vistṛte himavatpuṣṭhe ramye samaśilātale // VamP_34.8 //",
  "GP12vamp__u:4452": "tato vīṭā vidāryaiva kapālaṃ parameṣṭhanaḥ /",
  "GP12vamp__u:4453": "sārciṣmatī jaṭāmadhyānniṣaṇṇā dharaṇītale // VamP_34.9 //",
  "GP12vamp__u:4454": "vīṭayā tu patantyādrirdāritaḥ kṣmāsamo 'bhavat /",
  "GP12vamp__u:4455": "jātastīrthavaraḥ pumyaḥ kedāra iti viśrutaḥ // VamP_34.10 //",
  "GP12vamp__u:4456": "tato haro varaṃ prādāt kedārāya vṛṣadhvajaḥ /",
  "GP12vamp__u:4457": "puṇyavṛddhikaraṃ brahman pāpaghnaṃ mokṣasādhanam // VamP_34.11 //",
  "GP12vamp__u:4458": "ye jalaṃ tāvake tīrthe pītvā saṃyamino narāḥ // VamP_34.12 //",
  "GP12vamp__u:4459": "ṣaṇmāsād dhārayiṣnti nivṛttāḥ parapākataḥ /",
  "GP12vamp__u:4460": "teṣāṃ hṛtpaṅkajeṣveva malliṅgaṃ bhavitā dhruvam // VamP_34.13 //",
  "GP12vamp__u:4461": "na cāsya pāpābhiratirbhaviṣyati kadācana /",
  "GP12vamp__u:4462": "pitṝṇāmakṣayaṃ śrāddhaṃ bhaviṣyati na saṃśayaḥ // VamP_34.14 //",
  "GP12vamp__u:4463": "snānadānatapāṃsīha homajapyādikāḥ kriyāḥ /",
  "GP12vamp__u:4464": "bhaviṣyantyakṣayā nṝṇāṃ mṛtānāmapunarbhavaḥ // VamP_34.15 //",
  "GP12vamp__u:4465": "etad varaṃ harāt tīrthaṃ prāpya puṣṇāti devatāḥ /",
  "GP12vamp__u:4466": "punāti puṃsāṃ kedārastrinetravacanaṃ yathā // VamP_34.16 //",
  "GP12vamp__u:4467": "kedārāya varaṃ dattvā jagama tvarito haraḥ /",
  "GP12vamp__u:4468": "snātuṃ bhānusutāṃ devīṃ kālindīṃ pāpanāśinīm // VamP_34.17 //",
  "GP12vamp__u:4469": "tatra snātvā śucirbhūtvā jagāmātha sarasvatīm /",
  "GP12vamp__u:4470": "vṛtāṃ tīrthaśataiḥ puṇyaiḥ plakṣajāṃ pāpanāśinīm // VamP_34.18 //",
  "GP12vamp__u:4471": "avatīrmastataḥ snātuṃ nimagnaśca mahāmbhasi /",
  "GP12vamp__u:4472": "drupadāṃ nāma gāyatrīṃ jajāpāntarjale haraḥ // VamP_34.19 //",
  "GP12vamp__u:4473": "nimagne śaṅkare devyāṃ sarasvatyāṃ kalipriya /",
  "GP12vamp__u:4474": "sāgrāḥ saṃvatsaro jāto na conmajjata īśvaraḥ // VamP_34.20 //",
  "GP12vamp__u:4475": "etasminnantare brahman bhuvanāḥ sapta sārṇavāḥ /",
  "GP12vamp__u:4476": "celuḥ peturdharaṇyāṃ ca nakṣatrāstārakaiḥ saha // VamP_34.21 //",
  "GP12vamp__u:4477": "āsanebhyaḥ pracalitā devāḥ śakrapurogamāḥ /",
  "GP12vamp__u:4478": "svastyastu lokebhya iti japantaḥ paramarṣayaḥ // VamP_34.22 //",
  "GP12vamp__u:4479": "tataḥ kṣubdheṣu lokeṣu devā brahmāṇamāgaman /",
  "GP12vamp__u:4480": "dṛṣṭvocuḥ kimidaṃ lokāḥ kṣubdhāḥ saṃśayamāgatāḥ // VamP_34.23 //",
  "GP12vamp__u:4481": "tānāha padmasaṃbhūto naitad vedmi ca kāraṇam /",
  "GP12vamp__u:4482": "tadāgacchata vo yuktaṃ draṣṭuṃ cakragadādharam // VamP_34.24 //",
  "GP12vamp__u:4483": "pitāmahenaivamuktā devāḥ śakraṣurogamāḥ /",
  "GP12vamp__u:4484": "pitāmahaṃ puraskṛtya murārisadanaṃ gatāḥ // VamP_34.25 //",
  "GP12vamp__u:4485": "nārada uvāca /",
  "GP12vamp__u:4486": "ko 'sau surārirdevarṣe devo yakṣo nu kinnaraḥ /",
  "GP12vamp__u:4487": "daityo rākṣaso vāpi pārthivo vā taducyatām // VamP_34.26 //",
  "GP12vamp__u:4488": "pulastya uvāca /",
  "GP12vamp__u:4489": "yo 'sau murārirdevarṣe devo yakṣo nu kinnaraḥ /",
  "GP12vamp__u:4490": "daityo rākṣaso vāpi pārthivo vā taducyatām // VamP_34.27 //",
  "GP12vamp__u:4491": "nārada uvāca /",
  "GP12vamp__u:4492": "yau'sau mura iti khyātaḥ kasya putraḥ sa gīyate /",
  "GP12vamp__u:4493": "kathaṃ ca nahataḥ saṃkhye viṣṇunā tad vadasva me // VamP_34.28 //",
  "GP12vamp__u:4494": "pulastya uvāca /",
  "GP12vamp__u:4495": "śruyatāṃ kathayiṣyāmi murāsuranibarhaṇam /",
  "GP12vamp__u:4496": "vicitramidamākhyānaṃ puṇyaṃ pāpapraṇāśanam // VamP_34.29 //",
  "GP12vamp__u:4497": "kaśyapasyaurasaḥ putro muro nāma danudbhavaḥ /",
  "GP12vamp__u:4498": "sa dadarśa raṇe śastān ditiputrān surottamaiḥ // VamP_34.30 //",
  "GP12vamp__u:4499": "tataḥ sa maraṇād bhītastaptvā varṣagaṇānbahūn /",
  "GP12vamp__u:4500": "ārādhayāmāsa vibhuṃ brahmāṇamaparājitam // VamP_34.31 //",
  "GP12vamp__u:4501": "tato 'sya tuṣṭo varadaḥ prāha vatsa varaṃ vṛṇu /",
  "GP12vamp__u:4502": "sa ca vavre varaṃ daityo varamenaṃ pitāmahāt // VamP_34.32 //",
  "GP12vamp__u:4503": "yaṃ yaṃ karatalenāhaṃ spṛśeyaṃ samare vibho /",
  "GP12vamp__u:4504": "sa sa maddhastasaṃspṛṣṭastvamaro 'pi maratvataḥ // VamP_34.33 //",
  "GP12vamp__u:4505": "bāḍhamityāha bhagavān brahma lokapitāmahaḥ /",
  "GP12vamp__u:4506": "tato 'bhyāgānmahātejā muraḥ suragiriṃ balī // VamP_34.34 //",
  "GP12vamp__u:4507": "sametyāhvayate devaṃ yakṣaṃ kinnarameva vā /",
  "GP12vamp__u:4508": "na kaścid yuyudhe tena samaṃ daityena nārada // VamP_34.35 //",
  "GP12vamp__u:4509": "tato 'marāvatīṃ ṛddhaḥ sa gatvā śakramāhvayat /",
  "GP12vamp__u:4510": "na cāsya saha yoddhuṃ vai matiṃ cakre purandaraḥ // VamP_34.36 //",
  "GP12vamp__u:4511": "tataḥ sa karamudyamya praviveśāmarāvatīm /",
  "GP12vamp__u:4512": "praviśantaṃ na taṃ kaścinnivārayitumutsahet // VamP_34.37 //",
  "GP12vamp__u:4513": "sa gatvā śakrasadanaṃ provācendraṃ murastadā /",
  "GP12vamp__u:4514": "dehi yuddhaṃ sahasrākṣa no cet svargaṃ parityaja // VamP_34.38 //",
  "GP12vamp__u:4515": "ityevamukto muruṇā brahman harihayastadā /",
  "GP12vamp__u:4516": "svargarājyaṃ parityajya bhūcaraḥ samajāyata // VamP_34.39 //",
  "GP12vamp__u:4517": "tato gajendrakuliśau hṛtau śakrasya śatruṇā /",
  "GP12vamp__u:4518": "sakalatro mahātejāḥ saha devaiḥ sutena ca // VamP_34.40 //",
  "GP12vamp__u:4519": "kālindāyā dakṣime kūle niveśya svapuraṃ sthitaḥ /",
  "GP12vamp__u:4520": "muruścāpi mahābhogān bubhuje svargasaṃsthitaḥ // VamP_34.41 //",
  "GP12vamp__u:4521": "dānavāścāpare raudrā mayatārapurogamāḥ /",
  "GP12vamp__u:4522": "muramāsādya modante svarge sukutino yathā // VamP_34.42 //",
  "GP12vamp__u:4523": "sa kadācinmahīpṛṣṭhaṃ samāyāto mahāsuraḥ /",
  "GP12vamp__u:4524": "ekākī kuñjarārūḍhaṃ sarayūṃ nimnagāṃ prati // VamP_34.43 //",
  "GP12vamp__u:4525": "sa sarayvāstaṭe vīraṃ rājānaṃ sūryavaṃśajam /",
  "GP12vamp__u:4526": "dadṛśo raghunāmānaṃ dīkṣitaṃ yajñakarmaṇi // VamP_34.44 //",
  "GP12vamp__u:4527": "tamupotyāvravīd daityo yuddhaṃ me dīyatāmiti /",
  "GP12vamp__u:4528": "no cennivartatāṃ yajño neṣṭavyā devatāstvayā // VamP_34.45 //",
  "GP12vamp__u:4529": "tamupetya mahātejā mitrāvarumasaṃbhavaḥ /",
  "GP12vamp__u:4530": "provāca buddhimān brahman vasiṣṭhastapatāṃ varaḥ // VamP_34.46 //",
  "GP12vamp__u:4531": "kiṃ te jitairnarairdaitya ajitānanuśāsaya /",
  "GP12vamp__u:4532": "prahartumicchasi yadi taṃ nivāraya cāntakam // VamP_34.47 //",
  "GP12vamp__u:4533": "sa balī śāsanaṃ tubhyaṃ na karoti mahāsura /",
  "GP12vamp__u:4534": "tasmiñjite hi vijitaṃ sarvaṃ manyasva bhūtalam // VamP_34.48 //",
  "GP12vamp__u:4535": "sa tad vasiṣṭhavacanaṃ niśamya danupuṅgavaḥ /",
  "GP12vamp__u:4536": "jagāma dharmarājānaṃ vijetuṃ daṇḍapāṇinam // VamP_34.49 //",
  "GP12vamp__u:4537": "tamāyāntaṃ yamaḥ śrutvā matvāvadhyaṃ ca saṃyuge /",
  "GP12vamp__u:4538": "sa samāruhya mahiṣaṃ keśavāntikamāgamat // VamP_34.50 //",
  "GP12vamp__u:4539": "sametya cābhivādyainaṃ provāca muraceṣṭitam /",
  "GP12vamp__u:4540": "sa cāha gaccha māmadya prepayasva mahāsuram // VamP_34.51 //",
  "GP12vamp__u:4541": "sa vāsudevavacanaṃ śrutvābhyāgāt tvarānvitaḥ /",
  "GP12vamp__u:4542": "etasminnantare daityaḥ saṃprāpto nagarīṃ muraḥ // VamP_34.52 //",
  "GP12vamp__u:4543": "tamāgataṃ yamaḥ prāha kiṃ muro karttumicchasi /",
  "GP12vamp__u:4544": "vadasva vacanaṃ karttā tvadīyaṃ dānaveśvara // VamP_34.53 //",
  "GP12vamp__u:4545": "mururuvāca /",
  "GP12vamp__u:4546": "yama prajāsaṃyamānannivṛttiṃ karttumarhasi /",
  "GP12vamp__u:4547": "no cet tavādya chittvāhaṃ mūrdhānaṃ pātaye bhuvi // VamP_34.54 //",
  "GP12vamp__u:4548": "tamāha dharmarāḍ brahman yadi māṃ saṃyamād bhavān /",
  "GP12vamp__u:4549": "gopāyati muro satyaṃ kariṣye vacanaṃ tava/cha /",
  "GP12vamp__u:4550": "34.55 murastamāha bhavataḥ kaḥ saṃyantā vadasva māma /",
  "GP12vamp__u:4551": "ahamena parājitya vārayāmi na saṃśayaḥ // VamP_34.56 //",
  "GP12vamp__u:4552": "yamastaṃ prāhaṃ māṃ viṣṇurdevaścakragadādharaḥ /",
  "GP12vamp__u:4553": "śvetadvīpanivāsī yaḥ sa māṃ saṃyamate 'vyayaḥ // VamP_34.57 //",
  "GP12vamp__u:4554": "tamāha daityaśārdūlaḥ kvāsau vasati durjayaḥ /",
  "GP12vamp__u:4555": "svayaṃ tatra gamiṣyāmi tasya saṃyamanodyataḥ // VamP_34.58 //",
  "GP12vamp__u:4556": "tamuvāca yamo gaccha kṣīrodaṃ nāma sāgaram /",
  "GP12vamp__u:4557": "tatrāste bhagavān viṣṇurlokanātho jaganmayaḥ // VamP_34.59 //",
  "GP12vamp__u:4558": "murastadvākyamākarṇya prāha gacchāmi keśavam /",
  "GP12vamp__u:4559": "kiṃ tu tvayā na tāvaddhi saṃyamyā dharma mānavāḥ // VamP_34.60 //",
  "GP12vamp__u:4560": "sa prāha gaccha tvaṃ tāvat pravartiṣye jayaṃ prati /",
  "GP12vamp__u:4561": "saṃyanturvā yathā syāddhi tato yuddhaṃ samācara // VamP_34.61 //",
  "GP12vamp__u:4562": "ityevāmuktvā vacanaṃ dugdhābdhimagamanmuraḥ /",
  "GP12vamp__u:4563": "yatrāste śeṣaparyaṅke caturmūrtirjanārdanaḥ // VamP_34.62 //",
  "GP12vamp__u:4564": "nārada uvāca /",
  "GP12vamp__u:4565": "caturmūrttiḥ kathaṃ viṣṇureka eva nigadyate /",
  "GP12vamp__u:4566": "sarvagatvāt kathamapi avyaktatvācca tadvada // VamP_34.63 //",
  "GP12vamp__u:4567": "pulastya uvāca /",
  "GP12vamp__u:4568": "avyaktaḥ sarvago 'pīha eka eva mahāmune /",
  "GP12vamp__u:4569": "caturmūrtirjagannātho yatā brahmaṃstathā śṛṇu // VamP_34.64 //",
  "GP12vamp__u:4570": "apratarkyamanirdeśyaṃ śuklaṃ śāntaṃ paraṃ padam /",
  "GP12vamp__u:4571": "vāsudevākhyamāvyaktaṃ smṛtaṃ dvādaśapatrakam // VamP_34.65 //",
  "GP12vamp__u:4572": "nārada uvāca /",
  "GP12vamp__u:4573": "kathaṃ śuklaṃ kathaṃ śāntamapratarkyamaninditam /",
  "GP12vamp__u:4574": "kānyasya dvādaśaivoktā patrakā tāni me vada // VamP_34.66 //",
  "GP12vamp__u:4575": "pulastya uvāca /",
  "GP12vamp__u:4576": "śṛṇuṣva guhyaṃ paramaṃ parameṣṭhiprabhāṣitam /",
  "GP12vamp__u:4577": "śrataṃ sanatkumārema tenākhyātaṃ ca tanmama // VamP_34.67 //",
  "GP12vamp__u:4578": "nārada uvāca /",
  "GP12vamp__u:4579": "ko 'yaṃ sanatkumāreti yasyoktaṃ brahmaṇā svayam /",
  "GP12vamp__u:4580": "tavāpi tena gaditaṃ vada māmanupūrvaśaḥ // VamP_34.68 //",
  "GP12vamp__u:4581": "pulastya uvāca/ /",
  "GP12vamp__u:4582": "dharmasya bhāryāhiṃsākhyā tasyāṃ putracatuṣṭayam /",
  "GP12vamp__u:4583": "saṃjātaṃ munisārdula yogaśāstravicārakam // VamP_34.69 //",
  "GP12vamp__u:4584": "jyeṣṭhaḥ sanatkumāro 'bhūd dvitīyaśca sanātanaḥ /",
  "GP12vamp__u:4585": "tṛtīyaḥ sanako nāma caturthaśca sanandanaḥ // VamP_34.70 //",
  "GP12vamp__u:4586": "sāṃkhyevettāramaparaṃ kapilaṃ voḍhumāsurim /",
  "GP12vamp__u:4587": "dṛṣṭvā pañcaśikhaṃ śreṣṭhaṃ yogayuktaṃ taponidhim // VamP_34.71 //",
  "GP12vamp__u:4588": "jñānayogaṃ na te dadyurjyāyāṃso 'pi kanīyasām /",
  "GP12vamp__u:4589": "mānamuktaṃ mahāyogaṃ kapilādīnapāsataḥ // VamP_34.72 //",
  "GP12vamp__u:4590": "sanatkumāraś cābhyetya brahmāṇaṃ kamalodbhavam /",
  "GP12vamp__u:4591": "apṛcchad yogavijñānaṃ tamuvāca prajāpatiḥ // VamP_34.73 //",
  "GP12vamp__u:4592": "brahmovāca /",
  "GP12vamp__u:4593": "kathayiṣyāmi te sādhya yadi putratvamicchasi /",
  "GP12vamp__u:4594": "yasya kasya na vaktavyaṃ tatsatyaṃ nānyatheti hi // VamP_34.74 //",
  "GP12vamp__u:4595": "sanatkumāra uvāca/ /",
  "GP12vamp__u:4596": "putra evāsmi deveśa yataḥ śiṣyo 'smyahaṃ vibho /",
  "GP12vamp__u:4597": "na viseṣo 'sti putrasya śiṣyasya ca pitāmaha // VamP_34.75 //",
  "GP12vamp__u:4598": "brahmovāca /",
  "GP12vamp__u:4599": "viśeṣaḥ śiṣyaputrābhyāṃ vidyate dharmanandana /",
  "GP12vamp__u:4600": "dharmakarmasamāyoge tathāpi gadataḥ śruṇu // VamP_34.76 //",
  "GP12vamp__u:4601": "punnāmno narakāt trāti putrasteneha gīyate /",
  "GP12vamp__u:4602": "seṣapāpaharaḥ śiṣya itīyaṃ vaidikī śrutiḥ // VamP_34.77 //",
  "GP12vamp__u:4603": "sanatkumāra uvāca /",
  "GP12vamp__u:4604": "ko 'yaṃ punnāmako deva narakāt trāti putrakaḥ /",
  "GP12vamp__u:4605": "kasmāccheṣaṃ tataḥ pāpaṃ harecchiṣyaśca tadvada // VamP_34.78 //",
  "GP12vamp__u:4606": "brahmovāca /",
  "GP12vamp__u:4607": "etat purāṇaṃ paramaṃ maharṣe yogāṅgayuktaṃ ca sadaiva yacca /",
  "GP12vamp__u:4608": "tathaiva cograṃ bhayahāri mānavaṃ vadāmi te sādhya niśāmayainam // VamP_34.79 //",
  "GP12vamp__u:4609": "iti śrīvāmanapurāṇe catustriṃśo 'dhyāyaḥ",
  "GP12vamp__u:4610": "________________________________________________________________________",
  "GP12vamp__u:4611": "brahmovāca /",
  "GP12vamp__u:4612": "paradārābhigamanaṃ pāpīyāṃsopasevanam /",
  "GP12vamp__u:4613": "pāruṣyaṃ sarvabhūtānāṃ prathamaṃ narakaṃ smṛtam // VamP_35.1 //",
  "GP12vamp__u:4614": "phalasteyaṃ mahāpāpaṃ phalahīnaṃ tathāṭanam /",
  "GP12vamp__u:4615": "chedanaṃ vṛkṣajātīnāṃ dvitīyaṃ narakaṃ smṛtam // VamP_35.2 //",
  "GP12vamp__u:4616": "varjyādānaṃ tathā duṣṭamavadhyavadhabandhanam /",
  "GP12vamp__u:4617": "vivādamarthahetūtthaṃ tṛtīyaṃ narakaṃ smṛtam // VamP_35.3 //",
  "GP12vamp__u:4618": "bhayadaṃ sarvasattvānāṃ bhavabhūti vināśanam /",
  "GP12vamp__u:4619": "bhraṃśanaṃ nijadharmāṇāṃ caturthaṃ narakaṃ smṛtam // VamP_35.4 //",
  "GP12vamp__u:4620": "māraṇaṃ mitrakauṭilyaṃ lithyābhiśapanaṃ ca yat /",
  "GP12vamp__u:4621": "miṣṭaukāśanamityuktaṃ pañcamaṃ tu nṛpācanam // VamP_35.5 //",
  "GP12vamp__u:4622": "yantraḥ phalādiharaṇaṃ yamanaṃ yoganāśanam /",
  "GP12vamp__u:4623": "yānayugyasya haraṇaṃ ṣaṣṭhamuktaṃ nṛpācanam // VamP_35.6 //",
  "GP12vamp__u:4624": "rājabhāgaharaṃ mūḍhaṃ rājajāyāniṣevaṇam /",
  "GP12vamp__u:4625": "rājye tvahitakāritvaṃ saptamaṃ nirayaṃ smṛtam // VamP_35.7 //",
  "GP12vamp__u:4626": "lubdhatvaṃ lolupatvaṃ ca labdhadharmārthanāśanam /",
  "GP12vamp__u:4627": "lālāsaṃkīrṇamevoktamaṣṭamaṃ narakaṃ smṛtam // VamP_35.8 //",
  "GP12vamp__u:4628": "viproṣyaṃ brahmaharaṇaṃ brāhmaṇānāṃ vinindanam /",
  "GP12vamp__u:4629": "virodhaṃ bandhubhiścoktaṃ navamaṃ narapācanam // VamP_35.9 //",
  "GP12vamp__u:4630": "śiṣṭācāravināśaṃ ca śiṣṭadveṣaṃ śiśorvadham /",
  "GP12vamp__u:4631": "śāstrasteyaṃ dharmanāśaṃ daśamaṃ parikīrtitam // VamP_35.10 //",
  "GP12vamp__u:4632": "ṣaḍaṅganidhanaṃ ghoraṃ ṣāṅguṇyapratiṣedhanam /",
  "GP12vamp__u:4633": "ekādaśamamevoktaṃ narakaṃ sadbhiruttamam // VamP_35.11 //",
  "GP12vamp__u:4634": "satsu nityaṃ sadā vairamanācāramasatkriyā /",
  "GP12vamp__u:4635": "saṃskāraparihīnatvamidaṃ dvādaśamaṃ smṛtam // VamP_35.12 //",
  "GP12vamp__u:4636": "hānirdharmārthakāmanāmapavargasya hāraṇam /",
  "GP12vamp__u:4637": "saṃbhedaḥ saṃvidāmetat trayodaśamamucyate // VamP_35.13 //",
  "GP12vamp__u:4638": "kṛpaṇaṃ dharmahīnaṃ ca yad varjyaṃ yacca vahnidam /",
  "GP12vamp__u:4639": "catudrdaśamamovoktaṃ narakaṃ tad vigarhitam // VamP_35.14 //",
  "GP12vamp__u:4640": "ajñānaṃ cāpyamuyatvamaśaucamaśubhāvaham /",
  "GP12vamp__u:4641": "smṛtaṃ tat pañcadaśamamastyavacanāni ca // VamP_35.15 //",
  "GP12vamp__u:4642": "ālasyaṃ vai ṣoḍaśamamākrośaṃ ca viśeṣataḥ /",
  "GP12vamp__u:4643": "sarvasya cātatāyitvalamāvāseṣvagnidīpanam // VamP_35.16 //",
  "GP12vamp__u:4644": "icchā ca paradāreṣu narakāya nigadyate /",
  "GP12vamp__u:4645": "īrṣaryābhāvaśca satyeṣu uddhṛttaṃ tu vigarhitam // VamP_35.17 //",
  "GP12vamp__u:4646": "etaistu pāpaiḥ puruṣaḥ punnamādyairna saṃśayaḥ /",
  "GP12vamp__u:4647": "saṃyuktaḥ prīṇayed devaṃ saṃtatyā jagataḥ patim // VamP_35.18 //",
  "GP12vamp__u:4648": "prītaḥ sṛṣṭyā tu śubhayā sa pāpādyena mucyate /",
  "GP12vamp__u:4649": "puṃnāmanarakaṃ ghoraṃ vināśayati sarvataḥ // VamP_35.19 //",
  "GP12vamp__u:4650": "etasmāt kāraṇāt sādhya sutaḥ putreti gadyate /",
  "GP12vamp__u:4651": "ataḥ paraṃ pravakṣyāmi śeṣapāpasya lakṣaṇam // VamP_35.20 //",
  "GP12vamp__u:4652": "ṛmaṃ devarṣibhūtānāṃ manuṣyāṇāṃ viśeṣataḥ /",
  "GP12vamp__u:4653": "pitṛṇāṃ ca dvijaśreṣṭha sarvarvaṇeṣu caikatā // VamP_35.21 //",
  "GP12vamp__u:4654": "oṅkārādapi nirvṛttiḥ pāpakāryakṛtaśca yaḥ /",
  "GP12vamp__u:4655": "matsyādaśca mahāpāpamagamyāgamanaṃ tathā // VamP_35.22 //",
  "GP12vamp__u:4656": "ghṛtādivikrayaṃ ghoraṃ caṇḍālādiparigrahaḥ /",
  "GP12vamp__u:4657": "svadoṣācchādanaṃ pāpaṃ paradoṣaprakāśanam // VamP_35.23 //",
  "GP12vamp__u:4658": "matsaritvaṃ vāgduṣṭatvaṃ niṣṭuratvaṃ tathā param /",
  "GP12vamp__u:4659": "ṭākitvaṃ tālavāditvaṃ nāmnā vācāpyadharmajam // VamP_35.24 //",
  "GP12vamp__u:4660": "dāruṇatvamadhārmikyaṃ narakāvahamucyate /",
  "GP12vamp__u:4661": "etaiśca pāpaiḥ saṃyuktaḥ prīṇayed yadi śaṅkaram // VamP_35.25 //",
  "GP12vamp__u:4662": "jñānādhiramaśeṣeṇa śeṣapāpaṃ jayet tataḥ /",
  "GP12vamp__u:4663": "śārīraṃ vācikaṃ yat tu mānasaṃ kāyikaṃ tathā // VamP_35.26 //",
  "GP12vamp__u:4664": "pitṛmātṛkṛtaṃ yacca kṛtaṃ yaccāśritairnaraiḥ /",
  "GP12vamp__u:4665": "bhrātṛbhirbāndhavaiścāpi tasmin janmani dharmaja // VamP_35.27 //",
  "GP12vamp__u:4666": "tatsarvaṃ vilayaṃ yāti sa dharmaḥ sutaśiṣyayoḥ /",
  "GP12vamp__u:4667": "viparīte bhavet sādhya viparītaḥ padakramaḥ // VamP_35.28 //",
  "GP12vamp__u:4668": "tasmāt putraśca śiṣyaśca vidhātavyau vipaścitā /",
  "GP12vamp__u:4669": "etadarthamabhidhyāya śiṣyācchreṣṭhataraḥ sutaḥ /",
  "GP12vamp__u:4670": "seṣāt tārayate śiṣyaḥ sarvato 'pi hi putrakaḥ // VamP_35.29 //",
  "GP12vamp__u:4671": "pulastya uvāca /",
  "GP12vamp__u:4672": "pitāmahavacaḥ śrutvā sādhyaḥ prāha tapodhanaḥ /",
  "GP12vamp__u:4673": "triḥ satyaṃ tava putro 'haṃ deva yogaṃ vadasva me // VamP_35.30 //",
  "GP12vamp__u:4674": "tamuvāca mahāyogī tvanmātāpirarau yadi /",
  "GP12vamp__u:4675": "dāsyete ca tataḥ sūnurdāyādo me 'si putraka // VamP_35.31 //",
  "GP12vamp__u:4676": "sanatkumāraḥ provāca dāyādaparikalpanā /",
  "GP12vamp__u:4677": "yeyaṃ hi bhavatā proktā tāṃ me vyākhyātumarhasi // VamP_35.32 //",
  "GP12vamp__u:4678": "taduktaṃ sādhyamukhyena vākyaṃ śrutvā pitāmahaḥ /",
  "GP12vamp__u:4679": "prāha prahasya bhagavān kśruṇu vatseti nārada // VamP_35.33 //",
  "GP12vamp__u:4680": "brahmovāca /",
  "GP12vamp__u:4681": "aurasaḥ kṣetrajaścaiva dattaḥ kṛtrima eva ca /",
  "GP12vamp__u:4682": "guḍhotpanno 'paviddhaśca dāyādā bāndhavāstu ṣaṭ // VamP_35.34 //",
  "GP12vamp__u:4683": "amīṣu ṣaṭpu putreṣu ṛmapiṇḍadhanakriyāḥ /",
  "GP12vamp__u:4684": "gotrasmyaṃ kule vṛttiḥ pratiṣṭha śāśvatī tathā // VamP_35.35 //",
  "GP12vamp__u:4685": "kānīnaśca sahoḍhaśca krītaḥ paunarbhavastathā /",
  "GP12vamp__u:4686": "svayedattaḥ pāraśavaḥ ṣaḍadāyādabandhavāḥ // VamP_35.36 //",
  "GP12vamp__u:4687": "amībhirṛṇapiṇḍādikathā naiveha vidyate /",
  "GP12vamp__u:4688": "nāmadhārakā eveha na gotrakulasaṃmatāḥ // VamP_35.37 //",
  "GP12vamp__u:4689": "tat tasya vacanaṃ śrutvā brahmaṇaḥ sanakāgrajaḥ /",
  "GP12vamp__u:4690": "uvācaiṣāṃ viśeṣaṃ me brahman vyākhyātumahasi // VamP_35.38 //",
  "GP12vamp__u:4691": "tato 'bravīt surapatirviśeṣaṃ śṛṇu putraka /",
  "GP12vamp__u:4692": "auraso yaḥ svayaṃ jātaḥ pratibimbamivātmanaḥ // VamP_35.39 //",
  "GP12vamp__u:4693": "klībonmatte vyasanini patyau tasyājñayā tu yā /",
  "GP12vamp__u:4694": "bhāryā hyanāturā putraṃ janayet kṣetrajastu saḥ // VamP_35.40 //",
  "GP12vamp__u:4695": "mātāpitṛbhyāṃ yo dattaḥ sa dattaḥ parigīyate /",
  "GP12vamp__u:4696": "mitraputraṃ mitradattaṃ kṛtrimaṃ prāhuruttamāḥ // VamP_35.41 //",
  "GP12vamp__u:4697": "na jñāyate gṛhe kena jātastviti sa gūñakaḥ /",
  "GP12vamp__u:4698": "bāhmataḥ svayamānītaḥ so 'paviddhaḥ prakīrtitaḥ // VamP_35.42 //",
  "GP12vamp__u:4699": "kanyājātastu kānīnaḥ sagarbhoḍhaḥ sahokaḥ /",
  "GP12vamp__u:4700": "mūlyairgṛhītaḥ krītaḥ syād dvividhaḥ syāt punarbhavaḥ // VamP_35.43 //",
  "GP12vamp__u:4701": "dattvaikasya ca yā kanyā hṛtvānyasya pradīyate /",
  "GP12vamp__u:4702": "tajjālastanayo jñeyo loke paunarbhavo mune // VamP_35.44 //",
  "GP12vamp__u:4703": "durbhikṣe vyasane cāpi yenātmā viniveditaḥ /",
  "GP12vamp__u:4704": "sa svayandatta ityustathānyaḥ kāraṇāntaraiḥ // VamP_35.45 //",
  "GP12vamp__u:4705": "brāhmaṇasya sutaḥ śūdrayāṃ jāyate yastu suvrata /",
  "GP12vamp__u:4706": "ūḍhāyāṃ vāpyanūḍhāyāṃ sa pāraśava ucyate // VamP_35.46 //",
  "GP12vamp__u:4707": "etasmāt kāraṇāt putra na svayaṃ dātumarhasi /",
  "GP12vamp__u:4708": "svamātmānaṃ gaccha śīghraṃ pitarau samupāhvaya // VamP_35.47 //",
  "GP12vamp__u:4709": "tataḥsa mātāpitarau sasmāra vacanād vibhoḥ /",
  "GP12vamp__u:4710": "tāvājagmaturīśānaṃ draṣṭuṃ vai dampatī mune // VamP_35.48 //",
  "GP12vamp__u:4711": "dharmo 'hiṃsā ca deveśaṃ praṇipatya nyaṣīdatām /",
  "GP12vamp__u:4712": "upaviṣṭau sukhāsīnau sādhyo vacanamabravīt // VamP_35.49 //",
  "GP12vamp__u:4713": "sanatkumāra uvāca /",
  "GP12vamp__u:4714": "yogaṃ jigamiṣustāta vrahmāṇaṃ samacūcudam /",
  "GP12vamp__u:4715": "sa coktavān māṃ putrārthe tasmāt tvaṃ dātumarhasi // VamP_35.50 //",
  "GP12vamp__u:4716": "tāvevamuktau putreṇa yogācāryaṃ pitāmaham /",
  "GP12vamp__u:4717": "uktavantau prabho 'yaṃ hi āvayostanayastava // VamP_35.51 //",
  "GP12vamp__u:4718": "adyaprabhṛtyayaṃ putrastava brahman bhaviṣyati /",
  "GP12vamp__u:4719": "ityuktvā jagmatursūrṇa yenaivābyāgatau yathā // VamP_35.52 //",
  "GP12vamp__u:4720": "pitāmaho 'pi taṃ putraṃ sādhyaṃ saddhinayānvitam /",
  "GP12vamp__u:4721": "sanatkumāraṃ provāca yogaṃ dvādaśapatrakam // VamP_35.53 //",
  "GP12vamp__u:4722": "śikhāsaṃśthaṃ tu oṅkāraṃ meṣo 'sya śirasi sthitaḥ /",
  "GP12vamp__u:4723": "māso vaiśākhanāmā ca prathamaṃ patrakaṃ smṛtam // VamP_35.54 //",
  "GP12vamp__u:4724": "nakāro mukhasaṃstho hi vṛṣastatra prakīrtitaḥ /",
  "GP12vamp__u:4725": "jyeṣṭhamāsāśca tatpatraṃ dvitīyaṃ parikīrtitam // VamP_35.55 //",
  "GP12vamp__u:4726": "mokāro bhujayoryugmaṃ mithunastatra saṃsthitaḥ /",
  "GP12vamp__u:4727": "māso āṣāḍhanāmā ca tṛtīyaṃ patrakaṃ smṛtam // VamP_35.56 //",
  "GP12vamp__u:4728": "bhakāraṃ netrayugalaṃ tatra karkaṭakaḥ sthitaḥ /",
  "GP12vamp__u:4729": "māsaḥ śrāvaṇa ityuktaścaturthaṃ patrakaṃ smṛtam // VamP_35.57 //",
  "GP12vamp__u:4730": "gakāraṃ hṛdayaṃ proktaṃ siṃho vasati tatra ca /",
  "GP12vamp__u:4731": "māso bhādrastathā proktaḥ pañcamaṃ patrakaṃ smṛtam // VamP_35.58 //",
  "GP12vamp__u:4732": "vakāraṃ kavacaṃ vidyāt kanyā tatra pratiṣiṭhatā /",
  "GP12vamp__u:4733": "māsaścāśvayujo nāma ṣṣṭhaṃ tat patrakaṃ smṛtam // VamP_35.59 //",
  "GP12vamp__u:4734": "tekāramastragrāmaṃ ca tulārāśiḥ kṛtāśrayaḥ /",
  "GP12vamp__u:4735": "māsaśca kārtiko nāma saptamaṃ patrakaṃ smṛtam // VamP_35.60 //",
  "GP12vamp__u:4736": "vākāraṃ nābhisaṃyuktaṃ sthitastatra tu vṛścikaḥ /",
  "GP12vamp__u:4737": "māso mārgaśiro nāma tvaṣṭamaṃ patrakaṃ smṛtam // VamP_35.61 //",
  "GP12vamp__u:4738": "sukāraṃ jaghanaṃ proktaṃ tatrasthaśca dhanurdharaḥ /",
  "GP12vamp__u:4739": "pauṣati gadito māso navamaṃ parikīrtitam // VamP_35.62 //",
  "GP12vamp__u:4740": "dekāraścoruyugalaṃ makaro 'pyatra saṃsthitaḥ /",
  "GP12vamp__u:4741": "māgho nigadito māsaḥ patrakaṃ daśamaṃ smṛtam // VamP_35.63 //",
  "GP12vamp__u:4742": "vākāro januyugmaṃ ca kumbhastatrādisaṃsthitaḥ /",
  "GP12vamp__u:4743": "patrakaṃ phālgunaṃ proktaṃ tadekādaśamuttamam // VamP_35.64 //",
  "GP12vamp__u:4744": "pādau yakāro mīno 'pi sa caitre vasate mune /",
  "GP12vamp__u:4745": "idaṃ dvādaśamaṃ proktaṃ patraṃ vai keśavasya hi // VamP_35.65 //",
  "GP12vamp__u:4746": "dvādaśāraṃ tathā cakraṃ ṣaṣṇābhi dviyutaṃ tathā /",
  "GP12vamp__u:4747": "trivyūhamekamūrtiśca tathoktaḥ parameśvaraḥ // VamP_35.66 //",
  "GP12vamp__u:4748": "etat tavoktaṃ devasya rūpaṃ dvādaśapatrakam /",
  "GP12vamp__u:4749": "yasmin jñāte muniśreṣṭha na bhūyo maraṇaṃ bhavet // VamP_35.67 //",
  "GP12vamp__u:4750": "dvitīyamuktaṃ sattvāḍhyaṃ caturvarṇaṃ caturmukham /",
  "GP12vamp__u:4751": "caturbāhumudārāṅgaṃ śrīvatsadharamavyayam // VamP_35.68 //",
  "GP12vamp__u:4752": "tṛtīyastamaso māma śeṣamūrtiḥ sahasrapāt /",
  "GP12vamp__u:4753": "sahasravadanaḥ śrīmān prajāpralayakārakaḥ // VamP_35.69 //",
  "GP12vamp__u:4754": "caturtho rājaso nāma raktavarṇaścaturmukhaḥ /",
  "GP12vamp__u:4755": "dvibhujo dhārayan mālaṃ sṛṣṭikṛccādipūruṣaḥ // VamP_35.70 //",
  "GP12vamp__u:4756": "avyāktāt mabhavantyete trayo vyaktā mahāmune /",
  "GP12vamp__u:4757": "ato marīcipramukhāstathānye 'pi sahasraśaḥ // VamP_35.71 //",
  "GP12vamp__u:4758": "etat tavoktaṃ munivarya rūpaṃ vibhoḥ purāṇaṃ matipuṣṭivardhanam /",
  "GP12vamp__u:4759": "cuturbhujaṃ taṃ sa mururdurātmā kṛtāntavākyāt punarāsasāda // VamP_35.72 //",
  "GP12vamp__u:4760": "tamāgataṃ prāha mune madhughnaḥ prāpto 'si kenāsura kāraṇena /",
  "GP12vamp__u:4761": "sa prāha yoddhuṃ saha vai tvayādya taṃ prāha bhūyaḥ suraśatruhantā // VamP_35.73 //",
  "GP12vamp__u:4762": "yadīha māṃ yoddhumupāgato 'si tat kampeta te hṛdayaṃ kimartham /",
  "GP12vamp__u:4763": "jvarāturasyeva muhurmuhurvai tannāsmi yotsye saha kātareṇa / /",
  "GP12vamp__u:4764": "35.74 ityevamukto madhusūdanena murustadā sve hṛdaye svahastam /",
  "GP12vamp__u:4765": "kathaṃ kva kasyeti muhustathoktvā nipātayāmāsa vipannabuddhiḥ // VamP_35.75 //",
  "GP12vamp__u:4766": "hariśca cakraṃ mṛdulāghavena mumoca taddhatakamalasya śatroḥ /",
  "GP12vamp__u:4767": "ciccheda devāstu gatavyathābhavan devaṃ prasaṃsanti ca padmanābham // VamP_35.76 //",
  "GP12vamp__u:4768": "etat tavoktaṃ muradaityanāśanaṃ kṛtaṃ hi yuktyā śitacakrapāṇinā /",
  "GP12vamp__u:4769": "ataḥ prasiddhiṃ samupājagāma murārirityeva vibhurnṛsiṃhaḥ // VamP_35.77 //",
  "GP12vamp__u:4770": "iti śrīvāmanapurāṇe pañcatriṃśo",
  "GP12vamp__u:4771": "________________________________________________________________________",
  "GP12vamp__u:4772": "pulastya uvāca /",
  "GP12vamp__u:4773": "tato murāribhavanaṃ samabhyetya surāstataḥ /",
  "GP12vamp__u:4774": "ūcurdevaṃ namaskṛtya jagatsaṃkṣubdhikāraṇam // VamP_36.1 //",
  "GP12vamp__u:4775": "tacchrutvā bhagavān prāha gacchāmo haramandiram /",
  "GP12vamp__u:4776": "sa tavtsyati mahājñānī jagatkṣubdhaṃ caracaram // VamP_36.2 //",
  "GP12vamp__u:4777": "tayoktā vāsudevenana devāḥ śakrapurogamāḥ /",
  "GP12vamp__u:4778": "janārdanaṃ puraskṛtya prajāgmurmandaraṃ girim /",
  "GP12vamp__u:4779": "na tatra devaṃ na vṛṣaṃ na devīṃ na ca nandinam // VamP_36.3 //",
  "GP12vamp__u:4780": "śūnyaṃ girimapaśyanta ajñānatimirāvṛtāḥ /",
  "GP12vamp__u:4781": "tān mūḍhadṛṣṭīn saṃprokṣya devān viṣṇurmahādyutiḥ // VamP_36.4 //",
  "GP12vamp__u:4782": "provāca kiṃ na paśyadhvaṃ maheśaṃ purataḥ sthitam /",
  "GP12vamp__u:4783": "tamūcurnaiva deveśaṃ paśyāmo girijāpatim // VamP_36.5 //",
  "GP12vamp__u:4784": "na vidmaḥ kāraṇaṃ tacca yena dṛṣṭirhatā hi naḥ /",
  "GP12vamp__u:4785": "tānuvāca jaganmūrtiryūyaṃ devasya sāgasaḥ // VamP_36.6 //",
  "GP12vamp__u:4786": "pāpiṣṭhā garbhahantāro mṛḍānyāḥ svārthatatparāḥ /",
  "GP12vamp__u:4787": "tena jñānaviveko vai hṛto devevana śūlinā // VamP_36.7 //",
  "GP12vamp__u:4788": "yenāgrataḥ sthitamapi paśyanto 'pi na paśyatha /",
  "GP12vamp__u:4789": "tasmāt kāyaviśuddhyarthaṃ devadṛṣṭyarthamādarāt // VamP_36.8 //",
  "GP12vamp__u:4790": "taptakṛcchrema saṃśuddhāḥ kurudhvaṃ snānamīśvare /",
  "GP12vamp__u:4791": "kṣīrasnāne prayuñjīta sārddha kumbhaśataṃ surāḥ // VamP_36.9 //",
  "GP12vamp__u:4792": "dadhisnāne cutaḥṣaṣṭirdvātriṃśaddhaviṣor'haṇe /",
  "GP12vamp__u:4793": "pañcagavyasya śuddhasya kumbhāḥ ṣoḍaśa kīrtitāḥ // VamP_36.10 //",
  "GP12vamp__u:4794": "maduno 'ṣṭau jalasyoktāḥ sarve te dviguṇāḥ surāḥ /",
  "GP12vamp__u:4795": "tato rocanayā devamaṣṭottaraśatena hi // VamP_36.11 //",
  "GP12vamp__u:4796": "anulimpet kuṅkumena candanena ca bhaktitaḥ /",
  "GP12vamp__u:4797": "bilvapatraiḥ sakamalaiḥ dhattūrasuracandanaiḥ // VamP_36.12 //",
  "GP12vamp__u:4798": "mandāraiḥ pārijātaiśca atimuktaistathār'cayet /",
  "GP12vamp__u:4799": "aguruṃ saha kāleyaṃ candanenāpi dhūpayet // VamP_36.13 //",
  "GP12vamp__u:4800": "japtavyaṃ śatarūdrīyaṃ ṛgvedoktaiḥ padakramaiḥ /",
  "GP12vamp__u:4801": "evaṃ kṛte tu deveśaṃ paśyadhvaṃ netareṇa ca // VamP_36.14 //",
  "GP12vamp__u:4802": "ityuktā vāsudevena devāḥ keśavamabruvan /",
  "GP12vamp__u:4803": "vidhānaṃ taptakṛcchrasya kathyatāṃ madhusūdana /",
  "GP12vamp__u:4804": "yasmiścirṇe kāyaśuddhirbhavate sārvakālikī // VamP_36.15 //",
  "GP12vamp__u:4805": "vāsudeva uvāca /",
  "GP12vamp__u:4806": "tryahamuṣṇaṃ pibedāpaḥ tryahamuṣṇaṃ payaḥ pivet /",
  "GP12vamp__u:4807": "tryahamuṣṇaṃ pibetsarpirvāyubhakṣo dinatrayam // VamP_36.16 //",
  "GP12vamp__u:4808": "palā dvādaśa toyasya palāṣṭau payasaḥ surāḥ /",
  "GP12vamp__u:4809": "ṣaṭpalaṃ sarpiṣaḥ proktaṃ divase divase pibet // VamP_36.17 //",
  "GP12vamp__u:4810": "pulastya uvāca /",
  "GP12vamp__u:4811": "ityevamukte vacane surāḥ kāyaviśuddhaye /",
  "GP12vamp__u:4812": "taptakṛcchrarahasyaṃ vai cakruḥ śakrapurogamāḥ // VamP_36.18 //",
  "GP12vamp__u:4813": "tato vrate surāścīrṇe vimuktāḥ pāpato 'bhavan /",
  "GP12vamp__u:4814": "vimuktapāpā deveśaṃ vāsudevamathābruvan // VamP_36.19 //",
  "GP12vamp__u:4815": "kvāsau vada jagannātha śaṃbhustiṣṭhati keśava /",
  "GP12vamp__u:4816": "yaṃ kṣīrādyabhiṣekeṇa snāpayāmo vidhānataḥ // VamP_36.20 //",
  "GP12vamp__u:4817": "athovāca surānviṣṇureva tiṣṭhati śaṅkaraḥ /",
  "GP12vamp__u:4818": "maddehe kiṃ na paśyadhvaṃ yogāścāyaṃ pratiṣṭhitaḥ // VamP_36.21 //",
  "GP12vamp__u:4819": "tamūcurnaiva paśyāmastvatto vai tripurāntakam /",
  "GP12vamp__u:4820": "satyaṃ vada sureśāna maheśānaḥ kva tiṣṭhati // VamP_36.22 //",
  "GP12vamp__u:4821": "tato 'vyayātmā sa hariḥ svahṛtpaṅkajaśāyinam /",
  "GP12vamp__u:4822": "darśayāmāsa devānāṃ murārirliṅgamaiśvaram // VamP_36.23 //",
  "GP12vamp__u:4823": "tataḥ surāḥ krameṇaiva kṣīrādibhiranantaram /",
  "GP12vamp__u:4824": "snāpayāñcakrire liṅgaṃ śāśvataṃ dhruvamavyayam // VamP_36.24 //",
  "GP12vamp__u:4825": "gorocanayā tvālipya candanena sugandhinā /",
  "GP12vamp__u:4826": "bilvapatrāmbujairdevaṃ pūjayāmāsurañjasā // VamP_36.25 //",
  "GP12vamp__u:4827": "pradhūpyāguruṇā bhaktyā nivedya paramaiṣadhīḥ /",
  "GP12vamp__u:4828": "japtvāṣṭaśatanāmānaṃ praṇāmaṃ cakrire tataḥ // VamP_36.26 //",
  "GP12vamp__u:4829": "ityevaṃ cintayantaśca devāvetau harīśvarau /",
  "GP12vamp__u:4830": "kathaṃ yogatvamāpannau sattvāndhatamasodbhavau // VamP_36.27 //",
  "GP12vamp__u:4831": "surāṇāṃ cintitaṃ jñātvā viśvamūrtibhūdvibhuḥ /",
  "GP12vamp__u:4832": "sarvalakṣaṇasaṃyuktaḥ sarvāyudhadharo 'vyayaḥ // VamP_36.28 //",
  "GP12vamp__u:4833": "sārddhaṃ trinetraṃ kamalāhikuṇḍalaṃ jaṭāguḍākeśakhagarṣabhadhvajam /",
  "GP12vamp__u:4834": "samādhavaṃ hārabhujaṅgavakṣasaṃ pītājinācchannakaṭipradeśam // VamP_36.29 //",
  "GP12vamp__u:4835": "cakrāsihastaṃ halaśārṅgapāṇiṃ pinākaśūlājagavānvitaṃ ca /",
  "GP12vamp__u:4836": "kapardakhaṭvāṅgakapālaghaṇṭāsaśaṅkhaṭaṅkāraravaṃ maharṣe // VamP_36.30 //",
  "GP12vamp__u:4837": "dṛṣṭvaiva devā hariśaṅkaraṃ taṃ namo 'stu te sarvagatāvyayeti /",
  "GP12vamp__u:4838": "proktvā praṇāmaṃ kamalāsanādyāścakrurmatiṃ caikatarāṃ niyujya // VamP_36.31 //",
  "GP12vamp__u:4839": "tānekacittān vijñāya devān devapatirhariḥ /",
  "GP12vamp__u:4840": "pragṛhyābhyadravattūrṇaṃ kurukṣetraṃ svamāśramama // VamP_36.32 //",
  "GP12vamp__u:4841": "tato 'paśyanta deveśaṃ sthāṇubhūtaṃ jale śucim /",
  "GP12vamp__u:4842": "dṛṣṭvānamaḥ sthāṇaveti proktvā sarvehyupāviśan // VamP_36.33 //",
  "GP12vamp__u:4843": "tato 'bravīt surapatirehyehi dīyatāṃ varaḥ /",
  "GP12vamp__u:4844": "kṣubdhaṃ jagajjagannātha unmajjasva priyātithe // VamP_36.34 //",
  "GP12vamp__u:4845": "tatastāṃ madhurāṃ vāṇīṃ śuśrāva vṛṣabhadhvajaḥ /",
  "GP12vamp__u:4846": "śrutvottasthau ca vaigena sarvavyāpī nirañjanaḥ // VamP_36.35 //",
  "GP12vamp__u:4847": "namo 'stu srvadebhyaḥ provāca prahasan haraḥ /",
  "GP12vamp__u:4848": "sa cāgataḥ suraiḥ sendraḥ praṇato vinayānvitaiḥ // VamP_36.36 //",
  "GP12vamp__u:4849": "tamūcurdevatāḥ sarvastyajyatāṃ śaṅkaradratm /",
  "GP12vamp__u:4850": "mahāvrataṃ trayo lokāḥ kṣubdhāstvattesāvṛtāḥ // VamP_36.37 //",
  "GP12vamp__u:4851": "athovāca mahādevo mayā tyakto mahāvrataḥ /",
  "GP12vamp__u:4852": "tataḥ surā divaṃ jagmurhṛṣṭāḥ prayatamānasāḥ // VamP_36.38 //",
  "GP12vamp__u:4853": "tato 'pi kampate pṛthvī sābdhidvīpācalā mune /",
  "GP12vamp__u:4854": "tato 'bhicintayadrudraḥ kimarthaṃ kṣubhitā mahī // VamP_36.39 //",
  "GP12vamp__u:4855": "tataḥ paryacaracchūlī kurukṣetraṃ samantataḥ /",
  "GP12vamp__u:4856": "dadarśoghavatītīre uśanasaṃ taponidhim // VamP_36.40 //",
  "GP12vamp__u:4857": "tato 'bravītsurapatiḥ kimarthaṃ tapyate tapaḥ /",
  "GP12vamp__u:4858": "jagatkṣobhakaraṃ vipra tacchīghraṃ kathyatāṃ mama // VamP_36.41 //",
  "GP12vamp__u:4859": "uśanā uvāca /",
  "GP12vamp__u:4860": "tavārādhanakāmārthaṃ tapyate hi mahattapaḥ /",
  "GP12vamp__u:4861": "saṃjīvanīṃ śubhāṃ vidyāṃ jñātumicche trilocana // VamP_36.42 //",
  "GP12vamp__u:4862": "hara uvāca /",
  "GP12vamp__u:4863": "tapasā parituṣṭo 'smi sutaptena tapodhana /",
  "GP12vamp__u:4864": "tasmāt saṃjīvanīṃvidyāṃ bhavān jñāsyati tattavattaḥ // VamP_36.43 //",
  "GP12vamp__u:4865": "varaṃ labdhvā tataḥ śukrastapasaḥ saṃnyavarttata /",
  "GP12vamp__u:4866": "tathāpi calate pṛthvī sābdhibhūbhṛnnagāvṛtā // VamP_36.44 //",
  "GP12vamp__u:4867": "tato 'gamanmahādevaḥ saptasārasvataṃ śuciḥ /",
  "GP12vamp__u:4868": "dadarśa nṛtyamānaṃ ca ṛṣiṃ maṅkaṇasaṃjñitam // VamP_36.45 //",
  "GP12vamp__u:4869": "bhāvena poplūyati bālavat sa bhujau prasāryaiva nanartta vegāt /",
  "GP12vamp__u:4870": "tasyaiva vegena samāhatā tu cacāla bhūrbhūmidharaiḥ sahaiva // VamP_36.46 //",
  "GP12vamp__u:4871": "taṃ śaṅgaro 'bhyetya kare nigṛhya provāca vākyaṃ prahasan maharṣe /",
  "GP12vamp__u:4872": "kiṃ bhāvito nṛtyasi kena hetunā vadasva māmetya kimatra tuṣṭiḥ // VamP_36.47 //",
  "GP12vamp__u:4873": "sa brāhmaṇaḥ prāha mamādya tuṣṭiryeneha jātā śṛṇu tad dvijendra /",
  "GP12vamp__u:4874": "bahūn gaṇān vai mama tapyatastapaḥ saṃvatsarān kāyaviśoṣaṇārtham // VamP_36.48 //",
  "GP12vamp__u:4875": "tato 'nupaśyāmi karāt kṣatotthaṃ nirgacchate śākarasaṃ mameha /",
  "GP12vamp__u:4876": "tenādya tuṣṭo 'smi bhṛśaṃ dvijendra yenāsmi nṛtyāmi subhāvitātmā // VamP_36.49 //",
  "GP12vamp__u:4877": "taṃ prāha śaṃbhurdvija paśya mahyaṃ bhasma pravṛtto 'ṅgulito 'tiśuklam /",
  "GP12vamp__u:4878": "saṃtāḍanādeva na ca praharṣo mamāsti nṛnaṃ hi bhavān pramattaḥ // VamP_36.50 //",
  "GP12vamp__u:4879": "śrutvātha vākyaṃ vṛṣabhadhvajasya matvā munirmaṅkaṇako maharṣe /",
  "GP12vamp__u:4880": "nṛtyaṃ parityajya suvismito 'tha vavanda pādau vinayāvanamraḥ // VamP_36.51 //",
  "GP12vamp__u:4881": "tamāha śaṃbhurdvija gaccha lokaṃ taṃ brahmaṇo durgamamavyayasya /",
  "GP12vamp__u:4882": "idaṃ ca tīrthaṃ pravaraṃ pṛthivyāṃ pṛthūdakasyāstu samaṃ phalena // VamP_36.52 //",
  "GP12vamp__u:4883": "sāṃnidhyamatraiva surāsurāṇāṃ gandharvavidyādharakinnarāṇām /",
  "GP12vamp__u:4884": "sadāstu dharmasya nidhānamagryaṃ sārasvataṃ pāpamalāpahāri // VamP_36.53 //",
  "GP12vamp__u:4885": "suprabhā kāñcānākṣī ca suveṇurvimalodakā /",
  "GP12vamp__u:4886": "manoharā caughavatī viśālā ca sarasvatī // VamP_36.54 //",
  "GP12vamp__u:4887": "etāḥ sapta sarasvatyo nivisiṣyanti nityaśaḥ /",
  "GP12vamp__u:4888": "somapālaphalaṃ sarvāḥ prayacchanti supuṇyadāḥ // VamP_36.55 //",
  "GP12vamp__u:4889": "bhavānapi kurukṣetre mūrtiṃ sthāpya garīyasīm /",
  "GP12vamp__u:4890": "gamiṣyati mahāpuṇyaṃ brahmalokaṃ sudurgamam // VamP_36.56 //",
  "GP12vamp__u:4891": "ityevamukto devena śaṅkarema tapodhanaḥ /",
  "GP12vamp__u:4892": "mūrtti sthāpya kurukṣetre brahmalokamagād vaśī // VamP_36.57 //",
  "GP12vamp__u:4893": "gate maṅkaṇake pṛthvī niścalā samajāyata /",
  "GP12vamp__u:4894": "athāgānmandaraṃ śaṃbhurnijamāvasathaṃ śuciḥ // VamP_36.58 //",
  "GP12vamp__u:4895": "etat tavoktaṃ dvija śaṅkarastu gatastadāsīt tapase 'tha śaile /",
  "GP12vamp__u:4896": "śūnye 'bhyagād dṛṣṭamatirhi devyā saṃyodhito yena hi kāraṇena // VamP_36.59 //",
  "GP12vamp__u:4897": "iti śrīvāmanapurāṇe ṣaṭtriśodhyāyaḥ",
  "GP12vamp__u:4898": "________________________________________________________________________",
  "GP12vamp__u:4899": "nārāda uvāca /",
  "GP12vamp__u:4900": "gato 'ndhakastu pātāle kimaceṣṭata dānavaḥ /",
  "GP12vamp__u:4901": "śaṅkaro mandarastho 'pi yaccākāra taducyatām // VamP_37.1 //",
  "GP12vamp__u:4902": "pulāstya uvāca /",
  "GP12vamp__u:4903": "pātālastho 'ndhako brahman bādhyate madanāgninā /",
  "GP12vamp__u:4904": "saṃtpatavigrahaḥ sarvān dānavānidamabravīt // VamP_37.2 //",
  "GP12vamp__u:4905": "sa me suhṛtsa me bandhuḥ sa bhrāta sa pitā mama /",
  "GP12vamp__u:4906": "yastāmadrisutāṃ śīghnaṃ mamānti kamupānayet // VamP_37.3 //",
  "GP12vamp__u:4907": "evaṃ bruvati daityende andhake madanāndhake /",
  "GP12vamp__u:4908": "meghagambhīranirghoṣaṃ prahalādo vākyamabravīt // VamP_37.4 //",
  "GP12vamp__u:4909": "yeyaṃ girisutā vīra sā mātā dharmatastava /",
  "GP12vamp__u:4910": "pitā trinayano devaḥ śrūyatāmatra kāraṇam // VamP_37.5 //",
  "GP12vamp__u:4911": "tava pitrā hyaputrema dharmanityena dānava /",
  "GP12vamp__u:4912": "ārādhito mahādevaḥ putrārthāya purā kila // VamP_37.6 //",
  "GP12vamp__u:4913": "tasmai trilocananāsīd datto 'ndho 'pyeva dānava /",
  "GP12vamp__u:4914": "putrakaḥ putrakāmāsya proktvetyaṃ vacanaṃ vibho // VamP_37.7 //",
  "GP12vamp__u:4915": "netratrayaṃ hiraṇyākṣa narmārthamumayā mama /",
  "GP12vamp__u:4916": "pihitaṃ yogasaṃsthasya tato 'ndhamabhavattamaḥ // VamP_37.8 //",
  "GP12vamp__u:4917": "tasmācca tamaso jāto bhūto nīlaghanasvanaḥ /",
  "GP12vamp__u:4918": "taditaṃ gṛhyatāṃ daitya tavopayikamātmajam // VamP_37.9 //",
  "GP12vamp__u:4919": "yadā tu lokavidviṣṭaṃ duṣṭaṃ karma kariṣyati /",
  "GP12vamp__u:4920": "trailokyajananīṃ cāpi abhīvāñchiṣyate 'dhamaḥ // VamP_37.10 //",
  "GP12vamp__u:4921": "ghātayiṣyati vā vipraṃ yadā prakṣipta cāsurān /",
  "GP12vamp__u:4922": "tadāsya svayamevāhaṃ kariṣye kāyaśodhanam // VamP_37.11 //",
  "GP12vamp__u:4923": "evamuktvā gataḥ śaṃbhuṃ svasthānaṃ mandarācalam /",
  "GP12vamp__u:4924": "tvatpitāpi samabhyāgāt tvāmādāya rasātalam // VamP_37.12 //",
  "GP12vamp__u:4925": "etena kāraṇenāmbā śaileyī bhavitā tava /",
  "GP12vamp__u:4926": "sarvasyāpīha jagato guruḥ śaṃbhuḥ pitā dhruvam // VamP_37.13 //",
  "GP12vamp__u:4927": "bhavānapi tapoyuktaḥ śāstravettā guṇāplutaḥ /",
  "GP12vamp__u:4928": "nedṛśe pāpasaṃkalpe matiṃ kuryād bhavadvidhaḥ // VamP_37.14 //",
  "GP12vamp__u:4929": "trailokyaprabhuravyakto bhavaḥ sarvairnamaskṛtaḥ /",
  "GP12vamp__u:4930": "ajeyastasya bhāryeyaṃ na tvamarhe 'marārdana // VamP_37.15 //",
  "GP12vamp__u:4931": "na cāpi śaktaḥ prāptuṃ tāṃ bhavāñśailanṛpātmajām /",
  "GP12vamp__u:4932": "ajitvā sagaṇaṃ rudraṃ sa ca kāmo 'dya durlabhaḥ // VamP_37.16 //",
  "GP12vamp__u:4933": "yastaret sāgaraṃ dorbhyā pātayed bhuvi bhāskaram /",
  "GP12vamp__u:4934": "merumutpāṭayed vāpi sa jayecchūlapāṇinam // VamP_37.17 //",
  "GP12vamp__u:4935": "utāhosvidimāḥ śakyāḥ kriyāḥ kartuṃ narerbalāt /",
  "GP12vamp__u:4936": "na ca śakyo haro jetuṃ satyaṃ satyaṃ mayoditam // VamP_37.18 //",
  "GP12vamp__u:4937": "kiṃ tvayā na śrutaṃ daitya yathā daṇḍo mahīpaliḥ /",
  "GP12vamp__u:4938": "parastrīkāmavān mūḍhaḥ sarāṣṭro nāśamāptavān // VamP_37.19 //",
  "GP12vamp__u:4939": "āsīd daṇḍo nāma nṛpaḥ prabhūtabalavāhanaḥ /",
  "GP12vamp__u:4940": "sa ca vavre mahātejāḥ paurohityāya bhārgavam // VamP_37.20 //",
  "GP12vamp__u:4941": "īje ca vividhairyajñairnṛpatiḥ śukrapāvalitaḥ /",
  "GP12vamp__u:4942": "sukrasyāsīcca duhitā arajā nāma nāmataḥ // VamP_37.21 //",
  "GP12vamp__u:4943": "śukraḥ kadācidagamad vṛṣuparvāṇamāsuram /",
  "GP12vamp__u:4944": "tenārcitaściraṃ tatra tasthau bhārgavasattmaḥ // VamP_37.22 //",
  "GP12vamp__u:4945": "arajā svagṛhe vahniṃ śuśruṣantī mahāsura /",
  "GP12vamp__u:4946": "atiṣṭhata sucārvaṅgī tato 'byāgānnarādhipaḥ // VamP_37.23 //",
  "GP12vamp__u:4947": "sa papraccha kva śukroti tamūcuḥ paricārikāḥ /",
  "GP12vamp__u:4948": "gataḥ sa bhagavān śukro yājanāya danoḥ sutam // VamP_37.24 //",
  "GP12vamp__u:4949": "papraccha nṛpatiḥ kā tu tiṣṭhate bhārgavāśrame /",
  "GP12vamp__u:4950": "tāstamūcurguroḥ putrī saṃtiṣṭhatyarajā nṛpa // VamP_37.25 //",
  "GP12vamp__u:4951": "tāmāśrame śukrasutāṃ draṣṭumikṣvākunandanaḥ /",
  "GP12vamp__u:4952": "praviveśa mahābāhurdadarśārajasaṃ tataḥ // VamP_37.26 //",
  "GP12vamp__u:4953": "tāṃ tṛṣṭvā kāmasaṃtaptastatkṣaṇādeva pārthivaḥ /",
  "GP12vamp__u:4954": "saṃjāto 'ndhaka daṇḍastu kṛtāntabalacoditaḥ // VamP_37.27 //",
  "GP12vamp__u:4955": "tato visarjayāmāsa bhṛtyān bhrātṛn suhṛttamān /",
  "GP12vamp__u:4956": "śukraśiṣyānapi balī ekākī nṛpa āvrajat // VamP_37.28 //",
  "GP12vamp__u:4957": "tamāgataṃ śukrasutā pratyutthāya yaśasvinī /",
  "GP12vamp__u:4958": "pūjayāmāsa saṃhṛṣṭā bhrātṛbhāvena dānava // VamP_37.29 //",
  "GP12vamp__u:4959": "tatastāmāha nṛpatirbāle kāmāgnivāriṇā /",
  "GP12vamp__u:4960": "māṃ samāhlādayasvādya svapariṣvaṅgavāriṇā // VamP_37.30 //",
  "GP12vamp__u:4961": "sāpi prāha nṛpaśreṣṭha mā vinīnasa āturaḥ /",
  "GP12vamp__u:4962": "pitā mama mahākrodhāt tridaśānapi nirdahet // VamP_37.31 //",
  "GP12vamp__u:4963": "mūḍhabuddhe bhavān bhrātā mamāsi tvanayāplutaḥ /",
  "GP12vamp__u:4964": "bhaginī dharmataste 'haṃ bhavāñśiṣyaḥ piturmama // VamP_37.32 //",
  "GP12vamp__u:4965": "so 'brovīd bhīru māṃ śukraḥ kālena paridhakṣyati /",
  "GP12vamp__u:4966": "kāmāgnirnirdahati māmadyaiva tanumadhyame // VamP_37.33 //",
  "GP12vamp__u:4967": "sā prāha daṇḍaṃ nṛpātiṃ muhūrta paripālaya /",
  "GP12vamp__u:4968": "tameva yācasva guruṃ sa te dāsyatyasaṃśayam // VamP_37.34 //",
  "GP12vamp__u:4969": "daṇḍo 'bravīt sutanvaṅgi kālakṣepo na me kṣamaḥ /",
  "GP12vamp__u:4970": "cyutāvasarakartṛtve vighno jāyeta sundari // VamP_37.35 //",
  "GP12vamp__u:4971": "tato 'bravīcca virajā nāhaṃ tvāṃ pārthivātmaja /",
  "GP12vamp__u:4972": "dātuṃ śaktā svamātmānaṃ svatantrā na hi yoṣitaḥ // VamP_37.36 //",
  "GP12vamp__u:4973": "kiṃ vā te bahunoktena mā tvaṃ nāśaṃ narādhipa /",
  "GP12vamp__u:4974": "gacchasva śukraśāpena sabhṛtyajñātibāndhavaḥ // VamP_37.37 //",
  "GP12vamp__u:4975": "tato ''bravīnnarapatiḥ sutanu śṛṇu ceṣṭitam /",
  "GP12vamp__u:4976": "citrāṅgadāyā yad vṛttaṃ purā devayuge śubhe // VamP_37.38 //",
  "GP12vamp__u:4977": "viśvakarṇasutā sādhvī nāmnā citrāṅgadābhavat /",
  "GP12vamp__u:4978": "rūpayauvanasaṃpannā padmahīneva padminī // VamP_37.39 //",
  "GP12vamp__u:4979": "sā kadācinmahāraṇyaṃ sakhībhiḥ parivāritā /",
  "GP12vamp__u:4980": "jagāma nemiṣaṃ nāma snātuṃ kamalalocanā // VamP_37.40 //",
  "GP12vamp__u:4981": "sā snātumavatīrṇā ca athābhyāgānnareśvaraḥ /",
  "GP12vamp__u:4982": "sudevatanayo dhīmān suratho nāma nāmataḥ /",
  "GP12vamp__u:4983": "//",
  "GP12vamp__u:4984": "tāṃ dadarśa ca tanvaṅgīṃ śubhāṅgo madanāturaḥ // VamP_37.41 //",
  "GP12vamp__u:4985": "taṃ dṛṣṭvā sā sakhīrāha vacanaṃ satyasaṃyutam /",
  "GP12vamp__u:4986": "asau narādhipasuto madanena sadarthyate // VamP_37.42 //",
  "GP12vamp__u:4987": "madarthe ca kṣamaṃ me 'sya svapradānaṃ surūpiṇaḥ /",
  "GP12vamp__u:4988": "sakhyastāmabruvan bālā na pragalbha'si sundari // VamP_37.43 //",
  "GP12vamp__u:4989": "asvātantryaṃ tavāstīha pradāne svatmano 'naghe /",
  "GP12vamp__u:4990": "pitā tavāsti dharmiṣṭhaḥ sarvaśilpaviśāradaḥ // VamP_37.44 //",
  "GP12vamp__u:4991": "na te yuktamihātmānaṃ dātuṃ narapateḥ svayam /",
  "GP12vamp__u:4992": "etasminnantare rājā surathaḥ satyavāt sudhī // VamP_37.45 //",
  "GP12vamp__u:4993": "samabhyetyābrabīdenāṃ kandarpaśarapīḍitaḥ /",
  "GP12vamp__u:4994": "tvaṃ mugdhe mohayasi māṃ dṛṣṭyaiva madirekṣaṇe // VamP_37.46 //",
  "GP12vamp__u:4995": "tvaddṛṣṭirapātena smareṇābhyetya tāḍitaḥ /",
  "GP12vamp__u:4996": "tanmāṃ kucatale talpe abhiśāyitumarhasi // VamP_37.47 //",
  "GP12vamp__u:4997": "nocet pradhakṣyate kāmo bhūyo bhūyo 'tidarśanāt /",
  "GP12vamp__u:4998": "tataḥ sā cārusarvāṅgī rājño rājīvalocanā // VamP_37.48 //",
  "GP12vamp__u:4999": "vāryamāṇā sakhībhistu prādādātmānamātmanā /",
  "GP12vamp__u:5000": "evaṃ purā tayā tainvyā paritrātaḥ sa bhūpatiḥ // VamP_37.49 //",
  "GP12vamp__u:5001": "tasmānmāmapi suśroṇi tvaṃ paritrātumarhasi /",
  "GP12vamp__u:5002": "arajaskābravīd daṇḍaṃ tasyā yad vṛttamuttaram // VamP_37.50 //",
  "GP12vamp__u:5003": "kiṃ tvayā na pirajñātaṃ tasmāt te kathayāmyaham /",
  "GP12vamp__u:5004": "tadā tayā tu tanvaṅgyā surathasya mahīpateḥ // VamP_37.51 //",
  "GP12vamp__u:5005": "ātmā pradattaḥ svātantryāt tatastāmaśapat pitā /",
  "GP12vamp__u:5006": "yasmād dharmaṃ parityajya strībhāvān mandacetase // VamP_37.52 //",
  "GP12vamp__u:5007": "ātmā pradattastasmāddhi na vivāho bhaviṣyati /",
  "GP12vamp__u:5008": "vivāharahitā naiva sukhaṃ lapsyasi bhartṛtaḥ // VamP_37.53 //",
  "GP12vamp__u:5009": "na ca putraphalaṃ naiva patinā yogameṣyasi /",
  "GP12vamp__u:5010": "utsṛṣṭamātre śāpe tu hyapovāha trayodaśa /",
  "GP12vamp__u:5011": "apakṛṣṭe naparapatau sāpi mohamupāgatā // VamP_37.54 //",
  "GP12vamp__u:5012": "akṛtārthaṃ narapatiṃ yojanāni trayodaśa /",
  "GP12vamp__u:5013": "apakṛṣṭe naparapatau sāpi mohamupāgatā // VamP_37.55 //",
  "GP12vamp__u:5014": "tatastāṃ siṣicuḥ sakhyaḥ sarasvatyā jalena hi /",
  "GP12vamp__u:5015": "sā sicyamānā sutarāṃ śiśireṇāpyathāmbhasā // VamP_37.56 //",
  "GP12vamp__u:5016": "mṛtakalpā mahābāho viśvakarmasutābhavat /",
  "GP12vamp__u:5017": "tāṃ mṛtāmiti vijñāya jagmuḥ sakhyastvarānvitāḥ // VamP_37.57 //",
  "GP12vamp__u:5018": "kāṣṭhānyāhartumaparā vahnimānetumākulāḥ /",
  "GP12vamp__u:5019": "sā ca tāsvapi sarvāsu gatāsu vanamuttamam // VamP_37.58 //",
  "GP12vamp__u:5020": "saṃjñāṃ lebhe sucārvaṅgī diśaścāpyavalokayat /",
  "GP12vamp__u:5021": "apaśyantī nāpatiṃ tathā snigdhaṃ sakhījanam // VamP_37.59 //",
  "GP12vamp__u:5022": "nipapāta sarasvatyāḥ payasi sphuritekṣaṇā /",
  "GP12vamp__u:5023": "tāṃ vegāt kāñcanākṣī tu mahānadyāṃ nareśvara // VamP_37.60 //",
  "GP12vamp__u:5024": "gomatyāṃ paricikṣepa taraṅkuṭile jale /",
  "GP12vamp__u:5025": "tayāpi tasyāstadbhāvyaṃ viditvātha viśāṃ pate // VamP_37.61 //",
  "GP12vamp__u:5026": "mahāvane parikṣiptā siṃhavyāghrabhayākule /",
  "GP12vamp__u:5027": "evaṃ tasyāḥ svatantrāyā eṣāvasthā śrutā mayā // VamP_37.62 //",
  "GP12vamp__u:5028": "tāṃ prāha putri kasyāsi sutā surasutopamā /",
  "GP12vamp__u:5029": "kimarthamāgatāsīha nirmanuṣyamṛge vane // VamP_37.63 //",
  "GP12vamp__u:5030": "tataḥ sā prāha tamṛṣiṃ yathātathyaṃ kṛśodarī /",
  "GP12vamp__u:5031": "śrutvārṣiḥ kopamagamadaśapacchilpināṃ vapam // VamP_37.64 //",
  "GP12vamp__u:5032": "yasmāt svatanujāteyaṃ paradeyāpi pāpinā /",
  "GP12vamp__u:5033": "yojitā naiva patinā tasmācchākhāmṛgo 'stu saḥ // VamP_37.65 //",
  "GP12vamp__u:5034": "ityuktvā sa mahāyogī bhūyaḥ snātvā vidhānataḥ /",
  "GP12vamp__u:5035": "upāsya paśvimāṃ sandhyāṃ pūjayāmāsa śaṅkaram // VamP_37.66 //",
  "GP12vamp__u:5036": "saṃpūjya devadeveśaṃ yathoktavidhinā haram /",
  "GP12vamp__u:5037": "uvācāgamyatāṃ subhrūṃ sudatīṃ patilālasām // VamP_37.67 //",
  "GP12vamp__u:5038": "gacchasva subhage deśaṃ saptagodāvaraṃ śubham /",
  "GP12vamp__u:5039": "tatropāsya maheśānaṃ mahāntaṃ hāṭakeśvaram // VamP_37.68 //",
  "GP12vamp__u:5040": "tatra sthitāyā rambhoru khyātā devavatī śubhā /",
  "GP12vamp__u:5041": "āgamiṣyati daityasya putrī kandaramālinaḥ // VamP_37.69 //",
  "GP12vamp__u:5042": "tathānyā suhyakasutā nandayantīti viśrutā /",
  "GP12vamp__u:5043": "añjanasyaiva tatrāpi sameṣyati tapasvinī /",
  "GP12vamp__u:5044": "tathāparā vedavatī parjanyaduhitā śubhā // VamP_37.70 //",
  "GP12vamp__u:5045": "yadā tisraḥ sameṣyanti saptagodāvare jale /",
  "GP12vamp__u:5046": "hāṭakākhye mahādeva tadā saṃyogameṣyasi // VamP_37.71 //",
  "GP12vamp__u:5047": "ityevamuktā muninā bālā citrāṅgadā tadā /",
  "GP12vamp__u:5048": "saptagodāvaraṃ tīrthamagamat tvaritā tataḥ // VamP_37.72 //",
  "GP12vamp__u:5049": "saṃprāpya tatra deveśaṃ pūjayantī trilocanam /",
  "GP12vamp__u:5050": "samadhyāste śuciparā phalamūlāśanābhavat // VamP_37.73 //",
  "GP12vamp__u:5051": "sa carṣirjñānasaṃpannaḥ śrīkaṇṭhāyatane 'likhat /",
  "GP12vamp__u:5052": "ślokamekaṃ mahākhyānaṃ tasyāśca priyakāmyayā // VamP_37.74 //",
  "GP12vamp__u:5053": "na so 'sti kaścit tridaśo 'suro vā yakṣo 'tha martyo rajanīcaro vā /",
  "GP12vamp__u:5054": "idaṃ hi duḥkhaṃ mṛgaśāvanetryā nirmārjayed yaḥ svaparākrameṇa // VamP_37.75 //",
  "GP12vamp__u:5055": "ityevamuktvā sa munirjagāma draṣṭuṃ vibhuṃ puṣkaranāthamīḍyam /",
  "GP12vamp__u:5056": "nadīṃ payoṣṇīṃ munivṛndavandyāṃ saṃcintayanneva viśālanetrām // VamP_37.76 //",
  "GP12vamp__u:5057": "iti śrīvāmanapurāṇe saptatriṃśo 'dhyāyaḥ",
  "GP12vamp__u:5058": "________________________________________________________________________",
  "GP12vamp__u:5059": "daṇḍa uvāca /",
  "GP12vamp__u:5060": "citrāṅgadāyāstvaraje tatra satyā yathāsukham /",
  "GP12vamp__u:5061": "smarantyāḥ surathaṃ vīraṃ mahān kālaḥ samabhyagāt // VamP_38.1 //",
  "GP12vamp__u:5062": "viśvakarmāpi muninā śapto vānaratāṃ gataḥ /",
  "GP12vamp__u:5063": "nyapatanmeruśikharād bhūpṛṣṭhaṃ vidhicoditaḥ // VamP_38.2 //",
  "GP12vamp__u:5064": "vanaṃ ghoraṃ sugulmāḍhyaṃ nadīṃ śālūkinīmanu /",
  "GP12vamp__u:5065": "śākveyaṃ parvataśreṣṭhaṃ samāvasati sundari // VamP_38.3 //",
  "GP12vamp__u:5066": "tatrāsato 'sta suciraṃ phalamūlānyathāśnataḥ /",
  "GP12vamp__u:5067": "kālo 'tyagād varārohe bahuvarṣagaṇo vane // VamP_38.4 //",
  "GP12vamp__u:5068": "ekadā daityaśārdūlaḥ kandarākhyaḥ sutāṃ priyām /",
  "GP12vamp__u:5069": "pratigṛhya samabhyāgāt khyātāṃ devavatīmiti // VamP_38.5 //",
  "GP12vamp__u:5070": "tāṃ ca tad vanamāyāntīṃ samaṃ pitrā varānanām /",
  "GP12vamp__u:5071": "dadarśa vānaraśreṣṭhaḥ prajagrāha bālat kare // VamP_38.6 //",
  "GP12vamp__u:5072": "tato gṛhītāṃ kapinā sa daityaḥ svasutāṃ śube /",
  "GP12vamp__u:5073": "kandaro vīkṣya saṃkruddhaḥ khḍgamudyamya cādravat // VamP_38.7 //",
  "GP12vamp__u:5074": "tamāpatantaṃ daityendraṃ dṛṣṭvā śākhāmṛgo balī /",
  "GP12vamp__u:5075": "tathaiva saha cārvaṅgyā himācalamupāgataḥ // VamP_38.8 //",
  "GP12vamp__u:5076": "dadarśa ca mahādevaṃ śrīkaṇṭhaṃ yamunātaṭe /",
  "GP12vamp__u:5077": "tasyāvidūre gahanamāśramaṃ ṛṣivarjitam // VamP_38.9 //",
  "GP12vamp__u:5078": "tasmin mahāśrame puṇye sthāpya devavatīṃ kapiḥ /",
  "GP12vamp__u:5079": "nyamañjata sa kālindyāṃ paśyato dānavasya hi // VamP_38.10 //",
  "GP12vamp__u:5080": "so 'jānat tāṃ mṛtāṃ putrīṃ samaṃ śākhāmṛgeṇa hi /",
  "GP12vamp__u:5081": "jagāma ca mahātejāḥ pātālaṃ nilayaṃ nijam // VamP_38.11 //",
  "GP12vamp__u:5082": "sa cāpi vānaro devyā kālindyā vegate hṛtaḥ /",
  "GP12vamp__u:5083": "nītaḥ śivīti vikhyāte deśaṃ śubhajanāvṛtam // VamP_38.12 //",
  "GP12vamp__u:5084": "tatastīrtvātha vegena sa kapiḥ parvataṃ prati /",
  "GP12vamp__u:5085": "gantukāmo mahātejā yatra nyastā sulocanā // VamP_38.13 //",
  "GP12vamp__u:5086": "athāpaśyat samāyāntamañjanaṃ guhyakottamam /",
  "GP12vamp__u:5087": "nandayantyā samaṃ putryā gatvā jigamiṣuḥ kapiḥ // VamP_38.14 //",
  "GP12vamp__u:5088": "tāṃ dṛṣṭvāmanyata śrīmān seyaṃ devavatī dhruvam /",
  "GP12vamp__u:5089": "tanme vṛthā śramo jāto jalamajjanasaṃbhavaḥ // VamP_38.15 //",
  "GP12vamp__u:5090": "iti saṃcintayanneva samādravat sungadarīm /",
  "GP12vamp__u:5091": "sā tad bhayācca nyapatannadīṃ caiva hiraṇvatīm // VamP_38.16 //",
  "GP12vamp__u:5092": "guhyako vīkṣya tanayāṃ patitāmāpagājale /",
  "GP12vamp__u:5093": "duḥkhaśokasamākrānto jagāmāñjanaparvatam // VamP_38.17 //",
  "GP12vamp__u:5094": "tatrāsau tapa āsthāya monavratadharaḥ śuciḥ /",
  "GP12vamp__u:5095": "samāste vai mahātejāḥ saṃvatsaragaṇān bahūn // VamP_38.18 //",
  "GP12vamp__u:5096": "nandayantyapi vegena hiraṇyatyāpavāhitā /",
  "GP12vamp__u:5097": "nītā deśaṃ mahāpuṇyaṃ kośalaṃ sādhubhuryutam // VamP_38.19 //",
  "GP12vamp__u:5098": "gacchantī sā ca rudatī dadṛśo vaṭapādapam /",
  "GP12vamp__u:5099": "prarohaprāvṛtatanuṃ jaṭādharamiveśvaram // VamP_38.20 //",
  "GP12vamp__u:5100": "taṃ dṛṣṭvā vipulacchāyaṃ viśaśrāma varānanā /",
  "GP12vamp__u:5101": "upaviṣṭā śilavāpaṭṭe tato vācaṃ praśuśrave // VamP_38.21 //",
  "GP12vamp__u:5102": "na so 'sti puruṣaḥ kaścid yastaṃ brūyāt tapodhanam /",
  "GP12vamp__u:5103": "yathā sa tanayastubhyamudbaddho vaṭapādape // VamP_38.22 //",
  "GP12vamp__u:5104": "sā śrutvā tāṃ tadā vārṇīṃ vispaṣṭākṣarasaṃyutām /",
  "GP12vamp__u:5105": "tiryagūrdhvamadhaścaiva samantādavalokayat // VamP_38.23 //",
  "GP12vamp__u:5106": "dadṛśe vṛkṣaśikhare śiśuṃ pañcābdikaṃ sthitam /",
  "GP12vamp__u:5107": "piṅgalābhirjaṭābhistu udbddhaṃ yatnataḥ śubhe // VamP_38.24 //",
  "GP12vamp__u:5108": "taṃ vibruvantaṃ dṛṣṭvaiva nandayantī suduḥkhitā /",
  "GP12vamp__u:5109": "prāha kenāsi baddhstavaṃ nandayantī suduḥkhitā /",
  "GP12vamp__u:5110": "prāha kenāsi baddhastvaṃ pāpinā vada bālaka // VamP_38.25 //",
  "GP12vamp__u:5111": "sa tāmāha mahābhāge baddho 'smi kapinā vaṭe /",
  "GP12vamp__u:5112": "jaṭāsvevaṃ suduṣṭena jīvāmi tapaso balāt // VamP_38.26 //",
  "GP12vamp__u:5113": "puronmattapuretyeva tatra devo maheśvaraḥ /",
  "GP12vamp__u:5114": "tatrāsti tapaso rāśiḥ pitā mama ṛtadhvajaḥ // VamP_38.27 //",
  "GP12vamp__u:5115": "tasyāsmi japamānasya mahāyogaṃ mahātmanaḥ /",
  "GP12vamp__u:5116": "jāto 'livṛndasaṃyuktaḥ sarvaśāstraviśāradaḥ // VamP_38.28 //",
  "GP12vamp__u:5117": "tato māmabravīt tāto nāma kṛtvā śubhānane /",
  "GP12vamp__u:5118": "jābālīti parikhyāya tacchṛṇuṣva śubhānane // VamP_38.29 //",
  "GP12vamp__u:5119": "pañcavarṣasahasrāṇi bāla eva bhaviṣyasi /",
  "GP12vamp__u:5120": "daśavarṣasahasrāṇi sumāratve cariṣyasi // VamP_38.30 //",
  "GP12vamp__u:5121": "viṃśatiṃ yauvanasthāyī vīryeṇa dviguṇaṃ tataḥ /",
  "GP12vamp__u:5122": "pañcavarṣaśatān bālo bhokṣyase bandhanaṃ dṛḍham // VamP_38.31 //",
  "GP12vamp__u:5123": "daśavarṣaśatānyeva kaumāre kāyapīḍanam /",
  "GP12vamp__u:5124": "yauvane pāramān bhogān dvisahasrasamāstathā // VamP_38.32 //",
  "GP12vamp__u:5125": "catvāriśacchatānyeva vārdhake kleśamuttamam /",
  "GP12vamp__u:5126": "lapsyase bhūmiśayyāḍhyaṃ kadannāśanabhojanam // VamP_38.33 //",
  "GP12vamp__u:5127": "ityevamuktaḥ pitrāhaṃ bālaḥ pañcābdadeśikaḥ /",
  "GP12vamp__u:5128": "vicarāmi mahīpṛṣṭhaṃ gacchan snātuṃ hiraṇvatīm // VamP_38.34 //",
  "GP12vamp__u:5129": "tato 'paśyaṃ kapivaraṃ so 'vadanmāṃ kva yāsyasi /",
  "GP12vamp__u:5130": "imāṃ devavatīṃ gṛhyaṃ mūḍha nyastāṃ mahāśrame // VamP_38.35 //",
  "GP12vamp__u:5131": "tato 'sau māṃ samādāya visphurantaṃ prayatnataḥ /",
  "GP12vamp__u:5132": "vaṭāgre 'sminnudbbandha jaṭābhirapi sundari // VamP_38.36 //",
  "GP12vamp__u:5133": "tathā ca rakṣā kapinā kṛtā bhīru nirantaraiḥ /",
  "GP12vamp__u:5134": "latāpāśairmahāyantramadhastād duṣṭabuddhinā // VamP_38.37 //",
  "GP12vamp__u:5135": "abhedyo 'yamanākramya upariṣṭāt tathāpyadhaḥ /",
  "GP12vamp__u:5136": "diśāṃ mukeṣu sarveṣu kṛtaṃ yantraṃ latāmayam // VamP_38.38 //",
  "GP12vamp__u:5137": "saṃyamya māṃ kapivaraḥ pa3yato 'maraparvatam /",
  "GP12vamp__u:5138": "yathecchayā mayā dṛṣṭametat te gaditaṃ śubhe // VamP_38.39 //",
  "GP12vamp__u:5139": "bhavatī kā mahāraṇye lalanā parivarjitā /",
  "GP12vamp__u:5140": "samāyātā sucārvaṅgī kena sārthena māṃ vada // VamP_38.40 //",
  "GP12vamp__u:5141": "sābravīdaḍhjano nāma suhyakendraḥ pitā mama /",
  "GP12vamp__u:5142": "nandayantīti me nāma pramlocāgarbhasaṃbhavā // VamP_38.41 //",
  "GP12vamp__u:5143": "tatra me jātake proktamṛṣiṇā mudgalena hi /",
  "GP12vamp__u:5144": "iyaṃ narendramahiṣī bhaviṣyati na saṃśayaḥ // VamP_38.42 //",
  "GP12vamp__u:5145": "tadvākyasamakālaṃ ca vyanadad devadundubhiḥ /",
  "GP12vamp__u:5146": "śivā cāśivanirghoṣā tato bhūyo 'bravīnamuniḥ // VamP_38.43 //",
  "GP12vamp__u:5147": "na saṃdeho narapatermahārājñī bhaviṣyati /",
  "GP12vamp__u:5148": "mahāntaṃ saṃśayaṃ ghoraṃ kanyābhāve gamiṣyati /",
  "GP12vamp__u:5149": "tato jagāma sa ṛṣirevamuktvā vaco 'dbhutam // VamP_38.44 //",
  "GP12vamp__u:5150": "pitā māmapi cādāya samāgantumathaicchata /",
  "GP12vamp__u:5151": "tīrthaṃ tato hiraṇvatyāstīrāt kapirathotpatat // VamP_38.45 //",
  "GP12vamp__u:5152": "tad bhayācca mayā hyātmā kṣiptaḥ sāgaragājale /",
  "GP12vamp__u:5153": "tayāsmi deśamānītā imaṃ mānuṣavarjitam // VamP_38.46 //",
  "GP12vamp__u:5154": "śrutvā jābāliratha tad vacanaṃ vai tayoditam /",
  "GP12vamp__u:5155": "prāha sundari gacchasva śrīkaṇṭhaṃ yamunātaṭe // VamP_38.47 //",
  "GP12vamp__u:5156": "tatrāgacchati madhyāhne matpitā śarvamarcitum /",
  "GP12vamp__u:5157": "tasmai nivedayātmānaṃ tatra śreyo 'dhilapsyase // VamP_38.48 //",
  "GP12vamp__u:5158": "tatastu tvaritā kāle nandayantī taponidhim /",
  "GP12vamp__u:5159": "paritrāṇārthamagamaddhimādreryamunāṃ nadīm // VamP_38.49 //",
  "GP12vamp__u:5160": "sā tvadīrgheṇa kālena kandamūlaphalāśanā /",
  "GP12vamp__u:5161": "saṃprāptā śaṅkarasthānaṃ yatrāgacchati tāpasaḥ // VamP_38.50 //",
  "GP12vamp__u:5162": "tataḥ sā devadeveśaṃ śrīkaṇṭhaṃ lokavanditam /",
  "GP12vamp__u:5163": "prativandya tato 'paśyakṣarāṃstānmahāmune // VamP_38.51 //",
  "GP12vamp__u:5164": "teṣāmarthaṃ hi vijñāya sā tadā cāruhāsinī /",
  "GP12vamp__u:5165": "tajjābālyuditaṃ ślokamalikhaccānyamātmanaḥ // VamP_38.52 //",
  "GP12vamp__u:5166": "mudgalenāsmi gaditā rājapatnī bhaviṣyati /",
  "GP12vamp__u:5167": "sā cāvasthāmimāṃ prāptā kaścinmāṃ trātumīśvaraḥ // VamP_38.53 //",
  "GP12vamp__u:5168": "ityullikhya śilāpaṭṭe gatā snātuṃ yamasvasām /",
  "GP12vamp__u:5169": "dadṛse cāśramavaraṃ mattakokilanāditam // VamP_38.54 //",
  "GP12vamp__u:5170": "tato 'manyata sātrarṣirnūnaṃ tiṣṭhati sattamaḥ /",
  "GP12vamp__u:5171": "ityevaṃ cintayantī sā saṃpraviṣṭā mahāśramam // VamP_38.55 //",
  "GP12vamp__u:5172": "tato dadarśa devābhāṃ sthitāṃ devavatīṃ śubhām /",
  "GP12vamp__u:5173": "saṃśuṣkāsyāṃ calannetrāṃ parimlānāmivābjinīm // VamP_38.56 //",
  "GP12vamp__u:5174": "sā cāpatantīṃ dadṛśe yakṣajāṃ daityanandinī /",
  "GP12vamp__u:5175": "keyamityeva saṃcintya samutthāya sthitābhavat // VamP_38.57 //",
  "GP12vamp__u:5176": "tato 'nyonyaṃ samāliṅgya gāḍhaṃ gāḍhaṃ suhṛttyā /",
  "GP12vamp__u:5177": "papracchatustathānyo 'yaṃ kathayāmāsatustadā // VamP_38.58 //",
  "GP12vamp__u:5178": "te parijñātatattvārthe anyonyaṃ lalanottame /",
  "GP12vamp__u:5179": "samāsīne kathābhiste nānārūpābhirādarāt // VamP_38.59 //",
  "GP12vamp__u:5180": "etasminnantare prāptaḥ śrīkaṇṭhaṃ snātumādarāt /",
  "GP12vamp__u:5181": "sa tattvajño muniśreṣṭho akṣarāṇyavalokayan // VamP_38.60 //",
  "GP12vamp__u:5182": "sa dṛṣṭvā vācayitvā ca tamarthamadhigamya ca /",
  "GP12vamp__u:5183": "muhūrtaṃ dhyānamāsthāya vyajānācca taponidhiḥ // VamP_38.61 //",
  "GP12vamp__u:5184": "tataḥ saṃpūjya deveśaṃ tvarayā sa ṛtadhvajaḥ /",
  "GP12vamp__u:5185": "ayodhyāmagamat kṣipraṃ draṣṭumikṣvākumīśvaram // VamP_38.62 //",
  "GP12vamp__u:5186": "taṃ dṛṣṭvā nṛpatiśreṣṭhaṃ tāpaso vākyamabravīt /",
  "GP12vamp__u:5187": "śrūyatāṃ narasārdūla vijñaptirmama pārthiva // VamP_38.63 //",
  "GP12vamp__u:5188": "mama putro guṇairyuktaḥ sarvasāstraviśāradaḥ /",
  "GP12vamp__u:5189": "udbddhaḥ kapinā rājan viṣayānate tavaiva hi // VamP_38.64 //",
  "GP12vamp__u:5190": "taṃ hi mocayituṃ nānyaḥ śaktastvattadanayādṛte /",
  "GP12vamp__u:5191": "śakunirnāma rājendra sa hyastravidhipāragaḥ // VamP_38.65 //",
  "GP12vamp__u:5192": "tanmunervākyamākarṇya pitā mama kṛśodari /",
  "GP12vamp__u:5193": "ādideśa priyaṃ putraṃ śakuniṃ tāpasānvaye // VamP_38.66 //",
  "GP12vamp__u:5194": "tataḥ sa prahitaḥ pitrā bhrātā mama mahābhujaḥ /",
  "GP12vamp__u:5195": "saṃprāpto bandhanoddeśaṃ samaṃ hi paramarṣiṇā // VamP_38.67 //",
  "GP12vamp__u:5196": "dṛṣṭvā nyagrodhamatyuccaṃ prarohāstṛtadiṅmukham /",
  "GP12vamp__u:5197": "dadarśa vṛkṣaśikhare udbaddhamṛṣiputrakam // VamP_38.68 //",
  "GP12vamp__u:5198": "tāśca sarvāllatāpāśān dṛṣṭvān sa samantataḥ /",
  "GP12vamp__u:5199": "dṛṣṭvā sa muniputraṃ taṃ svajaṭāsaṃyataṃ vaṭe // VamP_38.69 //",
  "GP12vamp__u:5200": "dhanurādāya balavānadhijyaṃ sa cakāra ha /",
  "GP12vamp__u:5201": "lāghavādṛṣiputraṃ taṃ rakṣaṃścicchedamārgaṇaiḥ // VamP_38.70 //",
  "GP12vamp__u:5202": "kapinā yat kṛtaṃ sarvaṃ latāpāśaṃ caturdiśam /",
  "GP12vamp__u:5203": "pañcavarṣaśate kāle gate śaktastadā śaraiḥ // VamP_38.71 //",
  "GP12vamp__u:5204": "latācchannaṃ tatastūrṇamāruroha munirvaṭam /",
  "GP12vamp__u:5205": "prāptaṃ svapitaraṃ dṛṣṭvā jābāliḥ saṃyato 'pi san // VamP_38.72 //",
  "GP12vamp__u:5206": "ādarāt pitaraṃ mūrdhnā vavandata vidhānataḥ /",
  "GP12vamp__u:5207": "saṃpariṣvajya sa munirmūrdhnyāghrāya sutaṃ tataḥ // VamP_38.73 //",
  "GP12vamp__u:5208": "unmocayitumārabdho na śaśāka susaṃyatam /",
  "GP12vamp__u:5209": "tatastūrṇaṃ dhanurnyasya bāṇāṃśca śakunirbalī // VamP_38.74 //",
  "GP12vamp__u:5210": "āruroha vaṭaṃ tūrṇaṃ jaṭā mocayituṃ tadā /",
  "GP12vamp__u:5211": "na ca śaknoti saṃcchannaṃ dṛḍhaṃ kapivarema hi // VamP_38.75 //",
  "GP12vamp__u:5212": "yadā na śakitā stena saṃpramocayituṃ jaṭāḥ /",
  "GP12vamp__u:5213": "tadāvatīrṇaḥ śakuniḥ sahitaḥ paramarṣiṇā // VamP_38.76 //",
  "GP12vamp__u:5214": "jagrāha ca dhanurbāṇāṃścakāra śaramaṇḍapam /",
  "GP12vamp__u:5215": "lāghavādarddhacandraistāṃ śākhāṃ ciccheda sa tridhā // VamP_38.77 //",
  "GP12vamp__u:5216": "śākhayā kṛttayā cāsau bhāravāhī tapodhanaḥ /",
  "GP12vamp__u:5217": "śarasopānamārgeṇa avatīrṇo 'tha pādapāt // VamP_38.78 //",
  "GP12vamp__u:5218": "tasmiṃstadā sve tanaye ṛtadhvajastrāte narendrasya sutena dhanvinā /",
  "GP12vamp__u:5219": "jābālinā bhāravahena saṃyutaḥ samājagāmātha nadīṃ sa sūryajām // VamP_38.79 //",
  "GP12vamp__u:5220": "iti śrīvāmanapurāṇe aṣṭātriṃśo 'dhyāyaḥ",
  "GP12vamp__u:5221": "________________________________________________________________________",
  "GP12vamp__u:5222": "daṇḍaka uvāca /",
  "GP12vamp__u:5223": "etasminnantare bāle yakṣāsurasute śubhe /",
  "GP12vamp__u:5224": "samāgate haraṃ draṣṭuṃ śrīkaṇṭhaṃ yogināṃ varam // VamP_39.1 //",
  "GP12vamp__u:5225": "dadṛśāte parimlānasaṃśuṣkakusumaṃ vibhum /",
  "GP12vamp__u:5226": "bahuniramālalyasaṃyuktaṃ gate tasmin ṛtadhvaje // VamP_39.2 //",
  "GP12vamp__u:5227": "tatastaṃ vīkṣya deveśaṃ te ubhe api kanyake /",
  "GP12vamp__u:5228": "snāpayetāṃ vidhānena pūjayetāmaharniśam // VamP_39.3 //",
  "GP12vamp__u:5229": "tābhyāṃ sthitābhyāṃ tatraiva ṛṣipabhyāgamad vanam /",
  "GP12vamp__u:5230": "draṣṭuṃ śrikaṇṭhamavyaktaṃ gālavo nāma nāmataḥ // VamP_39.4 //",
  "GP12vamp__u:5231": "sa dṛṣṭvā kanyakāyugmaṃ kasyedamiti cintayan /",
  "GP12vamp__u:5232": "praviveśa śuciḥ snātvā kālindyā vimale jale // VamP_39.5 //",
  "GP12vamp__u:5233": "tato 'nupūjayāmāsa śrīkaṇṭhaṃ gālavo muniḥ /",
  "GP12vamp__u:5234": "gāyete susvaraṃ gītaṃ yakṣāsurasute tataḥ // VamP_39.6 //",
  "GP12vamp__u:5235": "tataḥ svaraṃ samākarṇya gālavaste ajānata /",
  "GP12vamp__u:5236": "gandharvakanyeka caite saṃdeho nātra vidyate // VamP_39.7 //",
  "GP12vamp__u:5237": "saṃpūjya devamīśānaṃ gālavastu vidhānataḥ /",
  "GP12vamp__u:5238": "kṛtajapyaḥ samadhyāste kanyābhyāmabivāditaḥ // VamP_39.8 //",
  "GP12vamp__u:5239": "tataḥ papraccha sa muniḥ kanyake kasya kathyatām /",
  "GP12vamp__u:5240": "kulālaṅkāraṇe bhaktiyukte bhavasya hi // VamP_39.9 //",
  "GP12vamp__u:5241": "tamūcaturmuniśreṣṭhaṃ yāthātathyaṃ śubhānane /",
  "GP12vamp__u:5242": "jāto viditavṛttānto gālavastapatāṃ varaḥ // VamP_39.10 //",
  "GP12vamp__u:5243": "samuṣya tatra rajanīṃ tābhyāṃ saṃpūjito muniḥ /",
  "GP12vamp__u:5244": "prātarutthāya gaurīsaṃ saṃpūjya ca vidhānataḥ // VamP_39.11 //",
  "GP12vamp__u:5245": "te upetyābravīdyāsye puṣkarāraṇyamuttamam /",
  "GP12vamp__u:5246": "āmantrayāmi vāṃ kanye samanujñātumarhathaḥ // VamP_39.12 //",
  "GP12vamp__u:5247": "tataste ūcaturbrahan durlabhaṃ darśanaṃ tava /",
  "GP12vamp__u:5248": "kimarthaṃ puṣkarāraṇyaṃ bhavān yāsyatyathādarāt // VamP_39.13 //",
  "GP12vamp__u:5249": "te uvāca mahātejā mahatkāryasamanvitaḥ /",
  "GP12vamp__u:5250": "kārtikī puṇyadā bhāvimāsānte puṣkareṣu hi // VamP_39.14 //",
  "GP12vamp__u:5251": "te ūcaturvayaṃ yāmo bhavān yatra gamiṣyati /",
  "GP12vamp__u:5252": "na tvayā sma vinā brahmanniha casthātuṃ hi śaknuvaḥ // VamP_39.15 //",
  "GP12vamp__u:5253": "bāḍhamāha ṛṣiśreṣṭhastato natvā maheśvaram /",
  "GP12vamp__u:5254": "gate te ṛṣiṇā sārddhū puṣkarāraṇyamādarāt // VamP_39.16 //",
  "GP12vamp__u:5255": "tathānye ṛṣayastatra samāyātāḥ sahasraśaḥ /",
  "GP12vamp__u:5256": "pārthivā jānapadyāśca muktvaikaṃ tamṛtadhvajam // VamP_39.17 //",
  "GP12vamp__u:5257": "tataḥ snātāśca kārtikyāmṛṣayaḥ puṣkareṣvatha /",
  "GP12vamp__u:5258": "rājānaśca mahābhāgā nābhāgekṣvākusaṃyutāḥ // VamP_39.18 //",
  "GP12vamp__u:5259": "gālavo 'pi samaṃ tābhyāṃ kanyakābhyāmavātarat /",
  "GP12vamp__u:5260": "snātuṃ sa puṣkare tīrthe madhyame dhanuṣākṛtau // VamP_39.19 //",
  "GP12vamp__u:5261": "nimagnaś cāpi dadṛśe mahāmatsyaṃ jaleśayamṣa /",
  "GP12vamp__u:5262": "bahvībhirmatsyakanyābhiḥ prīyamāṇaṃ punaḥ punaḥ // VamP_39.20 //",
  "GP12vamp__u:5263": "sa tāścāha timirmugdhāḥ yūyaṃ dharmaṃ na jānatha /",
  "GP12vamp__u:5264": "janāpavādaṃ ghoraṃ hi na śaktaḥ soḍhumulbaṇam // VamP_39.21 //",
  "GP12vamp__u:5265": "tāstamūcurmahāmatsyaṃ kiṃ na pasyasi gālavam /",
  "GP12vamp__u:5266": "tāpasaṃ kanyakābhyāṃ vai vicarantaṃ yathecchayā // VamP_39.22 //",
  "GP12vamp__u:5267": "yadyasāvapi dharmātmā na bibheti tapodhanaḥ /",
  "GP12vamp__u:5268": "janāpavādāt tatkiṃ tvaṃ bibheṣu jalamadhyagaḥ // VamP_39.23 //",
  "GP12vamp__u:5269": "tatastāścāha sa timirnaiṣa vetti tapodhanaḥ /",
  "GP12vamp__u:5270": "rāgāndho nāpi ca bhayaṃ vijānāti subāliśaḥ // VamP_39.24 //",
  "GP12vamp__u:5271": "tacchrutvā matsyavacanaṃ gālavo vrīḍayā yutaḥ /",
  "GP12vamp__u:5272": "nottattāra nimagno 'pi tasthau sa vijitendriyaḥ // VamP_39.25 //",
  "GP12vamp__u:5273": "snātvā te api rambhoru samuttīrya taṭe sthite /",
  "GP12vamp__u:5274": "pratīkṣantyau munivaraṃ taddarśanasamutsuke / /",
  "GP12vamp__u:5275": "39.26 vṛttā ca puṣkare yātrā gatā lokā yathāgatam /",
  "GP12vamp__u:5276": "ṛṣayaḥ pārthivāścānye nānā jānapadastadā // VamP_39.27 //",
  "GP12vamp__u:5277": "tatra sthitaikā sudatī viśvakarmatanuruhā /",
  "GP12vamp__u:5278": "citrāṅgadā sucārvaṅgī vīkṣantī tanumadhyame // VamP_39.28 //",
  "GP12vamp__u:5279": "te sthite cāpi vīkṣantyau pratīkṣantyau ca gālavam /",
  "GP12vamp__u:5280": "saṃsthite nirjane tīrthe gālavo 'ntarjale tathā // VamP_39.29 //",
  "GP12vamp__u:5281": "tato 'bhyāgād vedavatī nāmnā gandharvakanyakā /",
  "GP12vamp__u:5282": "parjanyatanayā sādhvī ghṛtācīrgarbhasaṃbhavā // VamP_39.30 //",
  "GP12vamp__u:5283": "sā cābhyetya jale puṇye snātvā madhyamapuṣkare /",
  "GP12vamp__u:5284": "dadarśa kanyātritayamubhayostaṭayoḥ sthitam // VamP_39.31 //",
  "GP12vamp__u:5285": "citrāṅgadāmathābhyetya paryapṛcchadaniṣṭhuram /",
  "GP12vamp__u:5286": "kāsi kena ca kāryeṇa nirjane sthitavatyasi // VamP_39.32 //",
  "GP12vamp__u:5287": "sā tāmuvāca putrīṃ māṃ vindasva suravradhakeḥ /",
  "GP12vamp__u:5288": "citrāṅgadeti suśreṇi vikhyātāṃ viśvakarmaṇaḥ // VamP_39.33 //",
  "GP12vamp__u:5289": "sāhambhayāgātā bhadre snātuṃ puṇyāṃ sarasvatīm /",
  "GP12vamp__u:5290": "naimiṣe kāñcanākṣīṃ tu vikhyātāṃ dharmamātaram // VamP_39.34 //",
  "GP12vamp__u:5291": "tatrāgatātha rājñāhaṃ dṛṣṭā vaidarbhakeṇa hi /",
  "GP12vamp__u:5292": "surathena sa kāmārto māmeva śaraṇaṃ gataḥ // VamP_39.35 //",
  "GP12vamp__u:5293": "mayātmā tasya dattaśva sakhībhivāryamāṇayā /",
  "GP12vamp__u:5294": "tataḥ śaptāsmi tātena viyuktāsmi ca bhūbhujā // VamP_39.36 //",
  "GP12vamp__u:5295": "martuṃ kṛtamatirbhadre vāritā guhyakena ca /",
  "GP12vamp__u:5296": "śrīkaṇṭhamagamaṃ draṣṭuṃ tato godāvaraṃ jalam // VamP_39.37 //",
  "GP12vamp__u:5297": "tasmādimaṃ samāyātā tīrthapravaramuttam /",
  "GP12vamp__u:5298": "na cāpi dṛṣṭaḥ surathaḥ sa manohlādanaḥ patiḥ // VamP_39.38 //",
  "GP12vamp__u:5299": "bhavatī cātra kā bāle vṛtte yātrāphale 'dhunā /",
  "GP12vamp__u:5300": "samāgatā hi tacchaṃsa mama satyena bhāmini // VamP_39.39 //",
  "GP12vamp__u:5301": "sābravīcchruyatāṃ yāsmi mandabhāgyā kṛśodarī /",
  "GP12vamp__u:5302": "yatā yātrāphale vṛtte samāyātāsmi puṣkaram // VamP_39.40 //",
  "GP12vamp__u:5303": "parjanyasya ghṛtācyāṃ tu jātā vedavatīti hi /",
  "GP12vamp__u:5304": "ramamāṇā vaneddeśe dṛṣṭāsmi kapanā sakhi // VamP_39.41 //",
  "GP12vamp__u:5305": "sa cābhyetyābravīt kā tvaṃ yāsi devavatīti hi /",
  "GP12vamp__u:5306": "ānītāsyaśramāt kena bhūpṛṣṭhānmeruparvatam // VamP_39.42 //",
  "GP12vamp__u:5307": "tato mayokto naivāsmi kape devavatītyaham /",
  "GP12vamp__u:5308": "nāmnā vedavatītyevaṃ merorapi kṛtāśrayā // VamP_39.43 //",
  "GP12vamp__u:5309": "tatastenātiduṣṭena vānareṇa hyabhidrutā /",
  "GP12vamp__u:5310": "samārūḍhāsmi sahasā bandujīvaṃ nagottamam // VamP_39.44 //",
  "GP12vamp__u:5311": "tenāpi vṛkṣastarasā pādākrāntastvabhajyata /",
  "GP12vamp__u:5312": "tatosya vipulāṃ vṛkṣaṃ prākṣipat sāgarāmbhasi /",
  "GP12vamp__u:5313": "saha tenaiva vṛkṣeṇa patitāsmyahamākulā // VamP_39.45 //",
  "GP12vamp__u:5314": "tataḥ plavaṅgamo vakṣaṃ prākṣipat sāgarāmbhasi /",
  "GP12vamp__u:5315": "saha tenaiva vṛkṣeṇa patitāsmyahamākulā // VamP_39.46 //",
  "GP12vamp__u:5316": "tatombaratalād vṛkṣaṃ nipatantaṃ yadṛcchayā /",
  "GP12vamp__u:5317": "dadṛśuḥ sarvabhūtāni stāvarāṇi carāṇi ca // VamP_39.47 //",
  "GP12vamp__u:5318": "tato hāhākṛtaṃ lokairmā patantīṃ nirīkṣya hi /",
  "GP12vamp__u:5319": "ūcuśca siddhagandharvāḥ kaṣṭaṃ seyaṃ mahātmanaḥ // VamP_39.48 //",
  "GP12vamp__u:5320": "indradyumnasya mahiṣī gaditā brahmaṇā svayam /",
  "GP12vamp__u:5321": "manoḥ putrasya vīrasya sahasrakratuyājinaḥ // VamP_39.49 //",
  "GP12vamp__u:5322": "tāṃ vāṇīṃ madhurāṃ śrutvā mohamasmyāgatā tataḥ /",
  "GP12vamp__u:5323": "na ca jāne sa kenāpi vṛkṣaśchinnaḥ sahasradhā // VamP_39.50 //",
  "GP12vamp__u:5324": "tato 'smi vegād balinā hṛtānalasakhena hi /",
  "GP12vamp__u:5325": "samānītāsmayahamimaṃ tvaṃ dṛṣṭā cādya sundari // VamP_39.51 //",
  "GP12vamp__u:5326": "taduttaṣṭhasva gacchāvaḥ pucchāvaḥ ka ime sthite /",
  "GP12vamp__u:5327": "kanyake anupaśye hi puṇkarasyottare taṭe // VamP_39.52 //",
  "GP12vamp__u:5328": "evamuktvā varāṅgī sā tayā sutanukanyayā /",
  "GP12vamp__u:5329": "jagāma kanyake draṣṭuṃ praṣṭuṃ kāryasamutsukā // VamP_39.53 //",
  "GP12vamp__u:5330": "tato gatvā paryapucchat te ūcaturubhe api /",
  "GP12vamp__u:5331": "yāthātathyaṃ tayostābhyāṃ svamātmānaṃ niveditam // VamP_39.54 //",
  "GP12vamp__u:5332": "tatastāśturopīha saptagodāvaraṃ jalam /",
  "GP12vamp__u:5333": "saṃprāpya tīrthe piṣṭhanti arcantyo hāṭakeśvaram // VamP_39.55 //",
  "GP12vamp__u:5334": "tato bahūn varṣagaṇān babhramuste janāstrayaḥ /",
  "GP12vamp__u:5335": "tāsāmarthāya śakunirjābāliḥ saṛtadhvajaḥ // VamP_39.56 //",
  "GP12vamp__u:5336": "bhāravāhī tataḥ khinno daśabdaśatike gate /",
  "GP12vamp__u:5337": "kāle jagāma nirvedāt samaṃ pitrā tu śākalam // VamP_39.57 //",
  "GP12vamp__u:5338": "tasminnarapatiḥ śrīmānindradyumno manoḥ sutaḥ /",
  "GP12vamp__u:5339": "samadhyāste sa vijñāya sārghapātro viniryayau // VamP_39.58 //",
  "GP12vamp__u:5340": "samyak saṃpūjitastena sajābālirṛtadhvajaḥ /",
  "GP12vamp__u:5341": "sa cekṣvākusuto dhīmān śakunirbhrātṛjorcitaḥ // VamP_39.59 //",
  "GP12vamp__u:5342": "tato vākyaṃ muniḥ prāha indradyumnaṃ ṛtadhvajaḥ /",
  "GP12vamp__u:5343": "rājan naṣṭa'balāsmākaṃ nandayantīti viśrutā // VamP_39.60 //",
  "GP12vamp__u:5344": "tasyārthe caiva vasudhā smābhiraṭitā nṛpa /",
  "GP12vamp__u:5345": "tasmāduttiṣṭha mārgasva sāhāyyaṃ kartumarhasi // VamP_39.61 //",
  "GP12vamp__u:5346": "athovāca nṛpo brahman mamāpi lalanottamā /",
  "GP12vamp__u:5347": "naṣṭā kṛtaśramasyāpi kasyāhaṃ kathayāmi tām // VamP_39.62 //",
  "GP12vamp__u:5348": "ākāśāt parpatākāraḥ patamāno najottamaḥ /",
  "GP12vamp__u:5349": "siddhānāṃ vākyamākarṇya bāṇaiśchinnaḥ sahasradhā // VamP_39.63 //",
  "GP12vamp__u:5350": "na caiva sā varārohā vibhinnā lāghāvānmayā /",
  "GP12vamp__u:5351": "na ca jānāmi sā kutra tasmād gacchāmi mārgitum // VamP_39.64 //",
  "GP12vamp__u:5352": "ityemuktvā sa nṛpaḥ samutthāya tvarānvitaḥ /",
  "GP12vamp__u:5353": "syandanāni dvijābhyāṃ sa bhrātṛputrāya cārpayat // VamP_39.65 //",
  "GP12vamp__u:5354": "te 'dhiruhya rathāṃstūrṇaṃ mārgante vasudhāṃ kramāt /",
  "GP12vamp__u:5355": "badaryāśramamāsādya dadṛśustapasāṃ nidhim // VamP_39.66 //",
  "GP12vamp__u:5356": "tapasā karśitaṃ dīnaṃ malapaṅkajaṭādharam /",
  "GP12vamp__u:5357": "niḥśvāsāyāsaparamaṃ prathame vayasi sthitam // VamP_39.67 //",
  "GP12vamp__u:5358": "tamupetyābravīd rājā indradyumno mahābhujaḥ /",
  "GP12vamp__u:5359": "tapasvin yauvane ghoramāsthito 'si suduścaram // VamP_39.68 //",
  "GP12vamp__u:5360": "tapaḥ kimarthaṃ tacchaṃsa kimabhipretamucyatām /",
  "GP12vamp__u:5361": "so 'bravīt ko bhavān brūhi mamātmānaṃ suhṛttayā // VamP_39.69 //",
  "GP12vamp__u:5362": "paripṛcchasi śokārtaṃ parikhinnaṃ taponvitam /",
  "GP12vamp__u:5363": "sa prāha rājāsmi vibho tapasvin śākale pure // VamP_39.70 //",
  "GP12vamp__u:5364": "manoḥ putraḥ priyo bhrātā ikṣvākoḥ kathitaṃ tava /",
  "GP12vamp__u:5365": "sa cāsmai pūrvacaritaṃ sarvaṃ kathitavān nṛpaḥ // VamP_39.71 //",
  "GP12vamp__u:5366": "śrutvā provāca rājarṣirmā muñcasva kalevaram /",
  "GP12vamp__u:5367": "āgaccha yāmi tanvaṅgīṃ vicetuṃ bhrātṛjo 'si me // VamP_39.72 //",
  "GP12vamp__u:5368": "ityuktvā saṃpariṣvajya nṛpaṃ dhamanisaṃtatam /",
  "GP12vamp__u:5369": "samāropya rathaṃ tūrṇaṃ tāpasābhyāṃ nyavedayat // VamP_39.73 //",
  "GP12vamp__u:5370": "ṛtadhvajaḥ saputrastu taṃ dṛṣṭvā pṛthivīpatim /",
  "GP12vamp__u:5371": "provāca rājannehyohi kariṣyāmi tava priyam // VamP_39.74 //",
  "GP12vamp__u:5372": "yāsau citrāṅgadā nāma tvayā dṛṣṭā hi naimiṣe /",
  "GP12vamp__u:5373": "saptagodāvaraṃ tīrthaṃ sā mayaiva visarjitā // VamP_39.75 //",
  "GP12vamp__u:5374": "tadāgacchatha gacchamaḥ saudevasyaiva kāraṇāt /",
  "GP12vamp__u:5375": "tatrāsmākaṃ sameṣyanti kanyāstisrastathāparāḥ // VamP_39.76 //",
  "GP12vamp__u:5376": "ityevamuktvā sa ṛṣiḥ samāśvāsya sudevajam /",
  "GP12vamp__u:5377": "śakuniṃ puratajha kṛtvā sendradyumnaḥ saputrakaḥ // VamP_39.77 //",
  "GP12vamp__u:5378": "syandanenāśvayuktena gantuṃ samupacakrame /",
  "GP12vamp__u:5379": "saptagodāvaraṃ tīrthaṃ yatra tāḥ kanyakā gatāḥ // VamP_39.78 //",
  "GP12vamp__u:5380": "etasminnantare tanvī ghṛtācī śokasaṃyutā /",
  "GP12vamp__u:5381": "vicacārodayagiriṃ vicinvantī sutāṃ nijām // VamP_39.79 //",
  "GP12vamp__u:5382": "tamāsasāda ca kapiṃ paryapṛcchat tathāpsarāḥ /",
  "GP12vamp__u:5383": "kiṃ bālā na tvayā dṛṣṭā kape satyaṃ vadasva māṃ // VamP_39.80 //",
  "GP12vamp__u:5384": "tasyāstad vacanaṃ śrutvā sakapiḥ prāha bālikām /",
  "GP12vamp__u:5385": "dṛṣṭā devavatī nāmnā mayā nyastā mahāśrame // VamP_39.81 //",
  "GP12vamp__u:5386": "kālindyā vimale tīrthe mṛgapakṣisamanvite /",
  "GP12vamp__u:5387": "śrakaṇṭhāyatanasyāgre mayā satyaṃ tavoditam // VamP_39.82 //",
  "GP12vamp__u:5388": "sā prāha vānarapate nāmnā vedavatīti sā /",
  "GP12vamp__u:5389": "na hi devavatī khyātā tadāccha vrajāvahe // VamP_39.83 //",
  "GP12vamp__u:5390": "ghṛtācyāstadvacaḥ śrutvā vānarastvaritakramaḥ /",
  "GP12vamp__u:5391": "pṛṣṭhato 'syāḥ samāgacchannadīmanveva kauśikīm // VamP_39.84 //",
  "GP12vamp__u:5392": "te cāpi kauśikīṃ prāptā rājarṣipravarāstrayaḥ /",
  "GP12vamp__u:5393": "dvitaye tāpasābhyāṃ ca rathaiḥ paramavegibhiḥ // VamP_39.85 //",
  "GP12vamp__u:5394": "avatīrya rathebhyaste snātumabhyāgaman nadīm /",
  "GP12vamp__u:5395": "ghṛtācyapi nadīṃ snātaṃ supaṇyamājagāma ha // VamP_39.86 //",
  "GP12vamp__u:5396": "tāmanveva kapiḥ prāyād dṛṣṭo jābālinā tathā /",
  "GP12vamp__u:5397": "dṛṣṭvaiva pitaraṃ pārthivaṃ ca mahābalam // VamP_39.87 //",
  "GP12vamp__u:5398": "sa yeva punarāyāti vānarastāta vegavān /",
  "GP12vamp__u:5399": "pūrvaṃ jaṭāsveva balādyona baddho 'smi pādape // VamP_39.88 //",
  "GP12vamp__u:5400": "tajjābālivacaḥ śrutvā śakuniḥ krodhasaṃyutaḥ /",
  "GP12vamp__u:5401": "saśaraṃ dhanurādāya idaṃ vacanamabravīt // VamP_39.89 //",
  "GP12vamp__u:5402": "brahman pradīyatāṃ mahyamājñā tāta vadasva māma /",
  "GP12vamp__u:5403": "yāvadenaṃ nihanmyadya śareṇaikena vānaram // VamP_39.90 //",
  "GP12vamp__u:5404": "ityevamukte vacane sarvabhūtahite rataḥ /",
  "GP12vamp__u:5405": "maharṣiḥ śakuniṃ prāha detuyuktaṃ vaco mahat // VamP_39.91 //",
  "GP12vamp__u:5406": "na kaścittāta kenāpi badhyate hanyate 'pi vā /",
  "GP12vamp__u:5407": "vadhabandhau pūrvakarmavaśyau nṛpatinandana // VamP_39.92 //",
  "GP12vamp__u:5408": "ityevamuktvā śakunimṛṣirvānaramabravīt /",
  "GP12vamp__u:5409": "ehyehi vānarāsmākaṃ sāhāyyaṃ kartumarhasi // VamP_39.93 //",
  "GP12vamp__u:5410": "ityevamukto muninā bāle sa kapikuñjaraḥ /",
  "GP12vamp__u:5411": "kṛtāñjalipuṭo bhūtvā praṇipatyedamabravīt/ /",
  "GP12vamp__u:5412": "mamājñā dīyatāṃ brahman śādhi kiṃ karavāṇyaham // VamP_39.94 //",
  "GP12vamp__u:5413": "ityakte prāha sa munistaṃ vānarapatiṃ vacaḥ /",
  "GP12vamp__u:5414": "mama putrastvayodbaddho jaṭāsu vaṭapādape // VamP_39.95 //",
  "GP12vamp__u:5415": "na conmocayituṃ vṛkṣācchaknuyāmo 'pi yatnataḥ /",
  "GP12vamp__u:5416": "tadanena narendreṇa tridhā kṛtvā tu śākhinaḥ // VamP_39.96 //",
  "GP12vamp__u:5417": "śākhāṃ vahati matsūnuḥ śirasā tāṃ vimocaya /",
  "GP12vamp__u:5418": "daśavarṣaśatānyasya śākhāṃ vai vahato 'gaman // VamP_39.97 //",
  "GP12vamp__u:5419": "na ca so 'sti pumān kaścid yaco hyunmocayituṃ kṣamaḥ /",
  "GP12vamp__u:5420": "sa ṛṣervākyamākarṇya kapirjābālino jaṭāḥ // VamP_39.98 //",
  "GP12vamp__u:5421": "śanairunmocayāmāsa kṣaṇādunmocitāśca tāḥ /",
  "GP12vamp__u:5422": "tataḥ prīto muniśreṣṭho varadobhūdṛtadhjaḥ // VamP_39.99 //",
  "GP12vamp__u:5423": "kapiṃ prāha vṛṇiṣva tvaṃ varaṃ yanmanasopsitam /",
  "GP12vamp__u:5424": "ṛtadhvajavacaḥ śrutvā imaṃ varamayācata // VamP_39.100 //",
  "GP12vamp__u:5425": "viśvakarmā mahātejāḥ kapitve pratisaṃsthitaḥ /",
  "GP12vamp__u:5426": "brahman bhavānvaraṃ mahyaṃ yadi dātumihecchati // VamP_39.101 //",
  "GP12vamp__u:5427": "tatsvadatto mahāghoro mama śāpo nivartyatām /",
  "GP12vamp__u:5428": "citrāṅgadāyāḥ pitaraṃ māṃ tvaṣṭāraṃ tapodhana // VamP_39.102 //",
  "GP12vamp__u:5429": "abhijānīhi bhavataḥ śāpādvāratāṃ gatm /",
  "GP12vamp__u:5430": "subahūni ca pāpāni mayā yāni kṛtāni hi // VamP_30.103 //",
  "GP12vamp__u:5431": "kapicāpalyadoṣeṇa tāni me yāntu saṃkṣyam /",
  "GP12vamp__u:5432": "tato ṛthadhvajaḥ prāha śāpasyānto bhaviṣyati // VamP_39.104 //",
  "GP12vamp__u:5433": "yadā ghṛtācyāṃ tanayaṃ janiṣyasi mahābalam /",
  "GP12vamp__u:5434": "ityevamuktāḥ saṃhṛṣṭaḥ sa tadā kapikuñjaraḥ // VamP_39.105 //",
  "GP12vamp__u:5435": "snātuṃ tūrṇaṃ mahānadyāmavatīrṇaḥ kṛśodari /",
  "GP12vamp__u:5436": "tatastu sarve kramāśaḥ snātvār'cya pitṛdevatāḥ // VamP_39.106 //",
  "GP12vamp__u:5437": "jagmurhṛṣṭā rathebhyaste ghṛtācī divamutpatat /",
  "GP12vamp__u:5438": "tāmanveva mahāvegaḥ sa kapiḥ plavatāṃ varaḥ // VamP_39.107 //",
  "GP12vamp__u:5439": "dadṛśe rūpasaṃpannāṃ ghṛtācīṃ sa plavaṅgamaḥ /",
  "GP12vamp__u:5440": "sāpi taṃ balināṃ śreṣṭhaṃ dṛṣṭvaiva kapikuñjaram // VamP_30.108 //",
  "GP12vamp__u:5441": "jñātvāthata viśvakarmāṇaṃ kāmayāmāsa kāminī /",
  "GP12vamp__u:5442": "tato 'nu parvataśreṣṭhe khyāte kolāhale kapiḥ // VamP_39.109 //",
  "GP12vamp__u:5443": "ramayāmāsa tāṃ tanvīṃ sā ca taṃ vānarottamam /",
  "GP12vamp__u:5444": "evaṃ ramantau suciraṃ saṃprāptau vindhyaparvatam // VamP_39.110 //",
  "GP12vamp__u:5445": "rathaiḥ pañcāpi tattīrthaṃ saṃprāptāste narottamāḥ /",
  "GP12vamp__u:5446": "maghyāhnamaye prītāḥ saptagodāvaraṃ jalam // VamP_39.111 //",
  "GP12vamp__u:5447": "prāpya viśrāmahetvarthamavaterustvarānvitāḥ /",
  "GP12vamp__u:5448": "teṣāṃ sārathayaścāśvān snātvā pītodakāplutān // VamP_39.112 //",
  "GP12vamp__u:5449": "ramaṇīye vanoddeśe pracārārthe samutsṛjan /",
  "GP12vamp__u:5450": "śāḍhvalāḍhyeṣu deśeṣu muhurttādeva vājinaḥ // VamP_39.113 //",
  "GP12vamp__u:5451": "tṛptāḥ samādravan sarve devāyatanamuttamam /",
  "GP12vamp__u:5452": "turaṅgakhuranirghoṣaṃ śrutvā tā yoṣitāṃ varāḥ // VamP_39.114 //",
  "GP12vamp__u:5453": "kimetaditi coktvaiva prajagmurhāṭakeśvaram /",
  "GP12vamp__u:5454": "āruhya balabhīṃ tāstu samudaikṣanta sarvaśaḥ // VamP_39.115 //",
  "GP12vamp__u:5455": "apaśyaṃstīrthasalile snāyamānān narottamān /",
  "GP12vamp__u:5456": "tataścitrāṅgadā dṛṣṭvā jaṭāmaṇḍaladhāriṇam/ /",
  "GP12vamp__u:5457": "surathaṃ hasatī prāha saṃrohatpulakā sakhīm // VamP_39.116 //",
  "GP12vamp__u:5458": "yo 'sau yuvā nīlaghanaprakāśaḥ saṃdṛśyate dīrghabhujaḥ sūrūpaḥ /",
  "GP12vamp__u:5459": "sa eva nūnaṃ naradevasūnurvṛto mayā pūrvataraṃ patiryaḥ // VamP_39.117 //",
  "GP12vamp__u:5460": "yaścaiva jāmbūvanadatulyavarṇaḥ śvetaṃ jaṭābhāramadhārayiṣyat /",
  "GP12vamp__u:5461": "sa eṣa nūnaṃ tapatāṃ variṣṭho ṛtadhvajo nātra vicāramasti // VamP_39.118 //",
  "GP12vamp__u:5462": "tato 'bravīdatho hṛṣṭā nandayantī sakhījanam /",
  "GP12vamp__u:5463": "eṣo 'paro 'syaiva suto jāvālirnātra saṃśayaḥ // VamP_39.119 //",
  "GP12vamp__u:5464": "ityevamuktvā vacanaṃ balabhyā avatīrya ca /",
  "GP12vamp__u:5465": "samāsatāgrataḥ śaṃbhorgāyantyo gītikāṃ śubhām // VamP_39.120 //",
  "GP12vamp__u:5466_0": "namo 'stu śarva śaṃbo trinetra cārugātra trailokyanātha umāpate dakṣayajñavidhvaṃsakara",
  "GP12vamp__u:5466_1": "kāmāhganāsana ghora pāpapraṇāśana mahāpuruṣa mahogramūrte sarvasattvakṣayaṅkara śubhaṅkara",
  "GP12vamp__u:5466_2": "maheśvara triśūladhārin smarāre guhāvāsin digvāsaḥ mahāśaṅkaśekhara (5)",
  "GP12vamp__u:5467_0": "jaṭādhara kapālamālāvibhūṣikaśarīra vāmacakṣuḥ bāmadeva prajādhyakṣa bhagākṣṇoḥ kṣayaṅkara",
  "GP12vamp__u:5467_1": "bhīmasena mahāsenanātha paśupate kāmāṅgadahana catvaravāsin śiva mahādeva īśāna saṃkara",
  "GP12vamp__u:5467_2": "bhīma bhava vaṣabhadhvaja jaṭila prauḍha mahānāṭyeśvara bhūriratna (10)",
  "GP12vamp__u:5468_0": "avimuktaka rudraśvara sthāṇo ekaliṅga kālindīpriya śrīkaṇṭha nīlakaṇṭha aparājita",
  "GP12vamp__u:5468_1": "ripubhayaṅkara saṃtoṣapate vāmadeva aghora tatpuruṣa mahāghora aghoramūrtta śānta",
  "GP12vamp__u:5468_2": "sarasvatīkānta kīnāṭa sahasramūrtte mahodbhava (15)",
  "GP12vamp__u:5469_0": "vibo kālāgnirudra hara mahīdharapriya sarvatīrthādhivāsa haṃsa kāmeśvara kedārādhipate",
  "GP12vamp__u:5469_1": "paripūrṇa mucukunda madhunivāsin kṛpāṇapāṇe bhayaṅkara vidyārāja somarāja kāmarāja",
  "GP12vamp__u:5469_2": "uñjaka añjanarājakanyāhṛdacalavasate samudraśāyin (20)",
  "GP12vamp__u:5470": "gajamukha ghaṇṭeśvara gokarṇa brahmayone sahasravaktrākṣicaraṇa hāṭakeśvara namo 'stu te /",
  "GP12vamp__u:5471": "etasminnantare prāptāḥ sarva evarṣipārthivāḥ /",
  "GP12vamp__u:5472": "draṣṭuṃ trailokyakartāraṃ tryambakaṃ hāṭakeśvaram // VamP_39.121 //",
  "GP12vamp__u:5473": "samārūḍhāśca susnātā dadṛśuryoṣitaśca tāḥ /",
  "GP12vamp__u:5474": "sthitāstu puratastasya gāyantyo geyamuttamam // VamP_39.122 //",
  "GP12vamp__u:5475": "tataḥ sudevatanayo viśvakarmasutāṃ priyām /",
  "GP12vamp__u:5476": "dṛṣṭvā hṛṣitacittastu saṃrohatpulako babhau // VamP_39.123 //",
  "GP12vamp__u:5477": "ṛtadhvajo 'pi tanvaṅgīṃ dṛṣṭvā citrāṅgadāṃ sthitām /",
  "GP12vamp__u:5478": "pratyabhijñāya yogātmā babhau muditamānasaḥ // VamP_39.124 //",
  "GP12vamp__u:5479": "tatastu sahasābhyetya deveśaṃ hāṭakeśvaram /",
  "GP12vamp__u:5480": "saṃpūjayantastryakṣaṃ te stuvantaḥ saṃsthitāḥ kramāt // VamP_39.125 //",
  "GP12vamp__u:5481": "citrāṅgadāpi tān dṛṣṭvā ṛtadhvajapurogamān /",
  "GP12vamp__u:5482": "samaṃ tābhiḥ kṛsāṅgībhirabhyutthāyābhyavādayat // VamP_39.126 //",
  "GP12vamp__u:5483": "sa ca tāḥ pratinandyaiva samaṃ putreṇa tāpasaḥ /",
  "GP12vamp__u:5484": "samaṃ nṛpatibhirhṛṣṭaḥ saṃviveśa yathāsukham // VamP_39.127 //",
  "GP12vamp__u:5485": "tataḥ kapivaraḥ prāpto ghṛtācyā saha sundari /",
  "GP12vamp__u:5486": "snātvā godāvarītīrthe didṛkṣurhāṭakeśvaram // VamP_39.128 //",
  "GP12vamp__u:5487": "tato 'paśyat sutāṃ tanvīṃ ghṛtācī śubhadarśanām /",
  "GP12vamp__u:5488": "sāpi tāṃ mātaraṃ dṛṣṭvā hṛṣṭābhūdvaravarṇinī // VamP_39.129 //",
  "GP12vamp__u:5489": "tato ghṛtācī svāṃ putrīṃ pariṣvajya nyapīḍayat /",
  "GP12vamp__u:5490": "snehāt savāṣpanayanāṃ muhustāṃ parijighravīt // VamP_39.130 //",
  "GP12vamp__u:5491": "tato ṛtadhvajaḥ śrīmān kapiṃ vacanamabravīt /",
  "GP12vamp__u:5492": "gacchanetuṃ guhyakaṃ tvamañjanādrau mahāñjanam // VamP_39.131 //",
  "GP12vamp__u:5493": "pātālādapi daityeśaṃ vīraṃ kandaramālinam /",
  "GP12vamp__u:5494": "svargād gandharvarājānaṃ parjanyaṃ śīghramānaya // VamP_39.132 //",
  "GP12vamp__u:5495": "ityevamukte muninā prāha devavatī kapim /",
  "GP12vamp__u:5496": "gālavaṃ vānaraśreṣṭha ihānetuṃ tvamarhasi // VamP_39.133 //",
  "GP12vamp__u:5497": "ityevamukte vacane kapirmarutavikramaḥ /",
  "GP12vamp__u:5498": "gatvāñjanaṃ samāmantrya jagāmāmaraparvatam // VamP_39.134 //",
  "GP12vamp__u:5499": "parjanyaṃ tatra cāmantrya preṣayitvā mahāśrame /",
  "GP12vamp__u:5500": "saptagodāvare tīrthe pātālamagamat kapiḥ // VamP_39.135 //",
  "GP12vamp__u:5501": "tatrāmantrya mahāvīryaṃ kapiḥ kandaramālinam /",
  "GP12vamp__u:5502": "pātālādabhiniṣkramya mahīṃ paryacarajjavī // VamP_39.136 //",
  "GP12vamp__u:5503": "gālaṃ tapaso yoniṃ dṛṣṭvā māhiṣmatīmanu /",
  "GP12vamp__u:5504": "samutpatyānayacchīghraṃ saptagodāvaraṃ jalam // VamP_39.137 //",
  "GP12vamp__u:5505": "tatra snātvā vidhānena saṃprāpto hāṭakeśvaram /",
  "GP12vamp__u:5506": "dadṛśe nandayantī ca sthitāṃ devavatīmapi // VamP_39.138 //",
  "GP12vamp__u:5507": "taṃ dṛṣṭvā gālavaṃ caiva samutthāyābhyavādayat /",
  "GP12vamp__u:5508": "sa cārciṣyanmahādevaṃ maharṣīnabhyavādayat /",
  "GP12vamp__u:5509": "te cāpi nṛpatiśreṣṭhastaṃ saṃpūjya tapodhanam // VamP_39.139 //",
  "GP12vamp__u:5510": "praharṣamatulaṃ gatvā upaviṣṭā yathāsukham /",
  "GP12vamp__u:5511": "teṣūpaviṣṭeṣu tadā vānaropanimantritāḥ // VamP_39.140 //",
  "GP12vamp__u:5512": "samāyātā mahātmāno yakṣagandharvadānavāḥ /",
  "GP12vamp__u:5513": "tānāgatān samīkṣyaiva putryastāḥ pṛthulocanāḥ // VamP_39.141 //",
  "GP12vamp__u:5514": "snehārdranayanāḥ sarvāstadā sasvajire pitṝn /",
  "GP12vamp__u:5515": "nandayantyādikā dṛṣṭvā sapitṛkā varānanā // VamP_39.142 //",
  "GP12vamp__u:5516": "savāṣpanayanā jātā viśvakarmasutā tadā /",
  "GP12vamp__u:5517": "atha tāmāha sa muniḥ satyaṃ satyadhvajo vacaḥ // VamP_39.143 //",
  "GP12vamp__u:5518": "mā viṣādaṃ kṛtāḥ putri pitāyaṃ tava vānaraḥ /",
  "GP12vamp__u:5519": "sā tadvacanamākarṇya vrīḍopahatacetanā // VamP_39.144 //",
  "GP12vamp__u:5520": "kathaṃ tu viśvakarmāsau vānaratvaṃ gato 'dhunā /",
  "GP12vamp__u:5521": "duṣputryāṃ mayijātāyaṃ tasmāt tyakṣe kalevaram // VamP_39.145 //",
  "GP12vamp__u:5522": "iti saṃcintya manasā ṛtadhvajamuvāca ha /",
  "GP12vamp__u:5523": "paritrāyasva māṃ brahman pāpopahatacetanām // VamP_39.146 //",
  "GP12vamp__u:5524": "pitṛghnī martumicchāmi tadanujñātumarhasi /",
  "GP12vamp__u:5525": "athovāca munistanvīṃ mā viṣādaṃ kṛthādhunā // VamP_39.147 //",
  "GP12vamp__u:5526": "bhāvyasya naiva nāśo 'sti nanmā tyākṣīḥ kalevaram /",
  "GP12vamp__u:5527": "bhaviṣyati pitā tubhyaṃ bhuyayo 'pyamaravarddhakiḥ // VamP_39.148 //",
  "GP12vamp__u:5528": "jāte 'patye ghṛtācyāṃ tu nātra kāryā vicāraṇā /",
  "GP12vamp__u:5529": "ityevamukte vacane muninā bhāvitātmanā // VamP_39.149 //",
  "GP12vamp__u:5530": "ghṛtācī tāṃ sambhyetya prāha citrāṅgadāṃ vacaḥ /",
  "GP12vamp__u:5531": "putri tyajasva śokaṃ tvaṃ māsaurdaśabhirātmajaḥ // VamP_39.150 //",
  "GP12vamp__u:5532": "bhaviṣyati putustubhyaṃ matsakāśānna saṃśayaḥ /",
  "GP12vamp__u:5533": "ityevamuktā saṃhṛṣṭā babhau citrāṅgadā tadā // VamP_39.151 //",
  "GP12vamp__u:5534": "pratīkṣantī sucārvaṅgī vivāhe pitṛdarśanam /",
  "GP12vamp__u:5535": "sarvāstā api tāvantaṃ kālaṃ sutanukanyakāḥ // VamP_39.152 //",
  "GP12vamp__u:5536": "pratyaikṣanta vivāhaṃ hi tasyā eva priyepsayā /",
  "GP12vamp__u:5537": "tato daśasu māseṣu samatīteṣvathāpsarāḥ // VamP_39.153 //",
  "GP12vamp__u:5538": "tasmn godāvarītīrthe prasūtā tanayaṃ nalam /",
  "GP12vamp__u:5539": "jāte 'patye kapitvācca viśvakarmāpyamucyata // VamP_39.154 //",
  "GP12vamp__u:5540": "samabhyetya priyāṃ putrīṃ paryaṣvajata cādarāt /",
  "GP12vamp__u:5541": "tataḥ prītena manasā sasmāra suravarddhakiḥ // VamP_39.155 //",
  "GP12vamp__u:5542": "surāṇāmadhipaṃ śakraṃ sahaiva surakinnaraiḥ /",
  "GP12vamp__u:5543": "tvaṣṭrātha saṃsmṛtaḥ śakro marudgaṇavṛtastadā // VamP_39.156 //",
  "GP12vamp__u:5544": "suraiḥ sarudraiḥ saṃprāptastattīrtha hāṭakāhvayam /",
  "GP12vamp__u:5545": "samāyāteṣu deveṣu gandharveṣvapsarassu ca // VamP_39.157 //",
  "GP12vamp__u:5546": "indradyumno muniśreṣṭhamṛtadhvajamuvāca ha /",
  "GP12vamp__u:5547": "jābālerdīyatāṃ brahman sutākandaramālinaḥ // VamP_39.158 //",
  "GP12vamp__u:5548": "gṛhṇātu vidhivat pāṇiṃ daiteyyāstanayastava /",
  "GP12vamp__u:5549": "nandayantīṃ ca śakuniḥ pariṇetuṃ svarūpavān // VamP_39.159 //",
  "GP12vamp__u:5550": "mameyaṃ vedavatyastu tvāṣṭroyī surathasya ca /",
  "GP12vamp__u:5551": "bāḍhamityabravīddhṛṣṭo munirmanusutaṃ nṛpam // VamP_39.160 //",
  "GP12vamp__u:5552": "tato 'nucakruḥ saṃhṛṣṭā vivāhavidhimuttamam /",
  "GP12vamp__u:5553": "ṛtvijo 'bhūd gālavastu hutvā havyaṃ vidhanataḥ // VamP_39.161 //",
  "GP12vamp__u:5554": "gāyante tatra gandharvā nṛtyante 'psarasastathā /",
  "GP12vamp__u:5555": "ādau jābālinaḥ pāṇirgṛhīto daityakanyayā // VamP_39.162 //",
  "GP12vamp__u:5556": "indradyumnena tadanu vedavatyā vidhānataḥ /",
  "GP12vamp__u:5557": "tataḥ śakuninā pāṇirgṛhīto yakṣakanyayā // VamP_39.163 //",
  "GP12vamp__u:5558": "citrāṅgadāyāḥ kalyāṇi surathaḥ pāṇimagrahīt /",
  "GP12vamp__u:5559": "evaṃ kramād vivāhastu nirvṛttastanumadhyame // VamP_39.164 //",
  "GP12vamp__u:5560": "vṛtte munirvivāhe tu śakrādīn prāha daivatān /",
  "GP12vamp__u:5561": "asmistīrthe bhavadbhistu saptagodāvare sadā // VamP_39.165 //",
  "GP12vamp__u:5562": "stheyaṃ viśeṣato māsamimaṃ mādhavamuttamam /",
  "GP12vamp__u:5563": "bāḍhamuktvā surāḥ sarve jagmurhṛṣṭā divaṃ kramāt // VamP_39.166 //",
  "GP12vamp__u:5564": "munayo munimādāya saputraṃ jagmurādarāt /",
  "GP12vamp__u:5565": "bhāryāścādāya rājānaḥ svaṃ svaṃ nagaramāgatāḥ // VamP_39.167 //",
  "GP12vamp__u:5566": "prahṛṣṭāḥ sukhinastasthuḥ bhuñjate viṣayān priyān /",
  "GP12vamp__u:5567": "citrāṅgadāyāḥ kalyāṇi evaṃ vṛttaṃ purā kila /",
  "GP12vamp__u:5568": "tanmāṃ kamalapatrākṣi bhajasva lalanottame // VamP_39.168 //",
  "GP12vamp__u:5569": "ityevamuktvā naradevasūnustāṃ bhūmidevasya sutāṃ varorum /",
  "GP12vamp__u:5570": "stuvanmṛgākṣīṃ mṛdunā krameṇa sā cāpi vākyaṃ nṛpatiṃ babhāṣe // VamP_39.169 //",
  "GP12vamp__u:5571": "iti śrīvāmanapurāṇe ekonacatvāriṃśo 'dhyāyaḥ",
  "GP12vamp__u:5572": "________________________________________________________________________",
  "GP12vamp__u:5573": "arajā uvāca /",
  "GP12vamp__u:5574": "nātmānaṃ tava dāsyāmi buhanoktena kiṃ tava /",
  "GP12vamp__u:5575": "rakṣantī bhavataḥ śāpādātmānaṃ ca mahī pate // VamP_40.1 //",
  "GP12vamp__u:5576": "prahlāda uvāca/ /",
  "GP12vamp__u:5577": "itthaṃ vivadamānāṃ tāṃ bhārgavendrasutāṃ balāt /",
  "GP12vamp__u:5578": "kāmopahatacittātmā vyadhvaṃsayata mandadhīḥ // VamP_40.2 //",
  "GP12vamp__u:5579": "tāṃ kṛtvā cyutacāpitrāṃ madāndhaḥ pṛthivīpatiḥ /",
  "GP12vamp__u:5580": "niścakrāmāśramāt tasmād gataśca nagaraṃ nijam // VamP_40.3 //",
  "GP12vamp__u:5581": "sāpi śukrasutā tanvī arajā rajasāplutā /",
  "GP12vamp__u:5582": "āśramādatha niragatya bahistasthāvadhosukhī // VamP_40.4 //",
  "GP12vamp__u:5583": "cintayantī svapitaraṃ rudatī ca muhurmuhuḥ /",
  "GP12vamp__u:5584": "mahāgrahopatapteva rohiṇī śaśinaḥ priyā // VamP_40.5 //",
  "GP12vamp__u:5585": "tato bahutithe kāle samāpte yajñakarmaṇi /",
  "GP12vamp__u:5586": "pātālādāgamacchukraḥ khamāśramapadaṃ muniḥ // VamP_40.6 //",
  "GP12vamp__u:5587": "āśramānte ca dadṛśe sutāṃ daitya rajakhalām /",
  "GP12vamp__u:5588": "meghalekhāmivākāśe saṃdhyārāgeṇa rañjitām // VamP_40.7 //",
  "GP12vamp__u:5589": "tāṃ dṛṣṭvā paripapraccha putri kenāsi dharṣitā /",
  "GP12vamp__u:5590": "kaḥ krīḍati saroṣeṇa samamāśīviṣeṇa hi // VamP_40.8 //",
  "GP12vamp__u:5591": "ko 'dyaiva yāmyāṃ nagarīṃ gamiṣyati sudurmatiḥ /",
  "GP12vamp__u:5592": "yastvāṃ suddhasamācārāṃ vidhvaṃsayati pāpakṛt // VamP_40.9 //",
  "GP12vamp__u:5593": "tataḥ svapitaraṃ dṛṣṭvā kampamānā punaḥ punāḥ /",
  "GP12vamp__u:5594": "rudantī vrīḍayopetā mandaṃ mandamuvāca ha // VamP_40.10 //",
  "GP12vamp__u:5595": "tava śiṣyeṇa daṇḍena vāryamāṇena cāsakṛt /",
  "GP12vamp__u:5596": "balādanāthā rudatī nītāhaṃ vacanīyatām // VamP_40.11 //",
  "GP12vamp__u:5597": "etat putryā vacaḥ śrutvā krodhasaṃraktalocanaḥ /",
  "GP12vamp__u:5598": "upaspṛśya śucirbhūtvā idaṃ vacanamabravīt // VamP_40.12 //",
  "GP12vamp__u:5599": "yasmāt tenāvinitena matto hyabhayamuttamam /",
  "GP12vamp__u:5600": "gauravaṃ ca tiraskṛtya cyutadharmārajā kṛtā // VamP_40.13 //",
  "GP12vamp__u:5601": "tasmāt sarāṣṭraḥ sabalaḥ sabhṛtyo vāhanaiḥ saha /",
  "GP12vamp__u:5602": "saptarātrāntarād bhasma grāvavṛṣṭyā bhaviṣyati // VamP_40.14 //",
  "GP12vamp__u:5603": "ityevamuktvā munipuṅgavo 'sau śaptvā sa daṇḍaṃ svasutāmuvāca /",
  "GP12vamp__u:5604": "tvaṃ pāpamokṣārthamihaiva putri tiṣṭhasva kalyāṇi tapaścarantī // VamP_40.15 //",
  "GP12vamp__u:5605": "śpatvetthaṃ bhagavān śukro daṇḍamikṣvākunandanam /",
  "GP12vamp__u:5606": "jagāma śiṣyasahitaḥ pātālaṃ dānavālayam // VamP_40.16 //",
  "GP12vamp__u:5607": "daṇḍo 'pi bhasmasād bhūtaḥ sarāṣṭrabalavāhanaḥ /",
  "GP12vamp__u:5608": "mahatā grāvavaraṣeṇa saptarātrāntare tadā // VamP_40.17 //",
  "GP12vamp__u:5609": "evaṃ tadṛṇḍakāraṇyaṃ parityajyanati devatā /",
  "GP12vamp__u:5610": "ālayaṃ rākṣasānāṃ tu kṛtaṃ devena śaṃbhunā // VamP_40.18 //",
  "GP12vamp__u:5611": "evaṃ parakalatrāṇi nayanti sukṛtīnapi /",
  "GP12vamp__u:5612": "bhasmabhūtān prākṛtāṃstu mahāntaṃ ca parābhavam // VamP_40.19 //",
  "GP12vamp__u:5613": "tasmādandhaka durbuddhirna kāryā bhavatā tviyam /",
  "GP12vamp__u:5614": "prākṛtāpi dahennārī kimutāhodrinandinī // VamP_40.20 //",
  "GP12vamp__u:5615": "śaṅkaro 'pi na daityeśa śakyo jetuṃ surāsuraiḥ /",
  "GP12vamp__u:5616": "draṣṭumapyamitaujaskaḥ kimu yodhayituṃ raṇe // VamP_40.21 //",
  "GP12vamp__u:5617": "pulastya uvāca /",
  "GP12vamp__u:5618": "ityevamukte vacane kruddhastāmrekṣaṇaḥ śvasan /",
  "GP12vamp__u:5619": "vākyamāha mahātejāḥ prahlādaṃ cāndhakāsuraḥ // VamP_40.22 //",
  "GP12vamp__u:5620": "kiṃ mamāsau raṇe yoddhuṃ śaktastrimayano 'sura /",
  "GP12vamp__u:5621": "ekākī dharmarahito bhasmāruṇitavigrahaḥ // VamP_40.23 //",
  "GP12vamp__u:5622": "nāndhako bibhiyādindrānnāmarebhyaḥ kathañcana /",
  "GP12vamp__u:5623": "sa kathaṃ vṛṣapatrākṣād bibheti strīmukhekṣakāt // VamP_40.24 //",
  "GP12vamp__u:5624": "tacchrutvāsya vaco ghoraṃ prahlādaḥ prāha nārada /",
  "GP12vamp__u:5625": "na samyaguktaṃ bhavatā viruddhaṃ dharmator'thataḥ // VamP_40.25 //",
  "GP12vamp__u:5626": "hutāśanapataṅgābhyāṃ siṃhakroṣṭukayoriva /",
  "GP12vamp__u:5627": "gajendramaśakābhyāṃ ca rukmapāṣāṇayoriva // VamP_40.26 //",
  "GP12vamp__u:5628": "eteṣāmebhiruditaṃ yāvadantaramandhaka /",
  "GP12vamp__u:5629": "tāvadevāntaraṃ cāsti bhavato vā harasya ca // VamP_40.27 //",
  "GP12vamp__u:5630": "vārito 'si mayā vīra bhūyo bhūyaśca vāryase /",
  "GP12vamp__u:5631": "śṛṇuṣva vākyaṃ devarṣerasitasya mahātmanaḥ // VamP_40.28 //",
  "GP12vamp__u:5632": "yo dharmaśīlo jitamānaroṣo vidyāvinīto na paropatāpī /",
  "GP12vamp__u:5633": "svadāratuṣṭaḥ paradāravarjo natasya loke bhayamasti kiñcit // VamP_40.29 //",
  "GP12vamp__u:5634": "yo dharmahīnaḥ kalahapriyaḥ sadā paropatāpī śrutiśāstravarjitaḥ /",
  "GP12vamp__u:5635": "parārthadāreṣsuravarṇasaṃgamī sukhaṃ na vindeta paratra ceha // VamP_40.30 //",
  "GP12vamp__u:5636": "dharmānvito 'bhūnmanurarkaputraḥ svadārasaṃtuṣṭamanāstvagastyaḥ // VamP_40.31 //",
  "GP12vamp__u:5637": "etāni puṇyāni kṛtānyamībhirmayā nibaddhāni kulakramoktyā /",
  "GP12vamp__u:5638": "tejonvitāḥ śāpavarakṣamāśca jātāśca sarve surasiddhapūjyāḥ // VamP_40.32 //",
  "GP12vamp__u:5639": "adharma'yukto 'ṅgasuto babhūva vibhuśca nityaṃ kalahapriyo 'bhūt /",
  "GP12vamp__u:5640": "paropatāpī namucirdurātmā parābalepsurnahuṣaśca rājā // VamP_40.33 //",
  "GP12vamp__u:5641": "parārthalipsurdijito hiraṇyadṛk mūrkhastu tasyāpyanujaḥ sudurmatiḥ /",
  "GP12vamp__u:5642": "avarṇasaṃgī yadusttamaujā ete vinaṣṭāstvanayāt purā hi // VamP_40.34 //",
  "GP12vamp__u:5643": "tasmād dharmo na saṃtyājyo dharmo hi paramā gatiḥ /",
  "GP12vamp__u:5644": "dharmahīnā narā yānti rauravaṃ narakaṃ mahat // VamP_40.35 //",
  "GP12vamp__u:5645": "dharmastu gaditaḥ puṃbhistāraṇe divi ceha ca /",
  "GP12vamp__u:5646": "patanāya tathādharma iha loke paratra ca // VamP_40.36 //",
  "GP12vamp__u:5647": "tyājyaṃ dharmānvitairnnityaṃ paradāropasevanam /",
  "GP12vamp__u:5648": "nayanti paradārā hi narakānekaviṃśatim /",
  "GP12vamp__u:5649": "sarveṣāmapi varṇānāmeṣa dharmo dhruvo 'ndhaka // VamP_40.37 //",
  "GP12vamp__u:5650": "parārthaparadāreṣu yadā vāñchāṃ kariṣyati /",
  "GP12vamp__u:5651": "sa yāti narakaṃ ghoraṃ rauravaṃ bahulāḥ samāḥ // VamP_40.38 //",
  "GP12vamp__u:5652": "evaṃ purāsurapate devarṣirasito 'vyāyaḥ /",
  "GP12vamp__u:5653": "prāha dharmavyavasthānaṃ khagendrāyāruṇāya hi // VamP_40.39 //",
  "GP12vamp__u:5654": "tasmāt sudūrato varjet paradārān vicakṣaṇāḥ /",
  "GP12vamp__u:5655": "nayanti nikṛtiprajñaṃ paradārāḥ parābhavam // VamP_40.40 //",
  "GP12vamp__u:5656": "pulastya uvāca /",
  "GP12vamp__u:5657": "ityevamukte vacane prahlādaṃ prāha cāndhakaḥ /",
  "GP12vamp__u:5658": "bhavān dharmaparastveko nāhaṃ dharma samācare // VamP_40.41 //",
  "GP12vamp__u:5659": "ityevamuktvā prahlādamandhakaḥ prāha śambaram /",
  "GP12vamp__u:5660": "gaccha śambara śailendraṃ mandaraṃ vada śaṅkaram // VamP_40.42 //",
  "GP12vamp__u:5661": "bhikṣo kimarthaṃ śaulendraṃ svargopamyaṃ sakandaram /",
  "GP12vamp__u:5662": "paribhuñjasi kenādya tava datto vadasva māma // VamP_40.43 //",
  "GP12vamp__u:5663": "tiṣṭhanti śāsane mahyaṃ devāḥ śakrapurogamāḥ /",
  "GP12vamp__u:5664": "tat kimarthaṃ nivasase māmanādṛtya mandare // VamP_40.44 //",
  "GP12vamp__u:5665": "yadīṣṭastava śailendraḥ kriyatāṃ vacanaṃ mama /",
  "GP12vamp__u:5666": "yeyaṃ hi bhavataḥ patnī sā me śīghraṃ pradīyatām // VamP_40.45 //",
  "GP12vamp__u:5667": "ityuktaḥ sa tadā tena śambaro mandaraṃ drutam /",
  "GP12vamp__u:5668": "jagāma tatra yatrāste saha devyā pinākadhṛk // VamP_40.46 //",
  "GP12vamp__u:5669": "gatvovācāndhakavaco yāthātathyaṃ danoḥ sutaḥ /",
  "GP12vamp__u:5670": "tamuttaraṃ haraḥ prāha śṛṇvatyā girikanyayā // VamP_40.47 //",
  "GP12vamp__u:5671": "mamāyaṃ mandaro dattaḥ sahasrākṣeṇa dhīmatā /",
  "GP12vamp__u:5672": "tanna śaknomyahaṃ tyaktuṃ vinājñāṃ vṛkṣavairiṇaḥ // VamP_40.48 //",
  "GP12vamp__u:5673": "yaccābravīd dīyatāṃ me giriputrīti dānavaḥ /",
  "GP12vamp__u:5674": "tadeṣā yātu svaṃ kāmaṃ nāhaṃ vārayituṃ kṣamaḥ // VamP_40.49 //",
  "GP12vamp__u:5675": "tato 'bravīt girisutā śambaraṃ munisattama /",
  "GP12vamp__u:5676": "brūhi gatvāndhakaṃ vīra mama vākyaṃ vipaścitam // VamP_40.50 //",
  "GP12vamp__u:5677": "ahaṃ patākā saṃgrāme bhavānīśaśca devinau /",
  "GP12vamp__u:5678": "prāmadyūtaṃ paristīrya yo jeṣyati sa lapsyate // VamP_40.51 //",
  "GP12vamp__u:5679": "ityevamukto matimān śambaro 'ndakamāgamat /",
  "GP12vamp__u:5680": "samāgamyābravīd vākyaṃ śarvagauryośca bhāṣitam // VamP_40.52 //",
  "GP12vamp__u:5681": "tacchratvā dānavapatiḥ krodhadīptekṣaṇaḥ śvasan /",
  "GP12vamp__u:5682": "samāhūyābravīd vākyaṃ duryodhanamidaṃ vacaḥ // VamP_40.53 //",
  "GP12vamp__u:5683": "gaccha śīghraṃ mahābāho bherīṃ sānnāhikīṃ dṛḍhām /",
  "GP12vamp__u:5684": "tāḍayasva suviśrabdhaṃ duḥśīlāmiva yoṣitam // VamP_40.54 //",
  "GP12vamp__u:5685": "samādiṣṭo 'ndhakenātha bherīṃ duryodhano balāt /",
  "GP12vamp__u:5686": "tāḍayāmāsa vegena yathāprāṇena bhūyasā // VamP_40.55 //",
  "GP12vamp__u:5687": "sā tāḍitā balavatā bherī duryodhanena hi /",
  "GP12vamp__u:5688": "satvaraṃ bhairavaṃ rāvaṃ rurāva surabhī yathā // VamP_40.56 //",
  "GP12vamp__u:5689": "tasyāstaṃ svaramākarṇya sarva eva mahāsurāḥ /",
  "GP12vamp__u:5690": "samāyātāḥ sabhāṃ tūrṇaṃ kimetaditi vādinaḥ // VamP_40.57 //",
  "GP12vamp__u:5691": "yāthātathyaṃ ca tān sarvānāha senāpatirbalī /",
  "GP12vamp__u:5692": "te cāpi balināṃ śreṣṭhāḥ sannaddhā yuddhakāṅkṣiṇaḥ // VamP_40.58 //",
  "GP12vamp__u:5693": "sahāndhakā niryayuste gajairuṣṭrairhayai rathaiḥ /",
  "GP12vamp__u:5694": "andhako rathamāsthāya pañcanalvapraṇamāṇataḥ // VamP_40.59 //",
  "GP12vamp__u:5695": "tryambakaṃ sa parājetuṃ kṛtabuddhirviniryayau /",
  "GP12vamp__u:5696": "jambhaḥ kujambho huṇḍaśca tuhuṇḍaḥ śambaro baliḥ // VamP_40.60 //",
  "GP12vamp__u:5697": "bāṇāḥ kārtasvaro hastī sūryaśatrurmahodaraḥ /",
  "GP12vamp__u:5698": "ayaḥśuṅkuḥ śibiḥ śālvo vṛṣaparvā virocanaḥ // VamP_40.61 //",
  "GP12vamp__u:5699": "hayagrīvaḥ kālanemiḥ saṃhlādaḥ kālanāśanaḥ /",
  "GP12vamp__u:5700": "śarabhaḥ śalabhaścaiva vipracittiśca vīryavān // VamP_40.62 //",
  "GP12vamp__u:5701": "duryodhanaśca pākaśca vipākaḥ kālaśambarau /",
  "GP12vamp__u:5702": "ete cānye ca bahavo mahāvīryā mahābalāḥ /",
  "GP12vamp__u:5703": "prajagamurutsukā yoddhuṃ nānāyudhadharā raṇe // VamP_40.63 //",
  "GP12vamp__u:5704": "itthaṃ durātmā danusainyapālastadāndhako yoddhumanā hareṇa /",
  "GP12vamp__u:5705": "mahācalaṃ mandaramabhyupeyivān sa kālapāśāvasito hi mandadhīḥ // VamP_40.64 //",
  "GP12vamp__u:5706": "iti śrīvāmanapurāṇe catvāriśo 'dhyāyaḥ",
  "GP12vamp__u:5707": "________________________________________________________________________",
  "GP12vamp__u:5708": "pulāstya uvāca /",
  "GP12vamp__u:5709": "haro 'pi śambare yāte samāhūyātha nandinam /",
  "GP12vamp__u:5710": "prāhāmantraya śailāde ye sthitāstava śāsane // VamP_41.1 //",
  "GP12vamp__u:5711": "tato maheśavacanānnandī tūrṇataraṃ gataḥ /",
  "GP12vamp__u:5712": "upaspṛśya jalaṃ śrīmān sasmāra gaṇanāyakān // VamP_41.2 //",
  "GP12vamp__u:5713": "nandinā saṃsmṛtāḥ sarve gaṇanāthāḥ sahasraśaḥ /",
  "GP12vamp__u:5714": "samutpatya tvarāyuktāḥ praṇatāstridaseśvaram // VamP_41.3 //",
  "GP12vamp__u:5715": "āgatāṃśca gaṇānnandī kṛtāñjalipuṭo 'vyayaḥ /",
  "GP12vamp__u:5716": "sarvān nivedayāmāsa śaṅkarāya mahātmane // VamP_41.4 //",
  "GP12vamp__u:5717": "nandyuvāca /",
  "GP12vamp__u:5718": "yānetān paśyase śaṃbho trinetrāñjaṭilāñśucīn /",
  "GP12vamp__u:5719": "ete rudrā iti khyātāḥ koṭya ekādaśaiva tu // VamP_41.5 //",
  "GP12vamp__u:5720": "vānarāsyān paśyase yān śārdūlasamavikramān /",
  "GP12vamp__u:5721": "eteṣāṃ dvārapālāste mannamāno yaśodhanāḥ // VamP_41.6 //",
  "GP12vamp__u:5722": "ṣaṇmukhān paśyase yāṃśca śaktipāṇīñśikhidhvajān /",
  "GP12vamp__u:5723": "ṣaṭ ca ṣaṣṭistathā koṭyaḥ skandanāmnaḥ kumārakān // VamP_41.7 //",
  "GP12vamp__u:5724": "etāvatyastathā koṭya śākhā nāma ṣaḍānanāḥ /",
  "GP12vamp__u:5725": "viśākhāstāvadevoktā naigameyāśca śaṅkara // VamP_41.8 //",
  "GP12vamp__u:5726": "saptakoṭiśataṃ śaṃbho amī vai pramathottamāḥ /",
  "GP12vamp__u:5727": "ekaikaṃ prati deveśa tāvatyo hyapi mātaraḥ // VamP_41.9 //",
  "GP12vamp__u:5728": "bhasmāruṇitadehāśca trinetrāḥ śūlapāṇayaḥ /",
  "GP12vamp__u:5729": "ete śaivā iti proktāstava bhaktā gaṇeśvarāḥ // VamP_41.10 //",
  "GP12vamp__u:5730": "tathā pāśupatāścānye bhasmaprahāraṇā vibho /",
  "GP12vamp__u:5731": "ete gaṇāstvasaṃkhyātāḥ sahāyārthaṃ samāgatāḥ // VamP_41.11 //",
  "GP12vamp__u:5732": "pinākadhāriṇo raudrā gaṇāḥ kālamukhāpare /",
  "GP12vamp__u:5733": "tava bhaktāḥ samāyātā jaṭāmaṇḍalinodbhutāḥ // VamP_41.12 //",
  "GP12vamp__u:5734": "khaṭvāṅgayodhino vīrā raktacarmasamāvṛtāḥ /",
  "GP12vamp__u:5735": "ime prāptā gaṇā yoddhuṃ mahāvratina uttamāḥ // VamP_41.13 //",
  "GP12vamp__u:5736": "digvāsaso mauninaśca ghaṇṭāpraharaṇāstathā /",
  "GP12vamp__u:5737": "nirāśrayā nāma gaṇāḥ samāyātā jagadguro // VamP_41.14 //",
  "GP12vamp__u:5738": "sārdhadvinetrāḥ padmākṣāḥ śrīvatsāṅkitavakṣasaḥ /",
  "GP12vamp__u:5739": "samāyātāḥ khagārūḍhā vṛṣabhadhvajino 'vyayāḥ // VamP_41.15 //",
  "GP12vamp__u:5740": "mahāpāśupatā nāma cakraśūladharāstathā /",
  "GP12vamp__u:5741": "bhairavo viṣṇunā sārddhamabhedenārcito hi yai // VamP_41.16 //",
  "GP12vamp__u:5742": "ime mṛgondravadanāḥ śūlabāṇadhanurdharāḥ /",
  "GP12vamp__u:5743": "gaṇāstvadromasaṃbhūtā vīrabhadrapurogamāḥ // VamP_41.17 //",
  "GP12vamp__u:5744": "ete cānye ca bahavaḥ śataśo 'tha sahasraśaḥ /",
  "GP12vamp__u:5745": "sahāyārthaṃ tavāyātā yathāprītyādiśasva tān // VamP_41.18 //",
  "GP12vamp__u:5746": "tato 'bhyetya gaṇāḥ sarve praṇemurvṛṣabhadhvajam /",
  "GP12vamp__u:5747": "tān kareṇaiva bhagavān samāśvāsyopaveśayat // VamP_41.19 //",
  "GP12vamp__u:5748": "mahāpāśupatān dṛṣṭvā samutthāya maheśvaraḥ /",
  "GP12vamp__u:5749": "saṃpariṣvajatādhyakṣāṃste praṇemurmaheśvaram // VamP_41.20 //",
  "GP12vamp__u:5750": "tatastadadbhutatamaṃ dṛṣṭvā sarve gaṇeśvarāḥ suciraṃ vismitākṣāśca vailakṣyamagamat param // VamP_41.21 //",
  "GP12vamp__u:5751": "vismitākṣān gaṇān dṛṣṭvā sailadiryogināṃ varaḥ /",
  "GP12vamp__u:5752": "prāha prahasya deveśaṃ śūlapāṇiṃ gaṇādhipam // VamP_41.22 //",
  "GP12vamp__u:5753": "vismitāmī gaṇā deva sarva eva maheśvara /",
  "GP12vamp__u:5754": "mahāpāśupatānāṃ hi yat tvayāliṅganaṃ kṛtam // VamP_41.23 //",
  "GP12vamp__u:5755": "tadeteṣāṃ mahādeva sphuṭaṃ trailokyavindakam /",
  "GP12vamp__u:5756": "rūpaṃ jñānaṃ vivekaṃ ca vadasva svecchayā vibho // VamP_41.24 //",
  "GP12vamp__u:5757": "pramathādhipatervākyaṃ viditvā bhūtabhāvanaḥ /",
  "GP12vamp__u:5758": "babhāṣe tān gaṇān sarvān bhāvābhāvavicāriṇaḥ // VamP_41.25 //",
  "GP12vamp__u:5759": "rudra uvāca/ /",
  "GP12vamp__u:5760": "bhavdbhirbhaktisaṃyuktairharo bhāvena pūjitaḥ /",
  "GP12vamp__u:5761": "ahaṅkāravimūḍhaiśca nindadbhirvaiṣṇavaṃ padam // VamP_41.26 //",
  "GP12vamp__u:5762": "tenājñānena bhavatonādṛtyānuvirodhitāḥ /",
  "GP12vamp__u:5763": "yo 'haṃ sa bhagavān viṣṇurviṣṇuryaḥ so 'hamavyayaḥ // VamP_41.27 //",
  "GP12vamp__u:5764": "nāvayorvai viśeṣo 'sti ekā mūrtirdvidhā sthitā /",
  "GP12vamp__u:5765": "tadamībhirnaravyāghrairbhaktibhāvayutairgaṇaiḥ // VamP_41.28 //",
  "GP12vamp__u:5766": "yathāhaṃ vai parijñāto na bhavadbhistathā dhruvam /",
  "GP12vamp__u:5767": "yenāhaṃ nindito nityaṃ bhavadbhirmūḍhabuddhibhiḥ // VamP_41.29 //",
  "GP12vamp__u:5768": "tena jñānaṃ hi vai naṣṭaṃ nātastvāliṅgitā mayā /",
  "GP12vamp__u:5769": "ityevamukte vacane gaṇāḥ procurmaheśvaram // VamP_41.30 //",
  "GP12vamp__u:5770": "kathaṃ bhavān yathaikyena saṃsthito 'sti janārdanaḥ /",
  "GP12vamp__u:5771": "bhavān hi nirmalaḥ suddhaḥ śāntaḥ suklo nirañjanaḥ // VamP_41.31 //",
  "GP12vamp__u:5772": "sa cāpyañjanasaṃkāśaḥ kathaṃ teneha yujyate /",
  "GP12vamp__u:5773": "teṣāṃ vacanamarthāḍhyaṃ śrutvā jīmūtavāhanaḥ // VamP_41.32 //",
  "GP12vamp__u:5774": "vihasya meghagambhīraṃ gaṇānidamuvāca ha /",
  "GP12vamp__u:5775": "śrūyatāṃ sarvamākhyāsye svayaśovarddhanaṃ vacaḥ // VamP_41.33 //",
  "GP12vamp__u:5776": "na tveva yogyā yūyaṃ hi mahājñānasya karhicit /",
  "GP12vamp__u:5777": "apavādabhayād guhyaṃ bhavatāṃ hi prakāśaye // VamP_41.34 //",
  "GP12vamp__u:5778": "priyadhvamapi caitena yanmaccittāstu nityaśaḥ /",
  "GP12vamp__u:5779": "ekarūpātmakaṃ dehaṃ kurudhyaṃ yatnamāsthitāḥ // VamP_41.35 //",
  "GP12vamp__u:5780": "payasā haviṣādyaiśca snāpanena prayatnataḥ /",
  "GP12vamp__u:5781": "candanādibhirekāgrairna me prītiḥ prajāyate // VamP_41.36 //",
  "GP12vamp__u:5782": "yatnāt krakacamādāya chindadhvaṃ mama vigraham /",
  "GP12vamp__u:5783": "narakārhā bhavadbhaktā rakṣāmi svayaśor'thataḥ // VamP_41.37 //",
  "GP12vamp__u:5784": "māyaṃ vadiṣyate loko mahāntamapavādinam /",
  "GP12vamp__u:5785": "yathā patanti narake harabhaktāstapasvinaḥ // VamP_41.38 //",
  "GP12vamp__u:5786": "vrajanti narakaṃ ghoraṃ ityevaṃ parivādinaḥ /",
  "GP12vamp__u:5787": "ator'thaṃ na kṣipāmyadya bhavato narake 'dbhute // VamP_41.39 //",
  "GP12vamp__u:5788": "yannindadhvaṃ jagannāthaṃ puṣkarākṣaṃ ca manmayam /",
  "GP12vamp__u:5789": "sa caiva sadṛśo loke vidyate sacarācare /",
  "GP12vamp__u:5790": "śvetamūrtiḥ sa gavān pīto rakto 'ñjanaprabhaḥ // VamP_41.40 //",
  "GP12vamp__u:5791": "na tasya sadṛśo loke vidyate sacarācare /",
  "GP12vamp__u:5792": "śvetamūrtiḥ sa bhagavān pīto rakto 'ñjanaprabhaḥ // VamP_41.41 //",
  "GP12vamp__u:5793": "tasmāt parataraṃ loke nānyad dharma hi vidyate /",
  "GP12vamp__u:5794": "sāttvikaṃ rājasaṃ caiva tāmasaṃ miśrakaṃ tathā /",
  "GP12vamp__u:5795": "sa eva dhatte bhagavān sarvapūjyaḥ sadāśivaḥ // VamP_41.42 //",
  "GP12vamp__u:5796": "śaṅkarasya vacaḥ śrutvā śaivādyā pramathottamāḥ /",
  "GP12vamp__u:5797": "pratyūcurbhagavan brūhi sadāśivaviśeṇam // VamP_41.43 //",
  "GP12vamp__u:5798": "teṣāṃ tad bhāṣitaṃ śrutvā pramathānāmatheśvaraḥ /",
  "GP12vamp__u:5799": "darśayāmāsa tadrūpaṃ sadāśaivaṃ nirañjanam // VamP_41.44 //",
  "GP12vamp__u:5800": "tataḥ paśyanti hi gaṇāḥ tamīsaṃ vai śahasraśaḥ /",
  "GP12vamp__u:5801": "sahasravaktracaraṇaṃ sahastrabhujamīśvaram // VamP_41.45 //",
  "GP12vamp__u:5802": "daṇḍapāṇiṃ sudurdṛśyaṃ lokairvyāptaṃ samantataḥ /",
  "GP12vamp__u:5803": "daṇḍasaṃsthāsya dṛśyante devapraharaṇāstathā // VamP_41.46 //",
  "GP12vamp__u:5804": "tata ekamukhaṃ bhūyo dadṛśuḥ śaṅkaraṃ gaṇāḥ /",
  "GP12vamp__u:5805": "raudraiśca vaiṣṇavaiścaiva vṛtaṃ cihnaiḥ sahasraśaḥ // VamP_41.47 //",
  "GP12vamp__u:5806": "arddhena vaiṣṇavavapurddhena haravigrahaḥ /",
  "GP12vamp__u:5807": "khagadhvajaṃ vṛṣārūḍhaṃ vṛṣadhvajam // VamP_41.48 //",
  "GP12vamp__u:5808": "yathā yathā trinayano rūpaṃ dhatte guṇāgraṇīḥ /",
  "GP12vamp__u:5809": "tathā tathā tvajāyanta mahāpāśupatā gaṇāḥ // VamP_41.49 //",
  "GP12vamp__u:5810": "tato 'bhavaccaikarūpī śaṅkaro bahurūpavān /",
  "GP12vamp__u:5811": "dvirūpaścābhavad yogī ekarūpo 'pyarūpavān /",
  "GP12vamp__u:5812": "kṣaṇācchvetaḥ kṣaṇād raktaḥ pīto nīlaḥ kṣaṇādapi // VamP_41.50 //",
  "GP12vamp__u:5813": "miśrako varṇahīnaśca mahāpāśupatastathā /",
  "GP12vamp__u:5814": "kṣaṇād bhavati rudrendraḥ kṣaṇācchaṃbhuḥ prabhākaraḥ // VamP_41.51 //",
  "GP12vamp__u:5815": "kṣaṇārddhācchaṅkaro viṣṇuḥ kṣaṇāccharvaḥ pitāmahaḥ /",
  "GP12vamp__u:5816": "tatastadadbhutatamaṃ dṛṣṭvā śaivādayo gaṇāḥ // VamP_41.52 //",
  "GP12vamp__u:5817": "ajānanta tadaikyena brahmaviṣṇvīśabhāskarān /",
  "GP12vamp__u:5818": "yadābhinnamamanyanta devedevaṃ sadāśivam // VamP_41.53 //",
  "GP12vamp__u:5819": "tadā nirdhūtapāpāste samajāyanta pārṣadāḥ /",
  "GP12vamp__u:5820": "teṣvevaṃ dhūtapāpeṣu abhinneṣu harīśvaraḥ // VamP_41.54 //",
  "GP12vamp__u:5821": "prītātmā vibabho śaṃśuḥ prītīyukto 'bravīd vacaḥ /",
  "GP12vamp__u:5822": "parituṣṭo 'smi vaḥ sarve jñānenānena suvratāḥ // VamP_41.55 //",
  "GP12vamp__u:5823": "vṛṇudhvaṃ varamānantyaṃ dāsye vo manasepsitam /",
  "GP12vamp__u:5824": "ūcuste dehi bhagavan varamasmākamīśvara /",
  "GP12vamp__u:5825": "bhinnadṛṣṭyudbhavaṃ pāpaṃ yattad bhraṃśaṃ prayātu naḥ // VamP_41.56 //",
  "GP12vamp__u:5826": "pulastya uvāca /",
  "GP12vamp__u:5827": "bāḍhamityabravīccharvaścakre nirdhūtakalpaṣān /",
  "GP12vamp__u:5828": "saṃpariṣvajatāvyaktastān sarvān gaṇayūthapān // VamP_41.57 //",
  "GP12vamp__u:5829": "iti vibhunā praṇatārtihareṇa gaṇapatayo vṛṣamegharathena /",
  "GP12vamp__u:5830": "śrutigaditānugameneva mandaraṃ girimavatatya samadhyavasantam // VamP_41.58 //",
  "GP12vamp__u:5831": "ācchādito girivaraḥ pramathairghanābhai rābhāti śuklatanurīśvarapādajuṣṭaḥ /",
  "GP12vamp__u:5832": "nīlājinātatatanuḥ śaradabhravarṇo yadvad vibhāti balavān vṛṣabho harasya // VamP_41.59 //",
  "GP12vamp__u:5833": "iti śrīvāmanapurāṇe ekacatvāriśo 'dhyāyaḥ",
  "GP12vamp__u:5834": "________________________________________________________________________",
  "GP12vamp__u:5835": "pulastya uvāca /",
  "GP12vamp__u:5836": "etasminnantare prāptaḥ samaṃ daityaistathāndhakaḥ /",
  "GP12vamp__u:5837": "mandaraṃ parvataśreṣṭhaṃ pramathāśritakandaram // VamP_42.1 //",
  "GP12vamp__u:5838": "pramathā dānavātan dṛṣṭvā cakruḥ kilakilādhvanim /",
  "GP12vamp__u:5839": "pramathāścāpi saṃrabdhā jaghnustūryāṇyanekaśaḥ // VamP_42.2 //",
  "GP12vamp__u:5840": "sa cāvṛṇonmahānādo rodasī pralayopamaḥ /",
  "GP12vamp__u:5841": "śuśrāva vāyumārgastho vighnarājo vināyakaḥ // VamP_42.3 //",
  "GP12vamp__u:5842": "samabhyayāt susaṃkruddhaḥ pramathairabhisaṃvṛtaḥ /",
  "GP12vamp__u:5843": "mandaraṃ parvataśreṣṭhaṃ dadṛśe pitaraṃ tathā // VamP_42.4 //",
  "GP12vamp__u:5844": "praṇipatya tathā bhaktyā vākyamāha maheśvaram /",
  "GP12vamp__u:5845": "kiṃ tiṣṭhasi jagannātha samuttiṣṭha raṇotsukaḥ // VamP_42.5 //",
  "GP12vamp__u:5846": "tato vighneśavacanājjagannātho 'mbikāṃ vacaḥ /",
  "GP12vamp__u:5847": "prāha yāsye 'ndhakaṃ hantuṃ stheyamevāpramattayā // VamP_42.6 //",
  "GP12vamp__u:5848": "tato girisutā devaṃ samāliṅgya punaḥ punaḥ /",
  "GP12vamp__u:5849": "samīkṣya sasnehaharaṃ prāha gaccha jayāndhakam // VamP_42.7 //",
  "GP12vamp__u:5850": "tato 'maragurorgaurī candanaṃ rocanāñjanam /",
  "GP12vamp__u:5851": "prativandya susaṃprītā pādāvevābhyavandata // VamP_42.8 //",
  "GP12vamp__u:5852": "tato haraḥ prāha vaco yaśasyaṃ mālinīmapi /",
  "GP12vamp__u:5853": "jayāṃ ca vijayāṃ caiva jayantīṃ cāparājitām // VamP_42.9 //",
  "GP12vamp__u:5854": "yuṣmābhirapramattābhiḥ stheyaṃ gehe surakṣite /",
  "GP12vamp__u:5855": "rakṣaṇīyā prayatnena giriputrī pramādataḥ // VamP_42.10 //",
  "GP12vamp__u:5856": "iti saṃdiśya tāḥ sarvāḥ samāruhya vṛṣaṃ vibhuḥ /",
  "GP12vamp__u:5857": "nirjagāma gṛhāt tuṣṭo jayepsuḥ śūladhṛg balī // VamP_42.11 //",
  "GP12vamp__u:5858": "nirgacchatastu bhavanādīśvarasya gaṇādhipāḥ /",
  "GP12vamp__u:5859": "samantāt parivāryaiva jayaśabdāṃśca cakrire // VamP_42.12 //",
  "GP12vamp__u:5860": "raṇāya nirgacchati lokapāle maheśvare śūladhare maharṣe /",
  "GP12vamp__u:5861": "śubhāni saumyāni sumaṅgalāni jātānī cihnāni jayāya śaṃbhoḥ // VamP_42.13 //",
  "GP12vamp__u:5862": "śivā sthitā vāmatare 'tha bhāge prayāti cāgre svanamunnadantī /",
  "GP12vamp__u:5863": "kravyādasaṃghāś ca tathāmiṣaiṇaḥ prayānti hṛṣṭāstṛṣitāsṛgarthe // VamP_42.14 //",
  "GP12vamp__u:5864": "dakṣiṇāṅgaṃ nakhāntaṃ vai samakampata śūlinaḥ /",
  "GP12vamp__u:5865": "śakuniś cāpi hārīto maunī yāti parāṅgamukhaḥ // VamP_42.15 //",
  "GP12vamp__u:5866": "nimittānīdṛśān dṛṣṭvā bhūtabhavyabhavo vibhuḥ /",
  "GP12vamp__u:5867": "śailādiṃ prāha vacanaṃ sasmitaṃ śaśiśekharaḥ // VamP_42.16 //",
  "GP12vamp__u:5868": "hara uvāca /",
  "GP12vamp__u:5869": "nandin jajo 'dya me bhāvī na kathañcit parājayaḥ /",
  "GP12vamp__u:5870": "nimittānīha dṛsyante saṃbhūtāni gaṇeśvara // VamP_42.17 //",
  "GP12vamp__u:5871": "tacchaṃbhuvacanaṃ śrutvā śailādiḥ prāha saṃkaram /",
  "GP12vamp__u:5872": "kaḥ saṃdeho mahādeva yat tvaṃ jayasi śātravān // VamP_42.18 //",
  "GP12vamp__u:5873": "tacchaṃbhuvacanaṃ śrutvā śailādiḥ prāha śaṅkaram /",
  "GP12vamp__u:5874": "samādideśa yuddhāya mahāpaśupataiḥ saha // VamP_42.19 //",
  "GP12vamp__u:5875": "te 'bhyetya dānavabalaṃ mardayanti sma vegitāḥ /",
  "GP12vamp__u:5876": "nānāśastradharā vīrā vṛkṣānaśanayo yathā // VamP_42.20 //",
  "GP12vamp__u:5877": "te vadhyamānā balibhiḥ pramathairdaityadānavāḥ /",
  "GP12vamp__u:5878": "pravṛttāḥ pramathān hantuṃ kūṭamudgarapāṇayaḥ // VamP_42.21 //",
  "GP12vamp__u:5879": "tato 'mbaratale devāḥ sendraviṣṇupitāmahāḥ /",
  "GP12vamp__u:5880": "sasūryāgnipurogāstu samāyātā didṛkṣavaḥ // VamP_42.22 //",
  "GP12vamp__u:5881": "tato 'mbaratale ghoṣaḥ sasvanaḥ samajāyata /",
  "GP12vamp__u:5882": "gītavādyādisaṃmiśro dundubhīnāṃ kalipriya // VamP_42.23 //",
  "GP12vamp__u:5883": "tataḥ paśyatsu deveṣu mahāpāśupatādayaḥ /",
  "GP12vamp__u:5884": "gaṇāstaddānavaṃ sainyaṃ jighāṃsanti sma kopitāḥ // VamP_42.24 //",
  "GP12vamp__u:5885": "caturaṅgabalaṃ dṛṣṭvā hanyamānaṃ gaṇeśvaraiḥ /",
  "GP12vamp__u:5886": "krodhānvitastuhuṇḍastu vegonābisasāra ha // VamP_42.25 //",
  "GP12vamp__u:5887": "ādāya parighaṃ ghoraṃ paṭṭodbddhamayasmayam /",
  "GP12vamp__u:5888": "rājataṃ rājate 'tyarthamindradhvajamivocchritam // VamP_42.26 //",
  "GP12vamp__u:5889": "taṃ bhrāmayāno balavān nijaghāna raṇe gaṇān /",
  "GP12vamp__u:5890": "rudrādyāḥ skandaparyantāste 'bhajyanta bhayāturāḥ // VamP_42.27 //",
  "GP12vamp__u:5891": "tatprabhagnaṃ balaṃ dṛṣṭvā gaṇanātho vināyakaḥ /",
  "GP12vamp__u:5892": "samādravata vegena tuhuṇḍaṃ danuruṅgavam // VamP_42.28 //",
  "GP12vamp__u:5893": "āpatantaṃ gaṇapatiṃ dṛṣṭvā daityo durātmavān /",
  "GP12vamp__u:5894": "parighaṃ pātayāmāsa gumbhapṛṣṭhe mahābalaḥ // VamP_42.29 //",
  "GP12vamp__u:5895": "vināyakasya tatkumbhe parighaṃ vajrabhūṣaṇam /",
  "GP12vamp__u:5896": "śatadhā tvagamad brahman meroḥ kūṭa ivāśaniḥ // VamP_42.30 //",
  "GP12vamp__u:5897": "parighaṃ viphalaṃ dṛṣṭvā samāyāntaṃ ca pārṣadam /",
  "GP12vamp__u:5898": "babandha bāhupāśena rāhū rakṣan hi mātulam // VamP_42.31 //",
  "GP12vamp__u:5899": "sa baddho bāhupāsena balādākṛṣya dānavam /",
  "GP12vamp__u:5900": "samājaghāna śiraśi kuṭhāreṇa mahodaraḥ // VamP_42.32 //",
  "GP12vamp__u:5901": "kāṣṭhavat sa dvidhā bhūto nipapāta dharātale /",
  "GP12vamp__u:5902": "tathāpi nātyajad rāhurbalavān dānaveśvaraḥ /",
  "GP12vamp__u:5903": "sa mokṣārthe 'karod yatnaṃ na śaśāka ca nārada // VamP_42.33 //",
  "GP12vamp__u:5904": "vināyakaṃ saṃyatamīkṣya rāhuṇā kuṇḍodaro nāma gaṇeśvaro 'tha /",
  "GP12vamp__u:5905": "pragṛhya tūrṇa muśalaṃ mahātmā rāhuṃ durātmānamasau jaghāna // VamP_42.34 //",
  "GP12vamp__u:5906": "tato gaṇeśaḥ kalaśadhvajastu prāsena rāhuṃ hṛdaye bibheda /",
  "GP12vamp__u:5907": "ghaṭodaro vai gadayā jaghāna khaḍgena rakṣo 'dhipatiḥ sukeśī // VamP_42.35 //",
  "GP12vamp__u:5908": "sa taiścaturbhiḥ paritāḍyamāno gaṇādhipaṃ rāhurathotsasarja /",
  "GP12vamp__u:5909": "saṃtyaktamātro 'tha paraśvadhena tuhuṇmūrddhānamatho bibheda // VamP_42.36 //",
  "GP12vamp__u:5910": "hate tuhuṇḍe vimukhe ca rāhau gaṇeśvarāḥ krodhaviṣaṃ mumukṣavaḥ /",
  "GP12vamp__u:5911": "pañcaikakālānalasannikāśā viśānti senāṃ danupuṅgavānām // VamP_42.37 //",
  "GP12vamp__u:5912": "tāṃ badhyamānāṃ svacamūṃ samīkṣyacabalirbalī mārutatulyavegaḥ /",
  "GP12vamp__u:5913": "gadāṃ samāvidhya jaghāna mūrdhni vināyakaṃ kumbhataṭe kare ca // VamP_42.38 //",
  "GP12vamp__u:5914": "kuṇḍodaraṃ bhagnakaṭiṃ cakāra mahodaraṃ śīrṇaśiraḥkapālam /",
  "GP12vamp__u:5915": "kumbhadhvajaṃ cūrṇitasaṃdhibandhaṃ ghaṭodaraṃ coruvibhinnasaṃdhim // VamP_42.39 //",
  "GP12vamp__u:5916": "gaṇādhipāṃstān vimukhān sa kṛtvā balanvito vīrataro 'surendraḥ /",
  "GP12vamp__u:5917": "samabhyadhāvat tvarito nihantuṃ gaṇeśvarān skandaviśākhamukhyān // VamP_42.40 //",
  "GP12vamp__u:5918": "tamāpatantaṃ bhagavān samīkṣya maheśvaraḥ śreṣṭhatamaṃ gaṇānām /",
  "GP12vamp__u:5919": "śailādimāmantrya vaco babhāṣe gacchasva daityān jahi vīra yuddha // VamP_42.41 //",
  "GP12vamp__u:5920": "ityevamukto vṛṣabhadhvajena vajraṃ samādāya śilādasūnuḥ /",
  "GP12vamp__u:5921": "baliṃ sambhyetya jaghāna mūrdhni saṃmohitaḥ so 'vanimāsasāda // VamP_42.42 //",
  "GP12vamp__u:5922": "saṃmohitaṃ bhrātṛsutaṃ viditvā balī kujambho musalaṃ pragṛhya /",
  "GP12vamp__u:5923": "saṃbhrāmayaṃstūrṇataraṃ sa vegāt sasarja nandiṃ prati jātakopaḥ // VamP_42.43 //",
  "GP12vamp__u:5924": "tamāpatantaṃ musalaṃ pragṛhya kareṇa tūrṇa bhagavān sa nandī /",
  "GP12vamp__u:5925": "jaghāna tenaiva kujambhamāhave sa prāṇahīno nipapāta bhūmau // VamP_42.44 //",
  "GP12vamp__u:5926": "hatvā kujambhaṃ musalena nandī vajreṇa vīraḥ śataśo jaghāna /",
  "GP12vamp__u:5927": "te vadhyamānā gaṇanāyakena duryodhanaṃ vai śaraṇaṃ prapannāḥ // VamP_42.45 //",
  "GP12vamp__u:5928": "duryodhanaḥ prekṣya gaṇādhipena vajrapahārairnihatān ditīśān /",
  "GP12vamp__u:5929": "prāsaṃ samāvidhya taḍitprakāśaṃ nandiṃ pracikṣepa hato 'si vai bruvan // VamP_42.46 //",
  "GP12vamp__u:5930": "tamāpatantaṃ kuliśena nandī bibheda guhyaṃ piśuno yathā naraḥ /",
  "GP12vamp__u:5931": "tatprāsamālakṣya tadā nikṛttaṃ saṃvarttya muṣṭiṃ gaṇamāsasāda // VamP_42.47 //",
  "GP12vamp__u:5932": "tato 'sya nandī kulisena tṛrṇa śiro 'cchinat tālaphalaprakāśam /",
  "GP12vamp__u:5933": "hato 'tha bhūmau nipapāta vegād daityāśca bhītā vigatā diśo daśa // VamP_42.48 //",
  "GP12vamp__u:5934": "tato hataṃ svaṃ tanayaṃ nirīkṣya hastī tadā nandinamājagāma /",
  "GP12vamp__u:5935": "pragṛhya bāṇāsanamugravegaṃ bibheda bāṇairyamadaṇḍakalpaiḥ // VamP_42.49 //",
  "GP12vamp__u:5936": "gaṇān sandīn vṛṣabhadhvajāṃstān dhārābhirevāmburāstu śailān /",
  "GP12vamp__u:5937": "te chādyamānāsurabāmajālairvināyakādyā balino 'pi samantān // VamP_42.50 //",
  "GP12vamp__u:5938": "parāṅmukhān vīkṣya gaṇān kumāraḥ śaktyā pṛṣatkāntha vārayitvā /",
  "GP12vamp__u:5939": "tūrṇaṃ sabhabhyetya ripuṃ samīkṣya pragṛhya śaktyā hṛdaye vibheda // VamP_42.51 //",
  "GP12vamp__u:5940": "śaktinirbhinnahṛdayo hastī bhūmyāṃ papātaha /",
  "GP12vamp__u:5941": "mamāra cāripṛtanā jātā bhūyaḥ parāṅmukhī // VamP_42.52 //",
  "GP12vamp__u:5942": "amarāribalaṃ dṛṣṭvā bhagnaṃ kruddhā gaṇeśvarāḥ /",
  "GP12vamp__u:5943": "purato nandinaṃ kṛtvā jighāṃsanti sma dānavān // VamP_42.53 //",
  "GP12vamp__u:5944": "te vadhyamānāḥ pramathairdaityāścāpi parāṅmukhāḥṣa /",
  "GP12vamp__u:5945": "bhūyo nivṛttā balinaḥ kārttasvarapurogamāḥ // VamP_42.54 //",
  "GP12vamp__u:5946": "tān nivṛttān samīkṣyaiva krodhadīptekṣaṇaḥ śvaśasan /",
  "GP12vamp__u:5947": "nandiṣeṇo vyāghramukho nivṛttaścāpi vegavān // VamP_42.55 //",
  "GP12vamp__u:5948": "tasmin nivṛtte gaṇape paṭṭiśāgrakare tadā /",
  "GP12vamp__u:5949": "kārttasvaro nivavṛte gadāmādāya nārada // VamP_42.56 //",
  "GP12vamp__u:5950": "tamāpatantaṃ jvalanaprakāśaṃ gamaḥ samīkṣyaiva mahāsurendram /",
  "GP12vamp__u:5951": "taṃ paṭṭiśaṃ bhrāmya jaghāna mūrdhni kārtasvaraṃ visvaramunnadantam // VamP_42.57 //",
  "GP12vamp__u:5952": "tasmin hate samāvidhya turaṅgakandharaḥ /",
  "GP12vamp__u:5953": "babandha vīraḥ saha paṭṭiśena gaṇeśvaraṃ cāpyatha nandiṣeṇam // VamP_42.58 //",
  "GP12vamp__u:5954": "nandiṣeṇaṃ tathā baddhaṃ samīkṣya balināṃ varaḥ /",
  "GP12vamp__u:5955": "viśākhaḥ kapito 'bhyetya śaktipāṇiravasthitaḥ // VamP_42.59 //",
  "GP12vamp__u:5956": "taṃ dṛṣṭvā balināṃ śreṣṭhaḥ pāśapāṇirayaḥśirāḥ /",
  "GP12vamp__u:5957": "saṃyodhayāmāsa balī viśākhaṃ kukkuṭadhvajam // VamP_42.60 //",
  "GP12vamp__u:5958": "viśākhaṃ saṃniruddhaṃ vai dṛṣṭvāyaśirasā raṇe /",
  "GP12vamp__u:5959": "śākhaśca naigameyaśca tūrṇamādravatāṃ ripum // VamP_42.61 //",
  "GP12vamp__u:5960": "ekato naigameyena bhinnaḥ śaktyā tvayaḥsirāḥ /",
  "GP12vamp__u:5961": "śākhaśca naigameyaśca tūrṇamādravatāṃ ripum // VamP_42.62 //",
  "GP12vamp__u:5962": "sa tribhiḥ śaṅkarasutaiḥ pīḍyamāno jahau paṇam /",
  "GP12vamp__u:5963": "te prāptāḥ śambaraṃ tūrṇaṃ prekṣyamāṇā gaṇeśvarāḥ // VamP_42.63 //",
  "GP12vamp__u:5964": "pāśaṃ śaktyā samāhatya caturbhiḥ śaṅkarātmajaiḥ /",
  "GP12vamp__u:5965": "jagāma vilayaṃ tūrṇamākāsādiva bhūtalam // VamP_42.64 //",
  "GP12vamp__u:5966": "pāśe nirāśatāṃ yāte śambaraḥ kātarekṣaṇaḥ /",
  "GP12vamp__u:5967": "diśo 'tha bheje devarṣe kumāraḥ sainyamardayat // VamP_42.65 //",
  "GP12vamp__u:5968": "tairvadhyamānā pṛtanā maharṣe sādānavī rudrasutairgaṇaiśca /",
  "GP12vamp__u:5969": "viṣaṇṇārūpā bhayavihvalāṅgī jagāma sukraṃ śaraṇaṃ bhayārtā // VamP_42.66 //",
  "GP12vamp__u:5970": "iti śrīvāmanapurāṇe dvicatvāriṃśo 'dhyāyaḥ",
  "GP12vamp__u:5971": "________________________________________________________________________",
  "GP12vamp__u:5972": "pulastya uvāca /",
  "GP12vamp__u:5973": "tataḥ svaisainyamālakṣya nihataṃ pramathairatha /",
  "GP12vamp__u:5974": "andhako 'bhyetya śukraṃ tu idaṃ vacanamabravīt // VamP_43.1 //",
  "GP12vamp__u:5975": "bhagavaṃstvāṃ māśritya vayaṃ bādhāma devatāḥ /",
  "GP12vamp__u:5976": "athānyānapi viprarṣe gandharvasurakinnarān // VamP_43.2 //",
  "GP12vamp__u:5977": "tadiyaṃ paśya bhagavan mayā guptā varūthinī /",
  "GP12vamp__u:5978": "anāthena yathā nārī pramathairapi kālyate // VamP_43.3 //",
  "GP12vamp__u:5979": "kujambhādyāśca nihatā bhrātaro mama bhārgava /",
  "GP12vamp__u:5980": "akṣayāḥ pramathāścāmī kurukṣetraphalaṃ yathā // VamP_43.4 //",
  "GP12vamp__u:5981": "tasmāt kuruṣva śreyo no na jīyema yathā paraiḥ /",
  "GP12vamp__u:5982": "jayema ca parān yuddhe tathā tvaṃ kurtumarhasi // VamP_43.5 //",
  "GP12vamp__u:5983": "śukro 'ndhakavacaḥ śrutvā sāntvayan paramādbhutam /",
  "GP12vamp__u:5984": "vacanaṃ prāha devarṣe brahmarṣirdānaveśvaram /",
  "GP12vamp__u:5985": "tvaddhitārtha yatiṣyāmi kariṣyāmi tava priyam // VamP_43.6 //",
  "GP12vamp__u:5986": "ityevamuktvā vacanaṃ vidyāṃ saṃjīvanīṃ kaviḥ /",
  "GP12vamp__u:5987": "ārvatayāmāsa tadā vidhānena śucivrataḥ // VamP_43.7 //",
  "GP12vamp__u:5988": "tasyāmāvartyamānāyāṃ vidyāyāmasureśvarāḥ /",
  "GP12vamp__u:5989": "ye hatāḥ prathamaṃ yuddhe dānavāste samutthitāḥ // VamP_43.8 //",
  "GP12vamp__u:5990": "kujambhādiṣu daityeṣu nandī śaṅkaramabravīt /",
  "GP12vamp__u:5991": "yuddhāyābhyāgateṣveva nandī śaṅkaramabravīt // VamP_43.9 //",
  "GP12vamp__u:5992": "mahādeva vaco mahyaṃ śṛṇu tvaṃ paramādbhutam /",
  "GP12vamp__u:5993": "avicintyamasahyaṃ ca mṛtānāṃ jīvanaṃ punaḥ // VamP_43.10 //",
  "GP12vamp__u:5994": "ye hatāḥ pramathairdaityā yathāśaktyā raṇājire /",
  "GP12vamp__u:5995": "te samujjīvitā bhūyo bhārgāveṇātha vidyāyā // VamP_43.11 //",
  "GP12vamp__u:5996": "tadidaṃ tairmahādeva mahatkarma kṛtaṃ raṇe /",
  "GP12vamp__u:5997": "saṃjātaṃ svalpameveśa śukravidyābalākṣayam // VamP_43.12 //",
  "GP12vamp__u:5998": "ityevamukte vacane nandinā kulanandinā /",
  "GP12vamp__u:5999": "pratyuvāca prabhuḥ prītya svārthasādhanamuttamam // VamP_43.13 //",
  "GP12vamp__u:6000": "gaccha sukraṃ gaṇapate mamāntikamupānaya /",
  "GP12vamp__u:6001": "ahaṃ taṃ saṃyamiṣyāmi yathāyogaṃ sametya hi // VamP_43.14 //",
  "GP12vamp__u:6002": "ityevamukto rudreṇa nandī gaṇapatistataḥ /",
  "GP12vamp__u:6003": "samājagāma daityānāṃ camuṃ śukrajighṛkṣayā // VamP_43.15 //",
  "GP12vamp__u:6004": "taṃ dadarśāsuraśreṣṭho balavān hayakandharaḥ /",
  "GP12vamp__u:6005": "saṃrurodha tadā mārgaṃ sihasyeva paśurvane // VamP_43.16 //",
  "GP12vamp__u:6006": "samupetyāhanannandī vajreṇa śataparvaṇā /",
  "GP12vamp__u:6007": "sa papātātha niḥsaṃjño yayau nandī tatastvaran // VamP_43.17 //",
  "GP12vamp__u:6008": "tataḥ kujambho jambhaśca balo vṛtrastvayaḥśirāḥ /",
  "GP12vamp__u:6009": "pañca dānavaśārdulā nandinaṃ samupādravan // VamP_43.18 //",
  "GP12vamp__u:6010": "tathānye dānavaśreṣṭha mayahlādapurogamāḥ /",
  "GP12vamp__u:6011": "nānāpraharaṇā yuddhe gaṇanāthamabhidravan // VamP_43.19 //",
  "GP12vamp__u:6012": "tato gaṇānāmadhipaṃ kuṭyamānaṃ mahābalaiḥ /",
  "GP12vamp__u:6013": "samapaśyanta devāstaṃ pitāmahapurogamāḥ // VamP_43.20 //",
  "GP12vamp__u:6014": "taṃ dṛṣṭvā bhagavān brahma prāha śakrapurogamān /",
  "GP12vamp__u:6015": "sāhāyyaṃ kriyatāṃ śaṃbhoretadantaramuttamam // VamP_43.21 //",
  "GP12vamp__u:6016": "pitāmahoktaṃ vacanaṃ śrutvā devāḥ savāsavāḥ /",
  "GP12vamp__u:6017": "samāpatanta vegena śivasainyamathāmbarāt // VamP_43.22 //",
  "GP12vamp__u:6018": "teṣāmāpatatāṃ vegaḥ pramathānāṃ bale babhau /",
  "GP12vamp__u:6019": "āpagānāṃ mahāvegaṃ patantīnāṃ mahārṇave // VamP_43.23 //",
  "GP12vamp__u:6020": "tato halahalāśabdaḥ samajāyata cobhayoḥ /",
  "GP12vamp__u:6021": "balayorghorasaṃkāśo surapramathayoratha // VamP_43.24 //",
  "GP12vamp__u:6022": "tamantaramupāgamya nandī saṃgṛhya vegavān /",
  "GP12vamp__u:6023": "rathād bhārgavamākrāmat siṃhaḥ kṣudramṛgaṃ yathā // VamP_43.25 //",
  "GP12vamp__u:6024": "tamādāya harābhyāśamāgamad gaṇanāyakaḥ /",
  "GP12vamp__u:6025": "nipātya rakṣiṇaḥ sarvānatha śukraṃ nyavedayat // VamP_43.26 //",
  "GP12vamp__u:6026": "tamānītaṃ kaviṃ śarvaḥ prākṣipad vadane prabhuḥ /",
  "GP12vamp__u:6027": "bhārgavaṃ tvāvṛtatanuṃ jaṭhare sa nyaveśayat // VamP_43.27 //",
  "GP12vamp__u:6028": "sa śaṃbhunā kaviśrṣṭho grasto jaṭharamāsthitaḥ /",
  "GP12vamp__u:6029": "tuṣṭāva bhagavāntaṃ taṃ munirvāgbhirathādarāt // VamP_43.28 //",
  "GP12vamp__u:6030": "śukra uvāca /",
  "GP12vamp__u:6031": "varadāya namastubhyaṃ harāya guṇaśāline /",
  "GP12vamp__u:6032": "śaṅkarāya maheśāya tryambakāya namo namaḥ // VamP_43.29 //",
  "GP12vamp__u:6033": "jīvanāya namastubhyaṃ lokanātha vṛṣākape /",
  "GP12vamp__u:6034": "madanāgne kālaśatro vāmadevāya te namaḥ // VamP_43.30 //",
  "GP12vamp__u:6035": "sthāṇave viśvarūpāya vāmanāya sadāgate /",
  "GP12vamp__u:6036": "mahādevāya śarvāya īśvarāya namo namaḥ // VamP_43.31 //",
  "GP12vamp__u:6037": "trinayana hara bhava śaṅkara umāpate jīmūtaketo śuhāgṛha śmaśānanirata bhūtivilepana sūlapāṇe paśupate gopate tatpuruṣasattma namo namaste |",
  "GP12vamp__u:6038": "itthaṃ stutaḥ kavivarema haro 'tha bhaktyā prīto varaṃ varaya dadmi tavetyuvāca /",
  "GP12vamp__u:6039": "sa prāha devavara dehi varaṃ mamādya yadvai tavaiva jaṭharāt pratinirgamo 'stu // VamP_43.32 //",
  "GP12vamp__u:6040": "tato haro 'kṣīṇi tadā nirudhya prāha dvijendrādya vinirgamasva /",
  "GP12vamp__u:6041": "ityuktamātro vibhunā cacāra devodare bhārgavapuṅgavastu // VamP_43.33 //",
  "GP12vamp__u:6042": "paribhraman dadarśātha śaṃbhorevodare kaviḥ /",
  "GP12vamp__u:6043": "bhuvanārṇavapātālān vṛtān sthāvarajaṅmaiḥ // VamP_43.34 //",
  "GP12vamp__u:6044": "ādityān vasavo rudrān viśvedevān gaṇāṃstathā /",
  "GP12vamp__u:6045": "yakṣān kiṃpuruṣādyādīn gandharvāpsarasāṃ gaṇān // VamP_43.35 //",
  "GP12vamp__u:6046": "munīn manujasādhyāṃśca paśukīṭapipīlikān /",
  "GP12vamp__u:6047": "vṛkṣagulmān girīn vallyaḥ phalamūlauṣadhāni ca // VamP_43.36 //",
  "GP12vamp__u:6048": "sthālasthāṃśca jalasthāṃścānimiṣānnimiṣānapi /",
  "GP12vamp__u:6049": "catuṣpadān sadvipadān sthāvarān jaṅgamānapi // VamP_43.37 //",
  "GP12vamp__u:6050": "avyaktāṃścaiva vyaktāṃśca saguṇānnirguṇānapi /",
  "GP12vamp__u:6051": "sa dṛṣṭvā kautukāviṣṭaḥ paribabhrāma bhārgavaḥ /",
  "GP12vamp__u:6052": "tatrāsato bhārgavasya divyaḥ saṃvatsaro gataḥ // VamP_43.38 //",
  "GP12vamp__u:6053": "na cānamalabhad brahmaṃstataḥ śrānto 'bhavat kaviḥ /",
  "GP12vamp__u:6054": "sa śrantaṃ vīkṣya cātmānaṃ nālabhannirgamaṃ vaśī /",
  "GP12vamp__u:6055": "bhiktinamro mahādevaṃ śaraṇaṃ samupāgam // VamP_43.39 //",
  "GP12vamp__u:6056": "śukra uvāca/ /",
  "GP12vamp__u:6057": "viśvarūpa mahārūpa viśvarūpākṣasūtradhṛk /",
  "GP12vamp__u:6058": "sahasrākṣa mahādeva tvāmahaṃ śaraṇaṃ gataḥ // VamP_43.40 //",
  "GP12vamp__u:6059": "namo 'stu te śaṅkara śarva śaṃbho sahasranetrāṅghribhujaṅgabhūṣaṇa /",
  "GP12vamp__u:6060": "dṛṣṭvaiva sarvān bhuvanāṃstavodare śrānto bhavantaṃ śaraṇaṃ prapannaḥ // VamP_43.41 //",
  "GP12vamp__u:6061": "ityevamukte vacane mahātmā śaṃbhurvacaḥ prāha tato vihasya /",
  "GP12vamp__u:6062": "nirgaccha putro 'si mamādhunā tvaṃ śiśnena bho bhārgavavaṃśacandra // VamP_43.42 //",
  "GP12vamp__u:6063": "nāmnā tu śukreti carācarāstvāṃ stoṣyanti naivātra vicāramanyat /",
  "GP12vamp__u:6064": "ityevamuktvā bhagavān mumoca śiśnena śukraṃ sa ca nirjagāma // VamP_43.43 //",
  "GP12vamp__u:6065": "vinirgato bhārgāvavaṃśacandraḥ śukratvamāpadya mahānubhāvaḥ /",
  "GP12vamp__u:6066": "praṇamya śaṃbhuṃ sa jagāma tūrṇa mahāsurāṇāṃ balamuttamaujāḥ // VamP_43.44 //",
  "GP12vamp__u:6067": "bhārgave punarāyāte dānavā muditābhavan /",
  "GP12vamp__u:6068": "punaryuddhāya vidadhurmatiṃ saha gaṇeśvaraiḥ // VamP_43.45 //",
  "GP12vamp__u:6069": "gaṇeśvarāstānasurān sahāmarāgaṇairatha /",
  "GP12vamp__u:6070": "yuyudhuḥ saṃkulaṃ yuddhaṃ sarva eva jayepsavaḥ // VamP_43.46 //",
  "GP12vamp__u:6071": "tato 'suragaṇānāṃ ca devatānāṃ ca yudhyatām /",
  "GP12vamp__u:6072": "dvandvayuddhūṃ samabhavad ghorarūpaṃ tapodhana // VamP_43.47 //",
  "GP12vamp__u:6073": "andhako nandinaṃ yuddhaṃ śaṅkukarṇaṃ tvayaḥśirāḥ /",
  "GP12vamp__u:6074": "kumbhadhvajaṃ balirdhīmān nandiṣeṇaṃ virocanaḥ // VamP_43.48 //",
  "GP12vamp__u:6075": "aśvagrīvo viśākhaṃ ca śākho vṛtramayodhayat /",
  "GP12vamp__u:6076": "vāṇastathā naigameyaṃ balaṃ rākṣasapuṅgavaḥ // VamP_43.49 //",
  "GP12vamp__u:6077": "vināyako māhāvīrya paraśvadhadharo raṇe /",
  "GP12vamp__u:6078": "saṃkruddho rākṣasaśreṣṭhaṃ tuhuṇḍaṃ samayodhayat /",
  "GP12vamp__u:6079": "duryodhanaśca balinaṃ ghaṇṭākarṇamayodhayat // VamP_43.50 //",
  "GP12vamp__u:6080": "hastī ca kuṇḍajaṭharaṃ hlādo vīraṃ ghaṭodaram /",
  "GP12vamp__u:6081": "ete hi balināṃ śreṣṭhā dānavāḥ pramathāstathā /",
  "GP12vamp__u:6082": "saṃyodhayanti devarṣe divyābdānāṃ śatani ṣaṭ // VamP_43.51 //",
  "GP12vamp__u:6083": "śatakratumathāyāntaṃ vajrapāṇimabhisthitam /",
  "GP12vamp__u:6084": "vārayāmāsa balavān jambho nāma mahāsuraḥ // VamP_43.52 //",
  "GP12vamp__u:6085": "sambhunāmāsurapatiḥ sa brahmaṇamayodhayat /",
  "GP12vamp__u:6086": "mahaujasaṃ kujambhaśca viṣṇuṃ daityāntakāriṇam // VamP_43.53 //",
  "GP12vamp__u:6087": "vivasvantaṃ raṇe śālvo varuṇaṃ triśirāstathā /",
  "GP12vamp__u:6088": "dvimūrdhā pavanaṃ somaṃ rāhurmitraṃ virūpadhṛk // VamP_43.54 //",
  "GP12vamp__u:6089": "aṣṭau ye vasavaḥ khyātā dharādyāste mahāsurān /",
  "GP12vamp__u:6090": "aṣṭāveva maheṣvāsān vārayāmāsurāhave // VamP_43.55 //",
  "GP12vamp__u:6091": "sarabhaḥ śalakṣaḥ pākaḥ puro 'tha vipṛthuḥpṛthuḥ /",
  "GP12vamp__u:6092": "vātāpi celvalaścaiva nānāśastrāstrayodhinaḥ // VamP_43.56 //",
  "GP12vamp__u:6093": "viśvedevagaṇān sarvān viṣvaksenapurogamān /",
  "GP12vamp__u:6094": "eka eva raṇe raudraḥ kālanemirmahāsuraḥ // VamP_43.57 //",
  "GP12vamp__u:6095": "ekādaśaiva ye rudrāstāneko 'pi raṇotkaṭaḥ /",
  "GP12vamp__u:6096": "yodhayāmāsa tejasvī vidyunmālī mahāsuraḥ // VamP_43.58 //",
  "GP12vamp__u:6097": "dvāvaśvinau ca narako bhāskarāneva śambaraḥ /",
  "GP12vamp__u:6098": "sādhyān marudgaṇāṃścaiva nivātakavacādayaḥ // VamP_43.59 //",
  "GP12vamp__u:6099": "evaṃ dvandravasahasrāṇi pramathāmaradānavaiḥ /",
  "GP12vamp__u:6100": "kṛtāni ca surābdānāṃ daśatīḥ ṣaṭ mahāmune // VamP_43.60 //",
  "GP12vamp__u:6101": "yadā na śakitā yoddhuṃ daivatairamarārayaḥ /",
  "GP12vamp__u:6102": "tadā māyaṃ samāśritya grasantaḥ kramaśo 'vyayān // VamP_43.61 //",
  "GP12vamp__u:6103": "tato 'bhavacchailapṛṣṭhaṃ prāvṛḍabhrasamaprabhaiḥ /",
  "GP12vamp__u:6104": "āvṛtaṃ varjitaṃ sarvaiḥ pramathairamarairapi // VamP_43.62 //",
  "GP12vamp__u:6105": "dṛṣṭvā śūnyaṃ giriprasthaṃ grastāṃś ca pramathāmarān /",
  "GP12vamp__u:6106": "krodhādutpādayāmāsa rudro jṛmbhāyikāṃ vaśī // VamP_43.63 //",
  "GP12vamp__u:6107": "tayā spṛṣṭā danusutā alasā mandabhāṣiṇaḥ /",
  "GP12vamp__u:6108": "vadanaṃ vikṛtaṃ kṛtvā muktaśastraṃ vijṛmbhire // VamP_43.64 //",
  "GP12vamp__u:6109": "jṛmbhamāṇeṣu ca tadāca dānaveṣu gaṇeśvarāḥ /",
  "GP12vamp__u:6110": "surāśca niryayustūrṇaṃ daityadehebhya ākulā // VamP_43.65 //",
  "GP12vamp__u:6111": "meghaprabhebhyo daityebhyo nirgacchanto 'marottamāḥ /",
  "GP12vamp__u:6112": "śobhante padmapatrākṣā meghebhya iva vidyutaḥ // VamP_43.66 //",
  "GP12vamp__u:6113": "gaṇāmareṣu ca samaṃ nirgateṣu tapodhana /",
  "GP12vamp__u:6114": "ayudhyanta mahātmāno bhūya evātikopitāḥ // VamP_43.67 //",
  "GP12vamp__u:6115": "tatastu devaiḥ sagaṇaiḥ dānavāḥ śarvapālitaiḥ /",
  "GP12vamp__u:6116": "parājīyanta saṃgrāme bhūyo bhūyastvaharniśam // VamP_43.68 //",
  "GP12vamp__u:6117": "tatastrinetraḥ svaiṃ saṃdhyāṃ saptābdhaśatike gate /",
  "GP12vamp__u:6118": "kāle 'bhyupāsata tadā so 'ṣṭādaśabhujo 'vyayaḥ // VamP_43.69 //",
  "GP12vamp__u:6119": "saṃspṛśyāpaḥ sarasvatyāṃ snātvā ca vidhinā haraḥ /",
  "GP12vamp__u:6120": "kṛtārtho bhaktimān mūrdhnā puṣpāñjalimupākṣipat // VamP_43.70 //",
  "GP12vamp__u:6121": "tato nanāma śirasā tataścakre pradakṣiṇam /",
  "GP12vamp__u:6122": "hiraṇyagarbhetyādityamupatasthe jajāpa ha // VamP_43.71 //",
  "GP12vamp__u:6123": "tvaṣṭre namo namaste 'stu samyaguccārya śūladhṛk /",
  "GP12vamp__u:6124": "nanarta bhāvagambhīraṃ dordaṇḍaṃ bhrāmayan balāt // VamP_43.72 //",
  "GP12vamp__u:6125": "parinṛtyati deveśe gaṇāścaivāmarāstathā /",
  "GP12vamp__u:6126": "nṛtyante bhāvasaṃyuktā harasyānuvilāsinaḥ // VamP_43.73 //",
  "GP12vamp__u:6127": "sandhyāmupāsya deveśaḥ parinṛtya yathecchayā /",
  "GP12vamp__u:6128": "yuddhāya dānavaiḥ sarvaistrinetrabhujapālitaiḥ // VamP_43.74 //",
  "GP12vamp__u:6129": "tato 'maragaṇāḥ sarvaistrinetrabhujapālitaiḥ /",
  "GP12vamp__u:6130": "dānavā nirjitāḥ sarve balibhirbhayavarjitaiḥ // VamP_43.75 //",
  "GP12vamp__u:6131": "svabalaṃ nirjitaṃ dṛṣṭvā matvājeyaṃ ca śaṅkam /",
  "GP12vamp__u:6132": "andhakaḥ sundamāhūya idaṃ vacanamabrīt // VamP_43.76 //",
  "GP12vamp__u:6133": "sunda bhrātāsi me vīra viśvasyaḥ sarvavastuṣu /",
  "GP12vamp__u:6134": "tadvadāmyadya yadvākyaṃ tacchrutvā yatkṣamaṃ kuru // VamP_43.77 //",
  "GP12vamp__u:6135": "durjayo 'sau raṇapaṭurdharmātmā kāraṇāntaraiḥ /",
  "GP12vamp__u:6136": "samāsate hi hṛdaye padmākṣī śailanandinī // VamP_43.78 //",
  "GP12vamp__u:6137": "taduttiṣṭhasva gacchāmo yatrāste cāruhāsinī /",
  "GP12vamp__u:6138": "tatraināṃ mohayiṣyāmi hararūpeṇa dānava // VamP_43.79 //",
  "GP12vamp__u:6139": "bhavān bhavasyānucaro bhava nandī gaṇeśvaraḥ /",
  "GP12vamp__u:6140": "tato gatvātha bhuktvā tāṃ jeṣyāmi pramathān surān // VamP_43.80 //",
  "GP12vamp__u:6141": "itvevamukte vacane bāḍhaṃ sundo 'mbhayabhāṣata /",
  "GP12vamp__u:6142": "samajāyata śailādirandhakaḥ śaṅkaro 'pyabhūt // VamP_43.81 //",
  "GP12vamp__u:6143": "nandirudrau tato bhūtvā mahāsuracamūpatī /",
  "GP12vamp__u:6144": "saṃprāptau mandaragiriṃ prahāraiḥ kṣatavigrahau // VamP_43.82 //",
  "GP12vamp__u:6145": "hastamālambya sundasya andhako haramandiram /",
  "GP12vamp__u:6146": "viveśa nirviśaṅkena cittenāsurasattamaḥ // VamP_43.83 //",
  "GP12vamp__u:6147": "tato girisutā dūrādāyāntaṃ vīkṣya cāndhakam /",
  "GP12vamp__u:6148": "maheśvaravapuśchnnaṃ prahārairjarjaracchavim // VamP_43.84 //",
  "GP12vamp__u:6149": "sundaṃ śailādirūpasthamavaṣṭamyāviśat tataḥ /",
  "GP12vamp__u:6150": "taṃ dṛṣṭvā mālinīṃ prāha suyaśāṃ vijayāṃ jayām // VamP_43.85 //",
  "GP12vamp__u:6151": "jaye paśyasva devasya madarthe vigrahaṃ kṛtam /",
  "GP12vamp__u:6152": "śatrubhirdānavavaraistaduttiṣṭhasva satvaram // VamP_43.86 //",
  "GP12vamp__u:6153": "ghṛtamānaya paurāṇaṃ bījikāṃ lavaṇaṃ dadhi /",
  "GP12vamp__u:6154": "vraṇabhaṅgaṃ kariṣyāmi svayameva pinākinaḥ // VamP_43.87 //",
  "GP12vamp__u:6155": "kuruṣva śīghraṃ suyaśe svabharturvraṇanāśanam /",
  "GP12vamp__u:6156": "ityevamuktvā vacanaṃ samatthāya varāsanāt // VamP_43.88 //",
  "GP12vamp__u:6157": "abhyudyayau tadā bhaktvā manyamānā vṛṣadhvajam /",
  "GP12vamp__u:6158": "śūlapāṇestataḥ sthitvā rūpaṃ cihnāni yatnataḥ // VamP_43.89 //",
  "GP12vamp__u:6159": "anviyeṣa tato brahmannobhau pārśvasthitau vṛṣau /",
  "GP12vamp__u:6160": "sā jñātvā dānavaṃ raudraṃ māyācchāditavigrahm // VamP_43.90 //",
  "GP12vamp__u:6161": "apayānaṃ tadā cakre girirājasutā mune /",
  "GP12vamp__u:6162": "devyāścintitamājñāya sundaṃ tyaktvāndhako 'suraḥ // VamP_43.91 //",
  "GP12vamp__u:6163": "samādravata vegena harakāntāṃ vibhāvarīm /",
  "GP12vamp__u:6164": "samādravata daiteyo yena mārgeṇa sāgamat // VamP_43.92 //",
  "GP12vamp__u:6165": "apaskārāntaraṃ bhañjan pādaplutibhirākulaḥ /",
  "GP12vamp__u:6166": "tamāpatantaṃ dṛṣṭvaiva girijā prādravad bhayāt // VamP_43.93 //",
  "GP12vamp__u:6167": "gṛhaṃ tyaktvā hayupavanaṃ sakhībhiḥ sahitā tadā /",
  "GP12vamp__u:6168": "tatrāpyanujagāmāsau madāndho munipuṅgava // VamP_43.94 //",
  "GP12vamp__u:6169": "tathāpi na śaśaṣainaṃ tapaso gopanāya tu /",
  "GP12vamp__u:6170": "tadbhayādāviśad gaurī śvetārkakusumaṃ śuci // VamP_43.95 //",
  "GP12vamp__u:6171": "vijaḍayādyā mahāgulme saṃprayātā layaṃ mune /",
  "GP12vamp__u:6172": "naṣṭāyāmātha pārvatyāṃ bhūyo hairaṇyalocaniḥ // VamP_43.96 //",
  "GP12vamp__u:6173": "sundaṃ haste samādāya svasainyaṃ punarāgamat /",
  "GP12vamp__u:6174": "andhake purāyāte svabalaṃ munisattama // VamP_43.97 //",
  "GP12vamp__u:6175": "prāvartata mahāyuddhaṃ pramathāsurayoratha /",
  "GP12vamp__u:6176": "tato 'maragaṇaśreṣṭho viṣṇuścakragadādharaḥ // VamP_43.98 //",
  "GP12vamp__u:6177": "nijaghānāsurabalaṃ śaṅkarapriyakāmyayā /",
  "GP12vamp__u:6178": "śārṅgacāpacyutairbāṇaiḥ saṃsyūtā dānavarṣabhāḥ // VamP_43.99 //",
  "GP12vamp__u:6179": "pañca ṣaṭ sapta cāṣṭau vā vraghnapādairghanā iva /",
  "GP12vamp__u:6180": "gadayā kāṃścidavadhīt cakreṇānyān janārdanaḥ // VamP_43.100 //",
  "GP12vamp__u:6181": "khaṅgena ca cakartānyān dṛṣṭyānyān bhasmāsādvyadhāt /",
  "GP12vamp__u:6182": "halenākṛṣya caivānyān mu salena vyacūrṇayat // VamP_43.101 //",
  "GP12vamp__u:6183": "garuḍaḥ pakṣapātābhyāṃ tuṇḍenāpyurasāhanat /",
  "GP12vamp__u:6184": "sa cādipuruṣo dhātā purāṇāḥ prapitāmahaḥ // VamP_43.102 //",
  "GP12vamp__u:6185": "bhrāmayan vipulaṃ padmamabhyaṣiñcata vāriṇā /",
  "GP12vamp__u:6186": "saṃspṛṣṭā brahmatoyena sarvatīrthamayena hi // VamP_43.103 //",
  "GP12vamp__u:6187": "gaṇāmaragaṇāścāsan navanāgaśatādhikāḥ /",
  "GP12vamp__u:6188": "dānavāstena toyena saṃspṛṣṭāścāghahāriṇā // VamP_43.104 //",
  "GP12vamp__u:6189": "savāhanāḥ kṣayaṃ jagmuḥ kuliśeneva parvatāḥ /",
  "GP12vamp__u:6190": "dṛṣṭvā brahmaharī yuddhe ghātayantau mahāsurān // VamP_43.105 //",
  "GP12vamp__u:6191": "śatakratuśca dudrāva pragṛhya kuliśaṃ balī /",
  "GP12vamp__u:6192": "tamāpatantaṃ saṃprekṣya balo dānavasattamaḥ // VamP_43.106 //",
  "GP12vamp__u:6193": "muktvā devaṃ gadāpāṇiṃ vimānasthaṃ ca padmajam /",
  "GP12vamp__u:6194": "śakramevādravad yoddhuṃ muṣṭimudyāmya nārada /",
  "GP12vamp__u:6195": "balavān dānavapatirajeyo devadānavai // VamP_43.107 //",
  "GP12vamp__u:6196": "tamāpatantaṃ tridaśeśvarastu doṣṇāṃ sahasreṇa yatābalena /",
  "GP12vamp__u:6197": "vajraṃ paribhrāmya balasya mūrdhni cikṣepa he mūḍha hato 'syudīrya // VamP_43.108 //",
  "GP12vamp__u:6198": "sa tasya mūrdhni pravaro 'pi vajro jagāma tūrṇaṃ hi sahasradhā mune /",
  "GP12vamp__u:6199": "balo 'dravad devapatiśca bhītaḥ parāṅmukho 'bhṛt samarānmaharṣe // VamP_43.109 //",
  "GP12vamp__u:6200": "taṃ cāpi jambho vimukhaṃ nirīkṣya bhūtvāgrataḥ prāha na yuktametat /",
  "GP12vamp__u:6201": "tiṣṭhasva rājāsi carācarasya na rājadharme gaditaṃ palāyanam // VamP_43.110 //",
  "GP12vamp__u:6202": "sahasrākṣo jambhavākyaṃ nikhamya bhītastūrṇaṃ viṣṇumāgānmaharṣe /",
  "GP12vamp__u:6203": "upetyāha śrūyatāṃ vākyamīśa tvaṃ me nātho bhūtabhavyeśa viṣṇo // VamP_43.111 //",
  "GP12vamp__u:6204": "jambhastarjayate 'tyarthaṃ māṃ nirāyudhamīkṣya hi /",
  "GP12vamp__u:6205": "āyudhaṃ dehi bhagavān tvāmahaṃ śaraṇaṃ gataḥ // VamP_43.112 //",
  "GP12vamp__u:6206": "tamuvāca hariḥ śakraṃ tyaktvā darpa vrajādhunā /",
  "GP12vamp__u:6207": "prārthayasvāyudhaṃ vahniṃ sa te dāsyatyasaṃśayam // VamP_43.113 //",
  "GP12vamp__u:6208": "janārdanavacaḥ śrutvā śakrastvaritavikramaḥ /",
  "GP12vamp__u:6209": "śaraṇaṃ pāvakamagādidaṃ covāca nārada // VamP_43.114 //",
  "GP12vamp__u:6210": "śakra uvāca /",
  "GP12vamp__u:6211": "nighnano mebalaṃ vajraṃ kṛśāno śatadhā gatam /",
  "GP12vamp__u:6212": "eṣa cāhūyate jambhastasmāddehyāyudhaṃ mama // VamP_43.115 //",
  "GP12vamp__u:6213": "pulastya uvāca /",
  "GP12vamp__u:6214": "tamāha bhagavān vahniḥ prīto 'si tava vāsava /",
  "GP12vamp__u:6215": "yattvaṃ darpa parityajya māmeva śaraṇaṃ gataḥ // VamP_43.116 //",
  "GP12vamp__u:6216": "ityuccārya svaśaktyāstu śaktiṃ niṣkrāmya bhāvataḥ /",
  "GP12vamp__u:6217": "prādādindrāya bhagavān rocamāno divaṃ gataḥ // VamP_43.117 //",
  "GP12vamp__u:6218": "tāmādāya tadā śaktiṃ śataghaṇṭāṃ sudāruṇām /",
  "GP12vamp__u:6219": "pratyudyayau tadā jambhaṃ hantukāmo 'rimardanaḥ // VamP_43.118 //",
  "GP12vamp__u:6220": "tenātiyaśasā daityaḥ sahasaivābhisaṃdrutaḥ /",
  "GP12vamp__u:6221": "krodhaṃ cakre tadā jambha nijaghāna gajādhipam // VamP_43.119 //",
  "GP12vamp__u:6222": "jambhamuṣṭinipātena bhagnakumbhakaṭo gajaḥ /",
  "GP12vamp__u:6223": "nipapāta yathā śailaḥ śakravajrahataḥ purā // VamP_43.120 //",
  "GP12vamp__u:6224": "patamānād dvipendrāt tu śakraścāplutya vegavān /",
  "GP12vamp__u:6225": "tyaktvaiva mandaragiriṃ papāta vasudhātale // VamP_43.121 //",
  "GP12vamp__u:6226": "patamāna hariṃ śiddhāścāraṇāśca tadābruvan /",
  "GP12vamp__u:6227": "mā mā śakra patasvādya bhūtale tiṣṭha vāsava // VamP_43.122 //",
  "GP12vamp__u:6228": "sa teṣāṃ vacanaṃ śrutvā yogī tasthau kṣaṇaṃ tadā /",
  "GP12vamp__u:6229": "prāha caitān kathaṃ yotsye apatraḥ śatrubhiḥ sahaḥ // VamP_43.123 //",
  "GP12vamp__u:6230": "tamūcurdevagandharvā mā viṣādaṃ vrajeśvara /",
  "GP12vamp__u:6231": "yudhyasva tvaṃ samāruhyapreṣayiṣyāma yadā ratham // VamP_43.124 //",
  "GP12vamp__u:6232": "ityevamuktvā vipulaṃ rathaṃ svastikalakṣaṇam /",
  "GP12vamp__u:6233": "vānaradhvajasaṃyuktaṃ haribhirharibhiryutam // VamP_43.125 //",
  "GP12vamp__u:6234": "śuddhajāmbhūnadamayaṃ kiṅkiṇījālamaṇḍitam /",
  "GP12vamp__u:6235": "śakrāya preṣayāmāsurviśvāvasupurogamāḥ // VamP_43.126 //",
  "GP12vamp__u:6236": "tamāgatamudīkṣyātha hīnaṃ sārathinā hariḥ /",
  "GP12vamp__u:6237": "prāha yotsye kathaṃ yuddhe saṃyamiṣye kathaṃ hayān // VamP_43.127 //",
  "GP12vamp__u:6238": "yadi kaściddhi sārathyaṃ kariṣyati mamādhunā /",
  "GP12vamp__u:6239": "tato 'haṃ ghātaye śatrūn nānyatheti kathañcana // VamP_43.128 //",
  "GP12vamp__u:6240": "tato 'bruvaṃste gandharvā nāsmākaṃ sārathirvibho /",
  "GP12vamp__u:6241": "vidyate svayamevāśvāṃstvaṃ saṃyantumihārhasi // VamP_43.129 //",
  "GP12vamp__u:6242": "ityevamukte gavāṃstyaktvā syandanamuttamam /",
  "GP12vamp__u:6243": "kṣamātalaṃ nipapātaiva paribhraṣṭasragambaraḥ // VamP_43.130 //",
  "GP12vamp__u:6244": "calanmaulirmuktakacaḥ paribhraṣṭāyudhāṅgadaḥ /",
  "GP12vamp__u:6245": "patamānaṃ sahasrākṣaṃ dṛṣṭvā bhūḥ samakampata // VamP_43.131 //",
  "GP12vamp__u:6246": "pṛthivyāṃ kampamānāyāṃ śamīkarṣestapasvinī /",
  "GP12vamp__u:6247": "bhāryābravīt prabho bālaṃ bahiḥ kuru yathāsukham // VamP_43.132 //",
  "GP12vamp__u:6248": "sa tu śīlāvacaḥ śrutvā kimarthamiti cāvravīt /",
  "GP12vamp__u:6249": "sā cāha śrūyatāṃ nātha daivajñaparibhāṣitam // VamP_43.133 //",
  "GP12vamp__u:6250": "yadeyaṃ kampate bhūmistadā prakṣipyate bahiḥ /",
  "GP12vamp__u:6251": "yadbāhyato muniśreṣṭha tad bhaved dviguṇaṃ mune // VamP_43.134 //",
  "GP12vamp__u:6252": "etadvākyaṃ tadā śrutvā bālamādāya putrakam /",
  "GP12vamp__u:6253": "nirāśaṅko bahiḥ śīghraṃ prākṣipat kṣmātale dvijaḥ // VamP_43.135 //",
  "GP12vamp__u:6254": "bhūyo goyugalārthāya praviṣṭo bhāryayā dvijaḥ /",
  "GP12vamp__u:6255": "nivārito gatā velā arddhūhānirbhaviṣyati // VamP_43.136 //",
  "GP12vamp__u:6256": "ityevamukte devarṣe bahirnirgamya vegavān /",
  "GP12vamp__u:6257": "dadarśa bāladvitayaṃ samarūpamavasthitam // VamP_43.137 //",
  "GP12vamp__u:6258": "taṃ dṛṣṭvā devatāḥ pūjya bhāryāṃ cādbhutadarśanām /",
  "GP12vamp__u:6259": "prāha tattvaṃ na vindāmi yat pṛcchāmi vadasva tat // VamP_43.138 //",
  "GP12vamp__u:6260": "bālasyāsya dvitīyasya ke bhaviṣyadguṇā vada /",
  "GP12vamp__u:6261": "bhāgyāni cāsya yaccoktaṃ karmatat kathayādhunā // VamP_43.139 //",
  "GP12vamp__u:6262": "sābravīnnādya te vakṣye vadiṣyāmi punaḥ prabho /",
  "GP12vamp__u:6263": "so 'bravīd vada me 'dyaiva nocennāśnāmi bhojanam // VamP_43.140 //",
  "GP12vamp__u:6264": "sā prāha śrūyatāṃ brahman vadiṣye vacanaṃ hitam /",
  "GP12vamp__u:6265": "kātareṇādya yatpṛṣṭaṃ bhāvyaḥ kārurayaṃ ki // VamP_43.141 //",
  "GP12vamp__u:6266": "ityuktāvati vākye tu bāla eva tvecetanaḥ /",
  "GP12vamp__u:6267": "jagāma sāhyaṃ śakrasya kartuṃ sautyaviśāradaḥ // VamP_43.142 //",
  "GP12vamp__u:6268": "taṃ vrajantaṃ hi gandharvā viśvāvasupurogamāḥ /",
  "GP12vamp__u:6269": "jñātvendrasyaiva sāhāyye tejasā samavardhayan // VamP_43.143 //",
  "GP12vamp__u:6270": "gandharvatejasā yuktaḥ śiśuḥ śakraṃ sametya hi /",
  "GP12vamp__u:6271": "provācaihyehi deveśa priyo yantā bhavāmi te // VamP_43.144 //",
  "GP12vamp__u:6272": "tacchratvāsya hariḥ prāha kasya putro 'si bālaka /",
  "GP12vamp__u:6273": "saṃyantāsi kathaṃ cāśvān saṃśayaḥ pratibhāti me // VamP_43.145 //",
  "GP12vamp__u:6274": "so 'bravīdṛṣitejotthaṃ kṣmābhavanaṃ viddhi vāsava /",
  "GP12vamp__u:6275": "gandharvatejasā yuktaṃ vājiyānavaniśāradam // VamP_43.146 //",
  "GP12vamp__u:6276": "tatchravā bhagavāñchakraḥ khaṃ bheje yogināṃ varaḥ /",
  "GP12vamp__u:6277": "sa cāpi vipratanayo mātalirnāmaviśrutaḥ // VamP_43.147 //",
  "GP12vamp__u:6278": "tato 'dhirūḍhastu rathaṃ śakrastridaśapuṅgavaḥ /",
  "GP12vamp__u:6279": "raśmīn śamīkatanayo mātaliḥ pragṛhītavān // VamP_43.148 //",
  "GP12vamp__u:6280": "tato mandaramāgamya viveśa ripuvāhinīm /",
  "GP12vamp__u:6281": "praviśan dadṛśe śrīmān patitaṃ kārsukaṃ mahat // VamP_43.149 //",
  "GP12vamp__u:6282": "saśaraṃ pañcavarṇābhaṃ sitaraktāsitāruṇam /",
  "GP12vamp__u:6283": "pāṇḍucchāyaṃ suraśreṣṭhastaṃ jagrāha samārgaṇam // VamP_43.150 //",
  "GP12vamp__u:6284": "tatas manasā devān rajaḥsattvatamomayān /",
  "GP12vamp__u:6285": "namaskṛtya śaraṃ cāpe sādhijye viniyojayat // VamP_43.151 //",
  "GP12vamp__u:6286": "tato niśceruratyugrāḥ śarā barhiṇavāsasaḥ /",
  "GP12vamp__u:6287": "brahmeśathaviṣṇunāmāṅkāḥ sūdayanto 'surān raṇe // VamP_43.152 //",
  "GP12vamp__u:6288": "ākāśaṃ vidiśaḥ pṛthvīṃ diśaśca sa śarotkaraiḥ /",
  "GP12vamp__u:6289": "sahasrākṣo 'tipaṭubhiśchādayāmāsa nārada // VamP_43.153 //",
  "GP12vamp__u:6290": "gajo viddho hayo bhinnaḥ pṛthivyāṃ patito rathaḥ /",
  "GP12vamp__u:6291": "mahāmātro dharāṃ prāptaḥ sadyaḥ sīdañcharāturaḥ // VamP_43.154 //",
  "GP12vamp__u:6292": "padāti patito bhūmyāṃ śakramārgaṇatāḍitaḥ /",
  "GP12vamp__u:6293": "hatapradhānabhūyiṣṭhaṃ balaṃ tadabhavad ripoḥ // VamP_43.155 //",
  "GP12vamp__u:6294": "taṃ śakrabāṇabhihataṃ durāsadaṃ sainyaṃ samālakṣya tadā kujambhaḥ /",
  "GP12vamp__u:6295": "jambhāsuraścāpi sureśamavyayaṃ prajagamaturgṛhya gade sughore // VamP_43.156 //",
  "GP12vamp__u:6296": "tāvāpatantau bhagavān nirīkṣya sudarśanenārivināśanena /",
  "GP12vamp__u:6297": "viṣṇuḥ kujambhaṃ nijaghāna vegāt sa syandanād gāmagamad gatāsuḥ // VamP_43.157 //",
  "GP12vamp__u:6298": "tasmin hate bhrātari mādhavena jambhastataḥ krodhavaśaṃ jagāma /",
  "GP12vamp__u:6299": "krodhānvitaḥ śakramupādravad raṇe siṃhaṃ yataiṇo 'tivipannabuddhiḥ // VamP_43.158 //",
  "GP12vamp__u:6300": "tamāpatantaṃ prasamīkṣya śakrastyaktvaiva cāpaṃ saśaraṃ mahātmā /",
  "GP12vamp__u:6301": "jagrāha śaktiṃ yamadaṇḍakalpāṃ tāmagnidattāṃ ripave sasarja // VamP_43.159 //",
  "GP12vamp__u:6302": "śaktiṃ saghaṇṭāṃ kṛtaniḥsvanāṃ vai dṛṣṭvā patantīṃ gadayā jaghāna /",
  "GP12vamp__u:6303": "gadāṃ ca kṛtvā sahasaiva bhasmasād bibheda jambhaṃ hṛdaye ca tūrṇam // VamP_43.160 //",
  "GP12vamp__u:6304": "śaktyā sa bhinno hṛdaye surāriḥ papāta bhūmyāṃ vigatāsureva /",
  "GP12vamp__u:6305": "taṃ vīkṣya bhūmau patitaṃ visaṃjñaṃ daityāstu bhītā vimukhā babhūvuḥ // VamP_43.161 //",
  "GP12vamp__u:6306": "jambhe hate daityabale ca bhagne gaṇāstu hṛṣṭā harimarcayantaḥ /",
  "GP12vamp__u:6307": "vīryaṃ praśaṃsanti śatakratośca sa gotrabhiccharvamupetya tasthau // VamP_43.162 //",
  "GP12vamp__u:6308": "iti śrīvāmanapurāṇe tricatvāriśodhyāyaḥ",
  "GP12vamp__u:6309": "________________________________________________________________________",
  "GP12vamp__u:6310": "pulastya uvāca /",
  "GP12vamp__u:6311": "tasmistadā daityabale ca bhagne śukro 'bravīdandakamāsurendram /",
  "GP12vamp__u:6312": "ehyehi vīrādya gṛhaṃ mahāsura yotsyāma bhūyo harametya śailam // VamP_44.1 //",
  "GP12vamp__u:6313": "tamuvācāndhako brahman na samyagbhavatoditam /",
  "GP12vamp__u:6314": "raṇānnaivāpayāsyāmi kulaṃ vyapadiśan svayam // VamP_44.2 //",
  "GP12vamp__u:6315": "paśya tvaṃ dvijaśārdūla mama vīryaṃ sudurdharam /",
  "GP12vamp__u:6316": "devadānavagandharvān jeṣye sendramaheśvaram // VamP_44.3 //",
  "GP12vamp__u:6317": "ityevamuktvā vacanaṃ hiraṇyākṣasuto 'ndhakaḥ /",
  "GP12vamp__u:6318": "samāśvāsyābravīcchaṃbhuṃ sārithaṃ sārithiṃ madhurākṣaram // VamP_44.4 //",
  "GP12vamp__u:6319": "sārthe vāhaya rathaṃ harābhyāśaṃ mahābala /",
  "GP12vamp__u:6320": "yāvannihanmi bāṇaighaiḥ pramathāmaravāhinīm // VamP_44.5 //",
  "GP12vamp__u:6321": "ityandhakavacaḥ śrutvā sārathisturagāṃstadā /",
  "GP12vamp__u:6322": "kṛṣmavarṇān mahāvegān kaśayābhyāhananmune // VamP_44.6 //",
  "GP12vamp__u:6323": "te yatnato 'pi turaghāḥ preryamāṇā haraṃ prati /",
  "GP12vamp__u:6324": "jaghaneṣvavasīdantaḥ kṛcchre ṇohuśca taṃ ratham // VamP_44.7 //",
  "GP12vamp__u:6325": "vahantasturagā daityaṃ prāptāḥ pramathavāhinīm /",
  "GP12vamp__u:6326": "saṃvatsareṇa sāgreṇa vāyuvegasamā api // VamP_44.8 //",
  "GP12vamp__u:6327": "tataḥ kārmukamānamya bāṇajālairgaṇeśvarān /",
  "GP12vamp__u:6328": "surān saṃchādayāmāsa sendropendramaheśvarān // VamP_44.9 //",
  "GP12vamp__u:6329": "bāṇaiśachāditamīkṣyaiva balaṃ trailokyarakṣitā /",
  "GP12vamp__u:6330": "surān provāca bhagavāṃścakrapiṇirjanārdanaḥ // VamP_44.10 //",
  "GP12vamp__u:6331": "viṣṇuruvāca /",
  "GP12vamp__u:6332": "kiṃ tiṣṭhadhvaṃ suraśreṣṭhā hatenānena vai jayaḥ /",
  "GP12vamp__u:6333": "tasamānmadvacanaṃ śīghraṃ kriyatāṃ vai jayepsavaḥ // VamP_44.11 //",
  "GP12vamp__u:6334": "śātyantāmasya turāgāḥ samaṃ rathakuṭumbinā /",
  "GP12vamp__u:6335": "bhajyatāṃ syandanaścāpi virathaḥ kriyatāṃ ripuḥ // VamP_44.12 //",
  "GP12vamp__u:6336": "virathaṃ tu kṛtaṃ paścādenaṃ dhakṣyati śaṅkaraḥ /",
  "GP12vamp__u:6337": "nopekṣyaḥ śatruruddiṣṭo devācāryeṇa devatāḥ // VamP_44.13 //",
  "GP12vamp__u:6338": "iteyavamuktāḥ pramathā vāsudevena sāmarāḥ /",
  "GP12vamp__u:6339": "cakrurvegaṃ sahendreṇa samaṃ cakradhareṇa ca // VamP_44.14 //",
  "GP12vamp__u:6340": "turagāṇāṃ sahasraṃ tu meghābhānāṃ janārdanaḥ /",
  "GP12vamp__u:6341": "nimiṣāntaramātreṇa gadayā vinipothayat // VamP_44.15 //",
  "GP12vamp__u:6342": "hatāśvāt syandanāt skandaḥ pragṛhya rathasārathim /",
  "GP12vamp__u:6343": "śaktyā vibhinnahṛdayaṃ gatāsuṃ vyasṛjad bhuvi // VamP_44.16 //",
  "GP12vamp__u:6344": "vināyakādyāḥ pramathāḥ samaṃ śakreṇa daivataiḥ /",
  "GP12vamp__u:6345": "sadhvajākṣaṃ rathaṃ tūrṇamabhañjanta tapodhanāḥ // VamP_44.17 //",
  "GP12vamp__u:6346": "sahasā sa mahātejā virathastyajya kārmukam /",
  "GP12vamp__u:6347": "gadāmādāya balavānabhidudrāva daivatān // VamP_44.18 //",
  "GP12vamp__u:6348": "padānyaṣṭau tato gatvā meghagambhīrayā girā /",
  "GP12vamp__u:6349": "sthitvā provāca daityendro mahādevaṃ sa hetumat // VamP_44.19 //",
  "GP12vamp__u:6350": "bhikṣo bhavān sahānīkastvasahāyo 'smi sāmpratam /",
  "GP12vamp__u:6351": "tathāpi tvāṃ vijeṣyāmi paśya me 'dya parākramam // VamP_44.20 //",
  "GP12vamp__u:6352": "tadvākyaṃ śaṅkaraḥ śrutvā sendrānsuragaṇāṃstadā /",
  "GP12vamp__u:6353": "brahmaṇā sahitān sarvān svaśarīre nyaveśayat // VamP_44.21 //",
  "GP12vamp__u:6354": "śarīrasthāṃstān pramathān kṛtvā devāṃśca śaṅkaraḥ /",
  "GP12vamp__u:6355": "prāha ehyehi tuṣṭātman ahameko 'pi saṃśthitaḥ // VamP_44.22 //",
  "GP12vamp__u:6356": "taṃ dṛṣṭvā mahadāścaryaṃ sarvāmaragaṇakṣayam /",
  "GP12vamp__u:6357": "daityaḥ śaṅkaramabhyāgād gadāmādāya vegavān // VamP_44.23 //",
  "GP12vamp__u:6358": "tamāpatantaṃ bhagavān dṛṣṭvā tyaktvā vṛṣottamam /",
  "GP12vamp__u:6359": "śūlapāṇirgiriprasthe padātiḥ pratyatiṣṭhata // VamP_44.24 //",
  "GP12vamp__u:6360": "vegenaivāpatantaṃ ca bibhedorasi bhairavaḥ /",
  "GP12vamp__u:6361": "dāruṇaṃ sumahad rūpaṃ kṛtvā trailokyabhīṣaṇam // VamP_44.25 //",
  "GP12vamp__u:6362": "daṃṣṭrākarālaṃ ravikoṭisaṃnibhaṃ mṛgāricarmābhivṛtaṃ jaṭādharam /",
  "GP12vamp__u:6363": "bhujaṅgahārāmalakaṇṭhakandaraṃ viṃśārdhabāhuṃ saṣaḍardhalocanam // VamP_44.26 //",
  "GP12vamp__u:6364": "etādṛsena rūpeṇa bhagavān bhūtabhāvananaḥ /",
  "GP12vamp__u:6365": "bibheda śatruṃ śūlena śubhadaḥ śāśvataḥ śivaḥ // VamP_44.27 //",
  "GP12vamp__u:6366": "saśūlaṃ bhairavaṃ gṛhya bhinnepyurasi dānavaḥ /",
  "GP12vamp__u:6367": "vijahārātivegena krośamātraṃ mahāmune // VamP_44.28 //",
  "GP12vamp__u:6368": "tataḥ kathañcid bhagavān saṃstabhyātmanāmātmanā /",
  "GP12vamp__u:6369": "tūrṇamutpāṭayāmāsa śūlena sagadaṃ ripum // VamP_44.29 //",
  "GP12vamp__u:6370": "daityādhipastavapi gadāṃ haramūrdhni nyapātayat /",
  "GP12vamp__u:6371": "karābhyāṃ gṛhya śūlaṃ ca samutpatata dānavaḥ // VamP_44.30 //",
  "GP12vamp__u:6372": "saṃsthitaḥ sa mahāyogī sarvādhāraḥ prajāpatiḥ /",
  "GP12vamp__u:6373": "gadāpātakṣatād bhūri caturdhāsṛgathāpatat // VamP_44.31 //",
  "GP12vamp__u:6374": "pūrvadhārāsamudbhūto bhairavo 'gnisamaprabhaḥ /",
  "GP12vamp__u:6375": "vidyārājeti vikhyātaḥ padmamālāvibhūṣitaḥ // VamP_44.32 //",
  "GP12vamp__u:6376": "tathā dakṣiṇadhārottho bhairavaḥ pretamaṇḍitaḥ /",
  "GP12vamp__u:6377": "kālarājeti vikhyātaḥ kṛṣṇāñjanasamaprabhaḥ // VamP_44.33 //",
  "GP12vamp__u:6378": "atha protīcīdhārottho bhairavaḥ patrabhūṣitaḥ /",
  "GP12vamp__u:6379": "atasīkusumaprakhyaḥ kāmarājeti viśrutaḥ // VamP_44.34 //",
  "GP12vamp__u:6380": "udagdhārābhavaścānyo bhairavaḥ śūlabhūṣitaḥ /",
  "GP12vamp__u:6381": "somarājeti vikhyātaścakramālāvibhūṣitaḥ // VamP_44.35 //",
  "GP12vamp__u:6382": "kṣatasya rudhirāt jāto bhairavaḥ śūlabhūṣitaḥ /",
  "GP12vamp__u:6383": "svacchandarājo vikhyātaḥ indrāyudhasamaprabhaḥ // VamP_44.36 //",
  "GP12vamp__u:6384": "bhūmisthād rudhirājjāto bhairavaḥ śūlabhūṣitaḥ /",
  "GP12vamp__u:6385": "khyāto lalitarājeti saubhāñjanasamaprabhaḥ // VamP_44.37 //",
  "GP12vamp__u:6386": "evaṃ hi saptarūpo 'sau kathyate bhairavo mune /",
  "GP12vamp__u:6387": "vighnarājo 'ṣṭamaḥ prokto bhairavāṣṭakamucyate // VamP_44.38 //",
  "GP12vamp__u:6388": "evaṃ mahātmanā daityaḥ śūlaproto mahāsurāḥ /",
  "GP12vamp__u:6389": "chatravad dhārito brahman bhairaveṇa triśulinā // VamP_44.39 //",
  "GP12vamp__u:6390": "tasyāsṛgulbaṇaṃ brahmañchūlabhedādavāpatat /",
  "GP12vamp__u:6391": "yenākaṣṭhaṃ mahādevo nimagnaḥ saptamūrtimān // VamP_44.40 //",
  "GP12vamp__u:6392": "tataḥ svedo 'bhavad bhūri śramajaḥ śaṅkarasya tu /",
  "GP12vamp__u:6393": "lalāṭaphalake tasmājjātā kanyāsṛgāplutā // VamP_44.41 //",
  "GP12vamp__u:6394": "yadbhūbhyāṃ nyapatad vipra svedabinduḥ śivānanāt /",
  "GP12vamp__u:6395": "tasmādaṅgarapuñjābho bālakaḥ samajāyata // VamP_44.42 //",
  "GP12vamp__u:6396": "sa bālastaṣito 'tyarthaṃ papau rudhiramāndhakam /",
  "GP12vamp__u:6397": "kanyā cotkṛtya saṃjātamasṛgvililihe 'dbhutā // VamP_44.43 //",
  "GP12vamp__u:6398": "tatastāmāha bālārkaprabhāṃ bhairavamūrtimān /",
  "GP12vamp__u:6399": "śaṅkaro varado loke śreyor'thāya vaco mahat // VamP_44.44 //",
  "GP12vamp__u:6400": "tvāṃ pūjayiṣyanti surā ṛṣaḥ pitaroragāḥ /",
  "GP12vamp__u:6401": "yakṣavidyādharāścaiva mānavāśca śubhaṅkari // VamP_44.45 //",
  "GP12vamp__u:6402": "tvāṃ stoṣyanti sadā devi balipuṣpotkaraiḥ karaiḥ /",
  "GP12vamp__u:6403": "carcciketi subhaṃ nāma yasmādā rudhiracarcitā // VamP_44.46 //",
  "GP12vamp__u:6404": "ityevamuktā varadena carcikā bhūtānujātā haricarmavāsinī /",
  "GP12vamp__u:6405": "mahīṃ samantād vicacāra sundarī sthānaṃ gatā haiṅgulatādrimuttamam // VamP_44.47 //",
  "GP12vamp__u:6406": "tasyāṃ gatāyāṃ varadaḥ kujasya prādād varaṃ sarvavarottamaṃ yat /",
  "GP12vamp__u:6407": "grahādhipatyaṃ jagātāṃ śubhāśubhaṃ bhaviṣyati tvadvarāgaṃ mahātmana // VamP_44.48 //",
  "GP12vamp__u:6408": "haro 'ndhakaṃ varṣasahasramātraṃ divyaṃ svanetrārkahutāśanena /",
  "GP12vamp__u:6409": "cakāra saṃśuṣkatanuṃ tvaśoṇitaṃ tvagasthiśeṣaṃ bhagavān sa bhairavaḥ // VamP_44.49 //",
  "GP12vamp__u:6410": "tatrāgninā netrabhavena śuddhaḥ sa muktapāpo 'surarāḍ babhuva /",
  "GP12vamp__u:6411": "tataḥ prajānāṃ bahurūpamīśaṃ nāthaṃ hi sarvasya carācarasya // VamP_44.50 //",
  "GP12vamp__u:6412": "jñātvā sa sarveśvaramīśamavyayaṃ trailokyanāthaṃ varadaṃ vareṇyam /",
  "GP12vamp__u:6413": "sarvaiḥ surādyairnatamīḍyamādyaṃ tato 'ndhakaḥ stotramidaṃ cakāra // VamP_44.51 //",
  "GP12vamp__u:6414": "andhaka uvāca /",
  "GP12vamp__u:6415": "namo 'stu te bhairava bhīmamūrte trilokagoptre śitaśūladhāriṇe /",
  "GP12vamp__u:6416": "viṃśārddhabāho bhujageśahāra trinetra māṃ pāhi vipannabuddhim // VamP_44.52 //",
  "GP12vamp__u:6417": "jayasva sarveśvara viśvamūrtte surāsurairvanditapādapīṭha /",
  "GP12vamp__u:6418": "trailokyamāturgurave vṛṣāṅka bhītaḥ śaraṇyaṃ śaraṇāgato 'smi // VamP_44.53 //",
  "GP12vamp__u:6419": "tvāṃ nātha devāḥ śivamīrayanti siddhā haraṃ sthāṇuṃ maharṣayaśca /",
  "GP12vamp__u:6420": "bhīmaṃ ca yakṣā manujā maheśvaraṃ bhūtāśca bhūtādhipamāmananti // VamP_44.54 //",
  "GP12vamp__u:6421": "niśācarā ugramupārcayanti bhaveti puṇyāḥ pitaro namanti /",
  "GP12vamp__u:6422": "dāso 'smi tubhyaṃ hara pāhi mahyaṃ pāpakṣayaṃ me kuru lokanātha // VamP_44.55 //",
  "GP12vamp__u:6423": "bhāvaṃstridevastriyugastridharmā tripuṣkaraścāsi vibho trinetra /",
  "GP12vamp__u:6424": "trayyāruṇistritivyayātman punīhi māṃ tvāṃ śaraṇaṃ gato 'smi // VamP_44.56 //",
  "GP12vamp__u:6425": "triṇāciketastripadapratiṣṭhaḥ ṣaḍaṅgavit tvaṃ viṣayeṣvalubdhaḥ /",
  "GP12vamp__u:6426": "trailokyanātho 'si punīhi śaṃbho dāso 'smi bhītaḥ śaraṇāgataste // VamP_44.57 //",
  "GP12vamp__u:6427": "kṛtaṃ mahat śaṅkara te 'parādhaṃ mayā mahābhūtapate girīśa /",
  "GP12vamp__u:6428": "kāmāriṇā nirjitamānasena prasādaye tvāṃ śirasā nato 'smi // VamP_44.58 //",
  "GP12vamp__u:6429": "pāpo 'haṃ pāpakarmāhaṃ pāpātmā pāpasaṃbhavaḥ /",
  "GP12vamp__u:6430": "trāhi māṃ deva īśāna sarvapāpaharo bhava // VamP_44.59 //",
  "GP12vamp__u:6431": "mā me krudhyasva deveśa tvayā caitādṛśo 'smayaham /",
  "GP12vamp__u:6432": "sṛṣṭaḥ pāpasamācāro me prasanno bhaveśvara // VamP_44.60 //",
  "GP12vamp__u:6433": "tvaṃ karttā caiva dhātā ca tvaṃ jayastvaṃ mahājayaḥ /",
  "GP12vamp__u:6434": "tvaṃ maṅgalyastvamoṅkārastvamīśāno dhruvo 'vyayaḥ // VamP_44.61 //",
  "GP12vamp__u:6435": "tvaṃ brahma sṛṣṭikṛnnāthastvaṃ viṣṇustvaṃ maheśvaraḥ /",
  "GP12vamp__u:6436": "tvamindrastvaṃ vaṣaṭkāro dharmastvaṃ ca surottamaḥ // VamP_44.62 //",
  "GP12vamp__u:6437": "sūkṣmastvaṃ vyaktarūpastvaṃ tvamavyaktastvamīśvaraḥ /",
  "GP12vamp__u:6438": "tvayā sarvamidaṃ vyāptaṃ jagat sthāvarajaṅgamam // VamP_44.63 //",
  "GP12vamp__u:6439": "tvamādiranto madhyaśca tvamanādiḥ sahasrapāt /",
  "GP12vamp__u:6440": "vijayastvaṃ sahasrākṣo virūpākṣo mahābhujaḥ // VamP_44.64 //",
  "GP12vamp__u:6441": "antaḥ sarvāgo vyāpī haṃsaḥ prāṇādhipo 'cyutaḥ /",
  "GP12vamp__u:6442": "gīrvāṇapatiravyagro rudraḥ paśupatiḥ śivaḥ // VamP_44.65 //",
  "GP12vamp__u:6443": "traividyastvaṃ jitakrodho jitārirvijitendriyaḥ /",
  "GP12vamp__u:6444": "jayaśca śūlapāṇistvaṃ trāhi māṃ śaraṇāgatam // VamP_44.66 //",
  "GP12vamp__u:6445": "pulastya uvāca /",
  "GP12vamp__u:6446": "itthaṃ maheśvaro brahman stuto daityādhipena tu /",
  "GP12vamp__u:6447": "prītiyuktaḥ viṅgalākṣo hairaṇyākṣimuvāca ha // VamP_44.67 //",
  "GP12vamp__u:6448": "siddho 'si dānavapate parituṣṭo 'smi te 'ndhaka /",
  "GP12vamp__u:6449": "varaṃ varaya bhadraṃ te yamicchasi vināmbikām // VamP_44.68 //",
  "GP12vamp__u:6450": "andhaka uvāca /",
  "GP12vamp__u:6451": "ambikā jananī mahyaṃ bhagavāṃstryambakaḥ pitā /",
  "GP12vamp__u:6452": "vandāmi caraṇau māturvandanīyā mamāmbikā // VamP_44.69 //",
  "GP12vamp__u:6453": "varado 'si yadīśāna tadyātu vilayaṃ mama /",
  "GP12vamp__u:6454": "śārīraṃ mānasaṃ vāgjaṃ duṣkṛtaṃ durvicintitam // VamP_44.70 //",
  "GP12vamp__u:6455": "tathā me dānavo bhāvo vyapayātu maheśvara /",
  "GP12vamp__u:6456": "sthirāstu tvayi bhaktistu varametat prayaccha me // VamP_44.71 //",
  "GP12vamp__u:6457": "mahādeva uvāca /",
  "GP12vamp__u:6458": "evaṃ bhavatu daityendra pāpaṃ te yātu saṃkṣayam /",
  "GP12vamp__u:6459": "mukto 'si daityabhāvācca bhṛṅgī gaṇapatirbhava // VamP_44.72 //",
  "GP12vamp__u:6460": "ityevamuktvā varadaḥ śūlagrādavatārya tam /",
  "GP12vamp__u:6461": "nirmārjya nijahastena cakre nirvraṇamandhakam // VamP_44.73 //",
  "GP12vamp__u:6462": "tataḥ svadehato devān brahmādīnājuhāva saḥ /",
  "GP12vamp__u:6463": "te niścerurmahātmāno namasyantastrilocanam // VamP_44.74 //",
  "GP12vamp__u:6464": "gaṇān sanandīnāhūya sanniveśya tadāgrataḥ /",
  "GP12vamp__u:6465": "bhṛṅginaṃ darśayāmāsa dhruvaṃ naiṣo 'ndhakati hi // VamP_44.75 //",
  "GP12vamp__u:6466": "taṃ dṛṣṭvā dānavapatiṃ saṃśuṣkapiśitaṃ ripum /",
  "GP12vamp__u:6467": "gaṇādhipatyamāpannaṃ praśaśaṃsurvṛṣadhvajam // VamP_44.76 //",
  "GP12vamp__u:6468": "tatastān prāha bhagavān saṃpariṣvajya devatāḥ /",
  "GP12vamp__u:6469": "gacchadhvaṃ svāni dhiṣṇyāni bhuñjadhvaṃ tridivaṃ sukham // VamP_44.77 //",
  "GP12vamp__u:6470": "sahasrākṣo 'pi saṃyātu parvataṃ malayaṃ śubham /",
  "GP12vamp__u:6471": "tatra svakāryaṃ kṛtvaiva paścād yātu triviṣṭapam // VamP_44.78 //",
  "GP12vamp__u:6472": "ityevamuktvā tridaśān samābhāṣya vyasarjayat /",
  "GP12vamp__u:6473": "pimāmahaṃ namaskṛtya pariṣvajya janārdanam /",
  "GP12vamp__u:6474": "te visṛṣṭā maheśena surā jagmustrakṣiviṣṭapam // VamP_44.79 //",
  "GP12vamp__u:6475": "mahendro malayaṃ gatvā kṛtvā kāryaṃ divaṃ gataḥ /",
  "GP12vamp__u:6476": "gateṣu śakrapāgryeṣu deveṣu bhagavāñciśavaḥ // VamP_44.80 //",
  "GP12vamp__u:6477": "visarjayāmāsa gaṇānanumānya yathārhataḥ /",
  "GP12vamp__u:6478": "gaṇāśca śaṅkaraṃ dṛṣṭvā svaṃ svaṃ vāhanamāsthitāḥ // VamP_44.81 //",
  "GP12vamp__u:6479": "jagmuste śubhalokāni mahābhogāni nārada /",
  "GP12vamp__u:6480": "yatra kāmadudhā gāvaḥ sarvakāmaphaladrumāḥ // VamP_44.82 //",
  "GP12vamp__u:6481": "nadyastvamṛtavāhinyo hradāḥ pāyasakardamāḥ /",
  "GP12vamp__u:6482": "svāṃ svāṃ gatiṃ prayāteṣu pramatheṣu maheśvaraḥ // VamP_44.83 //",
  "GP12vamp__u:6483": "samādāyāndhakaṃ haste sanandiḥ śailamabhyagāt /",
  "GP12vamp__u:6484": "dvābhyāṃ varṣasahasrābhyāṃ punarāgādvaro gṛhm // VamP_44.84 //",
  "GP12vamp__u:6485": "dadṛśe ca gireḥ putrīṃ śvetārkakusumasthitām /",
  "GP12vamp__u:6486": "samāyātaṃ nirīkṣyaiva sarvalakṣaṇasaṃyutam // VamP_44.85 //",
  "GP12vamp__u:6487": "tyaktvār'kapuṣpaṃ nirgatya sakhīstāḥ samupāhvayat /",
  "GP12vamp__u:6488": "samāhūtāśca devyā tā jayādyāstūrmamāgaman // VamP_44.86 //",
  "GP12vamp__u:6489": "tābhiḥ parivṛtā tasthau haradarśanalālasā /",
  "GP12vamp__u:6490": "tatastrinetro girijāṃ dṛṣṭvā prekṣya ca dānavam // VamP_44.87 //",
  "GP12vamp__u:6491": "nandinaṃ ca tathā harṣādāliliṅge gireḥ sutām /",
  "GP12vamp__u:6492": "athovācaiṣa dāsaste kṛto devi mayāndhakaḥ // VamP_44.88 //",
  "GP12vamp__u:6493": "paśyasva praṇatiṃ yātaṃ svasutaṃ cāruhāsini /",
  "GP12vamp__u:6494": "ityuccāryāndhakaṃ caiva putra pahyehi satvaram // VamP_44.89 //",
  "GP12vamp__u:6495": "vrajasva śaraṇaṃ mātureṣa śreyaskarī tava /",
  "GP12vamp__u:6496": "ityukto vibhunā nandī andhakaśca gaṇeśvaraḥ // VamP_44.90 //",
  "GP12vamp__u:6497": "samāgamyāmbikāpādau vavandaturubhāvapi /",
  "GP12vamp__u:6498": "andhako 'pi tadā gaurīṃ bhaktinamro mahāmune /",
  "GP12vamp__u:6499": "stutiṃ cakre mahāpuṇyāṃ pāpaghnīṃ śrutīsaṃmitām // VamP_44.91 //",
  "GP12vamp__u:6500": "andhaka uvāca /",
  "GP12vamp__u:6501_0": "oṃ namasye bhāvānīṃ bhūtabhavyapriyāṃ lokadhātrīṃ janitrīṃ skandamātaraṃ mahādevapriyāṃ",
  "GP12vamp__u:6501_1": "dhāriṇīṃ syandinīṃ cetanāṃ trailokyamātaraṃ dharitrīṃ devamātaramathejyāṃ smṛtiṃ",
  "GP12vamp__u:6501_2": "dayāṃ lajjāṃ kāntimagryāmasūyāṃ matiṃ sadāpāvanīṃ daityasainyakṣayakarīṃ mahāmāyāṃ",
  "GP12vamp__u:6501_3": "vaijayantī suśubhāṃ kālarātriṃ govindabhaginīṃ śailarājapūtrīṃ sarvadevārcitāṃ sarvabhūtārcitāṃ",
  "GP12vamp__u:6501_4": "vidyāṃ sarasvatīṃ trinayanamahiṣīṃ namasyāmī mṛḍānīṃ śaraṇyāṃ śaraṇamupāgato 'haṃ namo namaste |",
  "GP12vamp__u:6502": "itthaṃ stutā sāndhakena parituṣṭā vibhāvarī /",
  "GP12vamp__u:6503": "prāha putra prasannāsmi vṛṇuṣva paramuttamam // VamP_44.92 //",
  "GP12vamp__u:6504": "bhṛṅgiruvāca /",
  "GP12vamp__u:6505": "pāpaṃ praśamamāyātu trividhaṃ mama pārvati /",
  "GP12vamp__u:6506": "tatheśvare ca satataṃ bhaktirastu mamāmvike // VamP_44.93 //",
  "GP12vamp__u:6507": "pulastya uvāca /",
  "GP12vamp__u:6508": "bāḍhamityabravīd gaurī hiraṇyākṣasutaṃ tataḥ /",
  "GP12vamp__u:6509": "sa cāste pūjayañśarvaṃ gaṇānāmadhipo 'bhavat // VamP_44.94 //",
  "GP12vamp__u:6510": "evaṃ purā dānavasattamaṃ taṃ maheśvareṇātha virūpadṛṣṭyā /",
  "GP12vamp__u:6511": "kṛtvaiva rūpaṃ bhayadaṃ ca bhairavaṃ bhṛṅgitvamīsena kṛtaṃ svabhaktyā // VamP_44.95 //",
  "GP12vamp__u:6512": "etat tavoktaṃ harakīrtivardhanaṃ puṇyaṃ pavitraṃ śubhadaṃ maharṣe /",
  "GP12vamp__u:6513": "saṃkīrtanīyaṃ dvijasattameṣu dharmāyurārogyadhanaiṣiṇā sadā // VamP_44.96 //",
  "GP12vamp__u:6514": "iti śrīvāmapurāṇe catuścatvāriśo 'dhyāyaḥ",
  "GP12vamp__u:6515": "________________________________________________________________________",
  "GP12vamp__u:6516": "nārada uvāca /",
  "GP12vamp__u:6517": "malaye 'pi mahendreṇa yatkṛtaṃ brāhmaṇarṣabha /",
  "GP12vamp__u:6518": "niṣpāditaṃ svakaṃ kāryaṃ tanme vyākhyātumarhasi // VamP_45.1 //",
  "GP12vamp__u:6519": "pulastya uvāca /",
  "GP12vamp__u:6520": "śrūyatāṃ yanmahendreṇa malaye parvatottame /",
  "GP12vamp__u:6521": "kṛtaṃ lokahitaṃ brahmannātmanaśca tathā hitam // VamP_45.2 //",
  "GP12vamp__u:6522": "andhāsurasyānucarā mayatāpurogamāḥ /",
  "GP12vamp__u:6523": "te nirjitāḥ suragaṇaiḥ pātālagamanotsukāḥ // VamP_45.3 //",
  "GP12vamp__u:6524": "dadṛśurmalayaṃ śailaṃ siddhādhyuṣitakandaram /",
  "GP12vamp__u:6525": "latāvitāsaṃchannaṃ mattasattvasamākulam // VamP_45.4 //",
  "GP12vamp__u:6526": "candanairuragākrāntaiḥ suśītairabhisevitam /",
  "GP12vamp__u:6527": "mādhavīkusumāmodaṃ ṛṣyarcitaharaṃ girim // VamP_45.5 //",
  "GP12vamp__u:6528": "taṃ dṛṣṭvā śītalacchāyaṃ śrāntā vyāyāmakarṣitāḥ /",
  "GP12vamp__u:6529": "mayatārapurogāste nivāsaṃ samarocayan // VamP_45.6 //",
  "GP12vamp__u:6530": "teṣu tatropaviṣṭeṣu prāṇatṛptiprado 'nilaḥ /",
  "GP12vamp__u:6531": "vivāti śītaḥ śanakairdakṣiṇo gandhasaṃyutaḥ // VamP_45.7 //",
  "GP12vamp__u:6532": "tatraiva ca ratiṃ cakraḥ sarva eva mahāsurāḥ /",
  "GP12vamp__u:6533": "kurvanto lokasaṃpūjye viddheṣaṃ devatāgaṇe // VamP_45.8 //",
  "GP12vamp__u:6534": "tāñjñātvā śaṅkaraḥ śakraṃ preṣayanmalaye 'surān /",
  "GP12vamp__u:6535": "sa cāpi dadṛśe gacchan pathi gomātaraṃ hariḥ // VamP_45.9 //",
  "GP12vamp__u:6536": "tasyāḥ pradakṣiṇāṃ kṛtvā dṛṣṭvā śailaṃ ca suprabham /",
  "GP12vamp__u:6537": "dadṛśe dānavān sarvān saṃhṛṣṭān bhogasaṃyutān // VamP_45.10 //",
  "GP12vamp__u:6538": "athājuhāva balahā sarvāneva mahāsurān /",
  "GP12vamp__u:6539": "te cāpyāyayuravyagrā vikirantaḥ śerotkarān // VamP_45.11 //",
  "GP12vamp__u:6540": "tānāgatān bāṇajālaiḥ rathastho 'dbhutadarśanā /",
  "GP12vamp__u:6541": "chādayāmāsa viprarṣe girīn vṛṣṭyā yathā ghanaḥ // VamP_45.12 //",
  "GP12vamp__u:6542": "tato bāṇairavacchādya mayādīn dānavān hariḥ /",
  "GP12vamp__u:6543": "pākaṃ jaghāna tīkṣṇāgrairmārgaṇaiḥ kaṅgavāsasaiḥ // VamP_45.13 //",
  "GP12vamp__u:6544": "tatra nāma vibhurlobhe śāsanatvāt śarairdṛḍhaiḥ /",
  "GP12vamp__u:6545": "pākaśāsanatāṃ śakraḥ sarvāmarapatirvibhuḥ // VamP_45.14 //",
  "GP12vamp__u:6546": "tathānyaṃ puranāmānaṃ bāṇāsurasutaṃ śaraiḥ /",
  "GP12vamp__u:6547": "supuṅkhairdārayāmāsa tato 'bhūt sa purandaraḥ // VamP_45.15 //",
  "GP12vamp__u:6548": "hatvetthaṃ samare 'jaiṣīd gotrabhid dānavaṃ balam /",
  "GP12vamp__u:6549": "taccāpi vijitaṃ brahman rasātalamupāgamat // VamP_45.16 //",
  "GP12vamp__u:6550": "etadarthaṃ sahasrākṣaḥ preṣito malayācalam /",
  "GP12vamp__u:6551": "tryambakena muniśreṣṭha kimanyacchrotumicchasi // VamP_45.17 //",
  "GP12vamp__u:6552": "nārada uvāca /",
  "GP12vamp__u:6553": "kimarthaṃ daivatapatirgauntrabhit kathyate hariḥ /",
  "GP12vamp__u:6554": "eṣa me saṃśayo brahman hṛdi saṃparivartate // VamP_45.18 //",
  "GP12vamp__u:6555": "pulastya uvāca /",
  "GP12vamp__u:6556": "śruyatāṃ gotrabhicchakraḥ kīrtito hi yathā mayā /",
  "GP12vamp__u:6557": "hate hiraṇyakaśipau yaccakārārimardanaḥ // VamP_45.19 //",
  "GP12vamp__u:6558": "ditirvinaṣṭaputrā tu kaśyapaṃ prāha nārada /",
  "GP12vamp__u:6559": "vibho nātho 'si me dehi śakrahantāramātmajam // VamP_45.20 //",
  "GP12vamp__u:6560": "kaśyapastāmuvācātha yadi tvamasitekṣaṇe /",
  "GP12vamp__u:6561": "śaucācārasamāyuktā sthāsyase daśatīrdaśa // VamP_45.21 //",
  "GP12vamp__u:6562": "saṃvatsarāṇāṃ divyānāṃ tatastrailokyanāyakam /",
  "GP12vamp__u:6563": "janayiṣyasi putraṃ tvaṃ śatrughnaṃ nānyathā priye // VamP_45.22 //",
  "GP12vamp__u:6564": "ityevamuktā sā bhartrā ditirniyamamāsthitā /",
  "GP12vamp__u:6565": "garbhādhānaṃ ṛṣiḥ kṛtvā jagāmodayaparvatam // VamP_45.23 //",
  "GP12vamp__u:6566": "gate tasmin muniśreṣṭhe sahasrākṣo 'pi satvaram /",
  "GP12vamp__u:6567": "tamāśramamupāgamya ditiṃ vacanamabravīt // VamP_45.24 //",
  "GP12vamp__u:6568": "kariṣyāmyanuśuśrūṣāṃ bhavatyā yadi manyase /",
  "GP12vamp__u:6569": "bāñamityabravīd devī bhāvikarmapracoditā // VamP_45.25 //",
  "GP12vamp__u:6570": "samidāharaṇādīni tasyāścakre purandaraḥ /",
  "GP12vamp__u:6571": "vinītātmā ca kāryārthā chidrānveṣī bhujaṅgavat // VamP_45.26 //",
  "GP12vamp__u:6572": "ekadā sā tapoyuktā śauce mahati saṃsthitā /",
  "GP12vamp__u:6573": "daśavarṣaśatānte tu śiraḥsnātā tapasvinī // VamP_45.27 //",
  "GP12vamp__u:6574": "jānubhyāmupari sthāpya muktakeśā nijaṃ śiraḥ /",
  "GP12vamp__u:6575": "suṣvāpa keśaprāntaistu saṃśliṣṭacaraṇābhavat // VamP_45.28 //",
  "GP12vamp__u:6576": "tamantaramaśaucasya jñātvā devaḥ sahasradṛk /",
  "GP12vamp__u:6577": "viveśa māturudaraṃ nāsārandhreṇa nārada // VamP_45.29 //",
  "GP12vamp__u:6578": "praviśya jaṭharaṃ kruddho daityamātuḥ purandaraḥ /",
  "GP12vamp__u:6579": "dadarśordhvamukaṃ bālaṃ kaṭinyastakaraṃ mahat // VamP_45.30 //",
  "GP12vamp__u:6580": "tasyaivāsye 'tha dadṛśe peśīṃ māṃsasya vāsavaḥ /",
  "GP12vamp__u:6581": "śuddhasphaṭikasaṃkāśāṃ karābhyāṃ jagṛhe 'tha tām // VamP_45.31 //",
  "GP12vamp__u:6582": "tataḥ kopasamādhmāto māṃsapeśīṃ śatakratuḥ /",
  "GP12vamp__u:6583": "karābhyaṃ mardayāmāsa tataḥ sā kaṭhinābhavat // VamP_45.32 //",
  "GP12vamp__u:6584": "ūrdhvenārdhaṃ ca vavṛdhe tvadhor'dhaṃ vavṛdhe tathā /",
  "GP12vamp__u:6585": "śataparvātha kuliśaḥ saṃjāto māṃsapeśitaḥ // VamP_45.33 //",
  "GP12vamp__u:6586": "tenaiva garbhaṃ ditijaṃ vajreṇa śataparvaṇā /",
  "GP12vamp__u:6587": "ciccheda saptadhā brahman sa ruroda ca visvaram // VamP_45.34 //",
  "GP12vamp__u:6588": "tato 'payabudhyata ditirajānācchakracoṣṭitam /",
  "GP12vamp__u:6589": "śuśrāva vācaṃ putrasya rudamānasya nārada // VamP_45.35 //",
  "GP12vamp__u:6590": "śakro 'pi prāha mā mūḍha rudasveti sughargharam /",
  "GP12vamp__u:6591": "ityevamuktvā caikaikaṃ bhūyaściccheda saptadhā // VamP_45.36 //",
  "GP12vamp__u:6592": "te jātā maruto nāma devabhṛtyāḥ śatakratoḥ /",
  "GP12vamp__u:6593": "māturevāpacāreṇa calante te puraskṛtāḥ /",
  "GP12vamp__u:6594": "45.37 tataḥ sakuliśaḥ śakro nirgamya jaṭharāt tadā /",
  "GP12vamp__u:6595": "ditiṃ kṛtāñjalipuṭaḥ prāha bhītastu śāpataḥ // VamP_45.38 //",
  "GP12vamp__u:6596": "mamāsti nāparādho 'yaṃ yacchāstastanayastava /",
  "GP12vamp__u:6597": "tavaivāpanayācchastastanme na kroddhamarhasi // VamP_45.39 //",
  "GP12vamp__u:6598": "ditiruvāca /",
  "GP12vamp__u:6599": "na tāvatrāparādho 'sti manye diṣṭamidaṃ purā /",
  "GP12vamp__u:6600": "saṃpūrṇe tvapi kāle vai yā śaucatvamupāgatā // VamP_45.40 //",
  "GP12vamp__u:6601": "pulastya uvāca /",
  "GP12vamp__u:6602": "ityevamuktvā tān bālān parisāntvya ditiḥ svayam /",
  "GP12vamp__u:6603": "devārājñā sahaitāṃstu preṣayāmāsa bhāmini // VamP_45.41 //",
  "GP12vamp__u:6604": "evaṃ purā svānapi sodarān sa garbhasthitānujjarituṃ bhayārtaḥ /",
  "GP12vamp__u:6605": "bibheda vajreṇa tataḥ sa gotrabhit khyāto maharṣe bhagavān mahendraḥ // VamP_45.42 //",
  "GP12vamp__u:6606": "iti śrīvāmanapurāṇe pañcacatvāriṃśo 'dhyāyaḥ",
  "GP12vamp__u:6607": "________________________________________________________________________",
  "GP12vamp__u:6608": "nārada uvāca /",
  "GP12vamp__u:6609": "yadamī bhavatā proktā maruto ditijottamāḥ /",
  "GP12vamp__u:6610": "tat kena pūrvamāsan vai marunmārgeṇa kathyatām // VamP_46.1 //",
  "GP12vamp__u:6611": "pūrvamanvantareṣveva samatīteṣu sattam /",
  "GP12vamp__u:6612": "ke tvāsan vāyumārgasthāstanme vyākhyātumarhasi // VamP_46.2 //",
  "GP12vamp__u:6613": "pulastya uvāca /",
  "GP12vamp__u:6614": "śrūyatāṃ pūrvamarutāmutpattiṃ kathayāmi te /",
  "GP12vamp__u:6615": "svāyaṃbhuvaṃ samārabhya yāvanmanvantaraṃ tvidam // VamP_46.3 //",
  "GP12vamp__u:6616": "svāyaṃbhuvasya putro 'bhūnmanornāma priyavrataḥ /",
  "GP12vamp__u:6617": "tasyāsīt savano nāma putrastrailokyapūjitaḥ // VamP_46.4 //",
  "GP12vamp__u:6618": "sa cānapatyo devarṣe nṛpaḥ pretagatiṃ gataḥ /",
  "GP12vamp__u:6619": "tato 'rudat tasya patnī sudevā śokavihvalā // VamP_46.5 //",
  "GP12vamp__u:6620": "na dadāti tadā dagdhuṃ samāliṅgya sthitā patim /",
  "GP12vamp__u:6621": "nātha nāteti bahuśo vilapantī tvanāthavat // VamP_46.6 //",
  "GP12vamp__u:6622": "tāmantarikṣādaśarīriṇī vāk provāca mā rājapatnīha rodīḥ /",
  "GP12vamp__u:6623": "yadyasti te satyamanuttamaṃ tadā bhavatvayaṃ te patinā sahāgniḥ // VamP_46.7 //",
  "GP12vamp__u:6624": "sā tāṃ vāṇīmantarikṣānniśamya provācedaṃ rājaputrī sudevā /",
  "GP12vamp__u:6625": "śocāmyenaṃ pārthivaṃ putrahīnaṃ naivātmānaṃ mandabhāgyaṃ vihaṅga // VamP_46.8 //",
  "GP12vamp__u:6626": "so 'thābravīnmā rudasvāyatākṣi putrāstvatto bhūmipālasya sapta /",
  "GP12vamp__u:6627": "bhaviṣyanti vahnimāroha śīghraṃ satyaṃ proktaṃ śraddadhatsva tvamadya // VamP_46.9 //",
  "GP12vamp__u:6628": "ityevamuktā khacareṇa bālā citau samāropya pitaṃ varārham /",
  "GP12vamp__u:6629": "hutāśamāsādya pativratā taṃ saṃcintayantī jvalanaṃ pravanannā // VamP_46.10 //",
  "GP12vamp__u:6630": "tato muhūrtānnṛpatiḥ śriyā yutaḥ samuttasthau sahito bhāryayāsau /",
  "GP12vamp__u:6631": "khamutpapātātha sa kāmacārī samaṃ mahiṣyā ca sunābhaputryā // VamP_46.11 //",
  "GP12vamp__u:6632": "tasyāmbare nārada pārthivasya jātā rajogā mahiṣī tu gacchataḥ /",
  "GP12vamp__u:6633": "sa divyayogāt pratisaṃsthito 'mbare bhāryāsahāyo divasāni pañca // VamP_46.12 //",
  "GP12vamp__u:6634": "tatastu ṣaṣṭhe 'hani pārthivena ṛturna vandhyo 'dya bhaved vicintya /",
  "GP12vamp__u:6635": "rarāma tanvyā saha kāmacārī tato 'mbarāt prācyavatāsya śukram // VamP_46.13 //",
  "GP12vamp__u:6636": "śukrotsargāvasāne tu nṛpatirbhāryayā saha /",
  "GP12vamp__u:6637": "jagāma divyayā gatyā brahmalokaṃ tapodhana /",
  "GP12vamp__u:6638": "/ /",
  "GP12vamp__u:6639": "46.14 //",
  "GP12vamp__u:6640": "tadambarāt pracalitamabhravarṇaṃ śukraṃ samānā nalinī vapuṣmatī /",
  "GP12vamp__u:6641": "citrā viśālā haritālinī ca saptarṣipatnyo dadṛśuryathecchayā // VamP_46.15 //",
  "GP12vamp__u:6642": "tad dṛṣṭvā puṣkare nyastaṃ pratyaicchanta tapodhana /",
  "GP12vamp__u:6643": "manyamānāstadamṛtaṃ sadā yauvanalipsayā // VamP_46.16 //",
  "GP12vamp__u:6644": "tataḥ snātvā ca vidhivat saṃpūjya tān nijān patīn /",
  "GP12vamp__u:6645": "patibhiḥ samanujñātāḥ papuḥ puṣkarasaṃsthitam // VamP_46.17 //",
  "GP12vamp__u:6646": "tacchukraṃ pārthivendrasya manyamānāstadāmṛtam /",
  "GP12vamp__u:6647": "pītamātreṇa śukreṇa pārthivendrodbhavena tāḥ // VamP_46.18 //",
  "GP12vamp__u:6648": "brahmatejovihīnāstā jātāḥ patnyastapasvitām /",
  "GP12vamp__u:6649": "tatastu tatyajuḥ sarve sadoṣāstāśca patnayaḥ // VamP_46.19 //",
  "GP12vamp__u:6650": "suṣuvuḥ sapta tanayān rudato bhairavaṃ mune /",
  "GP12vamp__u:6651": "teṣāṃ ruditaśabdena sarvamāpūritaṃ jagat // VamP_46.20 //",
  "GP12vamp__u:6652": "athājagāma bhagavān brahma lokapitāmahaḥ /",
  "GP12vamp__u:6653": "samabhyetyābravīd bālān mā rudadhvaṃ mahābalāḥ // VamP_46.21 //",
  "GP12vamp__u:6654": "maruto nāma yūyaṃ vai bhaviṣyadhvaṃ viyaccarāḥ /",
  "GP12vamp__u:6655": "ityevamuktvā deveśo brahma lokapitāmahaḥ // VamP_46.22 //",
  "GP12vamp__u:6656": "tānādāya viyaccārī mārutānādideśa ha /",
  "GP12vamp__u:6657": "te tvāsan marutastvādyā manoḥ svāyaṃbhuve 'ntare // VamP_46.23 //",
  "GP12vamp__u:6658": "svāreciṣe tu maruto vakṣyāmi śṛṇu nārada /",
  "GP12vamp__u:6659": "svārociṣasya putrastu śrīmānāsīt kratudhvajaḥ // VamP_46.24 //",
  "GP12vamp__u:6660": "tasya putrābhavan sapta saptārcciḥpratimā mune /",
  "GP12vamp__u:6661": "tapor'thaṃ te gatāḥ śailaṃ mahāmeruṃ nareśvarāḥ // VamP_46.25 //",
  "GP12vamp__u:6662": "ārādhayanto brahmaṇaṃ padamaindramathepsavaḥ /",
  "GP12vamp__u:6663": "tato vipaścinnāmātha sahasrākṣo bhayāturaḥ // VamP_46.26 //",
  "GP12vamp__u:6664": "pūtanāmapsaromukhyāṃ prāha nārada vākyavit /",
  "GP12vamp__u:6665": "gacchasva pūtane śailaṃ mahāmeruṃ viśālinam // VamP_46.27 //",
  "GP12vamp__u:6666": "tatra tapyanti hi tapaḥ kratudhvajasutā mahat /",
  "GP12vamp__u:6667": "yathā hi tapaso vighnaṃ teṣāṃ bhavati sundari // VamP_46.28 //",
  "GP12vamp__u:6668": "tathā kuruṣva mā teṣāṃ siddhirbhavatu sundari /",
  "GP12vamp__u:6669": "ityevamuktā śakreṇa pūtanā rūpaśālinī // VamP_46.29 //",
  "GP12vamp__u:6670": "tatrājagāma tvaritā yatrātapyanta te tapaḥ /",
  "GP12vamp__u:6671": "āśramasyāvidūre tu nadī mandodavāhinī // VamP_46.30 //",
  "GP12vamp__u:6672": "tasyāṃ snātuṃ samāyātāḥ sarva eva sahodarāḥ /",
  "GP12vamp__u:6673": "sāpi snātuṃ sucārvaṅgī tvavatīrṇā mahānadīm // VamP_46.31 //",
  "GP12vamp__u:6674": "dadṛśuste nṛpāḥ snātāṃ tataścukṣubhire mune /",
  "GP12vamp__u:6675": "teṣāṃ ca prācyavacchukraṃ tatpapau jalacāriṇī // VamP_46.32 //",
  "GP12vamp__u:6676": "śaṅkhinā grāhamukhyasya mahāśaṅkhasya vallabhā /",
  "GP12vamp__u:6677": "te 'pi vibhraṣṭatapaso jagmū rājyaṃ tu ṣaitṛkam // VamP_46.33 //",
  "GP12vamp__u:6678": "sā cāpasarāḥ śakrametya yāthātathyaṃ nyavedayat /",
  "GP12vamp__u:6679": "tato bahutithe kāle sā grāhī śaṅkharūpiṇī // VamP_46.34 //",
  "GP12vamp__u:6680": "samuddhṛtā mahājālaurmatsyabandhena māninī /",
  "GP12vamp__u:6681": "sa tāṃ dṛṣṭvā mahāśaṅkhī sthalāsthāṃ matsyajīvikaḥ // VamP_46.35 //",
  "GP12vamp__u:6682": "nivedayāmāsa tadā kratudhvajasuteṣu vai /",
  "GP12vamp__u:6683": "tathābhyetya mahātmāno yogino yogadhāriṇaḥ // VamP_46.36 //",
  "GP12vamp__u:6684": "nītvā svamandiraṃ sarve puravāpyāṃ samutsṛjan /",
  "GP12vamp__u:6685": "tataḥ pramācchaṅkhinī sī suṣuve sapta vai śiśūn // VamP_46.37 //",
  "GP12vamp__u:6686": "jātamātreṣu putreṣu mokṣabhāvamagācca sā /",
  "GP12vamp__u:6687": "amātṛpitṛkā bālā jalamadhyavihāriṇaḥ // VamP_46.38 //",
  "GP12vamp__u:6688": "stānyārthino vai rurudurāthābhyāgāt pitāmahaḥ /",
  "GP12vamp__u:6689": "mā rudadhvamitītyāha maruto nāma putrakāḥ // VamP_46.39 //",
  "GP12vamp__u:6690": "yūyaṃ devā bhaviṣyadhvaṃ vāyuskandhavicāriṇaḥ /",
  "GP12vamp__u:6691": "ityevamuktvāthādāya sarvāstān daivatān prati // VamP_46.40 //",
  "GP12vamp__u:6692": "niyojya ca marumārge vairājaṃ bhavanaṃ gataḥ /",
  "GP12vamp__u:6693": "evamāsaṃśca maruto manoḥ svārociṣe 'ntare // VamP_46.41 //",
  "GP12vamp__u:6694": "uttame maruto ye ca tāñchṛṇuṣva tapodhana /",
  "GP12vamp__u:6695": "uttamasyānvavāye tu rājāsīnniṣadhādhipaḥ // VamP_46.42 //",
  "GP12vamp__u:6696": "vapuṣmāniti vikhyāto vapuṣā bhāskaropamaḥ /",
  "GP12vamp__u:6697": "tasya putro guṇaśreṣṭho jyotiṣmān dhārmiko 'bhavat // VamP_46.43 //",
  "GP12vamp__u:6698": "sa putrārtho tapastepe nadīṃ mandākinīmanu /",
  "GP12vamp__u:6699": "tasya bhāryā ca suśroṇī devācāryāsutā śubhā // VamP_46.44 //",
  "GP12vamp__u:6700": "tapaścāraṇayuktasya babhūva paricārikā /",
  "GP12vamp__u:6701": "sā svayaṃ phalapuṣpāmbusamitkuśaṃ samāharat // VamP_46.45 //",
  "GP12vamp__u:6702": "cakāra padmapatrākṣī samyak cātithipūjanam /",
  "GP12vamp__u:6703": "patiṃ śuśrūṣamāṇā sā kṛśā dhamanisaṃtatā // VamP_46.46 //",
  "GP12vamp__u:6704": "tejoyuktā sucārvaṅgīṃ dṛṣṭā saptarṣibhirvane /",
  "GP12vamp__u:6705": "tāṃ tathā cārusarvāṅgīṃ dṛṣṭvātha tapasā kṛsām // VamP_46.47 //",
  "GP12vamp__u:6706": "papracchustapaso hetuṃ tasyāstadbhartureva ca /",
  "GP12vamp__u:6707": "sābravīt tanayārthāya āvābhyāṃ vai tapaḥkriyā // VamP_46.48 //",
  "GP12vamp__u:6708": "te cāsyai varadā brahman jātāḥ sapta saharṣayāḥ /",
  "GP12vamp__u:6709": "vrajadhvaṃ tanayāḥ sapta bhaviṣyanti na saśaṃ yaḥ // VamP_46.49 //",
  "GP12vamp__u:6710": "yuvayorguṇasaṃyuktā maharṣīṇāṃ prasādataḥ /",
  "GP12vamp__u:6711": "ityevamuktvā jagmuste sarva eva maharṣayaḥ // VamP_46.50 //",
  "GP12vamp__u:6712": "sa cāpi rājarṣiragāt sabhāryo nagaraṃ niram /",
  "GP12vamp__u:6713": "tato bahutithe kāle sā rājño mahiṣī priyā // VamP_46.51 //",
  "GP12vamp__u:6714": "avāpa garbhaṃ tanvaṅgī tasmānnṛpatisattamāt /",
  "GP12vamp__u:6715": "gurviṇyāmatha bhāryāyāṃ mamārāsau narādhipaḥ // VamP_46.52 //",
  "GP12vamp__u:6716": "sā cāpyāroḍhumicchantī bhartāraṃ vai pativratā /",
  "GP12vamp__u:6717": "nivāritā tadāmātyairna tathāpi vyatiṣṭhatā // VamP_46.53 //",
  "GP12vamp__u:6718": "samāropyātha bhartāraṃ citāyāmāruhacca sā /",
  "GP12vamp__u:6719": "tato 'gnimadhyāt salile māṃsapeśyapatanmune // VamP_46.54 //",
  "GP12vamp__u:6720": "sāmbhasā sukhaśītena saṃsiktā saptadhābhavat /",
  "GP12vamp__u:6721": "te 'jāyantātha maruta uttamasyāntare manoḥ // VamP_46.55 //",
  "GP12vamp__u:6722": "tāmasasyāntare ye ca maruto 'pyabhavan purā /",
  "GP12vamp__u:6723": "tānahaṃ kīrtayiṣyāmi gītanṛtyakalipriya // VamP_46.56 //",
  "GP12vamp__u:6724": "tāmasasya manoḥ putro ṛtadhvaja iti śrutaḥ /",
  "GP12vamp__u:6725": "sa putrartho juhāvāgnau svamāṃsaṃ rudhiraṃ tathā // VamP_46.57 //",
  "GP12vamp__u:6726": "asthīni romakeśāṃśca snāyumajjāyakṛdḥanam /",
  "GP12vamp__u:6727": "śukraṃ ca citragau rājā sutārtho iti naḥ śrutam // VamP_46.58 //",
  "GP12vamp__u:6728": "saptasvevārciṣu tataḥ śukrapātādanantaram /",
  "GP12vamp__u:6729": "mā mā kṣipasvetyabhavacchabdaḥ so 'pi mṛto nṛpaḥ // VamP_46.59 //",
  "GP12vamp__u:6730": "tatastasmāddhutavahāt sapta tattejasopamāḥ /",
  "GP12vamp__u:6731": "śiśavaḥ samajāyanta te rudanto 'bhavan mune // VamP_46.60 //",
  "GP12vamp__u:6732": "teṣāṃ tu dhvanimākarṇya bhagavān padmasaṃbhavaḥ /",
  "GP12vamp__u:6733": "samāgamya nivāryyātha sa cakre marutaḥ sutān // VamP_46.61 //",
  "GP12vamp__u:6734": "te tvāsan maruto brahmaṃstamase devatāgaṇāḥ /",
  "GP12vamp__u:6735": "ye 'bhavan raivate tāṃśca śṛṇuṣva tvaṃ tapodhanaḥ // VamP_46.62 //",
  "GP12vamp__u:6736": "raivatasyānvavāye tu rājāsīd ripujid vaśī /",
  "GP12vamp__u:6737": "ripujinnāmataḥ khyāto na tasyāsīt sutaḥ kila // VamP_46.63 //",
  "GP12vamp__u:6738": "sa samārādhya tapasā bhāskaraṃ tejasāṃ nidhim /",
  "GP12vamp__u:6739": "avāpa kanyāṃ suratiṃ tāṃ pragṛhya gṛhaṃ yayau // VamP_46.64 //",
  "GP12vamp__u:6740": "tasyāṃ pitṛgṛhe brahman vasantyāṃ sa pitā mṛtaḥ /",
  "GP12vamp__u:6741": "sāpi duḥkhaparītāṅgīṃ svāṃ tanuṃ tyaktumudyatā // VamP_46.65 //",
  "GP12vamp__u:6742": "tatastāṃ vārayāmāsurṛṣayaḥ sapta mānasāḥ /",
  "GP12vamp__u:6743": "tasyāmāsaktacittāstu sarva eva tapodhanāḥ // VamP_46.66 //",
  "GP12vamp__u:6744": "apārayantī tadduḥkhaṃ prajvālyāgniṃ viveśa ha /",
  "GP12vamp__u:6745": "te cāpaśyanta ṛṣayastaccittā bhāvitāstathā // VamP_46.67 //",
  "GP12vamp__u:6746": "tāṃ mṛtāmṛṣayo dṛṣṭvā kaṣṭaṃ kaṣṭeti vādinaḥ /",
  "GP12vamp__u:6747": "prajagmurjvalanāccāpi saptājāyanta dārakāḥ // VamP_46.68 //",
  "GP12vamp__u:6748": "te ca mātrā vinābhūtā rurudustān pitāmahaḥ /",
  "GP12vamp__u:6749": "nivārayitvā kṛtavāṃllokanātho marudgaṇān // VamP_46.69 //",
  "GP12vamp__u:6750": "raivatasyāntare jātā maruto 'mī tapodhana /",
  "GP12vamp__u:6751": "śṛṇuṣva kīrtayiṣyāmi cākṣuṣasyāntare manoḥ // VamP_46.70 //",
  "GP12vamp__u:6752": "āsīnmaṅkiriti khyātastapasvī satyavāk śuciḥ /",
  "GP12vamp__u:6753": "saptasārasvate tīrthe so 'tapyata mahat tapaḥ // VamP_46.71 //",
  "GP12vamp__u:6754": "vighnārthaṃ tasya tuṣitā devāḥ saṃpreṣayan vapum /",
  "GP12vamp__u:6755": "sā cābhyetya nadītīre kṣobhayāmāsa bhāminī // VamP_46.72 //",
  "GP12vamp__u:6756": "tato 'sya prācyavacchrukraṃ saptasārasvate jale /",
  "GP12vamp__u:6757": "tāṃ caivāpyaśapanmūḍhāṃ munirmaṅkaṇako vapum // VamP_46.73 //",
  "GP12vamp__u:6758": "gaccha labdhāsi mūḍhe tvaṃ pāpasyāsya mahat phalam /",
  "GP12vamp__u:6759": "vidhvaṃsayiṣyati hayo bhavatīṃ yajñasaṃsadi // VamP_46.74 //",
  "GP12vamp__u:6760": "evaṃ śaptvā ṛṣiḥ śrīmān jagāmātha svamāśramam /",
  "GP12vamp__u:6761": "sarasvatībhyaḥ saptabhayaḥ sapta vai maruto 'bhavan // VamP_46.75 //",
  "GP12vamp__u:6762": "etat tavoktā marutaḥ purā yathā jātā viyadvyāptikarā maharṣe /",
  "GP12vamp__u:6763": "yeṣāṃ śrute janmani pāpahānirbhavecca dharmābhyudayo mahān vai // VamP_46.76 //",
  "GP12vamp__u:6764": "iti śrīvāmupurāṇe ṣaṭcatviriṃśo 'dhyāyaḥ",
  "GP12vamp__u:6765": "________________________________________________________________________",
  "GP12vamp__u:6766": "pulastya uvāca /",
  "GP12vamp__u:6767": "etadarthaṃ balirdaityaḥ kṛto rājā kalipriya /",
  "GP12vamp__u:6768": "mantrapradātā prahlādaḥ śukraścāsīt purohitaḥ // VamP_47.1 //",
  "GP12vamp__u:6769": "jñātvābhiṣiktaṃ daiteyaṃ virocanasutaṃ balim /",
  "GP12vamp__u:6770": "didṛkṣavaḥ samāyātāḥ samayāḥ sarva eva hi // VamP_47.2 //",
  "GP12vamp__u:6771": "tānāgatānnirīkṣyaiva pūjayitvā yatākramama /",
  "GP12vamp__u:6772": "papraccha kulajān sarvān kiṃnu śreyaskaraṃ mama // VamP_47.3 //",
  "GP12vamp__u:6773": "tamucuḥ sarva evainaṃ śṛṇuṣva suramardana /",
  "GP12vamp__u:6774": "yat te śreyaskaraṃ karma yadasmākaṃ hitaṃ tathā // VamP_47.4 //",
  "GP12vamp__u:6775": "pitāmahastava 7lī āsīd dānavapālakaḥ /",
  "GP12vamp__u:6776": "hiraṇyakaśipurvīraḥ sa śakro 'bhūjjagattraye // VamP_47.5 //",
  "GP12vamp__u:6777": "tamāgamya suraśreṣṭho viṣṇuḥ siṃhavapurdharaḥ /",
  "GP12vamp__u:6778": "pratyakṣaṃ dānavendrāṇāṃ nakhaistaṃ hi vyadārayat // VamP_47.6 //",
  "GP12vamp__u:6779": "apakṛṣṭaṃ tathā rājyamāndhakasya mahātmanaḥ /",
  "GP12vamp__u:6780": "teṣāmarthe mahābāho śaṅkarema triśūlinā // VamP_47.7 //",
  "GP12vamp__u:6781": "tathā tava pitṛvyo 'pi jambhaḥ śakreṇa ghātitaḥ /",
  "GP12vamp__u:6782": "kujambho viṣṇunā cāpi pratyakṣaṃ paśuvat tava // VamP_47.8 //",
  "GP12vamp__u:6783": "śambhuḥ pāko mahendreṇa bhrātā tava sudarśanaḥ /",
  "GP12vamp__u:6784": "virocanastava pitā nihataḥ kathayāmi te // VamP_47.9 //",
  "GP12vamp__u:6785": "śrutvā go6kṣayaṃ brahman kṛta śakreṇa dānavaḥ /",
  "GP12vamp__u:6786": "udyogaṃ kārayāmāsa saha sarvairmahāsuraiḥ // VamP_47.10 //",
  "GP12vamp__u:6787": "rathairanye gajairanye vājibhiścāpare 'surāḥ /",
  "GP12vamp__u:6788": "padātayastathaivānye jagmuryuddhāya daivataiḥ // VamP_47.11 //",
  "GP12vamp__u:6789": "mayo 'gre yāti balavān senānātho bhayaṅkaraḥ /",
  "GP12vamp__u:6790": "sainyasya madhye ca baliḥ kālanemiśca ṣṛṣṭhataḥ // VamP_47.12 //",
  "GP12vamp__u:6791": "vāmapārśvamavaṣṭabhya śālavaḥ prathitavikramaḥ /",
  "GP12vamp__u:6792": "prayāti dakṣiṇaṃ ghoraṃ tārakākhyo bhayaṅkaraḥ // VamP_47.13 //",
  "GP12vamp__u:6793": "dānavānāṃ sahasrāṇi prayutānyarbudāni ca/ saṃprayātāni yuddhāya devaiḥ saha kalipriya // VamP_47.14 //",
  "GP12vamp__u:6794": "śrutvāsurāṇāmudyogaṃ śakraḥ surapatiḥ surān /",
  "GP12vamp__u:6795": "uvāca yāma daityāṃstān yoddhuṃ sabalasaṃyutān // VamP_47.15 //",
  "GP12vamp__u:6796": "ityevamuktvā vacanaṃ surarāṭ syandanaṃ balī /",
  "GP12vamp__u:6797": "samāruroha bhagavān yatamātalivājinam // VamP_47.16 //",
  "GP12vamp__u:6798": "samārūḍhe sahasrākṣe syandanaṃ devatāgaṇaḥ /",
  "GP12vamp__u:6799": "svaṃ svaṃ vāhanamāruhya niśceruryuddhakāṅkṣimaḥ // VamP_47.17 //",
  "GP12vamp__u:6800": "ādityā vasavo rudrāḥ sādhyā viśve 'śvinau tathā /",
  "GP12vamp__u:6801": "vidyādharā guhyakāśca yakṣarākṣasapannagāḥ // VamP_47.18 //",
  "GP12vamp__u:6802": "rājarṣayastathā siddhā nānābhūtāś ca saṃhatāḥ /",
  "GP12vamp__u:6803": "gajānanye rathānanye hayānanye samāruhan // VamP_47.19 //",
  "GP12vamp__u:6804": "vimānāni ca subhrāṇi pakṣivāhyāni nārada /",
  "GP12vamp__u:6805": "samāruhyādravan sarve yato daityabalaṃ sthitam // VamP_47.20 //",
  "GP12vamp__u:6806": "etasmin viṣṇuḥ suraśreṣṭha adhiruhya samabhyagāt // VamP_47.21 //",
  "GP12vamp__u:6807": "tamāgataṃ sahasrākṣastrailokyapatimavyayam /",
  "GP12vamp__u:6808": "vavanda mūrdhnāvanataḥ saha sarvaiḥ surottamaiḥ // VamP_47.22 //",
  "GP12vamp__u:6809": "tato 'gre devasainyasya kārtikeyo gadādharaḥ /",
  "GP12vamp__u:6810": "pālayañjaghanaṃ viṣṇuryāti madhye sahasradṛk // VamP_47.23 //",
  "GP12vamp__u:6811": "vāmaṃ pārśvaṃmavaṣbhya janto vrajate mune /",
  "GP12vamp__u:6812": "dakṣiṇaṃ varuṇaḥ pārśvamavaṣṭabhyāvrajad balī // VamP_47.24 //",
  "GP12vamp__u:6813": "tato 'marāṇāṃ pṛtanā yaśasvinī skandendraviṣṇuvambupasūryapālitā /",
  "GP12vamp__u:6814": "nānāstraśastrodyatadoḥsamūhā samāsasādāribalaṃ mahīdhre // VamP_47.25 //",
  "GP12vamp__u:6815": "udayādritaṭe ramye śubhe samaśilātale /",
  "GP12vamp__u:6816": "nirvṛkṣe pakṣirahite jāto devāsuro raṇaḥ // VamP_47.26 //",
  "GP12vamp__u:6817": "saṃnipātastayo raudraḥ sainyayorabhavanmune /",
  "GP12vamp__u:6818": "mahīdharottame pūrvaṃ yathā vānarahastinoḥ // VamP_47.27 //",
  "GP12vamp__u:6819": "raṇareṇu rathoddhūtaḥ piṅgalo raṇamūrdhani /",
  "GP12vamp__u:6820": "saṃdyānuraktaḥ sadṛśo meghaḥ khe suratāpasa // VamP_47.28 //",
  "GP12vamp__u:6821": "tadāsīt tumulaṃ yuddhaṃ na prājñāyata kiñcana /",
  "GP12vamp__u:6822": "śrūyate tvaniśaṃ śabdaḥ chindhi bhindhīti sarvataḥ // VamP_47.29 //",
  "GP12vamp__u:6823": "tato viśasano raudro daityānāṃ daivataiḥ saha /",
  "GP12vamp__u:6824": "jāto rudhiraniṣyando rajaḥsayamanātmakaḥ // VamP_47.30 //",
  "GP12vamp__u:6825": "śānte rajasi devādyāstad dānavabalaṃ mahat /",
  "GP12vamp__u:6826": "abhidravanti sahitāḥ samaṃ skandena dhīmatā // VamP_47.31 //",
  "GP12vamp__u:6827": "nijaghnurdānavān devāḥ kumārabhujapālitāḥ /",
  "GP12vamp__u:6828": "devān nijaghnurdaityāśca mayaguptāḥ prahāriṇaḥ // VamP_47.32 //",
  "GP12vamp__u:6829": "tato 'mṛtarasāsvādād vinā bhūtāḥ surattamāḥ /",
  "GP12vamp__u:6830": "nirjitāḥ samare daityaiḥ samaṃ skandena nārada // VamP_47.33 //",
  "GP12vamp__u:6831": "vinirjitān surān dṛṣṭvā vainateyadhvajo 'rihā /",
  "GP12vamp__u:6832": "śārṅgamānamya bāṇaighairnijaghāna tatastataḥ // VamP_47.34 //",
  "GP12vamp__u:6833": "te viṣṇunā hanyamānāḥ patattribhirayomukhaiḥ /",
  "GP12vamp__u:6834": "daiteyāḥ śaraṇaṃ jagmuḥ kālanemiṃ mahāsurām // VamP_47.35 //",
  "GP12vamp__u:6835": "tebhyaḥ sa cābhayaṃ dattvā jñātvājeyaṃ ca mādhavam /",
  "GP12vamp__u:6836": "vivṛddhimagamad brahman yathā vyādhirupekṣitaḥ // VamP_47.36 //",
  "GP12vamp__u:6837": "yaṃ yaṃ kareṇa spṛśati devaṃ yakṣaṃ sakinnaram /",
  "GP12vamp__u:6838": "taṃ tamādāya cikṣepa vistṛte vadane balī // VamP_47.37 //",
  "GP12vamp__u:6839": "saṃrambhād dānavendro vimṛdati ditijaiḥ saṃyuto devasainyaṃ sendraṃ sārka sacandraṃ karacaraṇanakhairaskṣatrahīno 'pi vegāt /",
  "GP12vamp__u:6840": "cakrairvaiśvānarābhaistvavanigaganayostiryagūrdhvaṃ samantāt prāpte 'nte kālavahnerjagadakhilamidaṃ rūpamāsīd didhakṣoḥ // VamP_47.38 //",
  "GP12vamp__u:6841": "taṃ dṛṣṭvā varddhamānaṃ ripamatibalinaṃ devagandharvamukhyāḥ siddhāḥsādhyāśvimukhyā bhayataraladṛśaḥ prādravan dikṣu sarve /",
  "GP12vamp__u:6842": "poplūyantaśca daityā harimamaragaṇairarcitaṃ cārumauliṃ nānāśastrāstrapātairvigalitayaśasaṃcakrurutsiktadarpāḥ // VamP_47.39 //",
  "GP12vamp__u:6843": "tānitthaṃprekṣya daityān mayabalipuragān kālanemipradhānān bāṇairākṛṣya śārṅga tvanavaratamurobhedibirvajrakalpaiḥ /",
  "GP12vamp__u:6844": "kopādāraktadṛṣṭiḥ sarathagajahayān dṛṣṭinirdhūtavīryān nārācakhyaiḥ supuṅkhairjalad iva girīn chādayāmāsa viṣṇuḥ // VamP_47.40 //",
  "GP12vamp__u:6845": "tairvāṇaiśchādyamānā harikaranuditaiḥ kāladaṇḍaprakāśairnārācairardhacandrairbālimayapurāgā bhītabhītāstvārantaḥ /",
  "GP12vamp__u:6846": "prārambe dānavendraṃ śatavadanamatho preṣayan kālanemiṃ sa prāyād devasainyaprabhumamitabalaṃ keśavaṃ lokanātham // VamP_47.41 //",
  "GP12vamp__u:6847": "taṃ dṛṣṭvā śataśīrṣamudyatagadaṃ śailendraśṛṅgākṛtiṃ viṣṇuḥ śārṅgamapāsya satvaramatho jagrāha cakraṃ kare /",
  "GP12vamp__u:6848": "so 'pyenaṃ prasamīkṣya daityaviṭapapracchedanaṃ māninaṃ provācātha vihasya taṃ ca suciraṃ meghasvano dānavaḥ // VamP_47.42 //",
  "GP12vamp__u:6849": "ayaṃ sa danuputrasainyavitrāsakṛdriṣuḥ paramakopitaḥ sa madhorvighātakṛt /",
  "GP12vamp__u:6850": "hiraṇyanayanāntakaḥ kusumapūjāratiḥ kva yāti mama dṛṣṭigocare nipatitaḥ khalaḥ // VamP_47.43 //",
  "GP12vamp__u:6851": "yadyeṣa saṃprati mamāhavamabhyuṣaiti nṛnaṃ na yāti nilayaṃ nijamambujākṣaḥ /",
  "GP12vamp__u:6852": "manmuṣṭipiṣṭaśithilāṅgamupāttabhasma saṃdrakṣyate surajano bhayakātarākṣaḥ // VamP_47.44 //",
  "GP12vamp__u:6853": "ityevamuktvā madhusūdanaṃ vai sa kālanemiḥ sphuritādharoṣṭhaḥ /",
  "GP12vamp__u:6854": "gadāṃ khagendropari jātakopo mumoca śaile kuliśaṃ yathendraḥ // VamP_47.45 //",
  "GP12vamp__u:6855": "tāmāpatantīṃ prasamīkṣya viṣṇurghorāṃ gadāṃ dānavabāhumuktām /",
  "GP12vamp__u:6856": "cakreṇa ciccheda sudurgatasya manorathaṃ pūrvakṛtena karma // VamP_47.46 //",
  "GP12vamp__u:6857": "gadāṃ chittvā dānavābhyāśametya bhujau pīnau saṃpraciccheda vegāt /",
  "GP12vamp__u:6858": "bhujābhyāṃ kṛttābhyāṃ dagdhaśailaprakāśaḥ saṃdṛśyetāpyaparaḥ kālanemi // VamP_47.47 //",
  "GP12vamp__u:6859": "tato 'sya mādhavaḥ kopāt śiraścakreṇa bhūtale /",
  "GP12vamp__u:6860": "chittvā nipātayāmāsa pakvaṃ tālaphalaṃ yathā // VamP_47.48 //",
  "GP12vamp__u:6861": "tathā vibāhurviśirā muṇḍatālo yathā vane /",
  "GP12vamp__u:6862": "tasthau merurivākampyaḥ kabandhaḥ kṣmādhareśvaraḥ // VamP_47.49 //",
  "GP12vamp__u:6863": "taṃ vainateyo 'pyupasā khagottmo nipātayāmāsa mune dharaṇyām /",
  "GP12vamp__u:6864": "yathāmbarād bāhuśiraḥ praṇaṣṭabalaṃ mahendraḥ kuliśena bhūmyām // VamP_47.50 //",
  "GP12vamp__u:6865": "tasmin hate dānavasainyapāle saṃpīḍyamānāstridaśaistu daityāḥ /",
  "GP12vamp__u:6866": "vimuktaśastrālakacarmavastrāḥ saṃprādravan bāṇamṛte 'surendrāḥ // VamP_47.51 //",
  "GP12vamp__u:6867": "iti śrīvāmanapurāṇe saptacatvāriṃśo 'dhyāyaḥ",
  "GP12vamp__u:6868": "________________________________________________________________________",
  "GP12vamp__u:6869": "pulastya uvāca /",
  "GP12vamp__u:6870": "saṃnivṛtte tato bāṇe dānavāḥ satvaraṃ punaḥ /",
  "GP12vamp__u:6871": "nivṛttā devatānāṃ ca saśastrā yuddhalālasāḥ // VamP_48.1 //",
  "GP12vamp__u:6872": "viṣṇurapyamitaujāstaṃ jñātvājeyaṃ baleḥ sutam /",
  "GP12vamp__u:6873": "prāhāmantrya surān sarvān yudhyadhvaṃ vigatajvarāḥ // VamP_48.2 //",
  "GP12vamp__u:6874": "viṣṇunātha samādiṣṭā devāḥ śakrapurogamāḥ /",
  "GP12vamp__u:6875": "yuyudhurdānavaiḥ sārdhaṃ viṣṇustvantaradhīyata // VamP_48.3 //",
  "GP12vamp__u:6876": "mādhavaṃ gatamājñāya śukro balimuvāca ha/ govindena murāstyaktāstvaṃ jayasvādhunā bale // VamP_48.4 //",
  "GP12vamp__u:6877": "sa purohitavākyena prīto yāte janārdane /",
  "GP12vamp__u:6878": "gadāmādāya dejasvī devasainyamabhidrutaḥ // VamP_48.5 //",
  "GP12vamp__u:6879": "bāṇo bāhusahasreṇa gṛhya praharaṇānyatha /",
  "GP12vamp__u:6880": "devasainyamabhidrutya nijaghāna sahasraśaḥ // VamP_48.6 //",
  "GP12vamp__u:6881": "mayo 'pi māyāmāsthāya taistai rūpāntarairmune /",
  "GP12vamp__u:6882": "yodhayāmāsa balāvān surāṇāṃ ca varūchinīm // VamP_48.7 //",
  "GP12vamp__u:6883": "vidyujjihvaḥ praribhadro vṛṣaparvā śatekṣaṇaḥ /",
  "GP12vamp__u:6884": "vipāko vikṣaraḥ sainyaṃ te 'pi devānupādravan // VamP_48.8 //",
  "GP12vamp__u:6885": "te hanyamānā ditijairdevāḥ śakrapurogamāḥ /",
  "GP12vamp__u:6886": "gate janārdane deve prāyaśo vimukhyābhavan // VamP_48.9 //",
  "GP12vamp__u:6887": "tān prabhagnān suragāṇān balibāṇāpurogamāḥ /",
  "GP12vamp__u:6888": "pṛṣṭhataścādravan sarve trailokyavijigīṣavaḥ // VamP_48.10 //",
  "GP12vamp__u:6889": "saṃbādhyamānā daiteyairdavāḥ sendrā bhayāturāḥ /",
  "GP12vamp__u:6890": "triviṣṭapaṃ parityajya brahmalokamupāgatāḥ // VamP_48.11 //",
  "GP12vamp__u:6891": "brahmalokaṃ gateṣvitthaṃ sendreṣvapi sureṣu vai /",
  "GP12vamp__u:6892": "svargabhoktā balirjātaḥ saputrabhrātṛbāndhavaḥ // VamP_48.12 //",
  "GP12vamp__u:6893": "śakro 'bhūd bhagavān brahman balirbāṇo yamo 'bhavat /",
  "GP12vamp__u:6894": "varuṇo 'bhūnmayaḥ somo rāhurhlodo hutāśanaḥ // VamP_48.13 //",
  "GP12vamp__u:6895": "svarbhānurabhavat sūryaḥ śukraścāsīd bṛhaspatiḥ /",
  "GP12vamp__u:6896": "ye 'nye 'pyadhikṛtā devāsteṣu jātāḥ surārayaḥ // VamP_48.14 //",
  "GP12vamp__u:6897": "pañcamasya kalerādau dvāparānte sudāruṇaḥ /",
  "GP12vamp__u:6898": "devāsuro 'bhūt saṃgrāmo yatra śakro 'pyabhūd baliḥ // VamP_48.15 //",
  "GP12vamp__u:6899": "pātālāḥ sapta tasyāsn vaśe lokatrayaṃ tathā /",
  "GP12vamp__u:6900": "bhūrbhuvaḥsvariti khyātaṃ daśalokādhipo baliḥ // VamP_48.16 //",
  "GP12vamp__u:6901": "svarge svayaṃ nivasati bhuñjan bhogān sudarlabhān /",
  "GP12vamp__u:6902": "tatropāsanta gandharvā viśvāvasupurogamāḥ // VamP_48.17 //",
  "GP12vamp__u:6903": "tilottamādyāpsaraso nṛtyanti suratāpasa /",
  "GP12vamp__u:6904": "vādayanti ca vādyāni yakṣavidyādharādayaḥ // VamP_48.18 //",
  "GP12vamp__u:6905": "vividhānapi bhogāṃśca bhuñjan daityeśvaro bali /",
  "GP12vamp__u:6906": "sasmāra manasā brahman prahlādaṃ svapitāmaham // VamP_48.19 //",
  "GP12vamp__u:6907": "saṃsmṛto naptṛṇā cāsau mahābhāgavato 'suraḥ /",
  "GP12vamp__u:6908": "samabhyāgāt tvarāyuktaḥ pātālāt svargamavyayam // VamP_48.20 //",
  "GP12vamp__u:6909": "tamāgataṃ samīkṣyaiva tyaktvā siṃhāsanaṃ baliḥ /",
  "GP12vamp__u:6910": "kṛtāñjalipuṭo bhūtvā vavande caraṇāvubhau // VamP_48.21 //",
  "GP12vamp__u:6911": "pādayoḥ patitaṃ vīraṃ prahlādastvarito balim /",
  "GP12vamp__u:6912": "samutthāpya pariṣyavajya viveśa paramāsane // VamP_48.22 //",
  "GP12vamp__u:6913": "laṃ baliḥ prāha bhostāta tvatprasādāt surā mayā /",
  "GP12vamp__u:6914": "nirjitāḥ śakrarājyaṃ ca hṛtaṃ vīryabalānmayā // VamP_48.23 //",
  "GP12vamp__u:6915": "tadidaṃ tāta madvīryavinirjitasurottamam /",
  "GP12vamp__u:6916": "trailokyarājyaṃ bhuñja tvaṃ mayi bhṛtye puraḥsthite // VamP_48.24 //",
  "GP12vamp__u:6917": "etāvatā puṇyayutaḥ syāmahaṃ tāta yat svayam /",
  "GP12vamp__u:6918": "tvadaṅghripūjābhiratastvaducchiṣṭānnabhojanaḥ // VamP_48.25 //",
  "GP12vamp__u:6919": "na sā pālayato rājyaṃ dhṛtirbhavati sattama /",
  "GP12vamp__u:6920": "yā dhṛtirguruśuśruṣāṃ kurvato jāyate vibho // VamP_48.26 //",
  "GP12vamp__u:6921": "tatastaduktaṃ balinā vākyaṃ śrutvā dvijottama /",
  "GP12vamp__u:6922": "prahlādaḥ prāha vacanaṃ dharmakāmārthasādhanam // VamP_48.27 //",
  "GP12vamp__u:6923": "mayā kṛtaṃ rājyamakaṇṭakaṃ purā praśāsitā bhūḥ suhṛdo 'nupūjitāḥ /",
  "GP12vamp__u:6924": "dattaṃ yatheṣṭaṃ janināstathātmajāḥ sthito bale samprati yogasādhakaḥ // VamP_48.28 //",
  "GP12vamp__u:6925": "gṛhītaṃ pu6 vidhivanmayā bhūyo 'rpitaḥ tava /",
  "GP12vamp__u:6926": "evaṃ bhava gurūṇāṃ tvaṃ sadā suśrūṣaṇe rataḥ // VamP_48.29 //",
  "GP12vamp__u:6927": "ityevamuktvā vacanaṃ kare tvādāya dakṣiṇe /",
  "GP12vamp__u:6928": "śākre siṃhāsane brahman baliṃ tūrṇaṃ nyaveśayat // VamP_48.30 //",
  "GP12vamp__u:6929": "sopaviṣṭo mahendrasya sarvaratnamaye śubhe /",
  "GP12vamp__u:6930": "siṃhahāsane daityapatiḥ śuśubhe maghavāniva // VamP_48.31 //",
  "GP12vamp__u:6931": "tatropaviṣṭaścaivāsau kṛtāñjalipuṭo nataḥ /",
  "GP12vamp__u:6932": "prahlādaṃ prāha vacanaṃ meghagambhīrayā girā // VamP_48.32 //",
  "GP12vamp__u:6933": "yanmayā tāta kartavyaṃ trailokyaṃ parirakṣatā /",
  "GP12vamp__u:6934": "dharmārthakāmamokṣebhyastadādiśatu me bhavān // VamP_48.33 //",
  "GP12vamp__u:6935": "tadvākyasama kālaṃ ca śukraḥ prahlādamabravīt /",
  "GP12vamp__u:6936": "yadyuktaṃ tanmahābāho vadasvādyottaraṃ vacaḥ // VamP_48.34 //",
  "GP12vamp__u:6937": "vacanaṃ baliśukrābhyāṃ śrutvā bhāgavato 'suraḥ /",
  "GP12vamp__u:6938": "prāha dharmārthasaṃyuktaṃ prahlādo vākyamuttamam // VamP_48.35 //",
  "GP12vamp__u:6939": "yadāyatyāṃ kṣamaṃ rājan yaddhitaṃ bhuvanasya ca /",
  "GP12vamp__u:6940": "avirodhena dharmasya arthasyopārjanaṃ ca yat // VamP_48.36 //",
  "GP12vamp__u:6941": "sarvasattvānugamanaṃ kāmavargaphalaṃ ca yat /",
  "GP12vamp__u:6942": "paratreha ca yacchreyaḥ putra tatkarma āraca // VamP_48.37 //",
  "GP12vamp__u:6943": "yatā ślāghyaṃ prayāsyadya yathā kīrtirbhavettava /",
  "GP12vamp__u:6944": "yatā nāyaśaso yogastathā kuru mahāmate // VamP_48.38 //",
  "GP12vamp__u:6945": "etadartha śriyaṃ dīptāṃ kāṅkṣante puruṣottamāḥ /",
  "GP12vamp__u:6946": "yenaitāni gṛhe 'smākaṃ nivasanti sunirvṛtāḥ // VamP_48.39 //",
  "GP12vamp__u:6947": "kulajo vyasane magnaḥ sakhā cārthabahiḥ kṛtaḥ /",
  "GP12vamp__u:6948": "vṛddho jñātirguṇī vipraḥ kīrtīśca yaśasā saha // VamP_48.40 //",
  "GP12vamp__u:6949": "tasmād yathaite nivasanti putra rājyasthitasyeha kulodgatādyāḥ /",
  "GP12vamp__u:6950": "tathā yatsvāmalasattvaceṣṭa yathā yaśasvī bhavitāsi loke // VamP_48.41 //",
  "GP12vamp__u:6951": "bhūbhyāṃ sadā brāhmaṇabhūṣitāyāṃ kṣatrānvitāyāṃ dṛḍhavāpitāyām /",
  "GP12vamp__u:6952": "śuśruṣaṇāsaktasamudbhavāyā mṛddhiṃ prayāntīha narādhipendrāḥ // VamP_48.42 //",
  "GP12vamp__u:6953": "tasmād dvijāgryāḥ śrutiśāstrayuktā narādhipāṃste kratubhirdvijendrā yajñāgnidhūmena nṛpasya śāntiḥ // VamP_48.43 //",
  "GP12vamp__u:6954": "tapo 'dhyayanasaṃpannā yājanādhyāpane ratāḥ /",
  "GP12vamp__u:6955": "santu viprā bale pūjyāstvatto 'nujñāmavāpya hi / /",
  "GP12vamp__u:6956": "48.44 svādhyāyayajñaniratā dātāraḥ śastrajīvinaḥ /",
  "GP12vamp__u:6957": "kṣatriyāḥ santu daityendra prajāpālanadharmiṇaḥ // VamP_48.45 //",
  "GP12vamp__u:6958": "yajñādhyayanasaṃpannā dātāraḥ kṛṣikāriṇaḥ /",
  "GP12vamp__u:6959": "pāśupālyaṃ prakurvantu veśyā vipaṇijīvinaḥ // VamP_48.46 //",
  "GP12vamp__u:6960": "brāhmaṇakṣatriyaviśāṃ sadā śuśruṣaṇe ratāḥ /",
  "GP12vamp__u:6961": "śūdrāḥ santvasuraśreṣṭha tavājñākāriṇaḥ sadā // VamP_48.47 //",
  "GP12vamp__u:6962": "yadā varṇāḥ svadharmasthā bhavanti ditijeśvara /",
  "GP12vamp__u:6963": "dharmavṛddhistadā syādvai dharmavṛddhau nṛpodayaḥ // VamP_48.48 //",
  "GP12vamp__u:6964": "tasmād varṇāḥ svadharmasthāstvayā kāryāḥ sadā bale /",
  "GP12vamp__u:6965": "tadvṛddhau bhavato vṛddhistadvānau hānirucyate // VamP_48.49 //",
  "GP12vamp__u:6966": "itthaṃ vacaḥ śrāṇya mahāsurendro baliṃ mahātmā sa babhūva tūṣṇīm /",
  "GP12vamp__u:6967": "tato yadājñāpayase kariṣye itthaṃ baliḥ prāha vaco maharṣe // VamP_48.50 //",
  "GP12vamp__u:6968": "iti śrīvāmanapurāṇe aṣṭacatvāriṃśo 'dhyāyaḥ",
  "GP12vamp__u:6969": "________________________________________________________________________",
  "GP12vamp__u:6970": "pulastya uvāca /",
  "GP12vamp__u:6971": "tato gateṣu deveṣu brahmalokaṃ prati dvija /",
  "GP12vamp__u:6972": "trailokyaṃ pālayāmāsa balirdharmānvitaḥ sadā // VamP_49.1 //",
  "GP12vamp__u:6973": "kalistadā dharmayutaṃ jagad dṛṣṭvā kṛte yathā /",
  "GP12vamp__u:6974": "brahmāṇaṃ śaraṇaṃ bheje svabhāvasya niṣeṇāt // VamP_49.2 //",
  "GP12vamp__u:6975": "gatvā sa dadṛśe devaṃ sendrairdevaiḥ samanvitam /",
  "GP12vamp__u:6976": "svadīptyā dyotayantaṃ ca svadeśaṃ sasurāsuram // VamP_49.3 //",
  "GP12vamp__u:6977": "praṇipatya tamāhātha tiṣyo brahmāṇamīśvaram /",
  "GP12vamp__u:6978": "mama svabhāvo balinā nāśito devasattama // VamP_49.4 //",
  "GP12vamp__u:6979": "taṃ prāha bhagavān yogī svabhāvaṃ jagato 'pi hi /",
  "GP12vamp__u:6980": "na kevalaṃ hi bhavato hṛtaṃ tena balīyasā // VamP_49.5 //",
  "GP12vamp__u:6981": "paśyasva tiṣya devendraṃ varuṇaṃ ca samārutam /",
  "GP12vamp__u:6982": "bhāskaro 'pi hi dīnatvaṃ prayāto hi balād baleḥ // VamP_49.6 //",
  "GP12vamp__u:6983": "na tasya kaścit trailokye pratiṣeddhāsti karmaṇaḥ /",
  "GP12vamp__u:6984": "ṛte sahasraṃ śirasaṃ hariṃ daśaśatāṅghrikam // VamP_49.7 //",
  "GP12vamp__u:6985": "ma bhūmiṃ ca tathā nākaṃ rājyaṃ lakṣmīṃ yaso 'vyayaḥ /",
  "GP12vamp__u:6986": "samāhariṣyati baleḥ kartuḥ saddharmagocaram // VamP_49.8 //",
  "GP12vamp__u:6987": "ityevamukto devena brahmaṇā kaliravyayaḥ /",
  "GP12vamp__u:6988": "dīnān dṛṣṭvā sa śakrādīn vibhītakavanaṃ gataḥ // VamP_49.9 //",
  "GP12vamp__u:6989": "kṛtaḥ prāvarttata tadā kalernāsāt jagattraye /",
  "GP12vamp__u:6990": "dharmo 'bhavaccatuṣpādaścāturvarṇye 'pi nārada // VamP_49.10 //",
  "GP12vamp__u:6991": "tapo 'hiṃsā ca satyaṃ ca śaucamindriyanigrahaḥ /",
  "GP12vamp__u:6992": "dayā dānaṃ tvānṛśaṃsyaṃ śuśruṣā yajñakarma ca // VamP_49.11 //",
  "GP12vamp__u:6993": "etāni sarvajagataḥ parivyāpya sthitāni hi /",
  "GP12vamp__u:6994": "balinā balavān brahman tiṣyo 'pi hi kṛtaḥ kṛtaḥ // VamP_49.12 //",
  "GP12vamp__u:6995": "svadharmasthāyino varṇā hyāśramāṃścāviśn dvijāḥ /",
  "GP12vamp__u:6996": "prajāpālanadharmasthāḥ sadaiva manujarṣabhāḥ // VamP_49.13 //",
  "GP12vamp__u:6997": "dharmottare vartamāne brahmannasmiñjagattraye /",
  "GP12vamp__u:6998": "trailokyalakṣmīrvaradā tvāyātā dānaveśvaram // VamP_49.14 //",
  "GP12vamp__u:6999": "tāmāgatāṃ nirīkṣyaiva sahasrākṣaśriyaṃ baliḥ /",
  "GP12vamp__u:7000": "papraccha kāsi māṃ brūhi kenāsyarthena cāgatā // VamP_49.15 //",
  "GP12vamp__u:7001": "sā tadvacanamākarṇya prāha śrīḥ padmamālinī /",
  "GP12vamp__u:7002": "bale śṛṇuṣva yāsmi tvāmāyātā mahiṣi balāt // VamP_49.16 //",
  "GP12vamp__u:7003": "aprameyabalo devo yo 'sau cakragadādharaḥ /",
  "GP12vamp__u:7004": "tena tyaktastu maghavā tato 'haṃ tvāmihāgatā // VamP_49.17 //",
  "GP12vamp__u:7005": "sa nirmame yuvatayaścāsro rūpasaṃyutāḥ /",
  "GP12vamp__u:7006": "śvetāmbaradharā caiva śvetasraganulepanā // VamP_49.18 //",
  "GP12vamp__u:7007": "śvetavṛndārakārūḍhā sattvāḍhyā śvetavigrahā /",
  "GP12vamp__u:7008": "raktāmbaradharā cānyā raktasraganulepanā // VamP_49.19 //",
  "GP12vamp__u:7009": "raktavājisāmārūḍhā raktāṅgī rājasī hi sā /",
  "GP12vamp__u:7010": "pītāmbarā pīravarṇā pītamālyānulepanā // VamP_49.20 //",
  "GP12vamp__u:7011": "sauvarṇasyandanacarā tāmasaṃ guṇamāśritā /",
  "GP12vamp__u:7012": "nīlāmbarā nīmālyā nīlagandhāmanulepanā // VamP_49.21 //",
  "GP12vamp__u:7013": "nīlavṛṣasamārūḍhā triguṇā sā prakīrtitā /",
  "GP12vamp__u:7014": "yā sā śvetāmbharā śvetā sattvāḍhyā kuñjarasthitā // VamP_49.22 //",
  "GP12vamp__u:7015": "sā brahmāṇaṃ samāyātā candraṃ candrānugānapi /",
  "GP12vamp__u:7016": "yā raktā raktavasanā vājisthā rajasānvitā // VamP_49.23 //",
  "GP12vamp__u:7017": "tāṃ prādād devarājāya maneva tatsameṣu ca /",
  "GP12vamp__u:7018": "pītāmbarā yā subhagā rathasthā kanakaprabhā // VamP_49.24 //",
  "GP12vamp__u:7019": "prajāpatibhyastāṃ prādāt śukrāya ca viśaḥsu ca /",
  "GP12vamp__u:7020": "nīlavastrālisadṛśī yā curthī vṛṣasthitā // VamP_49.25 //",
  "GP12vamp__u:7021": "sā dānavān naiṛtāṃś ca śūdrān vidyādharānapi /",
  "GP12vamp__u:7022": "viprādyāḥ śvetarūpāṃ tāṃ kathayanti sarasvatīm // VamP_49.26 //",
  "GP12vamp__u:7023": "stuvanti brahmaṇā sārdhaṃ makhe mantrādibhiḥ sadā /",
  "GP12vamp__u:7024": "kṣatriyā raktavarṇāṃ tāṃ jayaśrīmiti śaṃsire // VamP_49.27 //",
  "GP12vamp__u:7025": "sā cendreṇāsuraśreṣṭha manunā ca yaśasvinī /",
  "GP12vamp__u:7026": "vaiśyāstāṃ pītavasanāṃ kanakāṅgīṃ sadaiva hi // VamP_49.28 //",
  "GP12vamp__u:7027": "stuvanti lakṣmīmityevaṃ prajāpālāstathaiva hi /",
  "GP12vamp__u:7028": "śūdrāstāṃ nīlavarṇāṅgīṃ stuvanti ca subhaktitaḥ // VamP_49.29 //",
  "GP12vamp__u:7029": "śriyā devīti nāmnā tāṃ samaṃ daityaiśca rākṣasaiḥ /",
  "GP12vamp__u:7030": "evaṃ vibhaktāstā nāryastena devena cakriṇā // VamP_49.30 //",
  "GP12vamp__u:7031": "etāsāṃ ca svarūpastāstiṣṭhanti nidhayo 'vyayāḥ /",
  "GP12vamp__u:7032": "itihāsapurāṇāni vedāḥ sāṅgāstathoktayaḥ // VamP_49.31 //",
  "GP12vamp__u:7033": "catuḥṣaṣṭikalāḥ śvetā mahāpadmo nidhiḥ sthitaḥ /",
  "GP12vamp__u:7034": "muktāsuvarṇarajataṃ rathāśvagajabhūṣaṇam // VamP_49.32 //",
  "GP12vamp__u:7035": "śastrāstrādikavastrāṇi raktā padmo nidhiḥ smṛtaḥ /",
  "GP12vamp__u:7036": "gomahiṣyaḥ kharoṣṭraṃ ca suvarṇāmbarabhūmayaḥ // VamP_49.33 //",
  "GP12vamp__u:7037": "oṣadhyaḥ paśavaḥ pītā mahānīlo nidhiḥ sthitaḥ /",
  "GP12vamp__u:7038": "sarvāsāmapi jātīnāṃ jātirekā pratiṣṭhitā // VamP_49.34 //",
  "GP12vamp__u:7039": "anyeṣāmapi saṃhartrī nīlā śaṅkho nidhiḥ sthitaḥ /",
  "GP12vamp__u:7040": "etāsu saṃsthitānāṃ ca yāni rūpāṇi dānava /",
  "GP12vamp__u:7041": "bhavanti suruṣāṇāṃ vai tān vibodha vadāmi te // VamP_49.35 //",
  "GP12vamp__u:7042": "satyaśaucābhisaṃyuktā makhadānotsave ratāḥ /",
  "GP12vamp__u:7043": "bhavanti dāvanapate mahāpadmāśritā narāḥ // VamP_49.36 //",
  "GP12vamp__u:7044": "yajvinaḥ subhagā dṛptā mānino bahudakṣiṇāḥ /",
  "GP12vamp__u:7045": "sarvasāmānyasukhino narāḥ padmāśritāḥ smṛtāḥ // VamP_49.37 //",
  "GP12vamp__u:7046": "satyānṛtasamāyuktā dānāharaṇadakṣiṇāḥ /",
  "GP12vamp__u:7047": "nyāyānyāyavyayopetā mahānīlāśritā narāḥ // VamP_49.38 //",
  "GP12vamp__u:7048": "nāstikāḥ śaucarahitāḥ kṛpaṇā bhogavarjitāḥ /",
  "GP12vamp__u:7049": "steyānṛtakathāyuktā narāḥ śaṅkhaśritā bale // VamP_49.39 //",
  "GP12vamp__u:7050": "ityevaṃ kathitastubhyaṃ teṣāṃ dānava nirṇayaḥ // VamP_49.40 //",
  "GP12vamp__u:7051": "ahaṃ sā rāgiṇī nāma jāyaśrīstvāmupāgatā /",
  "GP12vamp__u:7052": "mamāsti dāvanapate pratijñā sādhusaṃmatā // VamP_49.41 //",
  "GP12vamp__u:7053": "samāśrayāmi śauryaḍhyaṃ na ca klībaṃ kathañcana /",
  "GP12vamp__u:7054": "na cāsti bhavatastulyo trailokye 'pi balādhikaḥ // VamP_49.42 //",
  "GP12vamp__u:7055": "tvayā balavibhūtyā hi prītirme janitā dhruvā /",
  "GP12vamp__u:7056": "yattvayā yudhi vikramya devarājo vinirjitaḥ // VamP_49.43 //",
  "GP12vamp__u:7057": "ato mama parā prītirjātā dānava śāśvatī /",
  "GP12vamp__u:7058": "dṛṣṭvā te paramaṃ sattvaṃ sarvebhyo 'pi balādhikam // VamP_49.44 //",
  "GP12vamp__u:7059": "śauṇḍīryamāninaṃ vīraṃ tato 'haṃ svayamāgatā /",
  "GP12vamp__u:7060": "nāścarya dānavaśreṣṭha hiraṇyakaśipoḥ kule // VamP_49.45 //",
  "GP12vamp__u:7061": "prasūtasyāsurendrasya tava karma yadīdṛśam /",
  "GP12vamp__u:7062": "viśeṣitastvayā rājan daiteyaḥ prapitāmahaḥ // VamP_49.46 //",
  "GP12vamp__u:7063": "vijitaṃ vikramād yena trailokyaṃ vai parairhṛtam /",
  "GP12vamp__u:7064": "ityevamuktvā vacanaṃ dānavaindraṃ tadā balim // VamP_49.47 //",
  "GP12vamp__u:7065": "jayaśrīścandravadanā praviṣṭādyotayacchubhā /",
  "GP12vamp__u:7066": "tasyāṃ cātha praviṣṭāyāṃ vidhavā iva yoṣitaḥ // VamP_49.48 //",
  "GP12vamp__u:7067": "samāśrayanti balinaṃ hrīśrīdhīdhṛtikīrttayaḥ /",
  "GP12vamp__u:7068": "prabhā matiḥ śramā bhūtirvidyā nītirdayā tathā // VamP_49.49 //",
  "GP12vamp__u:7069": "śrutiḥ smṛtirdhṛtiḥ kīrtirmūrtiḥ śānti kriyānvitāḥ /",
  "GP12vamp__u:7070": "puṣṭistuṣṭī rucistvanyā tathā sattvāśritā guṇāḥ /",
  "GP12vamp__u:7071": "tāḥ sarvā balimāśritya vyaśrāmyanta yathāsukham // VamP_49.50 //",
  "GP12vamp__u:7072": "evaṃ guṇo 'bhṛd danupuṅgavo 'sau balirmahātmā śubhabuddhirātmavān /",
  "GP12vamp__u:7073": "yajvā tapasvī mṛdureva satyavāk dātā vibhartā svajanābhigoptā // VamP_49.51 //",
  "GP12vamp__u:7074": "triviṣṭapaṃ śāsati dānavendre nāsīn kṣudhārto malino na dīnaḥ /",
  "GP12vamp__u:7075": "sadojjvalo dharmarato 'tha dāntaḥ kāmopabhoktā manujo 'pi jātaḥ // VamP_49.52 //",
  "GP12vamp__u:7076": "iti śrīvāmanapurāṇe ekonapañcāśo 'dhyāyaḥ",
  "GP12vamp__u:7077": "________________________________________________________________________",
  "GP12vamp__u:7078": "pulastya uvāca /",
  "GP12vamp__u:7079": "gate trailokyarājye tu dānaveṣu purandaraḥ /",
  "GP12vamp__u:7080": "jagāma brahmasadanaṃ saha devaiḥ śacīpatiḥ // VamP_50.1 //",
  "GP12vamp__u:7081": "tatrāpaśyat sa deveśaṃ brahmāṇaṃ kamalodbhavam /",
  "GP12vamp__u:7082": "ṛṣibhiḥ sārdhamāsīnaṃ pitaraṃ svaṃ ca kaśyapam // VamP_50.2 //",
  "GP12vamp__u:7083": "tato nanāma śirasā śakraḥ suragaṇaiḥ saha /",
  "GP12vamp__u:7084": "brahmāṇaṃ kaśyapaṃ caiva tāṃśca sarvāstapodhanān // VamP_50.3 //",
  "GP12vamp__u:7085": "provācendraḥ suraiḥ sārdha devanāthaṃ pitāmaham /",
  "GP12vamp__u:7086": "pitāmaha hṛtaṃ rājyaṃ balinā balinā mama // VamP_50.4 //",
  "GP12vamp__u:7087": "brahmā provāca śakraitad bhujyate svakṛtaṃ phalam /",
  "GP12vamp__u:7088": "śakraḥ papraccha bho brūhi kiṃ mayā duṣkṛtaṃ kṛtam // VamP_50.5 //",
  "GP12vamp__u:7089": "kaśyapo 'pyāha deveśaṃ bhrūṇahatyā kṛtā tvayā /",
  "GP12vamp__u:7090": "dityudarāt tvayā garbhaḥ kṛtto vai bahudhā balāt // VamP_50.6 //",
  "GP12vamp__u:7091": "pitaraṃ prāha devendraḥ sa māturdeṣato vibho /",
  "GP12vamp__u:7092": "kṛntanaṃ prāptavān garbho yadaśaucā hi sā bhavat // VamP_50.7 //",
  "GP12vamp__u:7093": "tato 'bravīt kaśyapastu māturdeṣaḥ sa dāsatām /",
  "GP12vamp__u:7094": "gatastato vinihato dāso 'pi kuliśena bho // VamP_50.8 //",
  "GP12vamp__u:7095": "tacchrutvā kaśyapavacaḥ prāha śakraḥ pitāmaham /",
  "GP12vamp__u:7096": "vināśaṃ pāpmano brūhi prāyaścittaṃ vibho mama // VamP_50.9 //",
  "GP12vamp__u:7097": "brahmā provāca deveśaṃ vaśiṣṭhaḥ kaśyapastathā /",
  "GP12vamp__u:7098": "hitaṃ sarvasya jagataḥ śakrasyāpi viśeṣataḥ // VamP_50.10 //",
  "GP12vamp__u:7099": "śaṅkhacakragadāpāṇirmādhavaḥ puruṣottamaḥ /",
  "GP12vamp__u:7100": "taṃ prapadyasva śaraṇaṃ sa te śreyo vidhāsyati // VamP_50.11 //",
  "GP12vamp__u:7101": "sahasrākṣo 'pi vacanaṃ gurūṇāṃ sa niśamya vai /",
  "GP12vamp__u:7102": "provāca svalpakālena kasmin prāpyo bahūdayaḥ /",
  "GP12vamp__u:7103": "tamūcurdevatā martye svalpakāle mahodayaḥ // VamP_50.12 //",
  "GP12vamp__u:7104": "ityevamuktaḥ surarāḍ viriñcinā marīciputreṇa ca kaśyapena /",
  "GP12vamp__u:7105": "tathaiva mitrāvaruṇātmajena vegānmahīpṛṣṭhamavāpya tasthau // VamP_50.13 //",
  "GP12vamp__u:7106": "kāliñjarasyottarataḥ supuṇyastathā himādrerapi dakṣiṇasthaḥ /",
  "GP12vamp__u:7107": "suśasthalāt pūrvata eva viśruto vasoḥ purāt piścimato 'vatasthe // VamP_50.14 //",
  "GP12vamp__u:7108": "pūrvaṃ gayena nṛvarema yatra yaṣṭo 'śvamedhaḥ śatakṛtsadakṣiṇaḥ /",
  "GP12vamp__u:7109": "manuṣyemedhaḥ śatakṛtsahasrakṛnnarendrasūyaśca sahasrakṛd vai // VamP_50.15 //",
  "GP12vamp__u:7110": "tathā purā duryajanaḥ surāsuraiḥ khyāto mahāmedha iti prasiddhaḥ /",
  "GP12vamp__u:7111": "yatrāsya cakre bhagavān murāriḥ vāstavyamavyaktatanuḥ khamūrtimat /",
  "GP12vamp__u:7112": "khyātiṃ jagāmātha gadādhareti mahāghavṛkṣasya śitaḥ kuṭhāraḥ // VamP_50.16 //",
  "GP12vamp__u:7113": "yasmin dvijendrāḥ śrutiśāstravarjitāḥ samatvamāyānti pitāmahena /",
  "GP12vamp__u:7114": "sakṛt pitṛn yatra ca saṃprapūjya bhaktyā tvananyena hi cetasaiva /",
  "GP12vamp__u:7115": "phalaṃ mahāmedhamakhasya mānavā labhantyanantyaṃ bhagavatprasādāt // VamP_50.17 //",
  "GP12vamp__u:7116": "mahānadī yatra surarṣikanyā jalāpadeśāddhimaśailametya /",
  "GP12vamp__u:7117": "cakre jagatpāpavinaṣṭimagryāṃ saṃdarśanaprāśanamañjanena // VamP_50.18 //",
  "GP12vamp__u:7118": "tatra śakraḥ samabhyetya mahānadyāstaṭe 'dbhute /",
  "GP12vamp__u:7119": "ārādhanāya devasya kṛtvāśramamavasthitaḥ // VamP_50.19 //",
  "GP12vamp__u:7120": "prātaḥsnāyī tvadhaḥśāyī ekabhaktastvayācitaḥ /",
  "GP12vamp__u:7121": "tapastepe sahasrākṣaḥ stuvan devaṃ gadādharam // VamP_50.20 //",
  "GP12vamp__u:7122": "tasyaivaṃ tapyataḥ smayagjitasarvendriyasya hi /",
  "GP12vamp__u:7123": "kāmakrodhavihīnasya sāgraḥ saṃvatsaro gataḥ // VamP_50.21 //",
  "GP12vamp__u:7124": "tato gadādharaḥ prīto vāsavaṃ prāha nārada /",
  "GP12vamp__u:7125": "gaccha prīto 'smi bhavato muktapāpo 'si sāmpratam // VamP_50.22 //",
  "GP12vamp__u:7126": "nijaṃ rājyaṃ ca deveśa prāpsyase na cirādiva /",
  "GP12vamp__u:7127": "yatiṣyāmi tathā śakra bhāvi śreyo yatā tava // VamP_50.23 //",
  "GP12vamp__u:7128": "ityevamukto 'tha gadādhareṇa visarjitaḥ snāpya manoharāyām /",
  "GP12vamp__u:7129": "snātasya devasya tadainaso narāstaṃ procurasmānanusāsayasva // VamP_50.24 //",
  "GP12vamp__u:7130": "provāca tān bhīṣaṇakarmakārān nāmnā pulindān mama pāpasaṃbhavāḥ /",
  "GP12vamp__u:7131": "vasadhvamevāntaramadrisukhyayorhimādrikāliñjarayoḥ pulindāḥ // VamP_50.25 //",
  "GP12vamp__u:7132": "ityevamuktvā surarāṭ pulindān vimuktapāpo 'marasiddhayakṣaiḥ /",
  "GP12vamp__u:7133": "saṃpūjyamāno 'nujagāma camaṃ mātustadā dharmanivāsamīḍyam // VamP_50.26 //",
  "GP12vamp__u:7134": "dṛṣṭvāditiṃ mūrdhni kṛtāñjalistu vināmramauliḥ samupājagām /",
  "GP12vamp__u:7135": "praṇamya pādau kamalodarābhau nivedayāmāsa tapastadātmanaḥ // VamP_50.27 //",
  "GP12vamp__u:7136": "papraccha sā kāraṇamīśvaraṃ tam āghrāya cāliṅgya sahāśrudṛṣṭyā /",
  "GP12vamp__u:7137": "sa cācacakṣe balinā raṇe jayaṃ tadātmano devagaṇaiśca sārdham // VamP_50.28 //",
  "GP12vamp__u:7138": "śrutvaiva sā śokapariplutāṅgī jñātvā jitaṃ daityasutaiḥ sutaṃ tam /",
  "GP12vamp__u:7139": "duḥkhānvitā devamanādyamīḍyaṃ jagāma viṣṇuṃ śaraṇaṃ vareṇyam // VamP_50.29 //",
  "GP12vamp__u:7140": "nārada uvāca /",
  "GP12vamp__u:7141": "kasmin janitrī surasattamānāṃ sthāne hṛṣīkeśamanantamādyam /",
  "GP12vamp__u:7142": "carācarasya prabhavaṃ purāṇamārādhayāmāsa śubhe vada tvam // VamP_50.30 //",
  "GP12vamp__u:7143": "pulastya uvāca /",
  "GP12vamp__u:7144": "surāraṇiḥ śakramavekṣya dīnaṃ parājitaṃ dānavanāyakena /",
  "GP12vamp__u:7145": "site 'tha pakṣe marārkṣager'ke ghṛtārciṣaḥ syādatha saptame 'hni / /",
  "GP12vamp__u:7146": "50.31 dṛṣṭvaive devaṃ tridaśādhipaṃ taṃ mahodaye śakradiśādhirūḍham /",
  "GP12vamp__u:7147": "nirāśanā saṃyatavāk sucitā tadopatasthe śaraṇaṃ surendram // VamP_50.32 //",
  "GP12vamp__u:7148": "aditiruvāca /",
  "GP12vamp__u:7149": "jayasva divyāmbujakośacaura jayasva saṃsārataroḥ kuṭhāra /",
  "GP12vamp__u:7150": "jayasva pāpendhanajātavedastamaughasaṃrodha namo namaste // VamP_50.33 //",
  "GP12vamp__u:7151": "namo 'su te bhāskara divyamūrte trailokyalakṣmītilakāya te namaḥ /",
  "GP12vamp__u:7152": "tvaṃ kāraṇaṃ sarvacarācarasya nātho 'si māṃ pālaya viśvamūrte // VamP_50.34 //",
  "GP12vamp__u:7153": "tvayā jagannātha jaganmayena nāthena śakro nijarājyahānim /",
  "GP12vamp__u:7154": "avāptāvān śatruparābhavaṃ ca tato bhavantaṃ śaraṇaṃ prapannā // VamP_50.35 //",
  "GP12vamp__u:7155": "ityevamuktvā surupūjitaṃ sā ālikhya raktena hi candanena /",
  "GP12vamp__u:7156": "saṃpūjayitvā karavīrapuṣyaiḥ saṃdhūpya dhūpaiḥ kaṇamarkabhojyam // VamP_50.36 //",
  "GP12vamp__u:7157": "nivedya caivājyayutaṃ mahārhamannaṃ mahendrasya hitāya devī /",
  "GP12vamp__u:7158": "stavena puṇyena ca saṃstuvantī sthitā nirāhāramathopavāsam // VamP_50.37 //",
  "GP12vamp__u:7159": "tato dvitīye 'hni kṛtapraṇāmā snātvā vidhānena ca pūjayitvā /",
  "GP12vamp__u:7160": "dattvā dvijebhyaḥ kaṇakaṃ tilājyaṃ tato 'grataḥ sā prayatā babhūva // VamP_50.38 //",
  "GP12vamp__u:7161": "tataḥ prīto 'bhavad bhānurghṛtārciḥ sūryamaṇḍalāt /",
  "GP12vamp__u:7162": "viniḥsṛtyayāgrataḥ sthitvā idaṃ vacanamabravīt // VamP_50.39 //",
  "GP12vamp__u:7163": "vratetānena suprītastavāhaṃ dakṣanandini /",
  "GP12vamp__u:7164": "prāpsyase durlabhaṃ kāmaṃ matprasādānna saṃśayaḥ // VamP_50.40 //",
  "GP12vamp__u:7165": "rājyaṃ tvattanayānāṃ vai dāsye devi surāraṇi /",
  "GP12vamp__u:7166": "dānavān dhvaṃsayiṣyāmi saṃbhūyaivodare tava // VamP_50.41 //",
  "GP12vamp__u:7167": "tad vākyaṃ vāsudevasya śrutvā brahman surāraṇiḥ /",
  "GP12vamp__u:7168": "provāca jagatāṃ yoniṃ vepamānā punaḥ punaḥ // VamP_50.42 //",
  "GP12vamp__u:7169": "kathaṃ tvāmudareṇāhaṃ voḍhuṃ śakṣyāmi durdharam /",
  "GP12vamp__u:7170": "yasyodare jagatsarvaṃ vasate sthāṇujaṅgamam // VamP_50.43 //",
  "GP12vamp__u:7171": "kastvāṃ dhārayituṃ nātha śaktastrailokyadhāryasi /",
  "GP12vamp__u:7172": "yasya saptārṇavāḥ kukṣau nivasanti sahādribhiḥ // VamP_50.44 //",
  "GP12vamp__u:7173": "tasmād yathā surapatiḥ śakraḥ syāt surarāḍiha /",
  "GP12vamp__u:7174": "yathā ca na mama kleśastathā kuru janārdana // VamP_50.45 //",
  "GP12vamp__u:7175": "viṣṇuruvāca /",
  "GP12vamp__u:7176": "satyametanmahābhāge durdharo 'smi surāsuraiḥ /",
  "GP12vamp__u:7177": "tathāpi saṃbhaviṣyāmi ahaṃ devyudare tava // VamP_50.46 //",
  "GP12vamp__u:7178": "ātmānaṃ bhuvanān śailāṃstvāñca devi sakaśyapām /",
  "GP12vamp__u:7179": "dhārayiṣyāmi yogena mā viṣādaṃ kuthāmbike // VamP_50.47 //",
  "GP12vamp__u:7180": "tavodare 'haṃ dākṣeyi saṃbhaviṣyāmi vai yadā /",
  "GP12vamp__u:7181": "tadā nistejaso daityāḥ sabhaviṣyantyasaṃśayam // VamP_50.48 //",
  "GP12vamp__u:7182": "ityevamuktvā bhagavān viveśa tasyāśca bhūyo 'rigaṇapramardī /",
  "GP12vamp__u:7183": "svatejasoṃ'śena viveśa devyāḥ tadodare śakrahitāya vipra // VamP_50.49 //",
  "GP12vamp__u:7184": "iti śrīvāmanapurāṇe pañcāśo 'dhyāyaḥ",
  "GP12vamp__u:7185": "________________________________________________________________________",
  "GP12vamp__u:7186": "pulastya uvāca /",
  "GP12vamp__u:7187": "devamātuḥ sthite udare vāmanākṛtau /",
  "GP12vamp__u:7188": "nistejaso 'surā jātā yathoktaṃ viśvayoninā // VamP_51.1 //",
  "GP12vamp__u:7189": "nistejaso 'surān dṛṣṭvā prahlādaṃ dānaveśvaram /",
  "GP12vamp__u:7190": "balirdānavaśārdūla idaṃ vacanamabravīt // VamP_51.2 //",
  "GP12vamp__u:7191": "baliruvāca /",
  "GP12vamp__u:7192": "tāta nistejaso daityāḥ kena jātāstu hetunā /",
  "GP12vamp__u:7193": "kathyatāṃ paramajño 'si śubhāśubhaviśārada // VamP_51.3 //",
  "GP12vamp__u:7194": "pulastya uvāca /",
  "GP12vamp__u:7195": "tatpautravacanaṃ śrutvā muhūrtaṃ dhyānamāstitaḥ /",
  "GP12vamp__u:7196": "kimarthaṃ tejaso hāniriti kasmādatīva ca // VamP_51.4 //",
  "GP12vamp__u:7197": "sa jñātvā vāsudevotthaṃ bhayaṃ daityeṣvanuttamam /",
  "GP12vamp__u:7198": "cintayāmāsa yogātmā kva viṣṇuḥ sāṃprataṃ sthitaḥ // VamP_51.5 //",
  "GP12vamp__u:7199": "adho nābheḥ sa pātālān sapta saṃcintya nārada /",
  "GP12vamp__u:7200": "nāberupari bhūrādillokāṃścartumiyād vaśī // VamP_51.6 //",
  "GP12vamp__u:7201": "bhūmiṃ sa paṅkajākārāṃ tanmadhye paṅkajākṛtim /",
  "GP12vamp__u:7202": "meruṃ dadarśa śailendraṃ śātakaumbhaṃ maharddhimat // VamP_51.7 //",
  "GP12vamp__u:7203": "tasyopari mahāpuryastvaṣṭau lokapatīstathā /",
  "GP12vamp__u:7204": "teṣāmātuḥ sa dadṛśe mṛgapakṣigaṇairvṛtam // VamP_51.8 //",
  "GP12vamp__u:7205": "tadadhastānmahāpuṇyamāśramaṃ surapūjitam /",
  "GP12vamp__u:7206": "devamātuḥ sa dadṛśe mṛgapakṣigaṇairvṛtam // VamP_51.9 //",
  "GP12vamp__u:7207": "tāṃ dṛṣṭvā devajananīṃ sarvatejodhikāṃ mune /",
  "GP12vamp__u:7208": "viveśa dānavapatiranveṣṭuṃ madhusūdanam // VamP_51.10 //",
  "GP12vamp__u:7209": "sa dṛṣṭavāñjagannāthaṃ mādhavaṃ vāmanākṛtim /",
  "GP12vamp__u:7210": "sarvabhītavareṇyaṃ taṃ devamāturathodare // VamP_51.11 //",
  "GP12vamp__u:7211": "taṃ dṛṣṭvā puṇḍarīkākṣaṃ śaṅkhacakragadādharam /",
  "GP12vamp__u:7212": "surāsuragaṇaiḥ sarvaiḥ sarvato vyāptavigraham // VamP_51.12 //",
  "GP12vamp__u:7213": "tenaiva kramayogena dṛṣṭvā vāmanatāṃ gatam /",
  "GP12vamp__u:7214": "daityatejoharaṃ viṣṇuṃ prakṛtistho 'bhavat tataḥ // VamP_51.13 //",
  "GP12vamp__u:7215": "athovāca mahābuddhirvirojanasutaṃ balim /",
  "GP12vamp__u:7216": "prahlādo madhuraṃ vākyaṃ praṇamya madhusūdanam // VamP_51.14 //",
  "GP12vamp__u:7217": "prahlāda uvāca /",
  "GP12vamp__u:7218": "śrūyatāṃ sarvamākhyāsye yato vo bhayamāgatam /",
  "GP12vamp__u:7219": "yena nistejaso daityā jātā daityendra hetunā // VamP_51.15 //",
  "GP12vamp__u:7220": "bhavatā nirjitā devāḥ sendrarudrārkapāvakāḥ /",
  "GP12vamp__u:7221": "prayātāḥ śaraṇaṃ devaṃ hariṃ tribhuvaneśvaram // VamP_51.16 //",
  "GP12vamp__u:7222": "sa teṣāmabhayaṃ dattvā śakrādināṃ jagadguruḥ /",
  "GP12vamp__u:7223": "avatīrṇo mahābāhuradityā jaṭhare hariḥ // VamP_51.17 //",
  "GP12vamp__u:7224": "hṛtāni vastena bale tejāṃsīti matirmama /",
  "GP12vamp__u:7225": "nālaṃ tamo viṣahituṃ sthātuṃ sūryodayaṃ bale // VamP_51.18 //",
  "GP12vamp__u:7226": "pulastya uvāca /",
  "GP12vamp__u:7227": "prahlādavacanaṃ śrutvā krodhaprasphuritādharaḥ /",
  "GP12vamp__u:7228": "prahlādamāhātha balirbhāvikarmapracoditaḥ // VamP_51.19 //",
  "GP12vamp__u:7229": "baliruvāca /",
  "GP12vamp__u:7230": "tāta ko 'ya harirnāma yato no bhayamāgatam /",
  "GP12vamp__u:7231": "santi me śataśo daityā vāsudevabalādhikāḥ // VamP_51.20 //",
  "GP12vamp__u:7232": "sahasraśo yairamarāḥ sendrarudrāgnimārutāḥ /",
  "GP12vamp__u:7233": "nirjitya tyājitāḥ svargaṃ bhagnadarpā raṇājire // VamP_51.21 //",
  "GP12vamp__u:7234": "yena sūryarathād vegāt cakraṃ kṛṣṭaṃ mahājavam /",
  "GP12vamp__u:7235": "sa vipracittirbalavān mama sainyapurassaraḥ // VamP_51.22 //",
  "GP12vamp__u:7236": "ayaḥśuṅku śivaḥ śaṃbhurasilomā vilomakṛt /",
  "GP12vamp__u:7237": "triśirā makarākṣaśca vṛṣaparvā natekṣamaḥ // VamP_51.23 //",
  "GP12vamp__u:7238": "ete cānaye ca balino nānāyudhavisāradāḥ /",
  "GP12vamp__u:7239": "yeṣāmekaikaśo viṣṇuḥ kalāṃ nārhati ṣoḍaśīm // VamP_51.24 //",
  "GP12vamp__u:7240": "pulastya uvāca /",
  "GP12vamp__u:7241": "pautrasyaitad vacaḥ śrutvā prahlādaḥ krodhamūrchitaḥ /",
  "GP12vamp__u:7242": "dhigdhigityāha sa baliṃ vaikuṇṭhākṣepavādinam // VamP_51.25 //",
  "GP12vamp__u:7243": "dhiktvāṃ pāpasamārāraṃ duṣuṭabuddhiṃ subāliśam /",
  "GP12vamp__u:7244": "hariṃ nindayato jihvā kathaṃ na patitā tava // VamP_51.26 //",
  "GP12vamp__u:7245": "śocyastvamasi durbuddhe nindanīyaś ca sādhubhiḥ /",
  "GP12vamp__u:7246": "yat trailokyaguruṃ viṣṇumabhinindasi durmate // VamP_51.27 //",
  "GP12vamp__u:7247": "śocyaścāsmi na saṃdeho yena jātaḥ pitā tava /",
  "GP12vamp__u:7248": "yasya tvaṃ karkaśaḥ putro jāto devāvamānyakaḥ // VamP_51.28 //",
  "GP12vamp__u:7249": "bhavān kila vijānāti tathā cāmī mahāsurāḥ /",
  "GP12vamp__u:7250": "yatā nānyaḥ priyaḥ kaścinmama tasmājjanārdanāt // VamP_51.29 //",
  "GP12vamp__u:7251": "jānannapi priyataraṃ prāṇebhyo 'pi hariṃ mam /",
  "GP12vamp__u:7252": "sarveśvareśvaraṃ devaṃ kathaṃ ninditavānasi // VamP_51.30 //",
  "GP12vamp__u:7253": "guruḥ pūjyastava pitā pūjyastasyāpyahaṃ guruḥ /",
  "GP12vamp__u:7254": "mamāpi pūjyo bhagavān gururlokagururhariḥ // VamP_51.31 //",
  "GP12vamp__u:7255": "gurorgurugururmūḍha pūjyaḥ pajyatamastava /",
  "GP12vamp__u:7256": "pūjyaṃ nindayase pāpa kathaṃ na patito 'syadhaḥ // VamP_51.32 //",
  "GP12vamp__u:7257": "śocanīyā durācārā dānavāmī kṛtāstvayā /",
  "GP12vamp__u:7258": "yeṣāṃ tvaṃ karkaśo rājā vāsudevasya nindakaḥ // VamP_51.33 //",
  "GP12vamp__u:7259": "yasmād pūjyor'canīyaśca bhavatā nindito hariḥ /",
  "GP12vamp__u:7260": "tasmāt pāpasamācarā rājyanāśamavāpnuhi // VamP_51.34 //",
  "GP12vamp__u:7261": "yatā nānyat priyataraṃ vidyate mama keśavāt /",
  "GP12vamp__u:7262": "manasā karmaṇā vācā rājyabhraṣṭastathā pata // VamP_51.35 //",
  "GP12vamp__u:7263": "yatā na tasmādaparaṃ vyatiriktaṃ hi vidyate /",
  "GP12vamp__u:7264": "caturdaśasu lokeṣu rapājyabhraṣṭastathā pata // VamP_51.36 //",
  "GP12vamp__u:7265": "sarveṣāmaṃpi bhūtānāṃ nānyalloke parāyaṇam /",
  "GP12vamp__u:7266": "yathā tathānupasyeyaṃ bhavantaṃ rājyavicyutam // VamP_51.37 //",
  "GP12vamp__u:7267": "pulastya uvāca /",
  "GP12vamp__u:7268": "evamuccārite vākye baliḥ satvaritastadā /",
  "GP12vamp__u:7269": "avatīryāsanād brahman kṛtāñjalipuṭo balī // VamP_51.38 //",
  "GP12vamp__u:7270": "śirasā praṇipatyāha prasādaṃ yātu me guruḥ /",
  "GP12vamp__u:7271": "kṛtāparādhānapi hi kṣamanti guravaḥ śiśūn // VamP_51.39 //",
  "GP12vamp__u:7272": "tatsādhu yadahaṃ śapto bhavatā dānaveśvara /",
  "GP12vamp__u:7273": "na bibhemi parebhyo 'haṃ na ca rājyaparikṣayāt // VamP_51.40 //",
  "GP12vamp__u:7274": "naiva duḥkhaṃ mama vibho yadahaṃ rājyavicyutaḥ /",
  "GP12vamp__u:7275": "duḥkhaṃ kṛtāparādhatvād bhavato me mahattaram // VamP_51.41 //",
  "GP12vamp__u:7276": "tat kṣamyatāṃ tāta mamāparādho bālo 'smayanātho 'smi sudurmatiśca /",
  "GP12vamp__u:7277": "kṛte 'pi doṣe guravaḥ śiśūnāṃ kṣamanti daityaṃ samupāgatānām // VamP_51.42 //",
  "GP12vamp__u:7278": "pulastya uvāca /",
  "GP12vamp__u:7279": "sa evamukto vacanaṃ mahātmā vimuktamoho haripādabhaktaḥ /",
  "GP12vamp__u:7280": "ciraṃ vicintyādbhutametaditthamuvāca pautraṃ madhuraṃ vaco 'tha // VamP_51.43 //",
  "GP12vamp__u:7281": "prahlāda uvāca /",
  "GP12vamp__u:7282": "tāta mohena me jñānaṃ vivekaśca tiraskṛtaḥ /",
  "GP12vamp__u:7283": "yena sarvagataṃ viṣṇuṃ jānaṃstvāṃ saptavānaham // VamP_51.44 //",
  "GP12vamp__u:7284": "nūnametena bhāvyaṃ vai bhavato yena dānava /",
  "GP12vamp__u:7285": "mamāviśanmahābāho vivekapratiṣedhakaḥ // VamP_51.45 //",
  "GP12vamp__u:7286": "tasmād rājyaṃ prati vibho na jvaraṃ kartumarhasi /",
  "GP12vamp__u:7287": "avaśyaṃ bhāvino hyarthā na vinaśyanti karhicit // VamP_51.46 //",
  "GP12vamp__u:7288": "putramitrakalatrārtha rājyabhogadhanāya ca /",
  "GP12vamp__u:7289": "āgame nirgame prājño na viṣādaṃ samācaret // VamP_51.47 //",
  "GP12vamp__u:7290": "yathā yathā samāyānti pūrvakarmavidhānataḥ /",
  "GP12vamp__u:7291": "sukhaduḥkhāni daityendra narastāni sahet tathā // VamP_51.48 //",
  "GP12vamp__u:7292": "āpadāmāgamaṃ dṛṣṭvā na viṣṇṇo bhaved vaśī /",
  "GP12vamp__u:7293": "saṃpadaṃ ca suvistīrṇāṃ prāpya no 'dhṛtimān bhavet // VamP_51.49 //",
  "GP12vamp__u:7294": "dhanakṣaye na muhyanti na hṛṣyanti dhanāgame /",
  "GP12vamp__u:7295": "dhīrāḥ kāryeṣu ca sadā bhavanti puruṣottamāḥ // VamP_51.50 //",
  "GP12vamp__u:7296": "evaṃ viditvā daityendra na viṣādaṃ kathañcana /",
  "GP12vamp__u:7297": "kartumarhasi vidvāṃstvaṃ paṇḍito nāvasīdati // VamP_51.51 //",
  "GP12vamp__u:7298": "tathānyacca mahābāho hitaṃ śṛṇu mahārthakam /",
  "GP12vamp__u:7299": "bhavato 'tha tathānyeṣāṃ śrutvā tacca samācara // VamP_51.52 //",
  "GP12vamp__u:7300": "śaraṇyaṃ śaraṇaṃ gaccha tameva puruṣottmam /",
  "GP12vamp__u:7301": "sa te trātā bhayādasmād dānavendra bhaviṣyati // VamP_51.53 //",
  "GP12vamp__u:7302": "ye saṃśritā harimanantamanādimadhyaṃ viṣṇuṃ carācaraguruṃ harimīśitāram /",
  "GP12vamp__u:7303": "saṃsāragartapatitasya karāvalambaṃ nūnaṃ na te bhuvi narā jvariṇo bhavanti // VamP_51.54 //",
  "GP12vamp__u:7304": "tanmanā dānavaśreṣṭha tadbhaktaśca bhavādhunā /",
  "GP12vamp__u:7305": "sa eṣa bhavataḥ śreyo vidhāsyati janārdhanaḥ // VamP_51.55 //",
  "GP12vamp__u:7306": "ahaṃ ca pāpopaśamārthamīśamārādhya yāsye pratitīrthayātrām /",
  "GP12vamp__u:7307": "vimuktapāpaśca tato gamiṣye yatrācyuto lokapatirnṛsiṃhaḥ // VamP_51.56 //",
  "GP12vamp__u:7308": "pulastya uvāca /",
  "GP12vamp__u:7309": "ityevamāśvāsya baliṃ mahātmā saṃsmṛtya yogādhipatiṃ ca viṣṇum /",
  "GP12vamp__u:7310": "āmantrya sarvān danuyūthapālān jagāma kartuṃ tvatha tīrthayātrām // VamP_51.57 //",
  "GP12vamp__u:7311": "iti śrīvāmanapurāṇe ekapañcāśo 'dhyāyaḥ",
  "GP12vamp__u:7312": "________________________________________________________________________",
  "GP12vamp__u:7313": "nārada uvāca /",
  "GP12vamp__u:7314": "kāni tīrthāni viprendra prahlādo 'nujagāma ha /",
  "GP12vamp__u:7315": "prahlādatīrthayātrāṃ me samyagākhyātumarhasi // VamP_52.1 //",
  "GP12vamp__u:7316": "pulastya uvāca /",
  "GP12vamp__u:7317": "śṛṇuṣva kathayiṣyāmi pāpapaṅkapraṇāśinīm /",
  "GP12vamp__u:7318": "prahlādatīrthayātrāṃ te śuddhapuṇyapradāyinīm // VamP_52.2 //",
  "GP12vamp__u:7319": "saṃtyajya meruṃ kanakācalendraṃ tīrthaṃ jagāmāmarasaṃghajuṣṭam /",
  "GP12vamp__u:7320": "khyātaṃ pṛtivyāṃ śubhadaṃ hi mānasaṃ yatra sthito matsyavapuḥ sureśaḥ // VamP_52.3 //",
  "GP12vamp__u:7321": "tasmiṃstīrthavare snātvā saṃtarpya pitṛdevatāḥ /",
  "GP12vamp__u:7322": "saṃpūjya ca jagannāthamacyutaṃ śrutibhiryutam // VamP_52.4 //",
  "GP12vamp__u:7323": "upoṣya bhūyaḥ saṃpūjya devarṣipitṛmānavān /",
  "GP12vamp__u:7324": "jagāma kacchapaṃ draṣṭuṃ kauśikyāṃ pāpanāśanam // VamP_52.5 //",
  "GP12vamp__u:7325": "tasyāṃ snātvā mahānadyāṃ saṃpūjya ca jagatpatim /",
  "GP12vamp__u:7326": "samupoṣya śucirbhūtvā datvā vipreṣu dakṣiṇām // VamP_52.6 //",
  "GP12vamp__u:7327": "namaskṛtya jagannāthamatho kūrmavapurdharam /",
  "GP12vamp__u:7328": "tato jagāma kṛṣṇākhyaṃ draṣṭuṃ vājimukhaṃ prabhum /",
  "GP12vamp__u:7329": "tatra devahrade snātvā tarpayitvā pitṝn surān // VamP_52.7 //",
  "GP12vamp__u:7330": "saṃpūjya hayaśīrṣaṃ ca jagāma gajasāhvayam /",
  "GP12vamp__u:7331": "tatra devaṃ jagannāthaṃ govindaṃ cakrapāṇinam // VamP_52.8 //",
  "GP12vamp__u:7332": "snātvā saṃpūjya vidhivat jagāma yamunāṃ nīm /",
  "GP12vamp__u:7333": "tasyāṃ snātaḥ śucirbhūtvā saṃtarpyārṣisurān pitṝn /",
  "GP12vamp__u:7334": "dadarśa devadeveśaṃ lokanāthaṃ trivikramam // VamP_52.9 //",
  "GP12vamp__u:7335": "nārada uvāca /",
  "GP12vamp__u:7336": "sāmprataṃ bhagavān viṣṇustrailokyākramaṇaṃ vapuḥ /",
  "GP12vamp__u:7337": "kariṣyati jagatsvāmī balerbandhanamīśvaraḥ // VamP_52.10 //",
  "GP12vamp__u:7338": "tatkathaṃ pūrvakāle 'pi vibhurāsīt trivikramaḥ /",
  "GP12vamp__u:7339": "kasya vā bandhanaṃ viṣṇuḥ kṛtavāṃstacca me vada // VamP_52.11 //",
  "GP12vamp__u:7340": "pulastya uvāca /",
  "GP12vamp__u:7341": "śrūyatāṃ kathiyiṣyāmi yo 'yaṃ proktastrivikramaḥ /",
  "GP12vamp__u:7342": "yasmin kāle saṃbabhūva yaṃ ca vañcitavānasau // VamP_52.12 //",
  "GP12vamp__u:7343": "āsīd dhundhuriti khyātaḥ kaśyapasyaurasaḥ sutaḥ /",
  "GP12vamp__u:7344": "danugarbhasamudbhūto mābalaparākramaḥ // VamP_52.13 //",
  "GP12vamp__u:7345": "sa samārādya varadaṃ brahmāṇaṃ tapasāsuraḥ /",
  "GP12vamp__u:7346": "avadhyatvaṃ suraiḥ sendraiḥ prārthayat sa tu nārada // VamP_52.14 //",
  "GP12vamp__u:7347": "tad varaṃ tasya ca prādāt tapasā paṅkajodbhavaḥ /",
  "GP12vamp__u:7348": "parituṣṭaḥ sa ca balī nirjagāma triviṣṭapam // VamP_52.15 //",
  "GP12vamp__u:7349": "caturthasya kalerādau jitvā devān savāsavān /",
  "GP12vamp__u:7350": "dhundhuḥ śakratvamakaroddhiraṇyakaśipau sati // VamP_52.16 //",
  "GP12vamp__u:7351": "tasmin kāle sa balavān hiraṇyakaśipustataḥ /",
  "GP12vamp__u:7352": "cacāra mandaragirau daityaṃ dhundhuṃ samāśritaḥ // VamP_52.17 //",
  "GP12vamp__u:7353": "tato 'surā yathā kāmaṃ viharanti triviṣṭape /",
  "GP12vamp__u:7354": "brahmaloke ca tridaśāḥ saṃsthitā duḥkhasaṃyutāḥ // VamP_52.18 //",
  "GP12vamp__u:7355": "tato 'marān brahmasado nivāsinaḥ śrutvātha dhundhurditijānuvāca /",
  "GP12vamp__u:7356": "brajāma daitya vayamagrajasya sado vijetuṃ tridaśān saśakrān // VamP_52.19 //",
  "GP12vamp__u:7357": "te dhundhuvākyaṃ tu niśamya daityāḥ procurna no vidyati lokapāla /",
  "GP12vamp__u:7358": "gatiryayā yāma pitāmahājiraṃ sudurgamo 'yaṃ parato hi mārgaḥ // VamP_52.20 //",
  "GP12vamp__u:7359": "itaḥ sahasrairbahuyojanākhyairloko maharnāma maharṣijuṣṭaḥ /",
  "GP12vamp__u:7360": "yeṣāṃ hi dṛṣṭyār'paṇacoditena dahyanti daityāḥ sahasekṣitena // VamP_52.21 //",
  "GP12vamp__u:7361": "tato 'paro yojanakoṭinā vai loko jano nāma vasnti yatra /",
  "GP12vamp__u:7362": "gomātaro 'smāsu vināśakāri yāsāṃ rajo 'pīha mahāsurendra // VamP_52.22 //",
  "GP12vamp__u:7363": "tato 'paro yojanakoṭibhistu ṣaḍbhistapo nāma tapasvijuṣṭaḥ /",
  "GP12vamp__u:7364": "tiṣṭhanti yatrāsura sādhyavaryā yeṣāṃ hi naśvāsamarut tvasahyaḥ // VamP_52.23 //",
  "GP12vamp__u:7365": "tato 'paro yojanakoṭibhistu triṃśadbhirādityasahasradīptiḥ /",
  "GP12vamp__u:7366": "satyābhidhāno bhagavannivāso varaprado 'bhud bhavato hi yo 'sau // VamP_52.24 //",
  "GP12vamp__u:7367": "yasya vedadhvaniṃ śrutvā vikasanti su rādayaḥ /",
  "GP12vamp__u:7368": "saṃkocamasurā yānti ye ca teṣāṃ sadharmiṇaḥ // VamP_52.25 //",
  "GP12vamp__u:7369": "tasmānmā tvaṃ mahābāho matimetāṃ samādadhaḥ /",
  "GP12vamp__u:7370": "vairājabhuvanaṃ dhundho durārohaṃ sadā nṛbhiḥ // VamP_52.26 //",
  "GP12vamp__u:7371": "teṣāṃ vacanamākarṇya dhundhuḥ provāca dānavān /",
  "GP12vamp__u:7372": "gantukāmaḥ sa sadanaṃ brahmaṇo jetumīśvarān // VamP_52.27 //",
  "GP12vamp__u:7373": "kathaṃ tu karmaṇā kena gamyate dānavarṣabhāḥ /",
  "GP12vamp__u:7374": "kathaṃ tatra sahasrākṣaḥ saṃprāptaḥ saha daivataiḥ // VamP_52.28 //",
  "GP12vamp__u:7375": "te dhundhunā dānavendrāḥ pṛṣṭāḥ procurvaco 'dhipam /",
  "GP12vamp__u:7376": "karma tanna vayaṃ vidmaḥ śukrastad vettyasaṃśayam // VamP_52.29 //",
  "GP12vamp__u:7377": "daityānāṃ vacanaṃ śrutvā dhunadhurdaityapurohitam /",
  "GP12vamp__u:7378": "papraccha śukraṃ kiṃ karma kṛtvā brahmasadogatiḥ // VamP_52.30 //",
  "GP12vamp__u:7379": "tato 'smai kathayāmāsa daityacāryaḥ kalipriya /",
  "GP12vamp__u:7380": "śakrasya caritaṃ śrīmān purā vṛtraripoḥ kila // VamP_52.31 //",
  "GP12vamp__u:7381": "śakraḥ śataṃ tu puṇyānāṃ krotūnāmajayat purā /",
  "GP12vamp__u:7382": "daityendra vājimedhānāṃ tena brahmasado gataḥ // VamP_52.32 //",
  "GP12vamp__u:7383": "tadvākyaṃ dānavapatiḥ śrutvā śukrasya vīryavān /",
  "GP12vamp__u:7384": "yaṣṭuṃ turagamedhānāṃ cakāra matimuttamām /",
  "GP12vamp__u:7385": "athāmantryāsuraguruṃ dānavāṃścāpyanuttamān // VamP_52.33 //",
  "GP12vamp__u:7386": "provāca yakṣye 'haṃ yajñairaśvamedhaiḥ sadakṣimaiḥ /",
  "GP12vamp__u:7387": "tadāgacchadhvamavanīṃ gacchāmo vasudhādhipān // VamP_52.34 //",
  "GP12vamp__u:7388": "vijitya hayamedhān vai yathākāmaguṇanvinatān /",
  "GP12vamp__u:7389": "āhūyantāṃ ca nidhayastvājñāpyanātāṃ ca guhyakāḥ // VamP_52.35 //",
  "GP12vamp__u:7390": "āmantryantāṃ ca ṛṣayaḥ prayāmo devikāṭatam /",
  "GP12vamp__u:7391": "sā hi puṇyā saricchreṣṭha sarvasiddhikarī śubhā /",
  "GP12vamp__u:7392": "sthānaṃ prācīnamāsādya vājisedhān yajāmahe // VamP_52.36 //",
  "GP12vamp__u:7393": "itthaṃ surārervacanaṃ niśamyāsurayājakaḥ /",
  "GP12vamp__u:7394": "bāḍhamityabravīd hṛṣṭo nidhayaḥ saṃdideśa saḥ // VamP_52.37 //",
  "GP12vamp__u:7395": "tato dhundhurdevikāyāḥ prācīne pāpanāśane /",
  "GP12vamp__u:7396": "bhārgavendreṇa śukreṇa vājimedhāya dīkṣitaḥ // VamP_52.38 //",
  "GP12vamp__u:7397": "sadasyā ṛtvijaścāpi tatrāsan bhārgavā dvijāḥ /",
  "GP12vamp__u:7398": "śukrasyānumate brahman śukraśiṣyāśca paṇyitāḥ // VamP_52.39 //",
  "GP12vamp__u:7399": "yajñabhāgabhujastatra svarbhānupramukhā mune /",
  "GP12vamp__u:7400": "kṛtāścāsuranāthena śukrasyānumate 'surāḥ // VamP_52.40 //",
  "GP12vamp__u:7401": "tataḥ pravṛtto yajñastu samutsṛṣṭastathā hayaḥ /",
  "GP12vamp__u:7402": "hayasyānu yayau śrīmānasilomā mahāsuraḥ // VamP_52.41 //",
  "GP12vamp__u:7403": "tato 'gnidhūmena mahī saśailā vyāptā diśaḥ khaṃ vidiśaśca pūrṇāḥ /",
  "GP12vamp__u:7404": "tenogragandhena divaspṛsena marud vavau brahmaloke maharṣe // VamP_52.42 //",
  "GP12vamp__u:7405": "taṃ gandhamāghrāya surā viṣaṇṇā jānanta dhundhuṃ hayamedhadīkṣitam /",
  "GP12vamp__u:7406": "tataḥ śaraṇyaṃ śaraṇaṃ janārdhanaṃ jagmuḥ saśakrā jagātaḥ parayaṇam // VamP_52.43 //",
  "GP12vamp__u:7407": "praṇamya varadaṃ devaṃ padmanābhaṃ janārdanam /",
  "GP12vamp__u:7408": "procuḥ sarve suragaṇā bhayagadgadayā girā // VamP_52.44 //",
  "GP12vamp__u:7409": "bhagavan devadeveśa carācaraparāyaṇa /",
  "GP12vamp__u:7410": "vijñaptiḥ śrūyatāṃ viṣṇo surāṇāmārtināśana // VamP_52.45 //",
  "GP12vamp__u:7411": "dhundhurnāmāsurapatirbalavān varabṛṃhitaḥ /",
  "GP12vamp__u:7412": "sarvān surān vinirjitya trailokyamahārad baliḥ // VamP_52.46 //",
  "GP12vamp__u:7413": "ṛte pinākino devāt trāt'smān na yato hare /",
  "GP12vamp__u:7414": "ato vivṛddhimagamad yathā vyādhirupekṣitaḥ // VamP_52.47 //",
  "GP12vamp__u:7415": "sāmprataṃ brahmalokasthānapi jetuṃ samudyataḥ /",
  "GP12vamp__u:7416": "śukrasya matamāstāya so 'śvamedhāya dīkṣitaḥ // VamP_52.48 //",
  "GP12vamp__u:7417": "śataṃ kratūnāmiṣṭvāsau brahmalokaṃ mahāsuraḥ /",
  "GP12vamp__u:7418": "aroḍhumicchati vaśī vijetuṃ tridaśānapi // VamP_52.49 //",
  "GP12vamp__u:7419": "tasmādakālahīnaṃ tu cintayasva jagadguro /",
  "GP12vamp__u:7420": "uvāyaṃ makhavidhvaṃse yena syāma sunirvṛtāḥ // VamP_52.50 //",
  "GP12vamp__u:7421": "śrutvā surāṇāṃ vacanaṃ bhagavān madhusūdanaḥ /",
  "GP12vamp__u:7422": "dattvābhayaṃ mahābāhuḥ preṣayāmāsa sāmpratam /",
  "GP12vamp__u:7423": "visṛjya devatāḥ sarvā jñātvājeyaṃ mahāsuram // VamP_52.51 //",
  "GP12vamp__u:7424": "bandhanāya matiṃ cakre dhundhordharmadhvajasya vai /",
  "GP12vamp__u:7425": "tataḥ kṛtvā sa bhagavān vāmanaṃ rūpamīśvaraḥ // VamP_52.52 //",
  "GP12vamp__u:7426": "dehaṃ tyaktvā nirālambaṃ kāṣṭavad devikājale /",
  "GP12vamp__u:7427": "kṣaṇānmajjaṃstathonmajjanmuktakeśo yadṛcchayā // VamP_52.53 //",
  "GP12vamp__u:7428": "dṛṣṭo 'tha daityapatinā daityaiścānyaistatharṣibhiḥ /",
  "GP12vamp__u:7429": "tataḥ karma parityajya yajñiyaṃ brāhmaṇottamāḥ // VamP_52.54 //",
  "GP12vamp__u:7430": "samuttārayituṃ vipramādravanta samākulāḥ /",
  "GP12vamp__u:7431": "sadasyā yajamānaśca ṛtvijo 'tha mahaujasaḥ // VamP_52.55 //",
  "GP12vamp__u:7432": "nimajjamānamujjahruḥ sarve te vāmanaṃ dvijam /",
  "GP12vamp__u:7433": "samuttārya prasannāste papracchuḥ sarva eva hi /",
  "GP12vamp__u:7434": "kimarthaṃ patito 'sīha kenākṣipto 'si no vada // VamP_52.56 //",
  "GP12vamp__u:7435": "teṣāmākarṇya vacanaṃ kampamāno muhurmuhuḥ /",
  "GP12vamp__u:7436": "prāha dhundhupurogāṃstāñ chrūyatāmatra kāraṇam // VamP_52.57 //",
  "GP12vamp__u:7437": "brāhmaṇo guṇavānāsīt prabhāsa iti viśrutaḥ /",
  "GP12vamp__u:7438": "sarvasāstrārthavit prājño gotrataś cāpi vāruṇaḥ // VamP_52.58 //",
  "GP12vamp__u:7439": "tasya putradvayaṃ jātaṃ mandaprajñaṃ suduḥkhitam /",
  "GP12vamp__u:7440": "tatra jyeṣṭho mama bhrātā kanīyānaparastvaham // VamP_52.59 //",
  "GP12vamp__u:7441": "netrabhāsa iti khyāto jyeṣṭho bhrātā mamāsura /",
  "GP12vamp__u:7442": "mama nāma pitā cakre gatibhāseti kautukāt // VamP_52.60 //",
  "GP12vamp__u:7443": "ramyaścāvasatho bandho śubhaścāsīt piturmama /",
  "GP12vamp__u:7444": "triviṣṭapaguṇairyuktaścārurūpo mahāsura // VamP_52.61 //",
  "GP12vamp__u:7445": "tataḥ kālena mahatā āvayoḥ sa pitā mṛtaḥ /",
  "GP12vamp__u:7446": "tasyordhvadehikaṃ kṛtvā gṛhamāvāṃ samāgatau // VamP_52.62 //",
  "GP12vamp__u:7447": "tato mayoktaḥ sa bhrātā vibhajāma gṛhaṃ vayam /",
  "GP12vamp__u:7448": "tenokto naiva bhavato vidyate bhāgā ityaham // VamP_52.63 //",
  "GP12vamp__u:7449": "kubjavāmanakhañjānāṃ klībānāṃ śvitriṇāmapi /",
  "GP12vamp__u:7450": "unmattānāṃ tathāndhānāṃ dhanabhāgo na vidyate // VamP_52.64 //",
  "GP12vamp__u:7451": "śayyāsanasthānamātraṃ svecchayānnabhujakriyā /",
  "GP12vamp__u:7452": "etāvad dīyate tebhyo nārthabhāgaharā hi te // VamP_52.65 //",
  "GP12vamp__u:7453": "evamukte mayā soktaḥ kimarthaṃ paitṛkād gṛhāt /",
  "GP12vamp__u:7454": "dhanārthabhāgamarhāmi nāhaṃ nyāyena kena vai // VamP_52.66 //",
  "GP12vamp__u:7455": "ityuktāvati vākye 'sau bhrātā me kopasaṃyutaḥ /",
  "GP12vamp__u:7456": "samutkṣipyākṣipannadyāmasyāṃ māmiti kāraṇāt // VamP_52.67 //",
  "GP12vamp__u:7457": "mamāsyāṃ nimnagāyāṃ tu madhyena plavato gataḥ /",
  "GP12vamp__u:7458": "kālaḥ saṃvatsarākhyastu yuṣmābhiriha coddhṛtaḥ // VamP_52.68 //",
  "GP12vamp__u:7459": "ke bhavanto 'tra saṃprāptāḥ sasnehā bāndhavā iva /",
  "GP12vamp__u:7460": "ko 'yaṃ ca śakrapratimo dīkṣito yo mahābhujaḥ // VamP_52.69 //",
  "GP12vamp__u:7461": "tanme sarvaṃ samākhyātā yāthātathyaṃ tapodhanāḥ /",
  "GP12vamp__u:7462": "maharddhisaṃyutā yūyaṃ sānukampāśca me bhṛśam // VamP_52.70 //",
  "GP12vamp__u:7463": "tad vāmanavacaḥ śrutvā bhārgavā dvijasattamāḥ /",
  "GP12vamp__u:7464": "procurvaṃ dvijā brahman gotraścāpi bhārgavāḥ // VamP_52.71 //",
  "GP12vamp__u:7465": "asāvapi mahātejā dhundhurnāma mahāsuraḥ /",
  "GP12vamp__u:7466": "dātā bhoktā vibhaktā ca dīkṣito yajñakarmaṇi // VamP_52.72 //",
  "GP12vamp__u:7467": "ityevamuktvā deveśaṃ vāmanaṃ bhārgavāstataḥ /",
  "GP12vamp__u:7468": "procurdaityapatiṃ sarve vāmanārthakaraṃ vacaḥ // VamP_52.73 //",
  "GP12vamp__u:7469": "dīyatāmasya daityendra sarvopaskarasaṃyutam /",
  "GP12vamp__u:7470": "śrīmadāvasathaṃ dāsyo ratnāni vividhāni ca // VamP_52.74 //",
  "GP12vamp__u:7471": "iti dvijānāṃ vacanaṃ śrutvā daityapatirvacaḥ /",
  "GP12vamp__u:7472": "prāha dvijendra te dadmi yāvadicchasi vai dhanam // VamP_52.75 //",
  "GP12vamp__u:7473": "dāste gṛhaṃ hiraṇyaṃ ca vājinaḥ syandanān gajān /",
  "GP12vamp__u:7474": "prayacchāmyadya bhavato vriyatāmīpsitaṃ vibho // VamP_52.76 //",
  "GP12vamp__u:7475": "tadvākyaṃ dānavapateḥ śrutvā devo 'tha vāmanaḥ /",
  "GP12vamp__u:7476": "prāhāsurapatiṃ dhundhuṃ svārthasiddhikaraṃ vacaḥ // VamP_52.77 //",
  "GP12vamp__u:7477": "sodareṇāpi hi bhrātrā hriyante yasya saṃpadaḥ /",
  "GP12vamp__u:7478": "tasyākṣamasya yaddattaṃ kimanyo na hariṣyati // VamP_52.78 //",
  "GP12vamp__u:7479": "dāsīdāsāṃśca bhṛtyāṃśca gṛhaṃ ratnaṃ paricchadam /",
  "GP12vamp__u:7480": "samartheṣu dvijendreṣu prayacchasva mahābhuja // VamP_52.79 //",
  "GP12vamp__u:7481": "mama pramāṇamālokya māmakaṃ ca padatrayam /",
  "GP12vamp__u:7482": "saṃprayacchasva daityendra nādhikaṃ rakṣituṃ kṣamaḥ // VamP_52.80 //",
  "GP12vamp__u:7483": "ityevamukte vacane mahātmanā vihasya daityādhipatiḥ saṛtvijaḥ /",
  "GP12vamp__u:7484": "prādād dvijendrāya padatrayaṃ tadā yadā sa nānyaṃ pragṛhāṇa kiñcit // VamP_52.81 //",
  "GP12vamp__u:7485": "kramatrayaṃ tāvadavekṣya dattaṃ mahāsurendreṇa vibhuryaśasvī /",
  "GP12vamp__u:7486": "cakre tato laṅghayituṃ trivikramaṃ rūpamanantaśaktiḥ // VamP_52.82 //",
  "GP12vamp__u:7487": "kṛtvā ca rūpaṃ ditijāṃśca hatvā praṇamya carṣin prathamakrameṇa /",
  "GP12vamp__u:7488": "mahīṃ mahīdhraiḥ sahitāṃ sahārmavāṃ jahāra ratnākarapattanairyutām // VamP_52.83 //",
  "GP12vamp__u:7489": "bhuvaṃ sanākaṃ tridasādhivāsaṃ somārkaṛkṣair abhimaṇḍitaṃ nabhaḥ /",
  "GP12vamp__u:7490": "devo dvitīyena jahāra vegāt krameṇa devapriyamīpsurīśvaraḥ // VamP_52.84 //",
  "GP12vamp__u:7491": "kramaṃ tṛtīyaṃ na yadāsya pūritaṃ tadātikopād danupuṅgavasya /",
  "GP12vamp__u:7492": "papāta pṛṣṭhe bhagavāṃstrivikramo merupramāṇena tu vigraheṇa // VamP_52.85 //",
  "GP12vamp__u:7493": "patatā vāsudevena dānavopari nārada /",
  "GP12vamp__u:7494": "triṃśadyojanasāhasrī bhūmergartā dṛḍhīkṛtā // VamP_52.86 //",
  "GP12vamp__u:7495": "tato daityaṃ samutpāṭya tasyāṃ prakṣipya vegataḥ /",
  "GP12vamp__u:7496": "avarṣat sikatāvṛṣṭyā tāṃ gartāmapūrayata // VamP_52.87 //",
  "GP12vamp__u:7497": "tataḥ svargaṃ sahasrākṣo vāsudevaprasādataḥ /",
  "GP12vamp__u:7498": "surāśca sarve trailokyamavāpurnirupadravāḥ // VamP_52.88 //",
  "GP12vamp__u:7499": "bhagavānapi daityendraṃ pa3kṣipya sikatārṇave /",
  "GP12vamp__u:7500": "kālindya rūpamādhāya tatraivāntaradhīyata // VamP_52.89 //",
  "GP12vamp__u:7501": "evaṃ purā viṣṇurabhūcca vāmano dhundhuṃ vijetuṃ ca trivikramo 'bhūt /",
  "GP12vamp__u:7502": "yasmin sa daityendrasuto jagāma mahāśrame puṇyayuto maharṣe // VamP_52.90 //",
  "GP12vamp__u:7503": "iti śrīvāmanapurāṇe dvipañcāśo 'dhyāyaḥ",
  "GP12vamp__u:7504": "________________________________________________________________________",
  "GP12vamp__u:7505": "pulastya uvāca /",
  "GP12vamp__u:7506": "kālindīsalile snātvā pūjayitvā trivikramam /",
  "GP12vamp__u:7507": "upoṣya rajanīmekāṃ liṅgabhedaṃ giriṃ yayau // VamP_53.1 //",
  "GP12vamp__u:7508": "tatra snātvā ca vimale bhavaṃ dṛṣṭvā ca bhaktitaḥ /",
  "GP12vamp__u:7509": "upoṣya rajanīmekāṃ tīrthaṃ kedāramāvrajat // VamP_53.2 //",
  "GP12vamp__u:7510": "tatra snātvār'cya ceśānaṃ mādhavaṃ cāpyabhedataḥ /",
  "GP12vamp__u:7511": "uṣitvā vāsarān sapta kubjāmraṃ prajagāma ha // VamP_53.3 //",
  "GP12vamp__u:7512": "tataḥ sutīrthe snātvā ca sopavāsī jitendriyaḥ. hṛṣīkeśaṃ samabhyarcya yayau badarikāśramam // VamP_53.4 //",
  "GP12vamp__u:7513": "tatroṣya nārāyaṇamarcya bhaktyā snātvātha vidvān sa sarasvatījale /",
  "GP12vamp__u:7514": "varāhatīrthe garuḍāsanaṃ sa dṛṣṭvātha saṃpūjya subhaktimāṃśca // VamP_53.5 //",
  "GP12vamp__u:7515": "bhadrakarṇe tato gatvā jayeśaṃ śaśiśekharam /",
  "GP12vamp__u:7516": "dṛṣṭvā saṃpūjya ca śivaṃ vipāśāmabhito yayau // VamP_53.6 //",
  "GP12vamp__u:7517": "tasyāṃ snātvā samabhyarcya devadevaṃ dvijapriyam /",
  "GP12vamp__u:7518": "upavāsī irāvatyāṃ dadarśa parameśvaram // VamP_53.7 //",
  "GP12vamp__u:7519": "yamārādhya dvijaśreṣṭha śākale vai purūravāḥ /",
  "GP12vamp__u:7520": "samavāpa paraṃ rūpamaiśvarya ca sudurlabham // VamP_53.8 //",
  "GP12vamp__u:7521": "kuṣṭharogābhibhūtaśca yaṃ samārāghya vai bhṛguḥ /",
  "GP12vamp__u:7522": "ārogyamatulaṃ prāpa saṃtānamapi cākṣayam // VamP_53.9 //",
  "GP12vamp__u:7523": "nārada uvāca /",
  "GP12vamp__u:7524": "kathaṃ purūravā viṣṇumārāghya dvijasattama /",
  "GP12vamp__u:7525": "virūpatvaṃ samutsṛjya rūpaṃ prāpa śriyā saha // VamP_53.10 //",
  "GP12vamp__u:7526": "pulastya uvāca /",
  "GP12vamp__u:7527": "śrūyatāṃ kathayiṣyāmi kathāṃ pāpupraṇāśinīm /",
  "GP12vamp__u:7528": "pūrvaṃ tretāyugasyādau yathāvṛttaṃ tapodhana // VamP_53.11 //",
  "GP12vamp__u:7529": "madradeśa iti khyāto deśo vai brahmaṇaḥ suta /",
  "GP12vamp__u:7530": "śākalaṃ nāma nagaraṃ khyātaṃ sthānīyamuttamam // VamP_53.12 //",
  "GP12vamp__u:7531": "tasmin vipaṇivṛttisthaḥ sudharmākhyo 'bhavad vaṇik /",
  "GP12vamp__u:7532": "dhanāḍhyo guṇavān bhogī nānāsāstraviśāradaḥ // VamP_53.13 //",
  "GP12vamp__u:7533": "sa tvekadā nijād rāṣṭrāt surāṣṭraṃ gantumadyataḥ /",
  "GP12vamp__u:7534": "sārthena mahatā yukto nānāvipaṇapaṇyavān // VamP_53.14 //",
  "GP12vamp__u:7535": "gacchataḥ pathi tasyātha marubhūmau kalipriya /",
  "GP12vamp__u:7536": "abhavad dasyuto rātrau avaskando 'tiduḥsahaḥ // VamP_53.15 //",
  "GP12vamp__u:7537": "tataḥ sa hṛtasarvasvo vaṇig guḥkhasamanvitaḥ /",
  "GP12vamp__u:7538": "asahāyo marau tasmiṃś cacāronmattavad vaśī // VamP_53.16 //",
  "GP12vamp__u:7539": "caratā tadaraṇyaṃ vai duḥkhākrāntena nārada /",
  "GP12vamp__u:7540": "ātmā iva śamīvṛkṣo marāvāsāditaḥ śubhaḥ // VamP_53.17 //",
  "GP12vamp__u:7541": "taṃ mṛgauḥ pikṣikṣiścaiva hīnaṃ dṛṣṭvā śamītarum / śrāntaḥ kṣuttṛṭparītātmā tasyādhaḥ samupāviśat // VamP_53.18 //",
  "GP12vamp__u:7542": "suptaścāpi suviśrānto madhyāhne punarutyitaḥ /",
  "GP12vamp__u:7543": "samapaśyadathāyāntaṃ pretaṃ pretaśatairvṛtam // VamP_53.19 //",
  "GP12vamp__u:7544": "udvāhyantamathānyena pretena pretanāyakam /",
  "GP12vamp__u:7545": "piṇḍāśibhiśca purato dhāvadbhī rūkṣavigrahaiḥ // VamP_53.20 //",
  "GP12vamp__u:7546": "athājagāma preto 'sau paryaṭitvā vanāni ca /",
  "GP12vamp__u:7547": "upāgamya śamīmūle vaṇikputraṃ dadarśa saḥ // VamP_53.21 //",
  "GP12vamp__u:7548": "svāgatenābhivādyainaṃ samābhāṣya parasparam /",
  "GP12vamp__u:7549": "sukhopaviṣṭaśchāyāyāṃ pṛṣṭvā kuśalamāptavān // VamP_53.22 //",
  "GP12vamp__u:7550": "tataḥ pretādhipatinā pṛṣṭaḥ sa tu vaṇiksakhaḥ /",
  "GP12vamp__u:7551": "kuta āgamyate brūhi kva sādho vā gamiṣyasi // VamP_53.23 //",
  "GP12vamp__u:7552": "kathaṃ cedaṃ mahāraṇyaṃ mṛgapakṣivivarjitam /",
  "GP12vamp__u:7553": "samāpanno 'si bhadraṃ te sarvamākhyātumarhasi // VamP_53.24 //",
  "GP12vamp__u:7554": "evaṃ pretādhipatinā vaṇik pṛṣṭaḥ samāsataḥ /",
  "GP12vamp__u:7555": "sarvamākhyātavān brahman svadeśadhanavicyutim // VamP_53.25 //",
  "GP12vamp__u:7556": "tasya śrutvā sa vṛttāntaṃ tasya duḥkhena duḥkhitaḥ /",
  "GP12vamp__u:7557": "vamikputraṃ tataḥ prāha pretapālaḥ svabandhuvat // VamP_53.26 //",
  "GP12vamp__u:7558": "evaṃ gate 'pi mā śokaṃ kartumarhasi suvrata /",
  "GP12vamp__u:7559": "bhūyo 'pyarthāḥ bhaviṣyanti yadi bhāgyabalaṃ tava // VamP_53.27 //",
  "GP12vamp__u:7560": "bhāgyakṣayer'thāḥ kṣīyante bhavantyabhyudaye punaḥ /",
  "GP12vamp__u:7561": "kṣīṇasyāsya śarīrasya cintayā nodayo bhavet // VamP_53.28 //",
  "GP12vamp__u:7562": "ityuccārya samāhūya svān bhṛtyān vākyamabravīt /",
  "GP12vamp__u:7563": "adyātithirayaṃ pūjyaḥ sadaiva svajano mama // VamP_53.29 //",
  "GP12vamp__u:7564": "asmin samāgate pretāḥ prītirjātā mamātulā // VamP_53.30 //",
  "GP12vamp__u:7565": "evaṃ hi vadatastasya mṛtpātraṃ sudṛḍhaṃ navam /",
  "GP12vamp__u:7566": "dadhyodanena saṃpūrṇamājagāma yathepsitam // VamP_53.31 //",
  "GP12vamp__u:7567": "tathā navā ca sudṛḍhā saṃpūrṇā paramāmbhasā /",
  "GP12vamp__u:7568": "vāridhānī ca saṃprāptā pretānāmagrataḥ sthitā // VamP_53.32 //",
  "GP12vamp__u:7569": "tamāgataṃ sasalilamannaṃ vīkṣya mahāmatiḥ /",
  "GP12vamp__u:7570": "prāhottiṣṭha vaṇikputra tvamāhnikamupācara // VamP_53.33 //",
  "GP12vamp__u:7571": "tatastu vāridhānyāstau salilena vidhānataḥ /",
  "GP12vamp__u:7572": "kṛtāhnikāvubhau jātau vaṇik pretapatistathā // VamP_53.34 //",
  "GP12vamp__u:7573": "tato vaṇiksutāyādau dadhyodanamathecchayā /",
  "GP12vamp__u:7574": "dattvā tebhyaśca sarvebhyaḥ pretebhyo vyadadāt tataḥ // VamP_53.35 //",
  "GP12vamp__u:7575": "bhuktavatsu ca sarveṣu kāmato 'mbhasi sevite /",
  "GP12vamp__u:7576": "anantaraṃ sabubhuje pretapālo barāśanam // VamP_53.36 //",
  "GP12vamp__u:7577": "prakāmatṛpte preta ca vāridhānyodanaṃ tathā /",
  "GP12vamp__u:7578": "antardhānamagād brahman vaṇikputrasya paśyataḥ // VamP_53.37 //",
  "GP12vamp__u:7579": "tatastadadbhutatamaṃ dṛṣṭvā sa matimān vaṇik /",
  "GP12vamp__u:7580": "papraccha taṃ pretapālaṃ kautūhalamanā vaśī // VamP_53.38 //",
  "GP12vamp__u:7581": "araṇye nirjane sādho kuto 'nnasya samudbhavaḥ /",
  "GP12vamp__u:7582": "kutaśca vāridhānīyaṃ saṃpūrṇā paramāmbhasā // VamP_53.39 //",
  "GP12vamp__u:7583": "tathāmī tava ye bhṛtyāstvattaste varmataḥ kṛśāḥ /",
  "GP12vamp__u:7584": "bhavānapi ca tejasvī kiñcitpuṣṭavapuḥ śubhaḥ // VamP_53.40 //",
  "GP12vamp__u:7585": "śuklavastraparīdhāno bahūnāṃ paripālakaḥ /",
  "GP12vamp__u:7586": "sarvametanmamācakṣva ko bhavān kā śamī tviyam // VamP_53.41 //",
  "GP12vamp__u:7587": "itthaṃ vaṇiksutavacaḥ śrutvāsau pretanāyakaḥ /",
  "GP12vamp__u:7588": "śaśaṃsa sarvamasyādyaṃ yathāvṛttaṃ purātanam // VamP_53.42 //",
  "GP12vamp__u:7589": "ahamāsaṃ purā vipraḥ śākale nagarottame /",
  "GP12vamp__u:7590": "somaśarmeti vikhyāto bahulāgarbhasaṃbhavaḥ // VamP_53.43 //",
  "GP12vamp__u:7591": "mamāsti ca vaṇik śrīmān prāti veśyo mahādhanaḥ /",
  "GP12vamp__u:7592": "sa tu somaśravā nāma viṣṇubhakto mahāyaśāḥ // VamP_53.44 //",
  "GP12vamp__u:7593": "so 'haṃ kadaryo mūḍhātmā dhane 'pi sati durmatiḥ /",
  "GP12vamp__u:7594": "na dadāmi dvijātibhyo na cāśnāmyannamuttamam // VamP_53.45 //",
  "GP12vamp__u:7595": "pramādād yadi bhuñjāmi dadhikṣīraghṛtānvitam /",
  "GP12vamp__u:7596": "tato rātrau nṛbhir ghoraistāḍyate mama vigrahaḥ // VamP_53.46 //",
  "GP12vamp__u:7597": "prātarbhavati me ghorā mṛtyutulyā viṣūcikā /",
  "GP12vamp__u:7598": "na ca kaścinmābhyāse tatra tiṣṭhati bāndhavaḥ // VamP_53.47 //",
  "GP12vamp__u:7599": "kathaṃ kathamapi prāṇā mayā saṃpratidhāritāḥ /",
  "GP12vamp__u:7600": "evametādṛśaḥ pāpī nivasāmyatinirghṛṇaḥ // VamP_53.48 //",
  "GP12vamp__u:7601": "sauvīratilapiṇyākasaktuśākādibhonaiḥ /",
  "GP12vamp__u:7602": "kṣapayāmi kadannādyairātmānaṃ kālayāpanaiḥ // VamP_53.49 //",
  "GP12vamp__u:7603": "evaṃ tatrāsato mahyaṃ mahān kālo 'bhyagādatha /",
  "GP12vamp__u:7604": "śravaṇadvādaśī nāma māsi bhādrapade 'bhavat // VamP_53.50 //",
  "GP12vamp__u:7605": "tato nāgariko loko gataḥ snātuṃ hi saṃgamam /",
  "GP12vamp__u:7606": "irāvatyā naḍvalāyā brahmakṣatrapurassaraḥ // VamP_53.51 //",
  "GP12vamp__u:7607": "prātiveśyaprasaṃgena tatrāpyanugato 'smyaham /",
  "GP12vamp__u:7608": "kṛtopavāsaḥ śucimānekādaśyāṃ yatavrataḥ // VamP_53.52 //",
  "GP12vamp__u:7609": "tataḥ saṃgamatoyena vāridhānīṃ dṛḍhāṃ navām /",
  "GP12vamp__u:7610": "saṃpūrṇāṃ vastusaṃvītāṃ chatropānahasaṃyutām // VamP_53.53 //",
  "GP12vamp__u:7611": "sṛtpātramapi miṣṭasya pūrṇaṃ dadhyodanasya ha /",
  "GP12vamp__u:7612": "pradattaṃ brāhmaṇendrāya śucaye jñānadharmiṇe // VamP_53.54 //",
  "GP12vamp__u:7613": "tadeva jīvatā dattaṃ mayā dānaṃ vaṇiksuta /",
  "GP12vamp__u:7614": "varṣāṇāṃ saptatīnāṃ vai nānyad dattaṃ hi kiñcana // VamP_53.55 //",
  "GP12vamp__u:7615": "mṛtaḥ pretatvamāpanno dattvā pretānnameva hi /",
  "GP12vamp__u:7616": "amī cādattadānāstu madannenopajīvinaḥ // VamP_53.56 //",
  "GP12vamp__u:7617": "etate kāraṇaṃ proktaṃ yattadannaṃ mayāmbhasā /",
  "GP12vamp__u:7618": "dattaṃ tadidamāyāti madhyāhne 'pi dine dine // VamP_53.57 //",
  "GP12vamp__u:7619": "yāvannāhaṃ ca bhuñjāmi na tāvat kṣayameti vai /",
  "GP12vamp__u:7620": "mayi bhukte ca pīte ca sarvamantarhitaṃ bhavet // VamP_53.58 //",
  "GP12vamp__u:7621": "yaccātapatramadadaṃ so 'yaṃ jātaḥ śamītaruḥ /",
  "GP12vamp__u:7622": "uvānadyugale datte preto me vāhano 'bhavat // VamP_53.59 //",
  "GP12vamp__u:7623": "iyaṃ tovaktā dharmajña mayā kīnāśatātmanaḥ /",
  "GP12vamp__u:7624": "śravaṇadvādaśīpuṇyaṃ tavokyaṃ puṇayavardharam // VamP_53.60 //",
  "GP12vamp__u:7625": "ityevamukte vacane vaṇikputro 'bravīd vacaḥ /",
  "GP12vamp__u:7626": "yanmayā tāta karttavyaṃ tadanujñātumarhasi // VamP_53.61 //",
  "GP12vamp__u:7627": "tat tasya vacanaṃ śrutvā vaṇikputrasya nārada /",
  "GP12vamp__u:7628": "pretapālo vacaḥ prāha svārthasiddhikaraṃ tataḥ // VamP_53.62 //",
  "GP12vamp__u:7629": "yat tvayā tāta karttavyaṃ maddhitārthaṃ mahāmate /",
  "GP12vamp__u:7630": "kathayiṣyāmi tat samyak tava śreyaskaraṃ mama // VamP_53.63 //",
  "GP12vamp__u:7631": "gayāyāṃ tīrthajuṣṭāyāṃ snātvā śaucasamanvitaḥ /",
  "GP12vamp__u:7632": "mama nāma samuddiśya piṇḍanirvapaṇaṃ kuru // VamP_53.64 //",
  "GP12vamp__u:7633": "tatra piṇḍapradānena pretabhāvādahaṃ sakhe /",
  "GP12vamp__u:7634": "muktastu sarvadātṛṇāṃ yāsyāmi sahalokatām // VamP_53.65 //",
  "GP12vamp__u:7635": "yatheyaṃ dvādaśī puṇyā māsi prauṣṭhapade sitā /",
  "GP12vamp__u:7636": "budhaśravaṇasaṃyuktā sātiśreyaskarī smṛtā // VamP_53.66 //",
  "GP12vamp__u:7637": "ityevamuktvā vaṇijaṃ pretarājo 'nugaiḥ saha /",
  "GP12vamp__u:7638": "svanāmāni yathānyāyaṃ samyagākhyātavāñchuciḥ // VamP_53.67 //",
  "GP12vamp__u:7639": "pretaskandhe samāropya tyājito marumaṇḍalam /",
  "GP12vamp__u:7640": "ramye 'tha śūrasenākhye deśe prāptaḥ sa vai vaṇik // VamP_53.68 //",
  "GP12vamp__u:7641": "svakarmadharmayogena dhanamuccāvacaṃ bahu /",
  "GP12vamp__u:7642": "uvārjayitvā prayayau gayāśīrṣamanuttamam // VamP_53.69 //",
  "GP12vamp__u:7643": "piṇḍanirvapaṇaṃ tatra pretānāmanupūrvaśaḥ /",
  "GP12vamp__u:7644": "cakāra svapitṝṇāṃ ca dāyādānāmanantaram // VamP_53.70 //",
  "GP12vamp__u:7645": "ātmanaśca mahābuddhirmahābodhyaṃ tilairvinā /",
  "GP12vamp__u:7646": "piṇḍanirvapaṇaṃ cakre tathānyānapi gotrajān // VamP_53.71 //",
  "GP12vamp__u:7647": "evaṃ pradatteṣvatha vai piṇḍeṣu pretabhāvataḥ /",
  "GP12vamp__u:7648": "vimuktāste dvija pretā brahmalokaṃ tato gatāḥ // VamP_53.72 //",
  "GP12vamp__u:7649": "sa cāpi hi vaṇikputro nijamālayamāvrajat /",
  "GP12vamp__u:7650": "śravaṇadvādaśīṃ kṛtvā kāladharmamupeyivān // VamP_53.73 //",
  "GP12vamp__u:7651": "gandharvaloke suciraṃ bhogān bhuktvā sudurlabhān /",
  "GP12vamp__u:7652": "mānuṣyaṃ janmamāsādya sa babhau śākale virāṭ // VamP_53.74 //",
  "GP12vamp__u:7653": "svadharmakarmavṛttisthaḥ śravaṇadvādaśīrataḥ /",
  "GP12vamp__u:7654": "kāladharmamavāpyāsau guhyakāvāsamāśrayat // VamP_53.75 //",
  "GP12vamp__u:7655": "tatroṣya suciraṃ kālaṃ bhogān bhuktvātha kāmataḥ /",
  "GP12vamp__u:7656": "martyalokamanuprāpya rājanyatanayo 'bhavat // VamP_53.76 //",
  "GP12vamp__u:7657": "tatrāpi kṣatravṛttistho dānabhogarato vaśī /",
  "GP12vamp__u:7658": "gograhe 'rigaṇāñjitvā kāladharmamupeyivān /",
  "GP12vamp__u:7659": "śakralokaṃ sa saṃprāpya devaiḥ sarvaiḥ supūjitaḥ // VamP_53.77 //",
  "GP12vamp__u:7660": "puṇyakṣayāt paribhraṣṭaḥ śākale so 'bhavad dvijaḥ /",
  "GP12vamp__u:7661": "tato vikaṭarūpo 'sau sarvaśāstrārthapāragaḥ // VamP_53.78 //",
  "GP12vamp__u:7662": "vivāhayad dvijasutāṃ rūpeṇānupamāṃ dvija /",
  "GP12vamp__u:7663": "sāvamene ca bharttāraṃ suśīlamapi bhāminī // VamP_53.79 //",
  "GP12vamp__u:7664": "virūpamiti manvānā tatassobhūt suduḥkhitaḥ /",
  "GP12vamp__u:7665": "tato nirvedasaṃyukto gatvāśramapadaṃ mahat // VamP_53.80 //",
  "GP12vamp__u:7666": "irāvatyāstaṭe śrīmān rūpadhāriṇamāsadat /",
  "GP12vamp__u:7667": "tamārādhya jagannāthaṃ nakṣatrapuruṣeṇa hi // VamP_53.81 //",
  "GP12vamp__u:7668": "surūpatāmavāpyāgryāṃ tasminneva ca janmani /",
  "GP12vamp__u:7669": "tataḥ priyo 'bhūd bhāryāyā bhogavāṃścābhavad vaśī /",
  "GP12vamp__u:7670": "śravaṇadvādaśībhaktaḥ pūrvābhyāsādajāyata // VamP_53.82 //",
  "GP12vamp__u:7671": "evaṃ purāsau dvijapuṅgavastu kurūparūpo bhagavatprasādāt /",
  "GP12vamp__u:7672": "anaṅgarūpapratimo babhūva mṛśca rājā sa purūravābhūt // VamP_53.83 //",
  "GP12vamp__u:7673": "iti śrīvāmanapurāṇe tripañcāśo 'dhyāyaḥ",
  "GP12vamp__u:7674": "________________________________________________________________________",
  "GP12vamp__u:7675": "nārada uvāca /",
  "GP12vamp__u:7676": "purūravā dvijaśreṣṭha yathā devaṃ śriyaḥ patim /",
  "GP12vamp__u:7677": "nakṣatrapuruṣākhyena ārādhayata tad vada // VamP_54.1 //",
  "GP12vamp__u:7678": "pulastya uvāca /",
  "GP12vamp__u:7679": "śrūyatāṃ kathayiṣyāmi nakṣatrapuruṣavratam /",
  "GP12vamp__u:7680": "nakṣatrāṅgani devasya yāni yānīha nārada // VamP_54.2 //",
  "GP12vamp__u:7681": "mūlarkṣaṃ caraṇau viṣṇorjaṅghe dve rohiṇī smṛte /",
  "GP12vamp__u:7682": "dve jānunī tathāśvinyau saṃstite rūpadhārimaḥ // VamP_54.3 //",
  "GP12vamp__u:7683": "āṣāḍhaṃ dve dvayaṃ corvorguhyasthaṃ phālgunīdvayam /",
  "GP12vamp__u:7684": "kaṭisthāḥ kṛttikāścaiva vāsudevasya saṃsthitāḥ // VamP_54.4 //",
  "GP12vamp__u:7685": "prauṣṭhapadyādvayaṃ pārśve kukṣibhyāṃ revatī sthitā /",
  "GP12vamp__u:7686": "uraḥsaṃsthā tvanurādhā śraviṣṭhā pṛṣṭhasaṃsthitā // VamP_54.5 //",
  "GP12vamp__u:7687": "viśākhā bhujayorhastaḥ karadvayamudāhṛtam /",
  "GP12vamp__u:7688": "punarvasurathāṅgulyo nakhāḥ sārpaṃ tathocyate // VamP_54.6 //",
  "GP12vamp__u:7689": "grīvāsthaitā tathā jyeṣṭhā śravaṇaṃ karṇayoḥ sthitam /",
  "GP12vamp__u:7690": "mukhasaṃsthastathā puṣyaḥ svātirdantāḥ prakīrtitāḥ // VamP_54.7 //",
  "GP12vamp__u:7691": "hanū dve vāruṇaścokto nāsā paitra udāhṛtaḥ /",
  "GP12vamp__u:7692": "mṛgaśīrṣaṃ nayanayo rūpadhāriṇi tiṣṭhati // VamP_54.8 //",
  "GP12vamp__u:7693": "citrā caiva lalāṭe tu bharaṇī tu tathā śiraḥ /",
  "GP12vamp__u:7694": "śiroruhasthā caivārdrā nakṣatrāṅgamidaṃ hareḥ // VamP_54.9 //",
  "GP12vamp__u:7695": "vidhānaṃ saṃpravakṣyāmi yathāyogena nārada /",
  "GP12vamp__u:7696": "saṃpūjito hariḥ kāmān vidadhāti yathepsitān // VamP_54.10 //",
  "GP12vamp__u:7697": "caitramāse sitāṣṭamyāṃ yadā mūlagataḥ śaśī /",
  "GP12vamp__u:7698": "tadā tu bhagavatpādau pūjayet tu vidhānataḥ /",
  "GP12vamp__u:7699": "nakṣatrasannidhau dadyād viprendrāya ca bhojanam // VamP_54.11 //",
  "GP12vamp__u:7700": "jānunī cāśvinīyoge pūjayedatha bhaktitaḥ /",
  "GP12vamp__u:7701": "dohade ca haviṣyānnaṃ pūrvavad dvijabhojanam // VamP_54.12 //",
  "GP12vamp__u:7702": "āṣāḍhābhyāṃ tathā dvābhyāṃ dvāvūrū pūjayed budhaḥ /",
  "GP12vamp__u:7703": "salilaṃ śiśiraṃ tatra dohade ca prakīrtitam // VamP_54.13 //",
  "GP12vamp__u:7704": "phālgunīdvitaye guhyaṃ pūjanīyaṃ vicakṣaṇaiḥ /",
  "GP12vamp__u:7705": "dodahe ca payo gavyaṃ deyaṃ ca dvijabhojanam // VamP_54.14 //",
  "GP12vamp__u:7706": "kṛttikāsu kaṭiḥ pūjyā sopavāso jitendriyaḥ /",
  "GP12vamp__u:7707": "deyañca dohadaṃ viṣṇoḥ sugandhakusumodakam // VamP_54.15 //",
  "GP12vamp__u:7708": "pārśve bhādrapadāyugme pūjayitvā vidhānataḥ /",
  "GP12vamp__u:7709": "guḍaṃ salehakaṃ dadyād dohade devakīrtitam // VamP_54.16 //",
  "GP12vamp__u:7710": "dve kukṣī revatīyoge dohade mudgamodakāḥ /",
  "GP12vamp__u:7711": "anurādhāsu jaṭharaṃ ṣaṣṭhikānnaṃ ca dohade // VamP_54.17 //",
  "GP12vamp__u:7712": "śraviṣṭhāyāṃ tathā pṛṣṭhaṃ sālibhaktaṃ ca dohade /",
  "GP12vamp__u:7713": "bhujayugmaṃ viśākhāsu dohade paramodanam // VamP_54.18 //",
  "GP12vamp__u:7714": "haste hastau tathā pūjyau yāvakaṃ dohade smṛtam /",
  "GP12vamp__u:7715": "punarvasāvaṅgulīśca paṭolastatra dohade // VamP_54.19 //",
  "GP12vamp__u:7716": "āśleṣāsu nakhān pūjya dohade tittirāmiṣam /",
  "GP12vamp__u:7717": "jyeṣṭhāyāṃ pūjayed grīvāṃ dohade tilamodakam // VamP_54.20 //",
  "GP12vamp__u:7718": "śravaṇe śravaṇau pūjyau dadhibhaktaṃ ca dohade /",
  "GP12vamp__u:7719": "puṣye mukhaṃ pūjayeta dohade ghṛtapāyasam // VamP_54.21 //",
  "GP12vamp__u:7720": "svātiyoge ca daśanā dohade tilaśaṣkulī /",
  "GP12vamp__u:7721": "dātavyā keśavaprītyai brahmaṇasya ca bhojanam // VamP_54.22 //",
  "GP12vamp__u:7722": "hanū śatabhiṣāyoge pūjayecca prayatnataḥ /",
  "GP12vamp__u:7723": "priyaṅguraktaśālyannaṃ dohadaṃ madhuvidviṣaḥ // VamP_54.23 //",
  "GP12vamp__u:7724": "maghāsu nāsikā pūjyā madhu dadyācca dohade /",
  "GP12vamp__u:7725": "mṛgottamāṅge nayane mṛgamāṃsaṃ ca dohade // VamP_54.24 //",
  "GP12vamp__u:7726": "citrāyoge lalāṭaṃ ca dohade cārubhojanam /",
  "GP12vamp__u:7727": "bharaṇīṣu śiraḥ pūjyaṃ cāru bhaktaṃ ca dohade // VamP_54.25 //",
  "GP12vamp__u:7728": "saṃpūjanīyā vidvadbhirārdrāyoge śiroruhāḥ /",
  "GP12vamp__u:7729": "viprāṃśca bhojayed bhaktayā dohade ca guḍārdrakam // VamP_54.26 //",
  "GP12vamp__u:7730": "nakṣetrayogeṣveteṣu sampūjya jagataḥ patim /",
  "GP12vamp__u:7731": "pārite dakṣiṇāndadyāt strīpuṃsoścāruvāsasī // VamP_54.27 //",
  "GP12vamp__u:7732": "chatropānatśvetayugaṃ sapta dhānyāni kāñcanam /",
  "GP12vamp__u:7733": "ghṛtapātraṃ ca matiman brāhmaṇāya nivedayet // VamP_54.28 //",
  "GP12vamp__u:7734": "pratinakṣatrayogena pūjanīyā dvijātayaḥ /",
  "GP12vamp__u:7735": "nakṣatramaya evaiṣa puruṣaḥ śāśvato mataḥ // VamP_54.29 //",
  "GP12vamp__u:7736": "nakṣatrapuruṣākhyaṃ hi vratānāmuttamaṃ vratam /",
  "GP12vamp__u:7737": "pūrvaṃ kṛtaṃ hi bhṛguṇā sarvapātakanāśanam // VamP_54.30 //",
  "GP12vamp__u:7738": "aṅgopāṅgāni devarṣe pūjayitvā jagadguroḥ /",
  "GP12vamp__u:7739": "surūpāmyabhijāyante pratyaṅgaṅgāni caiva hi // VamP_54.31 //",
  "GP12vamp__u:7740": "saptajanmakṛtaṃ pāpaṃ kulasaṃgāgataṃ ca yat /",
  "GP12vamp__u:7741": "pitṛmātṛsamutthaṃ ca tatsarvaṃ hanti keśavaḥ // VamP_54.32 //",
  "GP12vamp__u:7742": "sarvāṇi bhadrāṇyāpnoti śarīrārogyamuttamam /",
  "GP12vamp__u:7743": "anantāṃ manasaḥ prītiṃ rūpaṃ cātīva śobhanam // VamP_54.33 //",
  "GP12vamp__u:7744": "vāṅmādhuryaṃ tathā kānti yaccānyadabhivāñchitam /",
  "GP12vamp__u:7745": "dadāti nakṣatrapumān pūjitastu janārdanaḥ // VamP_54.34 //",
  "GP12vamp__u:7746": "upoṣya samyageteṣu krameṇarkṣeṣu nārada /",
  "GP12vamp__u:7747": "arundhatī mahābhāgā khyātimagryāṃ jagāma ha // VamP_54.35 //",
  "GP12vamp__u:7748": "ādityastanayārthāya nakṣatrāṅgaṃ janārdanam /",
  "GP12vamp__u:7749": "saṃpūjayitvā govindaṃ revantaṃ putramāptavān // VamP_54.36 //",
  "GP12vamp__u:7750": "rambhā rūpamavāpāgryaṃ vāṅmādhuryaṃ ca menakā /",
  "GP12vamp__u:7751": "kānti vidhuravāpāgryāṃ rājyaṃ rājā pūrūvāḥ // VamP_54.37 //",
  "GP12vamp__u:7752": "evaṃ vidhānato brahmannakṣatrāṅgo janārdanaḥ /",
  "GP12vamp__u:7753": "pūjito rūpadhārī yaistaiḥ prāptā tu sukāmitā // VamP_54.38 //",
  "GP12vamp__u:7754": "etat tavoktaṃ paramaṃ pavitraṃ dhanyaṃ yaśasyaṃ śubharūpadāyi /",
  "GP12vamp__u:7755": "nakṣatrapuṃsaḥ paramaṃ vidhānaṃ śṛṇuṣva puṇyāmiha tīrthayātrāma // VamP_54.39 //",
  "GP12vamp__u:7756": "iti śrīvāmanapurāṇe catuṣpañcāśo 'dhyāyaḥ",
  "GP12vamp__u:7757": "________________________________________________________________________",
  "GP12vamp__u:7758": "pulastya uvāca /",
  "GP12vamp__u:7759": "irāvatīmanuprāpya puṇyāṃ tāmṛṣikanyakām /",
  "GP12vamp__u:7760": "strātvā saṃpūjayāmāsa caitrāṣṭamyāṃ janārdanam // VamP_55.1 //",
  "GP12vamp__u:7761": "nakṣatrapuruṣaṃ cīrtvā vrataṃ puṇyapradaṃ śuciḥ /",
  "GP12vamp__u:7762": "jagāma sa kurukṣetraṃ prahlādo dānaveśvaraḥ // VamP_55.2 //",
  "GP12vamp__u:7763": "airāvatena mantreṇa cakratīrthaṃ sudarśanam /",
  "GP12vamp__u:7764": "upāmantrya tataḥ sasnau vedoktavidhinā mune // VamP_55.3 //",
  "GP12vamp__u:7765": "upoṣya kṣaṇadāṃ bhaktyā pūjiyatvā kurudhvajam /",
  "GP12vamp__u:7766": "kṛtaśaucau jagāmātha draṣṭuṃ puruṣakesarim // VamP_55.4 //",
  "GP12vamp__u:7767": "snātvā tu devikāyāṃ ca nṛsiṃhaṃ pratipūjya ca /",
  "GP12vamp__u:7768": "tatreṣya rajanomekāṃ gokarṇaṃ dānavo yayau // VamP_55.5 //",
  "GP12vamp__u:7769": "tasmin snātvā tathā prācīṃ pūjyeśaṃ viśvakarmiṇam /",
  "GP12vamp__u:7770": "prācīne cāpare daityo draṣṭuṃ kāmeśvaraṃ yayau // VamP_55.6 //",
  "GP12vamp__u:7771": "tatra snātvā ca dṛṣṭvā ca pūjayitvā ca śaṅkaram /",
  "GP12vamp__u:7772": "draṣṭuṃ yayau ca prahlādaḥ puṇḍarīkaṃ mahāmbhasi // VamP_55.7 //",
  "GP12vamp__u:7773": "tatra snātvā ca dṛṣṭvā ca saṃtarpya pitṛdevatāḥ /",
  "GP12vamp__u:7774": "puṇḍarīkaṃ ca saṃpūjya uvāsa divasatrayam // VamP_55.8 //",
  "GP12vamp__u:7775": "viśākhayūpe tadanu dṛṣṭvā devaṃ tathājitam /",
  "GP12vamp__u:7776": "snātvā tathā kṛṣṇatīrthe trirātraṃ nyavasacchuciḥ // VamP_55.9 //",
  "GP12vamp__u:7777": "tato haṃsapade haṃsaṃ dṛṣṭvā saṃpūjya ceśvaram /",
  "GP12vamp__u:7778": "jagāmāsau payoṣṇāyāmakhaṇḍaṃ draṣṭumīśvaram // VamP_55.10 //",
  "GP12vamp__u:7779": "snātvā payoṣṇyāḥ salile pūjyākhaṇḍaṃ jagatpatim /",
  "GP12vamp__u:7780": "draṣṭuṃ jagāma matimān vitastāyāṃ kumārilam // VamP_55.11 //",
  "GP12vamp__u:7781": "tatra snātvār'cya deveśaṃ bālakhilyairmarīciṣaiḥ /",
  "GP12vamp__u:7782": "ārādhyāmānaṃ yadyatra kṛtaṃ pāpapraṇāśanam // VamP_55.12 //",
  "GP12vamp__u:7783": "yatra sā surabhirdevī svasutāṃ kapilāṃ śubhām /",
  "GP12vamp__u:7784": "devapriyārthamasṛjaddhitārthaṃ jagatastathā // VamP_55.13 //",
  "GP12vamp__u:7785": "tatra devahrade snātvā śaṃbhuṃ saṃpūjya bhaktitaḥ /",
  "GP12vamp__u:7786": "vidhivaddadhi ca prāśya maṇimantaṃ tato yayau // VamP_55.14 //",
  "GP12vamp__u:7787": "tatra tīrthavare snātvā prājāpatye mahāmatiḥ' dadarśa śaṃbhu brahmāṇaṃ deveśaṃ ca prajāpatim // VamP_55.15 //",
  "GP12vamp__u:7788": "vidhānatastu tān devān pūjayitvā tapodhana /",
  "GP12vamp__u:7789": "ṣaḍrātraṃ tatra ca sthitvā jagāma madhunandinīm // VamP_55.16 //",
  "GP12vamp__u:7790": "madhumatsalile snātvā devaṃ cakradharaṃ haram /",
  "GP12vamp__u:7791": "śūlabāhuṃ ca govindaṃ dadarśa danupuṅgavaḥ // VamP_55.17 //",
  "GP12vamp__u:7792": "nārada uvāca/ /",
  "GP12vamp__u:7793": "kimarthaṃ bhagavān śambhurdadhārātha sudarśanam /",
  "GP12vamp__u:7794": "śūlaṃ tathā vāsudevo mamaitad brūhi pṛcchataḥ // VamP_55.18 //",
  "GP12vamp__u:7795": "pulastya uvāca /",
  "GP12vamp__u:7796": "śrūyatāṃ kathayiṣyāmi kathāmetāṃ purātanīm /",
  "GP12vamp__u:7797": "kathayāmāsa yāṃ viṣṇurbhaviṣyamanave purā // VamP_55.19 //",
  "GP12vamp__u:7798": "jalodbhavo nāma mahāsurendro ghoraṃ sa taptvā tapa ugravīryaḥ /",
  "GP12vamp__u:7799": "ārādhayāmāsa virañcimārāt sa tasya tuṣṭo varado babhūva // VamP_55.20 //",
  "GP12vamp__u:7800": "devāsurāṇāmajayo mahāhave nijaiśca śastrairamarairavadhyaḥ /",
  "GP12vamp__u:7801": "brahmarṣiśāpaiśca nirīpsitārtho jale ca vahnau svaguṇopaharttā // VamP_55.21 //",
  "GP12vamp__u:7802": "evaṃprabhāvo danupuṅgavo 'sau devān maharṣīn nṛpatīn samagrān /",
  "GP12vamp__u:7803": "ābādhamāno vicacāra bhūmyāṃ sarvāḥ kriyā nāśayadugramūrtiḥ // VamP_55.22 //",
  "GP12vamp__u:7804": "tato 'marā bhūmibhavāḥ sabhūpāḥ jagmuḥ śaraṇyaṃ harimīśitāram /",
  "GP12vamp__u:7805": "taiścāpi sārddha bhagavāñjagāma himālayaṃ yatra harastrinetraḥ // VamP_55.23 //",
  "GP12vamp__u:7806": "saṃmantrya devarṣihitaṃ ca kāryaṃ matiṃ ca kṛtvā nidhanāya śatroḥ /",
  "GP12vamp__u:7807": "nijāyudhānāṃ ca viparyayaṃ tau devādhipau cakraturugrakarmiṇau // VamP_55.24 //",
  "GP12vamp__u:7808": "tataś cāsau dānavo viṣṇuśarvau samāyātau tajjighāṃsū sureśau /",
  "GP12vamp__u:7809": "matvājeyau śatrubhirghorarupau bhayāstoye nimnagāyāṃ viveśa // VamP_55.25 //",
  "GP12vamp__u:7810": "jñātvā pranaṣṭaṃ tridivendraśatruṃ nadīṃ viśālāṃ madhumatsupuṇyām /",
  "GP12vamp__u:7811": "dvayoḥ saśastrau taṭayorharīśau pracchannamūrtī sahasā babhūvatuḥ // VamP_55.26 //",
  "GP12vamp__u:7812": "jalodbhavaścāpi jalaṃ vimucya jñātvā gatau śaṅkaravāsudevau /",
  "GP12vamp__u:7813": "diśassamīkṣya bhayakātarākṣo durgaṃ himādriṃ ca tadāruroha // VamP_55.27 //",
  "GP12vamp__u:7814": "mahīdhraśṛṅgopari viṣṇuśambhū cañcūryamāṇaṃ svaripuṃ ca dṛṣṭvā /",
  "GP12vamp__u:7815": "vegādubhau duduvatuḥ saśastrau viṣṇustriśūlī giriśaśca cakrī // VamP_55.28 //",
  "GP12vamp__u:7816": "tābhyāṃ sa dṛṣṭastridaśottamābhyāṃ cakreṇa śūlena ca binnadehaḥ /",
  "GP12vamp__u:7817": "papāta śailāt tapanīyavarṇo yathāntarikṣād vimalā ca tārā // VamP_55.29 //",
  "GP12vamp__u:7818": "evaṃ triśulaṃ ca dadhāra viṣṇuścakraṃ trinetro 'pyarisūdanārtham /",
  "GP12vamp__u:7819": "yatrāghahantrī hyabhavad vitastā harāṅghripātācchiśirācalāttu // VamP_55.30 //",
  "GP12vamp__u:7820": "tatprāpya tīrthaṃ tridaśādhipābhyāṃ pūjāṃ ca kṛtvā hariśaṅkarābhyām /",
  "GP12vamp__u:7821": "upoṣya bhaktyā himavantamāgād draṣṭuṃ girīśaṃ śivaviṣṇuguptam // VamP_55.31 //",
  "GP12vamp__u:7822": "taṃ samabhyarcca vidhivad dattvā dānaṃ dvijātiṣu /",
  "GP12vamp__u:7823": "vistute himavatpāde bhṛgutuṅgaṃ jagāma saḥ // VamP_55.32 //",
  "GP12vamp__u:7824": "yatreśvaro devavarasya viṣṇoḥ prādādrathāṅgapravarāyudhaṃ vai /",
  "GP12vamp__u:7825": "yena praciccheda tridhaiva śaṅkaraṃ jijñāsamāno 'strabalaṃ mahātmā // VamP_55.33 //",
  "GP12vamp__u:7826": "iti śrīvāmanapurāṇe pañcapañcāśo 'dhyāyaḥ",
  "GP12vamp__u:7827": "________________________________________________________________________",
  "GP12vamp__u:7828": "nārada uvāca /",
  "GP12vamp__u:7829": "bhagavaṃllokanāthāya viṣṇave viṣamekṣaṇaḥ /",
  "GP12vamp__u:7830": "kimarthamāyudhaṃ cakraṃ dattavāṃllokapūjitam // VamP_56.1 //",
  "GP12vamp__u:7831": "pulastya uvāca/ /",
  "GP12vamp__u:7832": "śṛṇuṣvāvahito bhūtvā kathāmetāṃ purātanīm /",
  "GP12vamp__u:7833": "cakrapradānasaṃbaddhāṃ śivamāhātmayavardhinīm // VamP_56.2 //",
  "GP12vamp__u:7834": "āsīd dvijātipravaro vedavedāṃṅgapāragaḥ /",
  "GP12vamp__u:7835": "gṛhāśramī mahābhāgo vītamanyuriti smṛtaḥ // VamP_56.3 //",
  "GP12vamp__u:7836": "tasyātreyī mahābhāgo bhāryāsīcchīlasaṃmatā /",
  "GP12vamp__u:7837": "pativratā patiprāṇā dharmaśīleti viśrutā // VamP_56.4 //",
  "GP12vamp__u:7838": "tasyāmasya maharṣestu ṛtukālābhigāminaḥ /",
  "GP12vamp__u:7839": "saṃbabhūva sutaḥ śrīmān upamanyuriti samṛtaḥ // VamP_56.5 //",
  "GP12vamp__u:7840": "taṃ mātā muniśārdūla śālipiṣṭarasena vai /",
  "GP12vamp__u:7841": "poṣayāmāsa vadatī kṣīrametat sudurgatā // VamP_56.6 //",
  "GP12vamp__u:7842": "so 'jānāno 'tha kṣīrasya svādutāṃ paya ityatha /",
  "GP12vamp__u:7843": "saṃbhāvanāmapyakarocchālipiṣṭarase 'pi hi // VamP_56.7 //",
  "GP12vamp__u:7844": "sa tvekadā samaṃ pitrā kutracid dvijameśmani /",
  "GP12vamp__u:7845": "kṣīraudanaṃ ca bubhuje susvādu prāṇapuṣṭidam // VamP_56.8 //",
  "GP12vamp__u:7846": "sa labdhvānupamaṃ svādaṃ kṣīrasya ṛṣidārakaḥ /",
  "GP12vamp__u:7847": "mātrā dattaṃ dvitīye 'hni nādatte piṣṭavāri tat // VamP_56.9 //",
  "GP12vamp__u:7848": "rurodātha tato bālyāt poya'rthi cātako yathā /",
  "GP12vamp__u:7849": "taṃ mātā rudatī prāha bāṣpagadgadayā girā // VamP_56.10 //",
  "GP12vamp__u:7850": "umāpatau paśupatau śūladhāriṇi saṃkare /",
  "GP12vamp__u:7851": "aprasanne virupākṣe kutaḥ kṣīreṇa bhojanam // VamP_56.11 //",
  "GP12vamp__u:7852": "yadīcchasi payo bhoktuṃ sadyaḥ puṣṭikaraṃ suta /",
  "GP12vamp__u:7853": "tadārādhaya deveśaṃ virūpākṣaṃ triśūlinam // VamP_56.12 //",
  "GP12vamp__u:7854": "tasmistuṣṭe jagaddhāmni sarvakalyāṇadāyini /",
  "GP12vamp__u:7855": "prāpyate 'mṛtapāyitvaṃ kiṃ punaḥ kṣīrabhojanam // VamP_56.13 //",
  "GP12vamp__u:7856": "tanmāturvacanaṃ śrutvā vītamanyusuto 'bravīt /",
  "GP12vamp__u:7857": "ko 'yaṃ virūpākṣa iti tvayārādhyastu kīrtitaḥ // VamP_56.14 //",
  "GP12vamp__u:7858": "tataḥ sutaṃ dharmaśīlā dharmāḍhyaṃ vākyamabravīt /",
  "GP12vamp__u:7859": "yo 'yaṃ virupākṣa iti śrūyatāṃ kathayāmi te // VamP_56.15 //",
  "GP12vamp__u:7860": "āsīnmahāsurapatiḥ śrīdāma iti viśrutaḥ /",
  "GP12vamp__u:7861": "tenākramya jagatsarvaṃ śrīrnītā svavaśaṃ purā // VamP_56.16 //",
  "GP12vamp__u:7862": "niḥśrīkāstu trayo lokāḥ kṛtāstena durātmānā /",
  "GP12vamp__u:7863": "śrīvatsaṃ vāsudevasya hartumaicchanmahābalaḥ // VamP_56.17 //",
  "GP12vamp__u:7864": "tamsya duṣṭaṃ bhagavānabhiprāyaṃ janārdanaḥ /",
  "GP12vamp__u:7865": "jñātvā tasya vadhākāṅkṣī maheśvaramupāgamat // VamP_56.18 //",
  "GP12vamp__u:7866": "etasminnantare śaṃbhuryogamūrtidharo 'pyayaḥ /",
  "GP12vamp__u:7867": "tasthau himācalaprasthamāśritya ślukṣṇabhūtalam // VamP_56.19 //",
  "GP12vamp__u:7868": "athābhyetya jagannāthaṃ sahasraśirasaṃ vibhum /",
  "GP12vamp__u:7869": "ārādhayāmāsa hariḥ svayamātmānamātmanā // VamP_56.20 //",
  "GP12vamp__u:7870": "sāgraṃ varṣasahasraṃ tu pādāṅguṣṭhena tastivān /",
  "GP12vamp__u:7871": "gṛṇaṃstatparamaṃ brahma yogijñeyamalakṣaṇam // VamP_56.21 //",
  "GP12vamp__u:7872": "tataḥ prītaḥ prabhuḥ prādād viṣṇave paramaṃ varam /",
  "GP12vamp__u:7873": "pratyakṣaṃ taijasaṃ śrīmān divyaṃ cakraṃ sudarśanam // VamP_56.22 //",
  "GP12vamp__u:7874": "tad dattvā devadevāya sarvabhūtabhayapradam /",
  "GP12vamp__u:7875": "kālacakranibhaṃ cakraṃ śaṅkaro viṣṇumabravīt // VamP_56.23 //",
  "GP12vamp__u:7876": "varāyudho 'yaṃ deveśa sarvāyudhanibarhaṇaḥ /",
  "GP12vamp__u:7877": "sudarśano dvādaśāraḥ ṣaṇṇābhirdviyugo javī // VamP_56.24 //",
  "GP12vamp__u:7878": "ārāsaṃsthāstvamī cāsya devā māsāśca rāśayaḥ /",
  "GP12vamp__u:7879": "śiṣṭānāṃ rakṣaṇārthāya saṃsthitā ṛthavaśca ṣaṭ // VamP_56.25 //",
  "GP12vamp__u:7880": "agniḥ somastathā mitro varuṇo 'tha śacīpatiḥ /",
  "GP12vamp__u:7881": "indrāgnī cāpyatho viśve prajāpataya eva ca // VamP_56.26 //",
  "GP12vamp__u:7882": "hanūmāṃś cātha balāvān devo dhanvantaristathā /",
  "GP12vamp__u:7883": "tapaścaiva tapasyaśca dvādaśaite pratiṣṭhitāḥ /",
  "GP12vamp__u:7884": "caitrādyāḥ phālgunāntāśca māsāstatra pratiṣṭhatāḥ // VamP_56.27 //",
  "GP12vamp__u:7885": "tvamevamādhāya vibho varāyudhaṃ śatruṃ surāṇāṃ jahi mā viśaṅkithāḥ /",
  "GP12vamp__u:7886": "amogha eṣo 'mararājaḍapūjito dhṛto mayā netragatastapobalāt // VamP_56.28 //",
  "GP12vamp__u:7887": "ityuktaḥ śaṃbhūnā viṣṇuḥ bhavaṃ vacanamabravīt /",
  "GP12vamp__u:7888": "kathaṃ śaṃbho vijānīyāmamogho mogha eva vā // VamP_56.29 //",
  "GP12vamp__u:7889": "yadyamogho vibho cakraḥ sarvatrāpratighastava /",
  "GP12vamp__u:7890": "jijñāsārthaṃ tavaiveha prakṣepsyāmi pratīccha bhoḥ // VamP_56.30 //",
  "GP12vamp__u:7891": "tadvākyaṃ vāsudevasya niśamyāha vinākadhṛk /",
  "GP12vamp__u:7892": "yadyevaṃ prakṣipasveti nirviśaṅkena cetasā // VamP_56.31 //",
  "GP12vamp__u:7893": "tanmaheśānavacanaṃ śrutvā viṣṇuḥ sudarśanam /",
  "GP12vamp__u:7894": "mumoca tejojijñāsuḥ śaṅkaraṃ prati vegavān // VamP_56.32 //",
  "GP12vamp__u:7895": "murārikaravibhraṣṭaṃ cakramabhyetya śūlinam /",
  "GP12vamp__u:7896": "tridhā cakāra viśveśaṃ yajñeśaṃ yajñayājakam // VamP_56.33 //",
  "GP12vamp__u:7897": "haraṃ haristridhābhūtaṃ dṛṣṭavā kṛttaṃ mahābhujaḥ /",
  "GP12vamp__u:7898": "vrīḍopaplutadehastu praṇipātaparo 'bhavat // VamP_56.34 //",
  "GP12vamp__u:7899": "pādapraṇāmāvanataṃ vīkṣya dāmodaraṃ bhavaḥ /",
  "GP12vamp__u:7900": "prāha prītiparaḥ śrīmānuttiṣṭhati punaḥ punaḥ / /",
  "GP12vamp__u:7901": "56.35 prākṛto 'yaṃ mahābāho vikāraścakraneminā /",
  "GP12vamp__u:7902": "nikṛtto na svarabhāvo me so 'cchedyo 'dāhya eva ca // VamP_56.36 //",
  "GP12vamp__u:7903": "tadyadetāni cakreṇa trīṇi bhāgāni keśava /",
  "GP12vamp__u:7904": "kṛtāni tāni puṇyani bhaviṣyanti na saśayaḥ // VamP_56.37 //",
  "GP12vamp__u:7905": "hiraṇyākṣaḥ smṛto hyekaḥ suvarṇākṣastathā paraḥ /",
  "GP12vamp__u:7906": "tṛtīyaśca virūpākṣastrayo 'mī puṇyadā nṛṇām // VamP_56.38 //",
  "GP12vamp__u:7907": "uttiṣṭha gacchasva vibho nihantumamarārdanam /",
  "GP12vamp__u:7908": "śrīdāmni nihate viṣṇo nandayiṣyanti devatāḥ // VamP_56.39 //",
  "GP12vamp__u:7909": "ityevamukto bhagavān harema garuḍadhvajaḥ /",
  "GP12vamp__u:7910": "gatvā suragiriprasthaṃ śrīdāmānaṃ dadarśa ha // VamP_56.40 //",
  "GP12vamp__u:7911": "taṃ dṛṣṭvā devadarpaghnaṃ daityaṃ devavaro hariḥ /",
  "GP12vamp__u:7912": "mumoca cakraṃ vegāḍhyaṃ hato 'sīti bruvanmuhuḥ // VamP_56.41 //",
  "GP12vamp__u:7913": "tatastu tenāpratipauruṣeṇa cakreṇa daityasya śiro nikṛttam /",
  "GP12vamp__u:7914": "saṃchinnasīrṣo nipapāta śailād vajrāhataṃ śailaśiro yathaiva // VamP_56.42 //",
  "GP12vamp__u:7915": "tasamin hate devaripau murārirīśaṃ samārādhya virūpanetram /",
  "GP12vamp__u:7916": "labdhvā ca cakraṃ pravaraṃ mahāyudhaṃ jagāma devo nilayaṃ payonidhim // VamP_56.43 //",
  "GP12vamp__u:7917": "so 'yaṃ putra nirūpākṣo devadevo maheśvaraḥ /",
  "GP12vamp__u:7918": "tamārādhaya cet sādho kṣīreṇocchasi bhojanam // VamP_56.44 //",
  "GP12vamp__u:7919": "tanmāturvacanaṃ śrutvā vītamanyusuto balī /",
  "GP12vamp__u:7920": "tamārādhya virūpākṣaṃ prāptaḥ kṣīreṇa bhojanam // VamP_56.45 //",
  "GP12vamp__u:7921": "evaṃ tavoktaṃ paramaṃ pavitraṃ saṃchedanaṃ śarvatanoḥ purā vai /",
  "GP12vamp__u:7922": "tattīrthavaryaṃ sa mahāsuro vai samāsasādātha supuṇyahetoḥ // VamP_56.46 //",
  "GP12vamp__u:7923": "iti śrīvāmanapurāṇo ṣṭpañcāśo 'dhyāyaḥ",
  "GP12vamp__u:7924": "________________________________________________________________________",
  "GP12vamp__u:7925": "pulastya uvāca /",
  "GP12vamp__u:7926": "tasmiṃstīrthavare snātvā dṛṣṭvā devaṃ trilocanam /",
  "GP12vamp__u:7927": "pūjayitvā suvarṇākṣaṃ naimiṣaṃ prayayau tataḥ // VamP_57.1 //",
  "GP12vamp__u:7928": "tatra tīrthasahasrāṇi triṃśatpāpaharāṇi ca /",
  "GP12vamp__u:7929": "tomtyāḥ kāñcanākṣyāśca gurudāyāśca madhyataḥ // VamP_57.2 //",
  "GP12vamp__u:7930": "teṣu snātvārcya deveśaṃ pītavāsasamacyutam /",
  "GP12vamp__u:7931": "ṛṣīnapi ca saṃpūjya naimiṣāraṇyavāsinaḥ // VamP_57.3 //",
  "GP12vamp__u:7932": "devadevaṃ tatheśānaṃ saṃpūjya vidhinā tataḥ /",
  "GP12vamp__u:7933": "gayāyāṃ gopatiṃ draṣṭuṃ jagāma sa mahāsuraḥ // VamP_57.4 //",
  "GP12vamp__u:7934": "tatra brahmadhvaje snātvā kṛtvā cāsya pradakṣiṇām /",
  "GP12vamp__u:7935": "piṇḍanirvapaṇaṃ puṇyaṃ pidṛṇāṃ sa cakāra ha // VamP_57.5 //",
  "GP12vamp__u:7936": "udapāne tathā snātvā tatrābhyarcya pitṝn vaśī /",
  "GP12vamp__u:7937": "gadāpāṇiṃ samabhyarcya gopatiṃ cāpi śaṅkaram // VamP_57.6 //",
  "GP12vamp__u:7938": "indratīrthe tathā snātvā saṃtarpya pitṛdevatāḥ /",
  "GP12vamp__u:7939": "mahānadījale snātvā sarayūmājagāma saḥ // VamP_57.7 //",
  "GP12vamp__u:7940": "tasyāṃ snātvā samabhyarcya gopratāre kuśeśayam /",
  "GP12vamp__u:7941": "upoṣya rajanīmekāṃ virajāṃ nagarīṃ yayau // VamP_57.8 //",
  "GP12vamp__u:7942": "snātvā virajase tīrthe dattvā piṇḍaṃ pitṝṃs tathā /",
  "GP12vamp__u:7943": "darśanārtha yayau śrīmān ajitaṃ puruṣottamam // VamP_57.9 //",
  "GP12vamp__u:7944": "taṃ dṛṣṭvā puṇḍarīkākṣamakṣaraṃ paramaṃ śuciḥ /",
  "GP12vamp__u:7945": "ṣaḍrātramuṣya tatraiva mahendraṃ dakṣiṇaṃ yayau // VamP_57.10 //",
  "GP12vamp__u:7946": "tatra devavaraṃ śaṃbhumarddhanārīśvaraṃ haram /",
  "GP12vamp__u:7947": "dṛṣṭvārcya saṃpūjya pitṝn mahendraṃ cottaraṃ gataḥ // VamP_57.11 //",
  "GP12vamp__u:7948": "tatra devavaraṃ śaṃbhuṃ gopālaṃ somapāyinam. dṛṣṭvā snātvā somatīrthe sahyācalamupāgataḥ // VamP_57.12 //",
  "GP12vamp__u:7949": "tatra snātvā mahodakyāṃ vaikuṇṭhaṃ cārcyaṃ bhaktitaḥ /",
  "GP12vamp__u:7950": "surān pitṛn samabhyarcya pāriyātraṃ giriṃ gataḥ // VamP_57.13 //",
  "GP12vamp__u:7951": "tatra snātvā lāhgalinyāṃ pūjayitvāparājitam /",
  "GP12vamp__u:7952": "kaśerudeśaṃ cābhayetya viśvarūpaṃ dadarśa saḥ // VamP_57.14 //",
  "GP12vamp__u:7953": "yatra devavaraḥ śaṃbhurgaṇānāṃ tu supūjitam /",
  "GP12vamp__u:7954": "viśvarūpamathātmānaṃ darśayāmāsa yogavit // VamP_57.15 //",
  "GP12vamp__u:7955": "tatra maṅkuṇikātoye snātvābhyaryya maheśvaram /",
  "GP12vamp__u:7956": "jagāmādriṃ sa saugandhi prahlādo malāyācalam // VamP_57.16 //",
  "GP12vamp__u:7957": "mahāhrade tataḥ snātvā pūjayitvā ca śaṅkaram /",
  "GP12vamp__u:7958": "tato jagāma yogātmā draṣṭuṃ vindhye sadāśivam // VamP_57.17 //",
  "GP12vamp__u:7959": "tato vipāśāsalile snātvābhyarcya sadāśivam /",
  "GP12vamp__u:7960": "trirātraṃ samupoṣyātha avantīṃ nagarīṃ yayo // VamP_57.18 //",
  "GP12vamp__u:7961": "tatra śiprājale snātvā viṣṇuṃ saṃpūjya bhaktitataḥ /",
  "GP12vamp__u:7962": "śmaśānasthaṃ dadarśātha mahākālavapurdharam // VamP_57.19 //",
  "GP12vamp__u:7963": "tasmin hi sarvasattvānāṃ tena rūpeṇa śaṅkaraḥ /",
  "GP12vamp__u:7964": "tāmasaṃ rūpamāsthāya saṃhāraṃ kurute vaśī // VamP_57.20 //",
  "GP12vamp__u:7965": "tatrasthena sureśena śvetakirnāma bhūpatiḥ /",
  "GP12vamp__u:7966": "rakṣitastvantakaṃ dagdhvā sarvabūtāpahāriṇam // VamP_57.21 //",
  "GP12vamp__u:7967": "tatrātihṛṣṭo vasati nityaṃ śarvaḥ sahomayā /",
  "GP12vamp__u:7968": "vṛtaḥ pramathakoṭībhirbahubhistridaśārcitaḥ // VamP_57.22 //",
  "GP12vamp__u:7969": "taṃ dṛṣṭvātha mahākālaṃ kālakālāntakāntakam /",
  "GP12vamp__u:7970": "yamasaṃyamanaṃ mṛtyormṛtyuṃ citravicitrakam // VamP_57.23 //",
  "GP12vamp__u:7971": "śmasānanilayaṃ śaṃbhuṃ bhūtanāthaṃ jagatpatim /",
  "GP12vamp__u:7972": "pūjayitvā śūladharaṃ jagāma niṣadhān prati // VamP_57.24 //",
  "GP12vamp__u:7973": "tatrāmareśvaraṃ devaṃ dṛṣṭvā saṃpūjya bhaktitaḥ /",
  "GP12vamp__u:7974": "mahodayaṃ samabhyetya hayagrīvaṃ dadarśa saḥ // VamP_57.25 //",
  "GP12vamp__u:7975": "aśvatīrthe tataḥ snātvā dṛṣṭvā ca turagānanam /",
  "GP12vamp__u:7976": "śrīdharaṃ caiva saṃpūjya pañcālaviṣayaṃ yayau // VamP_57.26 //",
  "GP12vamp__u:7977": "tatreśvaraguṇairyuktaṃ putramarthapateratha /",
  "GP12vamp__u:7978": "pāñcālikaṃ vaśī dṛṣṭvā prayāgaṃ parato yayau // VamP_57.27 //",
  "GP12vamp__u:7979": "snātvā sannihite tīrthe yāmune lokaviśrute /",
  "GP12vamp__u:7980": "dṛṣṭvā vaṭeśvaraṃ rudraṃ mādhavaṃ yogaśāyinam // VamP_57.28 //",
  "GP12vamp__u:7981": "dvāveva bhaktitaḥ pūjyau pūjayitvā mahāsuraḥ /",
  "GP12vamp__u:7982": "māghamāsamathopoṣya tato vārāṇasīṃ gataḥ // VamP_57.29 //",
  "GP12vamp__u:7983": "tato 'syāṃ varaṇāyaṃ ca tīrtheṣu ca pṛthak pṛthak /",
  "GP12vamp__u:7984": "sarvapāpaharādyeṣu snātvār'cya pitṛdevatāḥ // VamP_57.30 //",
  "GP12vamp__u:7985": "pradakṣimīkṛtya purīṃ pūjyāvimuktakeśavau /",
  "GP12vamp__u:7986": "lolaṃ divākaraṃ dṛṣṭvā tato madhuvanaṃ yayau // VamP_57.31 //",
  "GP12vamp__u:7987": "tatra svayaṃbhuvaṃ devaṃ dadarśāsurasattamaḥ /",
  "GP12vamp__u:7988": "tamabhyarcya mahātejāḥ puṣkarāraṇyamāgamat // VamP_57.32 //",
  "GP12vamp__u:7989": "teṣu triṣvapi tīrtheṣu snātvār'cya pitṛdevatāḥ /",
  "GP12vamp__u:7990": "puṣkarākṣamayogandhi brahmāṇaṃ cāpyapūjayat // VamP_57.33 //",
  "GP12vamp__u:7991": "tato bhūyaḥ sarasvatyāstīrthe trailokyaviśrute /",
  "GP12vamp__u:7992": "koṭitīrthe rudrakoṭiṃ dadarśa vṛṣabhadhvajam // VamP_57.34 //",
  "GP12vamp__u:7993": "naimiṣeyā dvijavarā māgadheyāḥ sasaindhavāḥ /",
  "GP12vamp__u:7994": "dharmāraṇyāḥ pauṣkareyā daṇḍakāraṇyakāstathā // VamP_57.35 //",
  "GP12vamp__u:7995": "cāmpeyā bhārukaccheyā devikātīragāśca ye /",
  "GP12vamp__u:7996": "te tatra śaṅkaraṃ draṣṭuṃ samāyātā dvijātayaḥ // VamP_57.36 //",
  "GP12vamp__u:7997": "koṭisaṃkhyāstapaḥ siddhā haradarśalālasāḥ /",
  "GP12vamp__u:7998": "ahaṃ pūrvamahaṃ pūrvamityevaṃ vādino mun // VamP_57.37 //",
  "GP12vamp__u:7999": "tān saṃkṣubdhān haro dṛṣṭvā maharṣīn dagdhakilbiṣān /",
  "GP12vamp__u:8000": "teṣāmevānukampārthaṃ koṭimūrttirabhūd bhavaḥ // VamP_57.38 //",
  "GP12vamp__u:8001": "tataste munayaḥ prītāḥ sarva eva maheśvaram /",
  "GP12vamp__u:8002": "saṃpūjayantastasthurvai tīrthaṃ kṛtvā pṛthak pṛthak /",
  "GP12vamp__u:8003": "ityevaṃ rudrakoṭīti nāmnā śaṃbhurajāyata // VamP_57.39 //",
  "GP12vamp__u:8004": "taṃ dadarśa mahātejāḥ prahlādo bhaktimān vaśī /",
  "GP12vamp__u:8005": "koṭitīrthe tataḥ snātvā tarpayitvā vasun pitṝn /",
  "GP12vamp__u:8006": "rudrakoṭiṃ samabhyarcya jagāma kurujāṅgalam // VamP_57.40 //",
  "GP12vamp__u:8007": "ta6 devavaraṃ sthāṇuṃ śaṅkaraṃ pārvatīpriyam /",
  "GP12vamp__u:8008": "sarasvatījale magnaṃ dadarśa surapūjitam // VamP_57.41 //",
  "GP12vamp__u:8009": "sārasvate 'mbhasi snātvā sthāṇuṃ saṃpūjya bhaktitaḥ /",
  "GP12vamp__u:8010": "snātvā dasāśvamedhe ca saṃpūjya ca surān pitṛn // VamP_57.42 //",
  "GP12vamp__u:8011": "sahasraliṅgaṃ saṃpūjya snātvā kanyāhrade śuciḥ /",
  "GP12vamp__u:8012": "abhivādya guruṃ śukraṃ somatīrthaṃ jagāma ha // VamP_57.43 //",
  "GP12vamp__u:8013": "tatra snātvār'cya ca pitṛn somaṃ saṃpūjya bhaktitataḥ /",
  "GP12vamp__u:8014": "kṣīrikāvāsamabhyetya snānaṃ cakre mahāyaśāḥ // VamP_57.44 //",
  "GP12vamp__u:8015": "pradakṣiṇīkṛtya taruṃ varuṇaṃ cārcya buddhimān /",
  "GP12vamp__u:8016": "bhūyaḥ kurudhvajaṃ dṛṣṭvā padmākhyāṃ nagarī gataḥ // VamP_57.45 //",
  "GP12vamp__u:8017": "tatrārcya mitrāvaruṇau bhāskarau lokapūjitau /",
  "GP12vamp__u:8018": "kumāradhārāmabhyetya dadarśa svāminaṃ vaśī // VamP_57.46 //",
  "GP12vamp__u:8019": "snātvā kapiladhārāyāṃ saṃtarpyārcya pitṛn surān /",
  "GP12vamp__u:8020": "dṛṣṭvā skandaṃ samabhyarcya narmadāyāṃ jagāma ha // VamP_57.47 //",
  "GP12vamp__u:8021": "tasyāṃ snātvā samabhyarcya vāsudevaṃ śriyaḥ patim /",
  "GP12vamp__u:8022": "jagāma bhūdharaṃ draṣṭuṃ vārāhaṃ cakradhāriṇam // VamP_57.48 //",
  "GP12vamp__u:8023": "snātvā kokāmuke tīrthe saṃpūjya dharaṇīdharam /",
  "GP12vamp__u:8024": "trisauvarṇaṃ mahādevamarbudeśaṃ jagāma ha // VamP_57.49 //",
  "GP12vamp__u:8025": "tatra nārīhrade snātvā pūjayitvā ca śaṅkaram /",
  "GP12vamp__u:8026": "kāliñjaraṃ samabhyetya nīlakaṇṭhaṃ dadarśa saḥ // VamP_57.50 //",
  "GP12vamp__u:8027": "nīlatīrthajale snātvā pūjayitvā tataḥ śivam /",
  "GP12vamp__u:8028": "jagāma sāgarānūpe prabhāse draṣṭumīśvaram // VamP_57.51 //",
  "GP12vamp__u:8029": "snātvā ca saṃgame nadyāḥ sarasvatyārṇaṃvasya ca /",
  "GP12vamp__u:8030": "someśvaraṃ lokapatiṃ dadarśa sa kapardinam // VamP_57.52 //",
  "GP12vamp__u:8031": "yo dakṣaśāpanirdagdhaḥ kṣayī tārādhipaḥ śaśī /",
  "GP12vamp__u:8032": "āpyāyitaḥ śaṅkareṇa viṣṇunā sakapardinā // VamP_57.53 //",
  "GP12vamp__u:8033": "tāvarcya devapravarau prajagāma mahālayam /",
  "GP12vamp__u:8034": "tatra rudraṃ samabhyarcya prajagāmottarān kurūn // VamP_57.54 //",
  "GP12vamp__u:8035": "padmanābhaṃ sa tatrarcya saptagodāvaraṃ yayau /",
  "GP12vamp__u:8036": "tatra snātvār'cya viśveśaṃ bhīmaṃ trailokyavanditam // VamP_57.55 //",
  "GP12vamp__u:8037": "gatvā dāruvane śrīmān liṅgaṃ sa dadarśa ha /",
  "GP12vamp__u:8038": "tamarcya brāhmaṇīṃ gatvā snātvār'cya tridaśeśvaram // VamP_57.56 //",
  "GP12vamp__u:8039": "plakṣāvataraṇaṃ gatvā śrīnivāsamapūjayat /",
  "GP12vamp__u:8040": "tataśca kuṇḍinaṃ gatvā saṃpūjya prāmatṛptidam // VamP_57.57 //",
  "GP12vamp__u:8041": "śūrpārake caturbāhuṃ pūjayitvā vidhānataḥ /",
  "GP12vamp__u:8042": "māgadhāraṇyamāsādya dadarśa vasudhādhipam // VamP_57.58 //",
  "GP12vamp__u:8043": "tamarcayitvā viśveśaṃ sa jagāma prajāmukham /",
  "GP12vamp__u:8044": "mahātīrthe tataḥ snātvā vāsudevaṃ praṇamya ca // VamP_57.59 //",
  "GP12vamp__u:8045": "śoṇaṃ śaṃprāpya saṃpūjya skamavarmāṇamīśvaram /",
  "GP12vamp__u:8046": "mahākośyāṃ mahādevaṃ haṃsākhyaṃ bhaktimānatha // VamP_57.60 //",
  "GP12vamp__u:8047": "pūjayitvā jagāmātha saindhavāraṇyamuttamam /",
  "GP12vamp__u:8048": "tatreśvaraṃ sunetrākhyaṃ śaṅkhaśūladharaṃ gurum /",
  "GP12vamp__u:8049": "pūjayitvā mahābāhuḥ prajāgāma triviṣṭapam // VamP_57.61 //",
  "GP12vamp__u:8050": "tatra devaṃ maheśānaṃ jaṭādharamiti śrutam /",
  "GP12vamp__u:8051": "taṃ dṛṣṭvār'cya hariṃ cāsau tīrthaṃ kanakhalaṃ yayau // VamP_57.62 //",
  "GP12vamp__u:8052": "tatrārcya bhadrakālīśaṃ vīrabhadraṃ ca dānavaḥ /",
  "GP12vamp__u:8053": "dhanādhipaṃ ca meghaṅkaṃ yayāvatha girivrajam // VamP_57.63 //",
  "GP12vamp__u:8054": "tatra devaṃ paśupatiṃ lokanāthaṃ maheśvaram /",
  "GP12vamp__u:8055": "saṃpūjayitvā pidhivatkāmarūpaṃ jagāma ha // VamP_57.64 //",
  "GP12vamp__u:8056": "śaśiprabhaṃ devavaraṃ trinetraṃ saṃpūjayitvā saha vai mṛḍānyā /",
  "GP12vamp__u:8057": "jagāma tīrthapravaraṃ mahākhyaṃ tasmin mahādevamapūjayat // VamP_57.65 //",
  "GP12vamp__u:8058": "tatastrikūṭaṃ girimatriputraṃ jagāma draṣṭuṃ sa hi cakrapāṇinam /",
  "GP12vamp__u:8059": "tamīḍya bhaktyā tu gajendrasokṣaṇaṃ jajāpa japyaṃ paramaṃ pavitram // VamP_57.66 //",
  "GP12vamp__u:8060": "tatroṣya daityeśvarasūnurādarānmāsatrayaṃ mūlaphalāmbubhakṣī /",
  "GP12vamp__u:8061": "nivedya viprapravareṣu kāñcanaṃ jagāma ghoraṃ sa hi daṇḍakaṃ vanam // VamP_57.67 //",
  "GP12vamp__u:8062": "tatra divyaṃ mahāśākhaṃ vanaspativapurdharam /",
  "GP12vamp__u:8063": "dadarśa puṇḍarīkākṣaṃ mahāśvāpadavāraṇam // VamP_57.68 //",
  "GP12vamp__u:8064": "tasyādhasthāt trirātraṃ sa mahābhāgavato 'suraḥ /",
  "GP12vamp__u:8065": "sthitaḥ sthiṇḍilaśāyī tu paṭhan sārasvataṃ stavam // VamP_57.69 //",
  "GP12vamp__u:8066": "tasmāt tīrthavaraṃ vidvān sarvapāpapramocanam /",
  "GP12vamp__u:8067": "jagāma dānavo draṣṭuṃ sarvapāpaharaṃ harim // VamP_57.70 //",
  "GP12vamp__u:8068": "tasyāgrato jajāpāsau stavau pāpapraṇāśanau /",
  "GP12vamp__u:8069": "yau purā bhagavān prāha kroḍarūpī janārdanaḥ // VamP_57.71 //",
  "GP12vamp__u:8070": "tasmādathāgād daityendraḥ śālagrāmaṃ mahāphalam /",
  "GP12vamp__u:8071": "yatra saṃnihito viṣṇuścareṣu sthāvareṣu ca / /",
  "GP12vamp__u:8072": "57.72 tatra sarvagataṃ viṣṇuṃ matvā cakre ratiṃ balī /",
  "GP12vamp__u:8073": "pūjayan bhagavatpādau mahābhāgavato mune // VamP_57.73 //",
  "GP12vamp__u:8074": "iyaṃ tavoktā munisaṃghajuṣṭā prahlādatīrthānugatiḥ supuṇyā /",
  "GP12vamp__u:8075": "yatkīrttanācchravaṇāt sparśanācca vimuktapāpā manujā bhavanti // VamP_57.74 //",
  "GP12vamp__u:8076": "iti śrīvāmanapurāṇe saptapañcāśo 'dhyāyaḥ",
  "GP12vamp__u:8077": "________________________________________________________________________",
  "GP12vamp__u:8078": "nārada uvāca /",
  "GP12vamp__u:8079": "yān japyān bhagavadbha bhaktyā prahlādo dānavo 'japat /",
  "GP12vamp__u:8080": "gajendramokṣaṇādīṃstu caturastān vadasva me // VamP_58.1 //",
  "GP12vamp__u:8081": "pulastya uvāca /",
  "GP12vamp__u:8082": "śṛṇuṣva kathayiṣyāmi japyānetāṃstapodhana /",
  "GP12vamp__u:8083": "duḥsvapnanāśo bhavati yairuktaiḥ saṃśrutaiḥ smṛtaiḥ // VamP_58.2 //",
  "GP12vamp__u:8084": "gajendramokṣaṇaṃ tvādau śṛṇuṣva tadanantaram /",
  "GP12vamp__u:8085": "sārasvataṃ tataḥ puṇyau pāpapraśamanau stavau // VamP_58.3 //",
  "GP12vamp__u:8086": "sarvaratnamayaḥ śrīmāṃstrikūṭo nāma parvataḥ /",
  "GP12vamp__u:8087": "sutaḥ parvatarājasya sumerorbhāskaradyuteḥ // VamP_58.4 //",
  "GP12vamp__u:8088": "kṣīrodajalavīcyagrairdhaitāmalaśilātalaḥ /",
  "GP12vamp__u:8089": "utthitaḥ sāgaraṃ bhittvā devarṣigaṇasevitaḥ // VamP_58.5 //",
  "GP12vamp__u:8090": "apasarobhiḥ parivṛtaḥ śrīmān prasvaṇākulaḥ /",
  "GP12vamp__u:8091": "gandharvaiḥ kinnarairyakṣaiḥ siddhacāraṇapannagaiḥ // VamP_58.6 //",
  "GP12vamp__u:8092": "vidyādharaiḥ sapatnīkaiḥ saṃyataiśca tapasvibhiḥ /",
  "GP12vamp__u:8093": "vṛkadvīpigajendraśca vṛgātro virājate // VamP_58.7 //",
  "GP12vamp__u:8094": "punnāgaiḥ karṇikāraiśca bilvāmalakapāṭalaiḥ /",
  "GP12vamp__u:8095": "cūtanīpakadambaiśca candanāgurucampakaiḥ // VamP_58.8 //",
  "GP12vamp__u:8096": "śālaistālaistamālaiśca saralārjunaparpaṭaiḥ /",
  "GP12vamp__u:8097": "tathānyairvividhairvṛkṣaiḥ sarvataḥ samalaṅkṛtaḥ // VamP_58.9 //",
  "GP12vamp__u:8098": "nānādhātvaṅkitaiḥ śṛṅgaiḥ prasravadbhiḥ samantataḥ /",
  "GP12vamp__u:8099": "śobhito ruciraprakhyaistribhirvistīrṇasānubhiḥ // VamP_58.10 //",
  "GP12vamp__u:8100": "mṛgaiḥ śākhāmṛgaiḥ siṃdairmātaṅgaiśca sadāmadaiḥ /",
  "GP12vamp__u:8101": "jīvañjīvakasaṃghuṣṭaiścakoraśikhināditaiḥ // VamP_58.11 //",
  "GP12vamp__u:8102": "tasyaikaṃ kāñcanaṃ śṛṅgaṃ sevate yaṃ divākaraḥ /",
  "GP12vamp__u:8103": "nānāpuṣpasamākīrṇaṃ nānāgandhādhivāsitam // VamP_58.12 //",
  "GP12vamp__u:8104": "dvitīyaṃ rājataṃ śṛṅgaṃ sevate yaṃ niśākaraḥ /",
  "GP12vamp__u:8105": "pāṇḍurāmbudasaṃkāśaṃ tuṣāracayasaṃnibham // VamP_58.13 //",
  "GP12vamp__u:8106": "vajrendranīlavaiḍūryatejobhirbhāsayan diśaḥ /",
  "GP12vamp__u:8107": "tṛtīyaṃ brahmasadanaṃ prakṛṣṭaṃ śṛṅgamuttamam // VamP_58.14 //",
  "GP12vamp__u:8108": "na tatkṛtaghnāḥ paśyanti na nṛśaṃsā na nāstikāḥ /",
  "GP12vamp__u:8109": "nātaptatapaso loke ye ca pāpakṛto janāḥ // VamP_58.15 //",
  "GP12vamp__u:8110": "tasya sānumataḥ pṛṣṭhe saraḥ kāñcanapaṅkajam /",
  "GP12vamp__u:8111": "kāraṇḍavasamākīrṇaṃ rājahaṃsopaśobhitam // VamP_58.16 //",
  "GP12vamp__u:8112": "kumudotpalakahlāraiḥ puṇḍarīkaiśca maṇḍitam /",
  "GP12vamp__u:8113": "kamalaiḥ śatapatraiśca kāñcanaiḥ samalaṅkṛtam // VamP_58.17 //",
  "GP12vamp__u:8114": "patrairmarakataprakhyaiḥ puṣpaiḥ kāñcanasaṃnibhaiḥ /",
  "GP12vamp__u:8115": "gulmaiḥ kīcakaveṇūnāṃ samantāt pariveṣṭitam // VamP_58.18 //",
  "GP12vamp__u:8116": "tasmin sarasi duṣṭātmā virūpo 'ntarjaleśayaḥ /",
  "GP12vamp__u:8117": "āsīd grāho gajendrāṇāṃ ripurākekarekṣamaḥ // VamP_58.19 //",
  "GP12vamp__u:8118": "atha dantojjvalamukhaḥ kadācid gajayūthapaḥ /",
  "GP12vamp__u:8119": "madasrāvī jalākāṅkṣī pādacārīva parvataḥ // VamP_58.20 //",
  "GP12vamp__u:8120": "vāsayanmadagandhena girimairāvatopamaḥ /",
  "GP12vamp__u:8121": "gajo hyañjanasaṃkāśo madāccalitalocanaḥ // VamP_58.21 //",
  "GP12vamp__u:8122": "tṛṣitaḥ pātukāmo 'sau avatīrṇaśca tajjalam /",
  "GP12vamp__u:8123": "salīlaḥ paṅkajavane yūthamadhyagataścaran // VamP_58.22 //",
  "GP12vamp__u:8124": "gṛhītastena raudreṇa grāheṇāvyaktamūrtinā /",
  "GP12vamp__u:8125": "paśyantīnāṃ kareṇūnāṃ krośantīnāṃ ca dāruṇam // VamP_58.23 //",
  "GP12vamp__u:8126": "hriyate paṅkajavane grāheṇātibalīyasā /",
  "GP12vamp__u:8127": "vāruṇaiḥ saṃyataḥ pāśairniṣprayatnagatiḥ kṛtaḥ // VamP_58.24 //",
  "GP12vamp__u:8128": "veṣṭyamānaḥ sughoraistu pāśairnāgo dṛḍhaistathā /",
  "GP12vamp__u:8129": "visphūrya ca yathāśakti vikrosaṃśca mahāravān // VamP_58.25 //",
  "GP12vamp__u:8130": "vyathitaḥ sa nirutsāho gṛhīto ghorakarmaṇā /",
  "GP12vamp__u:8131": "paramāpadamāpanno manasācintayaddharim // VamP_58.26 //",
  "GP12vamp__u:8132": "sa tu nāgavaraḥ śrīman nārāyaṇaparāyaṇaḥ /",
  "GP12vamp__u:8133": "tameva śaraṇaṃ devaṃ gataḥ sarvātmanā tadā // VamP_58.27 //",
  "GP12vamp__u:8134": "ekātmā nigṛhītātmā viśuddhenāntarātmanā /",
  "GP12vamp__u:8135": "janmajanmāntarābhyāsāt bhaktimān garuḍadhvaje // VamP_58.28 //",
  "GP12vamp__u:8136": "nānyaṃ devaṃ mahādevāt pūjayāmāsa keśavāt /",
  "GP12vamp__u:8137": "mathitāmṛtaphenābhaṃ śaṅkhacakragadādharam // VamP_58.29 //",
  "GP12vamp__u:8138": "sahasraśubhanāmānamādidevamajaṃ vibhum /",
  "GP12vamp__u:8139": "pragṛhya puṣkarāgreṇa kāñcanaṃ kamalottamam /",
  "GP12vamp__u:8140": "āpadvimokṣamanvicchan gajaḥ stotramudīrayat // VamP_58.30 //",
  "GP12vamp__u:8141": "gajendra uvāca /",
  "GP12vamp__u:8142": "oṃ namo mūlaprakṛtaye ajitāya mahātmane /",
  "GP12vamp__u:8143": "anāśritāya devāya niḥspṛhāya namo 'stu te // VamP_58.31 //",
  "GP12vamp__u:8144": "nama ādyāya bījāya ārṣeyāya pravartine /",
  "GP12vamp__u:8145": "antarāya caikāya avyaktāya namo namaḥ // VamP_58.32 //",
  "GP12vamp__u:8146": "namo guhyāya gūḍhāya guṇāya guṇavartine /",
  "GP12vamp__u:8147": "aprarkyāprameyāya atulāya namo namaḥ // VamP_58.33 //",
  "GP12vamp__u:8148": "namaḥ śivāya śāntāya niścintāya yaśasvine /",
  "GP12vamp__u:8149": "sanātanāya pūrvāya purāṇāya namo namaḥ // VamP_58.34 //",
  "GP12vamp__u:8150": "namo devādhidevāya svabhāvāya namo namaḥ /",
  "GP12vamp__u:8151": "namo jagatpratiṣṭhāya govindāya namo namaḥ // VamP_58.35 //",
  "GP12vamp__u:8152": "namo 'stu padamanābhāya namo yogodbhavāya ca /",
  "GP12vamp__u:8153": "viśveśvarāya devāya śivāya haraye namaḥ // VamP_58.36 //",
  "GP12vamp__u:8154": "namo 'stu tasmai devāya nirguṇāya guṇātmane /",
  "GP12vamp__u:8155": "nārāyaṇāya viśvāya devānāṃ paramātmane // VamP_58.37 //",
  "GP12vamp__u:8156": "namo namaḥ kāraṇavāmanāya nārāyaṇāyāmitavikramāya /",
  "GP12vamp__u:8157": "śrīśārṅgacakrāsigadādharāya namo 'stu tasmai puruṣottamāya // VamP_58.38 //",
  "GP12vamp__u:8158": "guhyāya vedanilayāya mahodarāya siṃhāya daityanidhanāya caturbhujāya /",
  "GP12vamp__u:8159": "brahmendrarudramunicāraṇasaṃstutāya devottamāya varadāya namo 'cyutāya // VamP_58.39 //",
  "GP12vamp__u:8160": "nāgendradehaśayanāsanasupriyāya gokṣīrahemaśukanīlaghanopamāya /",
  "GP12vamp__u:8161": "pītāmbarāya madhukaiṭabhanāśanāya viśvāya cārumukuṭāya namo 'jarāya // VamP_58.40 //",
  "GP12vamp__u:8162": "nābhiprajātakramalasthacaturmakhāya śrīrodakārṇavaniketayaśodharāya /",
  "GP12vamp__u:8163": "nānāvicitramukuṭāṅgadabhūṣaṇāya sarveśvarāya varadāya namo varāya // VamP_58.41 //",
  "GP12vamp__u:8164": "bhaktipriyāya varadīptasudarśanāya phulālāravindavipulāyatalocanāya /",
  "GP12vamp__u:8165": "devendravighnaśamanodyatapauruṣāya yogeśvarāya virajāya namo varāya // VamP_58.42 //",
  "GP12vamp__u:8166": "brahmāyanāya tridaśāyanāya lokādhināthāya bhavāpanāya /",
  "GP12vamp__u:8167": "nārāyaṇāyātmahitāyanāya mahāvarāhāya namaskaromi // VamP_58.43 //",
  "GP12vamp__u:8168": "kūṭasthamavyaktamacintyarūpaṃ nārāyaṇaṃ kāraṇamādidevam /",
  "GP12vamp__u:8169": "yugāntaśeṣaṃ puruṣaṃ purāṇaṃ taṃ devadevaṃ śaraṇaṃ prapadye // VamP_58.44 //",
  "GP12vamp__u:8170": "yogeśvaraṃ cāruvicitramaulim ajñeyam agryaṃ prakṛteḥ parastham /",
  "GP12vamp__u:8171": "kṣetrajñamātmaprabhavaṃ vareṇyaṃ taṃ vāsudevaṃ śaraṇaṃ prapadya // VamP_58.45 //",
  "GP12vamp__u:8172": "adṛśyamavyaktamacintyamavyayaṃ maharṣayo brahmayaṃ sanātanam /",
  "GP12vamp__u:8173": "vadanti yaṃ vai puruṣaṃ sanātanaṃ taṃ devaguhyaṃ śaraṇaṃ prapadye // VamP_58.46 //",
  "GP12vamp__u:8174": "yadakṣaraṃ brahma vadanti sarvagaṃ niśamya yaṃ mṛtyumukhāt pramucyate /",
  "GP12vamp__u:8175": "tamīśvaraṃ tṛptamanuttamairguṇaiḥ parāyaṇaṃ viṣṇumupaimi sāśvatam // VamP_58.47 //",
  "GP12vamp__u:8176": "kāryaṃ kriyā kāraṇamaprameyaṃ hiraṇyabāhuṃ varapadmanābham /",
  "GP12vamp__u:8177": "mahābalaṃ vedanidhiṃ sureśaṃ va3jāmi viṣṇuṃ śaraṇaṃ janārdanam // VamP_58.48 //",
  "GP12vamp__u:8178": "kirīṭakeyūramahārhaniṣkairmaṇyuttamālaṅkṛtasarvagātram /",
  "GP12vamp__u:8179": "pītāmbaraṃ kāñcanabhakticitraṃ mālādharaṃ keśavamabhyupaimi // VamP_58.49 //",
  "GP12vamp__u:8180": "bhavodbhavaṃ vedavidāṃ pariṣṭhaṃ yogātmanāṃ sāṃkhyavidāṃ variṣṭham /",
  "GP12vamp__u:8181": "ādityarudrāśvivasuprabhāvaṃ prabhuṃ prapadye 'cyutamātmavantam // VamP_58.50 //",
  "GP12vamp__u:8182": "śrīvatsāṅkaṃ mahādevaṃ devaguhyamanaupamam /",
  "GP12vamp__u:8183": "prapadye sūkṣmamacalaṃ vareṇyamabhayapradam // VamP_58.51 //",
  "GP12vamp__u:8184": "prabhavaṃ sarvabhūtānāṃ nirguṇaṃ parameśvaram /",
  "GP12vamp__u:8185": "prapadye muktasaṃgānāṃ yatīnāṃ paramāṃ gatim // VamP_58.52 //",
  "GP12vamp__u:8186": "bhagavantaṃ guṇādhyakṣamakṣaraṃ puṣkarekṣaṇam /",
  "GP12vamp__u:8187": "śaraṇyaṃ śaraṇaṃ bhaktyā prapadye bhaktavatsalam // VamP_58.53 //",
  "GP12vamp__u:8188": "trivikramaṃ trilokeśaṃ sarveṣāṃ prapitāmaham /",
  "GP12vamp__u:8189": "yogātmānaṃ mahātmānaṃ prapadye 'haṃ janārdanam // VamP_58.54 //",
  "GP12vamp__u:8190": "ādidevamajaṃ śaṃbhuṃ vyaktāvyaktaṃ sanātanam /",
  "GP12vamp__u:8191": "nārāyaṇamaṇīyāṃsaṃ prapadye brāhmaṇapriyam // VamP_58.55 //",
  "GP12vamp__u:8192": "namo varāya devāya namaḥ sarvasahāya ca /",
  "GP12vamp__u:8193": "prapadye devadeveśamaṇīyāṃsamaṇoḥ sadā // VamP_58.56 //",
  "GP12vamp__u:8194": "ekāya lokattvāya parataḥ paramātmane /",
  "GP12vamp__u:8195": "namaḥ sahasraśirase anantāya mahātmane // VamP_58.57 //",
  "GP12vamp__u:8196": "tvāmeva paramaṃ devamṛṣayo vedapāragāḥ /",
  "GP12vamp__u:8197": "kīrtayanti ca yaṃ sarve brahmādīnāṃ parāyaṇam // VamP_58.58 //",
  "GP12vamp__u:8198": "namaste puṇḍarīkākṣa bhaktānāmabhayaprada /",
  "GP12vamp__u:8199": "subrahmaṇya namaste 'stu trāhi māṃ śaraṇāgatam // VamP_58.59 //",
  "GP12vamp__u:8200": "pulastya uvāca /",
  "GP12vamp__u:8201": "bhaktiṃ tasyānusaṃcintya nāgasyamoghasaṃbhavaḥ /",
  "GP12vamp__u:8202": "prītimānabhavad viṣṇuḥ śaṅkhacakragadādharaḥ // VamP_58.60 //",
  "GP12vamp__u:8203": "sānnidhyaṃ kalpayāmāsa tasmin sarasi keśavaḥ /",
  "GP12vamp__u:8204": "garuḍastho jagatsvāmī lokādhārastapodhanaḥ // VamP_58.61 //",
  "GP12vamp__u:8205": "grāhagrastaṃ gajendraṃ taṃ taṃ ca grāhaṃ jalāśayāt /",
  "GP12vamp__u:8206": "ujjahārāprameyātmā tarasā madhusūdanaḥ // VamP_58.62 //",
  "GP12vamp__u:8207": "sthalasthaṃ dārayāmāsa grāhaṃ cakreṇa mādhavaḥ /",
  "GP12vamp__u:8208": "mokṣayāmāsa nāgendraṃ pāśebhyaḥ śaraṇāgatam // VamP_58.63 //",
  "GP12vamp__u:8209": "sa hi devalaśāpena hūhūrgandharvasattamaḥ /",
  "GP12vamp__u:8210": "grāhatvamagamat kṛṣṇād vadhaṃ prāpya divaṃ gataḥ // VamP_58.64 //",
  "GP12vamp__u:8211": "gajo 'pi viṣṇunā spṛṣṭo jāto divyavapuḥ pumān /",
  "GP12vamp__u:8212": "āpadviktau yugapad gajagandharvasattamau // VamP_58.65 //",
  "GP12vamp__u:8213": "prītīmān puṇḍarīkākṣaḥ śaraṇāgatavatsalaḥ /",
  "GP12vamp__u:8214": "abhavat tvatha deveśastābhyāṃ caiva prapūjitaḥ // VamP_58.66 //",
  "GP12vamp__u:8215": "idaṃ ca bhagavān yogī gajendraṃ śaraṇāgatam /",
  "GP12vamp__u:8216": "provāca muniśārdūla madhuraṃ madhusūdanaḥ // VamP_58. 67 //",
  "GP12vamp__u:8217": "śrībhagavānuvāca /",
  "GP12vamp__u:8218": "yo māṃ tvāñca saraścaiva grāhasya ca vidāraṇam /",
  "GP12vamp__u:8219": "gulmakīcakareṇūnāṃ rūpaṃ meroḥ sutasya ca / /",
  "GP12vamp__u:8220": "58.68 aśvatthaṃ bhāskaraṃ gaṅgaṃ naimiṣāraṇyameva ca /",
  "GP12vamp__u:8221": "saṃsmariṣyanti manujāḥ prayatāḥ sthirabuddhayaḥ // VamP_58.69 //",
  "GP12vamp__u:8222": "kīrtayiṣyanti bhaktyā ca śroṣyanti ca śucivrataḥ /",
  "GP12vamp__u:8223": "duḥsvapno naśyate teṣāṃ susvapnaśca bhaviṣyati // VamP_58.70 //",
  "GP12vamp__u:8224": "mātsyaṃ kaurmañca vārāhaṃ vāmanaṃ tārkṣyameva ca /",
  "GP12vamp__u:8225": "nārasiṃhaṃ ca nāgendraṃ sṛṣṭipralayakārakam // VamP_58.71 //",
  "GP12vamp__u:8226": "etāni prātarutthāya saṃsmariṣyanati ye narāḥ /",
  "GP12vamp__u:8227": "sarvapāpaiḥ pramucyante puṇyaṃ lokamavāpnuyuḥ // VamP_58.72 //",
  "GP12vamp__u:8228": "pulastya uvāca /",
  "GP12vamp__u:8229": "evamuktvā hṛṣīkeśo gajendraṃ garuḍadhvajaḥ /",
  "GP12vamp__u:8230": "sparśayāmāsa hastena gajaṃ gandharvameva ca // VamP_58.73 //",
  "GP12vamp__u:8231": "tato divyavapurbhatvā gajendro madhusūdanam /",
  "GP12vamp__u:8232": "jagāma śaraṇaṃ vipra nārāyaṇaparāyamaḥ // VamP_58.74 //",
  "GP12vamp__u:8233": "tato nārāyaṇaḥ śrīmān mokṣayitvā gajottamam /",
  "GP12vamp__u:8234": "pāpabanadhācca śāpācca grāhaṃ cādbhutakarmakṛt // VamP_58.75 //",
  "GP12vamp__u:8235": "ṛṣibhiḥ stūyamānaśca devaguhyaparāyaṇaiḥ /",
  "GP12vamp__u:8236": "gataḥ sa bhagavān viṣṇurdurvijñeyagatiḥ prabhuḥ // VamP_58.76 //",
  "GP12vamp__u:8237": "gajendramokṣaṇaṃ dṛṣṭvā devāḥ śakrapurogamāḥ /",
  "GP12vamp__u:8238": "vavandire mahātmānaṃ prabhuṃ nārāyaṇaṃ harim // VamP_58.77 //",
  "GP12vamp__u:8239": "maharṣayaścāraṇāśca dṛṣṭvā gajavimokṣaṇam /",
  "GP12vamp__u:8240": "vismayotphūllanayanāḥ saṃstuvanti janārdanam // VamP_58.78 //",
  "GP12vamp__u:8241": "prajāpatipatirbrahmā cakrapāṇiviceṣṭitam /",
  "GP12vamp__u:8242": "gajendramokṣaṇaṃ dṛṣṭvā idaṃ vacanamabravīt // VamP_58.79 //",
  "GP12vamp__u:8243": "ya idaṃ śṛṇuyāntityaṃ prātarutthāya mānavaḥ /",
  "GP12vamp__u:8244": "prāpnuyāt paramāṃ siddhiṃ duḥsvapnastasya naśyati // VamP_58.80 //",
  "GP12vamp__u:8245": "gajendra mokṣaṇaṃ puṇyaṃ sarvapāpapraṇāśanam /",
  "GP12vamp__u:8246": "kathitena smṛtenātha śrutena ca tapodhanaḥ /",
  "GP12vamp__u:8247": "gajendramokṣaṇeneha sadyaḥ pāpāt pramucyate // VamP_58.81 //",
  "GP12vamp__u:8248": "etatpavitraṃ paramaṃ supuṇyaṃ saṃkīrtanīyaṃ caritaṃ murāreḥ /",
  "GP12vamp__u:8249": "yasmin kilokte bahupāpabandhanāt labhyeta mokṣo dviradena yadvat // VamP_58.82 //",
  "GP12vamp__u:8250": "ajaṃ vareṇyaṃ varapadmanābhaṃ nārāyaṇaṃ brahmanidhiṃ sureśam /",
  "GP12vamp__u:8251": "taṃ devaguhyaṃ puruṣaṃ purāṇaṃ vandāmyahaṃ lokapatiṃ vareṇyam // VamP_58.83 //",
  "GP12vamp__u:8252": "pulastya uvāca /",
  "GP12vamp__u:8253": "etat tavoktaṃ pravaraṃ stavānāṃ stavaṃ murārervaranāgakīrtanam /",
  "GP12vamp__u:8254": "yaṃ kīrtya saṃśrutya tathā vicintya pāpāpanodaṃ puruṣo labheta // VamP_58.84 //",
  "GP12vamp__u:8255": "iti śrīvāmanapurāṇe aṣṭapañcāśo 'dhyāyaḥ",
  "GP12vamp__u:8256": "________________________________________________________________________",
  "GP12vamp__u:8257": "pulastya uvāca /",
  "GP12vamp__u:8258": "kaścidāsīd dvijadrogdhā piśunaḥ kṣatriyādhamaḥ /",
  "GP12vamp__u:8259": "parapīḍāruciḥ kṣudraḥ svabhāvādapi nirghṛṇaḥ // VamP_59.1 //",
  "GP12vamp__u:8260": "paryāsitāḥ dā tena pitṛdevadvijātayaḥ /",
  "GP12vamp__u:8261": "sa tvāyuṣi parikṣiṇe jajñe ghoro niśācaraḥ // VamP_59.2 //",
  "GP12vamp__u:8262": "tenaiva karmadoṣema svena pāpakṛtāṃ varaḥ /",
  "GP12vamp__u:8263": "kruraiścakre tato vṛttiṃ rākṣasatvād viśeṣataḥ // VamP_59.3 //",
  "GP12vamp__u:8264": "tasya pāparatasyaivaṃ jagmurvarṣaśatāni tu /",
  "GP12vamp__u:8265": "tenaiva karmadoṣeṇa nānyāṃ vṛttimarocayat // VamP_59.4 //",
  "GP12vamp__u:8266": "yaṃ yaṃ paśyati sattvaṃ sa taṃ tamādāya rākṣasaḥ /",
  "GP12vamp__u:8267": "cakhāda raudrakarmāsau bāhugocaramāgatam // VamP_59.5 //",
  "GP12vamp__u:8268": "evaṃ tasyātiduṣṭasya kurvataḥ prāṇināṃ vadham /",
  "GP12vamp__u:8269": "jagāma ca mahān kālaḥ pariṇāmaṃ tathā vayaḥ // VamP_59.6 //",
  "GP12vamp__u:8270": "sa kadācit tapasyantaṃ dadarśa sataritastaṭe /",
  "GP12vamp__u:8271": "mahābhāgamūrdhvabhujaṃ yathāvatsaṃyatendriyam // VamP_59.7 //",
  "GP12vamp__u:8272": "anayā rakṣayā brahman kṛtarakṣaṃ taponidhim /",
  "GP12vamp__u:8273": "yogācāryaṃ śuciṃ dakṣaṃ vāsudevaparāyaṇam // VamP_59.8 //",
  "GP12vamp__u:8274": "viṣṇuḥ prācyāṃ stitaścakrī viṣaṇurdakṣiṇato gadī /",
  "GP12vamp__u:8275": "pratīcyāṃ śārṅgadhṛgviṣṇurviṣṇuḥ khaḍgī mamottare // VamP_59.9 //",
  "GP12vamp__u:8276": "hṛṣīkeśo vikoṇeṣu tacchidreṣu janārdanaḥ /",
  "GP12vamp__u:8277": "kroḍarūpī harirbhūmau nārasiṃho 'mbare mama // VamP_59.10 //",
  "GP12vamp__u:8278": "śrurāntamamalaṃ cakraṃ bhramatyetat sudarśanam /",
  "GP12vamp__u:8279": "asyāṃśumālā duṣprekṣyā hantuṃ pretaniśācarān // VamP_59.11 //",
  "GP12vamp__u:8280": "gadā ceyaṃ sahasrārcirudvaman pāvako yathā /",
  "GP12vamp__u:8281": "rakṣobhūtapiśācānāṃ ḍākinīnāṃ ca śātanī // VamP_59.12 //",
  "GP12vamp__u:8282": "śārṅgaṃ visphūrjitaṃ caiva vāsudevasya madripūn /",
  "GP12vamp__u:8283": "tiryaṅmanuṣyakūṣmāṇḍapretādīn hantvaśeṣataḥ // VamP_59.13 //",
  "GP12vamp__u:8284": "khaḍgadhārājvalajjyotsnānirdhūtā ye mamāhitāḥ /",
  "GP12vamp__u:8285": "te yāntu saumyatāṃ sadyo garuḍeneva pannagāḥ // VamP_59.14 //",
  "GP12vamp__u:8286": "ye kūṣmāṇḍāstathā yakṣā daityā ye ca niśācarāḥ /",
  "GP12vamp__u:8287": "pretā vināyakāḥ krūrā manuṣyā jṛmbhakāḥ khagāḥ // VamP_59.15 //",
  "GP12vamp__u:8288": "siṃhādayo ye paśavo dandaśūkāśca pannagāḥ /",
  "GP12vamp__u:8289": "sarve bhavantu me saumyā viṣṇucakraravāhatāḥ // VamP_59.16 //",
  "GP12vamp__u:8290": "cittavṛttiharā ye ca ye janāḥ smṛtīhārakāḥ /",
  "GP12vamp__u:8291": "balaujasāṃ ca hartāraśchāyāvidhvaṃsakāśca ye // VamP_59.17 //",
  "GP12vamp__u:8292": "ye copabhogahartāro ye ca lakṣaṇanāśakāḥ /",
  "GP12vamp__u:8293": "kūṣmāṇḍāste praṇaśyantu viṣṇucakraravāhatāḥ // VamP_59.18 //",
  "GP12vamp__u:8294": "buddhisvāsthyaṃ manaḥsvāsthyaṃ svāsthamaindriyakaṃ tathā /",
  "GP12vamp__u:8295": "mamāstu devadevasya vāsudevasya kīrtanāt // VamP_59.19 //",
  "GP12vamp__u:8296": "pṛṣṭhe purastādatha dakṣiṇottare vikoṇataścāstu najārdano hariḥ /",
  "GP12vamp__u:8297": "tamīḍyamīśānamanantamacyutaṃ janārdanaṃ praṇipatito na sīdati // VamP_59.20 //",
  "GP12vamp__u:8298": "yathā paraṃ brahma haristathā paraṃ jagatsvarūpaśca sa eva keśavaḥ /",
  "GP12vamp__u:8299": "ṛtena tenācyutanāmakīrtanātpraṇāśametu trividhaṃ mamāsubham // VamP_59.21 //",
  "GP12vamp__u:8300": "ityasāvātmarakṣārthaṃ kṛtvā vai viṣṇupañjaram /",
  "GP12vamp__u:8301": "saṃsthito 'sāvapi balī rākṣasaḥ samupādravat // VamP_59.22 //",
  "GP12vamp__u:8302": "tato dvijaniyuktāyāṃ rakṣāyāṃ rajanīcaraḥ /",
  "GP12vamp__u:8303": "nirdhūtavegaḥ sahasā tasthau māsacatuṣṭayam // VamP_59.23 //",
  "GP12vamp__u:8304": "yāvad dvijasya devarṣe samāptirvai samādhitaḥ /",
  "GP12vamp__u:8305": "jāte japyāvasāne 'sau ta dadarśa niśācaram // VamP_59.24 //",
  "GP12vamp__u:8306": "dīnaṃ hatabālotsāhaṃ kāndiśīkaṃ hataujasam /",
  "GP12vamp__u:8307": "taṃ dṛṣṭvā kṛpayāviṣṭaḥ samāśvāsya niśācaram // VamP_59.25 //",
  "GP12vamp__u:8308": "papracchāgamane hetuṃ sa cācaṣṭa yathātatham /",
  "GP12vamp__u:8309": "svabhāvamātmano draṣṭuṃ rakṣayā tejasaḥ kṣitim // VamP_59.26 //",
  "GP12vamp__u:8310": "kathayitvā ca tadrakṣaḥ kāraṇaṃ vividhaṃ tataḥ /",
  "GP12vamp__u:8311": "prasīdetyabravīd vipraṃ nirviṇṇāḥ svena karmaṇā // VamP_59.27 //",
  "GP12vamp__u:8312": "bahūni pāpāni mokṣamicchāmi tvatprasādataḥ /",
  "GP12vamp__u:8313": "kṛtāḥ striyo mayā bahvyo vidhavāḥ putravarjitāḥ /",
  "GP12vamp__u:8314": "anāgasāṃ ca sattvānāmalpakānāṃ kṣayaḥ kṛtaḥ // VamP_59.28 //",
  "GP12vamp__u:8315": "tasmāt pāpādahaṃ mokṣamicchami tvatprasādataḥ /",
  "GP12vamp__u:8316": "pāpapraśamanāyālaṃ kuru me dharmadeśanam // VamP_59.29 //",
  "GP12vamp__u:8317": "pāpasyāsya kṣayaramupadeśaṃ prayaccha me /",
  "GP12vamp__u:8318": "tasya tad vacanaṃ śrutvā rākṣasasya dvijottamaḥ // VamP_59.30 //",
  "GP12vamp__u:8319": "vacanaṃ prāha dharmātmā hetumacca subhāṣitam /",
  "GP12vamp__u:8320": "kathaṃ krūrasvabhāvasya satastava niśācara /",
  "GP12vamp__u:8321": "sahasaiva samāyātā jijñāsā dharmavartmani // VamP_59.31 //",
  "GP12vamp__u:8322": "rākṣasa uvāca /",
  "GP12vamp__u:8323": "tvāṃ vai samāgato 'smyadya kṣipto 'haṃ rakṣayā balāt /",
  "GP12vamp__u:8324": "tava saṃsargato brahman jāto nirveda uttamaḥ // VamP_59.32 //",
  "GP12vamp__u:8325": "kā sā rakṣā na tāṃ vedmi vedmi nāsyāḥ parāyaṇam /",
  "GP12vamp__u:8326": "yasyāḥ saṃsargasāsādya nirvedaṃ prāpitaṃ param // VamP_59.33 //",
  "GP12vamp__u:8327": "tvaṃ kṛpāṃ kuru dharmajña mayyanukrośamāvaha /",
  "GP12vamp__u:8328": "yathā pāpāpanodo me bhavatyārya tathā kuru // VamP_59.34 //",
  "GP12vamp__u:8329": "pulastya uvāca/ /",
  "GP12vamp__u:8330": "ityevamuktaḥ sa munistadā vai tena rakṣasā /",
  "GP12vamp__u:8331": "pratyuvāca mahābhāgo vimṛśya suciraṃ muniḥ // VamP_59.35 //",
  "GP12vamp__u:8332": "ṛṣiruvāca/ /",
  "GP12vamp__u:8333": "yanmamāhopadeśārthaṃ nirviṇṇāḥ svena karmaṇā /",
  "GP12vamp__u:8334": "yuktametaddhi pāpānāṃ nivṛttirupakārikā // VamP_59.36 //",
  "GP12vamp__u:8335": "kariṣye yātudhānānāṃ natvahaṃ dharmadeśanam /",
  "GP12vamp__u:8336": "tān saṃpṛccha dvijān saumya ye vai pravacane ratāḥ // VamP_59.37 //",
  "GP12vamp__u:8337": "evamuktvā yayau vipraścintāmāpa sa rākṣasaḥ /",
  "GP12vamp__u:8338": "kathaṃ pāpāpanodaḥ syāditi cintākulendriyaḥ // VamP_59.38 //",
  "GP12vamp__u:8339": "na cakhāda sa sattvāni kṣudhā saṃbādhito 'pi san /",
  "GP12vamp__u:8340": "ṣaṣṭhe ṣaṣṭhe tadā kāle jantumekamabhakṣayat // VamP_59.39 //",
  "GP12vamp__u:8341": "sa kadācitkṣudhāviṣṭaḥ paryaṭan vipule vane /",
  "GP12vamp__u:8342": "dadarśātha phalāhāramāgataṃ brahmacāriṇam // 59.40 //",
  "GP12vamp__u:8343": "gṛhīto rakṣasā tena sa tadā munidārakaḥ /",
  "GP12vamp__u:8344": "nirāśo jīvite prāha sāmapūrvaṃ niśācaram // VamP_59.41 //",
  "GP12vamp__u:8345": "brāhmaṇa uvāca /",
  "GP12vamp__u:8346": "bho bhadra brūhi yat kāryaṃ gṛhīto yena hetunā /",
  "GP12vamp__u:8347": "tadanubrūhi bhadraṃ te ayamasmyanuśādhi mām // VamP_59.42 //",
  "GP12vamp__u:8348": "rākṣasa uvāca /",
  "GP12vamp__u:8349": "ṣaṣṭhe kāle tvamāhāraḥ kṣudhitasya samāgataḥ /",
  "GP12vamp__u:8350": "niḥśrīkasyātipāpasya nirghṛṇasya dvijadruhaḥ // VamP_59.43 //",
  "GP12vamp__u:8351": "brāhmaṇa uvāca /",
  "GP12vamp__u:8352": "yadyavaśyaṃ tvayā cāhaṃ bhakṣitavyo niśācara /",
  "GP12vamp__u:8353": "āyāsyāmi tavādyaiva nivedya gurave phalam // VamP_59.44 //",
  "GP12vamp__u:8354": "gurvarthametadāgatya yatphalagrahaṇaṃ kṛtam /",
  "GP12vamp__u:8355": "mamātra niṣṭhā prāptasya phalāni viniveditum // VamP_59.45 //",
  "GP12vamp__u:8356": "sa tvaṃ muhūrtamātraṃ māmatraivaṃ pratipālaya /",
  "GP12vamp__u:8357": "nivedya gurave yāvadihāgacchāmyahaṃ phalam // VamP_59.46 //",
  "GP12vamp__u:8358": "rākṣasa uvāca/ /",
  "GP12vamp__u:8359": "ṣaṣṭhe kāle na me brahman kaścid grahaṇamāgataḥ /",
  "GP12vamp__u:8360": "pratimucyeta devo 'pi iti me pāpājīvikā // VamP_59.47 //",
  "GP12vamp__u:8361": "eka evātra mokṣasya tava hetuḥ śṛṇuṣva tat /",
  "GP12vamp__u:8362": "muñcāmyahamasaṃdigdhaṃ yadi tatkurute bhavān // VamP_59.48 //",
  "GP12vamp__u:8363": "brāhmaṇa uvāca /",
  "GP12vamp__u:8364": "guroryanna virodhāya yanna dharmoparodhakam /",
  "GP12vamp__u:8365": "tatkariṣyāmyahaṃ rakṣo yanna vrataharaṃ mama // VamP_59.49 //",
  "GP12vamp__u:8366": "rākṣasa uvāca /",
  "GP12vamp__u:8367": "mayā nisargato brahman jātidoṣād viśeṣataḥ /",
  "GP12vamp__u:8368": "nirvivekena cittena pāpakarma sadā kṛtam // VamP_59.50 //",
  "GP12vamp__u:8369": "ābālyānmama pāpeṣu na dharmeṣu rataṃ manaḥ /",
  "GP12vamp__u:8370": "tatpāpāsaṃkṣayānmokṣaṃ prāpnuyāṃ yena tad vada // VamP_59.51 //",
  "GP12vamp__u:8371": "yāni pāpāni karmāṇi bālatvāccaritāni ca /",
  "GP12vamp__u:8372": "duṣṭāṃ yonimimāṃ prāpya tanmuktiṃ kathaya dvija // VamP_59.52 //",
  "GP12vamp__u:8373": "yadyetad dvijaputra tvaṃ samākhyāsyasyaśeṣataḥ /",
  "GP12vamp__u:8374": "tataḥ kṣudhārtānmattastvaṃ niyataṃ mokṣamāpsyasi // VamP_59.53 //",
  "GP12vamp__u:8375": "na cet tatpāpaśīlo 'hamatyarthaṃ kṣutpipāsitaḥ /",
  "GP12vamp__u:8376": "ṣaṣṭhe kāle nṛśaṃsātmā bhakṣayiṣyāmi nirghṛṇaḥ // VamP_59.54 //",
  "GP12vamp__u:8377": "pulastya uvāca /",
  "GP12vamp__u:8378": "evamukto munisutastena ghorema rakṣasā /",
  "GP12vamp__u:8379": "cintāmavāpa mahatīmaśaktastadudīraṇe // VamP_59.55 //",
  "GP12vamp__u:8380": "sa vimṛśya ciraṃ vipraḥ śaraṇaṃ jātavedasam /",
  "GP12vamp__u:8381": "jagāma jñānadānāya saṃśayaṃ paramaṃ gataḥ // VamP_59.56 //",
  "GP12vamp__u:8382": "yadi śuśruṣito vahnirguruśuśrūṣaṇādanu /",
  "GP12vamp__u:8383": "vratāni vā sucīrṇāni saptārciḥ pātu māṃ tataḥ // VamP_59.57 //",
  "GP12vamp__u:8384": "na mātaraṃ na pitaraṃ gauraveṇa yathā gurum /",
  "GP12vamp__u:8385": "sarvadaivāvagacchāmi tathā māṃ pātu pāvakaḥ // VamP_59.58 //",
  "GP12vamp__u:8386": "yathā guruṃ na manasā karmaṇā vacasāpi vā /",
  "GP12vamp__u:8387": "avajānāmyahaṃ tena pātu satyena pāvakaḥ // VamP_59.59 //",
  "GP12vamp__u:8388": "ityevaṃ manasā satyān kurvataḥ śapathān punaḥ /",
  "GP12vamp__u:8389": "saptarciṣā samādiṣṭā prādurāsīt sarasvatī // VamP_59.60 //",
  "GP12vamp__u:8390": "sā provāca dvijasutaṃ rākṣasagrahaṇākulam /",
  "GP12vamp__u:8391": "mā bhairdvijasutāhaṃ tvāṃ mokṣayiṣyāmi saṃkaṭāt // VamP_59.61 //",
  "GP12vamp__u:8392": "yadasya rakṣasaḥ śreyo jihvāgre saṃsthitā tava /",
  "GP12vamp__u:8393": "tat sarvaṃ kathayiṣyāmi tato mokṣamavāpsyasi // VamP_59.62 //",
  "GP12vamp__u:8394": "adṛśyā rakṣasā tena proktvetthaṃ sā sarasvatī /",
  "GP12vamp__u:8395": "adarśānaṃ gatā so 'pi dvijaḥ prāha niśācaram // VamP_59.63 //",
  "GP12vamp__u:8396": "brāhmaṇa uvāca /",
  "GP12vamp__u:8397": "śruyatāṃ tava yacchreyastathānyeṣāṃ ca pāpinām /",
  "GP12vamp__u:8398": "samastapāpaśuddhyarthaṃ puṇyopacayadaṃ ca yat // VamP_59.64 //",
  "GP12vamp__u:8399": "prātarutthāya japtavyaṃ madhyāhne 'hnakṣaye 'pi vā /",
  "GP12vamp__u:8400": "asaṃśayaṃ sadā japyo japatāṃ puṣṭiśāntidaḥ // VamP_59.65 //",
  "GP12vamp__u:8401": "oṃ hariṃ kuṣṇaṃ hṛṣīkeśaṃ vāsudevaṃ janārdanam /",
  "GP12vamp__u:8402": "praṇato 'smi jagannāthaṃ sa me pāpaṃ vyapohatu // VamP_59.66 //",
  "GP12vamp__u:8403": "carācarasuruṃ nāthaṃ govindaṃ śeṣaśāyinam /",
  "GP12vamp__u:8404": "praṇato 'smi paraṃ devaṃ sa me pāpaṃ vyapohatu // VamP_59.67 //",
  "GP12vamp__u:8405": "śaṅkhinaṃ cakriṇaṃ śārṅgadhāriṇaṃ sragdharaṃ param /",
  "GP12vamp__u:8406": "praṇato 'smi patiṃ lakṣmyāḥ sa me pāpaṃ vyapohatu // VamP_59.68 //",
  "GP12vamp__u:8407": "dāmodaramudārākṣaṃ puṇḍarīkākṣamacyutam /",
  "GP12vamp__u:8408": "praṇato 'smi stutaṃ stutyaiḥ sa me pāpaṃ vyapohatu // VamP_59.69 //",
  "GP12vamp__u:8409": "nārāyaṇaṃ naraṃ śauriṃ mādhavaṃ madhusūdanam /",
  "GP12vamp__u:8410": "praṇato 'smi dharādhāraṃ sa me pāpaṃ vyapohatu // VamP_59.70 //",
  "GP12vamp__u:8411": "keśavaṃ candrasūryākṣaṃ kaṃsakeśiniṣūdanam /",
  "GP12vamp__u:8412": "praṇato 'smi mahābāhuṃ sa me pāpaṃ vyapohatu // VamP_59.71 //",
  "GP12vamp__u:8413": "śrīvatsavakṣasaṃ śrīśaṃ śrīdharaṃ śrīniketanam /",
  "GP12vamp__u:8414": "praṇato 'smi śriyaḥ kāntaṃ sa me pāpaṃ vyapohatu // VamP_59.72 //",
  "GP12vamp__u:8415": "yamīśaṃ sarvabhūtānāṃ dhyāyanti yatayo 'kṣaram /",
  "GP12vamp__u:8416": "vāsudevamanirdeśyaṃ tamasmi śaraṇaṃ gataḥ // VamP_59.73 //",
  "GP12vamp__u:8417": "samastālambanebhyo yaṃ vyāvṛttya manaso gatim /",
  "GP12vamp__u:8418": "dhyāyanti vāsudevākhyaṃ tamasmi śaraṇaṃ gataḥ // VamP_59.74 //",
  "GP12vamp__u:8419": "sarvagaṃ sarvabhūtaṃ ca sarvasyādhāramīśvaram /",
  "GP12vamp__u:8420": "vāsudevaṃ paraṃ brahma tamasmi śaraṇaṃ gataḥ // VamP_59.75 //",
  "GP12vamp__u:8421": "paramātmānamavyaktaṃ yaṃ prayānti sumedhasaḥ /",
  "GP12vamp__u:8422": "karmakṣaye 'kṣayaṃ devaṃ tamasmi śaraṇaṃ gataḥ // VamP_59.76 //",
  "GP12vamp__u:8423": "puṇyapāpavinirmuktā yaṃ praviśya punarbhavam /",
  "GP12vamp__u:8424": "na yoginaḥ prāpnuvanti tamasmi śaraṇaṃ gataḥ // VamP_59.77 //",
  "GP12vamp__u:8425": "brahma bhūtvā jagat sarvaṃ sadevāsuramānuṣam /",
  "GP12vamp__u:8426": "yaḥ sṛjatyacyuto devastamasmi śaraṇaṃ gataḥ // VamP_59.78 //",
  "GP12vamp__u:8427": "brahmatve yasya vaktrebhyaścaturvedamayaṃ vapuḥ /",
  "GP12vamp__u:8428": "prabhuḥ purātano jajñe tamasmi śaraṇaṃ gataḥ // VamP_59.79 //",
  "GP12vamp__u:8429": "brahmarūpadharaṃ devaṃ jagadyoni janārdanam /",
  "GP12vamp__u:8430": "sraṣṭṛtve saṃsthitaṃ sṛṣṭau praṇato 'smi sanātanam // VamP_59.80 //",
  "GP12vamp__u:8431": "sraṣṭā bhūtvā sthito yogī sthitāvasurasūdanaḥ /",
  "GP12vamp__u:8432": "tamādipuruṣaṃ viṣṇuṃ pramato 'smi janārdanam // VamP_59.81 //",
  "GP12vamp__u:8433": "dhṛtā mahī hatā daityāḥ paritrātāstathā surāḥ /",
  "GP12vamp__u:8434": "yena taṃ viṣṇumādyeśaṃ praṇato 'smi janārdanam // VamP_59.82 //",
  "GP12vamp__u:8435": "yajñairyajanti yaṃ viprā yajñeśaṃ yajñabhāvanam /",
  "GP12vamp__u:8436": "taṃ yajñapuruṣaṃ viṣṇuṃ praṇato 'smi sanātanam // VamP_59.83 //",
  "GP12vamp__u:8437": "pātālavīthībhūtānu tathā lokān nihanti yaḥ /",
  "GP12vamp__u:8438": "tamantapuruṣaṃ rudraṃ praṇato 'smi sanātanam // VamP_59.84 //",
  "GP12vamp__u:8439": "saṃbhakṣayitvā sakalaṃ yathāsṛṣṭamidaṃ jagat /",
  "GP12vamp__u:8440": "yo vai nṛtyati rudrātmā praṇato 'smi janārdanam // VamP_59.85 //",
  "GP12vamp__u:8441": "surāsurāḥ pitṛgaṇāḥ yakṣagandharvarākṣasāḥ /",
  "GP12vamp__u:8442": "saṃbhūtā yasya devasya sarvagaṃ taṃ namāmyaham // VamP_59.86 //",
  "GP12vamp__u:8443": "samastadevāḥ sakalā manuṣyāṇāṃ ca jātayaḥ /",
  "GP12vamp__u:8444": "yasyāṃśabhūtā devasya sarvagaṃ taṃ nato 'smayaham // VamP_59.87 //",
  "GP12vamp__u:8445": "vṛkṣagulmādayo yasya tathā paśumṛgādayaḥ /",
  "GP12vamp__u:8446": "ekāṃśabhūtā devasya sarvagaṃ taṃ namāmyaham // VamP_59.88 //",
  "GP12vamp__u:8447": "yasmānnānyat paraṃ kiñcid yasmin sarvaṃ mahātmani /",
  "GP12vamp__u:8448": "yaḥ sarvamadhyago 'nantaḥ sarvagaṃ taṃ namāmyaham // VamP_59.89 //",
  "GP12vamp__u:8449": "yathā sarveṣu bhūteṣu gūḍho 'gniriva dāruṣu /",
  "GP12vamp__u:8450": "viṣṇurevaṃ tathā pāpaṃ mamāśeṣaṃ praṇaśyatu // VamP_59.90 //",
  "GP12vamp__u:8451": "yathā viṣṇumayaṃ sarvaṃ brahmadi sacarācaram /",
  "GP12vamp__u:8452": "yacca jñānaparicchedyaṃ pāpaṃ naśyatu me tathā // VamP_59.91 //",
  "GP12vamp__u:8453": "śubhaśubhāni karmāṇi rajaḥsattvatamāṃsi ca /",
  "GP12vamp__u:8454": "anekajanmakarmotthaṃ pāpaṃ naśyatu me tathā // VamP_59.92 //",
  "GP12vamp__u:8455": "yanniśāyāṃ ca yatprātaryanmadhyāhnāparāhṇayoḥ /",
  "GP12vamp__u:8456": "saṃdhyayośca kṛtaṃ pāpaṃ karmaṇā manasā girā // VamP_59.93 //",
  "GP12vamp__u:8457": "yat tiṣṭhatā yad vrajatā yacca śayyāgatena me /",
  "GP12vamp__u:8458": "kṛtaṃ yadaśubhaṃ karma kāyena manasā girā // VamP_59.94 //",
  "GP12vamp__u:8459": "ajñānato jñānato vā madāccalitamānasaiḥ /",
  "GP12vamp__u:8460": "tat kṣipraṃ vilayaṃ yātu vāsudevasya kīrtanāt // VamP_59.95 //",
  "GP12vamp__u:8461": "paradāraparadravyavāñchādrohodbhavaṃ ca yat /",
  "GP12vamp__u:8462": "parapīḍodbhavāṃ nindāṃ kurvatā yanmahātmanām // VamP_59.96 //",
  "GP12vamp__u:8463": "yacca bhojye tathā peye bhakṣye coṣye vilehane /",
  "GP12vamp__u:8464": "tad yātu vilayaṃ toye yathā lavaṇabhājanam // VamP_59.97 //",
  "GP12vamp__u:8465": "yad bālye yacca kaumāre yat pāpaṃ yauvane mama /",
  "GP12vamp__u:8466": "vayaḥpariṇatau yacca yacca janmātare kṛtam // VamP_59.98 //",
  "GP12vamp__u:8467": "tannārāyaṇa govinda harikṛṣṇeśa kīrtanāt /",
  "GP12vamp__u:8468": "prayātu vilayaṃ toye yathā lavaṇabhājanam // VamP_59.99 //",
  "GP12vamp__u:8469": "viṣṇave vāsudevāya haraye keśavāya ca /",
  "GP12vamp__u:8470": "janārdanāya kṛṣṇāya namo bhūyo namo namaḥ // VamP_59.100 //",
  "GP12vamp__u:8471": "bhaviṣyannarakaghnāya namaḥ kaṃsavighātine /",
  "GP12vamp__u:8472": "ariṣṭakeśicaṇūradevārikṣayiṇe namaḥ // VamP_59.101 //",
  "GP12vamp__u:8473": "ko 'nyo balervañcayitā tvāmṛte vai bhaviṣyati /",
  "GP12vamp__u:8474": "ko 'nyo nāśayati balād darpaṃ haihayabhūpateḥ // VamP_59.102 //",
  "GP12vamp__u:8475": "kaḥ kariṣyatyathānyo vai sāgare setubandhanam /",
  "GP12vamp__u:8476": "vadhiṣyati daśagrīvaṃ kaḥ sāmātyapuraḥsaram // VamP_59.103 //",
  "GP12vamp__u:8477": "kastvāmṛte 'nyo nandasya gokule ratimeṣyati /",
  "GP12vamp__u:8478": "pralambapūtanādīnāṃ tvāmṛte madhusūdana /",
  "GP12vamp__u:8479": "nihantāpyathabā śāstā devadeva bhaviṣyati // VamP_59.104 //",
  "GP12vamp__u:8480": "japannevaṃ naraḥ puṇyaṃ vaiṣṇavaṃ dharmamuttamam /",
  "GP12vamp__u:8481": "iṣṭāniṣṭaprasaṃgebhyo jñānato 'jñānato 'pi vā // VamP_59.105 //",
  "GP12vamp__u:8482": "kṛtaṃ tena tu yat pāpaṃ saptajanmāntarāṇi vai /",
  "GP12vamp__u:8483": "mahāpātakasaṃjñaṃ vā tathā caivopapātakam // VamP_59.106 //",
  "GP12vamp__u:8484": "jajñādīni ca puṇyāni japahomavratāni ca /",
  "GP12vamp__u:8485": "nāśayed yogināṃ sarvamāmapātramivāmbhasi // VamP_59.107 //",
  "GP12vamp__u:8486": "naraḥ saṃvatsaraṃ pūrṇaṃ tilapātrāṇi ṣoḍaśa /",
  "GP12vamp__u:8487": "ahanyahani yo dadyāt paṭhatyetacca tatsamam // VamP_59.108 //",
  "GP12vamp__u:8488": "aviluptabrahmacaryaṃ saṃprāpya smaraṇaṃ hareḥ /",
  "GP12vamp__u:8489": "viṣṇulokamavāpnoti satyametanmayoditam // VamP_59.109 //",
  "GP12vamp__u:8490": "yathaitat stayamuktaṃ me na hyalpamapi me mṛṣā /",
  "GP12vamp__u:8491": "rākṣasastrastasarvāṅgaṃ tathā māmeṣa muñcatu // VamP_59.110 //",
  "GP12vamp__u:8492": "pulastya uvāca /",
  "GP12vamp__u:8493": "evamuccārite tena mukto viprastu rakṣasā /",
  "GP12vamp__u:8494": "akāmena dvijo bhūyastamāha rajanīcaram // VamP_59.111 //",
  "GP12vamp__u:8495": "brahmaṇa uvāca /",
  "GP12vamp__u:8496": "etad bhadra mayā khyātaṃ tava pātakanāśanam /",
  "GP12vamp__u:8497": "viṣṇoḥ sārasvataṃ stotraṃ yajjagāda sarasvatī // VamP_59.112 //",
  "GP12vamp__u:8498": "hutāśanena prahitā mama jihvāgrasaṃsthitā /",
  "GP12vamp__u:8499": "jagādainaṃ stavaṃ viṣṇoḥ sarveṣāṃ copaśāntidam // VamP_59.113 //",
  "GP12vamp__u:8500": "anenaiva jagannāthaṃ tvamārādhaya kesavam /",
  "GP12vamp__u:8501": "tataḥ śāpāpanodaṃ tu stute lapsyasi keśave // VamP_59.114 //",
  "GP12vamp__u:8502": "aharniśaṃ hṛṣīkeśaṃ stavenānena rākṣasa /",
  "GP12vamp__u:8503": "stuhi bhaktiṃ dṛḍhāṃ kṛtvā tataḥ pāpād vimokṣyase // VamP_59.115 //",
  "GP12vamp__u:8504": "stuto hi sarvapāpāni nāśayiṣyatyasaṃśayam /",
  "GP12vamp__u:8505": "stuto hi bhaktyā nṝṇāṃ vai sarvapāpaharo hariḥ // VamP_59.116 //",
  "GP12vamp__u:8506": "pulastya uvāca /",
  "GP12vamp__u:8507": "tataḥ praṇamya taṃ vipraṃ prasādya sa niśācaraḥ /",
  "GP12vamp__u:8508": "tadaiva tapase śrīmān śālagrāmamagād vaśī // VamP_59.117 //",
  "GP12vamp__u:8509": "aharniśaṃ sa evainaṃ japan sārasvataṃ stavam /",
  "GP12vamp__u:8510": "devakriyāratirbhūtvā tapastepe niśācaraḥ // VamP_59.118 //",
  "GP12vamp__u:8511": "samārādhya jagannāthaṃ sa tatra puraṣottamam /",
  "GP12vamp__u:8512": "sarvapāpavinirmukto viṣṇulokamavāptavān // VamP_59.119 //",
  "GP12vamp__u:8513": "etat te kathitaṃ brahman viṣṇoḥ sārasvataṃ stavam /",
  "GP12vamp__u:8514": "vipravaktrasthayā samyaksarasvatyā samīritam // VamP_59.120 //",
  "GP12vamp__u:8515": "ya etat paramaṃ stotraṃ vāsudevasya mānavaḥ /",
  "GP12vamp__u:8516": "paṭhaṣyati sa sarvebhyaḥ pāpebhyo mokṣamāpsyati // VamP_59.121 //",
  "GP12vamp__u:8517": "iti śrīvāmanapurāṇe ekonaṣaṣṭitamo 'dhyāyaḥ",
  "GP12vamp__u:8518": "________________________________________________________________________",
  "GP12vamp__u:8519": "pulastya uvāca /",
  "GP12vamp__u:8520": "namaste 'stu jagannātha devadevaṃ namo 'stu te /",
  "GP12vamp__u:8521": "vāsudeva namaste 'stu bahurūpa namo 'stu te // VamP_60.1 //",
  "GP12vamp__u:8522": "ekaśṛṅga namastubhyaṃ namastubhyaṃ vṛṣākape /",
  "GP12vamp__u:8523": "śrīnivāsa namaste 'stu namaste bhūtabhāvana // VamP_60.2 //",
  "GP12vamp__u:8524": "viṣvaksena namastubhyaṃ nārāyaṇa namo 'stu te /",
  "GP12vamp__u:8525": "dhruvadhvaja namasto 'stu satyadhvaja namo 'stu te // VamP_60.3 //",
  "GP12vamp__u:8526": "yajñadhvaja namastubhyaṃ dharmadhvaja namo 'stu te /",
  "GP12vamp__u:8527": "tāladhvaja namaste 'stu namaste garuhadhvaja // VamP_60.4 //",
  "GP12vamp__u:8528": "vareṇya viṣṇo vaikuṇṭha namaste puruṣottama /",
  "GP12vamp__u:8529": "namo jayanta vijaya jayānanta parājita // VamP_60.5 //",
  "GP12vamp__u:8530": "kṛtāvartada mahāvarta mahādeva namo 'stu te /",
  "GP12vamp__u:8531": "anādyādyanta madhyānta namaste padmajapriya // VamP_60.6 //",
  "GP12vamp__u:8532": "purañjaya namastubhyaṃ śatruñjaya namo 'stu te /",
  "GP12vamp__u:8533": "śubhañjaya namaste 'stu namaste 'stu dhanañjaya // VamP_60.7 //",
  "GP12vamp__u:8534": "sṛṣṭigarbha namastubhyaṃ śuciśravaḥ vṛthuśravaḥ /",
  "GP12vamp__u:8535": "namo hiraṇyagarbhāya padmagarbhāya te namaḥ // VamP_60.8 //",
  "GP12vamp__u:8536": "namaḥ kamalanetrāya kālanetrāya te namaḥ /",
  "GP12vamp__u:8537": "kālanābha namastubhyaṃ mahānābha namo namaḥ // VamP_60.9 //",
  "GP12vamp__u:8538": "vṛṣṭimūla mahāmūla mūlāvāsa namo 'stu te /",
  "GP12vamp__u:8539": "dharmāvāsa jalāvāsa śrīnivāsa namo 'stu te // VamP_60.10 //",
  "GP12vamp__u:8540": "dharmādhyakṣa prajādhyakṣa lokādhyakṣa namo namaḥ /",
  "GP12vamp__u:8541": "senādhyakṣa namastubhyaṃ kālādhyakṣa namo namaḥ // VamP_60.11 //",
  "GP12vamp__u:8542": "gadādhara śrutidhara cakradhārin śriyo dhara /",
  "GP12vamp__u:8543": "vanamālādhara hare namaste dharaṇīdhara // VamP_60.12 //",
  "GP12vamp__u:8544": "ārciṣeṇa mahāsena namaste 'stu puruṣṭuta /",
  "GP12vamp__u:8545": "vahukalpa mahākalpa namaste kalpanāmukha // VamP_60.13 //",
  "GP12vamp__u:8546": "sarvātman sarvaga vibho viriñce śveta keśava /",
  "GP12vamp__u:8547": "nīla rakta mahānīla aniruddha namo 'stu te // VamP_60.14 //",
  "GP12vamp__u:8548": "dvādaśātmaka kālātman sāmātman paramātmaka /",
  "GP12vamp__u:8549": "vyomakātmaka subrahman bhūtātmaka namo 'stu te // VamP_60.15 //",
  "GP12vamp__u:8550": "harikeśa mahākeśa guḍākeśa namo 'stu te /",
  "GP12vamp__u:8551": "muñjakeśa hṛṣīkeśa sarvanātha mano 'stu te // VamP_60.16 //",
  "GP12vamp__u:8552": "sukṣma sthūla mahāsthūla mahāsūkṣma śubhaṅkara /",
  "GP12vamp__u:8553": "śvetapītāmbaradhara nīlavāsa namo 'stu te // VamP_60.17 //",
  "GP12vamp__u:8554": "kuśeśaya namaste 'stu sīradhvaja najārdhana /",
  "GP12vamp__u:8555": "govinda prītikartā ca haṃsa pītāmbarapriya // VamP_60.18 //",
  "GP12vamp__u:8556": "adhokṣaja namastubhyaṃ sīradhvaja janārdana /",
  "GP12vamp__u:8557": "vāmanāya namaste 'stu namaste madhusūdana // VamP_60.19 //",
  "GP12vamp__u:8558": "sahasraśīrṣāya namo brahmaśīrṣāya te namaḥ /",
  "GP12vamp__u:8559": "namaḥ sahasranetrāya somasūryānalekṣama /",
  "GP12vamp__u:8560": "// VamP_60.20 //",
  "GP12vamp__u:8561": "namaścātharvaśirase mahāśīrṣāya te namaḥ /",
  "GP12vamp__u:8562": "namaste dharmanetrāya mahānetrāya te namaḥ // VamP_60.21 //",
  "GP12vamp__u:8563": "namaḥ sahasrapādāya sahasrabhujamanyave /",
  "GP12vamp__u:8564": "namo yajñavarāhāya mahārūpāya te namaḥ // VamP_60.22 //",
  "GP12vamp__u:8565": "namaste viśvadevāya viśvātman viśvasaṃbhava /",
  "GP12vamp__u:8566": "viśvarūpa namaste 'stu tvatto viśvamabhūdidam // VamP_60.23 //",
  "GP12vamp__u:8567": "nyagrodhastavaṃ mahāśākhastvaṃ mūlakusumārcitaḥ /",
  "GP12vamp__u:8568": "skandhapatrāṅkuralatāpallavāya namo 'stu te // VamP_60.24 //",
  "GP12vamp__u:8569": "mūlaṃ te brāhmaṇā brahman skandhaste kṣatriyordiśaḥ /",
  "GP12vamp__u:8570": "nābhyā hyabhūdantarikṣaṃ śaśāṅko manasastava // VamP_60.25 //",
  "GP12vamp__u:8571": "brāhmaṇāḥ sāgnayo vaktrāḥ derdaṇḍāḥ sāyudhā nṛpāḥ /",
  "GP12vamp__u:8572": "pārśvād viśaśceruyugājjātāḥ śūdrāśca pādataḥ // VamP_60.26 //",
  "GP12vamp__u:8573": "netrād bhānurabhūt tubhyaṃ padbhyāṃ bhūḥ śrotrayordiśaḥ /",
  "GP12vamp__u:8574": "nābhyā hyabhūdantarikṣaṃ śaśāṅko manasastava // VamP_60.27 //",
  "GP12vamp__u:8575": "prāṇād vāyuḥ samabhavat kāmād brahmā pitāmahaḥ /",
  "GP12vamp__u:8576": "krodhāt trinayano rudraḥ śīrṣṇoḥ dyauḥ samavartata // VamP_60.28 //",
  "GP12vamp__u:8577": "indrāgnī vadanāt tubhyaṃ paśavo malasaṃbhavāḥ /",
  "GP12vamp__u:8578": "oṣadhyo romasaṃbhūtā virājastvaṃ namo 'stu te // VamP_60.29 //",
  "GP12vamp__u:8579": "puṣpahāsa namaste 'stu mahāhāsa namo 'stu te /",
  "GP12vamp__u:8580": "oṅkārastvaṃ vaṣaṭkāro vauṣaṭ tvaṃ ca svadhā sudhā // VamP_60.30 //",
  "GP12vamp__u:8581": "svāhākāra namastubhyaṃ hantakāra namo 'stu te /",
  "GP12vamp__u:8582": "sarvākāra nirākāra vedākāra namo 'stu te // VamP_60.31 //",
  "GP12vamp__u:8583": "tvaṃ hi vedamayo devaḥ sarvadevamayastathā /",
  "GP12vamp__u:8584": "sarvatīrthamayaścaiva sarvayajñamayastathā // VamP_60.32 //",
  "GP12vamp__u:8585": "namaste yajñapuruṣa yajñabhāgabhuje namaḥ /",
  "GP12vamp__u:8586": "namaḥ sahasradhārāya śatadhārāya te namaḥ // VamP_60.33 //",
  "GP12vamp__u:8587": "bhīrbhuvaḥsvaḥsvarūpāya godāyāmṛtadāyine /",
  "GP12vamp__u:8588": "suvarṇabrahmadātre ca sarvadātre ca te namaḥ // VamP_60.34 //",
  "GP12vamp__u:8589": "brahmeśāya namastubhyaṃ brahmāde brahmarūpadhṛk /",
  "GP12vamp__u:8590": "parabrahma namaste 'stu śabdabrahma namo 'stu te // VamP_60.35 //",
  "GP12vamp__u:8591": "vidyāstvaṃ vedyarūpastvaṃ vedanīyastvameva ca /",
  "GP12vamp__u:8592": "buddhistvamapi bodhyaśca bodhastvaṃ ca namo 'stu te // VamP_60.36 //",
  "GP12vamp__u:8593": "hotā homaśca havyaṃ ca hūyamānaścahavyāvāṭ /",
  "GP12vamp__u:8594": "pātā potā ca putaśca pāvanīyaśca oṃ namaḥ // VamP_60.37 //",
  "GP12vamp__u:8595": "hantā ca hanyamānaś ca hrimāṇastvameva ca /",
  "GP12vamp__u:8596": "harttā netā ca nītiśca pūjyo 'gryo viśvadhāryasi // VamP_60.38 //",
  "GP12vamp__u:8597": "sruksruvau paradhāmāsi kapālolūkhalo 'raṇiḥ /",
  "GP12vamp__u:8598": "yajñapātrāṇeyastvamekadhā bahudhā tridhā // VamP_60.39 //",
  "GP12vamp__u:8599": "yajñastvaṃ yajamānastvamīḍyastvamasi yājakaḥ /",
  "GP12vamp__u:8600": "jñātā jñeyastathā jñānaṃ dhyeyo dhyātāsi ceśvara // VamP_60.40 //",
  "GP12vamp__u:8601": "dhyānayogaśca yogī ca gatirmokṣo dhṛtiḥ sukham /",
  "GP12vamp__u:8602": "yogāṅgāni tvamīśānaḥ sarvagastvaṃ namo 'stu te // VamP_60.41 //",
  "GP12vamp__u:8603": "brahma hotā tathodgātā sāma yūpo 'ta dakṣiṇā /",
  "GP12vamp__u:8604": "dīkṣā tvaṃ tvaṃ puroḍāśastvaṃ paśuḥ paśuvāhyasi // VamP_60.42 //",
  "GP12vamp__u:8605": "guhyo dhātā ca paramaḥ śivo nārāyaṇastathā /",
  "GP12vamp__u:8606": "mahājano nirayanaḥ sahasrārkendurūpavān // VamP_60.43 //",
  "GP12vamp__u:8607": "dvādaśāro 'tha ṣaṇṇābhistrivyūho dviyugastathā /",
  "GP12vamp__u:8608": "kālacakro bhavānīśo namaste puruṣottamaḥ // VamP_60.44 //",
  "GP12vamp__u:8609": "parākramo vikramastvaṃ hayagrīvo harīśvaraḥ /",
  "GP12vamp__u:8610": "nareśvaro 'tha brahmeśaḥ sūryeśastvaṃ namo 'stu te // VamP_60.45 //",
  "GP12vamp__u:8611": "aśvavaktro mahāmedhāḥ śaṃbhuḥ śakraḥ prabhañjanaḥ /",
  "GP12vamp__u:8612": "mitrāvaruṇamūrtistvamamūrtiranaghaḥ paraḥ // VamP_60.46 //",
  "GP12vamp__u:8613": "prāgvaṃśakāyo bhūtādirmahābhūto 'cyuto dvijaḥ /",
  "GP12vamp__u:8614": "tvamūrdhvakarttā ūrdhvaś ca ūrdhvaretā namo 'stu te // VamP_60.47 //",
  "GP12vamp__u:8615": "mahāpātakahā tvaṃ ca upapātakahā tathā /",
  "GP12vamp__u:8616": "anīśaḥ sarvapāpebhyastvāmahaṃ śaraṇaṃ gataḥ // VamP_60.48 //",
  "GP12vamp__u:8617": "ityetat paramaṃ stotraṃ sarvapāpapramocanam /",
  "GP12vamp__u:8618": "maheśvareṇa kathitaṃ vārāṇasyāṃ purā mune // VamP_60.49 //",
  "GP12vamp__u:8619": "keśavasyāgrato gatvā snātvā tīrthe sitodake /",
  "GP12vamp__u:8620": "upaśāntastathā jāto rudraḥ pāpavaśāt tataḥ // VamP_60.50 //",
  "GP12vamp__u:8621": "etat pavitraṃ tripuradhnabhāṣitaṃ paṭhan naro viṣṇuparo maharṣe /",
  "GP12vamp__u:8622": "vimuktapāpo hyupaśāntamūrti saṃpūjyate devavaraiḥ prasiddhaiḥ // VamP_60.51 //",
  "GP12vamp__u:8623": "iti śrīvāmanapurāṇe ṣaṣṭhitamo 'dhyāyaḥ",
  "GP12vamp__u:8624": "________________________________________________________________________",
  "GP12vamp__u:8625": "pulastya uvāca /",
  "GP12vamp__u:8626": "dvitīyaṃ pāpaśamanaṃ stavaṃ vakṣyāmi te mune /",
  "GP12vamp__u:8627": "yena samyagadhītena pāpaṃ nāśaṃ tu gaccati // VamP_61.1 //",
  "GP12vamp__u:8628": "matsyaṃ namasye deveśaṃ kūrmaṃ govindameva ca /",
  "GP12vamp__u:8629": "hayaśīrṣaṃ namaste 'haṃ bhavaṃ viṣṇuṃ trivikramam // VamP_61.2 //",
  "GP12vamp__u:8630": "namasye mādhaveśānau hṛṣīkaśakumāriṇau /",
  "GP12vamp__u:8631": "nārāyaṇaṃ namasye 'haṃ namasye garuḍāsanam // VamP_61.3 //",
  "GP12vamp__u:8632": "ūrdhvakeśaṃ nṛsihaṃ ca rupadhāraṃ kurudhvajam /",
  "GP12vamp__u:8633": "kāmapālamakhaṇḍaṃ ca namasye brāhmaṇapriyam // VamP_61.4 //",
  "GP12vamp__u:8634": "ajitaṃ viśvakarmāṇaṃ puṇḍarīkaṃ dvijapriyam /",
  "GP12vamp__u:8635": "haṃsaṃ śaṃbhuṃ namasye ca brahmāṇaṃ saprajāpatim // VamP_61.5 //",
  "GP12vamp__u:8636": "namasye śūlabāhuṃ ca devaṃ cakradharaṃ tathā /",
  "GP12vamp__u:8637": "śivaṃ viṣṇuṃ suvarṇākṣaṃ gopatiṃ pītavāsasam // VamP_61.6 //",
  "GP12vamp__u:8638": "namasye ca gadāpāṇiṃ namasye ca kuśośayam /",
  "GP12vamp__u:8639": "ardhanārīśvaraṃ devaṃ namasye pāpanāśanam // VamP_61.7 //",
  "GP12vamp__u:8640": "gopālaṃ ca saivakuṇṭhaṃ namasye cāparājitam /",
  "GP12vamp__u:8641": "namasye viśvarūpaṃ ca saugandhiṃ sarvadāśivam // VamP_61.8 //",
  "GP12vamp__u:8642": "pāñcālikaṃ hayagrīvaṃ svayambhuvamamareśvaram /",
  "GP12vamp__u:8643": "namasye puṣkarākṣaṃ ca payogandhiṃ ca keśavam // VamP_61.9 //",
  "GP12vamp__u:8644": "avimuktaṃ ca lolaṃ ca jyeṣṭheyaṃ madhyamaṃ tathā /",
  "GP12vamp__u:8645": "upaśāntaṃ tamasye 'haṃ mārkaṇḍeyaṃ sajambukam // VamP_61.10 //",
  "GP12vamp__u:8646": "namasye padmakiraṇaṃ namasye vaḍavāmukham /",
  "GP12vamp__u:8647": "kārttikeyaṃ namasye 'haṃ bāhlīkaṃ śikhinaṃ tathā // VamP_61.11 //",
  "GP12vamp__u:8648": "namasye sthāṇumanaghaṃ namasye vanamālinam /",
  "GP12vamp__u:8649": "namasye lāṅgalīśaṃ ca namasye 'haṃ śriyaḥ patim // VamP_61.12 //",
  "GP12vamp__u:8650": "namasye ca trinayanaṃ namasye havyavāhanam /",
  "GP12vamp__u:8651": "namasye ca trisauvarṇaṃ namasye śaśibhūṣaṇam // VamP_61.13 //",
  "GP12vamp__u:8652": "triṇāciketaṃ brahmeśaṃ namasye śaśibhūṣaṇam /",
  "GP12vamp__u:8653": "kapardinaṃ namasye ca sarvāmayavināśanam // VamP_61.14 //",
  "GP12vamp__u:8654": "namasye śaśinaṃ sūryaṃ dhruvaṃ raudraṃ mahaujasam /",
  "GP12vamp__u:8655": "padmanābhaṃ hiraṇyākṣaṃ namasye skandamavyayam // VamP_61.15 //",
  "GP12vamp__u:8656": "namasye bhīmahaṃsau ca namasye hāṭakeśvaram /",
  "GP12vamp__u:8657": "sadā haṃsaṃ namasye ca namasye prāmatarpaṇam // VamP_61.16 //",
  "GP12vamp__u:8658": "namasye rukmakavacaṃ mahāyoginamīśvaram /",
  "GP12vamp__u:8659": "namasye śrīnivāsaṃ ca namasye puruṣottamam // VamP_61.17 //",
  "GP12vamp__u:8660": "namasye ca caturbāhuṃ namasye vasudhādhipam /",
  "GP12vamp__u:8661": "vanaspatiṃ paśupatiṃ namasye prabhumavyayām // VamP_61.18 //",
  "GP12vamp__u:8662": "śrīkaṇṭhaṃ vāsudevaṃ nīlakaṇṭhaṃ sadaṇḍinam /",
  "GP12vamp__u:8663": "namasye sarvamanaghaṃ gaurīśaṃ nakulīsvaram // VamP_61.19 //",
  "GP12vamp__u:8664": "manoharaṃ kṛṣṇakeśaṃ namasye cakrapāṇinam /",
  "GP12vamp__u:8665": "yaśodharaṃ mahābāhuṃ namasye ca kuśapriyam // VamP_61.20 //",
  "GP12vamp__u:8666": "bhūdharaṃ chāditagadaṃ sunetraṃ śūlaśaṅkhinam /",
  "GP12vamp__u:8667": "bhadrākṣaṃ vīrabhadraṃ ca namasye śaṅkukarṇikam // VamP_61.21 //",
  "GP12vamp__u:8668": "vaṣadhvajaṃ maheśaṃ ca viśvāmitraṃ śaśiprabham /",
  "GP12vamp__u:8669": "upendra caiva govindaṃ namaste paṅkajapriyam // VamP_61.22 //",
  "GP12vamp__u:8670": "sahasraśirsaṃ devaṃ namasye kundamālinam /",
  "GP12vamp__u:8671": "kālāgniṃ rudradeveśaṃ namasye kṛttivāsasam // VamP_61.23 //",
  "GP12vamp__u:8672": "namasye chāgaleśaṃ ca namasye paṅkajāsanam /",
  "GP12vamp__u:8673": "sahasrākṣaṃ kokanadaṃ namasye hariśaṅkaram // VamP_61.24 //",
  "GP12vamp__u:8674": "agastayaṃ garuḍaṃ viṣṇuṃ kapilaṃ brahmavāṅmayam /",
  "GP12vamp__u:8675": "sanātanaṃ ca brahmāṇaṃ namasye brahmatatparam // VamP_61.25 //",
  "GP12vamp__u:8676": "apratarkyaṃ caturbāhuṃ sahasrāṃśuṃ tapomayam /",
  "GP12vamp__u:8677": "namasye dharmarājānaṃ devaṃ garuḍavāhanam // VamP_61.26 //",
  "GP12vamp__u:8678": "sarvabūtagataṃ śāntaṃ nirmalaṃ sarvalakṣaṇam /",
  "GP12vamp__u:8679": "mahāyoginamavyaktaṃ namasye pāpanāśanam // VamP_61.27 //",
  "GP12vamp__u:8680": "nirañjanaṃ nirākāraṃ nirguṇaṃ nirmalaṃ padam /",
  "GP12vamp__u:8681": "namasye pāpahantāraṃ śaraṇyaṃ śaraṇaṃ vraje // VamP_61.28 //",
  "GP12vamp__u:8682": "etat pavitraṃ paramaṃ purāṇaṃ proktaṃ tvagastayena maharṣiṇā ca /",
  "GP12vamp__u:8683": "dhnyaṃ yaśasyaṃ bahupāpanāśanaṃ saṃkartanāt smāraṇāt saṃśravācca // VamP_61.29 //",
  "GP12vamp__u:8684": "iti śrīvāmanapurāṇe ekaṣaṣṭitamo 'dhyāyaḥ",
  "GP12vamp__u:8685": "________________________________________________________________________",
  "GP12vamp__u:8686": "pulastya uvāca /",
  "GP12vamp__u:8687": "gate 'tha tīrthayātrāyāṃ prahlāde dānaveśvare /",
  "GP12vamp__u:8688": "kurukṣetraṃ samabhyāgād yaṣṭuṃ vairocano valiḥ // VamP_62.1 //",
  "GP12vamp__u:8689": "tasmin mahādharmayute tīrthe brāhmaṇapuṅgavaḥ /",
  "GP12vamp__u:8690": "śukro dvijātipravarānāmantrayat bhārgavān // VamP_62.2 //",
  "GP12vamp__u:8691": "bhṛgūnāmantryamāṇān vai śrutvātreyāḥ sagautamāḥ /",
  "GP12vamp__u:8692": "kauśikāṅgirasaścaiva tatyajuḥ kurujāṅgalān // VamP_62.3 //",
  "GP12vamp__u:8693": "uttarāśāṃ prajagmuste nadīmanu śatadrukām /",
  "GP12vamp__u:8694": "śātadrave jale snātvā vipāśāṃ prayayustataḥ // VamP_62.4 //",
  "GP12vamp__u:8695": "vijñāya tatrāpyaratiṃ snātvār'cya pitṛdevatāḥ /",
  "GP12vamp__u:8696": "prajagmuḥ kiraṇāṃ puṇyāṃ dineśakiraṇacyutām // VamP_62.5 //",
  "GP12vamp__u:8697": "tasyāṃ snātvār'cya deverṣe sarva eva maharṣayaḥ /",
  "GP12vamp__u:8698": "airāvatīṃ supuṇyodāṃ snātvā jagmuratheśvarīm // VamP_62.6 //",
  "GP12vamp__u:8699": "devikāyā jale snātvā payoṣṇyāṃ caiva tāpasāḥ /",
  "GP12vamp__u:8700": "avatīrṇā mune snātumātreyādyāḥ śubhāṃ nadīm // VamP_62.7 //",
  "GP12vamp__u:8701": "tato nimagnā dadṛśuḥ pratibimbamathātmanaḥ /",
  "GP12vamp__u:8702": "antarjale dvijaśreṣṭha mahadāścaryakārakam // VamP_62.8 //",
  "GP12vamp__u:8703": "unmajjane ca dadṛśuḥ punarvismitamānasāḥ /",
  "GP12vamp__u:8704": "tataḥ snātvā samuttīrṇā ṛṣayaḥ sarva eva hi // VamP_62.9 //",
  "GP12vamp__u:8705": "jagamustato 'pi te brahman kathayantaḥ parasparam /",
  "GP12vamp__u:8706": "cintayantaśca satataṃ kimetaditi vismitāḥ // VamP_62.10 //",
  "GP12vamp__u:8707": "tato dūrādapaśyanta vanaṣaṇḍaṃ suvistṛtam /",
  "GP12vamp__u:8708": "vanaṃ haragalaśyāmaṃ khagadhvaninināditam // VamP_62.11 //",
  "GP12vamp__u:8709": "atituṅgatayā vayoma āvṛṇvānaṃ nagottamam /",
  "GP12vamp__u:8710": "vistṛtābhirjaṭābhistu antarbhūmiñca nārada // VamP_62.12 //",
  "GP12vamp__u:8711": "kānanaṃ puṣpitairvṛkṣairatibhāti samantataḥ /",
  "GP12vamp__u:8712": "daśārddhavarṇaiḥ sukhadairnabhastārāgaṇairiva // VamP_62.13 //",
  "GP12vamp__u:8713": "taṃ dṛṣṭvā kamalairvyāptaṃ puṇḍarīkaiśca śobhitam /",
  "GP12vamp__u:8714": "tadvat kokanadairvyāptaṃ vanaṃ padmavanaṃ yathā // VamP_62.14 //",
  "GP12vamp__u:8715": "prajagmustuṣṭimatulāṃ te hlādaṃ paramaṃ yayaḥ /",
  "GP12vamp__u:8716": "viviśuḥ prītamanaso haṃsā iva mahāsaraḥ // VamP_62.15 //",
  "GP12vamp__u:8717": "tanmadhye dadṛśuḥ puṇyamāśramaṃ lokapūjitam /",
  "GP12vamp__u:8718": "caturṇāṃ lokapālānāṃ vargāṇāṃ munisattama / /",
  "GP12vamp__u:8719": "62.16 dharmāśramaṃ prāṅmukhaṃ tu palāśaviṭapāvṛtam /",
  "GP12vamp__u:8720": "pratīcyabhimukhaṃ brahman arthasyekṣuvanāvṛtam // VamP_62.17 //",
  "GP12vamp__u:8721": "dakṣiṇābhimukhaṃ kāmyaṃ rambhāśokavanāvṛtam /",
  "GP12vamp__u:8722": "udaṅmukhaṃ ca mokṣasya śuddhasphaṭikavarcasam // VamP_62.18 //",
  "GP12vamp__u:8723": "kṛtānte tvāśramī mokṣaḥ kāmastretāntare śramī /",
  "GP12vamp__u:8724": "āśramyartho dvāparānte tiṣyādau dharma āśramī // VamP_62.19 //",
  "GP12vamp__u:8725": "tānyāśramāṇi munayo dṛṣṭvātreyādayo 'vyayāḥ /",
  "GP12vamp__u:8726": "tatraiva ca ratiṃ cakrurakhaṇḍe salilāplute // VamP_62.20 //",
  "GP12vamp__u:8727": "dharmādyairbhagavān viṣṇurakhaṇḍa viśrutaḥ /",
  "GP12vamp__u:8728": "caturmurtirjagannāthaḥ purvameva pratiṣṭhitaḥ // VamP_62.21 //",
  "GP12vamp__u:8729": "tamarcayanti ṛṣayo yogātmāno bahuśrutāḥ /",
  "GP12vamp__u:8730": "śuśrūṣayātha tapasā brahmacaryeṇa nārada // VamP_62.22 //",
  "GP12vamp__u:8731": "evaṃ te nyavasaṃstatra sametā munayo vane /",
  "GP12vamp__u:8732": "asurebhyastadā bhītāḥ svāśrityākhaṇḍaparvatam // VamP_62.23 //",
  "GP12vamp__u:8733": "tathānye brāhmaṇā brahman aśmakuṭṭā marīcipāḥ /",
  "GP12vamp__u:8734": "snātvā jale hi kālindyāḥ prajagmurdakṣiṇāmukhāḥ // VamP_62.24 //",
  "GP12vamp__u:8735": "avantiviṣayaṃ prāpya viṣṇumāsādya saṃsthitāḥ /",
  "GP12vamp__u:8736": "viṣṇorapi prasādena duṣpraveśaṃ mahāsuraiḥ // VamP_62.25 //",
  "GP12vamp__u:8737": "bālakhilyādayo jagmuravaśā dānavād bhayāt /",
  "GP12vamp__u:8738": "rudrakoṭiṃ samāśritya sthitāste brahmacāriṇaḥ // VamP_62.26 //",
  "GP12vamp__u:8739": "evaṃ gateṣu vipreṣu gautamāṅgirasādiṣu /",
  "GP12vamp__u:8740": "śukrastu bhārgavān sarvān ninye yajñavidhau mune // VamP_62.27 //",
  "GP12vamp__u:8741": "adhiṣṭhite bhārgavaistu mahāyajñe 'mitadyute /",
  "GP12vamp__u:8742": "yajñadīkṣāṃ baleḥ śukraścākāra vidhinā svayam // VamP_62.28 //",
  "GP12vamp__u:8743": "śvetāmbaradharo daityaḥ śvetamālyānulepanaḥ /",
  "GP12vamp__u:8744": "mṛgājināvṛtaḥ pṛṣṭhe barhipatravicitritaḥ // VamP_62.29 //",
  "GP12vamp__u:8745": "samāste vitate yajñe sadasyairabhisaṃvṛtaḥ /",
  "GP12vamp__u:8746": "hayagrīvapralambādyairmayabāṇapurogamaiḥ // VamP_62.30 //",
  "GP12vamp__u:8747": "patnī vindhyāvalī cāsya dīkṣitā yajñakarmaṇi /",
  "GP12vamp__u:8748": "lalanānāṃ sahasrasya pradhānā ṛṣikanyakā // VamP_62.31 //",
  "GP12vamp__u:8749": "śukreṇāśvaḥ śvetavarṇo madhumāse sulakṇaḥ /",
  "GP12vamp__u:8750": "mahīṃ vihartumutsṛṣṭastārakākṣo 'nvagācca tam // VamP_62.32 //",
  "GP12vamp__u:8751": "evamaśve samutsṛṣṭe vitate yajñakarmaṇi /",
  "GP12vamp__u:8752": "gate ca māsatritaye hūyamāne ca pāvake // VamP_62.33 //",
  "GP12vamp__u:8753": "pūjyamāneṣu daityeṣu miṣunasthe divākare /",
  "GP12vamp__u:8754": "suṣuve devajananī mādhavaṃ vāmanākṛtim // VamP_62.34 //",
  "GP12vamp__u:8755": "taṃ jātamātraṃ bhagavantamīśaṃ nārāyaṇaṃ lokapatiṃ purāṇam /",
  "GP12vamp__u:8756": "brahmā samabhyetya samaṃ maharṣibhiḥ stotraṃ jagādātha vibhormaharṣe // VamP_62.35 //",
  "GP12vamp__u:8757": "namo 'stu te mādhava sattvamūrtte namo 'stu te śāśvata viśvarūpa /",
  "GP12vamp__u:8758": "namo 'stu te śatruvanendhanāgne namo 'stu vai pāpamahādavāgne // VamP_62.36 //",
  "GP12vamp__u:8759": "namaste puṇḍarīkākṣa namaste viśvabhāvana /",
  "GP12vamp__u:8760": "namaste jagādādhāra namaste puruṣottama // VamP_62.37 //",
  "GP12vamp__u:8761": "nārāyaṇa jaganmūrte jagannātha gadādhara /",
  "GP12vamp__u:8762": "pītavāsaḥ śriyaḥkānta janārdana namo 'stu te // VamP_62.38 //",
  "GP12vamp__u:8763": "bhavāṃstrātā ca goptā ca viśvātmā sarvago 'vyayaḥ /",
  "GP12vamp__u:8764": "sarvadhārī dharādhārī rūpadhārī namo 'stu te // VamP_62.39 //",
  "GP12vamp__u:8765": "vardhasva vardhitāśeṣatrailokya surapūjita /",
  "GP12vamp__u:8766": "kuruṣva daivatapate maghono 'śrupramārjanam // VamP_62.40 //",
  "GP12vamp__u:8767": "tvaṃ dhātā ca vidhātā ca saṃhartā tvaṃ maheśvaraḥ /",
  "GP12vamp__u:8768": "mahālaya mahāyogin yogaśāyin namo 'stu te / /",
  "GP12vamp__u:8769": "62.41 itthaṃ stuto jagannāthaṃ sarvātmā sarvago hariḥ /",
  "GP12vamp__u:8770": "provāca bhagavān mahyaṃ kurūpanayanaṃ vibho // VamP_62.42 //",
  "GP12vamp__u:8771": "tataścakāra devasya jātakarmādikāḥ kriyāḥ /",
  "GP12vamp__u:8772": "bharadvājo mahātejā bārhaspatyastapodhanaḥ // VamP_62.43 //",
  "GP12vamp__u:8773": "vratabandhaṃ tatheśasta kṛtavān sarvasāstravit /",
  "GP12vamp__u:8774": "tato daduḥ prītiyutāḥ sarva eva varān kramāt // VamP_62.44 //",
  "GP12vamp__u:8775": "yajñopavītaṃ pulahastvahaṃ ca sitavāsasī /",
  "GP12vamp__u:8776": "mṛgājinaṃ kumbhayonirbharadvājastu mekhalām // VamP_62.45 //",
  "GP12vamp__u:8777": "pālāśamadadad daṇḍaṃ marīcirbrahmaṇāḥ sutaḥ /",
  "GP12vamp__u:8778": "akṣasūtraṃ vāruṇistu kauśyaṃ vedamathāṅgirāḥ // VamP_62.46 //",
  "GP12vamp__u:8779": "chatraṃ prādād raghū rājā upānadyugalaṃ nṛgaḥ /",
  "GP12vamp__u:8780": "kamṇḍaluṃ bṛhattejāḥ prādādviṣṇorbṛhaspatiḥ // VamP_62.47 //",
  "GP12vamp__u:8781": "evaṃ kṛtopanayano bhagavān bhūtabhāvanaḥ /",
  "GP12vamp__u:8782": "saṃstūyamāno ṛṣibhiḥ sāṅgaṃ vedamadhīyata // VamP_62.48 //",
  "GP12vamp__u:8783": "bharadvājādāṅgirasāt sāmavedaṃ mahādhvanim /",
  "GP12vamp__u:8784": "mahadākhyānasaṃyuktaṃ gandharvasahitaṃ mune // VamP_62.49 //",
  "GP12vamp__u:8785": "māsenaikena bagavān jñānaśrutimahārṇavaḥ /",
  "GP12vamp__u:8786": "lokacārapravṛttyarthamabhūcchrutiviśāradaḥ // VamP_62.50 //",
  "GP12vamp__u:8787": "sarvaśāstreṣu naipuṇyaṃ gatvā devo 'kṣayo 'vyayaḥ /",
  "GP12vamp__u:8788": "provāca brāhmaṇaśreṣṭhaṃ bharadvājamidaṃ vacaḥ // VamP_62.51 //",
  "GP12vamp__u:8789": "śrīvāmana uvāca /",
  "GP12vamp__u:8790": "brahman vrajāmi dehyājñāṃ kurukṣetraṃ mahodayam /",
  "GP12vamp__u:8791": "tatra daityapateḥ puṇyo hayamedhaḥ pravartate // VamP_62.52 //",
  "GP12vamp__u:8792": "samāviṣṭāni paśyasva tejāṃsi pṛthivītale /",
  "GP12vamp__u:8793": "ye saṃnidhānāḥ satataṃ madaṃśāḥ puṇyavardhanāḥ /",
  "GP12vamp__u:8794": "tenāhaṃ pratijānāmi kurukṣetraṃ gato baliḥ // VamP_62.53 //",
  "GP12vamp__u:8795": "bharadvāja uvāca /",
  "GP12vamp__u:8796": "svecchayā tiṣṭha vā gaccha nāhamājñāpayāmi te /",
  "GP12vamp__u:8797": "gamiṣyāmo vayaṃ viṣṇo baleradhvaraṃ mā khida // VamP_62.54 //",
  "GP12vamp__u:8798": "yad bhavantamahaṃ deva paripṛcchāmi tad vada /",
  "GP12vamp__u:8799": "keṣu keṣu vibho nityaṃ sthāneṣu puruṣottama /",
  "GP12vamp__u:8800": "sānnidhyaṃ bhavato brūhi jñātumicchāmi tattvataḥ // VamP_62.55 //",
  "GP12vamp__u:8801": "vāmana uvāca /",
  "GP12vamp__u:8802": "śrūyatāṃ kathayiṣyāmi yeṣu yeṣu guro aham /",
  "GP12vamp__u:8803": "nivāsāmi supuṇyeṣu sthāneṣu bahurūpavān // VamP_62.56 //",
  "GP12vamp__u:8804": "mamāvatārairvasudhā nabhastalaṃ pātālamambhonidhayo divañca /",
  "GP12vamp__u:8805": "diśaḥ samastā girayo 'mbudāśca vyāptā bharadvāja mamānurūpaiḥ // VamP_62.57 //",
  "GP12vamp__u:8806": "ye divyā ye ca bhaumā jalagaganacarāḥ sthāvarā jaṅgamāśca sendrāḥ sārkāḥ sacandrā yamavasuvaruṇā hyagnayaḥ sarvapālāḥ /",
  "GP12vamp__u:8807": "brahmādyāḥ sthāvarāntā dvijakhagamahitā mūrtimanto hyamūrtāḥ te sarve matprasūtā bahu vividhaguṇāḥ pūraṇārthaṃ pṛthivyāḥ // VamP_62.58 //",
  "GP12vamp__u:8808": "ete hi mukhyāḥ surasiddhadānavaiḥ pujyāstathā saṃnihitā mahītale /",
  "GP12vamp__u:8809": "yairdṛṣṭamātraiḥ sahasaiva nāśaṃ prayāti pāpaṃ dvijavarya kīrtanaiḥ // VamP_62.59 //",
  "GP12vamp__u:8810": "iti śrīvāmanapurāṇe dviṣaṣṭitamo 'dhyāyaḥ",
  "GP12vamp__u:8811": "________________________________________________________________________",
  "GP12vamp__u:8812": "śrībhagavānuvāca /",
  "GP12vamp__u:8813": "ādyaṃ mātsyaṃ mahadrupaṃ saṃsthitaṃ mānase hrade /",
  "GP12vamp__u:8814": "sarvapāpakṣayakaraṃ kīrtanasparśanādibhiḥ // VamP_63.1 //",
  "GP12vamp__u:8815": "kaurmamanyatsannidhānaṃ kośikyāṃ pāpanāśanam /",
  "GP12vamp__u:8816": "hayaśīrṣaṃ ca kṛṣṇāṃśe govindaṃ hastināpure // VamP_63.2 //",
  "GP12vamp__u:8817": "tatrivikramaṃ ca kālindyāṃ liṅgabhede bhavaṃ vibhum /",
  "GP12vamp__u:8818": "kedāre mādhavaṃ śauriṃ kubjāmre hṛṣṭamūrdhajam // VamP_63.3 //",
  "GP12vamp__u:8819": "nārāyaṇaṃ badarthāṃ ca vārāhe garuḍāsanam /",
  "GP12vamp__u:8820": "jayeśaṃ bhadrakarṇe ca vipāśāyāṃ dvijapriyam // VamP_63.4 //",
  "GP12vamp__u:8821": "rūpadhāramirāvatyāṃ kurukṣetre kurudhvajam /",
  "GP12vamp__u:8822": "kṛtaśauce nṛsiṃhaṃ ca gokarṇe viśvakarmiṇam // VamP_63.5 //",
  "GP12vamp__u:8823": "prācīne kāmapālaṃ ca puṇḍarīkaṃ mahāmbhasi /",
  "GP12vamp__u:8824": "viśākhayūpe hyajitaṃ haṃsaṃ haṃsapade tathā // VamP_63.6 //",
  "GP12vamp__u:8825": "payoṣṇāyāmakhaṇḍaṃ ca vitastāyāṃ kumārilam /",
  "GP12vamp__u:8826": "maṇimatparvate śaṃbhuṃ brahmaṇye ca prajāpatim // VamP_63.7 //",
  "GP12vamp__u:8827": "madhunadyāṃ cakradharaṃ śūlabāhuṃ himālaye /",
  "GP12vamp__u:8828": "viddhi viṣṇuṃ muniśreṣṭa sthitamoṣadhisānuni // VamP_63.8 //",
  "GP12vamp__u:8829": "bhṛ-gutuṅge suvarṇāśraṃ naimiṣe pītavāsasam /",
  "GP12vamp__u:8830": "gayāyāṃ gopatiṃ devaṃ gadāpāṇinamīśvaram // VamP_63.9 //",
  "GP12vamp__u:8831": "trailokyanāthaṃ varadaṃ gopratāre kuśeśayam /",
  "GP12vamp__u:8832": "arddhanārīśvaraṃ puṇye māhendre dabhiṇe girau // VamP_63.10 //",
  "GP12vamp__u:8833": "gopālamuttare nityaṃ mahendre somapīthinam /",
  "GP12vamp__u:8834": "vaikuṇṭhamapi sahyādrau pāriyātra'parājitam // VamP_63.11 //",
  "GP12vamp__u:8835": "kaśerudeśe deveśaṃ viśvarūpaṃ tapodhanam /",
  "GP12vamp__u:8836": "malayādrau ca saugandhiṃ vindhyapāde sadāśivam // VamP_63.12 //",
  "GP12vamp__u:8837": "avanativiṣaye viṣṇuṃ niṣadheṣvamareśvaram /",
  "GP12vamp__u:8838": "pāñcālikaṃ ca brahmarṣe pāñcāleṣu vyavasthitam // VamP_63.13 //",
  "GP12vamp__u:8839": "mahodaye hayagrīvaṃ prayāge yogaśāyinam /",
  "GP12vamp__u:8840": "svayaṃbhuvaṃ madhuvate ayogandhiṃ ca puṣkare // VamP_63.14 //",
  "GP12vamp__u:8841": "tathaiva viprapravara vārāṇasyāṃ ca keśavam /",
  "GP12vamp__u:8842": "avimuktakamatraiva lolaścātraiva gīyate // VamP_63.15 //",
  "GP12vamp__u:8843": "padmāyāṃ padmakiraṇaṃ samudre vaḍavāsukham /",
  "GP12vamp__u:8844": "kumāradhāre bāhlīśaṃ kārtikeyaṃ ca barhiṇam // VamP_63.16 //",
  "GP12vamp__u:8845": "ajeśe śaṃbhumanaghaṃ sthāṇuṃ ca kurujāṅgale /",
  "GP12vamp__u:8846": "vanamālinamāhurmāṃ diṣkindhāvāsino janāḥ // VamP_63.17 //",
  "GP12vamp__u:8847": "vīraṃ kuvalāyārūḍhaṃ śaṅkhacakragadādharam /",
  "GP12vamp__u:8848": "śrīvatsāhkamudārāṅgaṃ narmadāyāṃ śriyaḥ patim // VamP_63.18 //",
  "GP12vamp__u:8849": "māhiṣmatyāṃ trinayanaṃ tatraiva ca hutāśanam /",
  "GP12vamp__u:8850": "arbude ca trisauparṇa kṣmādharaṃ sūkarācale // VamP_63.19 //",
  "GP12vamp__u:8851": "triṇāciketaṃ brahmarṣe prabhāse ca kapardinam /",
  "GP12vamp__u:8852": "tathaivātrāpi vikhyātaṃ tṛtīyaṃ śaśisekharam // VamP_63.20 //",
  "GP12vamp__u:8853": "udaye śaśinaṃ sūryaṃ dhruvaṃ ca tritayaṃ sthitam /",
  "GP12vamp__u:8854": "hemakūṭe hiraṇyākṣaṃ skandaṃ śaravaṇe mune // VamP_63.21 //",
  "GP12vamp__u:8855": "mahālaye smṛtaṃ rudramuttareṣu kuruṣvatha /",
  "GP12vamp__u:8856": "padmanābhaṃ muniśreṣṭha sarvasaukhyapradāyakam // VamP_63.22 //",
  "GP12vamp__u:8857": "saptagodāvare brahman vikhyātaṃ hāṭakeśvaram /",
  "GP12vamp__u:8858": "tatraiva ca mahāhaṃsaṃ prayāge 'pi vaṭeśvaram // VamP_63.23 //",
  "GP12vamp__u:8859": "śoṇe ca rukmakavacaṃ kuṇḍine ghrāṇatarpaṇam /",
  "GP12vamp__u:8860": "bhillīvane mahāyogaṃ mādreṣu puruṣottamam // VamP_63.24 //",
  "GP12vamp__u:8861": "plakṣāvataraṇe viśvaṃ śrīnivāsaṃ dvijottama /",
  "GP12vamp__u:8862": "śūrpārake caturbāhuṃ magadhāyāṃ sudhāpatim // VamP_63.25 //",
  "GP12vamp__u:8863": "girivraje paśupatiṃ śrīkaṇṭhaṃ yamunātaṭe /",
  "GP12vamp__u:8864": "vanaspatiṃ samākhyātaṃ daṇḍakāraṇyavāsinam // VamP_63.26 //",
  "GP12vamp__u:8865": "kāliñjare nīlakaṇṭhaṃ sarayvāṃ śaṃbhumuttamam /",
  "GP12vamp__u:8866": "haṃsayuktaṃ mahākośyāṃ sarvapāpapraṇāśanam // VamP_63.27 //",
  "GP12vamp__u:8867": "gokarṇe dakṣiṇe śarvaṃ vāsudevaṃ prajāmukhe /",
  "GP12vamp__u:8868": "vinghyaśṛṅge mahāśairiṃ kanthāyāṃ madhusūdanam // VamP_63.28 //",
  "GP12vamp__u:8869": "trikūṭaśikhare brahman cakrapāṇinamīśvaram /",
  "GP12vamp__u:8870": "lauhadaṇḍe hṛṣīkeśaṃ kosalāyāṃ manoharam // VamP_63.29 //",
  "GP12vamp__u:8871": "mahābāhuṃ surāṣṭre ca navarāṣṭre yaśodharam /",
  "GP12vamp__u:8872": "bhūdharaṃ devakānadyāṃ mahodāyāṃ kuśapriyam // VamP_63.30 //",
  "GP12vamp__u:8873": "gomatyāṃ chāditagadaṃ śaṅkhoddhāre ca śaṅkhinam /",
  "GP12vamp__u:8874": "sunetraṃ saindhavāraṇye śūraṃ śūrapure sthitam // VamP_63.31 //",
  "GP12vamp__u:8875": "rudrākhyaṃ ca haraṇvatyāṃ vīrabhadraṃ triviṣṭape /",
  "GP12vamp__u:8876": "śaṅkukarṇaṃ ca bhīmāyāṃ bhīmaṃ śālavane viduḥ // VamP_63.32 //",
  "GP12vamp__u:8877": "viśvāmitraṃ ca gaditaṃ kailāse vṛṣabhadhvajam /",
  "GP12vamp__u:8878": "maheśaṃ mahilāśaile kāmarūpe śaśiprabham // VamP_63.33 //",
  "GP12vamp__u:8879": "balabhyāmapi gomitraṃ kaṭāhe paṅkajapriyam /",
  "GP12vamp__u:8880": "upendraṃ siṃhaladvīpe śakrāhve kundamālinam // VamP_63.34 //",
  "GP12vamp__u:8881": "rasātale ca vikhyātaṃ sahasraśirasaṃ mune /",
  "GP12vamp__u:8882": "kālāgnirudraṃ tatraiva tathānyaṃ kṛttivāsasam // VamP_63.35 //",
  "GP12vamp__u:8883": "sutale kūrmamacalaṃ vitale paṅkajāsanam /",
  "GP12vamp__u:8884": "mahātale guro khyātaṃ deveśaṃ chāgaleśvaram // VamP_63.36 //",
  "GP12vamp__u:8885": "tale sahasracaraṇaṃ sahasrabhujamīśvaram /",
  "GP12vamp__u:8886": "sahasrākṣaṃ parikhyātaṃ musalākṛṣṭadānavam // VamP_63.37 //",
  "GP12vamp__u:8887": "pātāle yogināmīśaṃ sthitañca hariśaṅkaram /",
  "GP12vamp__u:8888": "dharātale kokanadaṃ medinyāṃ cakrapāṇinam // VamP_63.38 //",
  "GP12vamp__u:8889": "bhuvarloke ca garuḍaṃ svarloke viṣṇumavyayam /",
  "GP12vamp__u:8890": "maharlloke tathāgastyaṃ kapilaṃ ca jane sthitam // VamP_63.39 //",
  "GP12vamp__u:8891": "tapoloke 'khilaṃ brahman vāṅmayaṃ satyasaṃyutam /",
  "GP12vamp__u:8892": "brahmāṇaṃ brahmaloke ca saptame vai pratiṣṭhitam // VamP_63.40 //",
  "GP12vamp__u:8893": "sanātanaṃ tathā śaive paraṃ brahma ca vaiṣṇave /",
  "GP12vamp__u:8894": "apratarkyaṃ nirālambe nirākāśe tapomayam // VamP_63.41 //",
  "GP12vamp__u:8895": "jambudvīpe caturbāhuṃ kuśadvīpe kuśeśayam /",
  "GP12vamp__u:8896": "plakṣadvipe muniśreṣṭha khyātaṃ garuḍavāhanam // VamP_63.42 //",
  "GP12vamp__u:8897": "padmanābhaṃ tathā krauñce śālmale vṛṣabhadhvajam /",
  "GP12vamp__u:8898": "sahasrāṃśuḥ sthitaḥ śāke dharmarāṭ puṣkare sthitaḥ // VamP_63.43 //",
  "GP12vamp__u:8899": "tathā pṛthivyāṃ brahmarṣe śālagrāme sthito 'smayaham /",
  "GP12vamp__u:8900": "sajalasthalaparyantaṃ careṣu stāvareṣu ca // VamP_63.44 //",
  "GP12vamp__u:8901": "etāni puṇyāni mamālayāni brahman purāṇāni sanātanāni /",
  "GP12vamp__u:8902": "dharmapradānīha mahaujasāni saṃkīrtanīyanyaghanāśanāni // VamP_63.45 //",
  "GP12vamp__u:8903": "saṃkīrtanāt smāraṇād darśanācca saṃsparśanādeva ca devatāyāḥ /",
  "GP12vamp__u:8904": "dharmārthakāmādyapavargameva labhanti devā manujāḥ sasādhyāḥ // 63.46 //",
  "GP12vamp__u:8905": "etāni tubhyaṃ viniveditāni mamālayānīha tapomayāni /",
  "GP12vamp__u:8906": "uttiṣṭha gacchāmi mahāsurasya yajñaṃ surāṇāṃ hi hitāya vipra // VamP_63.47 //",
  "GP12vamp__u:8907": "pulastya uvāca /",
  "GP12vamp__u:8908": "ityevamuktvā vacanaṃ maharṣe viṣṇurbharadvājamṛṣiṃ mahātmā /",
  "GP12vamp__u:8909": "vilāsalīlāgamano girīndrāt sa cābhyagacchat kurujāṅgalaṃ hi // VamP_63.48 //",
  "GP12vamp__u:8910": "iti śrīvāmanapurāṇe triṣaṣṭitamo 'dhyāyaḥ",
  "GP12vamp__u:8911": "________________________________________________________________________",
  "GP12vamp__u:8912": "IN REE NICHT ZULÄSSIGE ZEICHEN:",
  "GP12vamp__u:8913": "- #2",
  "GP12vamp__u:8914": "r̥̄ #1",
  "GP12vamp__u:8915": "Ṣ #1",
  "GP12vamp__u:8916": "śrīvāmanapurāṇaṃ-64 pulastya uvāca /",
  "GP12vamp__u:8917": "tataḥ samāgaccati vāsudeve mahī cakampe girayaca celuḥ /",
  "GP12vamp__u:8918": "kṣubdhāḥ samudrā śrīvāmanapurāṇaṃ-64 pulastya uvāca /",
  "GP12vamp__u:8919": "tataḥ samāgaccati vāsudeve mahī cakampe girayaśca celuḥ /",
  "GP12vamp__u:8920": "kṣubdhāḥ samudrā divi ṛkṣamaṇḍalo babhau viparyastagatirmaharṣe // VamP_64.1 //",
  "GP12vamp__u:8921": "yajñaḥ samāgāt paramākulatvaṃ na vedmi kiṃ me madhuhā kariṣyati /",
  "GP12vamp__u:8922": "yathā pradagdho 'smi maheśvareṇa kiṃ māṃ na saṃdhakṣyayati vāsudevaḥ // VamP_64.2 //",
  "GP12vamp__u:8923": "ṛksāmamantrāhutibhirhutābhirvitānakīyān jvalanāstu bhāgān /",
  "GP12vamp__u:8924": "bhaktyā dvijendrarapi saṃprapāditān naiva pratīccanti vibhorbhayena // VamP_64.3 //",
  "GP12vamp__u:8925": "tān dṛṣṭvā ghorarupāṃstu utpātān dānaveśvaraḥ /",
  "GP12vamp__u:8926": "papracchośanasaṃ śukraṃ praṇipatya kṛtāñjaliḥ // VamP_64.4 //",
  "GP12vamp__u:8927": "kimarthamācārya mahī saśailā rambheva vātābhihatā cacāla /",
  "GP12vamp__u:8928": "kimāsurīyān suhutānapīha bhāgān na gṛhṇanti hutāśanāśca // VamP_64.5 //",
  "GP12vamp__u:8929": "kṣubdhāḥ kimarthaṃ makarālayāśca bho ṛkṣā na khe kiṃ pracaranti pūrvavat /",
  "GP12vamp__u:8930": "diśaḥ kimarthaṃ tamasā pariplutā doṣeṇa kasyādya vadasva me guro // VamP_64.6 //",
  "GP12vamp__u:8931": "pulstya uvāca /",
  "GP12vamp__u:8932": "śukrastad vākyamākarṇya virocanasuteritam /",
  "GP12vamp__u:8933": "atha jñātvā kāraṇaṃ ca baliṃ vacanamabravīt // VamP_64.7 //",
  "GP12vamp__u:8934": "śukra uvāca /",
  "GP12vamp__u:8935": "śṛṇuṣva daityeśvara yena bhāgān nāmī pratīcchanti hi āsurīyān /",
  "GP12vamp__u:8936": "hutāśanā mantrahutānapīha nūnaṃ samāgacchati vāsudevaḥ // VamP_64.8 //",
  "GP12vamp__u:8937": "tadaṅghrivikṣepamapārayantī mahī saśailā calitā ditīśa /",
  "GP12vamp__u:8938": "tasyāṃ calatyāṃ makarālayāmī udvṛttavelā ditijādya jātāḥ // VamP_64.9 //",
  "GP12vamp__u:8939": "pulastya uvāca /",
  "GP12vamp__u:8940": "śukrasya vacanaṃ śrutvā balirbhārgavamabravīt /",
  "GP12vamp__u:8941": "dharmaṃ satyaṃ ca pathyaṃ ca sarvotsāhasamīritam // VamP_64.10 //",
  "GP12vamp__u:8942": "baliruvāca /",
  "GP12vamp__u:8943": "āyāte vāsudeve vada mama bhagavan dharmakāmarthattattvaṃ kiṃ kāryaṃ kiṃ ca deyaṃ maṇikankamatho bhūgajāśvādikaṃ vā /",
  "GP12vamp__u:8944": "kiṃ vā vācyaṃ murārernijahitamathavā taddhitaṃ vā prayuḍhañje tathyaṃ pathyaṃpriyabhomama vadaśubhadantatkariṣye na cānyat // VamP_64.11 //",
  "GP12vamp__u:8945": "pulastya uvāca /",
  "GP12vamp__u:8946": "tad vākyaṃ bhārgavaṃ śrutvā daityanātheritaṃ varam /",
  "GP12vamp__u:8947": "vicintya nārada prāha bhūtabhavyavidīśvaraḥ // VamP_64.12 //",
  "GP12vamp__u:8948": "tvāyā kṛtā yajñabhujo 'surendrā bahiṣkṛtā ye śrutidṛṣṭamārge /",
  "GP12vamp__u:8949": "śrutipramāṇaṃ makhabhojino bahiḥ surāstadarthaṃ harir abhyupaiti // VamP_64.13 //",
  "GP12vamp__u:8950": "tasyādhvaraṃ daityasamāgatasya kāryaṃ hi kiṃ māṃ paripṛcchase yat /",
  "GP12vamp__u:8951": "kāryaṃ na deyaṃ hi vibho tṛṇāgraṃ yadadhvare bhūkanakādikaṃ vā // VamP_64.14 //",
  "GP12vamp__u:8952": "vācyaṃ tathā sāma nirarthakaṃ vibho kaste varaṃ dātumalaṃ hi śaknuyāt /",
  "GP12vamp__u:8953": "yasyodare bhūrbhuvanākapālarasātaleśā nivasanti nityaśaḥ // VamP_64.15 //",
  "GP12vamp__u:8954": "baliruvāca /",
  "GP12vamp__u:8955": "mayā na coktaṃ vacanaṃ hi bhārgava na cāsti mahyaṃ na ca dātumutsahe /",
  "GP12vamp__u:8956": "samāgate 'pyayarthini hīnavṛtte janārdane lokapatau kathaṃ tu // VamP_64.16 //",
  "GP12vamp__u:8957": "evaṃ ca śruyate ślokaḥ satāṃ kathayatāṃ vibho /",
  "GP12vamp__u:8958": "sadbhāvo brāhmaṇeṣveva karttavyo bhūtimicchatā /",
  "GP12vamp__u:8959": "dṛśyate hi tathā tacca satyaṃ brāhmaṇasattama // VamP_64.17 //",
  "GP12vamp__u:8960": "pūrvābhyāsena karmāṇi saṃbhavanti nṛṇāṃ sphuṭam /",
  "GP12vamp__u:8961": "vākkāyamanasānīha yonyantaragatānyapi // VamP_64.18 //",
  "GP12vamp__u:8962": "kiṃ vā tvayā dvijaśreṣṭha paurāṇī na śrutā kathā /",
  "GP12vamp__u:8963": "yā vṛttā malaye pūrvaṃ kośakārasutasya tu // VamP_64.19 //",
  "GP12vamp__u:8964": "śukra uvāca /",
  "GP12vamp__u:8965": "kathayasva mahābāho kośakārasutāśrayām /",
  "GP12vamp__u:8966": "kathāṃ paurāṇikīṃ puṇyāṃ mahākautūhalaṃ hi me // VamP_64.20 //",
  "GP12vamp__u:8967": "baliruvāca /",
  "GP12vamp__u:8968": "śṛṇuṣva kathayiṣyāmi kathāmetāṃ makhāntare /",
  "GP12vamp__u:8969": "pūrvābhyāsanibaddhāṃ hi satyāṃ bhṛgukulodvaha // VamP_64.21 //",
  "GP12vamp__u:8970": "mudgalasya muneḥ putro jñānavijñānapāragaḥ /",
  "GP12vamp__u:8971": "kośakāra iti khyāta āsīd brahmaṃstaporataḥ // VamP_64.22 //",
  "GP12vamp__u:8972": "tasyāsīd dayitā sādhvī dharmiṣṭhā nāmataḥ sutā /",
  "GP12vamp__u:8973": "satī vātsyāyanasutā dharmaśīlā pativratā // VamP_64.23 //",
  "GP12vamp__u:8974": "tasyāmasya suto jātaḥ prakṛtyā vai jaḍākṛtiḥ /",
  "GP12vamp__u:8975": "mūkavannālapati sa na ca paśyati cāndhavat // VamP_64.24 //",
  "GP12vamp__u:8976": "taṃ jātaṃ brāhmaṇī putraṃ jaḍaṃ mūkaṃ tvacakṣuṣam /",
  "GP12vamp__u:8977": "manyamānā gṛhadvāri ṣaṣṭhe 'hani samutsṛjat // VamP_64.25 //",
  "GP12vamp__u:8978": "tato 'bhyāgād durācārā rākṣasī jātahāriṇī /",
  "GP12vamp__u:8979": "svaṃ śiśuṃ kṛśamādāya sūrpākṣī nāma nāmataḥ // VamP_64.26 //",
  "GP12vamp__u:8980": "tatrotsṛjya svaputraṃ sā jagrāha dvijanandanam /",
  "GP12vamp__u:8981": "tamādāya jagāmātha bhoktuṃ śālodare girau // VamP_64.27 //",
  "GP12vamp__u:8982": "tatastāmāgatāṃ vīkṣya tasyā bhartā ghaṭodaraḥ /",
  "GP12vamp__u:8983": "netrahīnaḥ pratyuvāca kimānītastvayā priye // VamP_64.28 //",
  "GP12vamp__u:8984": "sābravīt rākṣasapate mayā sthāpya nijaṃ śiśum /",
  "GP12vamp__u:8985": "kośakāradvijagṛhe tasyānītaḥ prabho sutaḥ // VamP_64.29 //",
  "GP12vamp__u:8986": "sa prāha na tvayā bhadre bhadramācaritaṃ tviti /",
  "GP12vamp__u:8987": "mahājñānī dvijendro 'sau tataḥ śapsyati kopitaḥ // VamP_64.30 //",
  "GP12vamp__u:8988": "tasmācchīghramimaṃ tyaktvā manujaṃ ghorarupiṇam /",
  "GP12vamp__u:8989": "anyasya kasyacit putraṃ śīghramānaya sundari // VamP_64.31 //",
  "GP12vamp__u:8990": "ityevamuktā sā raudrā rākṣasī kāmacāriṇī /",
  "GP12vamp__u:8991": "samājagāma tvaritā samutpatya vihāyasam // VamP_64.32 //",
  "GP12vamp__u:8992": "sa cāpi rākṣasasuto nisṛṣṭo gṛhabāhyataḥ /",
  "GP12vamp__u:8993": "ruroda susvaraṃ brahman prakṣipyāṅguṣṭhamānane // VamP_64.33 //",
  "GP12vamp__u:8994": "sā kranditaṃ cirācchrutvā dharmiṣṭhā patimabravīt /",
  "GP12vamp__u:8995": "paśya svayaṃ muniśreṣṭha saśabdastanayastava // VamP_64.34 //",
  "GP12vamp__u:8996": "trastā sā nirjagāmātha gṛhamadhyāt tapasvinī /",
  "GP12vamp__u:8997": "sa cāpi brāhmaṇaśreṣṭhaḥ samapaśyata taṃ śiśum // VamP_64.35 //",
  "GP12vamp__u:8998": "varṇarūpādisaṃyuktaṃ yathā svatanayaṃ tathā /",
  "GP12vamp__u:8999": "tato vihasya provāca kośakāro nijāṃ priyām // VamP_64.36 //",
  "GP12vamp__u:9000": "etenāviśya dharmiṣṭhe bhāvyaṃ bhūtena sāmpratam /",
  "GP12vamp__u:9001": "ko 'pyaṭasmākaṃ chalayituṃ surūpī bhuvi saṃsthitaḥ // VamP_64.37 //",
  "GP12vamp__u:9002": "ityuktvā vacanaṃ mantrī mantraistaṃ rākṣasātmajam /",
  "GP12vamp__u:9003": "babandhollikhya vasudhāṃ sakuśenātha pāṇinā // VamP_64.38 //",
  "GP12vamp__u:9004": "etasminnantare prāptā sūrpākṣī viprabālakam /",
  "GP12vamp__u:9005": "antardhānagatā bhūmau cikṣepa gṛhadūrataḥ // VamP_64.39 //",
  "GP12vamp__u:9006": "taṃ kṣiptamātraṃ jagrāha kośakāraḥ svakaṃ sutam /",
  "GP12vamp__u:9007": "sā cābhyetya grahītuṃ svaṃ nāśakad rākṣasī sutam // VamP_64.40 //",
  "GP12vamp__u:9008": "itaścetaśca vibhraṣṭā sā bhartāramupāgamat /",
  "GP12vamp__u:9009": "kathayāmāsā yad vṛttaṃ svadvijātmajahīriṇam // VamP_64.41 //",
  "GP12vamp__u:9010": "evaṃ gatāyaṃ rākṣasyāṃ brāhmaṇena mahātmanā /",
  "GP12vamp__u:9011": "sa rābhasaśiśurbrahman bhāryāyai viniveditaḥ // VamP_64.42 //",
  "GP12vamp__u:9012": "sa cātmatanayaḥ pitrā kapilāyāḥ savatsayāḥ /",
  "GP12vamp__u:9013": "dadhnā saṃyojito 'tyarthaṃ kṣīreṇekṣurasena ca // VamP_64.43 //",
  "GP12vamp__u:9014": "dvāveva vardhitau bālau saṃjātau saptavārṣikau /",
  "GP12vamp__u:9015": "pitrā ca kṛtanāmānau niśākaradivākarau // VamP_64.44 //",
  "GP12vamp__u:9016": "naiśācarirdivākīrtirniśākīrtiḥ svaputrakaḥ /",
  "GP12vamp__u:9017": "tayoścakāra vipro 'sau vratabandhakriyāṃ kramāt // VamP_64.45 //",
  "GP12vamp__u:9018": "vratabandhe kṛte vedaṃ papāṭhāsau divākaraḥ /",
  "GP12vamp__u:9019": "niśākaro jaḍatayā na papāṭheti naḥ śrutam // VamP_64.46 //",
  "GP12vamp__u:9020": "taṃ bāndhavāśca pitarau mātā bhrātā gurustathā /",
  "GP12vamp__u:9021": "paryanindaṃstathā ye ca janā malayavāsinaḥ // VamP_64.47 //",
  "GP12vamp__u:9022": "tataḥ sa pitrā kruddhena kṣiptaḥ kūpe nirūdake /",
  "GP12vamp__u:9023": "mahāśilāṃ copari vai pidhānamavaropayat // VamP_64.48 //",
  "GP12vamp__u:9024": "evaṃ kṣiptastadā kūpe samatīteṣu bhārgava /",
  "GP12vamp__u:9025": "tasya mātāgamat kūpaṃ tamandhaṃ śilayācitam // VamP_64.49 //",
  "GP12vamp__u:9026": "tato daśasu varṣeṣu samatīteṣu bhārgava /",
  "GP12vamp__u:9027": "tasya mātāgamat kūpaṃ tamandhaṃ śilayācitam // VamP_64.50 //",
  "GP12vamp__u:9028": "sā dṛṣṭāvā nicitaṃ kūpaṃ śilayā girikalpayā /",
  "GP12vamp__u:9029": "uccaiḥ provāca keneyaṃ kūpopari śilā kṛtā // VamP_64.51 //",
  "GP12vamp__u:9030": "kūpāntasthaḥ sa tāṃ vāṇīṃ śrutvā māturniśākaraḥ /",
  "GP12vamp__u:9031": "prāha pradattā pitrā me kūpopari śilā tviyam // VamP_64.52 //",
  "GP12vamp__u:9032": "sātibhītābravīt ko 'si kūpāntastho 'dbhutasvaraḥ /",
  "GP12vamp__u:9033": "so 'pyāha tava putro 'smi niśākareti viśrutaḥ // VamP_64.53 //",
  "GP12vamp__u:9034": "sābravīt tanayo mahyaṃ nāmnā khyāto divākaraḥ /",
  "GP12vamp__u:9035": "niśākareti nāmnāho na kaścit tanayo 'sti me // VamP_64.54 //",
  "GP12vamp__u:9036": "sa cāha pūrvacaritaṃ māturniravaśeṣataḥ /",
  "GP12vamp__u:9037": "sā śrutvā tāṃ śilāṃsubhraḥ samutkṣipyāntayo 'śripat // VamP_64.55 //",
  "GP12vamp__u:9038": "sottīrya kūpāt bhagavan mātuḥ pādāvavandata /",
  "GP12vamp__u:9039": "sā svānurūpaṃ tanayaṃ dṛṣṭvā svasutasya ca // VamP_64.56 //",
  "GP12vamp__u:9040": "tatastamādāya sutaṃ dharmiṣṭhā patimetya ca /",
  "GP12vamp__u:9041": "kathayāmāsa tatsarvaṃ ceṣṭitaṃ svasutasya ca // VamP_64.57 //",
  "GP12vamp__u:9042": "tato/nvapṛcchad vipro 'sau kimidaṃ tāta kāraṇam /",
  "GP12vamp__u:9043": "noktavān yadbhavān pūrvaṃ mahatkautūhalaṃ mama // VamP_64.58 //",
  "GP12vamp__u:9044": "tacchrutvā vacanaṃ dhīmān kośakāraṃ dvijottamam /",
  "GP12vamp__u:9045": "prāha putro 'dbhutaṃ vākyaṃ mātaraṃ pitaraṃ tathā // VamP_64.59 //",
  "GP12vamp__u:9046": "śrūyatāṃ kāraṇaṃ tāta yena mūkatvamāśritam /",
  "GP12vamp__u:9047": "mayā jaḍatvamanagha tathāndhatvaṃ svacakṣuṣaḥ // VamP_64.60 //",
  "GP12vamp__u:9048": "pūrvamāsamahaṃ vipra kule vṛndārakasya tu /",
  "GP12vamp__u:9049": "vṛṣākapeśca tanayo mālāgarbhasamudbhavaḥ // VamP_64.61 //",
  "GP12vamp__u:9050": "tataḥ pitā pāṭhayanmāṃ śāstraṃ dharmārthakāmadam /",
  "GP12vamp__u:9051": "mokṣaśāstraṃ paraṃ tāta setihāsaśrutiṃ tathā // VamP_64.62 //",
  "GP12vamp__u:9052": "so 'haṃ tāta mahājñānī parāvaraviśāradaḥ /",
  "GP12vamp__u:9053": "jāto madāndhastenāhaṃ duṣkarmābhirato 'bhavam // VamP_64.63 //",
  "GP12vamp__u:9054": "madāt samabhavallebhastena naṣṭā pragalbhatā /",
  "GP12vamp__u:9055": "viveko nāśamagamat mūrkhabhāvamupāgataḥ // VamP_64.64 //",
  "GP12vamp__u:9056": "mūḍha bhāvatayā cātha jātaḥ pāparato 'smbhaham /",
  "GP12vamp__u:9057": "paradāraparārtheṣu matirme ca sadābhavat // VamP_64.65 //",
  "GP12vamp__u:9058": "paradārābhimarśitvāt parārthaharaṇādapi /",
  "GP12vamp__u:9059": "mṛto 'smyudbndhanenāhaṃ narakaṃ rauravaṃ gataḥ // VamP_64.66 //",
  "GP12vamp__u:9060": "tasmād varṣasahasrānte bhuktaśiṣṭe tadāgasi /",
  "GP12vamp__u:9061": "araṇye mṛgahā pāpaḥ saṃjāto 'haṃ mṛgādhipaḥ // VamP_64.67 //",
  "GP12vamp__u:9062": "vyāghratve saṃsthitastāta baddhaḥ pañjaragaḥ kṛtaḥ /",
  "GP12vamp__u:9063": "narādhipena vibhunā nītaśca nagaraṃ nijam // VamP_64.68 //",
  "GP12vamp__u:9064": "baddhasya piñjarasthasya vyāghratve 'dhiṣṭhitasya ha /",
  "GP12vamp__u:9065": "dharmārthakāmaśāstrāṇi pratyabhāsanta sarvaśaḥ // VamP_64.69 //",
  "GP12vamp__u:9066": "tato nṛpatiśārdūlo gadāpāṇiḥ kadācana /",
  "GP12vamp__u:9067": "ekavastraparīdhāno nagarānniryayau bahiḥ // VamP_64.70 //",
  "GP12vamp__u:9068": "tasya bhāryā jitā nāma rūpeṇāpratimā bhuvi /",
  "GP12vamp__u:9069": "sā nirgate tu ramaṇe mamāntikamupāgatā // VamP_64.71 //",
  "GP12vamp__u:9070": "tāṃ dṛṣṭvā vavṛdhe mahyaṃ pūrvābhyāsānmanobhavaḥ /",
  "GP12vamp__u:9071": "yathaiva dharmaśāstrāṇi tathāhamavadaṃ ca tām // VamP_64.72 //",
  "GP12vamp__u:9072": "rājaputri sukalyāṇi navayauvanaśālini /",
  "GP12vamp__u:9073": "cittaṃ harasi me bhīru kokilā dhvaninā yathā // VamP_64.73 //",
  "GP12vamp__u:9074": "sā madvacanamākarṇya provāca tanumadhyamā /",
  "GP12vamp__u:9075": "kathamevāvayorvyāghra ratiyogamupeṣyati // VamP_64.74 //",
  "GP12vamp__u:9076": "tato 'hamabruvaṃ tāta rājaputrīṃ sumadhyamām /",
  "GP12vamp__u:9077": "dvāramudghāṭayasvādya nirgamiṣyāmi satvaram // VamP_64.75 //",
  "GP12vamp__u:9078": "sāpyayabravīd divā vyāghra loko 'yaṃ paripaśyati /",
  "GP12vamp__u:9079": "rātrāvudghāṭayiṣyāma tato raṃsyāva svecchayā // VamP_64.76 //",
  "GP12vamp__u:9080": "tāmevāhamavocaṃ vai kālakṣepe 'hamakṣamaḥ /",
  "GP12vamp__u:9081": "tasmādudghāṭaya dvāraṃ māṃ bandhācca vimocaya // VamP_64.77 //",
  "GP12vamp__u:9082": "tataḥ sā pīvaraśreṇī dvāramudghāṭayanmune /",
  "GP12vamp__u:9083": "udghāṭite tato dvāre nirgato 'haṃ bahiḥ śraṇāt // VamP_64.78 //",
  "GP12vamp__u:9084": "pāśāni nigaḍādīni chinnāni hi balānmayā /",
  "GP12vamp__u:9085": "sā gṛhītā ca nṛpaterbhāryā ramitumicchatā // VamP_64.79 //",
  "GP12vamp__u:9086": "tato dṛṣṭo 'smi nṛpaterbhṛtyairatulavikramaiḥ /",
  "GP12vamp__u:9087": "śastrahastaiḥ sarvataśca tairahaṃ pariveṣṭitaḥ // VamP_64.80 //",
  "GP12vamp__u:9088": "mahāpāśaiḥ śṛṅkhalābhiḥ samāhatya ca mudgaraiḥ /",
  "GP12vamp__u:9089": "vadhyamāno 'bruvamahaṃ mā mā hiṃsadhvamākulāḥ // VamP_64.81 //",
  "GP12vamp__u:9090": "te madvacanamākarṇya matvaiva rajanīcaram /",
  "GP12vamp__u:9091": "dṛḍhaṃ vṛkṣe samudbdhya ghātayanta tapodhana // VamP_64.82 //",
  "GP12vamp__u:9092": "bhayo gataśca narakaṃ paradāraniṣevaṇāt /",
  "GP12vamp__u:9093": "mukto varṣasahasrānte jāto 'haṃ śvetagardabhaḥ // VamP_64.83 //",
  "GP12vamp__u:9094": "brāhmaṇasyāgniveśyasya gehe bahukalatriṇaḥ /",
  "GP12vamp__u:9095": "tatrāpi sarvavijñānaṃ pratyabhāsat tato mama // VamP_64.84 //",
  "GP12vamp__u:9096": "upavanāhyaḥ kṛtaścāsmi dvijayoṣidbhirādarāt /",
  "GP12vamp__u:9097": "ekadā navarāṣṭrīyā bhāryā tasyāgrajanmanaḥ // VamP_64.85 //",
  "GP12vamp__u:9098": "vimatirnāmataḥ khyātā gantumaicchad gṛhaṃ pituḥ /",
  "GP12vamp__u:9099": "tāmuvāca patirgaccha āruhyaṃ śvetagardabham // VamP_64.86 //",
  "GP12vamp__u:9100": "māsenāgamanaṃ kāryaṃ na stheyaṃ paratastataḥ /",
  "GP12vamp__u:9101": "ityevamuktā sā bhartrā tanvī māmadhiruhya ca // VamP_64.87 //",
  "GP12vamp__u:9102": "bandhanādavamucyātha jagāma tvaritā mune /",
  "GP12vamp__u:9103": "tator'dhapathi sā tanvī matpṛṣṭhādavaruhya vai // VamP_64.88 //",
  "GP12vamp__u:9104": "avatīrṇā nadīṃ snātuṃ svarūpā cārdravāsasā /",
  "GP12vamp__u:9105": "sāṅgopāṅgāṃ rūpavatīṃ dṛṣṭvā tāmahamādravam // VamP_64.89 //",
  "GP12vamp__u:9106": "mayā cābhidrutā tūrṇaṃ patitā pṛthivītale /",
  "GP12vamp__u:9107": "tasyāmupari bho tāta patito 'haṃ bhṛśāturaḥ // VamP_64.90 //",
  "GP12vamp__u:9108": "hṛṣṭo bhartrānusṛṣṭena nṛṇā tadanusāriṇā /",
  "GP12vamp__u:9109": "protkṣipya yaṣṭiṃ māṃ brahman samādhāvat tvarānvitaḥ // VamP_64.91 //",
  "GP12vamp__u:9110": "tad bhayāt tāṃ parityajya pradruto dakṣiṇāmukhaḥ /",
  "GP12vamp__u:9111": "tato 'bhidravatastūrṇa khalīnarasanā mune // VamP_64.92 //",
  "GP12vamp__u:9112": "mamāsaktā vaṃśagulme durmokṣe prāṇanāśane /",
  "GP12vamp__u:9113": "tatrāsaktasya ṣaḍrātrānmamābhūjjīvitakṣayaḥ // VamP_64.93 //",
  "GP12vamp__u:9114": "gato 'smi narakaṃ bhūyastasmānmukto 'bhavaṃ śukaḥ /",
  "GP12vamp__u:9115": "mahāraṇye tathā baddhaḥ śabareṇa durātmanā // VamP_64.94 //",
  "GP12vamp__u:9116": "pañjare kṣipya vikrīto vaṇikputrāya śāline /",
  "GP12vamp__u:9117": "tenāpyantaḥ puravare yuvatīnāṃ samīpataḥ // VamP_64.95 //",
  "GP12vamp__u:9118": "śabdaśāstravidityeva doṣaghnaścetyavasthitaḥ /",
  "GP12vamp__u:9119": "tatrāsatastaruṇyastā odanāmbuphalādibhiḥ // VamP_64.96 //",
  "GP12vamp__u:9120": "bhakṣyaiśca dāḍimaphalaiḥ puṣṇantyaharahaḥ pitaḥ /",
  "GP12vamp__u:9121": "kadācit padmapatrākṣī śyāmā pīnapayodharā // VamP_64.97 //",
  "GP12vamp__u:9122": "suśroṇī tanumadhyā ca vaṇikputrapriyā śubhā /",
  "GP12vamp__u:9123": "nāmnā candrāvalī nāma samudghāṭyātha pañjaram // VamP_64.98 //",
  "GP12vamp__u:9124": "māṃ jagrāha sucārvaṅgī karābhyāṃ cāruhāsinī /",
  "GP12vamp__u:9125": "cakāropari pīnābhyāṃ karābhyāṃ cāruhāsinī /",
  "GP12vamp__u:9126": "cakāropari pīnābhyāṃ stanābhyāṃ sā hi māṃ tataḥ // VamP_64.99 //",
  "GP12vamp__u:9127": "tato 'haṃ kṛtavān bhāvaṃ tasyāṃ vilasituṃ plavan /",
  "GP12vamp__u:9128": "tato 'nuplapatastatra hāre markaṭabandhanam // VamP_64.100 //",
  "GP12vamp__u:9129": "baddho 'haṃ pāpasaṃyukto mṛśca tadanantaram /",
  "GP12vamp__u:9130": "bhūyo 'pi narakaṃ ghoraṃ prapanno 'smi sudurmatiḥ // VamP_64.101 //",
  "GP12vamp__u:9131": "tasmāccāhaṃ vṛṣatvaṃ vai gataścāṇḍālapakvaṇe /",
  "GP12vamp__u:9132": "sa caikadā māṃ śakaṭe niyojya svāṃ vilāsinīm // VamP_64.102 //",
  "GP12vamp__u:9133": "samāropya mahātejā gantuṃ kṛtamatirvanam /",
  "GP12vamp__u:9134": "tato 'grataḥ sa caṇḍālo gatastvevāsya pṛṣṭhataḥ // VamP_64.103 //",
  "GP12vamp__u:9135": "gāyantī yāti tacchrutvā jāto 'haṃ vyathitendriyaḥ /",
  "GP12vamp__u:9136": "pṛṣṭhastu samālokya viparyastastathotplutaḥ // VamP_64.104 //",
  "GP12vamp__u:9137": "patito bhūmimagamam tadakṣe kṣaṇavikramāt /",
  "GP12vamp__u:9138": "yoktre subaddha evāsmi pañcatvamagamaṃ tataḥ // VamP_64.105 //",
  "GP12vamp__u:9139": "bhūyo nimagno narake daśavarṣaśatānyapi /",
  "GP12vamp__u:9140": "atastava gṛhe jātastvahaṃ jātimanusmaran // VamP_64.106 //",
  "GP12vamp__u:9141": "tāvantyevādya janmāni smarāmi cānupūrvaśaḥ /",
  "GP12vamp__u:9142": "pūrvābhyāsācca śāstrāṇi bandhanaṃ cāgataṃ mama // VamP_64.107 //",
  "GP12vamp__u:9143": "tadahaṃ jātavijñāno nācariṣye kathañcana /",
  "GP12vamp__u:9144": "pāpāni ghorarūpāṇi manasā karmaṇā girā // VamP_64.108 //",
  "GP12vamp__u:9145": "śubhaṃ vāpyaśubhaṃ vāpi svādhyāyaṃ śāstrajīvikā /",
  "GP12vamp__u:9146": "bandhanaṃ vā vadho vāpi pūrvābhyāsena jāyate // VamP_64.109 //",
  "GP12vamp__u:9147": "jātiṃ yadā paurvikīṃ tu smarate tāta mānavaḥ /",
  "GP12vamp__u:9148": "tadā sa tebhyaḥ pāpebhyo śubhavardhanāya pāpakṣayāyātha mune hyaraṇyam /",
  "GP12vamp__u:9149": "bhavān divākīrtimimaṃ suputraṃ gārhasthyadharme viniyojayasva // VamP_64.110 //",
  "GP12vamp__u:9150": "tasmād gamiṣye śubhavardhanāya pāpakṣayāyātha mune hyaraṇyam /",
  "GP12vamp__u:9151": "bhavān divākīrtimimaṃ suputraṃ gārhasthyadharme viniyojayasva // VamP_64.111 //",
  "GP12vamp__u:9152": "baliruvāca /",
  "GP12vamp__u:9153": "ityevamuktvā sa niśākarastadā praṇamya mātāpitarau maharṣe /",
  "GP12vamp__u:9154": "jagāma puṇyaṃ sadanaṃ murāreḥ khyātaṃ badaryāśramamādyamīḍyam // VamP_64.112 //",
  "GP12vamp__u:9155": "evaṃ purābhyāsaratasya puṃso bhavanti dānādhyayanādikāni /",
  "GP12vamp__u:9156": "tasmācca pūrvaṃ dvijavarya vai mayā abhyastamāsīnnanu te bravīmi // VamP_64.113 //",
  "GP12vamp__u:9157": "dānaṃ tapo vādhyayanaṃ maharṣe steyaṃ mahāpātakamagnidāham /",
  "GP12vamp__u:9158": "jñānāni caivābyasaṃtāṃ hi pūrvaṃ bhavanti dharmārthaśāṃsi nātha // VamP_64.114 //",
  "GP12vamp__u:9159": "pulastya uvāca /",
  "GP12vamp__u:9160": "ityevamuktvā balavān sa śukraṃ daityeśvaraḥ svaḥ gurumīśitāram /",
  "GP12vamp__u:9161": "dhyāyaṃstadāste madhukaiṭabhaghnaṃ nārāyaṇaṃ cakragadāsipāṇim // VamP_64.115 //",
  "GP12vamp__u:9162": "iti śrīvāmanapurāṇe catuḥṣaṣṭitamo 'dhyāyaḥ",
  "GP12vamp__u:9163": "________________________________________________________________________",
  "GP12vamp__u:9164": "pulastya uvāca /",
  "GP12vamp__u:9165": "etasminnantare prāpto bhagavān vāmanākṛtiḥ /",
  "GP12vamp__u:9166": "jajñavāṭamupāgam uccairvacanamabravīt // VamP_65.1 //",
  "GP12vamp__u:9167": "oṅkārapūrvāḥ śrutayo makhe 'smin tiṣṭhanti rūpeṇa tapodhanānām /",
  "GP12vamp__u:9168": "yajño 'śvamedhaḥ pravaraḥ kratūnāṃ mukhyastathā satriṣu daityanāthaḥ // VamP_65.2 //",
  "GP12vamp__u:9169": "itthaṃ vacanamākarṇya dānavādhipatirvaśī /",
  "GP12vamp__u:9170": "sārghapātraḥ samabhyāgādyatra devaḥ sthito 'bhavat // VamP_65.3 //",
  "GP12vamp__u:9171": "tator'cya. devadeveśamarcyamarghādināsuraḥ /",
  "GP12vamp__u:9172": "bharadvājarṣiṇā sārdhaṃ yajñavāṭaṃ praveśayat // VamP_65.4 //",
  "GP12vamp__u:9173": "praviṣṭamātraṃ deveśaṃ pratipūjya vadhānataḥ /",
  "GP12vamp__u:9174": "provāca bhagavan brūhi kiṃ dadmi tava mānada // VamP_65.5 //",
  "GP12vamp__u:9175": "tato 'bravīt suraśreṣṭho daityarājānamavyayaḥ /",
  "GP12vamp__u:9176": "vihasya suciraṃ kālaṃ bharadvājamavekṣya ca // VamP_65.6 //",
  "GP12vamp__u:9177": "gurormadīyasya gurustasyāstyagniparigrahaḥ /",
  "GP12vamp__u:9178": "na sa dhārayate bhūmyāṃ pārakyāṃ jātavedasam // VamP_65.7 //",
  "GP12vamp__u:9179": "tadarthamabhiyāc'haṃ mama dānavapārthiva /",
  "GP12vamp__u:9180": "maccharīrapramāṇena dehi rājan padatrayam // VamP_65.8 //",
  "GP12vamp__u:9181": "surārervacanaṃ śrutvā balirbhāryāmavekṣya ca /",
  "GP12vamp__u:9182": "bāṇaṃ ca tanayaṃ vīkṣya idaṃ vacanamabravīt // VamP_65.9 //",
  "GP12vamp__u:9183": "na kevalaṃ pramāṇena vāmano 'yaṃ laghuḥ priye /",
  "GP12vamp__u:9184": "yena kramatrayaṃ maurkhyād yācate buddhito 'pi ca // VamP_65.10 //",
  "GP12vamp__u:9185": "prayo vidhātālpadhiyāṃ narāṇāṃ bahiṣkṛtānāṃ ca mahānubhāgyaiḥ /",
  "GP12vamp__u:9186": "dhanādikaṃ bhūri na vai dadāti yatheha viṣṇorna bahuprayāsaḥ // VamP_65.11 //",
  "GP12vamp__u:9187": "na dadāti vidhistasya yasya bhāgyaviparyayaḥ /",
  "GP12vamp__u:9188": "mayi dātari yaścāyamadya yācet padatrayam // VamP_65.12 //",
  "GP12vamp__u:9189": "ityevamuktvā vacanaṃ mahātmā bhūyo 'pyuvācātha hariṃ danūjaḥ /",
  "GP12vamp__u:9190": "yācasva viṣṇo gajavājibhūmiṃ dāsīhiraṇyaṃ yadabhīpsitaṃ ca // VamP_65.13 //",
  "GP12vamp__u:9191": "bhavān yācayitā viṣṇo ahaṃ dātā jagatpatiḥ /",
  "GP12vamp__u:9192": "dāturyācayiturlajjā kathaṃ na syāt padatraye // VamP_65.14 //",
  "GP12vamp__u:9193": "rasātalaṃ vā vṛthivīṃ bhuvaṃ nākamathāpi vā /",
  "GP12vamp__u:9194": "etabhyaḥ katamaṃ dadyāṃ sthānaṃ yācasva vāmana // VamP_65.15 //",
  "GP12vamp__u:9195": "vāmana uvāca /",
  "GP12vamp__u:9196": "gajāśvabhūhiraṇyādi tadarthibhyaḥ pradīyatām /",
  "GP12vamp__u:9197": "etāvatā tvahaṃ cārthī dehi rājan padatrayam // VamP_65.16 //",
  "GP12vamp__u:9198": "ityevamukte vacane vāmanena mahāsuraḥ /",
  "GP12vamp__u:9199": "balirbhṛṅgāramādāya dadau viṣṇoḥ kramatrayam // VamP_65.17 //",
  "GP12vamp__u:9200": "pāṇau tu patite toye divyaṃ rūpaṃ cakāra ha /",
  "GP12vamp__u:9201": "trailokyakramaṇārthāya bahurūpaṃ jaganmayam // VamP_65.18 //",
  "GP12vamp__u:9202": "padbhyāṃ bhūmistathā jaṅghe nabhastrailokyavanditaḥ /",
  "GP12vamp__u:9203": "satyaṃ tapo jānuyugme ūrubhyāṃ merumandarau // VamP_65.19 //",
  "GP12vamp__u:9204": "viśvedevā kaṭībhāge maruto vastiśīrṣagāḥ /",
  "GP12vamp__u:9205": "liṅge sthito manmathaśca vṛṣaṇābhyāṃ prajāpatiḥ // VamP_65.20 //",
  "GP12vamp__u:9206": "kukṣibhyāmarṇavāḥ sapta jaṭhare bhuvanāni ca /",
  "GP12vamp__u:9207": "valiṣu triṣu nadyaśca yajñāstu jaṭhare sthitāḥ // VamP_65.21 //",
  "GP12vamp__u:9208": "iṣṭāpūrtādayaḥ sarvāḥ kriyāstatra tu saṃsthitāḥ /",
  "GP12vamp__u:9209": "pṛṣṭhasthā vasavo devāḥ skandhau rudrairadhiṣaṭhitau // VamP_65.22 //",
  "GP12vamp__u:9210": "bāhavaśca diśaḥ sarvā vasavo 'ṣṭau kare smṛtāḥ /",
  "GP12vamp__u:9211": "hṛdaye saṃsthito brahmā kuliśo hṛdayāsthiṣu // VamP_65.23 //",
  "GP12vamp__u:9212": "śrīsamudrā uromadhye candramā manasi sthitaḥ /",
  "GP12vamp__u:9213": "grīvāditirdevamātā vidyāstadvalayasthitāḥ // VamP_65.24 //",
  "GP12vamp__u:9214": "mukhe tu sāgnayo viprāḥ saṃskārā daśanacchadāḥ /",
  "GP12vamp__u:9215": "dharmakāmārthamokṣīyāḥ śāstraḥ śaucasamanvitāḥ // VamP_65.25 //",
  "GP12vamp__u:9216": "lakṣmyā saha lalāṭasthāḥ śravaṇābhyāmathāśvinau /",
  "GP12vamp__u:9217": "śvāsastho mātariśvā ca marutaḥ sarvasaṃdhiṣu // VamP_65.26 //",
  "GP12vamp__u:9218": "sarvasūktāni daśānā jihvā devī sarasvatī /",
  "GP12vamp__u:9219": "candrādityau ca nayane pakṣmasthāḥ kṛttikādayaḥ // VamP_65.27 //",
  "GP12vamp__u:9220": "śikhāyāṃ devadevasya dhruvo rājā nyaṣīdata /",
  "GP12vamp__u:9221": "tārakā romakūpebhyo romāṇi ca maharṣayaḥ // VamP_65.28 //",
  "GP12vamp__u:9222": "guṇaiḥ sarvamayo bhūtvā bhagavān bhūtabhāvanaḥ /",
  "GP12vamp__u:9223": "krameṇaikena jagatīṃ jahāra sacarācarām // VamP_65.29 //",
  "GP12vamp__u:9224": "bhūmiṃ vikramamāṇasya mahārūpasya tasya vai /",
  "GP12vamp__u:9225": "dakṣiṇo 'bhūt stanaścandraḥ sūryo 'bhūdatha cottaraḥ /",
  "GP12vamp__u:9226": "nakṣaścākramato nābhiṃ sūryendū savyadakṣiṇau // VamP_65.30 //",
  "GP12vamp__u:9227": "dvitīyena krameṇātha svarmaharjanatāpasāḥ /",
  "GP12vamp__u:9228": "krāntārdhārdhena vairājaṃ madhyenāpūryatāmbaram // VamP_65.31 //",
  "GP12vamp__u:9229": "tataḥ pratāpinā brahman bṛhadviṣṇvaṅghriṇāmbare /",
  "GP12vamp__u:9230": "brahmāṇḍodaramāhatya nirālokaṃ jagāma ha // VamP_65.32 //",
  "GP12vamp__u:9231": "viśvāṅghriṇā prasaratā kaṭāho bhedito balān /",
  "GP12vamp__u:9232": "kuṭilā viṣṇupāde tu sametya kuṭilā tataḥ // VamP_65.33 //",
  "GP12vamp__u:9233": "tasyā viṣṇupadītyevaṃ nāmākhyātamabhūnmune /",
  "GP12vamp__u:9234": "tathā suranadītyevaṃ tāmasevanta tāpasāḥ /",
  "GP12vamp__u:9235": "bhagavānapyasaṃpūrṇe tṛtīye tu krame vibhuḥ // VamP_65.34 //",
  "GP12vamp__u:9236": "samabhyetya baliṃ prāha īṣat prasphuritādharaḥ /",
  "GP12vamp__u:9237": "ṛmād bhavati daityendra bandhanaṃ ghoradarśanam /",
  "GP12vamp__u:9238": "tvaṃ pūraya padaṃ tanme no ced bandhaṃ pratīccha bhoḥ // VamP_65.35 //",
  "GP12vamp__u:9239": "tanmurārivacaḥ śrutvā vihasyātha baleḥ sutaḥ /",
  "GP12vamp__u:9240": "bāṇaḥ prāhāmarapatiṃ vacanaṃ hetusaṃyutam // VamP_65.36 //",
  "GP12vamp__u:9241": "bāṇa uvāca /",
  "GP12vamp__u:9242": "kṛtvā mahīmalpatarāṃ jagatpate svāyaṃbhuvādibhuvanāni vai ṣaṭ /",
  "GP12vamp__u:9243": "kathaṃ baliṃ prārthayase suvistṛtāṃ yāṃ prāgbhavān no vipulāmathākarot // VamP_65.37 //",
  "GP12vamp__u:9244": "vibho sahī yāvatīyaṃ tvayādya sṛṣṭacā sametā bhuvanāntarālaiḥ /",
  "GP12vamp__u:9245": "dattā ca tātena hi tāvatīyaṃ kiṃ vākchalenaiṣa nibadhyate 'dya // VamP_65.38 //",
  "GP12vamp__u:9246": "yā naiva śakya bhavatā hi pūrituṃ kathaṃ vitanyād ditijeśvaro 'sau /",
  "GP12vamp__u:9247": "śaktastu saṃpūjayituṃ murāre prasīda mā bandhanamādiśasva // VamP_65.39 //",
  "GP12vamp__u:9248": "proktaṃ śrutau bhavatāpīśa vākyaṃ dānaṃ pātre bhavate saukhyadāyi /",
  "GP12vamp__u:9249": "deśe supuṇye varade yacca kāle taccāśeṣaṃ dṛśyate cakrapāṇe // VamP_65.40 //",
  "GP12vamp__u:9250": "dānaṃ bhūmiḥ sarvakāmapradeyaṃ bhavān pātraṃ devadevo jitātmā /",
  "GP12vamp__u:9251": "kālo jyeṣṭhāmūlayoge mṛgāṅgaḥ kurukṣetraṃ puṇyadeśaṃ prasiddham // VamP_65.41 //",
  "GP12vamp__u:9252": "kiṃ vā devo 'smadvidhairbuddhihīnaiḥ śikṣāpanīyaḥ sādhu vāsādhu caiva /",
  "GP12vamp__u:9253": "svayaṃ śrutīnāmapi cādikarttā vyāpya sthitaḥ sadasad yo jagad vai // VamP_65.42 //",
  "GP12vamp__u:9254": "kṛtvā pramāṇaṃ svayaseva hīnaṃ padatrayaṃ yācitavān bhuvaśca /",
  "GP12vamp__u:9255": "kiṃ tvaṃ na gṛhṇāsi jagattrayaṃ bho rūpeṇa lokatrayavanditena // VamP_65.43 //",
  "GP12vamp__u:9256": "nātrāścaryaṃ yajjagad vai samagraṃ kramatrayaṃ naiva pūrṇaṃ tavādya /",
  "GP12vamp__u:9257": "krameṇa tvaṃ laṅghayituṃ samartho līlāmetāṃ kṛtavān lokanātha // VamP_65.44 //",
  "GP12vamp__u:9258": "pramāṇahīnāṃ svayameva kṛtvā vasuṃdharāṃ mādhava padmanābha /",
  "GP12vamp__u:9259": "viṣṇo na badhnāsi baliṃ na dūre prabhuryadevecchati tatkaroti // VamP_65.45 //",
  "GP12vamp__u:9260": "pulastya uvāca /",
  "GP12vamp__u:9261": "ityevamukte vacane bāṇena balisūnunā /",
  "GP12vamp__u:9262": "provāca bhagavān vākyamādikarttā janārdanaḥ // VamP_65.46 //",
  "GP12vamp__u:9263": "trivikrama uvāca /",
  "GP12vamp__u:9264": "yānyuktāni vacāṃsītthaṃ tvayā bāleya sāmpratam /",
  "GP12vamp__u:9265": "teṣāṃ vaica hetusaṃyuktaṃ śṛṇu pratyuttaraṃ mama // VamP_65.47 //",
  "GP12vamp__u:9266": "pūrvamuktastava pitā mayā rājan padatrayam /",
  "GP12vamp__u:9267": "dehi mahyaṃ pramāṇena tadetat samanuṣṭhitam // VamP_65.48 //",
  "GP12vamp__u:9268": "kiṃ na vetti pramāṇaṃ me balistava pitāsura /",
  "GP12vamp__u:9269": "prāyacchad yena niḥśaṅkaṃ mamānantaṃ kramatrayam // VamP_65.49 //",
  "GP12vamp__u:9270": "satyaṃ krameṇa caikena krameyaṃ bhūrbhuvādikam /",
  "GP12vamp__u:9271": "balerapi hitārthāya kṛtametat kramatrayam // VamP_65.50 //",
  "GP12vamp__u:9272": "tasmād yanmama bāleya tvatpitrāmbu kare mahat /",
  "GP12vamp__u:9273": "dattaṃ tenāyuretasya kalpaṃ yāvad bhaviṣyati // VamP_65.51 //",
  "GP12vamp__u:9274": "gate manvantare bāṇa śrāddhadevasya sāmpratam /",
  "GP12vamp__u:9275": "sāvarṇike ca saṃprāpte balirindro bhaviṣyati // VamP_65.52 //",
  "GP12vamp__u:9276": "itthaṃ proktvā balisutaṃ bāṇaṃ devastrivikramaḥ /",
  "GP12vamp__u:9277": "provāca balimabhyetya vacanaṃ madhurākṣaram // VamP_65.53 //",
  "GP12vamp__u:9278": "śrībhagavānuvāca /",
  "GP12vamp__u:9279": "āpūraṇād dakṣiṇāyā gaccha rājan mahāphalam /",
  "GP12vamp__u:9280": "sutalaṃ nāma pātālaṃ vasa tatra nirāmayaḥ // VamP_65.54 //",
  "GP12vamp__u:9281": "baliruvāca /",
  "GP12vamp__u:9282": "sutale vasato nātha mama bhogāḥ kuto 'vyayāḥ /",
  "GP12vamp__u:9283": "bhaviṣyanti tu yenāhaṃ nivatsyāmi nirāmayaḥ // VamP_65.55 //",
  "GP12vamp__u:9284": "trivikrama uvāca /",
  "GP12vamp__u:9285": "sutalasthasya daityendra yāni bhogāni te 'dhunā /",
  "GP12vamp__u:9286": "bhivaṣyanti mahārhāṇi tāni vakṣyāmi sarvaśaḥ // VamP_65.56 //",
  "GP12vamp__u:9287": "dānānyavidhittāni śrāddhānyaśrotriyāṇi ca /",
  "GP12vamp__u:9288": "tathādhītānyavratibhirdāsyanti bhavataḥ phalam // VamP_65.57 //",
  "GP12vamp__u:9289": "tathānyamutsavaṃ puṇyaṃ vṛtte śakramahotsave /",
  "GP12vamp__u:9290": "dvārapratipadā nāma tava bhāvī mahotsavaḥ // VamP_65.58 //",
  "GP12vamp__u:9291": "tatra tvāṃ naraśārdūlā hṛṣṭāḥ puṣṭāḥ svalaṅkṛtāḥ /",
  "GP12vamp__u:9292": "puṣpadīpapradānena arjayiṣyanti yatnataḥ // VamP_65.59 //",
  "GP12vamp__u:9293": "tatrotsavo sukhyatamo bhaviṣyati divāniśaṃ hṛṣṭajanābhirāmam /",
  "GP12vamp__u:9294": "yathaiva rājye bhavatastu sāmprataṃ tathaiva sā bhāvyatha kaumudī ca // VamP_65.60 //",
  "GP12vamp__u:9295": "ityevamuktvā madhuhā ditīśvaraṃ visarjayitvā sutalaṃ sabhāryam /",
  "GP12vamp__u:9296": "yajñaṃ samādāya jagāma tūrṇaṃ sa śakrasadbhāmarasaṃghajuṣṭam // VamP_65.61 //",
  "GP12vamp__u:9297": "dattvā maghone ca vibhustriviṣṭapaṃ kṛtvā ca devān makhabhāgabhoktṝn /",
  "GP12vamp__u:9298": "antardadhe viśvapatirmaharṣe saṃpaśyatāmeva murādhipānām // VamP_65.62 //",
  "GP12vamp__u:9299": "svargaṃ gate dhātari vāsudeve śālvo 'surāṇāṃ mahatā balena /",
  "GP12vamp__u:9300": "kṛtvā puraṃ saubhamiti prasiddhaṃ tadāntarikṣe vicacāra kāmāt // VamP_65.63 //",
  "GP12vamp__u:9301": "mayastu kṛtvā tripuraṃ mahātmā suvarṇatāmrāyasamagryasaukhyam /",
  "GP12vamp__u:9302": "satārakākṣaḥ saha vaidyutena saṃtiṣṭhate bhṛtyakalatravān saḥ // VamP_65.64 //",
  "GP12vamp__u:9303": "baṇo 'pi devena hṛte triviṣṭape baddhe balau cāpi rasātalasthe /",
  "GP12vamp__u:9304": "kṛtvā suguptaṃ bhuvi śoṇitākhyaṃ puraṃ sa cāste saha dānavendraiḥ // VamP_65.65 //",
  "GP12vamp__u:9305": "evaṃ purā cakradhareṇa viṣṇunā baddho balirvāmanarūpadhāriṇā /",
  "GP12vamp__u:9306": "śakrapriyārtha surakāryasiddhaye hitāya viprarṣabhagodvijānām // VamP_65.66 //",
  "GP12vamp__u:9307": "prādurbhavaste kathito maharṣe puṇyaḥ śucirvāmanasyāghahārī /",
  "GP12vamp__u:9308": "śrute yasmin saṃsmṛte kīrtite ca pāpaṃ yāti prakṣayaṃ puṇyameti // VamP_65.67 //",
  "GP12vamp__u:9309": "etat proktaṃ bhavataḥ puṇyakīrtteḥ prādurbhāvo balibandho 'vyayasya /",
  "GP12vamp__u:9310": "yaccāpyanyan śrotukāmo 'si vipra tatprocyatāṃ kathayiṣyāmyaśeṣam // VamP_65.68 //",
  "GP12vamp__u:9311": "iti śrīvāmanapurāṇe pañcaṣaṣṭitamo 'dhyaḥ",
  "GP12vamp__u:9312": "________________________________________________________________________",
  "GP12vamp__u:9313": "nārada uvāca /",
  "GP12vamp__u:9314": "śrutaṃ yathā bhagavatā balirbaddho mahātmanā /",
  "GP12vamp__u:9315": "kiṃ tvastayanyattu praṣṭavyaṃ tacchrutvā kathayādya me // VamP_66.1 //",
  "GP12vamp__u:9316": "bhagavān devarājāya dattvā viṣṇustriviṣṭapam /",
  "GP12vamp__u:9317": "antardhānaṃ gataḥ kvāsau sarvātmā tāta kathyatām // VamP_66.2 //",
  "GP12vamp__u:9318": "sutalasthaśca daityendraḥ kimakārṣīt tathā vada /",
  "GP12vamp__u:9319": "kā ceṣṭā tasya viprarṣe tanme vyākhyātumarhasi // VamP_66.3 //",
  "GP12vamp__u:9320": "pulastya uvāca /",
  "GP12vamp__u:9321": "antardhāya surāvāsaṃ vāmano 'bhūdavāmanaḥ /",
  "GP12vamp__u:9322": "jagāma brahmasadanamadhiruhyoragāśanam // VamP_66.4 //",
  "GP12vamp__u:9323": "vāsudevaṃ samāyāntaṃ jñātvā brahmāvyayātmakaḥ /",
  "GP12vamp__u:9324": "samutthāyāyatha sauhārdāt sasvaje kamalāsanaḥ // VamP_66.5 //",
  "GP12vamp__u:9325": "pariṣvajyārcya vidhinā vedhāḥ pūjādinā harim /",
  "GP12vamp__u:9326": "papraccha kiṃ cireṇeha bhavatāgamanaṃ kṛtam /",
  "GP12vamp__u:9327": "66.6 athovāca jagatsvāmī mayā kāryaṃ mahatkṛtam /",
  "GP12vamp__u:9328": "surāṇāṃ kratubhāgārthaṃ svayaṃbho balibandhanam // VamP_66.7 //",
  "GP12vamp__u:9329": "pitāmahastad vacanaṃ śrutvā muditamānasaḥ /",
  "GP12vamp__u:9330": "kathaṃ kathamiti prāha tvaṃ māṃ darśitumarhasi // VamP_66.8 //",
  "GP12vamp__u:9331": "ityevamukte vacane bhagavān garuḍadhvajaḥ /",
  "GP12vamp__u:9332": "darśayāmāsa tadrūpaṃ sarvadevamayaṃ laghu // VamP_66.9 //",
  "GP12vamp__u:9333": "taṃ dṛṣṭvā puṇḍarīkākṣaṃ yojanāyutavistṛtam /",
  "GP12vamp__u:9334": "tāvānevordhvāmānena tato 'jaḥ praṇato 'bhavat // VamP_66.10 //",
  "GP12vamp__u:9335": "tataḥ praṇamya suciraṃ sādhu sādhvityudīrya ca /",
  "GP12vamp__u:9336": "bhaktitamro mahādevaṃ padmajaḥ stotramīrayat // VamP_66.11 //",
  "GP12vamp__u:9337_0": "oṃ namaste devādhideva vāsudeva ekaśṛṅga bahurūpa vṛṣākape bhūtabhāvatana surāsuravṛṣa",
  "GP12vamp__u:9337_1": "surāsuramathana pītavāsaḥ śrīnivāsa asuranirmitānta amitanirmita kapila mahākapila",
  "GP12vamp__u:9337_2": "viṣvaksena nārāyaṇa (5)",
  "GP12vamp__u:9338_0": "dhruvadhvaja satyadhvaja khaṅgadhvaja tāladhvaja vaikuṇṭhaṃ puruṣottama vareṇya viṣṇo",
  "GP12vamp__u:9338_1": "aparājita jaya jayanta vijaya kṛtāvarta mahādeva anāde ananta ādyāntamadhyanidhana",
  "GP12vamp__u:9338_2": "purañjaya dhanañjaya śuciśrava pṛśnigarbha (10)",
  "GP12vamp__u:9339_0": "kamalagarbha kamalāyatākṣa śrīpate viṣṇumūla mūlādhivāsa dharmādhivāsa dharmavāsa",
  "GP12vamp__u:9339_1": "dharmādhyakṣa prajādhyakṣa gadādhara śrīdhara śrutidhara vanamālādhara lakṣmīdhara",
  "GP12vamp__u:9339_2": "dharaṇīdhara padbhanāma (15)",
  "GP12vamp__u:9340": "viriñje ārṣṭiṣeṇa mahāsena senādhyakṣa puruṣṭuta bahukalpa mahākalpa kalpanāmukha aniruddha sarvaga sarvātman dvādaśātmaka sūryātmaka somātmaka kālātmaka vyomātmaka bhūtātmaka (20)",
  "GP12vamp__u:9341_0": "rasātmaka paramātman sanātana muñjakeśa harikeśa guḍākeśa keśava nīla sūkṣma sthūla",
  "GP12vamp__u:9341_1": "pīta rakta śveta śvetādhivāsa raktāmbarapriya prītikara prītivāsa haṃsa nīlavāsa",
  "GP12vamp__u:9341_2": "sīradhvaja sarvalokādhivāsa (25)",
  "GP12vamp__u:9342": "kuśeśaya adhokṣaja govinda janārdana madhusūdana vāmana namaste /",
  "GP12vamp__u:9343": "sahasraśīrṣo 'si sahasradṛgasi sahasrapādo 'si tvaṃ kamalo 'si mahāpuruṣo 'si sahasrabāhurasi sahasramūrtirasi tvaṃ devāḥ prāhuḥ sahasravadanaṃ (30) tenamasta /",
  "GP12vamp__u:9344_0": "oṃ namaste viśvadeveśa viśvabhūḥ viśvātmaka viśvarūpa viśvasaṃbhava tvatto viśvāmidamabhavad",
  "GP12vamp__u:9344_1": "brāhmaṇāstvanmukhebhyo 'bhavan kṣatriyā doḥsaṃbhūtāḥ ūruyugmād viso 'bhavan śūdrāścaraṇakamalebhyaḥ (35)",
  "GP12vamp__u:9345_0": "nābhyā bhavato 'ntarikṣamajāyata indrāgnīvaktrato netrād bhānurabhūnmanasaḥ śaśāṅkaḥ",
  "GP12vamp__u:9345_1": "ahaṃ prasādajastava krodhāt tryambakaḥ prāṇājjāto bhavato mātariśvā śiraso dyaurajāyata",
  "GP12vamp__u:9345_2": "śrotrād diśo bhūriyaṃ caraṇādabhūtśrotrodbhavādiśobhavataḥ svayaṃbhonakṣatrāstejodbhavāḥ (40)",
  "GP12vamp__u:9346": "mūrttayaścāmūrtayaśca sarve tvattaḥ samudbhūtāḥ /",
  "GP12vamp__u:9347_0": "ato viśvātmako 'si oṃ nāste puṣpahāso 'si mahāhāso 'si paramo 'si oṃ kāro 'si vaṣaṭkāro",
  "GP12vamp__u:9347_1": "'si svarāhākāro 'si vauṣaṭkāro 'si svadhākāro 'si vedamayo 'si tīrthamayo 'si yajamānamayo 'si (45)",
  "GP12vamp__u:9348": "yajñamayo 'si sarvadhātāsi yajñabhoktāsi śukradhātāsi bhūrda bhuvarda svarda svarṇada goda amṛtado 'sīti /",
  "GP12vamp__u:9349": "oṃ brahmādirasi brahmayo 'si yajño 'si vedakāmo 'si vedyo 'si yajñadhāro 'si mahāmīno 'si mahāseno 'si mahāśirā asi /",
  "GP12vamp__u:9350": "(50)",
  "GP12vamp__u:9351": "nṛkesaryasi hotāsi homyo 'si havyo 'si hūyamāno 'si hayamedho 'si potāsi pāvayitāsi pūto 'si pūjyo 'si dātāsi hanyamāno 'si hriyamāṇo 'si harttāsīti oṃ /",
  "GP12vamp__u:9352": "nītirasi netāsi agryo 'si viśvadhāmāsi śubhāṇḍo 'si dhruvo 'si āraṇeyo 'si (55)",
  "GP12vamp__u:9353_0": "dhyāno 'si dhyeyo 'si jñeyo 'si jñāno 'si jñāno 'si yaṣṭāsi dāno 'si bhūmāsi īkṣyo",
  "GP12vamp__u:9353_1": "'si brahmāsi hotāsi udgātāsi gatimatāṃ gatirasi jñānināṃ jñānamasi yogināṃ yogo 'si",
  "GP12vamp__u:9353_2": "mokṣagāmināṃ mokṣo 'si śrīmatāṃ śrīrasi gṛhyo 'si pātāsi paramasi (60)",
  "GP12vamp__u:9354_0": "somo 'si sūryo 'si dīkṣāsi dakṣiṇāsi naro 'si trinayano 'si mahānayano 'si ādityaprabhavo",
  "GP12vamp__u:9354_1": "'si surottamo 'si śucirasi śukro 'si nabhosi nabhasyo 'si iṣo 'si ūrjo 'si saho 'si",
  "GP12vamp__u:9354_2": "sahasyo 'si tapo 'si tapasyo 'si madhurasi (65)",
  "GP12vamp__u:9355_0": "mādhavo 'si kālo 'si saṃkramo 'si vikramo 'si parākramo 'si aśvagrīvo 'si mahāmedho",
  "GP12vamp__u:9355_1": "'si śaṅkaro 'si hariśvoro 'si śaṃbhurasi brahmeśo 'si sūryo 'si mitrāvaruṇo 'si prāgvaṃśakāyo",
  "GP12vamp__u:9355_2": "'si bhṛtādirasi mahābhūto 'si ūrdhvakarmāsi karttāsi (70)",
  "GP12vamp__u:9356": "sarvapāpavimocano 'si trivikramo 'si oṃ namas te",
  "GP12vamp__u:9357": "pulastya uvāca /",
  "GP12vamp__u:9358": "itthaṃ stutaḥ padmavena viṣṇustapasvibhiścādbhutakārmakārī /",
  "GP12vamp__u:9359": "provāca devaṃ prapitāmahaṃ tu varaṃ vṛṇīṣvāmalasattvavṛtte // VamP_66.12 //",
  "GP12vamp__u:9360": "tamabravīt prītiyutaḥ pitāmaho varaṃ mamehādya vibho prayaccha /",
  "GP12vamp__u:9361": "rūpeṇa puṇyena vibo hyanena saṃsthīyatāṃ madbhavane murāre // VamP_66.13 //",
  "GP12vamp__u:9362": "itthaṃ vṛte devavareṇa prādāt prabhustathāstviti tamavyayātmā /",
  "GP12vamp__u:9363": "tasthau hi rūpeṇa hi vāmanena saṃpūjyamānaḥ sadane svayaṃbhoḥ // VamP_66.14 //",
  "GP12vamp__u:9364": "nṛtyanti tatrāpsarasāṃ samūhya gāyanti gītāni surendragāyanāḥ /",
  "GP12vamp__u:9365": "vidyādharāstūryarāṃśca vādayan stuvanti devāsurasiddhasaṅghāḥ // VamP_66.15 //",
  "GP12vamp__u:9366": "tataḥ samārādhya vibhuṃ surādhipaḥ pitāmaho dhautamalaḥ sa śuddhaḥ /",
  "GP12vamp__u:9367": "svarge viriñciḥ sadanāt supuṣpāṇyānīya pūjāṃ pracakāra viṣṇoḥ // VamP_66.16 //",
  "GP12vamp__u:9368": "svarge sahasraṃ sa tu yojanānāṃ viṣṇoḥ pramāṇena hi vāmano 'bhūt tatrāsya śakraḥ pracakāra pūjāṃ svayaṃbhuvastulyaguṇāṃ maharṣe // VamP_66.17 //",
  "GP12vamp__u:9369": "etat tavoktaṃ bhagavāṃstrivikramaścakāra yad devahitaṃ mahātmā /",
  "GP12vamp__u:9370": "rasātalastho ditijaścakāra yattacchṛṇuṣvādya vadāmi vipra // VamP_66.18 //",
  "GP12vamp__u:9371": "iti śrīvāmanapurāṇe ṣaṭṣaṣṭitamo 'dhyāyaḥ",
  "GP12vamp__u:9372": "________________________________________________________________________",
  "GP12vamp__u:9373": "pulastya uvāca /",
  "GP12vamp__u:9374": "gatvā rasātalaṃ daityo mahārhamaṇicitritam /",
  "GP12vamp__u:9375": "śuddhasphaṭisopānaṃ kārayāmāsa vai puram // VamP_67.1 //",
  "GP12vamp__u:9376": "tatra madhye suvistīrmaḥ prāsādo vajravedikaḥ /",
  "GP12vamp__u:9377": "muktājālāntaradvāro nirmito viśvakarmaṇā // VamP_67.2 //",
  "GP12vamp__u:9378": "tatrāste vividhān bhogān bhuñjan divyān sa mānuṣān /",
  "GP12vamp__u:9379": "nāmnā vindhyāvalītyevaṃ bhāryāsya dayitābhavat /",
  "GP12vamp__u:9380": "67.3 yuvatīnāṃ sahasrasya pradhānā śīlamaṇḍitā /",
  "GP12vamp__u:9381": "tayā saha mahātejā reme vairocanirmune // VamP_67.4 //",
  "GP12vamp__u:9382": "bhogāsaktasya daityasya vasataḥ sutale tadā /",
  "GP12vamp__u:9383": "daityatejoharaḥ prāptaḥ capātāle vai sudarśanaḥ // VamP_67.5 //",
  "GP12vamp__u:9384": "cakre praviṣṭe pātālaṃ dānavānāṃ pure mahān /",
  "GP12vamp__u:9385": "babhai halahalāśabdaḥ kṣubhitārṇavasaṃnibhaḥ // VamP_67.6 //",
  "GP12vamp__u:9386": "taṃ ca śrutvā mahāśabdaṃ baliḥ khaṅgaṃ samādade /",
  "GP12vamp__u:9387": "āḥ kimetaditītthañca papracchāsurapuṅgavaḥ // VamP_67.7 //",
  "GP12vamp__u:9388": "tato vindhyāvalī prāha sāntvayantī nijaṃ patim /",
  "GP12vamp__u:9389": "kośe khaṅgaṃ samāveśya dharmapatnī śucivratā // VamP_67.8 //",
  "GP12vamp__u:9390": "etad bhagavataścakraṃ daityacakrakṣayaṅkaram /",
  "GP12vamp__u:9391": "saṃpūjanīyaṃ daityendra vāmanasya mahātmanaḥ /",
  "GP12vamp__u:9392": "ityevamuktvā cārvaṅgī sārghapātrā viniryayau // VamP_67.9 //",
  "GP12vamp__u:9393": "athābhyāgāt sahasrāraṃ viṣṇoścakraṃ sudarśanam /",
  "GP12vamp__u:9394": "tato 'surapatiḥ prahvaḥ kṛtāñjalipuṭo mune /",
  "GP12vamp__u:9395": "saṃpūjya vidhivaccakramidaṃ stotramudīrayat // VamP_67.10 //",
  "GP12vamp__u:9396": "baliruvāca /",
  "GP12vamp__u:9397": "namasyāmi hareścakraṃ daityacakravidāraṇam /",
  "GP12vamp__u:9398": "sahasrāṃśuṃ sahasrābhaṃ sahasrāraṃ sunirmalam // VamP_67.11 //",
  "GP12vamp__u:9399": "namasyāmi hareścakraṃ yasya nābhyāṃ pitāmahaḥ /",
  "GP12vamp__u:9400": "tuṇḍe triśūladhṛk śarva ārāmūle mahādrayaḥ // VamP_67.12 //",
  "GP12vamp__u:9401": "areṣu saṃsthitā devāḥ sendrāḥ sārkāḥ sapāvakāḥ /",
  "GP12vamp__u:9402": "jave yasya sthito vāyurāpogniḥ pṛthivī nabhaḥ // VamP_67.13 //",
  "GP12vamp__u:9403": "āraprānteṣu jīmūtāḥ saudāminyṛkṣatārakāḥ /",
  "GP12vamp__u:9404": "bāhmato munayo yasya bālakhilyādayastathā // VamP_67.14 //",
  "GP12vamp__u:9405": "tamāyudhavaraṃ vande vāsudevasya bhaktitaḥ /",
  "GP12vamp__u:9406": "yanme pāpaṃ śarīrotthaṃ vāgjaṃ mānasameva ca // VamP_67.15 //",
  "GP12vamp__u:9407": "tanme dahasva dīptāṃśo viṣṇoścakra sudarśana /",
  "GP12vamp__u:9408": "yanme kulodbhavaṃ pāpaṃ paitṛkaṃ mātṛkaṃ tathā // VamP_67.16 //",
  "GP12vamp__u:9409": "tanme harasva tarasā namaste acyutāyudha /",
  "GP12vamp__u:9410": "ādhayo mama naśyantu vyādhayo yāntu saṃkṣayam /",
  "GP12vamp__u:9411": "tvannāmakīrtanāc cakra duritaṃ yātu saṃkṣayam // VamP_67.17 //",
  "GP12vamp__u:9412": "ityevamuktvā matimān samabhyarcyātha bhaktitaḥ //",
  "GP12vamp__u:9413": "saṃsmaran puṇḍarīkākṣaṃ sarvapāpapraṇāsanam // VamP_67.18 //",
  "GP12vamp__u:9414": "pūjitaṃ balinā cakraṃ kṛtvā nistejaso 'surān /",
  "GP12vamp__u:9415": "niścakrāmātha pātālād viṣuve dakṣime mune // VamP_67.19 //",
  "GP12vamp__u:9416": "sudarśane nirgate tu balirviklavatāṃ gataḥ /",
  "GP12vamp__u:9417": "paramāmāpadaṃ prāpya sasmāra svapitāmaham // VamP_67.20 //",
  "GP12vamp__u:9418": "sa cāpi saṃsmṛtaḥ prāptaḥ sutalaṃ dānaveśvaraḥ /",
  "GP12vamp__u:9419": "dṛṣṭvā tasthau mahātejāḥ sārghapātro balistadā // VamP_67.21 //",
  "GP12vamp__u:9420": "tamarcya vidhinā brahman pituḥ pitaramīśvaram /",
  "GP12vamp__u:9421": "kṛtāñjalipuṭo bhūtvā idaṃ vacanamabravīt /",
  "GP12vamp__u:9422": "67.22 saṃsmṛto 'si mayā tāta suviṣaṇṇena cetasā tanme hitaṃ ca pathyaṃ ca śreyogryaṃ vada tāta me /",
  "GP12vamp__u:9423": "67.23 kiṃ kāryaṃ tāta saṃsāre vasatā puruṣoṇa hi /",
  "GP12vamp__u:9424": "kṛtena yena vai nāsya bandhaḥ samupajāyate /",
  "GP12vamp__u:9425": "67.24 saṃsārārṇavamagnānāṃ narāṇāmalpacetasām /",
  "GP12vamp__u:9426": "taraṇe yo bhavet potastanme vyākhyātumarhasi // VamP_67.25 //",
  "GP12vamp__u:9427": "pulastya uvāca /",
  "GP12vamp__u:9428": "etadvacanamākarṇya tatpautrād dānaveśvaraḥ /",
  "GP12vamp__u:9429": "vicintya prāha vacanaṃ saṃsāre yadvitaṃ param // 67.26 //",
  "GP12vamp__u:9430": "prahlāda uvāca /",
  "GP12vamp__u:9431": "sādhu dānavaśārdūla yatte jātā matistviyam /",
  "GP12vamp__u:9432": "pravakṣyāmi hitaṃ te 'dya tathāneyeṣāṃ hitaṃ bale // VamP_67.27 //",
  "GP12vamp__u:9433": "bhavajaladhigatānāṃ dvāndvavātāhatānāṃ sutaduhitṛkalatratrāṇabhārārditānām /",
  "GP12vamp__u:9434": "viṣamaviṣayatoye majjatāmaplāvānāṃ bhavati śaraṇameko viṣṇupoto narāṇām // VamP_67.28 //",
  "GP12vamp__u:9435": "ye saṃśritā harimanantamanādimadhyaṃ nārāyaṇaṃ suraguruṃ śubhadaṃ vareṇyam /",
  "GP12vamp__u:9436": "śuddhaṃ khagendragamanaṃ kamalālayeśaṃ te dharmarājakaraṇaṃ na viśanti dhīrāḥ /",
  "GP12vamp__u:9437": "67.29 svapuruṣamabhivīkṣya pāśahastaṃ vadati yamaḥ kila tasya karṇamūle /",
  "GP12vamp__u:9438": "parihara madhusūdanaprannān prabhurahamanyanṛṇāṃ na vaiṣṇavānām // VamP_67.30 //",
  "GP12vamp__u:9439": "tathānyaduktaṃ narasattamena ikṣvākuṇā bhaktiyutena nūnam /",
  "GP12vamp__u:9440": "ye viṣṇubhaktāḥ puruṣāḥ pṛthivyāṃ yamasya te nirviṣayā bhavanti // VamP_67.31 //",
  "GP12vamp__u:9441": "sā jihvā yā hariṃ stauti taccittaṃ yattadarpitam /",
  "GP12vamp__u:9442": "tāveva kevalaṃ śalāghyau yau tatpūjākarau karau // VamP_67.32 //",
  "GP12vamp__u:9443": "nūnaṃ na tau karau proktau vṛkṣaśākhāgrapallavau /",
  "GP12vamp__u:9444": "na yau pūjituṃ śaktau haripādāmbujadvayam // VamP_67.33 //",
  "GP12vamp__u:9445": "nūnaṃ tatkaṇṭhaśālūkamathavā pratijihvakā /",
  "GP12vamp__u:9446": "rogovānyo na sā jihvā yā na vakti harerguṇān // VamP_67.34 //",
  "GP12vamp__u:9447": "śocanīyaḥ sa bandhūnāṃ jīvannapi mṛto naraḥ /",
  "GP12vamp__u:9448": "yaḥ pādapaṅkajaṃ viṣṇorna pūjayati bhaktitaḥ // VamP_67.35 //",
  "GP12vamp__u:9449": "ye narā vāsudevasya satataṃ pūjane ratāḥ /",
  "GP12vamp__u:9450": "mṛtā api na śocyāste satyaṃ satyaṃ mayoditam // VamP_67.36 //",
  "GP12vamp__u:9451": "śārīraṃ mānasaṃ vāgjaṃ mūrtāmūrtaṃ carācaram /",
  "GP12vamp__u:9452": "dṛśyaṃ spṛsyamadṛśyañca tatsarvaṃ keśavātmakam // VamP_67.37 //",
  "GP12vamp__u:9453": "yenārcito hi bhagavān caturdhā vai trivikramaḥ /",
  "GP12vamp__u:9454": "tenārcitā na saṃdeho lokāḥ sāmaradānavāḥ // VamP_67.38 //",
  "GP12vamp__u:9455": "yatā ratnāni jaladherasaṃkhyeyāni putraka /",
  "GP12vamp__u:9456": "tathā guṇā hi devasya tvasaṃkhyātāstu cakriṇaḥ // VamP_67.39 //",
  "GP12vamp__u:9457": "ye śaṅkhacakrābjakaraṃ saśārṅgiṇaṃ khagendraketuṃ varadaṃ śriyaḥ patim /",
  "GP12vamp__u:9458": "samāśrayante bhavabhītināśanaṃ saṃsāragarte na patanti te punaḥ // VamP_67.40 //",
  "GP12vamp__u:9459": "yeṣāṃ manasi govindo nivāsī satataṃ bale /",
  "GP12vamp__u:9460": "na te paribhavaṃ yānti na mṛtyorudvijanti ca // VamP_67.41 //",
  "GP12vamp__u:9461": "devaṃ sārṅgadharaṃ viṣṇuṃ ye prapannāḥ parāyaṇam /",
  "GP12vamp__u:9462": "na teṣāṃ yamasālokyaṃ na ca te narakaukasaḥ // VamP_67.42 //",
  "GP12vamp__u:9463": "na tāṃ gatiṃ prāpnuvanti śrutiśāstraviśāradāḥ /",
  "GP12vamp__u:9464": "viprā dānavaśārdūla viṣṇubhaktā vrajanti yām // VamP_67.43 //",
  "GP12vamp__u:9465": "yā gatirdaityaśārdūla hatānāṃ tu mahāhave /",
  "GP12vamp__u:9466": "tato 'dikāṃ gatiṃ yānti viṣṇubhaktā narottamāḥ // VamP_67.44 //",
  "GP12vamp__u:9467": "yā gatirdharmaśīlānāṃ sāttvikānāṃ mahātmanām /",
  "GP12vamp__u:9468": "sā gatirgaditā daitya bhagavatsevināmapi // VamP_67.45 //",
  "GP12vamp__u:9469": "sarvāvāsaṃ vāsudevaṃ sūkṣmamavyaktavigraham /",
  "GP12vamp__u:9470": "praviśanti mahātmānaṃ tadbhaktā nānyacetasaḥ // VamP_67.46 //",
  "GP12vamp__u:9471": "ananyamanaso bhaktyā ye namasyanti keśavam /",
  "GP12vamp__u:9472": "śucayaste mahātmānastīrthabhūtā bhavanti te // VamP_67.47 //",
  "GP12vamp__u:9473": "gacchan tiṣṭhan svapan jāgrat pibannaścannabhīkṣṇaśaḥ /",
  "GP12vamp__u:9474": "dhyāyan nārāyaṇaṃ yastu na tato 'nyo 'sti puṇyabhāk /",
  "GP12vamp__u:9475": "vaikuṇṭhaṃ khaḍgaparaśuṃ bhavabandhasamucchidam // VamP_67.48 //",
  "GP12vamp__u:9476": "praṇipatya yathānyāyaṃ saṃsāre na punarbhavet /",
  "GP12vamp__u:9477": "kṣetreṣu vasate nityaṃ krīḍannāste 'mitadyutiḥ // VamP_67.49 //",
  "GP12vamp__u:9478": "āsīnaḥ sarvadeheṣu karmabhirna sa badhyate /",
  "GP12vamp__u:9479": "yeṣāṃ viṣṇuḥ priyontyante viṣṇoḥ satataṃ priyāḥ // VamP_67.50 //",
  "GP12vamp__u:9480": "na te punaḥ sambhavanti tadbhaktāstatparāyaṇāḥ /",
  "GP12vamp__u:9481": "dhyāyed dāmodaraṃ yastu bhaktinamror'cayeta vā // VamP_67.51 //",
  "GP12vamp__u:9482": "na sa saṃsārapaṅke 'smin majjate dānaveśvara /",
  "GP12vamp__u:9483": "kalyamutthāya ye bhaktyā smaranti madhusūdanam /",
  "GP12vamp__u:9484": "stuvantyapyabhiśṛṇvanti durgaṇyatitaranti te // VamP_67.52 //",
  "GP12vamp__u:9485": "harivākyāmṛtaṃ pītvā vimalaiḥ śrotrabhājanaiḥ /",
  "GP12vamp__u:9486": "prahṛṣyati mano yeṣāṃ durgāṇyatitaranti te // VamP_67.53 //",
  "GP12vamp__u:9487": "yeṣāṃ cakragadāpāṇau bhaktiravyabhicāriṇī /",
  "GP12vamp__u:9488": "te yānti niyataṃ sthānaṃ yatra yogeśvaro hariḥ // VamP_67.54 //",
  "GP12vamp__u:9489": "viṣṇukarmaprasaktānāṃ bhaktānāṃ yā parā gatiḥ /",
  "GP12vamp__u:9490": "sā tu janmasahasreṇa na tapobhiravāpyate // VamP_67.55 //",
  "GP12vamp__u:9491": "kiṃ japyaistasya mantrairvā kiṃ tapobhiḥ kimāśramaiḥ /",
  "GP12vamp__u:9492": "yasya nāsti parā bhaktiḥ satataṃ madhusūdane // VamP_67.56 //",
  "GP12vamp__u:9493": "vṛthā yajñā vṛtā vedā vṛthā dānaṃ vṛthā śrutam /",
  "GP12vamp__u:9494": "vṛthā tapaśca kīrtiśca yo dveṣṭi madhusūdanam // VamP_67.57 //",
  "GP12vamp__u:9495": "kiṃ tasya bahurbharmantrairbhaktiryasya janārdane /",
  "GP12vamp__u:9496": "namo nārāyaṇāyeti mantraḥ sarvārthasādhakaḥ // VamP_67.58 //",
  "GP12vamp__u:9497": "viṣṇureva gatiryoṣāṃ kutasteṣāṃ parājayaḥ /",
  "GP12vamp__u:9498": "yeṣāmindīvaraśyāmo hṛdayastho janārdanaḥ // VamP_67.59 //",
  "GP12vamp__u:9499": "sarvamaṅgalamāṅgalyaṃ vareṇyaṃ varadaṃ prabhum /",
  "GP12vamp__u:9500": "nārāyaṇaṃ namaskṛtya sarvakarmāṇi kārayet // VamP_67.60 //",
  "GP12vamp__u:9501": "viṣṭayo vyatipātāśca ye 'nye durnītisambhavāḥ /",
  "GP12vamp__u:9502": "te nāma smaraṇādviṣṇornāsaṃ yānti mahāsura // VamP_67.61 //",
  "GP12vamp__u:9503": "tīrthakoṭisahasrāṇi tīrthakoṭiśatāni ca /",
  "GP12vamp__u:9504": "nārāyaṇapraṇāmasya kalāṃ nārhanti ṣoḍaśīm // VamP_67.62 //",
  "GP12vamp__u:9505": "pṛthivyāṃ yāni tīrthāni puṇyānyāyatanāni ca /",
  "GP12vamp__u:9506": "tāni sarvāṇyavāpnoti viṣṇornāmānukīrtanāt // VamP_67.63 //",
  "GP12vamp__u:9507": "prāpnuvanti na tāṃllokān vratino vā tapasvinaḥ /",
  "GP12vamp__u:9508": "prāpyante ye tu kṛṣṇasya namaskāraparairna raiḥ // VamP_67.64 //",
  "GP12vamp__u:9509": "yo 'pyanyadevatābhakto mithyārcayati keśavam /",
  "GP12vamp__u:9510": "so/'pi gacchati sādhūnāṃ sthānaṃ puṇyakṛtāṃ mahat // VamP_67.65 //",
  "GP12vamp__u:9511": "sātatyena hṛṣīkeśaṃ pūjayitvā tu yatphalam /",
  "GP12vamp__u:9512": "sucīrṇatapasāṃ nṝṇāṃ tatā phalaṃ na kadācana // VamP_67.66 //",
  "GP12vamp__u:9513": "trisandhyaṃ padmānābhaṃ tu ye smaranti sumedhasaḥ /",
  "GP12vamp__u:9514": "te labhantyupavāsasya phalaṃ nāsatyatra saṃśayaḥ // VamP_67.67 //",
  "GP12vamp__u:9515": "satataṃ śāstradṛṣṭena karmaṇā harimarcaya /",
  "GP12vamp__u:9516": "tatprasādāt parāṃ siddhiṃ bale prāpsyasi śāśvatīm // VamP_67.68 //",
  "GP12vamp__u:9517": "tanmanā bhava tadbhaktastadyājī taṃ namaskuru /",
  "GP12vamp__u:9518": "tamevāśritya deveśaṃ sukhaṃ prāpyasi putraka // VamP_67.69 //",
  "GP12vamp__u:9519": "ādyaṃ hyanantamajaraṃ harimavyayaṃ ca ye vai smarantyaharaharnṛvarā bhuvisthāḥ /",
  "GP12vamp__u:9520": "sarvatragaṃ śubhadaṃ brahmamayaṃ purāṇam te yānti vaiṣṇavapadaṃ dhruvamakṣayañca // VamP_67.70 //",
  "GP12vamp__u:9521": "ye mānavā vigatarāgaparāparajñā nārāyaṇaṃ suraguruṃ satataṃ smaranti /",
  "GP12vamp__u:9522": "te dhautapāṇḍurapuṭā iva rājahaṃsāḥ saṃsārasāgarajalasya taranti pāram // VamP_67.71 //",
  "GP12vamp__u:9523": "dhyāyanti ye satatamacyutamīśitāraṃ niṣkalmaṣaṃ pravarapadmadalāyatākṣam /",
  "GP12vamp__u:9524": "dhyānena tena hatakilbaṣavedanāste mātuḥ payodhararasaṃ na punaḥ pibanti // VamP_67.72 //",
  "GP12vamp__u:9525": "ye kīrtayanti varadaṃ varapadmanābhaṃ śaṅkhābjacakravaracāpagadāsihastam /",
  "GP12vamp__u:9526": "padmālayāvadanapaṅkajaṣaṭpadākhyaṃ nūnaṃ prayānti sadanaṃ madhughātinaste // VamP_67.73 //",
  "GP12vamp__u:9527": "śṛṇvanti ye bhaktiparā manuṣyāḥ saṃkīrtyamānaṃ bhagavantamādyam /",
  "GP12vamp__u:9528": "te muktapāpāḥ sukhino bhavanti yathāmṛtaprāśanatarpitāstu // VamP_67.74 //",
  "GP12vamp__u:9529": "tasmād dhyānaṃ smaraṇaṃ kīrtanaṃ vā nāmnāṃ śravaṇaṃ paṭhatāṃ sajjanānām /",
  "GP12vamp__u:9530": "kāryaṃ viṣṇoḥ śraddadhānairmanuṣyaiḥ pūjātulyaṃ tat praśaṃsanti devā // VamP_67.75 //",
  "GP12vamp__u:9531": "bāhyaistathāntaḥkaraṇairaviklavairyo nārcayet keśavamīśitaram /",
  "GP12vamp__u:9532": "puṣpaiśca patrairjalapallavādibhirnūnaṃ sa muṣṭo vidhitaskareṇa // VamP_67.76 //",
  "GP12vamp__u:9533": "iti śrīvāmanapurāṇe saptaṣaṣṭitamo 'dhyāyaḥ",
  "GP12vamp__u:9534": "________________________________________________________________________",
  "GP12vamp__u:9535": "baliruvāca /",
  "GP12vamp__u:9536": "bhavatā kathitaṃ sarvaṃ samārādhya janārdanam /",
  "GP12vamp__u:9537": "yā gatiḥ prāpyate loke tāṃ me vaktumihārhasi // VamP_68.1 //",
  "GP12vamp__u:9538": "kenārcanena devasya prītiḥ samupajāyate /",
  "GP12vamp__u:9539": "kāni dānāni śastāni prīṇanāya jagadguroḥ // VamP_68.2 //",
  "GP12vamp__u:9540": "upavāsādikaṃ kāryaṃ kasyāṃ tithyāṃ mahodayam /",
  "GP12vamp__u:9541": "kāni puṇyāni śastāni viṣṇostuṣṭipradāni vai // VamP_68.3 //",
  "GP12vamp__u:9542": "yaccānyadapi karttavyaṃ hṛṣṭarūpairanālasaiḥ /",
  "GP12vamp__u:9543": "tadapyaśeṣaṃ daityendra mamākhyātumihārhasi // VamP_68.4 //",
  "GP12vamp__u:9544": "prahlāda uvāca /",
  "GP12vamp__u:9545": "śraddadhānairbhaktiparairyānyuddiśya janārdanam /",
  "GP12vamp__u:9546": "bale dānāni dīyante tānūcurmunayo 'kṣayān // VamP_68.5 //",
  "GP12vamp__u:9547": "tā eva tithayaḥ śastā yāsvabhyarcya jagatpatim /",
  "GP12vamp__u:9548": "taccittastanmayo bhūtvā upavāsī naro bhavet // VamP_68.6 //",
  "GP12vamp__u:9549": "pūjiteṣu dvijendreṣu pūjitaḥ syājjanārdanaḥ /",
  "GP12vamp__u:9550": "etān dviṣanti ye mūḍhāste yānti narakaṃ dhruvam // VamP_68.7 //",
  "GP12vamp__u:9551": "tānarcayennaro bhaktyā brāhmaṇān viṣṇutatparaḥ /",
  "GP12vamp__u:9552": "evamāha hariḥ pūrvaṃ brāhmaṇā māmakī tanuḥ // VamP_68.8 //",
  "GP12vamp__u:9553": "brāhmaṇo nāvamantavyo budho vāpyabudho 'pi vā /",
  "GP12vamp__u:9554": "so 'pi divyā tanurviṣṇostasmāt tāmarcayennaraḥ // VamP_68.9 //",
  "GP12vamp__u:9555": "tānyeva ca praśastāni kusumāni mahāsura /",
  "GP12vamp__u:9556": "yāni syurvarṇayuktāni rasagandhayutāni ca // VamP_68.10 //",
  "GP12vamp__u:9557": "viśeṣataḥ pravakṣyāmi puṣpāṇi tithayastathā /",
  "GP12vamp__u:9558": "dānāni ca praśastāni mādhavaprīṇanāya tu / /",
  "GP12vamp__u:9559": "68.11 jātī śatāhvā sumanāḥ kundaṃ bahupuṭaṃ tathā /",
  "GP12vamp__u:9560": "bāṇañca campakāśokaṃ karavīraṃ ca yūthikā // VamP_68.12 //",
  "GP12vamp__u:9561": "pāribhadraṃ pāṭalā ca bakulaṃ giriśālinī /",
  "GP12vamp__u:9562": "tilakaṃ ca japākusumaṃ pītakaṃ nāgaraṃ tvapi // VamP_68.13 //",
  "GP12vamp__u:9563": "etāni hi praśastāni kusumānyacyutārcane /",
  "GP12vamp__u:9564": "surabhīṇi tathānyāni varjayitvā tu ketakīm // VamP_68.14 //",
  "GP12vamp__u:9565": "bilvapatraṃ śamīpatraṃ patraṃ bhṛṅgamṛgāṅkayoḥ /",
  "GP12vamp__u:9566": "tamālāmalakīpatraṃ śastaṃ keśavapūjane // VamP_68.15 //",
  "GP12vamp__u:9567": "yeṣāmapi hica puṣpāṇi praśastānyacyutārcane /",
  "GP12vamp__u:9568": "pallavānyapi teṣāṃ stuḥ patrāṇyarcāvidhau hareḥ /",
  "GP12vamp__u:9569": "68.16 vīrudhāṃ ca pravālena barhiṣā cārcayettathā /",
  "GP12vamp__u:9570": "nānārūpaiścāmbubhavaiḥ kamalendīvarādibhiḥ // VamP_68.17 //",
  "GP12vamp__u:9571": "pravālaiḥ śucibhiḥ ślakṣṇairjalaprakṣālitairbale /",
  "GP12vamp__u:9572": "vanaspatīnāmarcyeta tathā dūrvāgrapallavaiḥ // VamP_68.18 //",
  "GP12vamp__u:9573": "candanenānulimpeta kuṅkumena prayatnanataḥ /",
  "GP12vamp__u:9574": "uśīrapadmakābhyāṃ ca tathā kālīyakādinā // VamP_68.19 //",
  "GP12vamp__u:9575": "mahiṣākhyaṃ kaṇaṃ dāru sihlakaṃ sāgaruṃ sitā /",
  "GP12vamp__u:9576": "śaṅkhaṃ jātīphalaṃ śrīśe dhūpāni syuḥ priyāṇi vai // VamP_68.20 //",
  "GP12vamp__u:9577": "haviṣā saṃskṛtā ye tu yavagodhūmaśālayaḥ /",
  "GP12vamp__u:9578": "tilamudgādayo māṣā vrīhayaśca priyā hareḥ // VamP_68.21 //",
  "GP12vamp__u:9579": "godānāni pavitrāṇi bhūmidānāni cānagha /",
  "GP12vamp__u:9580": "vastrānnasvarṇadānāni prītaye madhughātinaḥ // VamP_68.22 //",
  "GP12vamp__u:9581": "māghamāse tilā deyāstiladhenuśca dānava /",
  "GP12vamp__u:9582": "indhanādīni ca tathā mādhavaprīṇanāya tu // VamP_68.23 //",
  "GP12vamp__u:9583": "phālgune vrīhayo mudgā vastrakṛṣṇājinādikam /",
  "GP12vamp__u:9584": "govindaprīṇanārthāya dātavyaṃ puruṣarṣabhaiḥ // VamP_68.24 //",
  "GP12vamp__u:9585": "caitre citrāṇi vastrāṇi śayanānyāsanāni ca /",
  "GP12vamp__u:9586": "viṣṇoḥ prītyarthametāni deyāni brāhmaṇeṣvatha // VamP_68.25 //",
  "GP12vamp__u:9587": "gandhamālyāni deyāni vaiśākhe surabhīṇi vai /",
  "GP12vamp__u:9588": "deyāni dvijamukhyebhyo madhusūdanatuṣṭaye // VamP_68.26 //",
  "GP12vamp__u:9589": "udakumbhāmbudhenuṃ ca tālavṛntaṃ sucandanam /",
  "GP12vamp__u:9590": "trivikramasya prītyarthaṃ dātavyaṃ sādhubhiḥ sadā // VamP_68.27 //",
  "GP12vamp__u:9591": "uvānadyugalaṃ chatraṃ lavaṇāmalakādikam /",
  "GP12vamp__u:9592": "āṣāḍhe vāmanaprītyai dātavyāni tu bhaktitaḥ // VamP_68.28 //",
  "GP12vamp__u:9593": "ghṛtaṃ ca kṣīrakumbhāśca ghṛtadhenuphalāni ca /",
  "GP12vamp__u:9594": "śrāvaṇe śrīdharaprītyai dātavyāni vipaścitā // VamP_68.29 //",
  "GP12vamp__u:9595": "māsi bhādrapade dadyāt pāyasaṃ madhusarpiṣī /",
  "GP12vamp__u:9596": "hṛṣīkeśaprīṇanārthaṃ lavaṇaṃ saguḍodanam // VamP_68.30 //",
  "GP12vamp__u:9597": "tilāsturaṅgaṃ vṛṣabhaṃ dadhi tāmrāyasādikam /",
  "GP12vamp__u:9598": "prītyarthaṃ padmanābhasya deyamāśvayuje naraiḥ // VamP_68.31 //",
  "GP12vamp__u:9599": "rajataṃ kanakaṃ dīpān maṇimuktāphalādikam /",
  "GP12vamp__u:9600": "dāmodarasya tuṣṭyarthaṃ pradadyāt kārtike naraḥ // VamP_68.32 //",
  "GP12vamp__u:9601": "kharoṣṭrāśvatarān nāgān yānayugyamajāvikam /",
  "GP12vamp__u:9602": "dātvayaṃ keśavaprītyai māsi mārgaśire naraiḥ // VamP_68.33 //",
  "GP12vamp__u:9603": "prāsādanagarādīni gṛhaprāvaraṇādikam /",
  "GP12vamp__u:9604": "nārāyaṇasya tuṣṭyarthaṃ pauṣe deyāni bhaktitaḥ // VamP_68.34 //",
  "GP12vamp__u:9605": "dāsīdāsamalaṅkāramannaṃ ṣaḍrasasaṃyutam /",
  "GP12vamp__u:9606": "puruṣottamasya tuṣṭyarthaṃ pradeyaṃ sārvakālikam // VamP_68.35 //",
  "GP12vamp__u:9607": "yadyadiṣṭatamaṃ kiñcidyadvāpyasti śuci gṛhe /",
  "GP12vamp__u:9608": "tattadvi deyaṃ prītyarthaṃ devadevāya cakriṇe // VamP_68.36 //",
  "GP12vamp__u:9609": "yaḥ kārayenmandiraṃ keśavasya puṇyāṃllokān sa jayecchāśvatān vai /",
  "GP12vamp__u:9610": "dattvārāmān puṣpaphalābhipannān bhogān bhuṅkte kāmātaḥ ślāghanīyān // VamP_68.37 //",
  "GP12vamp__u:9611": "pitāmahasya purataḥ kulānyaṣṭau tu yāni ca /",
  "GP12vamp__u:9612": "tārayedātmanā sārdhaṃ viṣṇormandirakārakaḥ // VamP_68.38 //",
  "GP12vamp__u:9613": "imāś ca pitaro daitya gāthā gāyanti yoginaḥ /",
  "GP12vamp__u:9614": "purato yadusiṃhasya jyāmaghasya tapasvinaḥ // VamP_68.39 //",
  "GP12vamp__u:9615": "api naḥ sa kule kaścid viṣṇubhakto bhaviṣyati /",
  "GP12vamp__u:9616": "harimandirakartā yo bhaviṣyati śicivrataḥ // VamP_68.40 //",
  "GP12vamp__u:9617": "api naḥ santatau jāyed viṣṇvālayavilepanam /",
  "GP12vamp__u:9618": "sammārjanaṃ ca dharmātmā kariṣyati ca bhaktitaḥ // VamP_68.41 //",
  "GP12vamp__u:9619": "api naḥ santatau jāto dhvajaṃ cakeśavamandire /",
  "GP12vamp__u:9620": "dāsyate devadevāya dīpaṃ puṣpānulepanam // VamP_68.42 //",
  "GP12vamp__u:9621": "mahāpātakayukto vā pātakī copapātakī /",
  "GP12vamp__u:9622": "vimuktapāpo bhavati viṣṇvāyatanacitrakṛt // VamP_68.43 //",
  "GP12vamp__u:9623": "itthaṃ pitṝṇāṃ vacanaṃ śrutvā nṛpatisattamaḥ /",
  "GP12vamp__u:9624": "cakārāyatanaṃ bhūmyāṃ khyaṃ ca limpatāsura // VamP_68.44 //",
  "GP12vamp__u:9625": "vibhūtibhiḥ keśavasya keśavārādhane rataḥ /",
  "GP12vamp__u:9626": "nānādhātuvikāraiśca pañcavarṇaiśca citrakaiḥ // VamP_68.45 //",
  "GP12vamp__u:9627": "dadau dīpāni vidhivad vāsudevālaye bale /",
  "GP12vamp__u:9628": "sugandhitailapūrṇāni ghṛtapūrṇāni ca svayam // VamP_68.46 //",
  "GP12vamp__u:9629": "nānāvarṇā vaijayantyo mahārajanarañjitāḥ /",
  "GP12vamp__u:9630": "mañjiṣṭhā navaraṅgīyāḥ śvetapāṭalikāśritāḥ // VamP_68.47 //",
  "GP12vamp__u:9631": "ārāmā vividhā hṛdyāḥ puṣpāḍhyāḥ phalaśālinaḥ /",
  "GP12vamp__u:9632": "latāpallavasaṃchannā devadārubhirāvṛtāḥ // VamP_68.48 //",
  "GP12vamp__u:9633": "kāritāśca mahāmañcādhiṣṭhitāḥ kuśalairjanaiḥ /",
  "GP12vamp__u:9634": "paurogavavidhānajñai ratnasaṃskāribhirddaḍhai // VamP_68.49 //",
  "GP12vamp__u:9635": "teṣu nityaṃ prapūjyante yatayo brahmacāriṇaḥ /",
  "GP12vamp__u:9636": "śrotriyā jñānasampannā dīnāndhavikalādayaḥ // VamP_68.50 //",
  "GP12vamp__u:9637": "itthaṃ sa nṛpatiḥ kṛtvā śraddadhāno jitendriyaḥ /",
  "GP12vamp__u:9638": "jyāmagho viṣṇunilayaṃ gata ityanuśuśrumaḥ // VamP_68.51 //",
  "GP12vamp__u:9639": "tameva cāgyāpi bale mārgaṃ jyāmaghakāritam /",
  "GP12vamp__u:9640": "vrajanti naraśārdūla viṣṇulokajigīṣavaḥ // VamP_68.52 //",
  "GP12vamp__u:9641": "tasmāt tvamapi rājendra kārayasvālayaṃ hareḥ /",
  "GP12vamp__u:9642": "tamarcayasva yatnena brāhmaṇāṃśca bahuśrutān /",
  "GP12vamp__u:9643": "paurāṇikān viśeṣeṇa sadācāraratāñśucīn // VamP_68.53 //",
  "GP12vamp__u:9644": "vāsobhirbhūṣaṇai ratnairgaubhirbhūkanakādibhiḥ /",
  "GP12vamp__u:9645": "vibhave sati devasya prīṇanaṃ kuru cakriṇaḥ // VamP_68.54 //",
  "GP12vamp__u:9646": "evaṃ kriyāyogaratasya te 'dya nūnaṃ murāriḥ śubhado bhaviṣyati /",
  "GP12vamp__u:9647": "narā na sīdanti bale samāśritā vibhuṃ jagannāthamanantamacyutam // VamP_68.55 //",
  "GP12vamp__u:9648": "pulastya uvāca /",
  "GP12vamp__u:9649": "ityevamuktvā vacanaṃ ditīśvaro vairocanaṃ satyamanuttamaṃ hi /",
  "GP12vamp__u:9650": "saṃpūjitastena vimuktimāyayau saṃpūrṇakāmo haripādabhaktaḥ // VamP_68.56 //",
  "GP12vamp__u:9651": "gate hi tasmin mudite pitāmahe balerbabhau mandiraminduvarṇam /",
  "GP12vamp__u:9652": "mahendraśilpipravaro 'tha keśavaṃ sa kārayāmāsa mahāmahīyān // VamP_68.57 //",
  "GP12vamp__u:9653": "svayaṃ svabhāryāsahitaścakāra devālaye mārjanalepanādikāḥ /",
  "GP12vamp__u:9654": "kriyā mahātmā yavaśarkarādyāṃ baliṃ cakārāpratimāṃ madhudruhaḥ // VamP_68.58 //",
  "GP12vamp__u:9655": "dīpapradānaṃ svayamāyatākṣī vindhyāvalī viṣṇugṛhe cakāra /",
  "GP12vamp__u:9656": "geyaṃ sa dharmyaśravaṇaṃ ca dhīmān paurāṇikairvipravarairakārayat // VamP_68.59 //",
  "GP12vamp__u:9657": "tathāvidhasyāsurapuṅgavasya dharmye sumārge pratisaṃsthitasya /",
  "GP12vamp__u:9658": "jagatpatirdivyavapurjanārdanastasthau mahātmā balirakṣaṇāya // VamP_68.60 //",
  "GP12vamp__u:9659": "sūryāyutābhaṃ musalaṃ pragṛhya nighnan sa duṣṭāriyūthāpālān /",
  "GP12vamp__u:9660": "dvāri sthito na pradadau praveśaṃ prākāragupte balino gṛhe tu // VamP_68.61 //",
  "GP12vamp__u:9661": "dvāri sthite dhātari rakṣapāle nārāyaṇe sarvaguṇābhirāme /",
  "GP12vamp__u:9662": "prāsādamadhye harimīśitāramabhyarcayāmāsa surarṣimukhyam // VamP_68.62 //",
  "GP12vamp__u:9663": "sa evamāste 'surarāḍ balistu samarcayan vai haripādapaṅkajau /",
  "GP12vamp__u:9664": "sasmāra nityaṃ haribhaṣitāni sa tasya jāto vinayāṅkuśastu // VamP_68.63 //",
  "GP12vamp__u:9665": "idaṃ ca vṛttaṃ sa papāṭha daityarāṭ smaran suvākyāni guroḥ śubhāni /",
  "GP12vamp__u:9666": "tathyāni pathyāni paratra ceha pitāmahasyendrasamasya vīraḥ // VamP_68.64 //",
  "GP12vamp__u:9667": "ye vṛddhavākyāni samācaranti śrutvā duruktānyapi pūrvatastu /",
  "GP12vamp__u:9668": "snigdhāni paścānnavanītaśuddhā modanti te nātra vicāramasti // VamP_68.65 //",
  "GP12vamp__u:9669": "āpadbhujaṅgadaṣṭasya mantrahīnasya sarvadā /",
  "GP12vamp__u:9670": "vṛddhavākyaiṣadhā nūnaṃ kurvanti kila nirviṣam // VamP_68.66 //",
  "GP12vamp__u:9671": "vṛddhavākyāmṛtaṃ pītvā taduktamanumānya ca /",
  "GP12vamp__u:9672": "yā tṛptirjāyate puṃsā somapāne kutastathā // VamP_68.67 //",
  "GP12vamp__u:9673": "āpattau patitānāṃ yeṣāṃ vṛddhā na santi śāstāraḥ /",
  "GP12vamp__u:9674": "te śocyā banadhūnāṃ jīvanto 'pīha mṛtatulyāḥ // VamP_68.68 //",
  "GP12vamp__u:9675": "āpadgrāhagṛhītānāṃ vṛddhāḥ santi na paṇḍitāḥ /",
  "GP12vamp__u:9676": "yeṣāṃ mokṣyitāre vai teṣāṃ sāntirna vidyate // VamP_68.69 //",
  "GP12vamp__u:9677": "āpajjalanimagnānāṃ hriyatāṃ vyasanormibhiḥ /",
  "GP12vamp__u:9678": "vṛddhavākyairvinā nūnaṃ naivottāraṃ kathañcana // VamP_68.70 //",
  "GP12vamp__u:9679": "tasmād yo vṛddhavākyāni śṛṇuyād vidadhāti ca /",
  "GP12vamp__u:9680": "sa sadyaḥ siddhimāpnoti yathā vairocano baliḥ // VamP_68.71 //",
  "GP12vamp__u:9681": "iti śrīvāmanapurāṇe aṣṭaṣaṣṭitamo 'dhyāyaḥ",
  "GP12vamp__u:9682": "________________________________________________________________________",
  "GP12vamp__u:9683": "pulastya uvāca /",
  "GP12vamp__u:9684": "etanmayā puṇyatamaṃ purāṇaṃ tubhyaṃ tathā nārada kīrtitaṃ vai /",
  "GP12vamp__u:9685": "śrutvā ca kīrtyā parayā sameto bhaktyā ca viṣṇoḥ padamabhyupaiti // VamP_69.1 //",
  "GP12vamp__u:9686": "yathā pāpāni pūyante gaṅgāvārivigāhanāt /",
  "GP12vamp__u:9687": "tathā purāṇaśravaṇād duritānāṃ vināśanam // VamP_69.2 //",
  "GP12vamp__u:9688": "na tasya rogā jāyante na viṣaṃ cābhicārikam /",
  "GP12vamp__u:9689": "śarīre ca kule brahman yaḥ śruṇoti ca vāmanam // VamP_69.3 //",
  "GP12vamp__u:9690": "śraṇoti nityaṃ vidhivacca bhaktyā saṃpūjayan yaḥ praṇataśca viṣṇum /",
  "GP12vamp__u:9691": "sa cāśvamedhasya sadakṣiṇasya phalaṃ samagraṃ parihinapāpaḥ // VamP_69.4 //",
  "GP12vamp__u:9692": "prāpnoti dattasya suvarṇabhūmeraśvasya gonāgarathasya caiva nārī naraścāpi ca pādamekaṃ śṛṇvan śuciḥ puṇyatamaḥ pṛthivyām /",
  "GP12vamp__u:9693": "69.5 snāne kṛte tīrthavare supuṇye gaṅgājale naimiṣapuṣkare vā /",
  "GP12vamp__u:9694": "kokāmukhe yat pravadanti viprāḥ prayāgamāsādya ca māghamāse // VamP_69.6 //",
  "GP12vamp__u:9695": "sa tatphalaṃ prāpya ca vāmanasya saṃkīrtayan nānyamanāḥ padaṃ hi /",
  "GP12vamp__u:9696": "gacchenmayā nārada te 'dya coktaṃ yad rājasūyasya phalaṃ prayacchet // VamP_69.7 //",
  "GP12vamp__u:9697": "yad bhūmiloke suralokalabhye mahatsukhaṃ prāpya naraḥ samagram /",
  "GP12vamp__u:9698": "prāpanoti cāsya śravaṇānmaharṣe sautrāmaṇernāsti ca saṃśayo me // VamP_69.8 //",
  "GP12vamp__u:9699": "ratnasya dānasya ca yatphalaṃ bhaved yatsūryasya cendorgrahaṇe ca rāhoḥ /",
  "GP12vamp__u:9700": "annasya dānena phalaṃ yathoktaṃ bubhukṣite vipravare ca sāgnike // VamP_69.9 //",
  "GP12vamp__u:9701": "durbhikṣasaṃpīḍitaputrabhārye yāmī sadā poṣaṇatatpare ca /",
  "GP12vamp__u:9702": "devāgniviprarṣirate ca pitroḥ śuśruṣake bhrātari jyeṣṭhasāmne /",
  "GP12vamp__u:9703": "yattatphalaṃ saṃpravadanti devāḥ sa tat phalaṃ labhate cāsya pāṭhāt // VamP_69.10 //",
  "GP12vamp__u:9704": "caturdaśaṃ vāmanamāhuragryaṃ śrute ca yasyāghacayāśca nāśam /",
  "GP12vamp__u:9705": "prayānti nāstyatra ca saṃśayo me mahānti pāpānyapi nāradāśu // VamP_69.11 //",
  "GP12vamp__u:9706": "pāṭhāt saṃśravaṇād vipra śrāvaṇādapi kasyacit /",
  "GP12vamp__u:9707": "sarvapāpāni naśyanti vāmanasya sadā mude // VamP_69.12 //",
  "GP12vamp__u:9708": "idaṃ rahasyaṃ paramaṃ tavoktaṃ na vācyametaddharibhaktivarjite /",
  "GP12vamp__u:9709": "dvijasya nindāratihinadakṣiṇe sahetuvākyāvṛtapāpasattve // VamP_69.13 //",
  "GP12vamp__u:9710": "namo namaḥ kāraṇa vāmanāya nityaṃ yo vadenniyataṃ dvijaḥ /",
  "GP12vamp__u:9711": "tasya viṣṇuḥ padaṃ mokṣaṃ dadāti surapūjitaḥ // VamP_69.14 //",
  "GP12vamp__u:9712": "vācakāya pradātavya gobhūsvarṇavibhūṣaṇam /",
  "GP12vamp__u:9713": "vittaśāṭhyaṃ na kartavyaṃ kurvan śravaṇanāśakam // VamP_69.15 //",
  "GP12vamp__u:9714": "trisaṃdhyaṃ ca paṭhan śṛṇvan sarvapāpapraṇāśanam /",
  "GP12vamp__u:9715": "asūyārahitaṃ vipra sarvasampatpradāyakam // VamP_69.16 //",
  "GP12vamp__u:9716": "iti śrīvāmanapurāṇe ekonasaptatitamo 'dhyāyaḥ",
  "GP12vamp__u:9717": "iti śrīvāmanapurāṇaṃ samāptam"
}