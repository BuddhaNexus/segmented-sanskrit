{
  "GR13sivsutru:0": "śivasūtra, prathama unmeṣa",
  "GR13sivsutru:1": "caitanyam ātmā // SivS_1.1 //",
  "GR13sivsutru:2": "* [<śivasūtravārtika:>",
  "GR13sivsutru:3": "* caitanyaṃ citkriyārūpaṃ śivasya paramasya yat // SivSV_1.1:1 //",
  "GR13sivsutru:4": "* svātantryam etad evātmā tato 'sau paramaḥ śivaḥ // SivSV_1.1:2 //",
  "GR13sivsutru:5": "* athavā ko 'yam ātmeti praṣṭ bodhayituṃ śiśūn // SivSV_1.1:3 //",
  "GR13sivsutru:6": "* nātmā deho na ca prāṇo na manaḥ khaṃ na śūnyabhūḥ // SivSV_1.1:4 //",
  "GR13sivsutru:7": "* kiṃtu caitanyam evātmety ādiṣṭaṃ parameṣṭhinā // SivSV_1.1:5 //",
  "GR13sivsutru:8": "* atha caitanyam evaitad ātmā svābhāvikaṃ vapuḥ // SivSV_1.1:6 //",
  "GR13sivsutru:9": "* viśeṣācodanād asya jagataś cety arūpiṇaḥ // SivSV_1.1:7 //",
  "GR13sivsutru:10": "* acetyamānaṃ kasyāpi vapuḥ kim api no bhavet // SivSV_1.1:8 //",
  "GR13sivsutru:11": "* cetyamānaṃ tu cidrūpatādātmyāc cinmayaṃ bhavet // SivSV_1.1:9 //",
  "GR13sivsutru:12": "* evaṃ śivoktayā nītyā jaṅgamasthāvarātmanaḥ // SivSV_1.1:10 //",
  "GR13sivsutru:13": "* caitanyam eva viśvasya svarūpaṃ pāramārthikam // SivSV_1.1:11 //",
  "GR13sivsutru:14": "* nanv evaṃvidhaviśvasya caitanyaṃ ced vapus tadā // SivSV_1.1:12 //",
  "GR13sivsutru:15": "* kathaṃ bandhasya sambandha iti śaṅkāṃ vyapohitum // SivSV_1.1:13 //",
  "GR13sivsutru:16": "* praśleṣāśleṣapāṭhābhyāṃ sūtram āha maheśvaraḥ // SivSV_1.1:14 //]",
  "GR13sivsutru:17": "jñānaṃ bandhaḥ // SivS_1.2 //",
  "GR13sivsutru:18": "* [<śivasūtravārtika:>",
  "GR13sivsutru:19": "* ajñānam iti tatrādyaṃ caitanyasphārarūpiṇi // SivSV_1.2:1 //",
  "GR13sivsutru:20": "* ātmany anātmatājñānaṃ jñānaṃ punar anātmani // SivSV_1.2:2 //",
  "GR13sivsutru:21": "* dehādāv ātmamānitvaṃ dvayam apy etad āṇavam // SivSV_1.2:3 //",
  "GR13sivsutru:22": "* malaṃ svakalpitaṃ svasmin bandhaḥ svecchāvibhāvitaḥ // SivSV_1.2:4 //",
  "GR13sivsutru:23": "* kim āṇavamalātmaiva bandho 'yaṃ nety udīryate // SivSV_1.2:5 //]",
  "GR13sivsutru:24": "yonivargaḥ kalāśarīram // SivS_1.3 //",
  "GR13sivsutru:25": "* [<śivasūtravārtika:>",
  "GR13sivsutru:26": "* yonir bhedaprathāhetur māyā vargas tadutthitaḥ // SivSV_1.3:1 //",
  "GR13sivsutru:27": "* kalādikṣitiparyantatattvarāśis tadātmakaḥ // SivSV_1.3:2 //",
  "GR13sivsutru:28": "* māyīyākhyaṃ malaṃ tattadbhinnavedyaprathāmayam // SivSV_1.3:3 //",
  "GR13sivsutru:29": "* kaleti kāyam āviśya paricchedakarī nṛṇām // SivSV_1.3:4 //",
  "GR13sivsutru:30": "* vyāpṛtiḥ puṇyapāpātmā śarīraṃ yasya tat punaḥ // SivSV_1.3:5 //",
  "GR13sivsutru:31": "* kārmaṃ ca malam etasmin dvaye bandho 'nuvartate // SivSV_1.3:6 //",
  "GR13sivsutru:32": "* īśvarapratyabhijñāyām uktam etan malatrayam // SivSV_1.3:7 //",
  "GR13sivsutru:33": "* svātantryahānir bodhasya svātantryasyāpy abodhatā // SivSV_1.3:8 //",
  "GR13sivsutru:34": "* dvidhāṇavaṃ malam idaṃ svasvarūpāpahārataḥ // SivSV_1.3:9 //",
  "GR13sivsutru:35": "* bhinnavedyaprathātraiva māyīyaṃ janmabhogadam // SivSV_1.3:10 //",
  "GR13sivsutru:36": "* kartary abodhe kārmaṃ tu māyāśaktyaiva tat trayam // SivSV_1.3:11 //",
  "GR13sivsutru:37": "* ity athaiṣāṃ malānāṃ tu bandhakatvaṃ nirūpyate // SivSV_1.3:12 //]",
  "GR13sivsutru:38": "jñānādhiṣṭhānaṃ mātṛkā // SivS_1.4 //",
  "GR13sivsutru:39": "* [<śivasūtravārtika:>",
  "GR13sivsutru:40": "* apūrṇam anyatārūpaṃ bhinnavedyaprathātmakam // SivSV_1.4:1 //",
  "GR13sivsutru:41": "* śubhāśubhātmakāśeṣakarmasaṃskāravigraham // SivSV_1.4:2 //",
  "GR13sivsutru:42": "* trividhaṃ malam uktaṃ yat tad eva jñānam ucyate // SivSV_1.4:3 //",
  "GR13sivsutru:43": "* na so 'sti pratyayo loke yaḥ śabdānugamād ṛte // SivSV_1.4:4 //",
  "GR13sivsutru:44": "* anuviddham iva jñānaṃ sarvaṃ śabdena gamyate // SivSV_1.4:5 //",
  "GR13sivsutru:45": "* ity uktanītyā jñānasya vividhasyāsya mātṛkā // SivSV_1.4:6 //",
  "GR13sivsutru:46": "* akārādikṣakārāntapañcāśadvarṇavigrahā // SivSV_1.4:7 //",
  "GR13sivsutru:47": "* śivādikṣitiparyantatattvagrāmaprasūtibhūḥ // SivSV_1.4:8 //",
  "GR13sivsutru:48": "* karandhracitimadhyasthā brahmapāśāvalambikāḥ // SivSV_1.4:9 //",
  "GR13sivsutru:49": "* pīṭheśvaryo mahāghorā mohayanti muhurmuhuḥ // SivSV_1.4:10 //",
  "GR13sivsutru:50": "* iti śrītimirodghāṭaproktanītyanusārataḥ // SivSV_1.4:11 //",
  "GR13sivsutru:51": "* svarādivargādhiṣṭhātṛmātṛcakrapariṣkṛtā // SivSV_1.4:12 //",
  "GR13sivsutru:52": "* apūrṇo 'ham ahaṃ pūrṇo 'haṃ kṛśo 'haṃ kṛśetaraḥ // SivSV_1.4:13 //",
  "GR13sivsutru:53": "* iti śabdānuvedhena śokaharṣādikārikā // SivSV_1.4:14 //",
  "GR13sivsutru:54": "* adhiṣṭhānam adhiṣṭhātrī tadadhiṣṭhānato nṛṇām // SivSV_1.4:15 //",
  "GR13sivsutru:55": "* alabdhāntarmukhasvātmaviśrāntīni nirantaram // SivSV_1.4:16 //",
  "GR13sivsutru:56": "* bahirmukhāni jñānāni kathyante bandhahetavaḥ // SivSV_1.4:17 //",
  "GR13sivsutru:57": "* athedṛgbandhasambandhapraśamopāya ucyate // SivSV_1.4:18 //",
  "GR13sivsutru:58": "* paramopeyaviśrāntisatattvaḥ parameṣṭhinā // SivSV_1.4:19 //]",
  "GR13sivsutru:59": "udyamo bhairavaḥ // SivS_1.5 //",
  "GR13sivsutru:60": "* [<śivasūtravārtika:>",
  "GR13sivsutru:61": "* yo 'yaṃ vimarśarūpāyāḥ prasarantyāḥ svasaṃvidaḥ // SivSV_1.5:1 //",
  "GR13sivsutru:62": "* jhaṭity ucchalanākārapratibhonmajjanātmakaḥ // SivSV_1.5:2 //",
  "GR13sivsutru:63": "* udyamo 'ntaḥparispandaḥ pūrṇāhambhāvanātmakaḥ // SivSV_1.5:3 //",
  "GR13sivsutru:64": "* sa eva sarvaśaktīnāṃ sāmarasyād aśeṣataḥ // SivSV_1.5:4 //",
  "GR13sivsutru:65": "* viśvato bharitatvena vikalpānāṃ vibhedinām // SivSV_1.5:5 //",
  "GR13sivsutru:66": "* alaṃ kavalanenāpīty anvarthād eva bhairavaḥ // SivSV_1.5:6 //",
  "GR13sivsutru:67": "* athedṛgbhairavāpatter bandhapraśamakāraṇāt // SivSV_1.5:7 //",
  "GR13sivsutru:68": "* vyutthānaṃ ca bhavec chāntabhedābhāsam itīryate // SivSV_1.5:8 //]",
  "GR13sivsutru:69": "śakticakrasaṃdhāne viśvasaṃhāraḥ // SivS_1.6 //",
  "GR13sivsutru:70": "* [<śivasūtravārtika:>",
  "GR13sivsutru:71": "* yo 'yam uktaḥ svasaṃvitter udyamo bhairavātmakaḥ // SivSV_1.6:1 //",
  "GR13sivsutru:72": "* asyāsti mahatī śaktir atikrāntakramākramā // SivSV_1.6:2 //",
  "GR13sivsutru:73": "* niḥśeṣanijacicchakticakrākramaṇalampaṭā // SivSV_1.6:3 //",
  "GR13sivsutru:74": "* riktāriktobhayākārāpy anetadrūpiṇī parā // SivSV_1.6:4 //",
  "GR13sivsutru:75": "* yayaiva svātmacidbhittau prameyollāsanāditaḥ // SivSV_1.6:5 //",
  "GR13sivsutru:76": "* parapramātṛviśrāntiparyantaspandarūpayā // SivSV_1.6:6 //",
  "GR13sivsutru:77": "* sṛṣṭisthitilayānākhyābhāsaśaktiprasāraṇāt // SivSV_1.6:7 //",
  "GR13sivsutru:78": "* prapañcaviṣayaṃ cañcatpañcakṛtyaṃ prapañcitam // SivSV_1.6:8 //",
  "GR13sivsutru:79": "* tayā prasāritasyāsya śakticakrasya yat punaḥ // SivSV_1.6:9 //",
  "GR13sivsutru:80": "* saṃdhānam āntarāmnāyāmnātakramavimarśanam // SivSV_1.6:10 //",
  "GR13sivsutru:81": "* tasmin saty asya viśvasya kālāgnyādikalāvadheḥ // SivSV_1.6:11 //",
  "GR13sivsutru:82": "* saṃhāraḥ syāt svasaṃvittivahnisadbhāvalakṣaṇaḥ // SivSV_1.6:12 //",
  "GR13sivsutru:83": "* evaṃ svasaṃvitkālāgnipluṣṭabhedasya yoginaḥ // SivSV_1.6:13 //",
  "GR13sivsutru:84": "* na syāt samādhivyutthānabhedaḥ ko 'pīti kathyate // SivSV_1.6:14 //",
  "GR13sivsutru:85": "* jāgratsvapnasuṣuptabhede turyābhogasambhavaḥ // SivSV_1.6:15 //",
  "GR13sivsutru:86": "* udyamo bhairava iti proktarūpaṃ sphuradvapuḥ // SivSV_1.6:16 //",
  "GR13sivsutru:87": "* turyaṃ nāma paraṃ dhāma tadābhogaś camatkriyā // SivSV_1.6:17 //",
  "GR13sivsutru:88": "* bhede 'pi jāgradādīnāṃ yoginas tasya sambhavaḥ // SivSV_1.6:18 //",
  "GR13sivsutru:89": "* anusyūtiḥ parānandarūpā syād iti śiṣyate // SivSV_1.6:19 //",
  "GR13sivsutru:90": "* jāgradāditrayaṃ sūtratrayeṇa lakṣyate kramāt // SivSV_1.6:20 //]",
  "GR13sivsutru:91": "jñānaṃ jāgrat // SivS_1.7 //",
  "GR13sivsutru:92": "svapno vikalpāḥ // SivS_1.8 //",
  "GR13sivsutru:93": "aviveko māyā sauṣuptam // SivS_1.9 //",
  "GR13sivsutru:94": "* [<śivasūtravārtika:>",
  "GR13sivsutru:95": "* jñānaṃ bāhyākṣajaṃ jāgrat sarvasādhāraṇārthakam // SivSV_1.9:1 //",
  "GR13sivsutru:96": "* svapnaḥ svātmaiva samprokto vikalpāḥ svātmasambhavāḥ // SivSV_1.9:2 //",
  "GR13sivsutru:97": "* aviveko nijākhyātir māyā mohas tadātmakaḥ // SivSV_1.9:3 //",
  "GR13sivsutru:98": "* sauṣuptaṃ yoginām etat tritayaṃ dhāraṇādikam // SivSV_1.9:4 //",
  "GR13sivsutru:99": "* īśvarapratyabhijñāyāṃ jāgarādy api lakṣitam // SivSV_1.9:5 //",
  "GR13sivsutru:100": "* śūnye buddhyādyabhāvātmany ahaṃtākartṛtāpade // SivSV_1.9:6 //",
  "GR13sivsutru:101": "* asphuṭārūpasaṃskāramātriṇi jñeyaśūnyatā // SivSV_1.9:7 //",
  "GR13sivsutru:102": "* sākṣāṇām āntarī vṛttiḥ prāṇādiprerikā matā // SivSV_1.9:8 //",
  "GR13sivsutru:103": "* jīvanākhyāthavā prāṇe 'haṃtā puryaṣṭakātmikā // SivSV_1.9:9 //",
  "GR13sivsutru:104": "* tāvan mātrasthitau proktaṃ sauṣuptaṃ pralayopamam // SivSV_1.9:10 //",
  "GR13sivsutru:105": "* savedyam apavedyaṃ ca māyāmalayutāyutam // SivSV_1.9:11 //",
  "GR13sivsutru:106": "* manomātrapathe 'py akṣaviṣayatvena vibhramāt // SivSV_1.9:12 //",
  "GR13sivsutru:107": "* spaṣṭāvabhāsā bhāvānāṃ sṛṣṭiḥ svapnapadaṃ matam // SivSV_1.9:13 //",
  "GR13sivsutru:108": "* sarvākṣagocaratvena yā tu bāhyatayā sthirā // SivSV_1.9:14 //",
  "GR13sivsutru:109": "* sṛṣṭiḥ sādhāraṇī sarvapramātṇāṃ sa jāgaraḥ // SivSV_1.9:15 //",
  "GR13sivsutru:110": "* iti vistarataḥ prokte lokayogyanusārataḥ // SivSV_1.9:16 //",
  "GR13sivsutru:111": "* jāgarāditraye 'muṣminn avadhānena jāgrataḥ // SivSV_1.9:17 //",
  "GR13sivsutru:112": "* śakticakrānusaṃdhānād viśvasaṃhārakāraṇāt // SivSV_1.9:18 //",
  "GR13sivsutru:113": "* turyābhogamayābhedakhyātir akhyātihāriṇī // SivSV_1.9:19 //",
  "GR13sivsutru:114": "* sphuraty avirataṃ yasya sa taddhārādhirohataḥ // SivSV_1.9:20 //",
  "GR13sivsutru:115": "* turyātītamayaṃ yogī proktacaitanyam āmṛśan // SivSV_1.9:21 //]",
  "GR13sivsutru:116": "tritayabhoktā vīreśaḥ // SivS_1.10 //",
  "GR13sivsutru:117": "* [<śivasūtravārtika:>",
  "GR13sivsutru:118": "* jāgarāditrayaṃ proktaśakticakrānusaṃdhitaḥ // SivSV_1.10:1 //",
  "GR13sivsutru:119": "* turyānandarasāsārāc churitaṃ bhedavarjanāt // SivSV_1.10:2 //",
  "GR13sivsutru:120": "* ānandarasanirmagnaṃ paramaṃ vyoma bhāvayan // SivSV_1.10:3 //",
  "GR13sivsutru:121": "* tritayasyāsya yo bhoktā camatkartā sa yogirāṭ // SivSV_1.10:4 //",
  "GR13sivsutru:122": "* triṣu dhāmasu yad bhogyaṃ bhoktā yaś ca prakīrtitaḥ // SivSV_1.10:5 //",
  "GR13sivsutru:123": "* vidyāt tad ubhayaṃ yas tu sa bhuñjāno na lipyate // SivSV_1.10:6 //",
  "GR13sivsutru:124": "* ity uktaniṣpratidvandvisaṃvitsāmrājyavaibhavaḥ // SivSV_1.10:7 //",
  "GR13sivsutru:125": "* cidghanaḥ svātmavijñānaparamānandanirbharaḥ // SivSV_1.10:8 //",
  "GR13sivsutru:126": "* vīreśo yena vīrāṇāṃ bhedagrasanakāriṇām // SivSV_1.10:9 //",
  "GR13sivsutru:127": "* antarbahirvisaratām indriyāṇām adhīśvaraḥ // SivSV_1.10:10 //",
  "GR13sivsutru:128": "* kim asya paracittattvārohaviśrāntisūcikāḥ // SivSV_1.10:11 //",
  "GR13sivsutru:129": "* bhūmikāḥ santy ayaṃ yābhir yāti sarvottarāṃ sthitim // SivSV_1.10:12 //",
  "GR13sivsutru:130": "* ity antevāsihṛcchaṅkāśāntyai santīty udīryate // SivSV_1.10:13 //]",
  "GR13sivsutru:131": "vismayo yogabhūmikāḥ // SivS_1.11 //",
  "GR13sivsutru:132": "* [<śivasūtravārtika:>",
  "GR13sivsutru:133": "* yathā sātiśayānande kasyacid vismayo bhavet // SivSV_1.11:1 //",
  "GR13sivsutru:134": "* tathāsya yogino nityaṃ tattadvedyāvalokane // SivSV_1.11:2 //",
  "GR13sivsutru:135": "* niḥsāmānyaparānandānubhūtistimitendriye // SivSV_1.11:3 //",
  "GR13sivsutru:136": "* pare svātmany atṛptyaiva yad āścaryaṃ sa vismayaḥ // SivSV_1.11:4 //",
  "GR13sivsutru:137": "* sa eva khalu yogasya paratattvaikyarūpiṇaḥ // SivSV_1.11:5 //",
  "GR13sivsutru:138": "* bhūmikās tatkramārohaparaviśrāntisūcikāḥ // SivSV_1.11:6 //",
  "GR13sivsutru:139": "* īrdṛgvismayavadyogabhūmikārūḍhacetasaḥ // SivSV_1.11:7 //]",
  "GR13sivsutru:140": "icchā śaktir umā kumārī // SivS_1.12 //",
  "GR13sivsutru:141": "* [<śivasūtravārtika:>",
  "GR13sivsutru:142": "* parabhairavatāṃ yuktyā samāpannasya śāśvatīm // SivSV_1.12:1 //",
  "GR13sivsutru:143": "* tasyaiva yogino yecchā śaktiḥ saiva bhavaty umā // SivSV_1.12:2 //",
  "GR13sivsutru:144": "* parā bhaṭṭārikā saiva kumārīti prakīrtitā // SivSV_1.12:3 //",
  "GR13sivsutru:145": "* sadāśivādikṣityantaviśvasargādilīlayā // SivSV_1.12:4 //",
  "GR13sivsutru:146": "* kumārī kuṃ mahāmāyābhūmiṃ mārayatīty api // SivSV_1.12:5 //",
  "GR13sivsutru:147": "* kumārī copabhogyāsya yogino bhairavātmanaḥ // SivSV_1.12:6 //",
  "GR13sivsutru:148": "* kumārī nānyabhogyā ca bhoktraikātmyena tiṣṭhati // SivSV_1.12:7 //",
  "GR13sivsutru:149": "* umā kumārī saṃtyaktasarvāsaṅgā maheśituḥ // SivSV_1.12:8 //",
  "GR13sivsutru:150": "* ārādhanaparā tadvad icchā śaktis tu yoginaḥ // SivSV_1.12:9 //",
  "GR13sivsutru:151": "* ayam eva sphuṭaḥ pāṭho dṛṣṭo 'nuttaradaiśikaiḥ // SivSV_1.12:10 //",
  "GR13sivsutru:152": "* vyākhyātaś ca paraiḥ śaktitametipaṭhanāt punaḥ // SivSV_1.12:11 //",
  "GR13sivsutru:153": "* prakarṣo vyākṛto 'muṣyāḥ śakter jñānakriyātmataḥ // SivSV_1.12:12 //",
  "GR13sivsutru:154": "* evam īdṛkprabhāvecchāśaktiyuktasya yoginaḥ // SivSV_1.12:13 //]",
  "GR13sivsutru:155": "dṛśyaṃ śarīram // SivS_1.13 //",
  "GR13sivsutru:156": "* [<śivasūtravārtika:>",
  "GR13sivsutru:157": "* yad yad dṛśyam aśeṣaṃ tac charīraṃ tasya yoginaḥ // SivSV_1.13:1 //",
  "GR13sivsutru:158": "* aham ity apṛthaktvena pativat pratibhāsanāt // SivSV_1.13:2 //",
  "GR13sivsutru:159": "* śarīraṃ dehadhīprāṇaśūnyarūpaṃ ghaṭādivat // SivSV_1.13:3 //",
  "GR13sivsutru:160": "* dṛśyam evāsya paśuvat draṣṭṛtvena na bhāsate // SivSV_1.13:4 //",
  "GR13sivsutru:161": "* evaṃ dehe ca bāhye ca sarvatraivāsya yoginaḥ // SivSV_1.13:5 //",
  "GR13sivsutru:162": "* mayūrāṇḍarasanyāyāt pratipattir abhedinī // SivSV_1.13:6 //",
  "GR13sivsutru:163": "* dṛśyaṃ śarīratām eti śarīraṃ cāpi dṛśyatām // SivSV_1.13:7 //",
  "GR13sivsutru:164": "* ity uktaṃ yogino yat tan na durghaṭam itīryate // SivSV_1.13:8 //",
  "GR13sivsutru:165": "* hṛdaye cittasaṃghaṭṭād dṛśyasvāpadarśanam // SivSV_1.13:9 //",
  "GR13sivsutru:166": "* hṛdayaṃ tad vijānīyād viśvasyāyatanaṃ mahat // SivSV_1.13:10 //",
  "GR13sivsutru:167": "* ity uktanītyā hṛdayaṃ viśvaviśrāntibhittibhūḥ // SivSV_1.13:11 //",
  "GR13sivsutru:168": "* svasaṃvit tatra saṃghaṭṭaś cittasya calataḥ sataḥ // SivSV_1.13:12 //",
  "GR13sivsutru:169": "* tadaikātmyaparāmarśajāgarūkasvabhāvatā // SivSV_1.13:13 //",
  "GR13sivsutru:170": "* tasmād dṛśyasya viśvasya nīladehādirūpiṇaḥ // SivSV_1.13:14 //",
  "GR13sivsutru:171": "* svāpasyaitadabhāvasya śūnyasyāpi ca darśanam // SivSV_1.13:15 //",
  "GR13sivsutru:172": "* svāṅgarūpeṣu bhāveṣu pramātā kathyate patiḥ // SivSV_1.13:16 //",
  "GR13sivsutru:173": "* iti śrīpratyabhijñoktanītyā patyur iva prabhoḥ // SivSV_1.13:17 //",
  "GR13sivsutru:174": "* svāṅgakalpatayā tasya yathāvatprathanaṃ bhavet // SivSV_1.13:18 //",
  "GR13sivsutru:175": "* ukte 'py evaṃ prameye 'sminn upāyāntaram ucyate // SivSV_1.13:19 //]",
  "GR13sivsutru:176": "śuddhatattvasaṃdhānād vāpaśuśaktiḥ // SivS_1.14 //",
  "GR13sivsutru:177": "* [<śivasūtravārtika:>",
  "GR13sivsutru:178": "* śuddhaṃ tattvaṃ paraṃ vastu yat tat paraśivātmakam // SivSV_1.14:1 //",
  "GR13sivsutru:179": "* tatsaṃdhānaṃ prapañcasya tanmayatvena bhāvanam // SivSV_1.14:2 //",
  "GR13sivsutru:180": "* tenaiva yasya paśvākhyā bandhaśaktir na vidyate // SivSV_1.14:3 //",
  "GR13sivsutru:181": "* tat sadāśivavatso 'pi viśvasya jagataḥ patiḥ // SivSV_1.14:4 //",
  "GR13sivsutru:182": "* śuddhatattvānusaṃdhānavata evāsya yoginaḥ // SivSV_1.14:5 //]",
  "GR13sivsutru:183": "vitarka ātmajñānam // SivS_1.15 //",
  "GR13sivsutru:184": "* [<śivasūtravārtika:>",
  "GR13sivsutru:185": "* vitarkaḥ proktasaṃdhānadhvastabandhasya yoginaḥ // SivSV_1.15:1 //",
  "GR13sivsutru:186": "* viśvātmā śiva evāham asmīty arthavicintanam // SivSV_1.15:2 //",
  "GR13sivsutru:187": "* etad eva sphuradrūpam ātmano jñānam ucyate // SivSV_1.15:3 //",
  "GR13sivsutru:188": "* kiṃ cāsya proktavaitarkasvātmavijñānaśālinaḥ // SivSV_1.15:4 //]",
  "GR13sivsutru:189": "lokānandaḥ samādhisukham // SivS_1.16 //",
  "GR13sivsutru:190": "* [<śivasūtravārtika:>",
  "GR13sivsutru:191": "* lokyaṃ lokayitā ceti lokaś cetyacidātmani // SivSV_1.16:1 //",
  "GR13sivsutru:192": "* tattadrūpatayā tasmiṃ loke sphurati yoginaḥ // SivSV_1.16:2 //",
  "GR13sivsutru:193": "* grāhyagrāhakasaṃvittiḥ sāmānyā sarvadehinām // SivSV_1.16:3 //",
  "GR13sivsutru:194": "* yogināṃ tu viśeṣo 'yaṃ sambandhe sāvadhānatā // SivSV_1.16:4 //",
  "GR13sivsutru:195": "* ity uktanītyā tat sarvam aham ity anusaṃhiteḥ // SivSV_1.16:5 //",
  "GR13sivsutru:196": "* ānando yo bhavaty antas tat samādhisukhaṃ smṛtam // SivSV_1.16:6 //",
  "GR13sivsutru:197": "* yat samādhisukhaṃ tasya svātmārāmasya yoginaḥ // SivSV_1.16:7 //",
  "GR13sivsutru:198": "* tad eva loke lokānām ānando 'ntarvicinvatām // SivSV_1.16:8 //",
  "GR13sivsutru:199": "* vibhūtiyogam etasya darśayaty atha yoginaḥ // SivSV_1.16:9 //]",
  "GR13sivsutru:200": "śaktisaṃdhāne śarīrotpattiḥ // SivS_1.17 //",
  "GR13sivsutru:201": "* [<śivasūtravārtika:>",
  "GR13sivsutru:202": "* icchā śaktir umety ādisūtroktā śaktir asya yā // SivSV_1.17:1 //",
  "GR13sivsutru:203": "* saṃdhāne yoginas tasyās tanmayībhāvane sati // SivSV_1.17:2 //",
  "GR13sivsutru:204": "* tadvaśāt tattadicchārhaśarīrotpattir iṣyate // SivSV_1.17:3 //",
  "GR13sivsutru:205": "* anyāś ca siddhayas tasya sambhavantīty udīryate // SivSV_1.17:4 //]",
  "GR13sivsutru:206": "bhūtasaṃdhānabhūtapṛthaktvaviśvasaṃghaṭṭāḥ // SivS_1.18 //",
  "GR13sivsutru:207": "* [<śivasūtravārtika:>",
  "GR13sivsutru:208": "* bhūtānāṃ dehadhīprāṇaśūnyānāṃ grāhakātmanām // SivSV_1.18:1 //",
  "GR13sivsutru:209": "* grāhyāṇāṃ sthāvarāṇāṃ ca saṃdhānaṃ paripoṣaṇam // SivSV_1.18:2 //",
  "GR13sivsutru:210": "* pṛthaktvam atha viśleṣo vyādhyādikleśaśāntaye // SivSV_1.18:3 //",
  "GR13sivsutru:211": "* viśvasya deśakālādiviprakṛṣṭasya yat punaḥ // SivSV_1.18:4 //",
  "GR13sivsutru:212": "* saṃghaṭṭaś cakṣurādyakṣapratyakṣīkaraṇādikam // SivSV_1.18:5 //",
  "GR13sivsutru:213": "* etat sarvaṃ bhavec chaktisaṃdhāne sati yoginaḥ // SivSV_1.18:6 //",
  "GR13sivsutru:214": "* yadā parimitāḥ siddhīr anicchan punar icchati // SivSV_1.18:7 //",
  "GR13sivsutru:215": "* viśvātmatāprathārūpāṃ parāṃ siddhiṃ tadāsya tu // SivSV_1.18:8 //]",
  "GR13sivsutru:216": "śuddhavidyodayāc cakreśatvasiddhiḥ // SivS_1.19 //",
  "GR13sivsutru:217": "* [<śivasūtravārtika:>",
  "GR13sivsutru:218": "* vaiśvātmyaprathanākāṅkṣī saṃdhatte śaktim ātmanaḥ // SivSV_1.19:1 //",
  "GR13sivsutru:219": "* yadā yogī tadā tasya sadāśivapadaspṛśaḥ // SivSV_1.19:2 //",
  "GR13sivsutru:220": "* īśvaro bahir unmeṣo nimeṣo 'ntaḥ sadāśivaḥ // SivSV_1.19:3 //",
  "GR13sivsutru:221": "* sāmānādhikaraṇyaṃ ca sadvidyāhamidaṃdhiyoḥ // SivSV_1.19:4 //",
  "GR13sivsutru:222": "* iti nītyā jagat sarvam aham eveti yā matiḥ // SivSV_1.19:5 //",
  "GR13sivsutru:223": "* sā śuddhā nirmalā vidyā tadīyād udayāt sphuṭam // SivSV_1.19:6 //",
  "GR13sivsutru:224": "* unmajjanāt sa cicchaktim ātmano nityam āmṛśet // SivSV_1.19:7 //",
  "GR13sivsutru:225": "* yadā yogī tadā tasya cakreśatvam anuttaram // SivSV_1.19:8 //",
  "GR13sivsutru:226": "* māheśvaryaṃ samāveśotkarṣāt sidhyati yoginaḥ // SivSV_1.19:9 //",
  "GR13sivsutru:227": "* viśvātmakataduttīrṇasvātmārāmatvam eva saḥ // SivSV_1.19:10 //",
  "GR13sivsutru:228": "* icchati svacchacidrūpo yadā yogī tadāsya tu // SivSV_1.19:11 //]",
  "GR13sivsutru:229": "mahāhradānusaṃdhānān mantravīryānubhavaḥ // SivS_1.20 //",
  "GR13sivsutru:230": "* [<śivasūtravārtika:>",
  "GR13sivsutru:231": "* parā bhaṭṭārikā saṃvidicchāśaktipuraḥsaram // SivSV_1.20:1 //",
  "GR13sivsutru:232": "* sthūlaprameyaparyantaṃ vamantī viśvam āntaram // SivSV_1.20:2 //",
  "GR13sivsutru:233": "* pramātrantarbahīrūpahṛṣīkaviṣayātmanām // SivSV_1.20:3 //",
  "GR13sivsutru:234": "* khecaryādipravāhāṇāṃ bāhyābhyantararūpiṇām // SivSV_1.20:4 //",
  "GR13sivsutru:235": "* pravartakatvāt svacchatvagambhīratvādidharmataḥ // SivSV_1.20:5 //",
  "GR13sivsutru:236": "* mahāhrado jagadvyāpī deśakālādyagocaraḥ // SivSV_1.20:6 //",
  "GR13sivsutru:237": "* antas tasyānusaṃdhānāt tādātmyasyāvamarśanāt // SivSV_1.20:7 //",
  "GR13sivsutru:238": "* akārādikṣakārāntaśabdarāśiprathātmanaḥ // SivSV_1.20:8 //",
  "GR13sivsutru:239": "* kṣityādiśivaparyantatattvāntaḥkṣobhakāriṇaḥ // SivSV_1.20:9 //",
  "GR13sivsutru:240": "* mantravīryasya sarveṣāṃ mantrāṇāṃ prāṇarūpiṇaḥ // SivSV_1.20:10 //",
  "GR13sivsutru:241": "* parāhaṃtāparāmarśamayasyānubhavaḥ sphuṭam // SivSV_1.20:11 //",
  "GR13sivsutru:242": "* akhilaṃ vācakaṃ vācyam aham ity avamarśanam // SivSV_1.20:12 //",
  "GR13sivsutru:243": "* yoginaḥ sāvadhānasya bhavatīty eva śiṣyate // SivSV_1.20:13 //",
  "GR13sivsutru:244": "* sphuṭīkaromi saṃkṣepāt tat prameyaṃ puroditam // SivSV_1.20:14 //",
  "GR13sivsutru:245": "* mahāhrada iti proktā śaktir bhagavatī parā // SivSV_1.20:15 //",
  "GR13sivsutru:246": "* anusaṃdhānam ity uktaṃ tattādātmyavimarśanam // SivSV_1.20:16 //",
  "GR13sivsutru:247": "* mantravīryam iti proktaṃ pūrṇāhaṃtāvimarśanam // SivSV_1.20:17 //",
  "GR13sivsutru:248": "* tadīyo 'nubhavas tasya sphuraṇaṃ svātmanaḥ sphuṭam // SivSV_1.20:18 //",
  "GR13sivsutru:249": "* iti śrīśāmbhavopāyaprakāśanaparāyaṇaḥ // SivSV_1.20:19 //",
  "GR13sivsutru:250": "* unmeṣaḥ prathamaḥ samyaksvarūponmeṣalakṣaṇaḥ // SivSV_1.20:20 //]",
  "GR13sivsutru:251": "śivasūtra, dvitīya unmeṣa",
  "GR13sivsutru:252": "cittaṃ mantraḥ // SivS_2.1 //",
  "GR13sivsutru:253": "* [<śivasūtravārtika:>",
  "GR13sivsutru:254": "* cetyate 'nena paramaṃ svātmatattvaṃ vimṛśyate // SivSV_2.1:1 //",
  "GR13sivsutru:255": "* iti cittaṃ sphurattātmaprāsādādivimarśanam // SivSV_2.1:2 //",
  "GR13sivsutru:256": "* tad eva mantryate guptam abhedena vimṛśyate // SivSV_2.1:3 //",
  "GR13sivsutru:257": "* svasvarūpam aneneti mantras tenāsya daiśikaiḥ // SivSV_2.1:4 //",
  "GR13sivsutru:258": "* pūrṇāhaṃtānusaṃdhyātmasphūrjanmananadharmatā // SivSV_2.1:5 //",
  "GR13sivsutru:259": "* saṃsārakṣayakṛttrāṇadharmatā ca nirucyate // SivSV_2.1:6 //",
  "GR13sivsutru:260": "* tanmantradevatāmarśaprāptatatsāmarasyakam // SivSV_2.1:7 //",
  "GR13sivsutru:261": "* ārādhakasya cittaṃ ca mantras taddharmayogataḥ // SivSV_2.1:8 //",
  "GR13sivsutru:262": "* asya coktasya mantrasya mananatrāṇadharmiṇaḥ // SivSV_2.1:9 //]",
  "GR13sivsutru:263": "prayatnaḥ sādhakaḥ // SivS_2.2 //",
  "GR13sivsutru:264": "* [<śivasūtravārtika:>",
  "GR13sivsutru:265": "* uktamantrānusaṃdhānāvaṣṭambhodyantṛtātmakaḥ // SivSV_2.2:1 //",
  "GR13sivsutru:266": "* prayatno 'ntaḥsvasaṃrambhaḥ sa eva khalu sādhakaḥ // SivSV_2.2:2 //",
  "GR13sivsutru:267": "* yato mantrayitur mantradevataikyapradaḥ smṛtaḥ // SivSV_2.2:3 //",
  "GR13sivsutru:268": "* īdṛksādhakasādhyasya mantrasya prathamoditam // SivSV_2.2:4 //",
  "GR13sivsutru:269": "* vīryaṃ vistarataḥ samyag varṇyate 'tha salakṣaṇam // SivSV_2.2:5 //]",
  "GR13sivsutru:270": "vidyāśarīrasattā mantrarahasyam // SivS_2.3 //",
  "GR13sivsutru:271": "* [<śivasūtravārtika:>",
  "GR13sivsutru:272": "* vidyeti paramādvaitasampravedanarūpiṇī // SivSV_2.3:1 //",
  "GR13sivsutru:273": "* śarīraṃ yasya bhagavān śabdarāśiḥ sa ucyate // SivSV_2.3:2 //",
  "GR13sivsutru:274": "* tasya sattā samastādhvapūrṇāhaṃtāsvarūpiṇī // SivSV_2.3:3 //",
  "GR13sivsutru:275": "* sphurattā saiva mantrāṇāṃ mananatrāṇadharmiṇām // SivSV_2.3:4 //",
  "GR13sivsutru:276": "* guptārthatāyā jananaṃ rahasyam iti kathyate // SivSV_2.3:5 //",
  "GR13sivsutru:277": "* etac chrīkṣemarājena tantrasārāt samuddhṛtaiḥ // SivSV_2.3:6 //",
  "GR13sivsutru:278": "* saṃvādaiḥ saṃmataiḥ samyagvarṇitaṃ nijavṛttigaiḥ // SivSV_2.3:7 //",
  "GR13sivsutru:279": "* samyag evaṃvidhaṃ mantravīryaṃ yeṣāṃ yathātatham // SivSV_2.3:8 //",
  "GR13sivsutru:280": "* mahāhradānusaṃdhānaprakārāveditaṃ tv api // SivSV_2.3:9 //",
  "GR13sivsutru:281": "* icchayaiva maheśasya hṛdayaṃgamatāṃ dṛḍham // SivSV_2.3:10 //",
  "GR13sivsutru:282": "* na gacchaty atha tucchāyāṃ cittaṃ siddhau prarohati // SivSV_2.3:11 //",
  "GR13sivsutru:283": "* bindunādādijātāyāṃ teṣāṃ tu mitayoginām // SivSV_2.3:12 //]",
  "GR13sivsutru:284": "garbhe cittavikāso 'viśiṣṭavidyāsvapnaḥ // SivS_2.4 //",
  "GR13sivsutru:285": "* [<śivasūtravārtika:>",
  "GR13sivsutru:286": "* garbho 'khyātir mahāmāyā tanmaye siddhisaṃcaye // SivSV_2.4:1 //",
  "GR13sivsutru:287": "* vikāso nāma cittasya tāvanmātre kṛtārthatā // SivSV_2.4:2 //",
  "GR13sivsutru:288": "* saivāviśiṣṭā vidyeti kiṃcijjñatvasvarūpiṇī // SivSV_2.4:3 //",
  "GR13sivsutru:289": "* aśuddhavidyā sā svapno vikalpapratyayāmakaḥ // SivSV_2.4:4 //",
  "GR13sivsutru:290": "* āgatā api tāḥ siddhīḥ khalīkṛtya yadā punaḥ // SivSV_2.4:5 //",
  "GR13sivsutru:291": "* avaṣṭabhnāty asau yogī parāṃ siddhiṃ tadāśnute // SivSV_2.4:6 //]",
  "GR13sivsutru:292": "vidyāsamutthāne svābhāvike khecarī śivāvasthā // SivS_2.5 //",
  "GR13sivsutru:293": "* [<śivasūtravārtika:>",
  "GR13sivsutru:294": "* vidyāyāḥ prāksamākhyātarūpāyāḥ śaṃkarecchayā // SivSV_2.5:1 //",
  "GR13sivsutru:295": "* svābhāvike samutthāne samullāse svabhāvaje // SivSV_2.5:2 //",
  "GR13sivsutru:296": "* unmajjane sati kṣudrasiddhimajjanatatpare // SivSV_2.5:3 //",
  "GR13sivsutru:297": "* avasthā yā śivasyāntaravasthātur abhedinī // SivSV_2.5:4 //",
  "GR13sivsutru:298": "* sphurattā saiva sampūrṇasvānandocchalanātmikām // SivSV_2.5:5 //",
  "GR13sivsutru:299": "* mudaṃ rātīty ato mudrā khecarī ca nabhaścarī // SivSV_2.5:6 //",
  "GR13sivsutru:300": "* vyajyate yogino viśvag viśvottīrṇasvarūpiṇaḥ // SivSV_2.5:7 //",
  "GR13sivsutru:301": "* evaṃprabhāvayor vīryāsādane mantramudrayoḥ // SivSV_2.5:8 //]",
  "GR13sivsutru:302": "gurur upāyaḥ // SivS_2.6 //",
  "GR13sivsutru:303": "* [<śivasūtravārtika:>",
  "GR13sivsutru:304": "* samyagjñānakriyāprāṇamantramudrāyathāsthitim // SivSV_2.6:1 //",
  "GR13sivsutru:305": "* gṛṇāty upadiśaty arthaṃ tadvīryaṃ cety ato guruḥ // SivSV_2.6:2 //",
  "GR13sivsutru:306": "* sa eva mantramudrāṇāṃ vīryavyāptiprakāśanāt // SivSV_2.6:3 //",
  "GR13sivsutru:307": "* upāyaḥ kathyate sākṣād upeyaṃ paramaṃ prati // SivSV_2.6:4 //",
  "GR13sivsutru:308": "* yad vā guruḥ parā śaktir īśvarānugrahātmikā // SivSV_2.6:5 //",
  "GR13sivsutru:309": "* avakāśapradānena saiva yāyād upāyatām // SivSV_2.6:6 //",
  "GR13sivsutru:310": "* sa gurur matsamaḥ prokto mantravīryaprakāśakaḥ // SivSV_2.6:7 //",
  "GR13sivsutru:311": "* ādimāntyavihīnās tu mantrāḥ syuḥ śaradabhravat // SivSV_2.6:8 //",
  "GR13sivsutru:312": "* guror lakṣaṇam etāvad ādimāntyaṃ ca vedayet // SivSV_2.6:9 //",
  "GR13sivsutru:313": "* iti śrīmālinīśāstrasiddhātantroktavaibhavāt // SivSV_2.6:10 //",
  "GR13sivsutru:314": "* akṛtrimāhamāmarśasvarūpādyantavedakāt // SivSV_2.6:11 //",
  "GR13sivsutru:315": "* parameṣṭhisamāt tasmāt paramopāyato guroḥ // SivSV_2.6:12 //]",
  "GR13sivsutru:316": "mātṛkācakrasaṃbodhaḥ // SivS_2.7 //",
  "GR13sivsutru:317": "* [<śivasūtravārtika:>",
  "GR13sivsutru:318": "* mantramudrānusaṃdhānasaṃtatodyuktacetasaḥ // SivSV_2.7:1 //",
  "GR13sivsutru:319": "* bhavaty uktaguroḥ prītāt sādhakasyeti śiṣyate // SivSV_2.7:2 //",
  "GR13sivsutru:320": "* athādyās tithayaḥ sarve svarā bindvavasānagāḥ // SivSV_2.7:3 //",
  "GR13sivsutru:321": "* tadantaḥ kālayogena somasūryau prakīrtitau // SivSV_2.7:4 //",
  "GR13sivsutru:322": "* pṛthivyādīni tattvāni puruṣāntāni pañcasu // SivSV_2.7:5 //",
  "GR13sivsutru:323": "* kramāt kādiṣu vargeṣu makārānteṣu suvrate // SivSV_2.7:6 //",
  "GR13sivsutru:324": "* vāyvagnisalilendrāṇāṃ dhāraṇānāṃ catuṣṭayam // SivSV_2.7:7 //",
  "GR13sivsutru:325": "* tadūrdhve śādi vikhyātaṃ purastād brahmapañcakam // SivSV_2.7:8 //",
  "GR13sivsutru:326": "* amūlā tatkramāj jñeyā kṣāntā sṛṣṭir udāhṛtā // SivSV_2.7:9 //",
  "GR13sivsutru:327": "* sarveṣāṃ caiva mantrāṇāṃ vidyānāṃ ca yaśasvini // SivSV_2.7:10 //",
  "GR13sivsutru:328": "* iyaṃ yoniḥ samākhyātā sarvatantreṣu sarvadā // SivSV_2.7:11 //",
  "GR13sivsutru:329": "* iti śrītrīśikāśāstraproktanyāyena mātṛkā // SivSV_2.7:12 //",
  "GR13sivsutru:330": "* akārādivisargāntasvaraṣoḍaśagarbhiṇī // SivSV_2.7:13 //",
  "GR13sivsutru:331": "* ata evādibindvantadaśapañcatithikramā // SivSV_2.7:14 //",
  "GR13sivsutru:332": "* tadātmakataduttīrṇabindudvandvavibhūṣitā // SivSV_2.7:15 //",
  "GR13sivsutru:333": "* ata eva jagat sarvaṃ sṛjaty antar anuttare // SivSV_2.7:16 //",
  "GR13sivsutru:334": "* tat pañcadaśakasyāntaruddhṛtaiḥ pañcabhiḥ svaraiḥ // SivSV_2.7:17 //",
  "GR13sivsutru:335": "* a i u ṛ ḷ vinyāsaiḥ kādimāntaṃ ca vācakam // SivSV_2.7:18 //",
  "GR13sivsutru:336": "* kṣityādipuruṣāntaṃ ca vācyaṃ tattvakadambakam // SivSV_2.7:19 //",
  "GR13sivsutru:337": "* pañcapañcakabhedena pañcapañcavijṛmbhitam // SivSV_2.7:20 //",
  "GR13sivsutru:338": "* bahiś cānuttarād eva sṛjatī viśvam īdṛśam // SivSV_2.7:21 //",
  "GR13sivsutru:339": "* vāyvagnisalilendrāṇāṃ kramād ya ra la vātmanām // SivSV_2.7:22 //",
  "GR13sivsutru:340": "* anuttarecchonmeṣākhyatritayānyonyasaṃdhitaḥ // SivSV_2.7:23 //",
  "GR13sivsutru:341": "* kiṃcānuttaraṣaṇḍhākhyadvayasaṃdhivaśād api // SivSV_2.7:24 //",
  "GR13sivsutru:342": "* utthitānāṃ kalāvidyāmāyārāgābhidhāyinām // SivSV_2.7:25 //",
  "GR13sivsutru:343": "* svarūpagopanāt sarvakartṛtvādyapasārataḥ // SivSV_2.7:26 //",
  "GR13sivsutru:344": "* khaṇḍitasya paśoḥ kiṃcitkartṛtvādipradāyinām // SivSV_2.7:27 //",
  "GR13sivsutru:345": "* māyordhvaśuddhavidyāditattvārohanirodhanāt // SivSV_2.7:28 //",
  "GR13sivsutru:346": "* mūlād adho 'varohasya nirodhāc ca triśaṇkuvat // SivSV_2.7:29 //",
  "GR13sivsutru:347": "* madhye saṃsthāpitasyāsya dhāraṇād dhāraṇātmanām // SivSV_2.7:30 //",
  "GR13sivsutru:348": "* yatis tu bhāvābhāvānāṃ vyavasthodayadāyinī // SivSV_2.7:31 //",
  "GR13sivsutru:349": "* kālo 'pi tāṃ mahāmāyāṃ svatantrām anuvartate // SivSV_2.7:32 //",
  "GR13sivsutru:350": "* ityuktyā kālaniyatiyuktatvāt ṣaḍvidhātmanām // SivSV_2.7:33 //",
  "GR13sivsutru:351": "* sphārayantī vapuḥ paścāt tadūrdhvaṃ śādipañcakam // SivSV_2.7:34 //",
  "GR13sivsutru:352": "* sadyojātādikeśānaparyantabrahmavigraham // SivSV_2.7:35 //",
  "GR13sivsutru:353": "* sūkṣmarūpamahīvārivahnivāyunabhomayam // SivSV_2.7:36 //",
  "GR13sivsutru:354": "* krameṇa śuddhavidyeśasādaśaktiśivātmakam // SivSV_2.7:37 //",
  "GR13sivsutru:355": "* visphārayantī svāntaḥsthaṃ visargakalayā bahiḥ // SivSV_2.7:38 //",
  "GR13sivsutru:356": "* kādisāntākṣarāntasthaḥ kṣakāro 'py antimo yataḥ // SivSV_2.7:39 //",
  "GR13sivsutru:357": "* ato 'kārahakārābhyām aham ity apṛthaktayā // SivSV_2.7:40 //",
  "GR13sivsutru:358": "* prapaṃcaṃ śivaśaktibhyāṃ kroḍīkṛtya prakāśate // SivSV_2.7:41 //",
  "GR13sivsutru:359": "* asyās tv evaṃprabhāvāyāś cakraṃ yat tad ihoditam // SivSV_2.7:42 //",
  "GR13sivsutru:360": "* anuttarecchonmeṣādispandaśaktikadambakam // SivSV_2.7:43 //",
  "GR13sivsutru:361": "* tatsaṃbodhaś cidānandaghanasvātmānusaṃhitiḥ // SivSV_2.7:44 //",
  "GR13sivsutru:362": "* athedṛṅmātṛkācakrasaṃbodhodbodhitātmanaḥ // SivSV_2.7:45 //]",
  "GR13sivsutru:363": "śarīraṃ haviḥ // SivS_2.8 //",
  "GR13sivsutru:364": "* [<śivasūtravārtika:>",
  "GR13sivsutru:365": "* śūnyaṃ dhīḥ prāṇa ity etat sṛjyate kṣīyate 'pi ca // SivSV_2.8:1 //",
  "GR13sivsutru:366": "* sthairyam asti paraṃ dehāpekṣayā na tu tattvataḥ // SivSV_2.8:2 //",
  "GR13sivsutru:367": "* ity uktanītyā śūnyādeḥ pramātā tv asya bhittibhūḥ // SivSV_2.8:3 //",
  "GR13sivsutru:368": "* śarīraṃ sthūlasūkṣmādi cidagnau parayoginaḥ // SivSV_2.8:4 //",
  "GR13sivsutru:369": "* hūyamānaṃ haviḥ proktaṃ tanmātṛtvanimajjanāt // SivSV_2.8:5 //",
  "GR13sivsutru:370": "* paripūrṇaprakāśātmapramātrunmajjanapradāt // SivSV_2.8:6 //",
  "GR13sivsutru:371": "* evaṃ śarīrahavyena jvaladbodhordhvarociṣaḥ // SivSV_2.8:7 //]",
  "GR13sivsutru:372": "jñānam annam // SivS_2.9 //",
  "GR13sivsutru:373": "* [<śivasūtravārtika:>",
  "GR13sivsutru:374": "* jñānaṃ bandha iti proktaṃ yat prāk tat parayoginaḥ // SivSV_2.9:1 //",
  "GR13sivsutru:375": "* anātmany ātmatājñaptir annaṃ grasyata ity ataḥ // SivSV_2.9:2 //",
  "GR13sivsutru:376": "* kiṃ ca yad yat prakāśātmasvarūpāmarśanātmakam // SivSV_2.9:3 //",
  "GR13sivsutru:377": "* jñānaṃ tatparamāhlādakāritvād annam ucyate // SivSV_2.9:4 //",
  "GR13sivsutru:378": "* yadā tv avahitaḥ śaśvad yogī naivaṃ bhavaty asau // SivSV_2.9:5 //",
  "GR13sivsutru:379": "* tadā jñānavato 'py asya samādhānāvalepataḥ // SivSV_2.9:6 //]",
  "GR13sivsutru:380": "vidyāsaṃhāre tadutthasvapnadarśanam // SivS_2.10 //",
  "GR13sivsutru:381": "* [<śivasūtravārtika:>",
  "GR13sivsutru:382": "* vidyeti jñānavisphārarūpā yā tu puroditā // SivSV_2.10:1 //",
  "GR13sivsutru:383": "* śuddhavidyātha saṃhāre 'nutthāne 'syā nimajjane // SivSV_2.10:2 //",
  "GR13sivsutru:384": "* tadutthasya krameṇāñcadvidyāsaṃhārajanmanaḥ // SivSV_2.10:3 //",
  "GR13sivsutru:385": "* svapnasya bhedaniṣṭhasya vikalpaughasya darśanam // SivSV_2.10:4 //",
  "GR13sivsutru:386": "* unmajjanaṃ bhavaty asya prāgvyākhyātottamātmanaḥ // SivSV_2.10:5 //",
  "GR13sivsutru:387": "* avadhāne 'valiptasya sādhakasyeti śiṣyate // SivSV_2.10:6 //",
  "GR13sivsutru:388": "* iti dvitīya unmeṣaḥ śāktopāyaprakāśakaḥ // SivSV_2.10:7 //]",
  "GR13sivsutru:389": "śivasūtra, tṛtīya unmeṣa",
  "GR13sivsutru:390": "ātmā cittam // SivS_3.1 //",
  "GR13sivsutru:391": "* [<śivasūtravārtika:>",
  "GR13sivsutru:392": "* viśeṣabhogyaśabdādivāsanāveśarūpitam // SivSV_3.1:1 //",
  "GR13sivsutru:393": "* tattadadhyavasāyādivyāpārakaraṇonmukham // SivSV_3.1:2 //",
  "GR13sivsutru:394": "* sattvādivṛttyavaṣṭambhi buddhyahaṃkṛnmanomayam // SivSV_3.1:3 //",
  "GR13sivsutru:395": "* cittaṃ tat proktacaitanyasvarūpānavamarśanāt // SivSV_3.1:4 //",
  "GR13sivsutru:396": "* tattatkarmānusāreṇa nānāyonīr anuvrajat // SivSV_3.1:5 //",
  "GR13sivsutru:397": "* atatīty ata evātmā tataḥ so 'ṇuḥ prakīrtitaḥ // SivSV_3.1:6 //",
  "GR13sivsutru:398": "* ātmanaś cātanaṃ nāsti saṃvidekasvarūpiṇaḥ // SivSV_3.1:7 //",
  "GR13sivsutru:399": "* ataś caitanyam ātmeti dhīkriyātmakam ātmanaḥ // SivSV_3.1:8 //",
  "GR13sivsutru:400": "* viśvasvabhāvabhūtaṃ tat tāttvikaṃ rūpam īritam // SivSV_3.1:9 //",
  "GR13sivsutru:401": "* idānīm etadīyena svātantryeṇāvabhāsitāt // SivSV_3.1:10 //",
  "GR13sivsutru:402": "* saṃkocād aṇutāyogāc cittam ātmeti lakṣitam // SivSV_3.1:11 //",
  "GR13sivsutru:403": "* iti pūrvāparādeśavaiṣamyaṃ nāsti kiṃcana // SivSV_3.1:12 //",
  "GR13sivsutru:404": "* asya cittasvarūpasya dehāder ātmanas tv aṇoḥ // SivSV_3.1:13 //]",
  "GR13sivsutru:405": "jñānaṃ bandhaḥ // SivS_3.2 //",
  "GR13sivsutru:406": "* [<śivasūtravārtika:>",
  "GR13sivsutru:407": "* antaḥ sukhādisaṃvedyavyavasāyādivṛttimat // SivSV_3.2:1 //",
  "GR13sivsutru:408": "* bahis tadyogyanīlādidehādiviṣayonmukham // SivSV_3.2:2 //",
  "GR13sivsutru:409": "* bhedābhāsātmakaṃ cāsya jñānaṃ bandho 'ṇurūpiṇaḥ // SivSV_3.2:3 //",
  "GR13sivsutru:410": "* tatpāśitatvād evāsāv aṇuḥ saṃsarati dhruvam // SivSV_3.2:4 //",
  "GR13sivsutru:411": "* jñānaṃ prakāśakaṃ loke ātmā caiva prakāśakaḥ // SivSV_3.2:5 //",
  "GR13sivsutru:412": "* anayor apṛthagbhāvāj jñānī jñāne prakāśate // SivSV_3.2:6 //",
  "GR13sivsutru:413": "* ity uktanītyā jñānaṃ ca svasvarūpaprakāśakam // SivSV_3.2:7 //",
  "GR13sivsutru:414": "* ātmavat tat kathaṃ tasya bandhakatvaprasaṅgitā // SivSV_3.2:8 //",
  "GR13sivsutru:415": "* ity āśaṅkyāha yady evaṃ prasannāt parameśvarāt // SivSV_3.2:9 //",
  "GR13sivsutru:416": "* pratyabhijñā bhavaty eṣā tadā satyaṃ tvadīritam // SivSV_3.2:10 //",
  "GR13sivsutru:417": "* tanmāyāśaktito naiṣa vimarśo 'sya yadā tadā // SivSV_3.2:11 //]",
  "GR13sivsutru:418": "kalādīnāṃ tattvānām aviveko māyā // SivS_3.3 //",
  "GR13sivsutru:419": "* [<śivasūtravārtika:>",
  "GR13sivsutru:420": "* antarantaḥsphurat kiṃcitkartṛtvādipradāyinām // SivSV_3.3:1 //",
  "GR13sivsutru:421": "* kalādikṣitiparyantatattvānāṃ kañcukātmanām // SivSV_3.3:2 //",
  "GR13sivsutru:422": "* puryaṣṭakamayatvena sthūladehādirūpataḥ // SivSV_3.3:3 //",
  "GR13sivsutru:423": "* sthitānām avivekas teṣv ātmatvenānusaṃhitiḥ // SivSV_3.3:4 //",
  "GR13sivsutru:424": "* saiva sammohinī māyā tattvākhyātimayaṃ jagat // SivSV_3.3:5 //",
  "GR13sivsutru:425": "* ataś caitaj janyamāyāpraśamāyāsya yoginaḥ // SivSV_3.3:6 //]",
  "GR13sivsutru:426": "śarīre saṃhāraḥ kalānām // SivS_3.4 //",
  "GR13sivsutru:427": "* [<śivasūtravārtika:>",
  "GR13sivsutru:428": "* mahābhūtātmake sthūle sūkṣme puryaṣṭakātmani // SivSV_3.4:1 //",
  "GR13sivsutru:429": "* mūlādisamanānte ca śarīre yoginaḥ pare // SivSV_3.4:2 //",
  "GR13sivsutru:430": "* kalānāṃ tatra bhāgānāṃ kāryāṇāṃ kāraṇe nije // SivSV_3.4:3 //",
  "GR13sivsutru:431": "* saṃhāraḥ saṃvidekāgnisadbhāvo layacintayā // SivSV_3.4:4 //",
  "GR13sivsutru:432": "* dāhādyāmarśayuktyā vā dhyātavya iti śiṣyate // SivSV_3.4:5 //",
  "GR13sivsutru:433": "* evaṃ dhyānābhidhāno yaḥ saṃhāropāya īritaḥ // SivSV_3.4:6 //",
  "GR13sivsutru:434": "* evam etat pradhānāṃś ca prāṇāyāmapuraḥsarān // SivSV_3.4:7 //",
  "GR13sivsutru:435": "* anyān samādhiparyantān upāyān darśayaty asau // SivSV_3.4:8 //]",
  "GR13sivsutru:436": "nāḍīsaṃhārabhūtajayabhūtakaivalyabhūtapṛthaktvāni // SivS_3.5 //",
  "GR13sivsutru:437": "* [<śivasūtravārtika:>",
  "GR13sivsutru:438": "* bhāvanīyāni yuktena sādhakeneti śiṣyate // SivSV_3.5:1 //",
  "GR13sivsutru:439": "* prāṇādivāhināḍīnāṃ saṃhāraḥ prāṇasaṃyamāt // SivSV_3.5:2 //",
  "GR13sivsutru:440": "* recakādikramotpādād udānadahanātmani // SivSV_3.5:3 //",
  "GR13sivsutru:441": "* madhyanāḍyāṃ vilīnatvāpādanaṃ tanmayatvataḥ // SivSV_3.5:4 //",
  "GR13sivsutru:442": "* bhūtānāṃ bhūjalādīnāṃ jayo yaḥ sa udīryate // SivSV_3.5:5 //",
  "GR13sivsutru:443": "* vāyavī dhāraṇāṅguṣṭhe āgneyī nābhimadhyataḥ // SivSV_3.5:6 //",
  "GR13sivsutru:444": "* māheyī kaṇṭhadeśe tu vāruṇī ghaṇṭikāśritā // SivSV_3.5:7 //",
  "GR13sivsutru:445": "* ākāśadhāraṇā mūrdhni sarvasiddhikarī smṛtā // SivSV_3.5:8 //",
  "GR13sivsutru:446": "* iti svacchandaśāstroktadhāraṇābhir vaśīkṛtiḥ // SivSV_3.5:9 //",
  "GR13sivsutru:447": "* bhūtebhyaḥ kila kaivalyaṃ cittapratyāhṛtis tataḥ // SivSV_3.5:10 //",
  "GR13sivsutru:448": "* pṛthaktvaṃ tadanāliptasvacchasvātmaikarūpatā // SivSV_3.5:11 //",
  "GR13sivsutru:449": "* bhūtasaṃdhāna ityādisūtroktaṃ yat phalaṃ purā // SivSV_3.5:12 //",
  "GR13sivsutru:450": "* aprayatnena sādhyaṃ tacchāmbhavopāyaśālinaḥ // SivSV_3.5:13 //",
  "GR13sivsutru:451": "* āṇavopāyasādhyaṃ tu yatneneti viśiṣyate // SivSV_3.5:14 //",
  "GR13sivsutru:452": "* ity evaṃ dehaśuddhyādyaiḥ samādhyantaiś ca yā bhavet // SivSV_3.5:15 //",
  "GR13sivsutru:453": "* siddhiḥ sā mohavaraṇān nātmajñānād itīryate // SivSV_3.5:16 //]",
  "GR13sivsutru:454": "mohāvaraṇāt siddhiḥ // SivS_3.6 //",
  "GR13sivsutru:455": "* [<śivasūtravārtika:>",
  "GR13sivsutru:456": "* moho vimohinī māyā tatkṛtāvaraṇāt kila // SivSV_3.6:1 //",
  "GR13sivsutru:457": "* pūrvoktadhāraṇādyuktyā siddhiḥ parimitā bhavet // SivSV_3.6:2 //",
  "GR13sivsutru:458": "* tattattattvopabhogātmā na tv asya paracitprathā // SivSV_3.6:3 //",
  "GR13sivsutru:459": "* vinaṣṭamohāveśasya samādhau cāgrataḥ punaḥ // SivSV_3.6:4 //",
  "GR13sivsutru:460": "* madhyamaṃ prāṇam āśritya prāṇāpānapathāntaram // SivSV_3.6:5 //",
  "GR13sivsutru:461": "* ālambya jñānaśaktiṃ ca tatsthaṃ caivāsanaṃ labhet // SivSV_3.6:6 //",
  "GR13sivsutru:462": "* prāṇādisthūlabhāvaṃ tu tyaktvā sūkṣmam athāntaram // SivSV_3.6:7 //",
  "GR13sivsutru:463": "* sūkṣmātītaṃ tu paramaṃ spandanaṃ labhyate yataḥ // SivSV_3.6:8 //",
  "GR13sivsutru:464": "* prāṇāyāmaḥ sa uddiṣṭo yasmān na cyavate punaḥ // SivSV_3.6:9 //",
  "GR13sivsutru:465": "* śabdādiguṇavṛttir yā cetasā hy anubhūyate // SivSV_3.6:10 //",
  "GR13sivsutru:466": "* tyaktvā tāṃ paramaṃ dhāma praviśet tatsvacetasā // SivSV_3.6:11 //",
  "GR13sivsutru:467": "* pratyāhāra iti prokto bhavapāśanikṛntanaḥ // SivSV_3.6:12 //",
  "GR13sivsutru:468": "* dhīguṇān samatikramya nirdhyeyaṃ cāvyayaṃ vibhum // SivSV_3.6:13 //",
  "GR13sivsutru:469": "* dhyātvā dhyeyaṃ svasaṃvedyaṃ dhyānaṃ tac ca vidur budhāḥ // SivSV_3.6:14 //",
  "GR13sivsutru:470": "* dhāraṇā paramātmatvaṃ dhāryate yena sarvadā // SivSV_3.6:15 //",
  "GR13sivsutru:471": "* dhāraṇā sā vinirdiṣṭā bhavabandhavināśinī // SivSV_3.6:16 //",
  "GR13sivsutru:472": "* svaparastheṣu bhūteṣu jagaty asmin samānadhīḥ // SivSV_3.6:17 //",
  "GR13sivsutru:473": "* śivo 'ham advitīyo 'haṃ samādhiḥ sa paraḥ smṛtaḥ // SivSV_3.6:18 //",
  "GR13sivsutru:474": "* ity evaṃ mṛtyujittantrabhaṭṭārakanirūpitaiḥ // SivSV_3.6:19 //",
  "GR13sivsutru:475": "* prāṇasaṃyamanārambhaiḥ samādhyantaiḥ kramair api // SivSV_3.6:20 //",
  "GR13sivsutru:476": "* paratattvasamāveśo bhavaty eveti kathyate // SivSV_3.6:21 //]",
  "GR13sivsutru:477": "mohajayād anantābhogāt sahajavidyājayaḥ // SivS_3.7 //",
  "GR13sivsutru:478": "* [<śivasūtravārtika:>",
  "GR13sivsutru:479": "* moho māyā nijākhyātis tajjayāt tatparābhavāt // SivSV_3.7:1 //",
  "GR13sivsutru:480": "* udyamārkotthito 'nantaḥ saṃskārapraśamāvadhiḥ // SivSV_3.7:2 //",
  "GR13sivsutru:481": "* ābhogo yasya vistāra īdṛśād darśitātmanaḥ // SivSV_3.7:3 //",
  "GR13sivsutru:482": "* bhavet sahajavidyāyā jayo lābho yoginaḥ // SivSV_3.7:4 //",
  "GR13sivsutru:483": "* evaṃ mohajayopāttaśuddhavidyāmahodayaḥ // SivSV_3.7:5 //]",
  "GR13sivsutru:484": "jāgrad dvitīyakaraḥ // SivS_3.8 //",
  "GR13sivsutru:485": "* [<śivasūtravārtika:>",
  "GR13sivsutru:486": "* bhaktvaivaṃ sahajāṃ vidyāṃ tadekatvāvalambane // SivSV_3.8:1 //",
  "GR13sivsutru:487": "* jāgarūkaḥ sadā yogī jāgrad ity ayam ucyate // SivSV_3.8:2 //",
  "GR13sivsutru:488": "* saṃpūrṇāhaṃvimarśātmasvāhaṃtāpekṣayā jagat // SivSV_3.8:3 //",
  "GR13sivsutru:489": "* dvitīyam idam ākāraṃ karo yasya svadīdhitiḥ // SivSV_3.8:4 //",
  "GR13sivsutru:490": "* tathābhūto bhavaty eṣa svakarībhūtaviṣṭapaḥ // SivSV_3.8:5 //",
  "GR13sivsutru:491": "* īdṛśo 'yaṃ sadā svātmavimarśāveśitāśayaḥ // SivSV_3.8:6 //]",
  "GR13sivsutru:492": "nartaka ātmā // SivS_3.9 //",
  "GR13sivsutru:493": "* [<śivasūtravārtika:>",
  "GR13sivsutru:494": "* nṛtyaty antaḥparicchannasvasvarūpāvalambanāḥ // SivSV_3.9:1 //",
  "GR13sivsutru:495": "* svecchayā svātmacidbhittau svaparispandalīlayā // SivSV_3.9:2 //",
  "GR13sivsutru:496": "* jāgarāsvapnasauṣuptarūpās tās tāḥ svabhūmikāḥ // SivSV_3.9:3 //",
  "GR13sivsutru:497": "* ābhāsayati yat tasmād ātmā nartaka ucyate // SivSV_3.9:4 //",
  "GR13sivsutru:498": "* evaṃvidhajagannāṭyanartakasyāsya yoginaḥ // SivSV_3.9:5 //",
  "GR13sivsutru:499": "* bhūmikāgrahaṇasthānaṃ raṅgam āha jagadguruḥ // SivSV_3.9:6 //]",
  "GR13sivsutru:500": "raṅgo 'ntarātmā // SivS_3.10 //",
  "GR13sivsutru:501": "* [<śivasūtravārtika:>",
  "GR13sivsutru:502": "* rajyate 'smin jagannāṭyakrīḍākautukinātmanā // SivSV_3.10:1 //",
  "GR13sivsutru:503": "* iti raṅgo 'ntarātmeti jīvaḥ puryaṣṭakātmakaḥ // SivSV_3.10:2 //",
  "GR13sivsutru:504": "* yogī kṛtapadas tatra svendriyaspandalīlayā // SivSV_3.10:3 //",
  "GR13sivsutru:505": "* sadāśivādikṣityantajagannāṭyaṃ prakāśayet // SivSV_3.10:4 //",
  "GR13sivsutru:506": "* dehāntaraṅge raṅge 'smin nṛtyataḥ svāntarātmani // SivSV_3.10:5 //]",
  "GR13sivsutru:507": "prekṣakāṇīndriyāṇi // SivS_3.11 //",
  "GR13sivsutru:508": "* [<śivasūtravārtika:>",
  "GR13sivsutru:509": "* prekṣakāṇīti saṃsāranāṭyaprākaṭyakṛd vapuḥ // SivSV_3.11:1 //",
  "GR13sivsutru:510": "* cakṣurādīndriyāṇy antaś camatkurvanti yoginaḥ // SivSV_3.11:2 //",
  "GR13sivsutru:511": "* ity evaṃ prekṣakībhūtasvākṣacakrasya yoginaḥ // SivSV_3.11:3 //]",
  "GR13sivsutru:512": "dhīvaśāt sattvasiddhiḥ // SivS_3.12 //",
  "GR13sivsutru:513": "* [<śivasūtravārtika:>",
  "GR13sivsutru:514": "* dhīs tāttvikasvacidrūpavimarśakuśalā matiḥ // SivSV_3.12:1 //",
  "GR13sivsutru:515": "* tadvaśād eva sattvasya spandasyāntarvivartinaḥ // SivSV_3.12:2 //",
  "GR13sivsutru:516": "* sphurattārūpiṇaḥ siddhir abhivyaktiḥ sphuṭaṃ bhavet // SivSV_3.12:3 //",
  "GR13sivsutru:517": "* evaṃ nijasphurattātmasattvāsādanavaibhavāt // SivSV_3.12:4 //]",
  "GR13sivsutru:518": "siddhaḥ svatantrabhāvaḥ // SivS_3.13 //",
  "GR13sivsutru:519": "* [<śivasūtravārtika:>",
  "GR13sivsutru:520": "* siddhaḥ sampanna evāsya bhavet paramayoginaḥ // SivSV_3.13:1 //",
  "GR13sivsutru:521": "* svatantrabhāvaḥ sahajajñatvakartṛtvalakṣaṇaḥ // SivSV_3.13:2 //",
  "GR13sivsutru:522": "* svātantryaṃ vaśino viśvasvavaśīkaraṇakṣamam // SivSV_3.13:3 //",
  "GR13sivsutru:523": "* svatantrabhāva evāsya svānandabharitātmanaḥ // SivSV_3.13:4 //]",
  "GR13sivsutru:524": "yathā tatra tathānyatra // SivS_3.14 //",
  "GR13sivsutru:525": "* [<śivasūtravārtika:>",
  "GR13sivsutru:526": "* yatra svābhāvike dehe sphuṭībhūtā svatantratā // SivSV_3.14:1 //",
  "GR13sivsutru:527": "* yathā tatra tathānyatra dehe bhavati yoginaḥ // SivSV_3.14:2 //",
  "GR13sivsutru:528": "* sphuṭībhavati yuktasya pūrṇāhaṃtāsvarūpiṇī // SivSV_3.14:3 //",
  "GR13sivsutru:529": "* na caivam apy udāsīnena bhāvyaṃ yogināpi tu // SivSV_3.14:4 //]",
  "GR13sivsutru:530": "bījāvadhānam // SivS_3.15 //",
  "GR13sivsutru:531": "* [<śivasūtravārtika:>",
  "GR13sivsutru:532": "* sphurattātmā parā śaktir bījaṃ viśvasya kāraṇam // SivSV_3.15:1 //",
  "GR13sivsutru:533": "* tatrāvadhānaṃ cittasya bhūyobhūyo niveśanam // SivSV_3.15:2 //",
  "GR13sivsutru:534": "* yoginā sāvadhānena kartavyam iti śiṣyate // SivSV_3.15:3 //",
  "GR13sivsutru:535": "* evaṃvidho mahāyogī paraśaktyavadhānavān // SivSV_3.15:4 //]",
  "GR13sivsutru:536": "āsanasthaḥ sukhaṃ hrade nimajjati // SivS_3.16 //",
  "GR13sivsutru:537": "* [<śivasūtravārtika:>",
  "GR13sivsutru:538": "* āsyate sthīyate yasminn aikātmyeneti cāsanam // SivSV_3.16:1 //",
  "GR13sivsutru:539": "* śāktaṃ balaṃ yat tatrasthas tadevāntaḥ parāmṛśan // SivSV_3.16:2 //",
  "GR13sivsutru:540": "* yogī parihṛtadhyānadhāraṇādipariśramaḥ // SivSV_3.16:3 //",
  "GR13sivsutru:541": "* khecaryādimahāsrotovāhaprasarakāraṇe // SivSV_3.16:4 //",
  "GR13sivsutru:542": "* svacchatvādiguṇair yukte svānandabharite hrade // SivSV_3.16:5 //",
  "GR13sivsutru:543": "* saṃplutedaṃpadadvīpe sampūrṇe saṃvidarṇave // SivSV_3.16:6 //",
  "GR13sivsutru:544": "* nirastasakalopāyo nimajjati yathāsukham // SivSV_3.16:7 //",
  "GR13sivsutru:545": "* dehādibroḍanenaiva tanmayībhavati sphuṭam // SivSV_3.16:8 //",
  "GR13sivsutru:546": "* ity evam āṇavopāyāsāditān mohanirjayāt // SivSV_3.16:9 //",
  "GR13sivsutru:547": "* unmajjacchuddhavidyātmaśāktāveśaprakarṣataḥ // SivSV_3.16:10 //",
  "GR13sivsutru:548": "* ātmīkṛtaparānandahradagāḍhāvagāhanāt // SivSV_3.16:11 //",
  "GR13sivsutru:549": "* prasphuracchāmbhavāvaśavaibhavaḥ sādhakottamaḥ // SivSV_3.16:12 //]",
  "GR13sivsutru:550": "svamātrānirmāṇam āpādayati // SivS_3.17 //",
  "GR13sivsutru:551": "* [<śivasūtravārtika:>",
  "GR13sivsutru:552": "* svasya sambandhinī mātrā caitanyasyoktarūpiṇaḥ // SivSV_3.17:1 //",
  "GR13sivsutru:553": "* āśyānatā mitātmāṃśo grāhyagrāhakalakṣaṇaḥ // SivSV_3.17:2 //",
  "GR13sivsutru:554": "* nirmāṇāpādanaṃ tasyā nirmitatvena darśanam // SivSV_3.17:3 //",
  "GR13sivsutru:555": "* sampādayati yogīndro yatheṣṭaṃ spaṣṭam icchayā // SivSV_3.17:4 //",
  "GR13sivsutru:556": "* evam īdṛśaśaktyutthaviśvarūpasya yoginaḥ // SivSV_3.17:5 //",
  "GR13sivsutru:557": "* punarjanmādisambandho na kaścid iti kathyate // SivSV_3.17:6 //]",
  "GR13sivsutru:558": "vidyāvināśe janmavināśaḥ // SivS_3.18 //",
  "GR13sivsutru:559": "* [<śivasūtravārtika:>",
  "GR13sivsutru:560": "* vidyeti sahajā tasyā avināśaḥ sadodayaḥ // SivSV_3.18:1 //",
  "GR13sivsutru:561": "* tenaivājñānasahakṛttattatkarmānuṣaṅgiṇaḥ // SivSV_3.18:2 //",
  "GR13sivsutru:562": "* dehaprāṇamanīṣādisamudāyasya janmanaḥ // SivSV_3.18:3 //",
  "GR13sivsutru:563": "* vināśo mūlavidhvaṃso bhavaty asyeti śiṣyate // SivSV_3.18:4 //",
  "GR13sivsutru:564": "* yadā tu śuddhavidyāyāḥ svarūpaṃ tasya majjati // SivSV_3.18:5 //",
  "GR13sivsutru:565": "* tadā tanmohanāyaiva samuttiṣṭhanti śaktayaḥ // SivSV_3.18:6 //]",
  "GR13sivsutru:566": "kavargādiṣu māheśvaryādyāḥ paśumātaraḥ // SivS_3.19 //",
  "GR13sivsutru:567": "* [<śivasūtravārtika:>",
  "GR13sivsutru:568": "* kavargādiṣu tiṣṭhantyas tadadhiṣṭhātṛtāṃ gatāḥ // SivSV_3.19:1 //",
  "GR13sivsutru:569": "* māheśvaryādikāḥ proktakarandhracitimadhyagāḥ // SivSV_3.19:2 //",
  "GR13sivsutru:570": "* paśūn pramāt //",
  "GR13sivsutru:571": "āviśya tattatpratyayabhūmiṣu // SivSV_3.19:3 //",
  "GR13sivsutru:572": "* tattacchabdānuvedhena mohanāt paśumātaraḥ // SivSV_3.19:4 //",
  "GR13sivsutru:573": "* āvṛṇvānā nijaṃ rūpaṃ cidānandaghanātmakam // SivSV_3.19:5 //",
  "GR13sivsutru:574": "* atimānaṃ vivṛṇvānāḥ śarīrādau jaḍe 'pi ca // SivSV_3.19:6 //",
  "GR13sivsutru:575": "* paśuvatsādhakam api pramattaṃ mohayanty amūḥ // SivSV_3.19:7 //",
  "GR13sivsutru:576": "* tasmād bhāvyaṃ sadānena sāvadhānena yoginā // SivSV_3.19:8 //",
  "GR13sivsutru:577": "* uktaṃ sāmānyato jñānādhiṣṭhānaṃ mātṛkety ataḥ // SivSV_3.19:9 //",
  "GR13sivsutru:578": "* idaṃ tu prāptatattvo 'pi pramādyan sādhakaḥ punaḥ // SivSV_3.19:10 //",
  "GR13sivsutru:579": "* paśvadhiṣṭhānabhūtābhir mohyate mātṛbhis tv iti // SivSV_3.19:11 //",
  "GR13sivsutru:580": "* yata evam ataḥ śuddhavidyā prāptāpi yuktibhiḥ // SivSV_3.19:12 //",
  "GR13sivsutru:581": "* bahvībhiḥ sā punar mauḍhyādy athāsya na vinaśyati // SivSV_3.19:13 //",
  "GR13sivsutru:582": "* tathā sarvāsv avasthāsu yukto bhūyād itīryate // SivSV_3.19:14 //]",
  "GR13sivsutru:583": "triṣu caturthaṃ tailavad āsecyam // SivS_3.20 //",
  "GR13sivsutru:584": "* [<śivasūtravārtika:>",
  "GR13sivsutru:585": "* triṣv iti proktarūpeṣu jāgarādiṣu tailavat // SivSV_3.20:1 //",
  "GR13sivsutru:586": "* caturtham iti pūrvoktaṃ śuddhavidyāprathātmakam // SivSV_3.20:2 //",
  "GR13sivsutru:587": "* turyaṃ dhāma sadāsecyaṃ yathā syāt tanmayaṃ trayam // SivSV_3.20:3 //",
  "GR13sivsutru:588": "* yathā tailaṃ kramāt svīyam āśrayaṃ vyāpnuyāt tathā // SivSV_3.20:4 //",
  "GR13sivsutru:589": "* ādyantakoṭyoḥ sphuratā jāgarādeḥ parisphuṭam // SivSV_3.20:5 //",
  "GR13sivsutru:590": "* turyānandarasenārdrīkuryān madhyadaśām api // SivSV_3.20:6 //",
  "GR13sivsutru:591": "* jāgrad ityādisūtreṇa pūrvam udyamavattayā // SivSV_3.20:7 //",
  "GR13sivsutru:592": "* śakticakrānusaṃdhānaśālinaḥ parayoginaḥ // SivSV_3.20:8 //",
  "GR13sivsutru:593": "* svarasaprasarajjāgratsvapnasauṣuptabhūmiṣu // SivSV_3.20:9 //",
  "GR13sivsutru:594": "* udīritaḥ svatoniryatturyaprasarasambhavaḥ // SivSV_3.20:10 //",
  "GR13sivsutru:595": "* tritayetyādisūtreṇa śāmbhavopāyasādhitāt // SivSV_3.20:11 //",
  "GR13sivsutru:596": "* haṭhapākakramāj jāgratsvapnasauṣuptasaṃhṛtiḥ // SivSV_3.20:12 //",
  "GR13sivsutru:597": "* darśitānena sūtreṇa tv āṇavopāyayuktitaḥ // SivSV_3.20:13 //",
  "GR13sivsutru:598": "* dalakalpatayāsthāyi jāgradādipadatrayam // SivSV_3.20:14 //",
  "GR13sivsutru:599": "* siñcet turyaraseneti viśeṣaḥ samudīritaḥ // SivSV_3.20:15 //",
  "GR13sivsutru:600": "* atropāyaṃ punaś cāha turyāmṛtaniṣecane // SivSV_3.20:16 //]",
  "GR13sivsutru:601": "magnaḥ svacittena praviśet // SivS_3.21 //",
  "GR13sivsutru:602": "* [<śivasūtravārtika:>",
  "GR13sivsutru:603": "* prāṇāyāmādikaṃ tyaktvā sthūlopāyaṃ vikalpakam // SivSV_3.21:1 //",
  "GR13sivsutru:604": "* avikalpakarūpeṇa svacittena svasaṃvidā // SivSV_3.21:2 //",
  "GR13sivsutru:605": "* antarmukhaparāmarśacamatkārarasātmanā // SivSV_3.21:3 //",
  "GR13sivsutru:606": "* magnas turyarasenātra svadehādipramātṛtām // SivSV_3.21:4 //",
  "GR13sivsutru:607": "* majjanena praśamayan praviśet tat samāviśet // SivSV_3.21:5 //",
  "GR13sivsutru:608": "* itthaṃ parapadāviṣṭabuddher vastusvabhāvataḥ // SivSV_3.21:6 //",
  "GR13sivsutru:609": "* yadā bhūyaḥ prasaraṇaṃ yogino jāyate tadā // SivSV_3.21:7 //]",
  "GR13sivsutru:610": "prāṇasamācāre samadarśanam // SivS_3.22 //",
  "GR13sivsutru:611": "* [<śivasūtravārtika:>",
  "GR13sivsutru:612": "* prāṇasya prasphuracchāktasaurabhāveśasaṃskṛtaḥ // SivSV_3.22:1 //",
  "GR13sivsutru:613": "* samyagvikasitāśeṣagranthyavaṣṭambhadhībalāt // SivSV_3.22:2 //",
  "GR13sivsutru:614": "* īṣad bahir mandamandaṃ cāre prasaraṇe sati // SivSV_3.22:3 //",
  "GR13sivsutru:615": "* samaṃ cinmudghanātmatvāt sarvadābhedadarśanam // SivSV_3.22:4 //",
  "GR13sivsutru:616": "* saṃvedanaṃ bhavaty arthāt sarvāvasthāsu yoginaḥ // SivSV_3.22:5 //",
  "GR13sivsutru:617": "* turyāvaṣṭambhato labhyaṃ turyātītam anāmṛśan // SivSV_3.22:6 //",
  "GR13sivsutru:618": "* pūrvāparātmanoḥ koṭyoḥ saṃvedye turyamātrake // SivSV_3.22:7 //",
  "GR13sivsutru:619": "* āste yogī tadāmuṣya tāvan mātreṇa tuṣyataḥ // SivSV_3.22:8 //]",
  "GR13sivsutru:620": "madhye 'varaprasavaḥ // SivS_3.23 //",
  "GR13sivsutru:621": "* [<śivasūtravārtika:>",
  "GR13sivsutru:622": "* pūrvasyām aparasyāṃ ca koṭau turyaniṣeviṇaḥ // SivSV_3.23:1 //",
  "GR13sivsutru:623": "* avadhāne 'valiptasya kadācit tasya yoginaḥ // SivSV_3.23:2 //",
  "GR13sivsutru:624": "* madhyāyām avaro 'śreṣṭhaḥ kutsitaḥ sarga āpatet // SivSV_3.23:3 //",
  "GR13sivsutru:625": "* vyutthānātmā tato yogī sāvadhānaḥ sadā bhavet // SivSV_3.23:4 //",
  "GR13sivsutru:626": "* avaraprasave vṛtte hy evaṃ madhyapade punaḥ // SivSV_3.23:5 //",
  "GR13sivsutru:627": "* turyāvaṣṭambharasatas turyātītaṃ parāmṛśet // SivSV_3.23:6 //]",
  "GR13sivsutru:628": "mātrāsv apratyayasaṃdhāne naṣṭasya punar utthānam // SivS_3.24 //",
  "GR13sivsutru:629": "* [<śivasūtravārtika:>",
  "GR13sivsutru:630": "* mātrāḥ padārthāḥ rūpādyās tāsv ebhiś cakṣurādibhiḥ // SivSV_3.24:1 //",
  "GR13sivsutru:631": "* akṣaiḥ svapratyayo nāma tattatsvagrāhyavedanam // SivSV_3.24:2 //",
  "GR13sivsutru:632": "* saṃdhānaṃ tu samastaṃ tad aham ity anusaṃhitiḥ // SivSV_3.24:3 //",
  "GR13sivsutru:633": "* amuṣmin sati naṣṭāya hāritasyoktavargataḥ // SivSV_3.24:4 //",
  "GR13sivsutru:634": "* turyasya punar utthānaṃ bhūya unmajjanaṃ bhavet // SivSV_3.24:5 //",
  "GR13sivsutru:635": "* tadaikyasampatpūrṇatvaṃ yogīndrasyeti śiṣyate // SivSV_3.24:6 //",
  "GR13sivsutru:636": "* evam udyatsamāveśaprakarṣaḥ sādhakarṣabhaḥ // SivSV_3.24:7 //]",
  "GR13sivsutru:637": "śivatulyo jāyate // SivS_3.25 //",
  "GR13sivsutru:638": "* [<śivasūtravārtika:>",
  "GR13sivsutru:639": "* turyābhyāsaprakarṣeṇa turyātītātmakaṃ padam // SivSV_3.25:1 //",
  "GR13sivsutru:640": "* samprāptaḥ sādhakaḥ sākṣāt sarvalokāntarātmanā // SivSV_3.25:2 //",
  "GR13sivsutru:641": "* śivena cinmayasvacchasvacchadānandaśālinā // SivSV_3.25:3 //",
  "GR13sivsutru:642": "* tulyo 'vigalanād dehakalāyā galane śivaḥ // SivSV_3.25:4 //",
  "GR13sivsutru:643": "* arjitaṃ dīkṣayā dagdhaṃ bhaviṣyanti yamādibhiḥ // SivSV_3.25:5 //",
  "GR13sivsutru:644": "* yenedaṃ sādhitaṃ yatra tadbhuktyā vinivartate // SivSV_3.25:6 //",
  "GR13sivsutru:645": "* anekabhāvikaṃ karma dagdhaṃ bījam ivāgninā // SivSV_3.25:7 //",
  "GR13sivsutru:646": "* bhaviṣyad api saṃruddhaṃ yenedaṃ tad dhi bhogataḥ // SivSV_3.25:8 //",
  "GR13sivsutru:647": "* ity uktanītyā prārabdhaprāptabhogopabhogabhūḥ // SivSV_3.25:9 //",
  "GR13sivsutru:648": "* kalevarasthitis tasya kartavyety upadiśyate // SivSV_3.25:10 //]",
  "GR13sivsutru:649": "śarīravṛttir vratam // SivS_3.26 //",
  "GR13sivsutru:650": "* [<śivasūtravārtika:>",
  "GR13sivsutru:651": "* evaṃ pūrvoktayā nītyā śivatulyasya yoginaḥ // SivSV_3.26:1 //",
  "GR13sivsutru:652": "* śaśvacchivātmakasvātmasaparyātatparātmanaḥ // SivSV_3.26:2 //",
  "GR13sivsutru:653": "* antarullasadacchācchabhaktipīyūṣapoṣitam // SivSV_3.26:3 //",
  "GR13sivsutru:654": "* bhavatpūjopayogāya śarīram idam astu me // SivSV_3.26:4 //",
  "GR13sivsutru:655": "* iti lokottaraśrīmadutpalaproktayā diśā // SivSV_3.26:5 //",
  "GR13sivsutru:656": "* śivabhaktisudhāpūrṇe śarīre vṛttir asya yā // SivSV_3.26:6 //",
  "GR13sivsutru:657": "* vratam etad anuṣṭheyaṃ na tucchaṃ tasya dhāraṇam // SivSV_3.26:7 //",
  "GR13sivsutru:658": "* evaṃvidhasya tasyāsya yā yā svālāparūpiṇī // SivSV_3.26:8 //]",
  "GR13sivsutru:659": "kathā japaḥ // SivS_3.27 //",
  "GR13sivsutru:660": "* [<śivasūtravārtika:>",
  "GR13sivsutru:661": "* mahāmantramayaṃ naumi rūpaṃ te svacchaśītalam // SivSV_3.27:1 //",
  "GR13sivsutru:662": "* apūrvāmodasubhagaṃ parāmṛtarasolvaṇam // SivSV_3.27:2 //",
  "GR13sivsutru:663": "* iti śrīpratyabhijñākṛddaiśikaproktayā diśā // SivSV_3.27:3 //",
  "GR13sivsutru:664": "* akṛtrimāhamāmarśamayasvātmāvamarśinaḥ // SivSV_3.27:4 //",
  "GR13sivsutru:665": "* yā yā svairābhilāpātmā kathā yāthārthyavādinaḥ // SivSV_3.27:5 //",
  "GR13sivsutru:666": "* bhūyobhūyaḥ pare bhāve bhāvanā bhāvyate hi yā // SivSV_3.27:6 //",
  "GR13sivsutru:667": "* japaḥ so 'tra svayaṃ nādo mantrātmā japya īdṛśaḥ // SivSV_3.27:7 //",
  "GR13sivsutru:668": "* ṣaṭśatāni divārātraṃ sahasrāṇy ekaviṃśatiḥ // SivSV_3.27:8 //",
  "GR13sivsutru:669": "* japo devyāḥ samuddiṣṭaḥ sulabho durlabho jaḍaiḥ // SivSV_3.27:9 //",
  "GR13sivsutru:670": "* ity uktanītyā sā sarvasvātmeśāmarśasampadaḥ // SivSV_3.27:10 //",
  "GR13sivsutru:671": "* janipālanadharmatvāj japa ity abhidhīyate // SivSV_3.27:11 //",
  "GR13sivsutru:672": "* athedṛgvidhayogīndraviṣayāpi ca yā kathā // SivSV_3.27:12 //",
  "GR13sivsutru:673": "* japaḥ so 'pi janasyokto janipālanayogataḥ // SivSV_3.27:13 //",
  "GR13sivsutru:674": "* atha cāsyocyate caryā maryādānuvidhāyinī // SivSV_3.27:14 //]",
  "GR13sivsutru:675": "dānam ātmajñānam // SivS_3.28 //",
  "GR13sivsutru:676": "* [<śivasūtravārtika:>",
  "GR13sivsutru:677": "* proktacaitanyarūpasya sākṣātkaraṇamātmanaḥ // SivSV_3.28:1 //",
  "GR13sivsutru:678": "* yat taj jñānaṃ tad evāsya dānaṃ yatnena dīyate // SivSV_3.28:2 //",
  "GR13sivsutru:679": "* paripūrṇaṃ svarūpaṃ svaṃ dīyate khaṇḍyate bhidā // SivSV_3.28:3 //",
  "GR13sivsutru:680": "* dāyate śodhyate rūpam ātmīyaṃ dīyate punaḥ // SivSV_3.28:4 //",
  "GR13sivsutru:681": "* rakṣyate pratyabhijñātaḥ śivātmā svasvabhāvatā // SivSV_3.28:5 //",
  "GR13sivsutru:682": "* dīyate ceti yatnena svātmajñānam anuttaram // SivSV_3.28:6 //",
  "GR13sivsutru:683": "* kṛpayā svātmaśiṣyebhyas tad anenaiva dīyate // SivSV_3.28:7 //",
  "GR13sivsutru:684": "* evaṃ samyagvrataṃ proktaṃ japaṃ caryā ca pālayan // SivSV_3.28:8 //",
  "GR13sivsutru:685": "* śivatulyaḥ sadā svātmaśivārādhanatatparaḥ // SivSV_3.28:9 //",
  "GR13sivsutru:686": "* ayam eva mahāyogī mahāmantradhuraṃdharaḥ // SivSV_3.28:10 //",
  "GR13sivsutru:687": "* antevāsijanasyāntas tattvatas tattvabodhakaḥ // SivSV_3.28:11 //",
  "GR13sivsutru:688": "* ity āha bhagavān īśo nityānugrahakārakaḥ // SivSV_3.28:12 //]",
  "GR13sivsutru:689": "yo 'vipastho jñāhetuś ca // SivS_3.29 //",
  "GR13sivsutru:690": "* [<śivasūtravārtika:>",
  "GR13sivsutru:691": "* avīn paśujanān pātīty avipaṃ śaktimaṇḍalam // SivSV_3.29:1 //",
  "GR13sivsutru:692": "* māheśvaryādikaṃ proktaṃ kavargādyadhidaivatam // SivSV_3.29:2 //",
  "GR13sivsutru:693": "* adhitiṣṭhati yaḥ svairam avipasthaḥ sa ucyate // SivSV_3.29:3 //",
  "GR13sivsutru:694": "* jānātīty akhilaṃ tat jñā jñānaśaktir udīryate // SivSV_3.29:4 //",
  "GR13sivsutru:695": "* tasyā hetus tayā śiṣyān pratibodhayituṃ kṣamaḥ // SivSV_3.29:5 //",
  "GR13sivsutru:696": "* anyas tu śakticakreṇa paratantrīkṛtatvataḥ // SivSV_3.29:6 //",
  "GR13sivsutru:697": "* svātmany evāsamarthaḥ san katham anyān prabodhayet // SivSV_3.29:7 //",
  "GR13sivsutru:698": "* yac chabdāpekṣayā sūtre tac chabdo 'dhyāhṛtaḥ svayam // SivSV_3.29:8 //",
  "GR13sivsutru:699": "* caśabdo hy arthavācy atra yasmāj jñānaprabodhane // SivSV_3.29:9 //",
  "GR13sivsutru:700": "* yogī hetus tato dānam ātmajñānam itīritam // SivSV_3.29:10 //",
  "GR13sivsutru:701": "* ity evam avipasthasya jñāhetor asya yoginaḥ // SivSV_3.29:11 //]",
  "GR13sivsutru:702": "svaśaktipracayo viśvam // SivS_3.30 //",
  "GR13sivsutru:703": "* [<śivasūtravārtika:>",
  "GR13sivsutru:704": "* śaktayo 'sya jagat kṛtsnaṃ śaktimāṃs tu maheśvaraḥ // SivSV_3.30:1 //",
  "GR13sivsutru:705": "* ity āgamadiśā viśvaṃ svaśaktipracayo yathā // SivSV_3.30:2 //",
  "GR13sivsutru:706": "* śivasya tatsamasyāpi tathāsya parayoginaḥ // SivSV_3.30:3 //",
  "GR13sivsutru:707": "* svasyāḥ svātmāvimuktāyāḥ śakteḥ saṃvedanātmanaḥ // SivSV_3.30:4 //",
  "GR13sivsutru:708": "* pracayaḥ sphuraṇārūpo vikāso viśvam iṣyate // SivSV_3.30:5 //",
  "GR13sivsutru:709": "* na paraṃ sṛṣṭyavasthāyām amuṣya parayoginaḥ // SivSV_3.30:6 //",
  "GR13sivsutru:710": "* svaśaktipracayo viśvaṃ yāvat tatpṛṣṭhapātinau // SivSV_3.30:7 //]",
  "GR13sivsutru:711": "sthitilayau // SivS_3.31 //",
  "GR13sivsutru:712": "* [<śivasūtravārtika:>",
  "GR13sivsutru:713": "* svaśaktipracayau proktau tāv apīty anuvartate // SivSV_3.31:1 //",
  "GR13sivsutru:714": "* vikāsitasya viśvasya kriyāmayyā svasaṃvidā // SivSV_3.31:2 //",
  "GR13sivsutru:715": "* tattatpramātrapekṣātaḥ kiṃcit kālam idaṃtayā // SivSV_3.31:3 //",
  "GR13sivsutru:716": "* yā sthitiś cinmayāhaṃtāviśrāntyātmā ca yo layaḥ // SivSV_3.31:4 //",
  "GR13sivsutru:717": "* tāv ubhau yoginas tasya svaśaktipracayātmakau // SivSV_3.31:5 //",
  "GR13sivsutru:718": "* vikasat saṃkucat sarvaṃ vedyaṃ yat saṃvidātmakam // SivSV_3.31:6 //",
  "GR13sivsutru:719": "* anyathā tasya vedyasya vedanānupapattitaḥ // SivSV_3.31:7 //",
  "GR13sivsutru:720": "* nanu sṛṣṭisthitidhvaṃseṣv evam anyonyabhediṣu // SivSV_3.31:8 //",
  "GR13sivsutru:721": "* anyathātvaṃ samāyātaṃ svasvarūpasya yoginaḥ // SivSV_3.31:9 //",
  "GR13sivsutru:722": "* ity āśaṅkānivṛttyarthaṃ sūtram āha maheśvaraḥ // SivSV_3.31:10 //]",
  "GR13sivsutru:723": "tatpravṛttāv apy anirāsaḥ saṃvettṛbhāvāt // SivS_3.32 //",
  "GR13sivsutru:724": "* [<śivasūtravārtika:>",
  "GR13sivsutru:725": "* teṣāṃ sṛṣṭyādibhāvānāṃ pravṛttāv apy anāratam // SivSV_3.32:1 //",
  "GR13sivsutru:726": "* unmajjane 'pi niṣkampayogāvaṣṭambhaśālinaḥ // SivSV_3.32:2 //",
  "GR13sivsutru:727": "* avasthāyugalaṃ cātra kāryakartṛtvaśabditam // SivSV_3.32:3 //",
  "GR13sivsutru:728": "* kāryatā kṣayiṇī tatra kartṛtvaṃ punar akṣayam // SivSV_3.32:4 //",
  "GR13sivsutru:729": "* kāryonmukhaḥ prayatno yaḥ kevalaṃ so 'tra lupyate // SivSV_3.32:5 //",
  "GR13sivsutru:730": "* tasmiṃl lupte vilupto 'smīty abudhaḥ pratipadyate // SivSV_3.32:6 //",
  "GR13sivsutru:731": "* na tu yo 'ntarmukho bhāvaḥ sarvajñatvaguṇāspadam // SivSV_3.32:7 //",
  "GR13sivsutru:732": "* tasya lopaḥ kadācit syād anyasyānupalambhanāt // SivSV_3.32:8 //",
  "GR13sivsutru:733": "* iti śrīspandaśāstroktanītyā tasyāsya yoginaḥ // SivSV_3.32:9 //",
  "GR13sivsutru:734": "* anirāsaḥ svasaṃvettṛbhāvād apracyutir nijāt // SivSV_3.32:10 //",
  "GR13sivsutru:735": "* udyatturyacamatkārād upalabdhṛsvabhāvataḥ // SivSV_3.32:11 //",
  "GR13sivsutru:736": "* nirāse tasya sṛṣṭyādeḥ sṛjyasyāpy aprakāśanāt // SivSV_3.32:12 //",
  "GR13sivsutru:737": "* viśvasṛṣṭisthitidhvaṃseṣv aprakampasya yoginaḥ // SivSV_3.32:13 //]",
  "GR13sivsutru:738": "sukhāsukhayor bahir mananam // SivS_3.33 //",
  "GR13sivsutru:739": "* [<śivasūtravārtika:>",
  "GR13sivsutru:740": "* uttīrṇadehaprāṇādipramātṛtvasya dhīmataḥ // SivSV_3.33:1 //",
  "GR13sivsutru:741": "* vedyasparśajayos tasya mananaṃ sukhaduḥkhayoḥ // SivSV_3.33:2 //",
  "GR13sivsutru:742": "* idaṃtābhāsarūpeṇa nīlapītādivad bahiḥ // SivSV_3.33:3 //",
  "GR13sivsutru:743": "* ahaṃ sukhīti duḥkhīti lokavan na tv ahaṃtayā // SivSV_3.33:4 //",
  "GR13sivsutru:744": "* svaśaktipracayo viśvam iti sūtrārthanītitaḥ // SivSV_3.33:5 //",
  "GR13sivsutru:745": "* ahaṃtācchāditatvena sarvam asya prakāśate // SivSV_3.33:6 //",
  "GR13sivsutru:746": "* yogino laukikasyeva sukhādy eva na kevalam // SivSV_3.33:7 //",
  "GR13sivsutru:747": "* atikrāntamahāmohākrāntadehādyahaṃkṛtiḥ // SivSV_3.33:8 //",
  "GR13sivsutru:748": "* lokavatsukhaduḥkhābhyāṃ kathaṃ spṛśyeta yogirāṭ // SivSV_3.33:9 //",
  "GR13sivsutru:749": "* udañcaccitpramātṛtvanyañcatpuryaṣṭakasthiteḥ // SivSV_3.33:10 //",
  "GR13sivsutru:750": "* yato na tatsukhādyantas tata evaiṣa sādhakaḥ // SivSV_3.33:11 //]",
  "GR13sivsutru:751": "tadvimuktas tu kevalī // SivS_3.34 //",
  "GR13sivsutru:752": "* [<śivasūtravārtika:>",
  "GR13sivsutru:753": "* tābhyāṃ mukto viśeṣeṇa yogīndro yat tayor yataḥ // SivSV_3.34:1 //",
  "GR13sivsutru:754": "* saṃskāreṇāpy asaṃspṛṣṭaḥ kevalī cinmayaḥ smṛtaḥ // SivSV_3.34:2 //",
  "GR13sivsutru:755": "* tuśabdo 'ntaram ākhyāti vakṣyamāṇavyapekṣayā // SivSV_3.34:3 //",
  "GR13sivsutru:756": "* evam uttarasūtrastho 'py etatsūtravyapekṣayā // SivSV_3.34:4 //",
  "GR13sivsutru:757": "* tad evāha tuśabdoktam antaraṃ candraśekharaḥ // SivSV_3.34:5 //]",
  "GR13sivsutru:758": "mohapratisaṃhatas tu karmātmā // SivS_3.35 //",
  "GR13sivsutru:759": "* [<śivasūtravārtika:>",
  "GR13sivsutru:760": "* mohaḥ svākhyātir ajñānaṃ tena yaḥ pratisaṃhataḥ // SivSV_3.35:1 //",
  "GR13sivsutru:761": "* tadekaghanatāṃ prāptas tato duḥkhādyupāśrayaḥ // SivSV_3.35:2 //",
  "GR13sivsutru:762": "* tata eva sa karmātmā śubhāśubhakalaṅkitaḥ // SivSV_3.35:3 //",
  "GR13sivsutru:763": "* tasyaivam īdṛśasyāpi tattatkarmātmano yadā // SivSV_3.35:4 //",
  "GR13sivsutru:764": "* anargalamaheśānaśaktipātāt samunmiṣan // SivSV_3.35:5 //",
  "GR13sivsutru:765": "* svātantryayogaḥ sahajaḥ prādurasti tadāsya tu // SivSV_3.35:6 //]",
  "GR13sivsutru:766": "bhedatiraskāre sargāntarakarmatvam // SivS_3.36 //",
  "GR13sivsutru:767": "* [<śivasūtravārtika:>",
  "GR13sivsutru:768": "* bhedasya dehaprāṇādimitāhaṃkṛtijanmanaḥ // SivSV_3.36:1 //",
  "GR13sivsutru:769": "* kalādivalitabhrāntasakalādyucitātmanaḥ // SivSV_3.36:2 //",
  "GR13sivsutru:770": "* tiraskāre sthitasyāpi svonmeṣād apahastane // SivSV_3.36:3 //",
  "GR13sivsutru:771": "* mantramantreśatādātmyasvamāhātmyaprakāśanāt // SivSV_3.36:4 //",
  "GR13sivsutru:772": "* syāt sargāntarakarmatvam amuṣya parayoginaḥ // SivSV_3.36:5 //",
  "GR13sivsutru:773": "* yathābhilāṣanirmeyanirmātṛtvaṃ sphuṭaṃ bhavet // SivSV_3.36:6 //",
  "GR13sivsutru:774": "* na caitad apy asaṃbhāvyaṃ sraṣṭṛtvaṃ yogino yataḥ // SivSV_3.36:7 //]",
  "GR13sivsutru:775": "karaṇaśaktiḥ svato 'nubhavāt // SivS_3.37 //",
  "GR13sivsutru:776": "* [<śivasūtravārtika:>",
  "GR13sivsutru:777": "* svataḥ svasmād anubhavāt svapnasaṃkalpanādiṣu // SivSV_3.37:1 //",
  "GR13sivsutru:778": "* karaṇaṃ nijasaṃvedyagrāhyagrāhakanirmitiḥ // SivSV_3.37:2 //",
  "GR13sivsutru:779": "* śaktis tatkartṛtonmeṣaḥ svasaṃvittyaiva sidhyati // SivSV_3.37:3 //",
  "GR13sivsutru:780": "* sambhavantīṃ tathā sṛṣṭiṃ yadi dārḍhyena bhāvayet // SivSV_3.37:4 //",
  "GR13sivsutru:781": "* sarvasādhāraṇāśeṣanirmitiś ca bhavet tadā // SivSV_3.37:5 //",
  "GR13sivsutru:782": "* yataḥ karaṇaśaktyātra śaktiḥ svātantryarūpiṇī // SivSV_3.37:6 //",
  "GR13sivsutru:783": "* pramātur bodharūpasya sāraṃ tasmāt svamāyayā // SivSV_3.37:7 //",
  "GR13sivsutru:784": "* tirohitāyāḥ svātantryaśakter uttejanaṃ prati // SivSV_3.37:8 //]",
  "GR13sivsutru:785": "tripadādyanuprāṇanam // SivS_3.38 //",
  "GR13sivsutru:786": "* [<śivasūtravārtika:>",
  "GR13sivsutru:787": "* tripadaṃ jāgarāsvapnasauṣuptānām anukramāt // SivSV_3.38:1 //",
  "GR13sivsutru:788": "* pratyekam ādimadhyāntarūpaṃ bhaṅgyā nirūpitam // SivSV_3.38:2 //",
  "GR13sivsutru:789": "* bhāvaunmukhyatadāsaktitadekīkaraṇātmakam // SivSV_3.38:3 //",
  "GR13sivsutru:790": "* sṛṣṭisthitilayākāraṃ turyeṇaiva tadādinā // SivSV_3.38:4 //",
  "GR13sivsutru:791": "* tattrayāntaś camatkārarasānandaghanātmanā // SivSV_3.38:5 //",
  "GR13sivsutru:792": "* māyayācchāditenāpi tirodhānasvarūpayā // SivSV_3.38:6 //",
  "GR13sivsutru:793": "* tattadviṣayabhogeṣu vidyudvatsphuratā kṣaṇam // SivSV_3.38:7 //",
  "GR13sivsutru:794": "* anuprāṇanam ādadhyād avadhānena sādhakaḥ // SivSV_3.38:8 //",
  "GR13sivsutru:795": "* tenaiva jīvitenāpi jīvitasya nijātmanaḥ // SivSV_3.38:9 //",
  "GR13sivsutru:796": "* samyaguttejanaṃ kuryād yenāsau tanmayo bhavet // SivSV_3.38:10 //",
  "GR13sivsutru:797": "* turyānuprāṇanaṃ proktaṃ jāgarādau purā triṣu // SivSV_3.38:11 //",
  "GR13sivsutru:798": "* caturtham iti sūtreṇa tripadetyādināmunā // SivSV_3.38:12 //",
  "GR13sivsutru:799": "* jāgarādyādimadhyāntaparvasv iti viśiṣyate // SivSV_3.38:13 //",
  "GR13sivsutru:800": "* antarmukhasvarūpāyām avasthāyāṃ na kevalam // SivSV_3.38:14 //",
  "GR13sivsutru:801": "* tripadādiprāṇanam ity etad uktam athāpi tu // SivSV_3.38:15 //]",
  "GR13sivsutru:802": "cittasthitivac charīrakaraṇabāhyeṣu // SivS_3.39 //",
  "GR13sivsutru:803": "* [<śivasūtravārtika:>",
  "GR13sivsutru:804": "* anuprāṇanam ity etad ādadyād iti śiṣyate // SivSV_3.39:1 //",
  "GR13sivsutru:805": "* antarmukhasvarūpāyāṃ yathā cittasthitau tathā // SivSV_3.39:2 //",
  "GR13sivsutru:806": "* anuprāṇanamuktena turyeṇānandarūpiṇā // SivSV_3.39:3 //",
  "GR13sivsutru:807": "* kuryād bahirmukhatve 'pi dehākṣaviṣayātmani // SivSV_3.39:4 //",
  "GR13sivsutru:808": "* tanmayaṃ bhavatīty arthāt tadā sarvaṃ carācaram // SivSV_3.39:5 //",
  "GR13sivsutru:809": "* evaṃ svānandarūpāsya śaktiḥ svātantryalakṣaṇā // SivSV_3.39:6 //",
  "GR13sivsutru:810": "* yatheṣṭabhāvanirmāṇakāriṇī bhavati sphuṭam // SivSV_3.39:7 //",
  "GR13sivsutru:811": "* yadā punar asau yogī proktāṃ turyātmikāṃ daśām // SivSV_3.39:8 //",
  "GR13sivsutru:812": "* āntarīṃ nāmṛśaty antas tadā dehādyahaṃkṛteḥ // SivSV_3.39:9 //",
  "GR13sivsutru:813": "* apūrṇamanyatārūpād asyāṇavamalātmanaḥ // SivSV_3.39:10 //]",
  "GR13sivsutru:814": "abhilāpād bahirgatiḥ saṃvāhyasya // SivS_3.40 //",
  "GR13sivsutru:815": "* [<śivasūtravārtika:>",
  "GR13sivsutru:816": "* tattvaiḥ śaktigaṇākrāntair dharaṇyantaiḥ kalādibhiḥ // SivSV_3.40:1 //",
  "GR13sivsutru:817": "* yoner yonyantaraṃ neyaḥ saṃvāhyaḥ paśur ucyate // SivSV_3.40:2 //",
  "GR13sivsutru:818": "* tasyāṇavamalākārāt tattatkarmānusāriṇaḥ // SivSV_3.40:3 //",
  "GR13sivsutru:819": "* apūrṇamanyatārūpād abhilāṣād bahirgatiḥ // SivSV_3.40:4 //",
  "GR13sivsutru:820": "* viṣayonmukhataivāsya nāntas tattvānusaṃhitiḥ // SivSV_3.40:5 //",
  "GR13sivsutru:821": "* yadā punar maheśānaśaktipātavaśonmiṣat // SivSV_3.40:6 //",
  "GR13sivsutru:822": "* ātmīyam eva vimṛśan nāste rūpaṃ tadāsya tu // SivSV_3.40:7 //",
  "GR13sivsutru:823": "* abhāvād abhilāṣasya na bahirgatir āpatet // SivSV_3.40:8 //",
  "GR13sivsutru:824": "* api tūktacarasvātmārāmataiveti kathyate // SivSV_3.40:9 //]",
  "GR13sivsutru:825": "tadārūḍhapramites tatkṣayāj jīvasaṃkṣayaḥ // SivS_3.41 //",
  "GR13sivsutru:826": "* [<śivasūtravārtika:>",
  "GR13sivsutru:827": "* tad ityuktacare dhāmni saṃvettṛtvasvarūpiṇi // SivSV_3.41:1 //",
  "GR13sivsutru:828": "* ārūḍhā pramitiḥ saṃvit tadvimarśanatatparā // SivSV_3.41:2 //",
  "GR13sivsutru:829": "* yasya tasyāsya tad iti proktāṇavamalātmanaḥ // SivSV_3.41:3 //",
  "GR13sivsutru:830": "* abhilāpasya rūḍhasya kṣayāj jīvasya saṃkṣayaḥ // SivSV_3.41:4 //",
  "GR13sivsutru:831": "* puryaṣṭakasvabhāvasya praśamas tattvato bhavet // SivSV_3.41:5 //",
  "GR13sivsutru:832": "* prāpnoti dehapāto 'sya nanv evaṃ jīvasaṃkṣaye // SivSV_3.41:6 //",
  "GR13sivsutru:833": "* nāsau kadāpi kasyāpi dṛśyate 'trāpi yoginaḥ // SivSV_3.41:7 //",
  "GR13sivsutru:834": "* tasmāt kathaṃ tadārūḍhapramitiḥ sādhako bhavet // SivSV_3.41:8 //",
  "GR13sivsutru:835": "* ity āśaṅkyottaraṃ vakti bhagavān viśvadaiśikaḥ // SivSV_3.41:9 //]",
  "GR13sivsutru:836": "bhūtakañcukī tadā vimukto bhūyaḥ patisamaḥ paraḥ // SivS_3.42 //",
  "GR13sivsutru:837": "* [<śivasūtravārtika:>",
  "GR13sivsutru:838": "* tadety uktābhilāṣasya praśamāj jīvasaṃkṣaye // SivSV_3.42:1 //",
  "GR13sivsutru:839": "* puryaṣṭakapramātṛtvābhimānagalane 'py asau // SivSV_3.42:2 //",
  "GR13sivsutru:840": "* dehārambhakarair bhūtair aspṛśadbhir ahaṃpadam // SivSV_3.42:3 //",
  "GR13sivsutru:841": "* kañcukīva viśeṣeṇa mukto nirvāṇabhāgyataḥ // SivSV_3.42:4 //",
  "GR13sivsutru:842": "* bhūyo bāhulyataḥ patyā samo 'yaṃ parameśinā // SivSV_3.42:5 //",
  "GR13sivsutru:843": "* tatsvarūpasamāviṣṭacidānandaghanātmakaḥ // SivSV_3.42:6 //",
  "GR13sivsutru:844": "* tata eva paraḥ pūrṇaḥ samyak tanmayatāṃ gataḥ // SivSV_3.42:7 //",
  "GR13sivsutru:845": "* bhūtakañcukitāpy asya tadaiva na nivartate // SivSV_3.42:8 //",
  "GR13sivsutru:846": "* kasmād ity api śaṅkāyām uttaraṃ vakti śaṃkaraḥ // SivSV_3.42:9 //]",
  "GR13sivsutru:847": "naisargikaḥ prāṇasambandhaḥ // SivS_3.43 //",
  "GR13sivsutru:848": "* [<śivasūtravārtika:>",
  "GR13sivsutru:849": "* prāṇe pariṇatā saṃvit prāg iti proktayā diśā // SivSV_3.43:1 //",
  "GR13sivsutru:850": "* nisargāt sahajāt svasya svātantryād anivāritāt // SivSV_3.43:2 //",
  "GR13sivsutru:851": "* cañcatprapañcavaicitryaprakarṣakaraṇecchayā // SivSV_3.43:3 //",
  "GR13sivsutru:852": "* saṃkocaṃ parigṛhṇānā saṃvid bhagavatī svayam // SivSV_3.43:4 //",
  "GR13sivsutru:853": "* prāpnoti saṃkucattattatprāṇagrāhakabhūmikāḥ // SivSV_3.43:5 //",
  "GR13sivsutru:854": "* uktam arthaṃ dṛḍhīkartuṃ saṃvādaḥ so 'yam atra tu // SivSV_3.43:6 //",
  "GR13sivsutru:855": "* yā sā śaktiḥ parā sūkṣmā vyāpinī nirmalā śivā // SivSV_3.43:7 //",
  "GR13sivsutru:856": "* śakticakrasya jananī parānandāmṛtātmikā // SivSV_3.43:8 //",
  "GR13sivsutru:857": "* mahāghoreśvarī caṇḍā sṛṣṭisaṃhārakārikā // SivSV_3.43:9 //",
  "GR13sivsutru:858": "* trivahaṃ trividhaṃ triṣṭhaṃ balāt kālaṃ prakarṣati // SivSV_3.43:10 //",
  "GR13sivsutru:859": "* iti vājasaneyāyām iyam eva citiḥ parā // SivSV_3.43:11 //",
  "GR13sivsutru:860": "* svātantryeṇāvaruhya prāk prāṇarūpe pramātari // SivSV_3.43:12 //",
  "GR13sivsutru:861": "* candrabhāskaravahnyātmanāḍītritayavāhinam // SivSV_3.43:13 //",
  "GR13sivsutru:862": "* antarbahirviśanniryanniśvāsocchvāsalakṣaṇam // SivSV_3.43:14 //",
  "GR13sivsutru:863": "* atītavartamānāditrividhaṃ kālam ātmani // SivSV_3.43:15 //",
  "GR13sivsutru:864": "* karṣanty antar bahiś ceti kathyate kālakarṣiṇī // SivSV_3.43:16 //",
  "GR13sivsutru:865": "* tato naisargikas tasyāḥ prāṇasambandha āgataḥ // SivSV_3.43:17 //",
  "GR13sivsutru:866": "* sthite 'pi prāṇasambandhe yas tadārūḍha āntarīm // SivSV_3.43:18 //",
  "GR13sivsutru:867": "* saṃvidaṃ vimṛśann āste sa lokottaratāṃ vrajet // SivSV_3.43:19 //",
  "GR13sivsutru:868": "* ity upāyopasaṃhāramukhenāha maheśvaraḥ // SivSV_3.43:20 //]",
  "GR13sivsutru:869": "nāsikāntarmadhyasaṃyamāt kim atra savyāpasavyasauṣumneṣu // SivS_3.44 //",
  "GR13sivsutru:870": "* [<śivasūtravārtika:>",
  "GR13sivsutru:871": "* netrādiromarandhrāntanāḍīnāṃ niviḍātmanām // SivSV_3.44:1 //",
  "GR13sivsutru:872": "* sarvāsāṃ mukhyabhūteṣu sarvāvaṣṭambhadāyiṣu // SivSV_3.44:2 //",
  "GR13sivsutru:873": "* savyāpasavyasauṣumnanāḍīmārgeṣu sarvadā // SivSV_3.44:3 //",
  "GR13sivsutru:874": "* nāḍīnāṃ nāsikā prāṇaśaktiḥ kuṭilavāhinī // SivSV_3.44:4 //",
  "GR13sivsutru:875": "* antar ity āntarī saṃvit tatsvarūpasya yat punaḥ // SivSV_3.44:5 //",
  "GR13sivsutru:876": "* madhyaṃ sarvāntaratvena pradhānaṃ viśvabhittikam // SivSV_3.44:6 //",
  "GR13sivsutru:877": "* parāmarśamayaṃ rūpam uttīrṇaṃ tasya saṃyamāt // SivSV_3.44:7 //",
  "GR13sivsutru:878": "* nibhālanaprakarṣotthāt svātmabuddhivimarśanāt // SivSV_3.44:8 //",
  "GR13sivsutru:879": "* kim atra saṃyame vācyam iyam eva samāhitiḥ // SivSV_3.44:9 //",
  "GR13sivsutru:880": "* dedīpyamānā sarvāsu daśāsv antarnirantaram // SivSV_3.44:10 //",
  "GR13sivsutru:881": "* nirvyutthānāvadhānena yoginaivānubhūyate // SivSV_3.44:11 //",
  "GR13sivsutru:882": "* mayy āveśya mano ye māṃ nityayuktā upāsate // SivSV_3.44:12 //",
  "GR13sivsutru:883": "* śraddhayā parayopetās te me yuktatamā matāḥ // SivSV_3.44:13 //",
  "GR13sivsutru:884": "* iti śrībhagavadgītāproktanītyanusārataḥ // SivSV_3.44:14 //",
  "GR13sivsutru:885": "* viśvottīrṇanijāhaṃtāsamāveśitacetasaḥ // SivSV_3.44:15 //",
  "GR13sivsutru:886": "* paryante yogino yogaphalaṃ samyak pradarśayan // SivSV_3.44:16 //",
  "GR13sivsutru:887": "* upasaṃharati śrīmān uktaṃ prakaraṇaṃ śivaḥ // SivSV_3.44:17 //]",
  "GR13sivsutru:888": "bhūyaḥ syāt pratimīlanam // SivS_3.45 //",
  "GR13sivsutru:889": "* [<śivasūtravārtika:>",
  "GR13sivsutru:890": "* punaś ca proktacaitanyasvarūponmīlanātmakam // SivSV_3.45:1 //",
  "GR13sivsutru:891": "* parayogādhirūḍhasya bhavet paramayoginaḥ // SivSV_3.45:2 //",
  "GR13sivsutru:892": "* bhūyaḥ syād iti vākyasya sphuṭam evāyam āśayaḥ // SivSV_3.45:3 //",
  "GR13sivsutru:893": "* yac chivatvam amuṣyoktaṃ nāpūrvaṃ tat tu yoginaḥ // SivSV_3.45:4 //",
  "GR13sivsutru:894": "* svabhāva eva tanmāyāśaktiprotthāpitān nijāt // SivSV_3.45:5 //",
  "GR13sivsutru:895": "* nāyaṃ vikalpadaurātmyād bhāsamānam api svataḥ // SivSV_3.45:6 //",
  "GR13sivsutru:896": "* vimraṣṭuṃ kṣama ity asya proktopāyakrameṇa tat // SivSV_3.45:7 //",
  "GR13sivsutru:897": "* śivatvaṃ vyaktim etīti śivenodīritaṃ śivam // SivSV_3.45:8 //",
  "GR13sivsutru:898": "* ity unmeṣas tṛtīyo 'yam āṇavopāyasūcakaḥ // SivSV_3.45:9 //",
  "GR13sivsutru:899": "* iti śrīśivasūtrāṇāṃ rahasyārthopabṛṃhitam // SivSV_3.45:10 //",
  "GR13sivsutru:900": "* prāguktavārttikāṃśena sahitaṃ vārttikāntaram // SivSV_3.45:11 //",
  "GR13sivsutru:901": "* akhaṇḍasaṃvitsāmrājyayauvarājyādhikāriṇām // SivSV_3.45:12 //",
  "GR13sivsutru:902": "* parākramahaṭhākrāntaṣaṭtriṃśattattvasampadām // SivSV_3.45:13 //",
  "GR13sivsutru:903": "* madhurājakumārāṇāṃ mahāhaṃtādhirohiṇām // SivSV_3.45:14 //",
  "GR13sivsutru:904": "* paścimena tadālokadhvastapaścimajanmanā // SivSV_3.45:15 //",
  "GR13sivsutru:905": "* mayā varadarājena māyāmohāpasārakam // SivSV_3.45:16 //",
  "GR13sivsutru:906": "* śrīkṣemarājanirṇītavyākhyānādhvānusāriṇā // SivSV_3.45:17 //",
  "GR13sivsutru:907": "* kṛtinā kṛṣṇadāsena vyañjitaṃ kṛpayāñjasā // SivSV_3.45:18 //",
  "GR13sivsutru:908": "* anugṛhṇantu nāmaitat santaḥ saṃtoṣam āgatāḥ // SivSV_3.45:19 //]"
}